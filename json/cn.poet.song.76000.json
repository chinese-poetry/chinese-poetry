[
    {
        "author": "释德洪",
        "paragraphs": [
            "气与秋容一倍清，出尘风骨自天成。",
            "逢僧论性人皆说，指佛高谈母亦惊。",
            "已觉君家钟善庆，从来我法付豪英。",
            "他年勘徧诸方老，古寺编蒲更道情。"
        ],
        "title": "童子名道员年五岁余不茹荤随母往来禅林旦夕稍长即与落髪觅诗作此授之",
        "id": "95fbf594-744b-46e0-b10b-d7059fa2e22d"
    },
    {
        "author": "释德洪",
        "paragraphs": [
            "小轩明快照岩阿，得道幽人喜气多。",
            "但视世间如水镜，方知梦境有山河。",
            "佳眠不碍林光入，清坐何妨夜月过。",
            "我亦思归老丘壑，结邻西崦肯容么。"
        ],
        "title": "题水镜轩",
        "id": "c5a2bf89-ce7a-4ec7-a5de-ac160c172cc6"
    },
    {
        "author": "释德洪",
        "paragraphs": [
            "东山重到读题名，胜践清游此合并。",
            "雾雨开晴秋满眼，暮云欲合句先成。",
            "走禅璧月寒林静，来客兰丛玉树清。",
            "我老吐词如朽木，蒸成芝菌报升平。"
        ],
        "title": "同吴家兄弟游东山约仲诚不至",
        "id": "c22c0a64-9245-4ccc-a256-53d39fc71ce7"
    },
    {
        "author": "释德洪",
        "paragraphs": [
            "折脚铛寻稳处安，对君此夕久盟寒。",
            "狐裘不合须羊袖，药簏何妨缺夜干。",
            "秋垄此时驱健犊，道山何日跨归鸾。",
            "仙炉只隔数邱耳，上水船方厄濑湍。"
        ],
        "title": "器之示巽中见怀次韵",
        "id": "e3c49ec5-56fc-4522-8639-cbd92b82990d"
    },
    {
        "author": "释德洪",
        "paragraphs": [
            "堂前丛玉知谁种，丛下高人自扫除。",
            "未论击声回顾眄，先欣秀色上眉须。",
            "随宜万偈风宣说，顿现千身月写摹。",
            "就地对谁曾画餠，当年馋水救饥无。"
        ],
        "title": "书鉴上人香严堂",
        "id": "6eb5d467-b19a-4457-b038-54b51299b4c3"
    },
    {
        "author": "释德洪",
        "paragraphs": [
            "以身为舌毗尼藏，俨此空斋镜面清。",
            "蝉蜕尘埃轩盖集，蝶成魂梦篆烟轻。",
            "芦图世界分遗境，玉麈天花委落英。",
            "钵在道山归去好，摩挲风驭笑平生。"
        ],
        "title": "冷然斋",
        "id": "66b2ce94-f262-4a05-8648-20da2fcea185"
    },
    {
        "author": "释德洪",
        "paragraphs": [
            "午窗石碾哀怨语，活火银瓶暗浪翻。",
            "射眼色随云脚乱，上眉甘作乳花繁。",
            "味香已觉臣双井，声价从来友壑源。",
            "却忆高人不同试，暮山空翠共无言。"
        ],
        "title": "谢性之惠茶",
        "id": "fc99b2f8-0fd7-4c99-94af-c69ed2077216"
    },
    {
        "author": "释德洪",
        "paragraphs": [
            "海棠雨过尚娇春，袖手来寻林下人。",
            "未话柳条堪结纽，且欣梅子可尝新。",
            "孤踪衮衮风中絮，万事纷纷梦里尘。",
            "他日别山重会面，定知谈笑绝鲜陈。"
        ],
        "title": "访友人二首  其一",
        "id": "9c89e04a-4476-4379-85c8-2b5693d7e44f"
    },
    {
        "author": "释德洪",
        "paragraphs": [
            "日暮荒城倚瘦藤，江南春思倍添增。",
            "那知淮水黄尘路，忽见庐山绿髪僧。",
            "乞食久辞烟际寺，连床今对夜深灯。",
            "明年我亦寻君去，同陟天池最上层。"
        ],
        "tags": [
            "庐山"
        ],
        "title": "访友人二首  其二",
        "id": "14f9139f-290f-4371-9ea1-ccfcfedd7c88"
    },
    {
        "author": "释德洪",
        "paragraphs": [
            "故乡乃有此丛林，下板何妨着寂音。",
            "永与世遗他日志，尚嫌山浅暮年心。",
            "冻云未放僧窗晓，折竹方知夜雪深。",
            "琢句自应清似玉，更宜坡字硬黄临。"
        ],
        "title": "石台夜坐二首  其一",
        "id": "4d77670a-2c99-4ee1-87b0-dc69605a90e1"
    },
    {
        "author": "释德洪",
        "paragraphs": [
            "岁晚山深过客稀，一灯清坐夜同谁。",
            "滴阶寒响雪消後，通火活红灰陷时。",
            "敛目旧游真可数，盖棺前事尚难知。",
            "古今不隔诸缘净，画出岩中道者诗。"
        ],
        "title": "石台夜坐二首  其二",
        "id": "10b12359-b293-41af-96fe-ad100e6caaf8"
    },
    {
        "author": "释德洪",
        "paragraphs": [
            "祇今冢木上云雨，想见音容无恙时。",
            "竟作怀归恋云舍，空余泪眼看风枝。",
            "功名未洗终天恨，岁月难忘罔极悲。",
            "已觉夜林无触鹿，但看几砚出灵芝。"
        ],
        "title": "胡卿才时思亭",
        "id": "9246b544-84de-4345-a57b-159b44f4e77d"
    },
    {
        "author": "释德洪",
        "paragraphs": [
            "解知无竹令人俗，日报平安候起居。",
            "所以此君揖冰雪，长吟余翠满衣裾。",
            "瘦行清坐搜诗处，雨叶风枝解箨初。",
            "试作小轩聊寄傲，爱君生计未为疏。"
        ],
        "title": "题此君轩",
        "id": "ac24ec5a-14da-40a0-bd94-73bff736087f"
    },
    {
        "author": "释德洪",
        "paragraphs": [
            "机锋不减矮师叔，闻说丛林最饱参。",
            "无暇对人收冷涕，却能为我出寒岩。",
            "春江柔橹何时听，夜雨山房且对谈。",
            "掣电一欢端可贵，此生俱是再眠蚕。"
        ],
        "title": "喜文首座至",
        "id": "32835a27-1ca7-46c4-ae2c-727c21ec7daf"
    },
    {
        "author": "释德洪",
        "paragraphs": [
            "丛林争致致不得，茧足径来寻俨师。",
            "幽境自能情外见，高怀独出世间痴。",
            "清晨倚槛临黄卷，五月乱山闻子规。",
            "夙习尚嗟消未尽，壁间时录和陶诗。"
        ],
        "title": "超然自见轩",
        "id": "e66ee3d2-d4d5-4453-b22c-17b42a777292"
    },
    {
        "author": "释德洪",
        "paragraphs": [
            "闻说高怀照雪霜，道容一见自清凉。",
            "今随生死晦心月，空使湖山蔼德香。",
            "故纸不堪看竹笼，凝尘那忍拂绳床。",
            "安门弟子真持远，独为斯人未始亡。"
        ],
        "title": "清大师还姑苏塔其师骨石吊之兼简其弟",
        "id": "eed3dc28-8459-48fa-a0e2-6fdfd0246954"
    },
    {
        "author": "释德洪",
        "paragraphs": [
            "银髪齐眉衲半肩，相逢古寺独欣然。",
            "自云出岭三千里，人见空余四十年。",
            "拟欲就君求此术，预忧临食必流涎。",
            "何如万事随缘过，饥即须餐困即眠。"
        ],
        "title": "闽僧不食已四十年赠之",
        "id": "8fa5d461-e7bb-4494-a2a9-220b22461056"
    },
    {
        "author": "释德洪",
        "paragraphs": [
            "独木江头缆客船，暮江秋色两依然。",
            "落霞片段红绷水，危岫参差碧挂天。",
            "名利到头成底事，田园归得是何年。",
            "峥嵘壮志消磨尽，满目西风只自怜。"
        ],
        "title": "元佑五年秋尝宿独木为诗以自遣今复过此追旧感叹用韵示超然二首  其一",
        "id": "5c5cca04-1fcd-4e53-b465-284fe5c4678c"
    },
    {
        "author": "释德洪",
        "paragraphs": [
            "踪迹漂流不系船，旧游曾到意茫然。",
            "玉笙哀怨初凉夜，秋月婵娟落木天。",
            "往事已嗟如昨梦，壮怀无复似当年。",
            "炉峰当眼空相向，因念区区想见怜。"
        ],
        "title": "元佑五年秋尝宿独木为诗以自遣今复过此追旧感叹用韵示超然二首  其二",
        "id": "00ffc85d-1135-4566-9b79-d5991c7acb0f"
    },
    {
        "author": "释德洪",
        "paragraphs": [
            "道人要我煮温山，似识相如病里颜。",
            "金鼎浪翻螃蟹眼，玉瓯绞刷鹧鸪斑。",
            "津津白乳冲眉上，拂拂清风产腋间。",
            "唤起晴窗春书梦，绝怜佳味少人攀。"
        ],
        "title": "与客啜茶戏成",
        "id": "40b1e482-7e4a-4cca-865e-a8f4b76b5ca0"
    },
    {
        "author": "释德洪",
        "paragraphs": [
            "夜晴风细月华清，遶寺霜筠雪竹声。",
            "锡响僧归帝青宝，梦香人宿水沉城。",
            "古今不隔尘都尽，心境俱忘镜对明。",
            "枕臂晓猿三叫绝，小窗灯暗读残经。"
        ],
        "title": "宿香城寺",
        "id": "aa4dbf86-87f9-4ec5-bede-67a002032c6d"
    },
    {
        "author": "释德洪",
        "paragraphs": [
            "冲虎曾经落照村，千峰盘尽始登门。",
            "惯闻跛脚阿师法，喜见横行道者孙。",
            "爱客精神清入画，游方踪迹夜重论。",
            "杖藜又入层云去，知有安公旧隐存。"
        ],
        "title": "自张平道入瑶溪",
        "id": "e45e9a86-a847-4779-b26a-588525272067"
    },
    {
        "author": "释德洪",
        "paragraphs": [
            "千峰万峰自云雨，一宿两宿心颓然。",
            "不知人间岁云暮，但觉涧风吹夜泉。",
            "地炉火焰水正泣，篝灯委昏僧未眠。",
            "古人去我不甚远，何必想像临遗编。"
        ],
        "title": "九峰夜坐",
        "id": "dedd6fa4-735d-45b0-bec3-5cf8f1182ab4"
    },
    {
        "author": "释德洪",
        "paragraphs": [
            "承英连璧光照坐，更着阿隆如鼎安。",
            "老兵先驰启关钥，西山奔走登栏干。",
            "刘郎端默自凝远，蔡侯奋髯牙齿寒。",
            "但余衰老百无用，搜句倚栏方细看。"
        ],
        "tags": [
            "滕王阁"
        ],
        "title": "同世承世英世隆三伯仲蔡定国刘达道登滕王阁",
        "id": "02e1a71c-ffc2-4eb2-8acd-8dfc64c033aa"
    },
    {
        "author": "释德洪",
        "paragraphs": [
            "瓶盂又复寄西州，弥勒同龛古寺幽。",
            "睡起忽残三月夏，朝来拾得一帘秋。",
            "浮云世事慵料理，断梗闲踪任去留。",
            "投老山林多胜槩，杖藜何日复同游。"
        ],
        "title": "寄李大卿",
        "id": "3329704c-8f9c-454f-bd29-3b8ed3f232c4"
    },
    {
        "author": "释德洪",
        "paragraphs": [
            "风定晴云欲堕崩，林梢楼阁旋添增。",
            "一生高世清闲侣，千尺当门紫翠层。",
            "对客不妨拴坏衲，倦禅时作靠枯藤。",
            "暮年古格丛林在，重拨尘龛大智灯。"
        ],
        "title": "余居百丈天觉方注楞严以书见邀作此寄之二首  其一",
        "id": "de12708d-4036-437f-a214-fc2f35d234e3"
    },
    {
        "author": "释德洪",
        "paragraphs": [
            "三世如来尊顶法，覆藏深密碧螺寒。",
            "通身是眼自不见，擘面出头窥更难。",
            "四义仅能分肉髻，八还终恐隔花冠。",
            "争如劈佛丹霞手，掲露从教觌体看。"
        ],
        "title": "余居百丈天觉方注楞严以书见邀作此寄之二首  其二",
        "id": "ff07b25a-1c3a-45b3-b543-b2bb16496485"
    },
    {
        "author": "释德洪",
        "paragraphs": [
            "随分丛林古格存，龙安真是泐潭孙。",
            "独持一节无求世，勘破诸方不出门。",
            "石虎已忘蹲草见，木蛇久灭住山痕。",
            "遥知百事俱衰落，尚有工夫虱自扪。"
        ],
        "title": "寄龙安照禅师",
        "id": "8e693f50-f075-4e08-89bd-74bbe43a71ea"
    },
    {
        "author": "释德洪",
        "paragraphs": [
            "无尽龙安两勍敌，大梅庞老是同参。",
            "近闻赤壁同登赏，想见清风助笑谈。",
            "已作泛舟游夏口，又成横锡过江南。",
            "归来万壑松声在，依旧闲云没草庵。"
        ],
        "title": "闻龙安往夏口迎张左丞遂泝流至鄂渚相别还山作此寄之",
        "id": "1e302484-a329-4cda-9032-e08ee5b66dab"
    },
    {
        "author": "释德洪",
        "paragraphs": [
            "朅来幕阜峰前寺，弥勒同龛两见秋。",
            "今日他山生远念，何年此地复重游。",
            "主人有道忘欣厌，闲客无求任去留。",
            "索纸题诗聊赠别，更哦江海一沙鸥。"
        ],
        "title": "别龙安",
        "id": "cafb937b-ef2b-405b-ba26-8927db6924bd"
    },
    {
        "author": "释德洪",
        "paragraphs": [
            "春掠湓江绿染眸，多情还解向东流。",
            "故应夜梦清苍胜，欲趁春光烂熳游。",
            "饱学尚嗟心未死，痛吟已觉鬓先秋。",
            "何当一棹华亭上，闲唱波寒月满舟。"
        ],
        "title": "次韵无代送僧归吴",
        "id": "1f65488c-6ef2-43d0-9939-36519fd4bc64"
    },
    {
        "author": "释德洪",
        "paragraphs": [
            "寻常轻别尚消魂，何况交情过弟昆。",
            "孰谓此身闲日月，自惭疏迹信干坤。",
            "泠泠小雨江边路，薄薄浮烟竹外村。",
            "回首旧游方契阔，孤舟何处宿黄昏。"
        ],
        "title": "怀友人",
        "id": "e1a30ab7-6e74-4f52-82cb-ff3f73173ba2"
    },
    {
        "author": "释德洪",
        "paragraphs": [
            "风流前辈已成尘，笔迹犹为世所珍。",
            "促膝猛观惊盛事，临风长想见斯人。",
            "气生伟逸龙蛇动，秀发精神点画新。",
            "破箧尚能多此物，且欣汪子未全贫。"
        ],
        "title": "汪履道家观古书",
        "id": "10c0f05c-b048-4ac9-9357-5ceba1831867"
    },
    {
        "author": "释德洪",
        "paragraphs": [
            "三年三过龙安寺，亹亹清谈解逼人。",
            "顾我偷闲久无侣，与君数面自成亲。",
            "转头忽作幽冥隔，弹指空惊梦寐新。",
            "病眼看秋欲凄眩，攀翻投老一伤神。"
        ],
        "title": "悼性上人",
        "id": "00bb3278-9782-4200-a895-db941f687827"
    },
    {
        "author": "释德洪",
        "paragraphs": [
            "风叶鸣廊夜色晴，隔云微月稍分明。",
            "下帘徒怯衣裳薄，拂榻空惊枕簟清。",
            "病眼得秋还少睡，壮心于世尚多情。",
            "何时却作庐山去，渡水穿云取次行。"
        ],
        "tags": [
            "庐山"
        ],
        "title": "秋日还庐山故人书因以为寄",
        "id": "203f9413-ba5e-4855-be83-a5b461770a59"
    },
    {
        "author": "释德洪",
        "paragraphs": [
            "我昔车轮翠里行，只今怀想似前生。",
            "那知古寺僧窗下，偶见高人眼倍明。",
            "秋月半钩留客意，冻云千顷欲归情。",
            "杖藜笑出千峰去，添得苍崖响答声。"
        ],
        "title": "诚上人求诗",
        "id": "4025fca6-650b-4596-99b8-14c37163b51b"
    },
    {
        "author": "释德洪",
        "paragraphs": [
            "溪雨初收岸草微，柳丝堪入绿罗机。",
            "望中情远恨烟树，何处暖多嫌衲衣。",
            "却信真人还有梦，岂关禅子未忘机。",
            "春风痛与传消息，教忆旧山新翠归。"
        ],
        "title": "雪夜读涪翁所作爱之因怀其人和韵奉寄超然",
        "id": "f883883d-989e-45d9-a2ac-2c7d055649d3"
    },
    {
        "author": "释德洪",
        "paragraphs": [
            "高人秀句入幽微，濯出秦川锦一机。",
            "剪制未为春步幛，暗投先作夜行衣。",
            "语尊九鼎真难荷，意的千钧善发机。",
            "早晚杖藜松下见，应疑刘远谷中归。"
        ],
        "title": "公亮超然见和因寄复答之",
        "id": "9660768b-d76e-4354-b770-d046682eb3f7"
    },
    {
        "author": "释德洪",
        "paragraphs": [
            "灵根闻是花中瑞，可怜亦肯乘春开。",
            "色深卷肉浅巴锦，香浓入骨生秦梅。",
            "也知秀丽不羣品，最宜阴洁幽庭栽。",
            "落英红叶不忍扫，从教狼藉蒙苍苔。"
        ],
        "title": "瑞香花",
        "id": "ade4ac2b-1705-4a4c-84e4-289a05d966d2"
    },
    {
        "author": "释德洪",
        "paragraphs": [
            "平生风骨秀琳琅，水镜胸怀未易量。",
            "声利光中忙趣少，烟霞影里淡心长。",
            "云泉隐德无情动，猿鸟侵身不乱行。",
            "他日定归当卜筑，青藜紫蕨壮诗肠。"
        ],
        "title": "别灵源禅师",
        "id": "0d2b7c2b-6287-4a01-ba19-897f6398e778"
    },
    {
        "author": "释德洪",
        "paragraphs": [
            "虬髭铁面鹤精神，水鉴心胸不受尘。",
            "吹耳松风靠藜杖，敞衣山月岸纶巾。",
            "虎头猿臂成何事，道骨方瞳亦可人。",
            "他日西湖如过我，饮君一味武林春。"
        ],
        "tags": [
            "西湖"
        ],
        "title": "赠许秀才",
        "id": "569b1757-7c91-4543-a86a-faa989295445"
    },
    {
        "author": "释德洪",
        "paragraphs": [
            "何处高人云路迷，相逢忽荐目前机。",
            "偶逢菜叶随流水，知有茅茨在翠微。",
            "琐碎夜谈皆可听，烟霏秋岭欲同归。",
            "翛然又向诸方去，无数山供玉麈挥。"
        ],
        "tags": [
            "庐山"
        ],
        "title": "送轸上人之匡山",
        "id": "69c54b31-4f59-47b9-a186-2af07b73256b"
    },
    {
        "author": "释德洪",
        "paragraphs": [
            "欲去未成还执手，西风疏雨晚丝丝。",
            "暗惊岁月行飘忽，那更人生苦别离。",
            "君已到心工笔语，我今归计老茆茨。",
            "冷斋後夜谁同宿，莫向灯前读此诗。"
        ],
        "title": "与晦叔至奉新",
        "id": "396a8e51-a92c-4f09-a2a4-09fbb817671c"
    },
    {
        "author": "释德洪",
        "paragraphs": [
            "密林病叶强翻红，已觉清秋夜气浓。",
            "懒复小窗邀独秀，却应归梦挂双峰。",
            "水分淮甸当悬席，路遶匡山可振筇。",
            "若见虎溪溪上月，为言相忆作衰容。"
        ],
        "tags": [
            "庐山"
        ],
        "title": "送敏上人",
        "id": "a7538eb6-33d2-4aa2-81b0-06fb1b254365"
    },
    {
        "author": "释德洪",
        "paragraphs": [
            "禹穴朝来散晚参，一程随便达云岩。",
            "南山任把浮云蔽，西岭犹将落日衔。",
            "幽径野花开旧菊，石床楸子下高杉。",
            "投宵夜永寒无寐，良忆真僧衣不蚕。"
        ],
        "title": "过孜莫翁",
        "id": "39eceaee-785c-4349-a0b3-7aa4b91a8896"
    },
    {
        "author": "释德洪",
        "paragraphs": [
            "二休书壁诗争妙，促席吟时愧不同。",
            "豪句大鲸秋驾浪，俊才细马晓追风。",
            "支筇放荡千峰里，万事收藏一笑中。",
            "约我清溪老莲社，茅茨相映小桥东。"
        ],
        "title": "次韵二僧题永安壁上",
        "id": "eca509fe-fe46-403d-9b99-9806ce4fa1e0"
    },
    {
        "author": "释德洪",
        "paragraphs": [
            "轻帆已有渡江期，高会清游惜此时。",
            "水阁扬烟晴试茗，雪窗剪烛夜论诗。",
            "冲寒远鴈来横浦，弄色新梅半糁枝。",
            "林下自知无一事，亦应风月动关思。"
        ],
        "title": "赠王司法",
        "id": "9dd22a6d-3dc3-4256-819a-1ff7eff627b6"
    },
    {
        "author": "释德洪",
        "paragraphs": [
            "沧溟曾见化微尘，花发桃源几度春。",
            "俗眼莫轻狂道士，此身应是谪仙人。",
            "清弹一曲悲风远，绝唱千章白雪新。",
            "异日三茅成卜筑，却因瓶锡得为邻。"
        ],
        "title": "和许乐天",
        "id": "8d2ba268-6902-4982-858e-6a98ce6b30a8"
    },
    {
        "author": "释德洪",
        "paragraphs": [
            "草堂野饭蜀江滨，妥贴寒光刻削人。",
            "忽展五篇争疾读，便惊四座暖生春。",
            "已欣莲社风流在，更觉溪山气味新。",
            "放箸翛然庐岳去，门栏他日梦应频。"
        ],
        "title": "师复作水餠供出五诗送别谢之",
        "id": "84c127bd-592b-421d-b61a-1b25e5aabaef"
    },
    {
        "author": "释德洪",
        "paragraphs": [
            "毗尼藏出清净宝，精进林生功德香。",
            "但得身心常寂静，自然毛孔发灵光。",
            "苍苔不厌芒鞵弊，空翠偏宜坏衲荒。",
            "好在虎溪长不出，阿持何意尚游方。"
        ],
        "title": "赠鉴上人",
        "id": "84e94189-cd22-4db3-b97c-dd3af6e57e25"
    },
    {
        "author": "释德洪",
        "paragraphs": [
            "雪摧枯虑默如瘖，秋压寒松老不禁。",
            "一室闭门稀识面，半窗斜照自拴针。",
            "重城此日留诗别，叠巘何年结伴寻。",
            "衰退宁堪久尘土，相看满眼是归心。"
        ],
        "title": "赠静上人",
        "id": "18aa0411-296b-4af0-85f0-42b9ff6a2408"
    },
    {
        "author": "释德洪",
        "paragraphs": [
            "冻折枯杉已死灰，岂宜安着在尘埃。",
            "偎衰不入今人眼，精进曾亲古佛来。",
            "爱子渠渠念绨惠，为余得得出岩隈。",
            "苍颜华首供衰暮，未死重逢更几回。"
        ],
        "title": "表上人久事云庵过余石门",
        "id": "3f1b5981-5f60-4a1f-8047-f2c7fba91c6a"
    },
    {
        "author": "释德洪",
        "paragraphs": [
            "翠寒空觉此生浮，岁月催人鬓易秋。",
            "忽忆倚天庐岳去，更寻清境武林游。",
            "情亲愧与高人别，兴发徒烦夜月留。",
            "他日西湖远相忆，为君一笑散沙鸥。"
        ],
        "tags": [
            "西湖"
        ],
        "title": "次韵超然",
        "id": "99c0fadc-28fd-4e49-a9c1-f9c2d031c806"
    },
    {
        "author": "释德洪",
        "paragraphs": [
            "龙蛇头角混埃尘，临死方知老净因。",
            "三度傲辞天子敕，一生甘作净名身。",
            "虎皮羊质成何事，牛马襟裾亦谩陈。",
            "须信屈原千载後，空门犹有独醒人。"
        ],
        "title": "寄楷禅师",
        "id": "368c85ad-3449-436a-b36b-32a0f9951f91"
    },
    {
        "author": "释德洪",
        "paragraphs": [
            "左手不仁右手明，怀情亦复弃藜床。",
            "不知门外山花发，但觉君来笑语香。",
            "颀绍神情扫秋晚，瘦权诗句挟风霜。",
            "两翁杖屦相追逐，此夕因依夜话长。"
        ],
        "title": "璲首座出示巽中诗",
        "id": "49a1172e-d50a-406e-9512-7dcf16139ac5"
    },
    {
        "author": "释德洪",
        "paragraphs": [
            "门掩青山相并居，爱君家法不萧疏。",
            "锦囊举子能佳句，瑞鸟隐公多谏书。",
            "学士八砖声价在，谪仙千首笑谈余。",
            "清朝第一他年事，且看归来着翠裾。"
        ],
        "title": "赠李秀才",
        "id": "d3ba9a2c-16ed-453a-b3cb-b84cf7c2bfc0"
    },
    {
        "author": "释德洪",
        "paragraphs": [
            "我爱修公亦自贤，未忻城郭爱林泉。",
            "醉骑鲸背诗遗落，闲把牛毛字细编。",
            "还我青山当夏晚，乞君佳句着床前。",
            "雨余独凭烟云上，目送孤鸿落照边。"
        ],
        "title": "赠修上人",
        "id": "3d541b85-0cef-4976-9566-2d91fd2b1356"
    },
    {
        "author": "释德洪",
        "paragraphs": [
            "月胁云行夜未深，满庭风露叶辞林。",
            "知谁墙外千竿竹，分我窗西一畒阴。",
            "山好已无归国梦，老闲犹有读书心。",
            "剩题诗句酬幽隐，岁月翩翩接趐禽。"
        ],
        "title": "次韵超然竹阴秋夕",
        "id": "e934eccd-a3b8-4af1-8e17-337f74642bfe"
    },
    {
        "author": "释德洪",
        "paragraphs": [
            "势占江南三百里，烟霏相映出层楼。",
            "芒鞵竹杖山兼水，坐看行吟春复秋。",
            "浮世万途成底事，吾生一饱更何求。",
            "故人京洛风埃地，能信山中此乐不。"
        ],
        "tags": [
            "庐山"
        ],
        "title": "庐山寄都下邦基德祖诸故人",
        "id": "8ae3fc32-a7a6-4156-9654-dfc4f4cbf7ee"
    },
    {
        "author": "释德洪",
        "paragraphs": [
            "灯外佳眠试冷斋，欲成归梦暗惊回。",
            "一轩秋色侵衣重，半夜波声拍枕来。",
            "江国潮平人独令，海山家在意徘徊。",
            "倚藤明日秦淮上，看子风帆十幅开。"
        ],
        "title": "送宗上人归南泉",
        "id": "0e1a84bf-d2fb-4981-bad9-6a759b34de51"
    },
    {
        "author": "释德洪",
        "paragraphs": [
            "好山千叶青莲晓，斫额令人意已消。",
            "微出楼台知有寺，倦行云树忽逢桥。",
            "此生未觉丛林负，肯处真教日劫超。",
            "闲拾堕薪成浅立，细泉幽涧响寒蜩。"
        ],
        "title": "晚坐藏胜桥望石门",
        "id": "a30b8a29-de3f-4722-954a-1646fb6ad975"
    },
    {
        "author": "释德洪",
        "paragraphs": [
            "漱雾跳珠响涧泉，千峰秀出雨余天。",
            "共惊绣帽铜腮老，重到香垆石耳边。",
            "清境荒凉归叹息，故人迎笑尚依然。",
            "明年过此还相见，应及春风社燕前。"
        ],
        "title": "至圆通僧觅诗",
        "id": "d2c8507a-07ee-4045-8a50-d04741c036f2"
    },
    {
        "author": "释德洪",
        "paragraphs": [
            "古寺闲关聊作招，夏秋归思谩迢迢。",
            "枕中柔橹惊乡梦，门外秦淮涨夜潮。",
            "想见旧房生薜荔，不堪疏雨在芭蕉。",
            "何时却理缘云策，峰顶同谁看石桥。"
        ],
        "tags": [
            "衡山"
        ],
        "title": "送僧游南岳",
        "id": "b3dd5117-30c4-42ca-8eb6-cc0b3ee0e5cd"
    },
    {
        "author": "释德洪",
        "paragraphs": [
            "人生聚散等儿戏，梦境纷然此一时。",
            "老去渐知为客味，秋来长作送人诗。",
            "感君义色分心曲，慰我年华两鬓丝。",
            "想见故乡霜菊後，屋头千树橘累垂。"
        ],
        "title": "送隆上人",
        "id": "c5d186df-9af5-40c1-8c9b-a67d17cb337a"
    },
    {
        "author": "释德洪",
        "paragraphs": [
            "人间酷暑推不去，爱此南轩一榻空。",
            "眼倦抛书成午睡，梦悠谁复羡王公。",
            "岂知尘土随肥马，但觉熏风掠坏桐。",
            "起步西园闲倚杖，石榴花出数枝红。"
        ],
        "title": "次韵谅上人南轩避暑",
        "id": "223b9777-46ce-44bb-86f5-cc92cdeadb7c"
    },
    {
        "author": "释德洪",
        "paragraphs": [
            "已得希夷旨趣深，平生踪迹任浮沉。",
            "壶中景待和烟卧，海上山须带鹤寻。",
            "月里一枝慵举手，人间万事肯关心。",
            "出尘风骨凭谁识，且枕焦桐混世吟。"
        ],
        "title": "赠吴山人",
        "id": "821312d6-51c7-4262-b19d-3570e5368411"
    },
    {
        "author": "释德洪",
        "paragraphs": [
            "诸方游徧归来晚，闲构虚堂赎世纷。",
            "雷转空山动林叶，雪飞乱石溅溪云。",
            "石桥旧处龙湫吼，漱玉曾看岳色分。",
            "拄策眼高双耳瞶，上方白塔却亲闻。"
        ],
        "title": "东溪僧听泉堂",
        "id": "e0470274-2fc6-46d5-ab7e-ab9e37841c83"
    },
    {
        "author": "释德洪",
        "paragraphs": [
            "青锁晓开残雨上，烟鬟春解笑声中。",
            "丛林今日犹雌伏，膺简当年是法雄。",
            "露盌忆尝安乐味，锦笼曾着瑞香□。",
            "何时玉钵青林下，与子婆娑小立同。"
        ],
        "title": "送庄上人归云居",
        "id": "404f8a05-fbf6-4e8d-8884-b04f098cceeb"
    },
    {
        "author": "释德洪",
        "paragraphs": [
            "上元独宿寒岩寺，卧看篝灯映薄纱。",
            "夜久雪猿啼岳顶，梦回清月在梅花。",
            "十分春瘦缘何事，一掬归心未到家。",
            "却忆少年行乐处，软红香雾喷京华。"
        ],
        "title": "上元宿百丈",
        "id": "8c986245-5441-44f4-83ab-f585e8975244"
    },
    {
        "author": "释德洪",
        "paragraphs": [
            "君诗清绝似沅湘，写妙宣心气味长。",
            "地僻且为三径乐，才高真是万夫望。",
            "随流我自分泾渭，赏骏谁能略牝黄。",
            "自古丰城匿神物，斗牛应觉动光芒。"
        ],
        "title": "次韵黄次山见寄",
        "id": "a88714f0-04be-491f-87ab-97b4824fdb84"
    },
    {
        "author": "释德洪",
        "paragraphs": [
            "谁家杨柳欲遮门，依约东坡醉处村。",
            "捶地不堪华屋句，仰天空记刻舟痕。",
            "尚余千载风流在，乞与三人语笑温。",
            "归路松风吹冻耳，共追前事吊英魂。"
        ],
        "title": "春日同祖贤二道人步云归亭忽忆东坡此日诗有怀其人次韵",
        "id": "1a2e87cd-70ea-4f45-a081-873f725b9892"
    },
    {
        "author": "释德洪",
        "paragraphs": [
            "东坡醉墨浩琳琅，千首空余万丈光。",
            "雪里芭蕉失寒暑，眼中骐骥略玄黄。",
            "机轮妙转风雷舌，春色浓纒锦绣肠。",
            "可惜骑鱼天上去，断弦空壁暗凄凉。"
        ],
        "title": "与客论东坡作此",
        "id": "2e6f26c3-2d05-4b06-869c-e3179cab1d93"
    },
    {
        "author": "释德洪",
        "paragraphs": [
            "及时膏雨已阑珊，黄道新泥晓未干。",
            "白面郎敲金镫过，红妆人掲绣帘看。",
            "管弦叫月宣和气，灯火烧空夺暮寒。",
            "咫尺凤楼开雉扇，玉皇仙仗紫云端。"
        ],
        "title": "京师上元观驾二首  其一",
        "id": "ae9fe629-f3a8-46fc-9157-414fa5a5fe52"
    },
    {
        "author": "释德洪",
        "paragraphs": [
            "阁雨轻寒敛夕氛，青牛画毂已争奔。",
            "皇州浩荡风光里，紫陌喧阗笑语温。",
            "冠压花枝驰万骑，帘垂绣箔卷千门。",
            "特传诏语君恩重，凝睇天阶谢至尊。"
        ],
        "title": "京师上元观驾二首  其二",
        "id": "7d18cfd0-bb39-4a99-a73c-df624d40963e"
    },
    {
        "author": "释德洪",
        "paragraphs": [
            "万马天街听启关，晓光佳气泼人寰。",
            "春生殿阁玲珑外，秀发园林顷刻间。",
            "为瑞欢声浮动植，争妍诗句丽江山。",
            "从教飞上朱蓝袂，点缀彤墀玉笋班。"
        ],
        "title": "次韵天觉进喜雪",
        "id": "735290e1-7ebc-40ec-a523-2598be1367bb"
    },
    {
        "author": "释德洪",
        "paragraphs": [
            "童頬清光已浑圆，共惊玉骨解藏年。",
            "庵中篆缕长凝帐，门外云涛欲际天。",
            "道眼从来无异见，微踪何幸预谈禅。",
            "新诗满箧江南去，又作丛林盛事传。"
        ],
        "title": "别天觉左丞",
        "id": "314f704e-3383-4586-874e-89baa33b8d07"
    },
    {
        "author": "释德洪",
        "paragraphs": [
            "胸次能藏大千界，掌中笑看小重山。",
            "飞来华岳一峰失，幻出匡庐双剑闲。",
            "偶触篆烟云点缀，戏浇砚滴瀑潺颜。",
            "莫将道眼生分别，随意聊安几案间。"
        ],
        "tags": [
            "华山",
            "庐山"
        ],
        "title": "李德茂家有磈石如匡山双剑峰求诗",
        "id": "5321f654-d68a-494b-9979-aa5a464e5725"
    },
    {
        "author": "释德洪",
        "paragraphs": [
            "北游烂熳看幷川，重到皇州及上元。",
            "灯火风光记前事，管弦音节试新翻。",
            "期人不至情如海，穿市归来月满轩。",
            "忽忆寒岩曾独宿，雪窗残夜一声猿。"
        ],
        "title": "余昔居百丈元夕有诗後十年是夕过京师期子因不至",
        "id": "1135bdc3-c16c-48f9-b6d9-738341c3b720"
    },
    {
        "author": "释德洪",
        "paragraphs": [
            "汴水悠悠去不回，绿波垂柳眼初开。",
            "日边无意事迎送，海畔有山归去来。",
            "白却人头忙日月，缁飘山衲乱风埃。",
            "此行若到忘情处，拂石猿声後夜哀。"
        ],
        "title": "都下送僧归闽",
        "id": "47014333-f562-4275-a712-a66a801733ed"
    },
    {
        "author": "释德洪",
        "paragraphs": [
            "剧笑无因见秀眉，劳生会合恨难期。",
            "永怀京国旧游处，伏枕梦魂初破时。",
            "战叶萧萧山雨後，遶床唧唧草虫悲。",
            "明年定复西归去，船尾何妨载我随。"
        ],
        "title": "夜雨歇怀渊才邦基",
        "id": "e31f8eba-bf9f-4e14-90ed-ff75a1d4403a"
    },
    {
        "author": "释德洪",
        "paragraphs": [
            "摩云标格久去眼，传得诗词锦段新。",
            "雪玉在躬秋满鬓，风雷为舌语惊人。",
            "留连南浦西山雨，弃掷炉峰绣谷春。",
            "何日诗肩拥寒帔，对床听我说京尘。"
        ],
        "title": "寄权巽中",
        "id": "9b741ced-a1b7-41f0-91cc-b62054f240a6"
    },
    {
        "author": "释德洪",
        "paragraphs": [
            "半年客食毗陵寺，颇厌尘埃污衲裙。",
            "虽有一身犹外物，且将万事付浮云。",
            "忽思放浪佳山水，要与顽麻散骨筋。",
            "凉夜满庭风露重，竹梢微月欲纷纷。"
        ],
        "title": "书承天寺西斋壁",
        "id": "99e2a5e4-3f0e-4c8c-96b2-c7b8b4dd3d23"
    },
    {
        "author": "释德洪",
        "paragraphs": [
            "海隅相识笑谈余，清境同疑在玉壶。",
            "方作灵山栖小岭，又随苕水出东吴。",
            "透须白雪惊衰老，脱手青春入叹吁。",
            "悬想他年衡岳寺，雨窗相对话西湖。"
        ],
        "tags": [
            "衡山",
            "西湖"
        ],
        "title": "灵隐送僧还南岳",
        "id": "f3d6140a-d3a6-4571-b3bd-6c038d22b415"
    },
    {
        "author": "释德洪",
        "paragraphs": [
            "地灵形胜自天成，山色溪光泼眼明。",
            "北岫飞来么凤落，东邻相去一牛鸣。",
            "霜筠遶寺秋无数，璧月临轩夜更清。",
            "已约高人结莲社，他年香火寄余生。"
        ],
        "title": "宿灵山示月上人",
        "id": "ac1d057e-67c1-49cd-a475-6493185caa63"
    },
    {
        "author": "释德洪",
        "paragraphs": [
            "曾学云庵逸格禅，别来江柳几春烟。",
            "相逢水寺初尝橘，忽忆风檐共擘莲。",
            "遥想到山寒食後，却思分首上元前。",
            "与谁振策西湖路，清晓一声啼杜鹃。"
        ],
        "tags": [
            "西湖"
        ],
        "title": "送僧归石门",
        "id": "b8851ad8-6cbd-41f1-bfe2-6b45d5102c2b"
    },
    {
        "author": "释德洪",
        "paragraphs": [
            "别後西湖长在梦，相逢气韵宛清真。",
            "剧谈要使君颐脱，大笑从教坐客瞋。",
            "淮海飘零方见友，湖山秀绝更逢春。",
            "快当火急追清景，莫厌寻幽散策频。"
        ],
        "tags": [
            "西湖"
        ],
        "title": "至西湖招廓然游春",
        "id": "eec72072-4c55-4fdf-8d17-075fec6b81e8"
    },
    {
        "author": "释德洪",
        "paragraphs": [
            "相对天涯岁月新，石门消息远难真。",
            "乘闲且觅几场笑，疾恶休生一念瞋。",
            "衬鹭芙蕖方破暖，藏鸦柳色又残春。",
            "光阴如此空搔首，行诵知归倦鸟频。"
        ],
        "title": "廓然得石门信叹其踵席非其人用韵酬之二首  其一",
        "id": "191f73b5-7bd5-4ebd-961b-f814f6fe6b0b"
    },
    {
        "author": "释德洪",
        "paragraphs": [
            "颓纲安得见重新，红紫纷纷正乱真。",
            "已矣无才吾自叹，慨然有志子宜瞋。",
            "闲寻陈迹消磨日，强作新诗挽绊春。",
            "振策苏堤朝复暮，路人应笑往来频。"
        ],
        "title": "廓然得石门信叹其踵席非其人用韵酬之二首  其二",
        "id": "a67f5b15-430e-450e-ad45-02e6456403e5"
    },
    {
        "author": "释德洪",
        "paragraphs": [
            "独立湖边一笑新，纷纷世事信非真。",
            "竹林逢寺端须往，藜杖敲门不怕瞋。",
            "僮仆见人空自若，轩窗幽处亦藏春。",
            "老僧那识闲来兴，怪我时时过此频。"
        ],
        "title": "廓然再和复答之六首  其一",
        "id": "6621fad4-6e4d-4b51-a7b3-f687dc04e5ec"
    },
    {
        "author": "释德洪",
        "paragraphs": [
            "与君藉草湖边坐，听我论怀句句真。",
            "慵斗睡魔强分怯，懒酬诗债不须瞋。",
            "亦知人寿一百岁，已识老来三十春。",
            "相见几回开口笑，忧愁风雨可胜频。"
        ],
        "title": "廓然再和复答之六首  其二",
        "id": "c4c9e450-2e99-4749-bc49-7bcc25509efa"
    },
    {
        "author": "释德洪",
        "paragraphs": [
            "湖水行歌鸭绿新，吴音清软十分真。",
            "但知客子幽情快，不管游人醉眼瞋。",
            "戈昔曾闻能倒日，笔今犹喜解收春。",
            "剩将诗句藏深箧，归去须知展玩频。"
        ],
        "title": "廓然再和复答之六首  其三",
        "id": "198e80d6-cc32-4b9f-9da4-d078e326b932"
    },
    {
        "author": "释德洪",
        "paragraphs": [
            "处处山川俱胜绝，满村风物自纯真。",
            "横舟隔岸殊堪唤，吠犬随人不识瞋。",
            "归鸟独飞当晚照，鸣鸠相应正深春。",
            "心期卜筑藏幽隐，忽笑行行指划频。"
        ],
        "title": "廓然再和复答之六首  其四",
        "id": "79533235-c683-4452-9063-e5b759516c80"
    },
    {
        "author": "释德洪",
        "paragraphs": [
            "湖山昔梦虽非实，开睫今游未必真。",
            "久客情多空自厌，故山归晚欲谁瞋。",
            "聊将愁里十分兴，更赏湖边一半春。",
            "君傥肯来尤所愿，莫辜日日作诗频。"
        ],
        "title": "廓然再和复答之六首  其五",
        "id": "59d0c79c-e7d1-4c2c-ac51-6aee93aab676"
    },
    {
        "author": "释德洪",
        "paragraphs": [
            "绕舍初晴对意新，出门幽鸟语如真。",
            "催耕布谷殊堪听，劝客提壶却莫瞋。",
            "垄麦约风远有浪，海棠经雨匆添春。",
            "可怜好景无人共，回首斜阳太息频。"
        ],
        "title": "廓然再和复答之六首  其六",
        "id": "6e7de2cf-1a0a-431a-9760-c2c96556a79b"
    },
    {
        "author": "释德洪",
        "paragraphs": [
            "双林大士不复见，闻说龙华画像真。",
            "要向冰霜识风骨，愿求清冷洗贪瞋。",
            "空庭再拜俨如在，扣几重看喜胜春。",
            "我亦钝根期听法，质疑他日故应频。"
        ],
        "title": "明日欲往龙华瞻大士像廓然和前诗叙其事又用韵答之",
        "id": "7648ee47-a826-47b7-9f38-93ee0fa93c15"
    },
    {
        "author": "释德洪",
        "paragraphs": [
            "头白逢人宛似新，自嗟世态不容真。",
            "君才廓落宜无合，我语刚强屡被瞋。",
            "千里来寻非爱雪，一时行乐谩游春。",
            "邻居冷淡应相笑，数夕温然语话频。"
        ],
        "title": "又和前韵二首  其一",
        "id": "cc131d3b-7c4f-4727-ba16-4341a4616e45"
    },
    {
        "author": "释德洪",
        "paragraphs": [
            "篇篇俊逸间清新，老阅羣才始见真。",
            "秀却采莲溪畔态，豪吞指壁柱边瞋。",
            "肺肠旧信能纒锦，文字今知解斗春。",
            "笔力肯低容我和，诗成无惜寄来频。"
        ],
        "title": "又和前韵二首  其二",
        "id": "b9baca77-1ea9-4d95-b12c-d0f05dd53faf"
    },
    {
        "author": "释德洪",
        "paragraphs": [
            "居士多情工比类，先生诗妙解传真。",
            "只知信口从头咏，那料高人作意瞋。",
            "云堕鬂垂初破睡，山低眉促欲娇春。",
            "何须梦境生分别，笑我忘怀叹爱频。"
        ],
        "tags": [
            "西湖"
        ],
        "title": "偶读和靖集戏书小诗卷尾云长爱东坡眼不枯解将西子比西湖先生诗妙真如画为作春寒出浴图廓然见诗大怒前诗规我又和二首  其一",
        "id": "746305c4-da8d-4de4-a28f-45e26e4c2596"
    },
    {
        "author": "释德洪",
        "paragraphs": [
            "轻狂举世谁非伪，迟钝知余却甚真。",
            "未把僻怀投俗好，且将狂语博君瞋。",
            "已嗟心折垂垂老，忍看花飞片片春。",
            "满眼闲愁图不得，江南无奈到心频。"
        ],
        "tags": [
            "西湖"
        ],
        "title": "偶读和靖集戏书小诗卷尾云长爱东坡眼不枯解将西子比西湖先生诗妙真如画为作春寒出浴图廓然见诗大怒前诗规我又和二首  其二",
        "id": "8fc0d2b5-3500-4aa7-9eda-31c925fbda89"
    },
    {
        "author": "释德洪",
        "paragraphs": [
            "刮地阴风翦玉尘，那知此井解藏春。",
            "折胶堕指嗟时事，秀骨温颜似主人。",
            "碧甃湛明堪数髪，小轩深静可收身。",
            "超然高趣真难及，浪士愚溪一笑新。"
        ],
        "title": "钱济明作轩于古井旁名冰华赋此",
        "id": "1837e367-c2a3-4676-9f86-bcffc317f628"
    },
    {
        "author": "释德洪",
        "paragraphs": [
            "水边修竹纔堪数，竹外苍崖已半颓。",
            "我辈自追方外乐，轩窗谁为此间开。",
            "待邀山月三人共，要听松风万壑哀。",
            "坐久篆畦香遶遍，碧消烟缕雪残灰。"
        ],
        "title": "钟山悟真庵西竹林间苍崖千尺岁久折裂余与敦素行山中至此未尝不徘徊庵僧为开轩向之尽收其形胜名曰两翁作此",
        "id": "430a16e9-ffb5-461f-a628-2697770660b0"
    },
    {
        "author": "释德洪",
        "paragraphs": [
            "识暗长嗟未烛微，坐令归梦遶岩扉。",
            "忽惊尘土登须鬂，已觉云山负衲衣。",
            "孤坐知君扶瘦策，此诗慰我脱危机。",
            "天藏钟阜一区胜，乞与君侪为发挥。"
        ],
        "title": "次韵敦素两翁轩见寄",
        "id": "11c97200-5138-449e-b5c9-b255256a8cf2"
    },
    {
        "author": "释德洪",
        "paragraphs": [
            "病觉春寒花信重，起来散策夕阳中。",
            "方收一霎挂龙雨，忽作千林攧鹞风。",
            "淮水粘天雪翻浪，吴山吐月镜缘空。",
            "二豪诗眼应惊叹，觅句遥知与我同。"
        ],
        "title": "大风夕怀道夫敦素",
        "id": "38468cdb-fe02-46bd-af66-1db3b414306b"
    },
    {
        "author": "释德洪",
        "paragraphs": [
            "数峰烟翠叠黄昏，忽见松间窈窕门。",
            "好境未将佳句写，幽怀先与故人论。",
            "隔林每恨音容阻，此夕相逢笑语温。",
            "雪意不成应有月，夜深同看涌金盆。"
        ],
        "title": "宿鹿苑书松上人房二首  其一",
        "id": "8d145367-de70-4ede-a342-b5a203d9c635"
    },
    {
        "author": "释德洪",
        "paragraphs": [
            "冷斋托宿自携衾，卧听松风度栗林。",
            "黄卷青灯纸窗下，白灰红火地垆深。",
            "梦回清响春岩溜，夜久幽香喷水沈。",
            "惯作横刀眠下板，为君令有住庵心。"
        ],
        "title": "宿鹿苑书松上人房二首  其二",
        "id": "aabfe405-7f61-4088-b57f-da1803fa1609"
    },
    {
        "author": "释德洪",
        "paragraphs": [
            "歙珍先数刷丝纹，那料端溪更逸群。",
            "已作退闲今似我，温然自重尚如君。",
            "岂宜禅室埋声价，合在文场着策勋。",
            "忍垢风棂应有梦，梦随笔阵扫烟云。"
        ],
        "title": "李师尹以端砚见遗作此谢之",
        "id": "2121c45d-a4a4-4f2c-9766-e3e9fd38a588"
    },
    {
        "author": "释德洪",
        "paragraphs": [
            "湘山名与故山齐，寺在沙村断岸西。",
            "系马槐根秋雨歇，倚栏云际暮猿啼。",
            "公宜谈笑光台阁，我合摧颓老涧溪。",
            "袖有新诗如泻出，逼人骏气不容覊。"
        ],
        "title": "次韵王节推安道见过云盖二首  其一",
        "id": "5706fd10-8e8e-46e0-81ad-94a287a0205f"
    },
    {
        "author": "释德洪",
        "paragraphs": [
            "睡起春衫取次披，髻云随从倚栏时。",
            "生憎柳底莺声巧，不分花前日影移。",
            "伊昔笑来忧易老，而今思去恨难追。",
            "林梢悬挂团团日，无语东风玉箸垂。"
        ],
        "title": "次韵王节推安道见过云盖二首  其二",
        "id": "e16ad29a-1ca4-4384-ab29-750902502672"
    },
    {
        "author": "释德洪",
        "paragraphs": [
            "十幅蛾眉紫翠寒，何人逸想发毫端。",
            "匆惊瑞色云间相，曾向清宵梦里看。",
            "影像不真心自寂，悟迷无隔指空弹。",
            "了然一念非新故，我与羣生入正观。"
        ],
        "title": "宿石霜山前庄梦拜普贤像明日到院见壁间画如所梦有作",
        "id": "6dfd6e9b-1726-452d-837b-c269c0baa19a"
    },
    {
        "author": "释德洪",
        "paragraphs": [
            "照人风骨玉颀然，来慰衰途亦自贤。",
            "肝胆秋光磨洞彻，齿牙岳色嚼芳鲜。",
            "应传画里风烟句，更学诗中文字禅。",
            "已作一灯长到晓，定然百衲不知年。"
        ],
        "title": "赠涌上人乃仁老子也",
        "id": "054ee9cb-2c52-40a6-b74f-4e1455fee0a8"
    },
    {
        "author": "释德洪",
        "paragraphs": [
            "十年一别今重见，风度依然照映人。",
            "韵胜折松秋露骨，气和寒谷夜生春。",
            "三都君已传名誉，万事吾今付欠伸。",
            "梦境楼钟同此听，独寻陈迹记前身。"
        ],
        "title": "道林喜见故人",
        "id": "d6878c78-b2e9-4cf9-af6c-9792671591f9"
    },
    {
        "author": "释德洪",
        "paragraphs": [
            "三界无家谁适从，大千俱集笑谈中。",
            "江南湖外梦到晓，宴坐经行月运空。",
            "狐死怀生正丘首，鸟栖知暖择南风。",
            "石门今日名天下，想见沿崖一径通。"
        ],
        "title": "送日上人归石门",
        "id": "b65d60b7-a64e-4feb-be1a-468bb5e62043"
    },
    {
        "author": "释德洪",
        "paragraphs": [
            "君亦工诗苦入神，冥捜物象故应贫。",
            "客儿亭下纔相见，巾子峰前便卜邻。",
            "梦里笔期生蘂蕚，胸中镜懒拂埃尘。",
            "何当鈯斧住山去，要看青原一角麟。"
        ],
        "tags": [
            "衡山"
        ],
        "title": "灵隐山次超然韵时超然归南岳住庵劝之",
        "id": "83076e0e-f4d5-490f-8442-3bce496c6f72"
    },
    {
        "author": "释德洪",
        "paragraphs": [
            "殷床钟静自垂帘，庭树无声欲雪天。",
            "山寺凄凉容我宿，地垆深暖枕肱眠。",
            "铜瓶秋蚓为谁泣，蜡烛春花亦自妍。",
            "夜半梦回闻骤雨，十年踪迹一茫然。"
        ],
        "title": "湘山独宿闻雨",
        "id": "7508f158-3a79-4fe1-b678-0efa6da75b80"
    },
    {
        "author": "释德洪",
        "paragraphs": [
            "无计酬劳夏簟凉，遗编枕上阅兴亡。",
            "气增髥竟从元德，笑里瞒徒造子将。",
            "汉鼎未移存北海，蜀兵已挫失南阳。",
            "莫将胜败论人物，忠义千年有耿光。"
        ],
        "title": "读三国志",
        "id": "d0f5783e-6711-458d-b671-45dda6eee69a"
    },
    {
        "author": "释德洪",
        "paragraphs": [
            "高丝纔歇转轻雷，无数晴峰笑靥开。",
            "大士已闻方卧疾，小空端遣出山来。",
            "宝方世路知无隔，俗驾山灵故勒回。",
            "多谢高情饯春色，十分浑在一枝梅。"
        ],
        "title": "妙高老人卧病遣侍者以墨梅相迓",
        "id": "6f066298-20f4-48a9-a07b-c608c584f453"
    },
    {
        "author": "释德洪",
        "paragraphs": [
            "残红换得绿阴成，随分闲愁取次生。",
            "须信百年终有别，未能一日便无情。",
            "何时岳色君同看，後夜湘晴我独行。",
            "好在西园行乐处，为谁依旧月华清。"
        ],
        "title": "别李公弱",
        "id": "9cd8b167-a00d-43af-a5ff-b1d0e92e5bf8"
    },
    {
        "author": "释德洪",
        "paragraphs": [
            "铁面关西气逸群，平生踪迹付浮云。",
            "爪州渡口曾同泛，石廪峰前又见君。",
            "荔子招呼闽岭外，白粳留滞汝江濆。",
            "拄藤更入西川去，要读丰碑未见文。"
        ],
        "title": "赠关西温上人",
        "id": "eff6f110-85ad-4eed-9f63-6ce256799b4d"
    },
    {
        "author": "释德洪",
        "paragraphs": [
            "壑源独步宝带夸，官焙无双小月团。",
            "未作浓甘生齿頬，先飞微白上眉端。",
            "汤声蜂穉秋窗晚，乳面鹅儿春瓮寒。",
            "饮罢为君登绝顶，俯临落日看跳丸。"
        ],
        "tags": [
            "衡山"
        ],
        "title": "将登南岳绝顶而志上人以小团斗夸见遗作诗谢之",
        "id": "28759fd1-1605-4896-be09-b33bef16f7b1"
    },
    {
        "author": "释德洪",
        "paragraphs": [
            "鉏头当枕草为毡，曾与高人说任缘。",
            "岂料大嫌沽世价，未应虚费买山钱。",
            "闲编木叶轻于纸，细葺芦花软胜绵。",
            "石室至今增壮观，可知千载得人传。"
        ],
        "title": "题草衣岩",
        "id": "cd19274f-ce18-4158-ab85-a2d4f5681616"
    },
    {
        "author": "释德洪",
        "paragraphs": [
            "我携骨面潜溪子，来访西山鈯斧庵。",
            "梦蝶人惊犹栩栩，藏鸦柳暗已毵毵。",
            "峰连小阁宜春望，水遶重城隔夜谈。",
            "欲唤扁舟寻熟路，与君支策上千岩。"
        ],
        "title": "与僧游石头庵",
        "id": "120b17f7-71ad-4883-a493-9af701dcb50b"
    },
    {
        "author": "释德洪",
        "paragraphs": [
            "老去情枯道自肥，大刀破镜露全机。",
            "山边湖水无行路，枝上春禽亦倦飞。",
            "半夜舟移空壑在，故乡家是昔人非。",
            "炷香阅徧楞严义，坐看烟消一缕微。"
        ],
        "title": "题还轩",
        "id": "b4edccd7-fb40-490c-bbc1-2533a2d7c540"
    },
    {
        "author": "释德洪",
        "paragraphs": [
            "我忆钱塘雪鬓新，三年东望肺生尘。",
            "那知南浦清湘岸，忽见西湖白阁人。",
            "熟视音姿疑梦寐，便惊风物有精神。",
            "倐然又入千峰去，惆怅孤云野鹤身。"
        ],
        "tags": [
            "西湖"
        ],
        "title": "送晓上人归西湖白阁所居",
        "id": "ca4fe3eb-c3ef-4661-a83a-ac9c8e9b4767"
    },
    {
        "author": "释德洪",
        "paragraphs": [
            "人世百年蝴蝶梦，纷纷栩栩逐春繁。",
            "观根戏扫旃檀座，随意为开薝卜园。",
            "君每据梧深有味，我来欲问自忘言。",
            "丛林何必犹迷照，香在枝头不在轩。"
        ],
        "title": "法轮齐禅师开轩于薝卜丛名曰薝卜二首  其一",
        "id": "51c74dd9-3363-4e98-a481-5ccdfd295b88"
    },
    {
        "author": "释德洪",
        "paragraphs": [
            "响石岣嵝峰下寺，小轩开处近山房。",
            "苾刍来问宗风事，薝卜为熏知见香。",
            "聊复淡然成独坐，从教此语徧诸方。",
            "钝根不识金轮转，摘叶寻枝谩嗅芳。"
        ],
        "title": "法轮齐禅师开轩于薝卜丛名曰薝卜二首  其二",
        "id": "b3047943-6acf-4479-85ce-3baf10a8e387"
    },
    {
        "author": "释德洪",
        "paragraphs": [
            "法道陵夷赖典刑，此堂真有救时心。",
            "坐令衡岳为嵩岳，便觉西林近少林。",
            "面壁高风知独振，薝花细雨为谁深。",
            "故应弟子分皮髄，未愧驹儿善古今。"
        ],
        "tags": [
            "衡山"
        ],
        "title": "南岳法轮寺与西林比居长老齐公筑堂于丈室之西名曰雪堂作此寄之",
        "id": "80990d49-6536-46af-840f-f3844f2568a5"
    },
    {
        "author": "释德洪",
        "paragraphs": [
            "浮玉道人雷电舌，法云老师冰雪颜。",
            "後来事听诸方外，先数君游二老间。",
            "只把黑甜酬世味，从教螺鬓有诗斑。",
            "乘秋曳杖归何处，万叠匡庐是故山。"
        ],
        "tags": [
            "庐山"
        ],
        "title": "送觉先大师觉先参佛照圆通二老",
        "id": "da7fe5d5-e6e2-48bd-9d45-7a1e7315eecb"
    },
    {
        "author": "释德洪",
        "paragraphs": [
            "门前便是小曹溪，只欠孤猿岭上啼。",
            "水磨自鸣当浚浍，渔舟闲泊近沙堤。",
            "经游况是闲心远，富览谁能与物齐。",
            "一宿少留终未足，会须移锡向高栖。"
        ],
        "title": "宿慈云",
        "id": "bf060c45-538e-4abe-945c-6c6412545a94"
    },
    {
        "author": "释德洪",
        "paragraphs": [
            "勘破诸方剩得闲，归来岳寺掩深关。",
            "我行浅麓惊回地，君在翔鸾杳霭间。",
            "契阔独期当再见，峻严争说不容攀。",
            "勿矜出岫无心久，弱羽冲风亦欲还。"
        ],
        "title": "和答素首座",
        "id": "aa48837d-7d51-487e-ad5e-e1f8f7c5a139"
    },
    {
        "author": "释德洪",
        "paragraphs": [
            "一篙湘水碧于螺，莹净无痕不受磨。",
            "晓雾有情呵素镜，东风作恶卷纤罗。",
            "老来谈笑追随少，岁晚别离头绪多。",
            "浦口送君聊倚杖，会看归棹掠晴波。"
        ],
        "title": "道林送鸿禅者江陵乞食",
        "id": "a4a4d589-d8fd-4185-9346-75a4115bc66a"
    },
    {
        "author": "释德洪",
        "paragraphs": [
            "料理诗情难复难，萦心结思倾毫端。",
            "夺回天地英秀气，坐令落纸生风寒。",
            "老猿夜月叫苍壁，孤鹤晓霜疏羽翰。",
            "精神清韵知几许，付与後来能者看。"
        ],
        "title": "还太首座诗卷",
        "id": "15ee4aec-93c4-42f3-88ed-220c6d3dbd03"
    },
    {
        "author": "释德洪",
        "paragraphs": [
            "秦郎毛骨玉壶秋，望见令人忘百忧。",
            "便觉宗之未潇洒，肻容如晦独风流。",
            "来为南岳翛然别，去作东华烂熳游。",
            "想见醉围红粉处，雪笺佳句挽银钩。"
        ],
        "tags": [
            "衡山"
        ],
        "title": "送秦少逸",
        "id": "7f20318f-916e-4803-90c0-1eea603db809"
    },
    {
        "author": "释德洪",
        "paragraphs": [
            "西津渡口唐朝寺，到眼潇湘餍饫看。",
            "谁遣松声环坐榻，更令岳色堕栏干。",
            "君如鸟倦今知返，我与鸥盟久已寒。",
            "想见若耶溪上路，正尝卢橘带甘酸。"
        ],
        "title": "送僧归筠",
        "id": "2f5c23cb-55df-4329-84dc-92d200f38a2c"
    },
    {
        "author": "释德洪",
        "paragraphs": [
            "雨过沙村系客船，行间楼殿带晴烟。",
            "夜深霜月凉于水，门外云涛远际天。",
            "禾稻丰登如弃土，菱莲甘美不论钱。",
            "好峰不住犹行役，匆忆钟山掬涧泉。"
        ],
        "title": "宿临川禅居寺书方丈壁",
        "id": "16ef192e-c570-45e7-ba0d-b2ab9bb955e1"
    },
    {
        "author": "释德洪",
        "paragraphs": [
            "圣朝贤佐蔚如林，天独于君着意深。",
            "喜气欲传黄阁信，夏窗先露绿槐阴。",
            "望云匆起怀亲念，隐几难忘济世心。",
            "他日此轩成故事，壁间应载野僧吟。"
        ],
        "title": "朱世英守临川新开轩而轩有槐高数尺因名之作此",
        "id": "786bc92d-19d7-4a5f-bee2-3d080e970f33"
    },
    {
        "author": "释德洪",
        "paragraphs": [
            "平生忠孝两难忘，乞得邻州近故乡。",
            "清白夜晴千里月，肃严秋迥一天霜。",
            "数行径彻临清晓，半印香消倚夕阳。",
            "记取东轩谈笑处，庭梅他日似甘棠。"
        ],
        "title": "世英梅轩",
        "id": "c63e739e-64b1-4fd3-9337-6231696a5564"
    },
    {
        "author": "释德洪",
        "paragraphs": [
            "髯琳身小胆崔嵬，严冷中藏热肺怀。",
            "京洛归来尝自说，湘山游徧与谁偕。",
            "解将骨董藏涪叟，又负籚篅访了斋。",
            "更说开春南岳去，要寻浯水看磨崖。"
        ],
        "tags": [
            "衡山"
        ],
        "title": "送琳上人",
        "id": "c641c781-61d4-4ffb-8295-b705e99b9a89"
    },
    {
        "author": "释德洪",
        "paragraphs": [
            "春游每觉客愁消，最爱晴湖涨柳桥。",
            "鸭绿皱寒初拍岸，鹅黄照影自垂条。",
            "恼人风物今如许，着意春光已不撩。",
            "但得与君同一醉，何辞日日作诗招。"
        ],
        "title": "次韵信民教授谢无逸游南湖",
        "id": "6307ae9d-1621-49e3-b329-67d817acfe0d"
    },
    {
        "author": "释德洪",
        "paragraphs": [
            "文章瑞世本奇豪，风鉴霜天夜月高。",
            "且袖玉堂批诰手，戏来山邑试牛刀。",
            "意长千里奔頳尾，恩重三山压巨鳌。",
            "满荐寿觞何所祝，祝公亲见折蟠桃。"
        ],
        "title": "思禹兄生日",
        "id": "189140b5-3591-42d8-90af-ea7295d8d4c2"
    },
    {
        "author": "释德洪",
        "paragraphs": [
            "平生阅世等虚舟，临汝重来又少留。",
            "携弟来逃三伏暑，入门拾得一轩秋。",
            "隔墙昼永闻棋响，阴屋凉生见树幽。",
            "又值能诗王主簿，饭余春露啜深瓯。"
        ],
        "title": "崇仁县与思禹闲游小寺啜茶闻棋",
        "id": "712ed2b9-5b1c-47f2-a1f2-535bd4ff51d1"
    },
    {
        "author": "释德洪",
        "paragraphs": [
            "涔蹄小邑着吞舟，未起风雷更少留。",
            "馔客酒酣顋玉缬，侍儿歌送眼波秋。",
            "诗成槲叶江村处，想见杨花院落幽。",
            "绮席忆曾蒙设醴，预闻谈笑把空瓯。"
        ],
        "title": "余居临汝与思禹和酬瓯字韵数首後寓居湘山思禹复和见寄又答之",
        "id": "7d6cce96-ac1c-451e-afbd-39503759c1e1"
    },
    {
        "author": "释德洪",
        "paragraphs": [
            "独宿圆庐意自清，夜凉林木寂无声。",
            "镜中白髪今慵剃，梦里浮华已懒争。",
            "故国别来空好境，旧游谁共读题名。",
            "遥知他日重相见，握手应惊太瘦生。"
        ],
        "title": "次韵蔡儒効见寄",
        "id": "9c226de1-a1d8-45f6-9709-5593a06e5402"
    },
    {
        "author": "释德洪",
        "paragraphs": [
            "依然收付建康狱，拴索珑璁惊市人。",
            "寄语小儿休嬲相，未妨大士戏分身。",
            "懒于梦境分能所，枉把情缘比客尘。",
            "笑视死生无可拣，目前刀锯若为神。"
        ],
        "title": "金陵初入制院",
        "id": "fe7d0c94-2fd3-4cea-9a16-4f1e4183bca2"
    },
    {
        "author": "释德洪",
        "paragraphs": [
            "深掩圜扉夜向阑，梦惊清境慰辛酸。",
            "卧闻瓦垄集微霰，起觉衾裯压薄寒。",
            "忧患饱经心老大，云泉归晚鬓凋残。",
            "书空偶尔成诗句，寄与西林阿永看。"
        ],
        "title": "寄超然弟",
        "id": "0b8af51d-c522-41da-99d5-e13049843618"
    },
    {
        "author": "释德洪",
        "paragraphs": [
            "南来稍复召惊魂，知有留侯异代孙。",
            "未即解衣甘九死，试令骑马赋千言。",
            "琼山有月光相射，玉海无风浪自翻。",
            "戏下应传获罗什，秃头争看戴华轩。"
        ],
        "title": "初至海南呈张子修安抚",
        "id": "5655d50c-cb71-4dca-aab0-a018f93a4c71"
    },
    {
        "author": "释德洪",
        "paragraphs": [
            "贪看长鲸吸舟楫，忽惊娇蜃吐楼台。",
            "朦胧醉忆王城别，汗漫游从海国来。",
            "夜半飓风携屋去，朝来瘴雾放天回。",
            "会须横笛骑云背，笑响从教落九垓。"
        ],
        "title": "抵琼夜为飓风吹去所居屋",
        "id": "f351b063-484d-427f-89fe-b5b6ac5dd01c"
    },
    {
        "author": "释德洪",
        "paragraphs": [
            "投老南来雪满颠，覊囚不自忆生全。",
            "久为白骨今重肉，已卧黄泉复见天。",
            "报德定应追结草，効忠那肯愧餐毡。",
            "此诗清绝如冰雪，乞与江山洗瘴烟。"
        ],
        "title": "出朱崖驿与子修",
        "id": "20c342d8-d5ef-4c97-bba8-aca1d01083bc"
    },
    {
        "author": "释德洪",
        "paragraphs": [
            "疆埸探骑断犇埃，院落棠阴暗绿苔。",
            "上疏乞闲追鲍靘，载书归老继吴恢。",
            "争怀父母三年化，愁见风帆十幅开。",
            "勿剪青青堤下柳，念公遗爱手亲栽。"
        ],
        "title": "别子修二首  其一",
        "id": "515f62c8-5f40-4837-b9d1-21412ccfa700"
    },
    {
        "author": "释德洪",
        "paragraphs": [
            "漂泊孤踪一转蓬，语音虽在变形容。",
            "瘴乡猿鸟今为伍，蚁穴王侯昔梦封。",
            "海阔盲龟登木孔，山高纤芥落针锋。",
            "公归不得参行驭，心折淮南紫翠重。"
        ],
        "title": "别子修二首  其二",
        "id": "db7cea41-2f3d-4b48-b153-bbb9a58fb878"
    },
    {
        "author": "释德洪",
        "paragraphs": [
            "北来行尽关山道，梁宋郊墟眼力微。",
            "饮食甘酸杂淮甸，语音清软近京畿。",
            "黄尘又向九天去，槁项新从万里归。",
            "投老不堪行役苦，手遮西日想岩扉。"
        ],
        "title": "蔡州道中",
        "id": "bc2d9016-0567-48cd-863f-73ee42f4eb27"
    },
    {
        "author": "释德洪",
        "paragraphs": [
            "老俨化身甘露灭，不妨须髪着伽梨。",
            "虚舟阅世鸱夷子，彗箒囗囗除王伯齐。",
            "香火共修心老大，楼钟重听意凄迷。",
            "余生未觉全无累，折脚铛犹手自提。"
        ],
        "title": "余号甘露灭所至问者甚多作此",
        "id": "8c50c574-52d4-4410-a473-8faa384a15a1"
    },
    {
        "author": "释德洪",
        "paragraphs": [
            "天风吹笑落人间，白髪新从死地还。",
            "往事暗惊如昨梦，此生重复见名山。",
            "倦禅想见堆危坐，知法应抛放纵闲。",
            "初嚼芳鲜动诗思，一篇先寄倩君删。"
        ],
        "tags": [
            "衡山"
        ],
        "title": "海上初还至南岳寄方广首座",
        "id": "715f0953-e4c9-456c-8099-721510a7ac52"
    },
    {
        "author": "释德洪",
        "paragraphs": [
            "海外归来两鬂秋，自嗟无地可逃羞。",
            "携筇肯过惊时听，炊黍能为信宿留。",
            "睡触屏风讥富贵，笑分脔社致公侯。",
            "遗编家世丹青着，铁砚磨穿未肯休。"
        ],
        "title": "陈生携文见过",
        "id": "35608193-fd85-4b5a-bcde-4e475b7aa047"
    },
    {
        "author": "释德洪",
        "paragraphs": [
            "乞浆问路到筠溪，天气清和得所宜。",
            "父老相逢班草坐，风光初过采茶时。",
            "摩挲禅榻营春睡，想像斋厨办晚炊。",
            "白首不知舟壑走，壁间来读旧题诗。"
        ],
        "title": "至筠二首  其一",
        "id": "69504f17-0331-4014-865e-53086a1d95f5"
    },
    {
        "author": "释德洪",
        "paragraphs": [
            "偶唤归舟隔乱溪，春山偏与晚相宜。",
            "自寻熟路悬崖去，正是新秧刺水时。",
            "身健已如秋社燕，梦回犹看客亭炊。",
            "雨窗灯火清相对，画出渊明五字诗。"
        ],
        "title": "至筠二首  其二",
        "id": "afd715a7-7b7a-45fe-9f85-68be1eae6b5d"
    },
    {
        "author": "释德洪",
        "paragraphs": [
            "秋光满鬓万事死，惭愧眼明牙齿牢。",
            "野寺闲眠听风雨，海山犹梦渡云涛。",
            "事非白傅方惊鼎，迹隐庖丁已善刀。",
            "一径莓苔三十载，未容此老独奇豪。"
        ],
        "title": "示超然",
        "id": "a05488f6-7622-4c3b-a01b-1ae995c79fb7"
    },
    {
        "author": "释德洪",
        "paragraphs": [
            "去岁重阳瘴海滨，病拈霜蘂嗅清晨。",
            "身闲已断思归梦，山好仍逢称意人。",
            "卯饭露葵欣旋摘，夜窗风栗共尝新。",
            "妙年衲子应相笑，痴钝耽源老应真。"
        ],
        "title": "九日",
        "id": "4afa26ec-a276-47bd-a6c4-ff0d1b73dfb4"
    },
    {
        "author": "释德洪",
        "paragraphs": [
            "春林院落曲栏东，小立初迎到面风。",
            "冰齿寒生花坼信，湿梅烟重雨毛空。",
            "病衰老去登临倦，节物年时气味同。",
            "却掩垆烟闭深阁，匆惊西日借窗红。"
        ],
        "title": "二十日偶书二首  其一",
        "id": "dc462da7-8198-4112-9f62-8b4cbe5d961f"
    },
    {
        "author": "释德洪",
        "paragraphs": [
            "此生早衰坐世故，末路易归惊崄艰。",
            "临事无疑知道力，读书有味觉身闲。",
            "解医忧患臂三折，难隐文章豹一斑。",
            "永媿山赤头璨，不令姓氏落人间。"
        ],
        "title": "二十日偶书二首  其二",
        "id": "67b28a3d-1aed-4e42-a5ac-3dad436ee0a3"
    },
    {
        "author": "释德洪",
        "paragraphs": [
            "雁荡天台看得足，却搬儿女寄蓬窗。",
            "径来漳水谋三顷，偶爱庐山家九江。",
            "名节逼真如醉白，生涯领畧类湘庞。",
            "向来万事都休理，且听楼钟一夜撞。"
        ],
        "tags": [
            "庐山"
        ],
        "title": "陈莹中左司自丹丘欲家豫章至湓浦而止余自九峰往见之二首  其一",
        "id": "cd97652e-a9eb-4f63-a6f3-a3c8617e8ee7"
    },
    {
        "author": "释德洪",
        "paragraphs": [
            "与公灵鹫曾听法，游戏人间知几生。",
            "夏口瓮中藏画像，孤山月下认歌声。",
            "翳消已觉华无蒂，矿尽今知珠自明。",
            "远壑夕阳残雨後，作数抹夕阳残雨外一番飞絮满江城。"
        ],
        "title": "陈莹中左司自丹丘欲家豫章至湓浦而止余自九峰往见之二首  其二",
        "id": "846df993-54ce-4e7c-aaea-c21bfa127e71"
    },
    {
        "author": "释德洪",
        "paragraphs": [
            "一官游戏且同尘，梦寐江湖亦可人。",
            "轩冕久知身是寄，鱼鰕纔说口生津。",
            "解嘲镜里萧疏髪，时吐毫端浩荡春。",
            "自古浯溪好风月，买山终欲与君邻。"
        ],
        "title": "次韵李端叔见寄",
        "id": "a94f24e5-7ea5-4e54-bbea-134f946a5524"
    },
    {
        "author": "释德洪",
        "paragraphs": [
            "平昔巾盂共空壁，只今楼观碍层霄。",
            "道心针水妙应在，俗眼云泥谩觉遥。",
            "道路为家身是寄，死生如梦意全消。",
            "明年五顶东游徧，来听吴音发海潮。"
        ],
        "title": "赴太原狱别上蓝禅师",
        "id": "b6241442-cff1-4ba1-8ed6-38ee32688d14"
    },
    {
        "author": "释德洪",
        "paragraphs": [
            "清软吴音笑展眉，芳鲜犹在雪霜姿。",
            "十年不下欧峰顶，一旦肯来漳水湄。",
            "湘巘春深重记处，风瓯雨歇对闻时。",
            "红尘未可因藏迹，要卜云泉结後期。"
        ],
        "title": "太原还见明于洪水上蓝问明别後尝寓则曰十年客云居感叹其高遁作此",
        "id": "a667ac72-3251-4abf-b62d-36282cdb98c1"
    },
    {
        "author": "释德洪",
        "paragraphs": [
            "雀罗门巷榻凝尘，千里相寻骇四邻。",
            "好事真诚虹贯日，照人清气水含春。",
            "忽惊我祸今无比，高笑君痴亦绝伦。",
            "此别遥知想标格，浅云东崦对冰轮。"
        ],
        "tags": [
            "庐山"
        ],
        "title": "温上人自庐山见过",
        "id": "d798509c-1df7-48b6-9954-21bddb9a55c0"
    },
    {
        "author": "释德洪",
        "paragraphs": [
            "居近池塘春意在，路穿空翠夕阳多。",
            "隔林放鹿哀怨语，掠水幽禽扑摝过。",
            "得雨村嚣觉风味，分秧天气爱清和。",
            "莫辞坐稳相寻数，酣战难回指日戈。"
        ],
        "title": "荷塘暑雨过凉甚宜之见访作此",
        "id": "4494fb05-c3cf-41ab-9ddd-de7571a777e3"
    },
    {
        "author": "释德洪",
        "paragraphs": [
            "海外归来五见春，梨衣两识帝京尘。",
            "此生已觉浑无累，为累空惊尚有身。",
            "厚善最怜山解事，岁寒更爱月情亲。",
            "鹫峰峰下重相见，雪作飞花一笑新。"
        ],
        "title": "重会言上人乞诗",
        "id": "768b6de5-cce1-4a7a-9015-b5bb4f4bbbb1"
    },
    {
        "author": "释德洪",
        "paragraphs": [
            "破夏来寻甘露灭，快人如对水晶轮。",
            "烟云扫尽词传意，知见不生情透尘。",
            "旋缚茅茨吞远壑，偶临檐隙见归人。",
            "露芽便觉如浮雪，品坐同分一盏春。"
        ],
        "title": "诚心二上人见过",
        "id": "9ebbda67-2487-4002-92ad-eaaca835c172"
    },
    {
        "author": "释德洪",
        "paragraphs": [
            "殿阁知谁烧夜香，矮窗灯火试新凉。",
            "草虫对语僧临砌，露叶翻光月转廊。",
            "补缀高风三袜线，破除清梦一匡床。",
            "与君游徧人间世，折脚铛中滋味长。"
        ],
        "title": "秋夕示超然",
        "id": "9a910128-989b-4e2b-bdca-5d5c83a68f76"
    },
    {
        "author": "释德洪",
        "paragraphs": [
            "画架双裁翠络偏，佳人春戏小楼前。",
            "飘扬血色裙拖地，断送玉容人上天。",
            "花板润沾红杏雨，彩绳斜挂绿杨烟。",
            "下来闲处从容立，疑是蟾宫谪降仙。"
        ],
        "title": "秋千",
        "id": "db77650a-e6f8-4b41-8c2c-597311698f03"
    },
    {
        "author": "释德洪",
        "paragraphs": [
            "高颿驾浪过南溟，那料归来扫此亭。",
            "桃李成阴春老大，溪山好在鬓凋零。",
            "瓦灯已照宫商石，卵塔分藏服匿瓶。",
            "春雪尚能知客意，荡除毛孔瘴烟腥。"
        ],
        "title": "谒灵源塔",
        "id": "4d125d1e-43c2-4687-b654-85ae10305373"
    },
    {
        "author": "释德洪",
        "paragraphs": [
            "门前溪水蒲萄绿，风掠松窗料峭寒。",
            "忽忆十年同祸福，那知今日共盘餐。",
            "尽籖书策齐幽架，已买渔舟泊小滩。",
            "君会不嫌村落僻，乘闲来此弄渔竿。"
        ],
        "title": "春日会思禹兄于溪堂",
        "id": "65ffc1b0-d5a1-4726-a105-53a5a33164a7"
    },
    {
        "author": "释德洪",
        "paragraphs": [
            "北山深转青松壑，万叠烟霏空翠堆。",
            "元亮果堪中路竢，子猷那敢棹舟回。",
            "鸟工魂梦寻公去，蝉蜕尘埃出郭来。",
            "他日荆林谈笑处，行人应指两翁台。"
        ],
        "title": "招夏均父",
        "id": "5dae82ef-0cfa-40b6-b23d-89d78bd3a912"
    },
    {
        "author": "释德洪",
        "paragraphs": [
            "欹枕无人梦自惊，回廊广殿午风清。",
            "已浮春露浇诗胆，更炷水沉熏道情。",
            "忧患撼床闻蚁斗，功名殷鬓作蚊声。",
            "欲依浄社陪香火，僻处安排折脚铛。"
        ],
        "title": "赠僧",
        "id": "12d907ac-10c3-447f-a416-3dc46eddcdde"
    },
    {
        "author": "释德洪",
        "paragraphs": [
            "对眠偶此风雨夕，又近寒岩槲叶村。",
            "谢昼未焚风鉴在，韦郎不见语言存。",
            "岁时暗觉持山去，忧患空惊斫水痕。",
            "绿髪雕零心已死，成蹊桃李落华分。"
        ],
        "title": "资国寺西斋示超然二首  其一",
        "id": "6f03bdb7-6e0d-4769-923d-3b0ad58500ad"
    },
    {
        "author": "释德洪",
        "paragraphs": [
            "人间炊黍未及熟，万事只今归欠申。",
            "巳织青驹饯华骝，更披白帢称闲身。",
            "遗编终不求甚解，故人但愿长相亲。",
            "去年此日琼南岸，涨海翻天探骑尘。"
        ],
        "title": "资国寺西斋示超然二首  其二",
        "id": "bb5cbe33-b8b9-4f0a-bbf3-241a246c7db2"
    },
    {
        "author": "释德洪",
        "paragraphs": [
            "自怜玉钵双峰信，来访牛头懒比丘。",
            "山色深浓过夜半，月华清亮近中秋。",
            "已欣境胜如龙阜，更觉庵幽占凤头。",
            "梦幻此身犹且在，杖藜投老得追游。"
        ],
        "title": "赠寄老庵僧",
        "id": "bc0334f6-ba3c-4053-a73e-94276f589880"
    },
    {
        "author": "释德洪",
        "paragraphs": [
            "半篙晚涨绿杨湾，接翅鸥归雾雨残。",
            "数叠吴山围楚梦，一番花信酿春寒。",
            "别时小语依然在，隔岁来书展复看。",
            "补衮胸中五色线，只今应作怒蜺蟠。"
        ],
        "title": "怀李道夫",
        "id": "25f4135a-0cc6-4be0-84b0-18ddafd474cf"
    },
    {
        "author": "释德洪",
        "paragraphs": [
            "三生事办吾知要，一室香凝独掩门。",
            "睡足便惊清昼夜，火红消尽白灰存。",
            "巷无俗驾蚁纷绕，邻有高人玉粹温。",
            "隐比价膺犹可媿，会茶时复到幽轩。"
        ],
        "title": "余所居连超然自见轩日多啜茶其上二首  其一",
        "id": "c2030fbf-a376-4e1f-b247-eb2b9b7ddf6d"
    },
    {
        "author": "释德洪",
        "paragraphs": [
            "功名今古一鸡肋，美味那知是祸根。",
            "扫迹世途龟曳尾，僻居烟雾豹埋文。",
            "如期见访穿窗月，不吿而行出岫云。",
            "火浴未为无伴助，塔吾遗骨尚烦君。"
        ],
        "title": "余所居连超然自见轩日多啜茶其上二首  其二",
        "id": "4efbfa0e-301e-484a-8d35-8976ad6bb1a2"
    },
    {
        "author": "释德洪",
        "paragraphs": [
            "归来卧起有余适，老去消磨无杂缘。",
            "门外不知何岁月，梦中亦觉在云泉。",
            "千年高道谁酬价，一世清闲我卖钱。",
            "安得道人江北去，此诗先录寄师川。"
        ],
        "title": "徐师川罪余作诗多恐招祸因焚去笔砚入居九峰投老庵读高僧昙谛传忽作数语是足成之以寄师川师川读之想亦见赦二首  其一",
        "id": "694bbd0f-a23f-4f4d-a2b2-998023653823"
    },
    {
        "author": "释德洪",
        "paragraphs": [
            "古书漫灭字斓斑，眼倦颓然整顿闲。",
            "以法为亲疏世相，视身如幻寄人间。",
            "业缘有尽今脱手，老态无因日上颜。",
            "已办一瓢期涧饮，要刳余润到昆山。"
        ],
        "title": "徐师川罪余作诗多恐招祸因焚去笔砚入居九峰投老庵读高僧昙谛传忽作数语是足成之以寄师川师川读之想亦见赦二首  其二",
        "id": "13a7616d-1671-45ce-a5cf-18d411d1ab9f"
    },
    {
        "author": "释德洪",
        "paragraphs": [
            "宝镜当机不密传，纤毫渗漏堕言诠。",
            "圆伊三点分宾主，妙挟双明绝正偏。",
            "暗里丹青元异色，句中泾渭本同川。",
            "婴儿索物哆啝耳，与物宁瞋语未全。"
        ],
        "title": "云岩宝镜三昧",
        "id": "3ed92f83-e495-4046-af68-43ccec9fd291"
    },
    {
        "author": "释德洪",
        "paragraphs": [
            "已背荒南过永宁，犯寒呵手捉枯藤。",
            "雪如镜底颔丝白，山学谁家眉黛青。",
            "射影风光知脱离，伐冰门巷觉添增。",
            "故人不用惊风帽，我是前身卧像僧。"
        ],
        "title": "过永宁寺",
        "id": "a62a6681-4351-4d7a-b5a0-4a171e8ab8f2"
    },
    {
        "author": "释德洪",
        "paragraphs": [
            "急景穷冬一千里，笋舆部曲去匆匆。",
            "候船班草江津岸，曝日探檐山店中。",
            "袖手归休今日是，隔生冤债转头空。",
            "湘西雪後青松径，想见声盘万壑风。"
        ],
        "title": "十一月十七日发豫章归谷山",
        "id": "50a3a854-386a-4f64-9705-6777d9511d0e"
    },
    {
        "author": "释德洪",
        "paragraphs": [
            "明日立春今日雪，雪中残响滴虚檐。",
            "方增谩说寒威在，不绝潜知暖气添。",
            "客去旋开书对语，闲多偏与懒相兼。",
            "湘山自古愁眉浅，纵御铅华不到尖。"
        ],
        "title": "立春前一日雪",
        "id": "6408444f-7fff-45c2-9447-527e8ddcd97e"
    },
    {
        "author": "释德洪",
        "paragraphs": [
            "夜残陡觉寒生骨，梦断空惊月转檐。",
            "瓶响卧闻秋蚓泣，火红起拨白灰添。",
            "欲酬清景寻侬去，更棹扁舟与子兼。",
            "要倩新诗写愁绝，笑呵冻砚蘸毫尖。"
        ],
        "title": "明年湘西大雪次韵送僧吴",
        "id": "5f036a88-095e-4aec-a05e-c286080d368e"
    },
    {
        "author": "释德洪",
        "paragraphs": [
            "此堂冠绝湘西胜，枯木名多道不穷。",
            "用谷量云当衣钵，以江盛月展家风。",
            "买山归隐真寒乞，借竹为轩落笑中。",
            "绿锦涨连青玉浦，剪裁磨琢费诗工。"
        ],
        "title": "题清富堂",
        "id": "643abbbb-ee17-42a7-80ac-447b32ab760a"
    },
    {
        "author": "释德洪",
        "paragraphs": [
            "笋舆鼓角背层城，湘水涸尽行沙汀。",
            "岳麓雪云献楼阁，橘洲烟雨学丹青。",
            "此生多艰付跛挈，投老余闲到寂惺。",
            "苍鬛万身门窈窕，归来风叶扫空庭。"
        ],
        "title": "湘西暮归",
        "id": "90125b57-1a95-419b-a9a1-17929e9dbd33"
    },
    {
        "author": "释德洪",
        "paragraphs": [
            "夕光江揺鱼尾红，何处扁舟开晚篷。",
            "雁字初成春有信，烟鬟空好雨无踪。",
            "荒寒数苇橘洲岸，领略半窗湘寺钟。",
            "浦口行人已争渡，林下归僧欣一逢。"
        ],
        "title": "効李白湘中体",
        "id": "3e756ec4-d8e6-4c37-ba93-b90ef1defcb6"
    },
    {
        "author": "释德洪",
        "paragraphs": [
            "起爇清香试返魂，松花闲泛刷丝纹。",
            "幽斋事业谁同办，小斛兰丛手自分。",
            "家世到今犹玉食，交朋强半在青云。",
            "笑谈麈尾延僧宿，要听清言洗俗氛。"
        ],
        "title": "次韵王舍人兰室",
        "id": "56d377b3-e2cf-4a93-b2eb-b19fd72e7f50"
    },
    {
        "author": "释德洪",
        "paragraphs": [
            "无言桃李已垂阴，小雨南风自满襟。",
            "佳客偶来持茗盌，宝书看罢整瑶琴。",
            "未容丝竹陶闲适，尽把云山付醉吟。",
            "图画麒麟他日事，不将行乐负初心。"
        ],
        "title": "次韵熏堂",
        "id": "e223bca2-c757-4756-a487-753876e81c07"
    },
    {
        "author": "释德洪",
        "paragraphs": [
            "道夫飞鸟倦知还，一钵安巢又故山。",
            "无累自然增逸兴，有名终恐废长闲。",
            "背时生计风烟上，随意园林指顾间。",
            "应笑市朝争夺者，暗惊清镜失朱颜。"
        ],
        "title": "次韵寄傲轩",
        "id": "8a207f21-7fb8-4c22-87ae-6263e10a3bda"
    },
    {
        "author": "释德洪",
        "paragraphs": [
            "拄笏西山爽气新，万人如海一闲身。",
            "堂中自蜡登山屐，门外从增没马尘。",
            "美禄方辞缘肆志，华轩偶羡见清真。",
            "遗编半掩思标致，未必今人愧古人。"
        ],
        "title": "次韵吏隐堂二首  其一",
        "id": "3fc6072d-a58c-4eb2-9236-ed455914d9d2"
    },
    {
        "author": "释德洪",
        "paragraphs": [
            "此堂华构面层城，意趣追回万古情。",
            "落帽被嘲真有道，买金偿谤亦求名。",
            "黄庭卷掩凝香缕，画戟门深列卫兵。",
            "安用山林笑朝市，戏将轩冕寄余生。"
        ],
        "title": "次韵吏隐堂二首  其二",
        "id": "c55ff70b-2722-4dde-bc4f-f8d2c3fee2cb"
    },
    {
        "author": "释德洪",
        "paragraphs": [
            "从来鲍靓有仙风，脑满方知气自冲。",
            "万事收藏微笑里，十虚俱集一尘中。",
            "干城不碍丹青色，天女何殊大小空。",
            "满地落花春寂寂，岸巾时倚曲栏东。"
        ],
        "title": "次韵集虚堂",
        "id": "3190f4fe-fb32-46ee-af96-68173241d66c"
    },
    {
        "author": "释德洪",
        "paragraphs": [
            "淡云缺月两微茫，独酌沽来竹叶香。",
            "已把功名比鸡肋，更惊世路似羊肠。",
            "心情老去俱消尽，诗律年来觉倍强。",
            "解诵东坡北归曲，此身安处是吾乡。"
        ],
        "title": "次韵宿东安",
        "id": "68e06c8d-22b8-4d87-bc8b-6c5445a184b8"
    },
    {
        "author": "释德洪",
        "paragraphs": [
            "无计遮拦岁月飞，岁除江寺老垂垂。",
            "自围红火堆危坐，熟读黄沙感叹诗。",
            "已笑因山论肥瘠，更惊逢水说分离。",
            "重湖去国三千里，想见残缸梦断时。"
        ],
        "title": "次韵宿黄沙",
        "id": "a455c227-26b0-48fc-ba11-bea265056ec3"
    },
    {
        "author": "释德洪",
        "paragraphs": [
            "窗户青红花木繁，午阴修径接深关。",
            "人如巢许逃名迹，山学娥英露髻鬟。",
            "采菊悠然常独见，望云时复对僧闲。",
            "夜闻松雨惊飞瀑，疑宿匡庐黄石间。"
        ],
        "tags": [
            "庐山"
        ],
        "title": "次韵双秀堂",
        "id": "acb7ce84-9edb-4c16-9ce6-1440023f9826"
    },
    {
        "author": "释德洪",
        "paragraphs": [
            "风檐负日背胡床，千颗初惊昨夜霜。",
            "噀雾香争和露擘，过墙枝作照林光。",
            "佳名曾用题书尾，小字仍呼背药囊。",
            "先与儿曹为美兆，读书窗映笏头黄。"
        ],
        "title": "次韵垂金馆",
        "id": "a9222340-7d86-4ef8-b08a-082d5ace25fd"
    },
    {
        "author": "释德洪",
        "paragraphs": [
            "莲峰千叶吐晴烟，玉頬遥知一粲然。",
            "梅坞雪消香错莫，庵僧老尽气完全。",
            "暗惊梦蝶人间世，回看酰鸡瓮里天。",
            "谁见清言横麈尾，满庭风露竹娟娟。"
        ],
        "title": "次韵赠庆代禅师",
        "id": "90a2f1da-c96b-4a99-bd27-efcefef8e0da"
    },
    {
        "author": "释德洪",
        "paragraphs": [
            "湘山也学庐山好，落瀑声飞绣谷风。",
            "正欲来归向儿说，戏将收拾入诗中。",
            "浪惊醉枕寒松响，春满茶铛活火红。",
            "清景骨飞嗟未到，故应唯许梦魂通。"
        ],
        "tags": [
            "庐山"
        ],
        "title": "次韵宿清修寺",
        "id": "251d4a73-c382-4949-976b-6fe86fcde21f"
    },
    {
        "author": "释德洪",
        "paragraphs": [
            "行尽湘南尽处山，爱公高韵不容攀。",
            "会当拭目瞻双阙，应笑寻幽到百蛮。",
            "甚欲解鞍休荦确，更能揎手弄潺颜。",
            "定知醉看千岩晓，大字题名石壁间。"
        ],
        "title": "次韵自清修过大沩乱山间作",
        "id": "29a303b6-914b-4b09-b726-2503e81959c9"
    },
    {
        "author": "释德洪",
        "paragraphs": [
            "持节南来喜欲狂，弄舟时得棹清湘。",
            "然膏独宿牵牛洞，枕玉曾眠锦瑟傍。",
            "未可便寻闲作伴，不须先以醉为乡。",
            "金城驰至陈方略，要指先锋一破羌。"
        ],
        "title": "次韵郴江有作",
        "id": "5e0cf0bb-52a4-4938-bbd4-5b2acff00573"
    },
    {
        "author": "释德洪",
        "paragraphs": [
            "闻君新构罢徭亭，邂逅河源又报清。",
            "郡郭不输天子赋，溪山偏协野人情。",
            "唐虞暇日饶耕凿，秦汉当年浪战争。",
            "风月倚栏如可借，待携斗酒话升平。"
        ],
        "title": "次韵题罢徭亭",
        "id": "26467624-3d68-4b63-9965-c38a2423080b"
    },
    {
        "author": "释德洪",
        "paragraphs": [
            "堂堂叶脱露遥天，自炷临轩一穗烟。",
            "贵客独游聊尔耳，道人相见亦欣然。",
            "是身已悟浮沤久，万象中观宝镜圆。",
            "寄语横机莫相试，刻舟甘作小乘禅。"
        ],
        "title": "次韵题西林廓然亭",
        "id": "bfbd962d-431d-4ffd-9a34-50ff70fd76e7"
    },
    {
        "author": "释德洪",
        "paragraphs": [
            "万峰剔卓起孤峰，惭愧灵源与世通。",
            "花异空怀上林苑，梦清疑宿广寒宫。",
            "泄云吐雨遮金地，溅雪跳珠落石□。",
            "忙里为君成妙语，丰碑正欲就崖砻。"
        ],
        "title": "次韵题方广灵源洞",
        "id": "188ae1da-7f7b-4a70-aabf-891cd8a25f90"
    },
    {
        "author": "释德洪",
        "paragraphs": [
            "午梵知藏释梵宫，危台遥喜石桥通。",
            "下无俗驾攀缘至，中有高人笑语同。",
            "解执易为摩诘语，经行难续德云风。",
            "千岩万壑吹松雨，替说侬家胜义空。"
        ],
        "title": "次韵题高台",
        "id": "5eb1af6e-8d0d-4d95-b1f1-86313dab7969"
    },
    {
        "author": "释德洪",
        "paragraphs": [
            "天柱唯连紫盖峰，路危不与众峰通。",
            "瓢沽狭径疑相值，芋火何人想此风。",
            "借榻醉魂窥冻蚁，凭栏诗眼送飞鸿。",
            "空嗟千偈出山去，半折遗编看未终。"
        ],
        "title": "次韵题上封",
        "id": "7316caac-32bf-461d-b2c5-115be90cd308"
    },
    {
        "author": "释德洪",
        "paragraphs": [
            "邵陵山水丽风光，游徧归来夜话长。",
            "秋翠等闲开雉堞，惊湍哀怨韵笙簧。",
            "随鞍此景凭诗写，他日尘纷一笑忘。",
            "上阁与谁同小立，坠金拄笏说三湘。"
        ],
        "title": "次韵邵陵道中书怀",
        "id": "fca8d9ef-9e6e-4bc4-af73-e52623e78890"
    },
    {
        "author": "释德洪",
        "paragraphs": [
            "剩雨残晴暴所长，客窗花气噀余香。",
            "每怀追逐云泉惯，无计遮拦岁月忙。",
            "谁谓伐冰连戚里，年来尽室泛沅湘。",
            "诏书行看椎门至，已觉眉间一点黄。"
        ],
        "title": "次韵雨中书怀",
        "id": "9528f177-2184-4ebf-9290-8f83892fe487"
    },
    {
        "author": "释德洪",
        "paragraphs": [
            "当年举网得双舄，想见胎仙风度幽。",
            "朱顶顾吾今未识，长身意子是其流。",
            "山家趣味无人共，王事经过作意游。",
            "千里帝城何日去，不妨佳处且迟留。"
        ],
        "title": "次韵题化鹤轩",
        "id": "7900fe8f-c36e-4859-a0d1-d6e4e3d9fc2a"
    },
    {
        "author": "释德洪",
        "paragraphs": [
            "华屋张灯展画屏，当年纤手指岩扃。",
            "宦游那料重湖隔，醉里空惊叠嶂青。",
            "绣口词章人复见，笔华声价梦通灵。",
            "诗成独立西风晚，满眼归心插羽翎。"
        ],
        "title": "次韵题澹山岩",
        "id": "c28428f5-1dee-4093-904a-63e3ba957526"
    },
    {
        "author": "释德洪",
        "paragraphs": [
            "浯溪山水今无恙，浪士曾为烂熳游。",
            "大字中兴余断碣，小舟空此醉垂钩。",
            "词源不减无双誉，人品当时第一流。",
            "地坐摩挲增叹息，高标想见尚横秋。"
        ],
        "title": "次韵游浯溪",
        "id": "5d44d7e6-a3aa-4d75-97c7-4ebc17bad123"
    },
    {
        "author": "释德洪",
        "paragraphs": [
            "独上凌云百尺楼，栏干一曲一迟留。",
            "丁丁樵斧空山里，泛泛渔舟古渡头。",
            "蔽日绿阴鸣好鸟，际天芳草牧青牛。",
            "回头城市分尘土，堪笑王孙取次游。"
        ],
        "title": "次韵题南明山凌云阁",
        "id": "fd27cfd4-0a74-4db5-b381-d7a99e43bd01"
    },
    {
        "author": "释德洪",
        "paragraphs": [
            "此身已觉此生浮，去作云山老比丘。",
            "古寺闲门人莫问，寒绡蒙首涕慵收。",
            "道林风月心能了，子美工夫志未酬。",
            "为问太原王处士，一瓯春露可同不。"
        ],
        "title": "次韵言怀",
        "id": "19621509-9456-4095-8212-6dfe08cdd0c0"
    },
    {
        "author": "释德洪",
        "paragraphs": [
            "家声十辈拥朱轮，更畜青牛解斗犇。",
            "应念高楼闲舞袖，故凭山月洗吟魂。",
            "助舂泉落量云谷，输税人归吠甑村。",
            "被冷夜晴成好梦，马随香雾入修门。"
        ],
        "title": "次韵宿圣溪庄",
        "id": "1f8bd0b0-d1f6-482b-b630-bc35d312f60b"
    },
    {
        "author": "释德洪",
        "paragraphs": [
            "翰墨平生气吐霓，诗成先喜示筠溪。",
            "山中见客应偏好，笔力知公不肯低。",
            "夜寂据梧饥鼠出，岩空同听怪禽啼。",
            "上方闻说非人世，更陟缘云第几梯。"
        ],
        "title": "次韵拉空印游芙蓉",
        "id": "058d1ee8-6076-4b2e-9495-060e633a0520"
    },
    {
        "author": "释德洪",
        "paragraphs": [
            "高情与客凭栏处，便觉身藏语笑中。",
            "已许此生当乐死，不辞老去坐诗穷。",
            "遥知兵卫戎衣盛，只欠花轮小袖红。",
            "绝境天藏今日献，千峰登睫岂人工。"
        ],
        "title": "次韵纵目亭",
        "id": "e1d31b46-812f-4131-a3e4-f2c961fcb716"
    },
    {
        "author": "释德洪",
        "paragraphs": [
            "吐词秀似出盆丝，好古幽情八咏思。",
            "论字来寻鲁公碣，因诗曾访少陵祠。",
            "留题楚俗争传去，懒赋山灵必有词。",
            "定价文章比珠玉，此篇不独慰吾私。"
        ],
        "title": "次韵游鹿头山",
        "id": "721228a9-7a63-424c-a82e-0a12ccaf48b8"
    },
    {
        "author": "释德洪",
        "paragraphs": [
            "特筑飞台丈室傍，便惊形胜发天藏。",
            "登临时作一声啸，已觉翛然两袖凉。",
            "待月拭除昏雾色，看云入得野花香。",
            "君看抖擞铃幡意，欲替禅翁为举扬。"
        ],
        "title": "次韵题清风亭",
        "id": "11b2989c-bb69-4b89-a5dc-f4145c0f6eae"
    },
    {
        "author": "释德洪",
        "paragraphs": [
            "闻道高人愿力深，幽居端与法为林。",
            "风泉松雨随宜说，密室晴轩共一音。",
            "意妙故应人不荐，地偏还喜我相寻。",
            "夜阑更入诗三昧，消尽平生未死心。"
        ],
        "title": "次韵法林禅寺",
        "id": "cd3c0c27-1030-4a90-92b1-8ac57cfad905"
    },
    {
        "author": "释德洪",
        "paragraphs": [
            "金殿谁焚南海香，霭然芬馥扑回廊。",
            "数枝银烛高低照，两个清萤上下光。",
            "风度素秋惊宿鸟，水舂碧涧濯游舫。",
            "栏干独倚无人问，细细孤吟月满堂。"
        ],
        "title": "次韵凭栏有作",
        "id": "0d64687c-8dcc-445b-9c23-fb3539b02a1f"
    },
    {
        "author": "释德洪",
        "paragraphs": [
            "弃舟植杖首重回，隔岸遥闻津鼓催。",
            "淮上梅传春信至，江南山逐笑声来。",
            "行瞻瑞雾笼双阙，更看神光发五台。",
            "王事幸陪方外乐，为君点笔走风雷。"
        ],
        "title": "次韵渡江有作",
        "id": "e7c85a06-14de-4829-a766-6daca8bb3e78"
    },
    {
        "author": "释德洪",
        "paragraphs": [
            "种性难教草掩藏，苍然小室为谁芳。",
            "槲培几案轩窗碧，坐款宾朋笑语香。",
            "糁地露英犹洁白，快人风度更纤长。",
            "议郎嗜好清无滓，独有幽兰可比方。"
        ],
        "title": "题善化陈令兰室",
        "id": "e0f0452d-766b-4e0d-8861-c1d59bc816c2"
    },
    {
        "author": "释德洪",
        "paragraphs": [
            "太丘作邑付弦歌，剩得清闲可奈何。",
            "满地棠阴惊昼永，小亭诗眼觉天多。",
            "佳眠夏簟便光滑，醉耳松风喜再过。",
            "想见句成书棐几，侍儿浓笑出微涡。"
        ],
        "title": "快亭",
        "id": "4dd51041-6008-45f5-9769-640ca04358f2"
    },
    {
        "author": "释德洪",
        "paragraphs": [
            "衡岳乘春着意游，诗词不独锦囊收。",
            "又携峰顶云房石，归致闲斋夏簟秋。",
            "尘下笑谈且同梦，胸中泾渭自分流。",
            "忽惊几案寒层出，卧看令人忆故丘。"
        ],
        "title": "次韵郄子中学句游岳山携怪石归",
        "id": "30a2d506-e156-4995-84d8-3a41f9f1dc92"
    },
    {
        "author": "释德洪",
        "paragraphs": [
            "爱山心志如君少，王事何妨陟翠微。",
            "怪石方欣典刑在，新诗仍写画图归。",
            "客来一室烟光满，掌上千岩眼力稀。",
            "颇怪周郎赏音者，独于此境尚弹机。"
        ],
        "title": "和周达道运句题怪石韵",
        "id": "03104185-1539-4fc0-bd42-7c9580a0cb3e"
    },
    {
        "author": "释德洪",
        "paragraphs": [
            "议郎诗胆久崔嵬，敏句无烦急雨催。",
            "玉局波澜嗟已绝，少陵风力赖追回。",
            "荡晴香雾吹红藕，迥地花茵叠紫苔。",
            "静极凉生闻剥啄，渡湘知有道人来。"
        ],
        "title": "次韵见寄喜雨",
        "id": "c89db9c6-4ad6-4f6e-9009-abaed88a3493"
    },
    {
        "author": "释德洪",
        "paragraphs": [
            "比物曾闻知姓名，树间斛悬林百升。",
            "此庵外圆似盂覆，其地中方如镜平。",
            "善不近名真有道，高非绝俗更幽情。",
            "会当目击维摩老，端作毗耶问法行。"
        ],
        "title": "次韵题方圆庵",
        "id": "31b73676-01c2-4a0e-ac86-b0d6be3c7504"
    },
    {
        "author": "释德洪",
        "paragraphs": [
            "一幅纱巾九节筇，翛然生计似庞公。",
            "孤云野鹤登空去，万壑千岩堕笑中。",
            "岣嵝晴披应独往，懒瓉醉卧与谁同。",
            "遥知勘破痴禅老，想见临机面发红。"
        ],
        "title": "赠许彦周宣教游岳彦周参机道者",
        "id": "0db17ab0-f397-4950-8291-68352ca422e0"
    },
    {
        "author": "释德洪",
        "paragraphs": [
            "天迥游丝百尺轻，水寒时觉縠纹生。",
            "琢磨佳句输吾弟，文点春眠付老兄。",
            "山寺独来无一事，竹轩相对有余清。",
            "永怀东院成千古，寂子难忘叔侄情。"
        ],
        "tags": [
            "衡山"
        ],
        "title": "次韵游南岳",
        "id": "e1004de0-427f-46b4-9d6f-95c24dc74a98"
    },
    {
        "author": "释德洪",
        "paragraphs": [
            "诗先春色附湘船，来与幽人结浄缘。",
            "句好空惊碧云合，韵高疑在白鸥前。",
            "君应归诵陶彭泽，我亦南寻率子廉。",
            "想见江头同握手，采茶时节雨余天。"
        ],
        "title": "次韵彦周见寄二首  其一",
        "id": "e08ab69d-0f7a-4a9b-b033-ee9706fffc7e"
    },
    {
        "author": "释德洪",
        "paragraphs": [
            "归思啼禽日夜催，宝书临罢意徘徊。",
            "榆钱满地买春去，岳色渡江排闼来。",
            "行乐风光清梦晓，卧披烟雨曲屏开。",
            "兴来敏速诗千首，落笔人惊挟怒雷。"
        ],
        "title": "次韵彦周见寄二首  其二",
        "id": "1dd01a6c-7abe-48ed-a6e6-5cdc78cf6891"
    },
    {
        "author": "释德洪",
        "paragraphs": [
            "湘上清山爽气浮，开轩相对亦风流。",
            "但工酣寝成疏懒，甚拙谋生太谬悠。",
            "数笔江村供晚望，一蓑烟雨助诗愁。",
            "借书知子能医国，有志常先天下忧。"
        ],
        "title": "彦周借书",
        "id": "4c04812e-78f4-4bb0-a733-b4e12dcad073"
    },
    {
        "author": "释德洪",
        "paragraphs": [
            "迂阔庵成又自夸，要令妙语发天葩。",
            "未容临济终仆地，正赖云门已出家。",
            "少日浪曾参泐水，暮年端合在丹霞。",
            "赠君革屣游山去，勘破诸方一笑哗。"
        ],
        "title": "彦周法地弟作出家庵又自为铭作此寄之",
        "id": "2704546d-96f3-4dec-9205-486c70ba5cba"
    },
    {
        "author": "释德洪",
        "paragraphs": [
            "春寒作意搅吟魂，欲出云涛已溅门。",
            "入画潇湘连雉堞，落梅烟雨暗江村。",
            "依蒲觅句壮心在，附火抄书老眼昏。",
            "一掬幽怀收拾得，谩题窗纸与谁论。"
        ],
        "title": "二月大雨江涨晚晴作三首  其一",
        "id": "84148b7e-8d75-449d-bdfd-ec9ea6e836d8"
    },
    {
        "author": "释德洪",
        "paragraphs": [
            "我在湘西画牒中，时高时作送飞鸿。",
            "事治山翠经旬雨，印可春晴尽日风。",
            "引步幽探聊自适，满怀疏快与谁同。",
            "东君倾写无余藴，都放山茶称意红。"
        ],
        "title": "二月大雨江涨晚晴作三首  其二",
        "id": "fcd4689d-d10a-49fb-a9c1-6782abe4ef20"
    },
    {
        "author": "释德洪",
        "paragraphs": [
            "投老归来椘水滨，水清聊可濯衣尘。",
            "拚心乐事都还汝，入手清闲不与人。",
            "尚有笑谈消白昼，更无情绪管青春。",
            "暗惊少日王城外，走马争先看宝津。"
        ],
        "title": "二月大雨江涨晚晴作三首  其三",
        "id": "f7381ece-4894-4767-9cc9-61b332dcb152"
    },
    {
        "author": "释德洪",
        "paragraphs": [
            "咏君好句欲消魂，想见朱轓画戟门。",
            "解组正当强健日，载书归老水云村。",
            "虚堂风撼牙籖响，密室岚蒸画牒昏。",
            "偶在湘山最佳处，旧游闲与野僧论。"
        ],
        "title": "陈大夫见和春日三首用韵酬之  其一",
        "id": "e5f82297-a9e2-43b5-adc8-137ab1041aad"
    },
    {
        "author": "释德洪",
        "paragraphs": [
            "无复捜诗惨淡中，便能落笔敏惊鸿。",
            "高情不在两疏後，句法追回二谢风。",
            "倾盖未论桑梓旧，忘年先喜唱酬同。",
            "朱颜长觉清光溢，不学东坡是醉红。"
        ],
        "title": "陈大夫见和春日三首用韵酬之  其二",
        "id": "d5e2f716-42fc-48b3-9b5b-9bacaec42fc5"
    },
    {
        "author": "释德洪",
        "paragraphs": [
            "诗轴来寻寂寞滨，把看字字蜕埃尘。",
            "江南家世休相问，陈氏文章不乏人。",
            "岳色渡江长自好，桃花满县不胜春。",
            "克家有子如麟凤，骨相吾惊是要津。"
        ],
        "title": "陈大夫见和春日三首用韵酬之  其三",
        "id": "d3c4170f-414b-4e61-956f-35bb3c6ff810"
    },
    {
        "author": "释德洪",
        "paragraphs": [
            "浓翠湿衣三十里，渡溪知背几重云。",
            "忽惊宝构从空堕，便觉风光与世分。",
            "夜久天香凝错莫，庭闲花雨自缤纷。",
            "他生曾伴安禅地，此夕楼钟复共闻。"
        ],
        "title": "过沩山陪空印禅师夜话",
        "id": "1cdabcba-3602-4111-b43d-aba3bb595f87"
    },
    {
        "author": "释德洪",
        "paragraphs": [
            "喊山鹿蓛社前摘，出焙新香麦粒光。",
            "撼树师应怀大仰，传瓯我欲学南阳。",
            "要看雪乳急停筅，旋碾玉尘深住汤。",
            "今日城中虽独试，明年林下定分尝。"
        ],
        "title": "空印以新茶见饷",
        "id": "09895de6-fdbe-479f-a3c8-a8fdcab3576d"
    },
    {
        "author": "释德洪",
        "paragraphs": [
            "独立天衣四世孙，作家手段典刑存。",
            "大沩路峻诸方让，空印风高四海闻。",
            "有愿欲依龙象众，无求羞逐鹜鸡群。",
            "此生一聚灰中骨，终葬千峰顶上云。"
        ],
        "title": "空印见招住庵时未能往作此寄之",
        "id": "caabe126-9da5-4d5a-a3b8-5f963db969ea"
    },
    {
        "author": "释德洪",
        "paragraphs": [
            "棋布诸方尽子孙，道缘浑似雪峰存。",
            "全提盖色骑声句，直要临机以眼闻。",
            "围绕千僧名冠世，指挥万象语惊群。",
            "独能收此无家客，分占沩源一坞云。"
        ],
        "title": "空印见和用韵答之",
        "id": "293011fa-0af1-4c9d-878f-3271883a2eee"
    },
    {
        "author": "释德洪",
        "paragraphs": [
            "门外追犇没马尘，堂中安顿自由身。",
            "修筠有泪知谁恨，枯木开花为我春。",
            "隔岸云山犹可借，满怀风月未全贫。",
            "小诗勿笑清如画，聊为高人戏写真。"
        ],
        "title": "龙兴禅师大阳的孙居枯木堂新植楚竹余爱其家风为赋之",
        "id": "dff0ba54-583f-4c1c-9cfc-7e24e0082aac"
    },
    {
        "author": "释德洪",
        "paragraphs": [
            "占丛浓碧绕虚堂，堂上仙郎戏比芳。",
            "香并蕙兰终漏泄，色同草木浪遮藏。",
            "过墙山泼轩窗翠，吹鬂风生燕寝凉。",
            "敏豆才高家法在，要看落笔拥红妆。"
        ],
        "title": "题德明都护熏堂",
        "id": "6e46df22-ad18-4c23-8fc4-b34e1d491569"
    },
    {
        "author": "释德洪",
        "paragraphs": [
            "闲轩清似冰壶水，轩上人如元紫芝。",
            "坐觉秋光潄毛髪，客来春色满谈词。",
            "宝书读罢依蒲久，玉麈经行曳履迟。",
            "卷挂一声林叶动，黄昏月出雪消时。"
        ],
        "title": "题季长冰壶轩",
        "id": "dff1f31d-c261-4fde-8bab-329dd9655c1b"
    },
    {
        "author": "释德洪",
        "paragraphs": [
            "露叶朝阳沃枣桑，暑风吹鬓荡莲香。",
            "已欣点水蜻蜓款，更觉营巢燕子忙。",
            "翠浪舞翻争涨垄，黄云割尽想登场。",
            "小楼楯瓦谁庭院，弱柳多情故掩藏。"
        ],
        "title": "明应仲出季长近诗二首次韵寄之  其一",
        "id": "5b44901d-c3f9-4dd6-99a1-1ed3cd9050a4"
    },
    {
        "author": "释德洪",
        "paragraphs": [
            "偶寻邻叟问桑麻，踏尽山矾糁径花。",
            "传得新辞春烂熳，更惊行草醉欹斜。",
            "遥知小县少公事，想见高情照物华。",
            "尚念无家甘露灭，一蓑烟雨似玄沙。"
        ],
        "title": "明应仲出季长近诗二首次韵寄之  其二",
        "id": "0fa926cb-62dd-4c43-b9c1-9ffa3d7f6f88"
    },
    {
        "author": "释德洪",
        "paragraphs": [
            "句法疑君每太高，湘南山水助挥毫。",
            "暂临小邑聊观政，未见全牛可受刀。",
            "珠玉光难藏瓦砾，芝兰香岂掩蓬蒿。",
            "坐令百里清如镜，吏猾民奸岂易逃。"
        ],
        "title": "和傅彦济知县",
        "id": "cc76f993-e189-4e38-89a3-6b9507c42a4f"
    },
    {
        "author": "释德洪",
        "paragraphs": [
            "平生不识刘居士，想见茅庵枯瘁姿。",
            "百八珠轮红玛瑙，万千峰遶碧瑠璃。",
            "笑人经卷钻故纸，彼世金珠似笊篱。",
            "折脚铛中谁共过，小庞真是出家儿。"
        ],
        "title": "寄题刘居士环翠庵",
        "id": "96f33927-ec1f-4aa6-bf09-1d79bce1875b"
    },
    {
        "author": "释德洪",
        "paragraphs": [
            "刺桐花映野蔷薇，湘水侵门过客稀。",
            "此日音书经岁隔，何时麈尾对君挥。",
            "楼高三楚天空阔，夜久千岩月正晖。",
            "我托丛林如越鸟，南枝虽稳亦思归。"
        ],
        "title": "次韵思禹兄见怀",
        "id": "f75d4335-8fd2-4dae-95ec-b52ba6e31b9c"
    },
    {
        "author": "释德洪",
        "paragraphs": [
            "不改平生岁寒操，近来随世解方圆。",
            "知君出异惊群听，显我寻常是一偏。",
            "但见苍官遭宠锡，那知青士亦超迁。",
            "水花院落春风晚，庭种连蕉怪石前。"
        ],
        "title": "次韵思禹题方竹",
        "id": "9e062477-918d-4601-adae-8f8ff3cae88a"
    },
    {
        "author": "释德洪",
        "paragraphs": [
            "众中闻语识巴音，京洛沅湘久访寻。",
            "张口茹拳君聚落，垂膺拭涕我山林。",
            "碧岩花堕鸟飞去，蒲坐叶飘针正纴。",
            "袖里两勤太饶舌，丈夫声价老婆心。"
        ],
        "title": "蜀道人明禅过余甚勤久而出东山高弟两勤送行语句戏作此塞其见即之意",
        "id": "30ed76ef-c67b-4d22-b253-5df258910299"
    },
    {
        "author": "释德洪",
        "paragraphs": [
            "五宗抄语挟风雷，佛日将倾赖取回。",
            "薝卜花香已零落，旃檀塔坐更尘埃。",
            "钝根厌看摩挲去，妙手端能拂拭开。",
            "当有异人来荷法，丛林因子见奇瑰。"
        ],
        "title": "送珠上人重修五宗语要",
        "id": "5f6a91cf-980f-490b-b69e-72c537ecd530"
    },
    {
        "author": "释德洪",
        "paragraphs": [
            "南岳有云留不住，东归结伴过湘湄。",
            "解将疏影横斜句，不换垂珠的皪诗。",
            "癯甚鸢肩寒入画，清哉鹤骨老难医。",
            "定知入岭风烟暮，正及追胥馈岁时。"
        ],
        "tags": [
            "衡山"
        ],
        "title": "光上人送墨梅来求诗还乡",
        "id": "ee3bda66-ef2a-4814-9155-a8d0502ed013"
    },
    {
        "author": "释德洪",
        "paragraphs": [
            "近闻禅寂似丛林，总众能为世所钦。",
            "百巧难磨真实行，两涂不改岁寒心。",
            "衣今椹色如栗色，语未吴音变楚音。",
            "盛夏入城缘厎事，扁舟湘水独相寻。"
        ],
        "title": "送琼大师归禅寂",
        "id": "3d1d7a52-935e-48e7-8d98-90ed3f8d868d"
    },
    {
        "author": "释德洪",
        "paragraphs": [
            "道公胆大过身躯，敢逆龙鳞上谏书。",
            "独欲袒肩担佛法，故甘引颈受诛鉏。",
            "三年窜逐心无愧，万里归来貌不枯。",
            "他日教门纲纪者，近闻靴笏趁朝趋。"
        ],
        "title": "赠道法师",
        "id": "2e8681de-d316-4d22-be7a-f3e735c6bee3"
    },
    {
        "author": "释德洪",
        "paragraphs": [
            "十里松风长不老，一庭秋色为谁闲。",
            "偶逢此日休新夏，偏见耆年忆故山。",
            "贫里有秋同举箸，法中添口共开颜。",
            "偶然弄笔成诗句，乘兴留题屋壁间。"
        ],
        "title": "谷山沙弥求诗",
        "id": "a5972255-d8a2-4700-b872-457d408f58fe"
    },
    {
        "author": "释德洪",
        "paragraphs": [
            "蜕尘标韵矫翔鸾，鬓髪楼飕风露寒。",
            "脱舄骨飞何日见，解衣沐浴万人看。",
            "肯来从我翛然住，皆说他人屈致难。",
            "戏作猫声行聚落，自忘身是晋郎官。"
        ],
        "title": "赠罗道人",
        "id": "2a9d0dab-603b-4044-9507-774feb907522"
    },
    {
        "author": "释德洪",
        "paragraphs": [
            "不曾识面已倾倒，便觉胸中泾渭分。",
            "句精不减李长吉，才高大类沈休文。",
            "看山诗眼湛如水，拄笏爽气高摩云。",
            "他年竹屋夜连榻，妙语悬知过所闻。"
        ],
        "title": "次韵张司录见寄",
        "id": "19b0bfac-93f7-4037-a6e3-9009838030ee"
    },
    {
        "author": "释德洪",
        "paragraphs": [
            "快马东风走帝京，归来门巷绿阴成。",
            "顷知一第文章贵，能致三公衮冕荣。",
            "子涉风波方棰探，我闲几砚觉尘生。",
            "赠诗谁似王摩诘，翰墨场中独策名。"
        ],
        "title": "郭伯成荣登",
        "id": "f850a873-34d6-46c2-a638-37f91f33b6da"
    },
    {
        "author": "释德洪",
        "paragraphs": [
            "闭户不妨依聚落，开轩随分有山林。",
            "残经半掩世情断，好鸟一声村意深。",
            "篱外霜筠森束玉，屋头露橘欲垂金。",
            "能营野饭羮红酱，渡水何辞数访寻。"
        ],
        "title": "题天王圆证大师房壁",
        "id": "eb82d3d6-aa7a-4440-855f-e7124a562144"
    },
    {
        "author": "释德洪",
        "paragraphs": [
            "羊肠世路替人愁，袖手归来事事休。",
            "只有信缘唯得计，不过随分复何求。",
            "数声属玉沧浪晚，一坞黄云𥝧稏秋。",
            "寄语封侯塞垣外，何如高卧小轩幽。"
        ],
        "title": "寄题达轩",
        "id": "7e2c625d-3c76-4d99-9b11-39d71e135e54"
    },
    {
        "author": "释德洪",
        "paragraphs": [
            "雨叶风枝小径通，拂砧清坐有谁同。",
            "粉衣香滑秋丛瘦，泉佩丁东夜壑空。",
            "半世已归弹指内，前途都付枕肱中。",
            "堤防老境犹多事，折脚铛炊腐颗红。"
        ],
        "title": "题云岩筠轩",
        "id": "8099f681-5aeb-42ce-97b7-af4475211ac0"
    },
    {
        "author": "释德洪",
        "paragraphs": [
            "游遍名山过水西，夜谈奇语尽横机。",
            "君如槛鹿犹思奋，我似栖禽已倦飞。",
            "闻道老禅能眷旧，更烦诸衲借余辉。",
            "欲知胜践多佳思，怀得新诗满袖归。"
        ],
        "title": "逍遥游山归见示唱和诗轴口占和之",
        "id": "20045db9-98b1-49d0-8f74-134c14517187"
    },
    {
        "author": "释德洪",
        "paragraphs": [
            "南台山浅北山深，深处开轩更茂林。",
            "作夏悬知成契阔，扁舟乘兴一相寻。",
            "灯青竹屋风雨夕，溪遶石门乡井心。",
            "投老都忘身是客，坐中谈笑尽吴音。"
        ],
        "title": "送谊叟归北山",
        "id": "4d60c181-e66f-4666-85d9-d2a0683f472f"
    },
    {
        "author": "释德洪",
        "paragraphs": [
            "巾瓶挂壁亦翛然，无所营为地自偏。",
            "句法不能医老病，梦游时解到林泉。",
            "扶持瘦玉筇随步，堆叠荒云衲半肩。",
            "小住闲庭数归鸟，从教人作画图传。"
        ],
        "title": "偶书寂音堂壁三首  其一",
        "id": "298903aa-ddd0-4a5d-bcbe-1b034a0111b1"
    },
    {
        "author": "释德洪",
        "paragraphs": [
            "寂音闲杀益风流，寒涕垂膺懒更收。",
            "得失是非都放却，死生穷达信缘休。",
            "湘中戏剧三千首，海上归来十二秋。",
            "斋罢展单吾自课，暮年眠食更何求。"
        ],
        "title": "偶书寂音堂壁三首  其二",
        "id": "51a0f2db-d5e5-4d30-bb83-bd84c100d23f"
    },
    {
        "author": "释德洪",
        "paragraphs": [
            "霜须瘴面老垂垂，瘦搭诗肩古佛依。",
            "灭迹尚嫌身是累，此生永与世相违。",
            "残经倦读闲凭几，幽鸟独闻常掩扉。",
            "寝处法华安乐行，荡除五十二年非。"
        ],
        "title": "偶书寂音堂壁三首  其三",
        "id": "4e74f60a-3ecd-442c-a1b3-73fdc4727a23"
    },
    {
        "author": "释德洪",
        "paragraphs": [
            "季真少俨三十岁，俨入新年五十三。",
            "疑我满怀揣佛法，解腰抖擞破裙衫。",
            "大瞻终老同香火，小朗平生共石岩。",
            "深炷垆香待清旦，偶闻残雪落高杉。"
        ],
        "title": "元正一日示阿慈",
        "id": "a64fe730-c406-479a-945f-9a2a6444f592"
    },
    {
        "author": "释德洪",
        "paragraphs": [
            "重城车马气成雾，隔水岩丛冷欲冰。",
            "昨夜窥窗先有月，今宵对语偶无僧。",
            "腊高鹤骨柴崖露，病起霜须逐旋增。",
            "欲写宝书惊力乏，阿慈能为扫寒藤。"
        ],
        "title": "上元夜病起欲写法华安乐行品无力呼阿慈为录作此",
        "id": "343bca2d-763f-4106-afe6-0c6071e7026c"
    },
    {
        "author": "释德洪",
        "paragraphs": [
            "和风冻雨上元後，断岸橘洲春水生。",
            "村寺独归江路熟，竹篱谁系小舟横。",
            "偶成诗句长哦罢，谩折梅花一嗅清。",
            "想见连床成夜语，此篇先慰远来情。"
        ],
        "title": "上元後候季长不至作此寄之",
        "id": "15acfa35-4278-4c5b-8bf3-bfc8ef7fba50"
    },
    {
        "author": "释德洪",
        "paragraphs": [
            "草树扶疏夏簟清，梦惊斗雀堕空庭。",
            "过墙雌竹已数子，出屋耄蕉终百龄。",
            "雷後怒云鱼尾赤，林梢剩水鸭头青。",
            "都无伎俩酬闲寂，谩搭伽梨自诵经。"
        ],
        "title": "夏日偶书",
        "id": "6fdbd1a7-c1da-4f49-887a-7c36fe666c25"
    },
    {
        "author": "释德洪",
        "paragraphs": [
            "僧残寺僻游人少，草满池塘笋过篱。",
            "卢橘带酸春去後，榴花出叶雨晴时。",
            "一年事办秧齐徧，连日江寒水退迟。",
            "偶上高台成远眺，兹游更得子追随。"
        ],
        "title": "与忠子晚步登台有作",
        "id": "59855ea9-3ec4-4cea-9c78-07cac673db31"
    },
    {
        "author": "释德洪",
        "paragraphs": [
            "划然斜去和天晓，夜火相惊事已虚。",
            "春信写来无款识，东君胸次亦恢疏。",
            "最难读似成文蠧，不乱行如水上鱼。",
            "勿讶羲之笔神骏，换鹅瘗鹤是临书。"
        ],
        "title": "和人鴈字",
        "id": "b8ebb36d-f75a-4608-a229-1e601a3ebb01"
    },
    {
        "author": "释德洪",
        "paragraphs": [
            "今年未雪今日雪，地迥眼新人不嚣。",
            "永巷扫除闻屐响，暮林翔集看鸦娇。",
            "韵高雒下应难画，兴发山阴未觉遥。",
            "想见茅斋已摧压，曲肱清梦到山椒。"
        ],
        "title": "大雪",
        "id": "2dc692ee-d22b-4179-a43f-68e682712b55"
    },
    {
        "author": "释德洪",
        "paragraphs": [
            "翻空渐密呵不止，刷我当门螺髻峰。",
            "银椀满盛谈类堕，径松深覆示藏锋。",
            "因徒逃去宁知褊，显自何来不见踪。",
            "独拥衲衣成坐睡，地垆瓶泣伴疏慵。"
        ],
        "title": "宣和四年十二月二十四日大雪珠禅客忽至渠以谷山退院来审是否作此示之",
        "id": "8a9d3989-acf0-4751-ad34-ffcbcd865396"
    },
    {
        "author": "释德洪",
        "paragraphs": [
            "平生文彩照诸方，暗谷行藏草木光。",
            "要使丛林想高韵，故将名字挂虚堂。",
            "笑拈倚壁过头杖，闲坐当年折脚床。",
            "进步竿头如不荐，草深门径未相妨。"
        ],
        "title": "题鹿苑虎岑堂",
        "id": "5ee58203-b7fa-4209-bb29-88cda7470190"
    },
    {
        "author": "释德洪",
        "paragraphs": [
            "平昔云岑在怀抱，而今怀抱在云岑。",
            "闻泉偶尔成诗句，班草相看坐木阴。",
            "古鼎自然无俗韵，朱弦真是有遗音。",
            "羊欣不肯踏城市，背郭江村独见寻。"
        ],
        "title": "次韵湖山居士见过",
        "id": "02c5966f-90f6-4455-80db-0a4d2f23788f"
    },
    {
        "author": "释德洪",
        "paragraphs": [
            "吏散东园胜践多，落花起舞鸟能歌。",
            "故应毛颖曾同泛，不独龙文惯自磨。",
            "弄影风枝空掩冉，困人天气近清和。",
            "倚栏欲去犹回首，奈此霄晴月色何。"
        ],
        "title": "题使园眄柯亭",
        "id": "7ea42d1f-a2ae-445e-9426-64656c4529ac"
    },
    {
        "author": "释德洪",
        "paragraphs": [
            "虚檐碧瓦临无地，吐月吞风六月寒。",
            "帘卷烟光揺户牖，雨余岳色堕阑干。",
            "侍儿自炷真龙脑，座客同分小凤团。",
            "谁谓太平本无象，规模堪入画图看。"
        ],
        "title": "题翠霭堂",
        "id": "a51c0b9d-1a20-4b31-bc4e-33751b2511ce"
    },
    {
        "author": "释德洪",
        "paragraphs": [
            "危楼华构倚青冥，卷尽晴岚独自登。",
            "去雁横斜纷点点，好峰青碧露层层。",
            "胜游与客同清赏，佳处题名在翠筠。",
            "凭槛不堪衰眼力，候船津渡见归僧。"
        ],
        "title": "迎爽楼",
        "id": "5a09eac7-45f5-4e66-b121-45108046c262"
    },
    {
        "author": "释德洪",
        "paragraphs": [
            "三玄三要古难分，劈破从教剔突仑。",
            "父母未生前一笑，言诠不到处重论。",
            "椎开临济百年意，推出汾阳六世孙。",
            "何用老婆更饶舌，暗中五色自成文。"
        ],
        "title": "送太淳长老住明教",
        "id": "934006b2-915a-4ebc-bf0d-e1834d92e8c4"
    },
    {
        "author": "释德洪",
        "paragraphs": [
            "三玄三要沈埋久，正令重烦振此宗。",
            "陷虎机关须毒手，活人眼目贵藏锋。",
            "真诚莫负丛林志，大愿当追佛祖风。",
            "覆顶把茅休取相，同安曾着老黄龙。"
        ],
        "title": "送英长老住石溪",
        "id": "96b69fa6-69b1-4a28-8fec-8b35b9384ec8"
    },
    {
        "author": "释德洪",
        "paragraphs": [
            "高视世波增眼寒，公如砥柱捍惊湍。",
            "市中一虎成三口，醉里扁舟过百滩。",
            "佳处每烦诗句写，胜游宜作画图看。",
            "遥知二老相逢处，拾得风前一笑欢。"
        ],
        "title": "次韵李方叔水宿",
        "id": "b384602e-5d14-4294-9fa7-edc99b715650"
    },
    {
        "author": "释德洪",
        "paragraphs": [
            "泮宫授道最驰名，想见经筵玉麈横。",
            "学问有源堪景仰，行藏无地受讥评。",
            "门前江浪银山攧，醉里诗篇锦段明。",
            "远宦不须嗟白眼，只今台阁半书生。"
        ],
        "title": "次韵曹彦清教授见寄",
        "id": "789427ca-cec7-499e-80fe-a69b040fafe8"
    },
    {
        "author": "释德洪",
        "paragraphs": [
            "少年翰墨擅时名，老爱江乡翠巘横。",
            "闻道异书常自校，近来佳句与谁评。",
            "幽寻湘水映衣碧，小寝晴窗泼眼明。",
            "寄我三诗争妙丽，疑公曾梦笔花生。"
        ],
        "title": "胥启道次韵见寄复和之",
        "id": "4c67cd55-ba0a-4698-aee3-aa22b6ddfe9b"
    },
    {
        "author": "释德洪",
        "paragraphs": [
            "问讯黄龙来道者，住山况味定何如。",
            "齿牢未怯和沙饭，眼倦应嫌夹注书。",
            "但见衣胜寒薜荔，不妨心赛白芙蕖。",
            "都疑生近楂田市，时觉淮南语未除。"
        ],
        "title": "寄黄龙来道者",
        "id": "2f459959-b1ee-4a43-95bf-0cca07313910"
    },
    {
        "author": "释德洪",
        "paragraphs": [
            "前时无际曾入梦，近日真游又得书。",
            "一味岁寒甘淡薄，十分欢喜说乡闾。",
            "闲寻老俨台南寺，更过史髯湖上居。",
            "想见朝来闭深合，卧听檐雨滴阶除。"
        ],
        "title": "禅首座自海公化去见故旧未尝忘追想悼叹之情季真游北游大梁闻其病忧得书輙喜为人重乡义久要不忘湘西时访史资深亦或见寻此外闭门高卧耳宣和二年三月日风雨有怀其人戏书寄之",
        "id": "3f3f8f06-6839-4676-94ae-672ed0092157"
    },
    {
        "author": "释德洪",
        "paragraphs": [
            "父老扶携看使华，那知勋业在咨嗟。",
            "人生安得颜长少，岁暮今惊日欲斜。",
            "谩有清诗敏风雨，空余醉墨走龙蛇。",
            "应怜妙语如芝菌，不吐青林吐卧槎。"
        ],
        "title": "次韵阎资钦提举东安道中",
        "id": "1cea8683-b020-4d8f-927f-994b7e348924"
    },
    {
        "author": "释德洪",
        "paragraphs": [
            "下临烟雨凭危栏，游客新辞禁从班。",
            "露湿衣巾近云汉，风吹笑语落人间。",
            "曾闻诗律如彭泽，想见风神似鲁山。",
            "何日三人成品坐，夜窗参论到更阑。"
        ],
        "title": "次韵游福严寺",
        "id": "3c845d64-48b8-42cb-a652-7d48c44d27ac"
    },
    {
        "author": "释德洪",
        "paragraphs": [
            "夹道传呼部曲奔，遥知秋色动吟魂。",
            "黄柑绿橘平芜路，剩水残山夕照村。",
            "似镜此心清自迥，如云往事去无痕。",
            "钟声有寺藏烟翠，忽见林间窈窕门。"
        ],
        "title": "次韵宁乡道中",
        "id": "7bf4b252-f676-40b3-9282-bb8fbd83fb7e"
    },
    {
        "author": "释德洪",
        "paragraphs": [
            "绿玉霜筇喜自提，芒鞵初试得攀跻。",
            "欲穷深谷一区胜，更上齐云百级梯。",
            "物外名山长好在，人间乐事自难齐。",
            "遥知太息出山去，一笑无人悟过溪。"
        ],
        "title": "次韵题云峰齐云阁",
        "id": "51015d5e-0b12-4a66-95db-174096754197"
    },
    {
        "author": "释德洪",
        "paragraphs": [
            "曈昽晓日出苍凉，草木欣欣露叶光。",
            "千里秾纤上眉睫，一区形胜发天藏。",
            "有诗摹写江山美，无计遮拦岁月忙。",
            "韵险暗惊才力短，坐令毛颖秃锋铓。"
        ],
        "title": "次韵题必照轩",
        "id": "905ad971-c246-461c-82eb-ddada9cc5ef5"
    },
    {
        "author": "释德洪",
        "paragraphs": [
            "故人持节在三湘，白首相逢话更长。",
            "挂锡曾怜道林寺，携衾来宿楚山堂。",
            "意消忽觉风敲竹，梦断空惊月转廊。",
            "常恨出门无所诣，敢辞时此夜连床。"
        ],
        "title": "宿资钦楚山堂",
        "id": "f7bc9dda-c9ba-4b67-80d6-3cf137073445"
    },
    {
        "author": "释德洪",
        "paragraphs": [
            "茗盌闲窗不厌过，暮年归计定如何。",
            "我思杖履游嵩少，公辈家山近洛河。",
            "具茨功名关意少，颖皋丘壑赋情多。",
            "二诗俱可镌崖石，乞与云烟相荡摩。"
        ],
        "title": "次韵资钦元府判见寄",
        "id": "74f20115-9a3c-4ba2-bda0-9f74cce4a7e8"
    },
    {
        "author": "释德洪",
        "paragraphs": [
            "问法能来浑圣凡，毗耶丈室未曾关。",
            "解分钵饭如摩诘，欲散天花欠阿蛮。",
            "属稿新诗追鲍谢，抗行醉墨似杨颜。",
            "遥知穿市听归驭，及我昏鸦落照间。"
        ],
        "title": "次韵王觉之裕之承务二首  其一",
        "id": "a391c45e-c9de-4476-9c58-01e0880af8a8"
    },
    {
        "author": "释德洪",
        "paragraphs": [
            "兄弟令人眼倍明，六经心醉几时醒。",
            "韵高山岳横南极，机妙鲲鹏化北溟。",
            "丽句重逢天下白，俊才今见海东青。",
            "数篇秀色凌千嶂，来慰摧颓病掩扃。"
        ],
        "title": "次韵王觉之裕之承务二首  其二",
        "id": "3e7315f4-eeba-46dc-b5dc-3eb2d52b26de"
    },
    {
        "author": "释德洪",
        "paragraphs": [
            "徐侯官舍土山边，颇为看书废昼眠。",
            "偶见画梁巢雪乙，更惊云汉舞胎僊。",
            "致坡入梦殊堪纪，与俨忘形亦自贤。",
            "闻道小亭时縦目，江山信美似斜川。"
        ],
        "title": "宣和五年四月十二日余馆湘阴之兴化徐质夫自土山来一昔夜语甚颠倒且日前尝梦见东坡今复见子何清事相联耶吾所居有亭名闲美尝有白燕巢梁间屡见鹤翔舞于层霄嘱予为诗纪其事质夫大梁人贤而有文佳公子也",
        "id": "c9b6cc92-d29f-47cd-b927-0637f4c43c2c"
    },
    {
        "author": "释德洪",
        "paragraphs": [
            "万身马鬛转龙腰，十里风声卷海潮。",
            "翠霭晴时飞画栋，苍崕断处见朱桥。",
            "老惊乡井心空在，说着岩丛意已消。",
            "惭愧东风知此恨，夜来吹梦到山椒。"
        ],
        "title": "送丕上人归黄蘗",
        "id": "f2912e9f-9a2c-4710-9eb8-abe58158d5f4"
    },
    {
        "author": "释德洪",
        "paragraphs": [
            "良辰美景古难幷，且趁身闲稻雨晴。",
            "鸟语猿歌留我在，水声山色益人清。",
            "得幽诗句聊题壁，遇好峰峦即住程。",
            "回首十年尘事里，与君今日梦魂惊。"
        ],
        "title": "同希先游石巩",
        "id": "cb10b5d4-b27b-446b-a8ef-b821707b750d"
    },
    {
        "author": "释德洪",
        "paragraphs": [
            "议郎粹和色无求，绕屋江山秀气浮。",
            "弱柳娇眠禽唤起，异花含笑草忘忧。",
            "闭门不放青春去，解榻长令佳客留。",
            "摹冩高情无好句，谩横诗眼付冥捜。"
        ],
        "title": "题胥大夫欣欣堂",
        "id": "2a6a369b-066b-4509-84a9-6912880b066d"
    },
    {
        "author": "释德洪",
        "paragraphs": [
            "幽寻野外兴何如，蚕市村嚣忆故墟。",
            "煮茧生涯春老大，饷田时节意苏舒。",
            "吹开麦浪南风至，落尽花房小雨余。",
            "暂借僧窗聊假寐，梦惊身世两蘧蘧。"
        ],
        "title": "次韵嘉言机宜",
        "id": "ef9a89bd-66ce-4d2e-add9-6a83080f23fd"
    },
    {
        "author": "释德洪",
        "paragraphs": [
            "纸衾来自玉峰前，旋坼封题一粲然。",
            "便觉室庐增道气，不忧风雨搅闲眠。",
            "就床堆叠明如雪，引手模苏软似绵。",
            "拥被并垆和梦暖，全胜白㲲紫茸毡。"
        ],
        "title": "玉池禅师以纸衾见遗作此谢之",
        "id": "95f208d7-b9dc-4167-8e56-e142b2a31804"
    },
    {
        "author": "释德洪",
        "paragraphs": [
            "秋入纱厨夏簟空，颓然瘦坐一衰翁。",
            "声凉乱叶红蕉雨，香暗分丛紫菊风。",
            "清境净缘惭独享，幽怀佳句与谁同。",
            "平生垢习消磨尽，只有文章气吐虹。"
        ],
        "title": "立秋日偶书",
        "id": "d0a7794c-3abc-4119-b055-f170f15ace99"
    },
    {
        "author": "释德洪",
        "paragraphs": [
            "步尽长廊觉倦游，丛蕉出屋小轩幽。",
            "壁间诗在红埃满，窗下香残碧缕浮。",
            "喜有绳床容我借，更因茗盌为君留。",
            "忽惊林杪湘山露，谁作江天数笔秋。"
        ],
        "title": "游太平古寺读旧题用惠上人韵",
        "id": "b7427303-e713-473b-83b5-685b16d073da"
    },
    {
        "author": "释德洪",
        "paragraphs": [
            "老去生涯无窖子，隔城荒寺到人稀。",
            "岁穷百里扣门乞，夜棹孤舟载米归。",
            "隅坐小僧寒附火，联拳羸仆睡和衣。",
            "故人醉里闻芗泽，应背银缸照翠帏。"
        ],
        "title": "岁穷僧众米竭自往湘阴乞之舟载夜归宿桥口寒甚未寝时侍者智观坐而假寐作此诗有怀资钦提举",
        "id": "ebf5eb2b-a266-4222-92e6-7eb3691a9485"
    },
    {
        "author": "释德洪",
        "paragraphs": [
            "春水初生湘岸边，阴晴城郭上元前。",
            "暖消积雪成檐滴，火烈残香发篆烟。",
            "念旧十年乡井梦，试新一首送行篇。",
            "翛然路入江南去，想见归时及杜鹃。"
        ],
        "title": "正月一日送璇维那之新昌乞",
        "id": "06f24b22-c8c5-4de0-a059-e7a3dce7b991"
    },
    {
        "author": "释德洪",
        "paragraphs": [
            "法华台上凭栏久，吹鬓东风晚雨晴。",
            "断岸平横千雉堞，道林远在一牛鸣。",
            "喜餐水饼清明近，开徧山茶杜宇声。",
            "想见京尘遮便面，应思携手此中行。"
        ],
        "title": "二月二十一日奉陪季长游岳麓饭罢登法华台赋此",
        "id": "574ac3a9-21e3-495e-8951-49e3b53f149b"
    },
    {
        "author": "释德洪",
        "paragraphs": [
            "紫霄峰下鸾溪上，幻出宝坊金碧开。",
            "沃野不辞常自献，暮云无事解归来。",
            "永怀香火三生旧，想见松风万壑哀。",
            "阿上笑中如问我，为言诗胆尚崔嵬。"
        ],
        "title": "送兴上人之归宗",
        "id": "d02334cf-3400-49db-8ef9-c6d733942e1a"
    },
    {
        "author": "释德洪",
        "paragraphs": [
            "大河卷浪雪翻风，桥压千艘卧彩虹。",
            "岱岳烟云连绝域，北门楼阁碍层空。",
            "浪游荆椘重湖外，更在沩源叠嶂中。",
            "水餠槐芽动乡思，近来归梦与谁同。"
        ],
        "tags": [
            "泰山"
        ],
        "title": "赠道禅者",
        "id": "fb8dfa01-2501-438e-943a-2914258392d3"
    },
    {
        "author": "释德洪",
        "paragraphs": [
            "词刃平生工斫伐，探怀每欲取公侯。",
            "朅来世事懒经意，醉看湘山不转头。",
            "忽忆归吴泛千里，偶然尽室载孤舟。",
            "却将挥翰风雷手，且钓华亭万顷秋。"
        ],
        "title": "周庭秀爱湘中山水之胜定居十余年宣和五年夏五月忽思吴中别余于湘上作此送之",
        "id": "db74eacc-3796-4fc4-a994-836c8b1959c7"
    },
    {
        "author": "释德洪",
        "paragraphs": [
            "到寺回身望众峰，一堂疏快万缘空。",
            "槲林曲折通幽径，莲荡凋零退晚红。",
            "师已灰心增夏腊，我今霜鬓撒秋风。",
            "亦知旁舍多佳士，香火他年愿此同。"
        ],
        "title": "题悟宗壁",
        "id": "261f4563-fe34-454f-81d2-979a3253a5da"
    },
    {
        "author": "释德洪",
        "paragraphs": [
            "白沙翠竹并江流，小县炊烟晚雨收。",
            "苍藓色侵盘马地，稻花香入放衙楼。",
            "过厅客聚观灯网，趁市人归旋唤舟。",
            "意适忽忘身是客，语音无伴始生愁。"
        ],
        "title": "过陵水县补东坡遗",
        "id": "fe93ed6b-619d-4f66-959a-727d0536fbb3"
    },
    {
        "author": "释德洪",
        "paragraphs": [
            "心知家本住仇池，傲睨人间老变衰。",
            "两鬓京尘初邂逅，一尊川语问归期。",
            "劝沽何处禽知我，含笑谁家花隔篱。",
            "天水摹胡飓风作，夜归江路月相随。"
        ],
        "title": "夜归示卓道人",
        "id": "36b1fb7e-cf87-4a3e-b438-4f30d1dfbb89"
    },
    {
        "author": "释德洪",
        "paragraphs": [
            "千岩雨雪黄昏後，一室香灯一寝余。",
            "此夕乡关入归梦，明朝云物记曾书。",
            "地垆不独闻瓶泣，山果时惊落屋除。",
            "清境鼎来劳应接，暮年生计未全疏。"
        ],
        "title": "雪诗",
        "id": "b2416323-8c25-4589-a2c4-f27b7379adcb"
    },
    {
        "author": "释德洪",
        "paragraphs": [
            "宴居端若寄虚舟，三峡词源日倒流。",
            "惯与衣冠游泮水，坐看图史认瀛洲。",
            "胸中耿耿观澜术，物外悠悠涉世谋。",
            "莫谓縦横止容膝，济川林叶此中求。"
        ],
        "title": "题王教授艇斋",
        "id": "21f3eeb2-2441-45b3-92e8-476703e9697f"
    },
    {
        "author": "释德洪",
        "paragraphs": [
            "此生于世已无求，况有村原事事幽。",
            "乞谷住山真素志，栽田博饭是良谋。",
            "别坡笋蕨春兼采，遶舍桑麻岁倍收。",
            "强健自能营饱暖，尘埃回首谩悠悠。"
        ],
        "title": "吾山风物如故园而甚僻余居月余爱之将此卜居二首  其一",
        "id": "015cc0b5-7aef-4f6f-be1e-892d642f2880"
    },
    {
        "author": "释德洪",
        "paragraphs": [
            "风物淳真似故丘，茅茨结处自深幽。",
            "竹西邻舍颇相近，客至须供良甚谋。",
            "灯火夜窗衣自补，丰登秋亩稻重收。",
            "安闲有此支余岁，更欲驱驰亦谬悠。"
        ],
        "title": "吾山风物如故园而甚僻余居月余爱之将此卜居二首  其二",
        "id": "ea6a8808-11a5-47e5-a3ec-983930c508a4"
    },
    {
        "author": "释德洪",
        "paragraphs": [
            "尸罗清浄心清浄，寄迹南台亦偶然。",
            "室掩香灯见行道，壁悬巾屦伴孤禅。",
            "宝书独欲烦君诵，法力真期迨我先。",
            "细味此诗如实录，他年僧史定须编。"
        ],
        "title": "送楞严经珣维那",
        "id": "569c3b2e-3373-4e6c-8fe0-0cc5fdc30a36"
    },
    {
        "author": "释德洪",
        "paragraphs": [
            "瘦骨孤标韵绝伦，传闻宗派出云门。",
            "收藏画里三玄老，分付湘中十世孙。",
            "骂佛风神疑正怒，打僧气宇尚惊群。",
            "能言灭却正法眼，不负滩头毒手恩。"
        ],
        "title": "谢岳麓光老惠临济顶相",
        "id": "b665f6df-d99f-4065-9bf0-c897b8252883"
    },
    {
        "author": "释德洪",
        "paragraphs": [
            "泐潭卧龙今不见，空有遗珠留世间。",
            "圆转自然离矿秽，光明聊复秘形山。",
            "随师受嚫前身事，披掌犹存此日还。",
            "言不走盘无影迹，方知生死不相关。"
        ],
        "title": "送珠上人泐潭拜塔",
        "id": "ccaa90d0-67bc-4cfa-b6f9-62dbf4860ea0"
    },
    {
        "author": "释德洪",
        "paragraphs": [
            "异种灵苗着四方，谩将名字挂虚堂。",
            "道林可惜昏岚掩，枯木那知在处芳。",
            "韶石曾闻傲烟瘴，焦山今已饱风霜。",
            "阳陂且喜根株茂，雪里花开烂熳香。"
        ],
        "title": "题龙王枯木堂",
        "id": "252dc6bb-8cf3-4a81-93ba-4cbec8e896ae"
    },
    {
        "author": "释德洪",
        "paragraphs": [
            "湘容岳色中秋後，古寺闲房小寝余。",
            "扫径箒粘新落叶，开窗风掩读残书。",
            "吹云又作他山去，种漆何时伴我居。",
            "洞上闲名犹在世，未应容易与人除。"
        ],
        "title": "送海印奭老住东林",
        "id": "2fbe05f9-c574-47cc-96b2-6adf869fe60c"
    },
    {
        "author": "释德洪",
        "paragraphs": [
            "惊风急雨中秋後，回首长沙杳霭间。",
            "迎送初辞大藩府，逍遥来看小庐山。",
            "故人情义千钧重，行客生涯一叶闲。",
            "明日旅亭劳昼梦，孤峰标格不容攀。"
        ],
        "tags": [
            "庐山"
        ],
        "title": "余至清修别希一禅师津发如老媪扶女外车其义风可以起颓俗将发作此",
        "id": "833bb9fa-ebcb-441b-b017-475541e20b44"
    },
    {
        "author": "释德洪",
        "paragraphs": [
            "雪玉在躬贤令尹，江山约束入宏规。",
            "惊波溅岸凭陵□，杰阁控云弹压之。",
            "雾敛尘清闲縦目，蜂争蚁分想当时。",
            "邦人凖拟朱栏外，安着他年惠爱碑。"
        ],
        "title": "题压波阁",
        "id": "abce4570-7c97-4b8e-a277-0379d2760be7"
    },
    {
        "author": "释德洪",
        "paragraphs": [
            "独凭危栏眼力穷，当年胜践想遗风。",
            "歌喉云杪殷余韵，笑靥尊前发醉红。",
            "世相难逃朝夕改，山容不老古今同。",
            "议郎笔力回春色，摹写都藏画牒中。"
        ],
        "title": "次韵贾令尹题裴公亭",
        "id": "607eeab4-5ec1-463e-9150-89944d0d1763"
    },
    {
        "author": "释德洪",
        "paragraphs": [
            "因法相逢亦一时，云泉所至共娱嬉。",
            "怪君追送不辞远，知我从来未有期。",
            "酝造离愁成独笑，欺凌秋色有新诗。",
            "阎浮掌上诃梨勒，去住休纒爱见悲。"
        ],
        "title": "余往汉上清修白鹿二老送至龙牙作此别之",
        "id": "9c8b4c46-739c-443f-bf1b-bc41499c1afb"
    },
    {
        "author": "释德洪",
        "paragraphs": [
            "雪夜山中还独宿，地垆深煗纸窗明。",
            "百年有限身今老，一枕无求梦自清。",
            "弟子分灯成保社，故人持节顿江城。",
            "瘴痾疏快诸缘浄，卧听摧檐泻竹声。"
        ],
        "title": "雪夜至明教寄王路分舍人",
        "id": "be9a0947-3610-416e-b8e0-2978861ef48b"
    },
    {
        "author": "释德洪",
        "paragraphs": [
            "芒鞵竹杖快新晴，天迥游丝百尺轻。",
            "沃若柔桑连野绿，炯如白鸟照溪明。",
            "逢山有寺幽欣集，对客开轩午梦清。",
            "曦竟未回凭阁久，忽闻高柳子规声。"
        ],
        "title": "访双池老不遇其子觉先求诗为作此",
        "id": "7fa4132e-8fd8-40aa-8dff-b1dc6105ef27"
    },
    {
        "author": "释德洪",
        "paragraphs": [
            "水灵有源不知处，但见方沼供无穷。",
            "俯波下看远山色，卷雾忽惊清镜空。",
            "危亭快若望霜晓，江岸□□□阴风。",
            "宜呼此泉作檀越，岁致万斛无凶丰。"
        ],
        "title": "寂音泉",
        "id": "92374a0a-d967-4d95-aa71-d320099891f5"
    },
    {
        "author": "释德洪",
        "paragraphs": [
            "少年出蜀今耆艾，十见襄阳浩荡春。",
            "山近京畿看愈好，食兼虏馔味尤真。",
            "君今避世成深隐，我欲移庵结近邻。",
            "相对无嫌太岑寂，待添明月作三人。"
        ],
        "title": "灯禅师出蜀住此山十年为作南食且约同住作此以赠",
        "id": "daecbb35-b648-444c-b1fc-7a2d9dac84c0"
    },
    {
        "author": "释德洪",
        "paragraphs": [
            "汉上相逢兵火後，苍颜华髪两摧颓。",
            "尘清雾敛闲身在，蚁分蜂争一笑开。",
            "志捍丛林山剔卓，义规朋友玉崔嵬。",
            "瓦精决舌休皮相，曾见淄州古佛来。"
        ],
        "title": "襄州乱後逢端州依上人",
        "id": "08a5e23e-a887-462e-be4b-6be39dda030d"
    },
    {
        "author": "释德洪",
        "paragraphs": [
            "才高自是万夫望，语妙人疑锦绣肠。",
            "新事惊嗟入诗律，故交契阔付凄伤。",
            "开书想见湖山好，他日悬知夜语长。",
            "狱屋岂能埋宝剑，斗牛长觉射龙光。"
        ],
        "title": "和济之通判日夜怀祖颖诸公",
        "id": "b0205389-0690-46e2-9a8a-af4e03d99774"
    },
    {
        "author": "释德洪",
        "paragraphs": [
            "淮西气宇盖三军，绝似平原旧使君。",
            "今日孤城独坚守，疾风劲草昔传闻。",
            "龙蛇戏下唯呼姓，翰墨场中亦策勋。",
            "想见棠阴谈我处，笑持茗盌辩如云。"
        ],
        "title": "送匀工人谒蔡州使君",
        "id": "834dce4d-2b13-4f6e-9f21-a9be5cd63a24"
    },
    {
        "author": "释德洪",
        "paragraphs": [
            "平生翰墨到精微，盛氏诸郎最白眉。",
            "气讦曾窥豪士赋，初交先和野僧诗。",
            "谩劳清梦思相识，那料孤踪晚见知。",
            "君看临危用心处，何殊晏子解骖时。"
        ],
        "title": "寄盛羣玉",
        "id": "fe663d45-5b35-4886-b482-5072d2aad6ef"
    },
    {
        "author": "释德洪",
        "paragraphs": [
            "烟凝生怕席帘开，快暖偏宜榾柮柴。",
            "夜久饥鼯嗅空案，梦惊斗虎堕层崖。",
            "优昙花偈余残纸，薝卜杯香自满斋。",
            "折脚铛安莫嫌稳，地偏人懒遂幽怀。"
        ],
        "tags": [
            "庐山"
        ],
        "title": "十二月十八夜大雪注莲经罢有僧来劝归庐山僧去作此",
        "id": "9abc52f2-ea88-43e9-bc0c-3e5c86304f88"
    },
    {
        "author": "释德洪",
        "paragraphs": [
            "势密连空若推下，随风起舞不容追。",
            "门闲走犬无深巷，树暗栖鸦有剩枝。",
            "旋拨地垆通宿火，却呵冻手写新诗。",
            "轩窗秀发惊清昼，万壑春归说向谁。"
        ],
        "title": "雪中",
        "id": "38b95e0b-3625-4750-a906-26b25a4876ce"
    },
    {
        "author": "释德洪",
        "paragraphs": [
            "平昔才名似孟宗，暮年一钵并岩丛。",
            "交朋半在青云上，意气都消白眼中。",
            "庞老尚余灵照在，伯鸾应许孟光同。",
            "君看张柬之为相，不害荆州秃鬓翁。"
        ],
        "title": "再会庄德祖大夫",
        "id": "8e8b0dba-d65f-464d-9017-360c514f637a"
    },
    {
        "author": "释德洪",
        "paragraphs": [
            "五马东来数月间，十州人物帖然安。",
            "池边芳草新吟罢，楼外遥山昼卧看。",
            "铃阁蜡烟秋色晚，谯门铜漏夜声寒。",
            "虽然自是云林客，犹把风流作话端。"
        ],
        "title": "与蔡杨州",
        "id": "bbb8874d-7587-4ea7-be03-256108db66f0"
    },
    {
        "author": "释德洪",
        "paragraphs": [
            "草芜门径过从少，那料秋来夜话同。",
            "屋漏移床时发笑，粥稠当饭巧于穷。",
            "我留痴绝传身後，君见平生似掌中。",
            "明日渡江应转首，数峰无语晚连空。"
        ],
        "title": "唐生能视手文乞诗戏赠之",
        "id": "e8f3ad45-4cf7-4dea-92cf-294d2ef3bc49"
    },
    {
        "author": "释德洪",
        "paragraphs": [
            "绿髪凋零白业增，住庵随分有规绳。",
            "为分一邑人家饭，普供十方云水僧。",
            "扫径客来圆笑靥，开轩云破露寒层。",
            "君看击桶金牛手，坐续山头柏子灯。"
        ],
        "title": "赠麻城接待僧胜上人",
        "id": "c1dd7013-b54c-48b1-a778-f2c24a2bdded"
    },
    {
        "author": "释德洪",
        "paragraphs": [
            "老眼朅来惊节物，闲同诸子话江乡。",
            "试茶正要旋烘盏，煮饼且令深注汤。",
            "忽忆海山餐荔子，更思湘水劈莲房。",
            "夏休便可车轮去，菌蕈秋肥趁及尝。"
        ],
        "title": "夏日同安示阿崇诸衲子",
        "id": "180ba8ab-5515-45f6-b888-8c7355aa1ae8"
    },
    {
        "author": "释德洪",
        "paragraphs": [
            "深观诸佛刹那际，三世十方无遁形。",
            "已尽凡情不颠倒，如除目翳自光明。",
            "意俱大地山河丧，心与空花梦幻生。",
            "垂手遇缘携法界，美髯跣足散衣行。"
        ],
        "title": "三月二十八日枣柏大士生辰六首  其一",
        "id": "c2b84667-29cb-4b59-8b98-46b1e98f3e97"
    },
    {
        "author": "释德洪",
        "paragraphs": [
            "二天给侍慈忍象，一虎槖经常寂光。",
            "意处世间离生灭，梦中尘刼浪遮藏。",
            "即真不必冠巾毁，绝染何妨枣柏尝。",
            "提起超情无比句，夜来山雨落花香。"
        ],
        "title": "三月二十八日枣柏大士生辰六首  其二",
        "id": "1a4dba15-a9bf-4b22-9d34-dc9fc51178ea"
    },
    {
        "author": "释德洪",
        "paragraphs": [
            "青春径去不小住，天迥游丝增眼寒。",
            "想见手提大千界，翛然身现一毛端。",
            "若存情见智山隔，但断攀缘业海干。",
            "面目分明今日是，敢将枣柏荐盘餐。"
        ],
        "title": "三月二十八日枣柏大士生辰六首  其三",
        "id": "33cb20b8-f23f-4b9c-adc4-72d26b254173"
    },
    {
        "author": "释德洪",
        "paragraphs": [
            "生死鹘仑无背面，摩挲把玩久嗟咨。",
            "悟明必藉戒定慧，随顺差成老病衰。",
            "净意即空良显决，色身对现出思惟。",
            "千烹万锻知恩德，敢忘摩尼在矿时。"
        ],
        "title": "三月二十八日枣柏大士生辰六首  其四",
        "id": "2892761f-b3c0-45c6-9951-016a2053b20e"
    },
    {
        "author": "释德洪",
        "paragraphs": [
            "眼盖人寰捻美髯，年年相见晚春前。",
            "摸苏缘妄心俱尽，揩拭鲜陈念已圜。",
            "指下琴方纔发越，眉间毫相见无边。",
            "微尘劫海依今住，生死何劳较後先。"
        ],
        "title": "三月二十八日枣柏大士生辰六首  其五",
        "id": "48beae9f-8dcc-4b36-aeb5-1d17cfd87ec7"
    },
    {
        "author": "释德洪",
        "paragraphs": [
            "一刹那际入正受，互参三世妙难思。",
            "有情梦境依此住，无量劫海不移时。",
            "任运行藏难掩覆，随疑语默出思惟。",
            "大哉无比金刚句，世罕知之我独知。"
        ],
        "title": "三月二十八日枣柏大士生辰六首  其六",
        "id": "33cc5e39-e5b8-4418-b0d5-d2a83030c927"
    },
    {
        "author": "释德洪",
        "paragraphs": [
            "十世为僧皆姓杨，死生游戏自隋唐。",
            "铁身自倒汝邪□，写字无为我道场。",
            "异迹着于无量寿，慈风不减普昭王。",
            "两川显化人皆识，今日全身不掩藏。"
        ],
        "title": "十世观音生辰六月二十六日二首  其一",
        "id": "79f93d69-cae8-43b6-871e-93e49306cbb0"
    },
    {
        "author": "释德洪",
        "paragraphs": [
            "昙相禅师第二身，蝉联十世姓杨人。",
            "女兄慧辩成勍敌，弟子悲欣记夙因。",
            "解使邪迷知有佛，自呼名字凛如神。",
            "平生接物多方便，何似今朝一句亲。"
        ],
        "title": "十世观音生辰六月二十六日二首  其二",
        "id": "f64f7aa8-4dba-40c8-8799-dbd06c909f31"
    },
    {
        "author": "释德洪",
        "paragraphs": [
            "非烟云子酿新晴，争看麒麟堕地行。",
            "悉达已闻今日诞，优昙知复为谁荣。",
            "已惊久视方瞳碧，更觉藏年玉骨清。",
            "曾伴麻姑家法在，愿随风驭到蓬瀛。"
        ],
        "title": "蔡藏用生辰",
        "id": "3ff5ccb2-2b9e-400d-9ae5-c51b6404fea6"
    },
    {
        "author": "释德洪",
        "paragraphs": [
            "纔过中秋今几日，夜来海月上三更。",
            "梦魂传得天书至，窗户俱明廐马惊。",
            "骨相终当为国器，儿声初已识人英。",
            "明年庆节山中友，金屋怜君夜直清。"
        ],
        "title": "八月二十三日蔡元中生辰",
        "id": "134053bc-b126-47c2-90b5-8f5f69769450"
    },
    {
        "author": "释德洪",
        "paragraphs": [
            "清规懿德古难陪，秋尽民歌庆节来。",
            "瑞应草余双叶在，优昙花适一枝开。",
            "莺娇妙管传佳句，玉腻新妆献寿杯。",
            "慈母千龄何所愿，早看贤子践三台。"
        ],
        "title": "刘彭年知县生辰",
        "id": "a6426787-4258-4702-8aab-62e29891912f"
    },
    {
        "author": "释德洪",
        "paragraphs": [
            "孟夏南风草木熏，民歌庆节喜传闻。",
            "今朝雪乙呈双瑞，後夜冰轮满九分。",
            "材业牛刀试小邑，家声天派落层云。",
            "吞舟岂久容涔足，禁殿论思政要君。"
        ],
        "title": "中庐赵令生辰",
        "id": "ad15729c-a50b-4a46-b496-ed39d858b7fa"
    },
    {
        "author": "释德洪",
        "paragraphs": [
            "江夏家声世所闻，无双千顷典刑存。",
            "肃严郡邑霜分晓，照映簪缨玉粹温。",
            "楼迥岘云供醉望，夜晴汉月洗吟魂。",
            "行将补衮调羮手，却执元圭侍至尊。"
        ],
        "title": "寄黄嗣深使君二首  其一",
        "id": "c235e674-67af-4da6-aa1f-f1f7f07a2fed"
    },
    {
        "author": "释德洪",
        "paragraphs": [
            "身世浮云偶尚存，白衣苍狗与谁论。",
            "梦中不记金门宿，醉里曾看玉海翻。",
            "尚有惊魂纒瘴雾，已甘华髪老江滨。",
            "枯荄欲藉阳和暖，催发新来雨露恩。"
        ],
        "title": "寄黄嗣深使君二首  其二",
        "id": "1bfad723-bf78-48c2-a3c7-cff4e9433da0"
    },
    {
        "author": "释德洪",
        "paragraphs": [
            "缙绅家法想清规，平昔高风此一时。",
            "居约云山夫有道，客陪房杜子无疑。",
            "九原泪湿老莱袂，千字碑传幼妇词。",
            "他日欲寻贤母墓，北山松雨路人悲。"
        ],
        "title": "李道夫母挽辞",
        "id": "a62464e1-5751-45fd-bdf1-9a07c1865aa4"
    },
    {
        "author": "释德洪",
        "paragraphs": [
            "苦冰洁蘗是行藏，一节无求老更刚。",
            "好在缙绅师俭德，尚余闾里说谦光。",
            "阴功隐秘天应录，遗训丁宁世共伤。",
            "勿谓不身尝报施，故应遗泽在诸郎。"
        ],
        "title": "邓循道父挽辞二首  其一",
        "id": "8e82da79-d9fe-4580-8123-bd253ea113b7"
    },
    {
        "author": "释德洪",
        "paragraphs": [
            "一生纯德无遗恨，千字埋名有逸辞。",
            "墓隧嫩泉谁种玉，书斋子砚自生芝。",
            "音容已作终天痛，岁月真成罔极悲。",
            "拥鼻功名知不免，空将泪眼看风枝。"
        ],
        "title": "邓循道父挽辞二首  其二",
        "id": "7afc4f23-80ef-417e-95e9-c0b7318e81f5"
    },
    {
        "author": "释德洪",
        "paragraphs": [
            "射圃闲亭酒半醺，手柔弓燥气超羣。",
            "已惊百步穿杨彩，会看双鵰落塞云。",
            "且集旌旗森画戟，未输文字饮金樽。",
            "治朝文武须兼用，万寿称觞祝至尊。"
        ],
        "title": "代人上李龙图并廉使致语十首  其一",
        "id": "7510b947-d3a9-4a96-829b-c7e9d4aa900b"
    },
    {
        "author": "释德洪",
        "paragraphs": [
            "太平无象乐年丰，况值疆埸久已空。",
            "宾主献酬成雅集，江山谈笑助清风。",
            "良辰美景开金斝，缓带轻裘控角弓。",
            "鼙鼓急催齐指目，大侯的处中飞鸿。"
        ],
        "title": "代人上李龙图并廉使致语十首  其二",
        "id": "6bc0d511-6c46-4c4e-a042-e2f18fd80755"
    },
    {
        "author": "释德洪",
        "paragraphs": [
            "雨後园林花木新，传闻千骑出城闉。",
            "异能未中侯中鹄，佳气先浮盏面春。",
            "画鼓绣鞾筵奏曲，红妆细马地无尘。",
            "长沙万古民争说，宾主人英伎绝伦。"
        ],
        "title": "代人上李龙图并廉使致语十首  其三",
        "id": "b1b4c4ec-2a99-403a-9d68-8bf88e9f9617"
    },
    {
        "author": "释德洪",
        "paragraphs": [
            "闻道长沙贤太守，漆瞳玉頬照衡湘。",
            "讼庭散後宾朋集，民瘼苏来礼乐昌。",
            "且展绮筵陪胜饯，何须檀板闹红籹。",
            "晓无探骑？边檄，愿献君王万寿觞。"
        ],
        "title": "代人上李龙图并廉使致语十首  其四",
        "id": "a294d1b5-c9d6-4041-9cab-c9fd612e37da"
    },
    {
        "author": "释德洪",
        "paragraphs": [
            "细柳成阴花满径，晚来钲鼓导朱轮。",
            "河东鸑鷟三英杰，天上麒麟两俊人。",
            "闲里笑谈清似玉，杯中贤圣韵如春。",
            "引弓一箭惊穿札，堵立欢声快吏民。"
        ],
        "title": "代人上李龙图并廉使致语十首  其五",
        "id": "6f75be5e-670e-4989-9bfb-98ff5eaefc6f"
    },
    {
        "author": "释德洪",
        "paragraphs": [
            "绣衣天使志澄清，五马贤侯见典刑。",
            "公退钲声闻射圃，日高槐影覆闲庭。",
            "共看酒蚁浮琼斝，不废花轮遶画屏。",
            "银烛红纱侵夜色，醉归明月淡疏星。"
        ],
        "title": "代人上李龙图并廉使致语十首  其六",
        "id": "f70649eb-96b9-4794-a162-fe5b1b46d6d5"
    },
    {
        "author": "释德洪",
        "paragraphs": [
            "陇西家世到仍云，许国清忠盖代闻。",
            "有道风流贤太守，无双才气旧将军。",
            "整弦使者情和易，承附诸郎艺逸群。",
            "便好画图收拾取，要传盛事满湘滨。"
        ],
        "title": "代人上李龙图并廉使致语十首  其七",
        "id": "19ccb115-f1b8-48a4-a0a7-4c62665634b2"
    },
    {
        "author": "释德洪",
        "paragraphs": [
            "如云旌骑照湘江，千里农桑楚大邦。",
            "中鹄才高今有武，射鵰伎巧古无双。",
            "锦袍雅称黄金带，琼液尤宜白玉霜。",
            "笑挽雕弓如满月，万人惊慑已心降。"
        ],
        "title": "代人上李龙图并廉使致语十首  其八",
        "id": "9c22490f-7b0a-4bf8-9e4c-397410c71d74"
    },
    {
        "author": "释德洪",
        "paragraphs": [
            "无双自昔擅家声，春色都还细柳营。",
            "中的聊为万人杰，飞觥要使百壶倾。",
            "三湘父老传风化，十郡儿童识姓名。",
            "武纬文经俱不乏，桑弧蓬矢见平生。"
        ],
        "title": "代人上李龙图并廉使致语十首  其九",
        "id": "8775adda-8722-40ef-9a4f-f1f4d3d825a8"
    },
    {
        "author": "释德洪",
        "paragraphs": [
            "画鼓晓晴三击罢，如云兵骑整全威。",
            "俄闻画角胡笳断，忽觉华堂羽箭飞。",
            "一百步中精力巧，数重围内见心机。",
            "风流太守兼文武，扶路争看踏月归。"
        ],
        "title": "代人上李龙图并廉使致语十首  其一○",
        "id": "16d7db43-bef7-45af-8493-840d5d75e790"
    },
    {
        "author": "释德洪",
        "paragraphs": [
            "九龄风度照峿台，宴寝香凝画戟开。",
            "归国已倾天下耳，驻轩宜举故人杯。",
            "青天白日心常在，附骥攀鳞志未摧。",
            "累足待公成相业，更随风驭看蓬莱。"
        ],
        "title": "代夏均甫宴人致语一首",
        "id": "54432d1e-c5fa-44c6-8d7a-e1c72b511730"
    },
    {
        "author": "释德洪",
        "paragraphs": [
            "山帔蒙霜顶，跏趺岩石中。",
            "夜寒虎痾痒，林静月升空。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其一",
        "id": "cd89aafe-694c-4375-8aea-b783197022c5"
    },
    {
        "author": "释德洪",
        "paragraphs": [
            "扫径偶停箒，幽怀凝伫间。",
            "暮樵迷向背，余响答空山。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其二",
        "id": "c37df6a0-d158-44ef-89c3-ba4bd26667f8"
    },
    {
        "author": "释德洪",
        "paragraphs": [
            "数峰横杳霭，空翠疑有无。",
            "落日谁同看，啼猿我欲呼。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其三",
        "id": "1ae44c49-84c9-44f0-9ec2-6cbdb0687ba9"
    },
    {
        "author": "释德洪",
        "paragraphs": [
            "新晴收雨脚，宿雾隔花身。",
            "睡美不知晓，啼禽解唤人。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其四",
        "id": "98d4bdbe-9ef7-498c-806f-1e0e8f39195a"
    },
    {
        "author": "释德洪",
        "paragraphs": [
            "舍南一曲溪，春涨半篙水。",
            "去作落崖声，雪花溅山翠。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其五",
        "id": "cad2fe4f-9d57-49ad-ab89-0dfe828aa964"
    },
    {
        "author": "释德洪",
        "paragraphs": [
            "堕薪行且拾，爱此林径幽。",
            "偶坐欹斜石，忽逢清浅流。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其六",
        "id": "be5f6a04-69d5-4bbf-885d-eec5cb99025b"
    },
    {
        "author": "释德洪",
        "paragraphs": [
            "明白庵前路，辛夷树已花。",
            "窃香知犯律，匹练墨翻鸦。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其七",
        "id": "b56604cd-9ec7-4213-9f61-2318379da832"
    },
    {
        "author": "释德洪",
        "paragraphs": [
            "棐几自香滑，宝时一开道。",
            "根根九连络，清境更壅培。"
        ],
        "title": "余在制勘院昼卧念故山经行处用空山无人水流花开为韵寄山中道友八首  其八",
        "id": "d5c1b3ca-f888-4426-a859-a143e577219d"
    },
    {
        "author": "释德洪",
        "paragraphs": [
            "室空无侍者，唯置一匡床。",
            "万事俱衰落，但余常寂光。"
        ],
        "title": "病中寄山中故旧八首  其一",
        "id": "202f93aa-37f4-4cf3-a1b1-87b212af2eea"
    },
    {
        "author": "释德洪",
        "paragraphs": [
            "身心俱寂灭，想念亦纷纭。",
            "此是维摩老，无生不二门。"
        ],
        "title": "病中寄山中故旧八首  其二",
        "id": "dcb697b8-ffb4-4535-b87c-2ae0c09bafa6"
    },
    {
        "author": "释德洪",
        "paragraphs": [
            "我心若有生，梦境堪把玩。",
            "目前今洞然，底处藏忧患。"
        ],
        "title": "病中寄山中故旧八首  其三",
        "id": "891354c8-a83f-43fc-95b3-7bddf7eeb4c1"
    },
    {
        "author": "释德洪",
        "paragraphs": [
            "云门达法空，玄沙见根蒂。",
            "两翁脱生死，一味多爽气。"
        ],
        "title": "病中寄山中故旧八首  其四",
        "id": "99eb1d5f-2cab-4cce-af47-7c9fdbcce96b"
    },
    {
        "author": "释德洪",
        "paragraphs": [
            "心光本无碍，悭贪空盖纒。",
            "一切但仍旧，自然常现前。"
        ],
        "title": "病中寄山中故旧八首  其五",
        "id": "3f5821b7-8d52-40c9-8829-e772a044e29a"
    },
    {
        "author": "释德洪",
        "paragraphs": [
            "灵源坐痴兀，万事付天真。",
            "何事禅和子，相逢碍塞人。"
        ],
        "title": "病中寄山中故旧八首  其六",
        "id": "3e2e2367-0739-4f8a-9589-ee9a15440163"
    },
    {
        "author": "释德洪",
        "paragraphs": [
            "临济十世孙，泐潭克家嗣。",
            "一唱主中宾，不容留意地。"
        ],
        "title": "病中寄山中故旧八首  其七",
        "id": "70841c43-62d2-42df-8a52-cbb3a09f3738"
    },
    {
        "author": "释德洪",
        "paragraphs": [
            "本色出家儿，机轮盘珠走。",
            "须学老华亭，用处无渗漏。"
        ],
        "title": "病中寄山中故旧八首  其八",
        "id": "e92530ca-76e8-4143-beb5-0af7af65268e"
    },
    {
        "author": "释德洪",
        "paragraphs": [
            "如来功德力，内外悉清浄。",
            "念起勿随之，自然心无病。"
        ],
        "title": "明白庵六首  其一",
        "id": "36dd3fd5-eafb-4cfa-a5ed-3d8a4247876a"
    },
    {
        "author": "释德洪",
        "paragraphs": [
            "形与佛祖等，道致人天护。",
            "戒浄福人天，心空同佛祖。"
        ],
        "title": "明白庵六首  其二",
        "id": "5fd9c983-7fe0-4ae9-a8bd-3600ccf44768"
    },
    {
        "author": "释德洪",
        "paragraphs": [
            "石火机锋上，那容着意根。",
            "透情名出世，离念是知恩。"
        ],
        "title": "明白庵六首  其三",
        "id": "7ed7924c-e735-4356-b232-b12eb265f722"
    },
    {
        "author": "释德洪",
        "paragraphs": [
            "瑞鹿吾所慕，勇决敢不勉。",
            "夜来归梦清，疑在啼猨巘。"
        ],
        "title": "明白庵六首  其四",
        "id": "b1344629-65d8-467c-aaef-fd8a2d6db6e6"
    },
    {
        "author": "释德洪",
        "paragraphs": [
            "老去一庵深，聊将自浄心。",
            "要当酬佛祖，终不负丛林。"
        ],
        "title": "明白庵六首  其五",
        "id": "06e1b1d0-aad7-48b2-9061-33565ee91965"
    },
    {
        "author": "释德洪",
        "paragraphs": [
            "归路山花发，欣然折一枝。",
            "动容扬古路，不堕悄然机。"
        ],
        "title": "明白庵六首  其六",
        "id": "f8fe55ca-9231-4cc2-a1a5-058187fd8166"
    },
    {
        "author": "释德洪",
        "paragraphs": [
            "哀蝉满风听，草树初茂密。",
            "空斋有奇事，屋角寒藤入。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其一",
        "id": "90fd6366-769e-48c6-910b-ff746697a264"
    },
    {
        "author": "释德洪",
        "paragraphs": [
            "客来理清言，客去依蒲褐。",
            "道乡知不遥，髣髴见城郭。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其二",
        "id": "3d953ba1-043b-477c-9506-e7028decc9e0"
    },
    {
        "author": "释德洪",
        "paragraphs": [
            "希夷登岳顶，与子相追随。",
            "天风落笑语，想见对谈时。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其三",
        "id": "347c103a-61d3-4cb7-8cdf-2bab80315599"
    },
    {
        "author": "释德洪",
        "paragraphs": [
            "子从两人杰，此游真胜缘。",
            "他年传故事，一叶共湘川。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其四",
        "id": "6aef9e74-693a-4c29-b577-740ea0fe50a3"
    },
    {
        "author": "释德洪",
        "paragraphs": [
            "遥知歌座中，随意吐十住。",
            "海门妙莲华，应逐谈词吐。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其五",
        "id": "cf1810ec-43dc-47d9-8119-823fd8673fc6"
    },
    {
        "author": "释德洪",
        "paragraphs": [
            "我庵无量相，泯迹变清思。",
            "觉范如新故，空华今盛衰。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其六",
        "id": "2ebb11f4-42e7-4b38-8c2a-79898a85beef"
    },
    {
        "author": "释德洪",
        "paragraphs": [
            "松下朅来见，依然冰雪颜。",
            "未须惊世故，且复卧看山。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其七",
        "id": "f5c1f8f0-abab-4c72-8913-72238148cbc7"
    },
    {
        "author": "释德洪",
        "paragraphs": [
            "高谊今照人，剧谈旧惊座。",
            "别来如许久，一见千愁破。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其八",
        "id": "031628c4-3095-471f-a432-d02c6e4be2b9"
    },
    {
        "author": "释德洪",
        "paragraphs": [
            "无生师子窟，僧宝光照夜。",
            "我如龟六藏，一庵聊作夏。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其九",
        "id": "41836a13-86fd-4f88-8b75-9c0e720b1438"
    },
    {
        "author": "释德洪",
        "paragraphs": [
            "千峰夕阳外，空翠揺烟霏。",
            "终古无求处，相看一笑归。"
        ],
        "title": "粹中自郴江莹中与南归时余在龙山容泯斋为诵唐诗入郭随缘住思山破夏归之句为韵十首  其一○",
        "id": "55b71e90-215b-4f8b-a577-f1b77a63fe97"
    },
    {
        "author": "释德洪",
        "paragraphs": [
            "相见自完全，分明透语言。",
            "衲僧犹听莹，入户不知门。"
        ],
        "title": "和昭默堂五首  其一",
        "id": "009051c5-fda9-41eb-9fa9-68eaa6c31773"
    },
    {
        "author": "释德洪",
        "paragraphs": [
            "道骨清如玉，闲拳瘦策时。",
            "钝根并鹘眼，到此自分岐。"
        ],
        "title": "和昭默堂五首  其二",
        "id": "d8bdf90a-41cf-4145-a1e8-4b5ce76304c7"
    },
    {
        "author": "释德洪",
        "paragraphs": [
            "此堂常说法，亦是主中宾。",
            "无地容啖啄，缘渠彻骨贫。"
        ],
        "title": "和昭默堂五首  其三",
        "id": "0234db93-0b28-41e7-afe8-0a5dda7088ca"
    },
    {
        "author": "释德洪",
        "paragraphs": [
            "睡余供潄盥，齿頬带茶甘。",
            "兄弟知家法，从教鹙子惭。"
        ],
        "title": "和昭默堂五首  其四",
        "id": "80f4b199-135b-458a-b02b-3c72d90715d0"
    },
    {
        "author": "释德洪",
        "paragraphs": [
            "倦依蒲褐坐，脱体露全机。",
            "曲篆风窗细，烟横一缕微。"
        ],
        "title": "和昭默堂五首  其五",
        "id": "a1bf9c3a-6007-4ed1-8283-dd9a3fc02bc5"
    },
    {
        "author": "释德洪",
        "paragraphs": [
            "拟心成剩法，况复更随言。",
            "试凭堂中几，闲看窈窕门。"
        ],
        "title": "又次韵五首  其一",
        "id": "73c90f8c-bc18-4b8f-a129-1fd3b8694dae"
    },
    {
        "author": "释德洪",
        "paragraphs": [
            "智识不到处，言诠路绝时。",
            "欲藏还露骨，叶带更多歧。"
        ],
        "title": "又次韵五首  其二",
        "id": "a95d8944-5bda-40ad-b6af-41593819dbe1"
    },
    {
        "author": "释德洪",
        "paragraphs": [
            "瘦容无住着，举手评来宾。",
            "不是无言说，虽穷不讳贫。"
        ],
        "title": "又次韵五首  其三",
        "id": "45025aad-1960-4c78-9aa2-42a297ba3208"
    },
    {
        "author": "释德洪",
        "paragraphs": [
            "梦里寻音响，教休定不甘。",
            "忽知眉盖眼，开着替人惭。"
        ],
        "title": "又次韵五首  其四",
        "id": "68f8df47-6a84-4bdf-936c-8473cc1c6462"
    },
    {
        "author": "释德洪",
        "paragraphs": [
            "言语皆为病，全提却物机。",
            "更无遮掩处，兀坐笑微微。"
        ],
        "title": "又次韵五首  其五",
        "id": "3815a4e3-dcee-4686-8a11-60297a58a808"
    },
    {
        "author": "释德洪",
        "paragraphs": [
            "经月得楼飕，头懒垢不靧。",
            "树间一梳理，道与精神会。"
        ],
        "title": "李成德画理髪搔背刺喷䎳耳为四畅图乞诗作此四首  其一",
        "id": "d74009e0-0806-4fa3-9399-168270bd92b5"
    },
    {
        "author": "释德洪",
        "paragraphs": [
            "痒处搔不及，赖有童子手。",
            "精微不可传，龉齿一转首。"
        ],
        "title": "李成德画理髪搔背刺喷䎳耳为四畅图乞诗作此四首  其二",
        "id": "78da222d-41c8-4495-815d-9d23a6e366dc"
    },
    {
        "author": "释德洪",
        "paragraphs": [
            "呿口眼尾垂，欲喷将未发。",
            "竟以纸用事，快等船出闸。"
        ],
        "title": "李成德画理髪搔背刺喷䎳耳为四畅图乞诗作此四首  其三",
        "id": "1049047e-cc97-4c76-9030-e7c39f38a9b0"
    },
    {
        "author": "释德洪",
        "paragraphs": [
            "耳痒欲拈去，猛省须用䎳。",
            "注目深探之，疏快满须髪。"
        ],
        "title": "李成德画理髪搔背刺喷䎳耳为四畅图乞诗作此四首  其四",
        "id": "ea8dd55e-5e8a-44d2-86c8-a71a3e5bdf7d"
    },
    {
        "author": "释德洪",
        "paragraphs": [
            "披云斵奇峰，稍稍堕危峭。",
            "百年能几何，万事付一笑。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其一",
        "id": "b69c672e-d03a-4f90-a620-e95e382560b3"
    },
    {
        "author": "释德洪",
        "paragraphs": [
            "方经脱手春，又复送余热。",
            "悬知到故山，定与秋风别。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其二",
        "id": "1b3dd93f-6f43-470f-8ace-d295649c7c21"
    },
    {
        "author": "释德洪",
        "paragraphs": [
            "故山久不归，田园废耕鉏。",
            "但余玉涧碧，依旧绕吾庐。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其三",
        "id": "8f180bb3-ef2b-4d65-8443-e8a263a777c4"
    },
    {
        "author": "释德洪",
        "paragraphs": [
            "吾庐亦何有，草屋八九间。",
            "床头挂湿水，枕上见他山。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其四",
        "id": "bf7b49d2-e282-44e7-af67-b325d4d657aa"
    },
    {
        "author": "释德洪",
        "paragraphs": [
            "夫子固真亮，刚劲如何远。",
            "玉骨定含秋，出语便清婉。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其五",
        "id": "7f21eef6-96e3-4847-9901-dbe10db9b335"
    },
    {
        "author": "释德洪",
        "paragraphs": [
            "西斋君去後，别绪乱于莎。",
            "乃知长笑语，始奈客愁何。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其六",
        "id": "aceb1499-5d4d-4f3a-850e-66192ea53585"
    },
    {
        "author": "释德洪",
        "paragraphs": [
            "我诗水清浅，只鹄浴不烦。",
            "君才正豪迈，霜足拥华轩。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其七",
        "id": "e179d8af-0291-4459-b6e8-ae3b3cb3fbc9"
    },
    {
        "author": "释德洪",
        "paragraphs": [
            "门前短石桥，日日送君过。",
            "归来院落间，还作北窗卧。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其八",
        "id": "ad0ef63e-37e8-4a00-81b8-34f704db286f"
    },
    {
        "author": "释德洪",
        "paragraphs": [
            "一从秃毛髪，万事成乖阻。",
            "贪食等饥鹰，酣眠如饱虎。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其九",
        "id": "dba3696f-938d-49d2-95c2-b7c69d656a75"
    },
    {
        "author": "释德洪",
        "paragraphs": [
            "与君游戏处，个中无悟迷。",
            "冰华来脉正，不独是曹溪。"
        ],
        "tags": [
            "庐山"
        ],
        "title": "余所居竹寺门外有溪流石桥汪履道过余必终日既去送至桥西履道诵笑别庐山远何烦过虎溪之句作十诗以见寄因和之  其一○",
        "id": "cda0a5dc-2275-4141-a6ea-8ef8b1e019ba"
    },
    {
        "author": "释德洪",
        "paragraphs": [
            "君家清癯生，风姿极孤峭。",
            "我欲为传真，世岂无笑笑。"
        ],
        "title": "履道书斋植竹甚茂用韵寄之十首  其一",
        "id": "b01dcddc-b45f-4bcf-bcba-c3b0c651e3f0"
    },
    {
        "author": "释德洪",
        "paragraphs": [
            "笑笑解衣处，酒後耳先热。",
            "笔端走精神，叶叶无差别。"
        ],
        "title": "履道书斋植竹甚茂用韵寄之十首  其二",
        "id": "3fd6332f-c4e6-49e2-b0e9-4b3c2e25c1db"
    },
    {
        "author": "释德洪",
        "paragraphs": [
            "汪郎工笔耕，万卷供犁鉏。",
            "我方买牛具，赁屋邻子庐。"
        ],
        "title": "履道书斋植竹甚茂用韵寄之十首  其三",
        "id": "38d52096-2268-4520-a575-ce1b19814dd9"
    },
    {
        "author": "释德洪",
        "paragraphs": [
            "胸中有奇趣，诗成谈笑间。",
            "往来无一事，城郭似居山。"
        ],
        "title": "履道书斋植竹甚茂用韵寄之十首  其四",
        "id": "f78b8808-4091-4873-8fcf-c6c4c38be366"
    },
    {
        "author": "释德洪",
        "paragraphs": [
            "晓庭蒲叶翻，天涯归梦远。",
            "尚记泊舟时，隔水桑婉婉。"
        ],
        "title": "履道书斋植竹甚茂用韵寄之十首  其五",
        "id": "cfc64b83-84da-4b29-b5fe-2bf8d888810d"
    },
    {
        "author": "释德洪",
        "paragraphs": [
            "月华泼空壁，露颗压庭莎。",
            "哦诗欲仙去，无计奈君何。"
        ],
        "title": "履道书斋植竹甚茂用韵寄之十首  其六",
        "id": "899ad86c-e978-498c-8a8e-0f5d52afa2db"
    },
    {
        "author": "释德洪",
        "paragraphs": [
            "虽住城隍寺，而无迎送烦。",
            "清风如有素，时复到南轩。"
        ],
        "title": "履道书斋植竹甚茂用韵寄之十首  其七",
        "id": "ff7ed0b1-9460-47f0-adda-ced893e3a719"
    },
    {
        "author": "释德洪",
        "paragraphs": [
            "南轩绝低小，亦无佳客过。",
            "相看两无言，径作对床卧。"
        ],
        "title": "履道书斋植竹甚茂用韵寄之十首  其八",
        "id": "4b233b4d-851e-47ab-986e-e122f6a4da35"
    },
    {
        "author": "释德洪",
        "paragraphs": [
            "诗狂欲发言，因此难韵阻。",
            "君看短後儿，掉臂搏怒虎。"
        ],
        "title": "履道书斋植竹甚茂用韵寄之十首  其九",
        "id": "3a191364-933e-4dad-bb0b-f6ebc83901e7"
    },
    {
        "author": "释德洪",
        "paragraphs": [
            "暂借人间路，未达忽如迷。",
            "石门端不远，归思乱筠溪。"
        ],
        "title": "履道书斋植竹甚茂用韵寄之十首  其一○",
        "id": "81de5a96-fb08-43ac-94cb-79730779b859"
    },
    {
        "author": "释德洪",
        "paragraphs": [
            "怪君岿如山，诗句最奇峭。",
            "此篇如缚须，为作陆云笑。"
        ],
        "title": "履道见和复答之十首  其一",
        "id": "afe95c5d-3e1a-4589-81ef-494bd32e2f2e"
    },
    {
        "author": "释德洪",
        "paragraphs": [
            "君驭秋风来，破我残夏热。",
            "方欣对榻眠，遽作虎溪别。"
        ],
        "title": "履道见和复答之十首  其二",
        "id": "cbea27bc-7902-47c5-831c-18d96b2da3a0"
    },
    {
        "author": "释德洪",
        "paragraphs": [
            "曾约还康山，披蓑共春鉏。",
            "东林缚我屋，西崦置子庐。"
        ],
        "title": "履道见和复答之十首  其三",
        "id": "3224070a-7018-4ea6-a7dc-8c375cd4bc5e"
    },
    {
        "author": "释德洪",
        "paragraphs": [
            "百年驹过隙，世事捻指间。",
            "谁能脱秃帽，从我归故山。"
        ],
        "title": "履道见和复答之十首  其四",
        "id": "24f3a4d4-e7ed-4305-a62f-e8dedc010bd4"
    },
    {
        "author": "释德洪",
        "paragraphs": [
            "公诗如渊明，语直气益远。",
            "此篇犹可人，幽趣更清婉。"
        ],
        "title": "履道见和复答之十首  其五",
        "id": "4be9ae91-750d-4557-8075-254e8a9871dc"
    },
    {
        "author": "释德洪",
        "paragraphs": [
            "佳人如美玉，华裙似春莎。",
            "百年被束缚，奈此青山何。"
        ],
        "title": "履道见和复答之十首  其六",
        "id": "8fd2748b-46da-40cf-90ae-6188929affb0"
    },
    {
        "author": "释德洪",
        "paragraphs": [
            "所居远城市，已绝送迎烦。",
            "赖有隔桥子，时来过小轩。"
        ],
        "title": "履道见和复答之十首  其七",
        "id": "5b917eba-d45a-4af8-97be-8e7bf3c00fd8"
    },
    {
        "author": "释德洪",
        "paragraphs": [
            "静闻斗牛犇，闲数羣蚁过。",
            "秋风拂庭槐，枕书欲酣卧。"
        ],
        "title": "履道见和复答之十首  其八",
        "id": "48062abd-6562-42e3-9be0-4b3351ec1dbe"
    },
    {
        "author": "释德洪",
        "paragraphs": [
            "与君居相连，长恨笑谈阻。",
            "作诗歌追踪，人笑学画虎。"
        ],
        "title": "履道见和复答之十首  其九",
        "id": "50d6d57d-0ad4-4ea5-9f68-14579a48e93d"
    },
    {
        "author": "释德洪",
        "paragraphs": [
            "思涩不自胜，援笔真欲迷。",
            "那堪屋漏雨，供此不尽溪。"
        ],
        "title": "履道见和复答之十首  其一○",
        "id": "42b55349-32d1-4291-918a-3c613c7674f2"
    },
    {
        "author": "释德洪",
        "paragraphs": [
            "大江自吞空，中流涌孤山。",
            "欲取藏袖中，归置几案间。"
        ],
        "title": "登控鲤亭望孤山",
        "id": "2ed9d4f6-c4cf-403a-be05-8ce38eaa2879"
    },
    {
        "author": "释德洪",
        "paragraphs": [
            "太平无事僧，死时是今日。",
            "逢缘不借中，无间功不立。"
        ],
        "title": "因事",
        "id": "e52195e0-4d8b-4161-be63-c9e10d38401e"
    },
    {
        "author": "释德洪",
        "paragraphs": [
            "幽轩如镜净，峰好亸云鬟。",
            "不用称丛秀，为君名照山。"
        ],
        "title": "丛秀轩",
        "id": "988bf4be-b504-4716-b54b-82f07a350644"
    },
    {
        "author": "释德洪",
        "paragraphs": [
            "野僧自是闲，不复知闲味。",
            "譬如庵中人，不见庵外事。"
        ],
        "title": "次韵曾侯赠庵僧",
        "id": "f1290fad-9a53-4d06-8eeb-71895e3b05a6"
    },
    {
        "author": "释德洪",
        "paragraphs": [
            "昨夜中庭树，阴寒叶上稠。",
            "今宵扫疏影，写出十分秋。"
        ],
        "title": "次韵履道雨霁见月二首  其一",
        "id": "a92954f2-d807-4013-a302-3cc3e06e2395"
    },
    {
        "author": "释德洪",
        "paragraphs": [
            "雨洗诗魂健，梅梢月色新。",
            "遥知愁绝处，对影只三人。"
        ],
        "title": "次韵履道雨霁见月二首  其二",
        "id": "01ec5ce1-6481-41f3-9640-72f5b4d8692b"
    },
    {
        "author": "释德洪",
        "paragraphs": [
            "雅志在丘壑，不甘丝竹围。",
            "摩挲林下石，忽忆钓鱼矶。"
        ],
        "title": "次韵资钦提举二首  其一",
        "id": "d39bb01b-f95f-4ba7-867d-bf0c4c7b5214"
    },
    {
        "author": "释德洪",
        "paragraphs": [
            "爽气诸峰晓，闲心古井波。",
            "小楼新得句，清绝似阴何。"
        ],
        "title": "次韵资钦提举二首  其二",
        "id": "db90d529-b2d9-4933-93dc-9a1ea57c2dff"
    },
    {
        "author": "释德洪",
        "paragraphs": [
            "生死镜中像，非面亦非镜。",
            "像既无起灭，心岂纒垢浄。"
        ],
        "title": "和珣上人八首  其一",
        "id": "71985ab0-48e0-4729-9c74-97643f5da15d"
    },
    {
        "author": "释德洪",
        "paragraphs": [
            "不了号无明，了知名真智。",
            "如人因地倒，而起亦因地。"
        ],
        "title": "和珣上人八首  其二",
        "id": "139bae44-32d0-4b76-bc38-5f8c59e18648"
    },
    {
        "author": "释德洪",
        "paragraphs": [
            "木头与碌砖，抛出无巧妙。",
            "无实法于人，即是我纲要。"
        ],
        "title": "和珣上人八首  其三",
        "id": "94ee70be-f756-4b70-aac9-13ba2d6dedff"
    },
    {
        "author": "释德洪",
        "paragraphs": [
            "句下无活路，知渠见处偏。",
            "君看珠走地，不定始知圆。"
        ],
        "title": "和珣上人八首  其四",
        "id": "c476a1ad-9f48-477d-90e7-561976895d33"
    },
    {
        "author": "释德洪",
        "paragraphs": [
            "万法如有功，梦事应存体。",
            "但知一月真，宁许堕非是。"
        ],
        "title": "和珣上人八首  其五",
        "id": "9484b4d4-c012-4e50-b0ca-24588c746e13"
    },
    {
        "author": "释德洪",
        "paragraphs": [
            "既了超四句，自然绝百非。",
            "电光石火上，不许更追维。"
        ],
        "title": "和珣上人八首  其六",
        "id": "9aafe113-bb8f-46d3-933d-2e39e887ddbe"
    },
    {
        "author": "释德洪",
        "paragraphs": [
            "毁誉不入念，方知心已空。",
            "魔宫并虎穴，还与道场同。"
        ],
        "title": "和珣上人八首  其七",
        "id": "1a05da9d-3297-4d64-9121-4355f4a77e08"
    },
    {
        "author": "释德洪",
        "paragraphs": [
            "问讯跛挈师，汝今亦知有。",
            "棒打不回头，乃尔能掣肘。"
        ],
        "title": "和珣上人八首  其八",
        "id": "d8862b12-59a8-4974-aa48-61719a7a95e3"
    },
    {
        "author": "释德洪",
        "paragraphs": [
            "疏牖慵自分山翠，矮墙不隔荷香。",
            "睡美不知雨过，觉来一有微凉。"
        ],
        "title": "夏日睡起步至新丰亭观云庵墨妙与僧坐松下作五诗明日阿振试沐华矮笺请录之因序焉五月十六日大热亭上忽雨如翻盆枕书而寝乃觉日向夕隔墙荷气俱风而至卧见窗间远峰点点可数为之诗曰",
        "id": "60c6d9d6-2f25-4591-a547-5ede2f1b019a"
    },
    {
        "author": "释德洪",
        "paragraphs": [
            "壁上龙虵飞动，坐中金玉鎗然。",
            "起望微云生处，一声相应残蝉。"
        ],
        "title": "要阿振出门山已瞑而烟翠重重一抹万叠秀峰缺处日脚横度红碧相通余晖光芒倒射作虹霓色微风忽兴新秧翻浪如卷轻罗坐新丰亭流目而长吟读云庵老人戏墨为诗",
        "id": "6dabbaeb-8715-4575-a616-4a8620cf899c"
    },
    {
        "author": "释德洪",
        "paragraphs": [
            "贤也嵚嵌历落，轩然颐頬开张。",
            "松下偶然相值，立谈爱子清狂。"
        ],
        "title": "扶杖而东渡五位桥曲折而北松下逢道人贤公喜为之诗曰",
        "id": "a2857ce4-1a65-4d13-ab54-c7d04b02dfd6"
    },
    {
        "author": "释德洪",
        "paragraphs": [
            "卧听石间流水，起寻洞口归云。",
            "但愿一生如此，闲游更复同君。"
        ],
        "title": "乃相与濯足于落涧泉语笑不相闻于是听其声于习观亭为之诗曰",
        "id": "daa5586b-0dd7-401f-ad81-94cf57e0e646"
    },
    {
        "author": "释德洪",
        "paragraphs": [
            "月在留云峰上，人行落涧声中。",
            "归去殷床钟歇，满庭风露蒙蒙。"
        ],
        "title": "须臾月出叠石峰侧散坐于知隐桥以迟之余谓二子曰兹游也与存豁辈何远所恨倔强嗟不及耳乃咏而归钟已绝而廊庑寂无声为之诗曰",
        "id": "930aef90-a4cc-4495-a6fe-acbd3f34d8c0"
    },
    {
        "author": "释德洪",
        "paragraphs": [
            "水面微开笑靥，山形故作横陈。",
            "彭泽诗中图画，为君点出精神。"
        ],
        "title": "登控鲤亭望孤山",
        "id": "8c26ee0d-f4d1-4032-b0db-9bc34197e7ed"
    },
    {
        "author": "释德洪",
        "paragraphs": [
            "苏黄一时顿有，风流千载追还。",
            "竟作联翩仙去，要将休歇人间。"
        ],
        "title": "悼山谷五首  其一",
        "id": "c4ccfe7c-b82a-49a7-94ba-50b31a13a893"
    },
    {
        "author": "释德洪",
        "paragraphs": [
            "人间识与不识，为君折意消魂。",
            "独入无声三昧，同闻阿字法门。"
        ],
        "title": "悼山谷五首  其二",
        "id": "9a010ac8-0986-419f-927a-7f9d0b9d7222"
    },
    {
        "author": "释德洪",
        "paragraphs": [
            "自顾面无四目，何止心雄万夫。",
            "和得灵源雅曲，绣繻更绾流苏。"
        ],
        "title": "悼山谷五首  其三",
        "id": "a202a51f-07af-40bf-822f-a483122ec6ca"
    },
    {
        "author": "释德洪",
        "paragraphs": [
            "须鬓沧浪梦幻，江湖厌饫平生。",
            "一旦便成千古，坏桐弦索縦横。"
        ],
        "title": "悼山谷五首  其四",
        "id": "aaa890b0-9648-4d45-b5d2-2bddfef2340b"
    },
    {
        "author": "释德洪",
        "paragraphs": [
            "平昔驭风骑气，如今夜雨荒丘。",
            "欲动西州华屋，空余南浦渔舟。"
        ],
        "title": "悼山谷五首  其五",
        "id": "99df17be-1483-4124-8513-6f223a25c198"
    },
    {
        "author": "释德洪",
        "paragraphs": [
            "东坡坐中醉客，让君翰墨风流。",
            "为作羊昙折意，莫年泪眼山丘。"
        ],
        "title": "李端叔自金陵如姑溪寄之五首  其一",
        "id": "839cdbcc-d5bc-44e5-ba87-20646a898f34"
    },
    {
        "author": "释德洪",
        "paragraphs": [
            "老去田园可乐，秋来禾黍登场。",
            "相见鸡豚社饮，諠哗暧热溪堂。"
        ],
        "title": "李端叔自金陵如姑溪寄之五首  其二",
        "id": "c68216e9-b85c-4a9f-a130-588f7137fb79"
    },
    {
        "author": "释德洪",
        "paragraphs": [
            "数叠夕阳秋巘，雨余眼力衰时。",
            "可是招要归思，故应酝造新诗。"
        ],
        "title": "李端叔自金陵如姑溪寄之五首  其三",
        "id": "885e2522-84e2-44f7-a655-7d29ee701482"
    },
    {
        "author": "释德洪",
        "paragraphs": [
            "月下一声风笛，尊前万顷云涛。",
            "玉堂他年图画，卧看今日渔舠。"
        ],
        "title": "李端叔自金陵如姑溪寄之五首  其四",
        "id": "0e29281d-a758-4d8b-a9da-118faa402296"
    },
    {
        "author": "释德洪",
        "paragraphs": [
            "举世夸君笔语，雾豹渠知一斑。",
            "莫问人间非是，且看醉里江山。"
        ],
        "title": "李端叔自金陵如姑溪寄之五首  其五",
        "id": "60c320b2-d5e8-4de7-b5c5-03b6940cd85d"
    },
    {
        "author": "释德洪",
        "paragraphs": [
            "今代南州孺子，要是万人之英。",
            "安得际天汗漫，着此海上长鲸。"
        ],
        "title": "戏呈师川驹父之阿牛三首  其一",
        "id": "1dc08c0a-6dcc-45d0-94e1-4703cf5b6e59"
    },
    {
        "author": "释德洪",
        "paragraphs": [
            "风鉴晴云霁月，衣冠紫陌黄尘。",
            "勿笑铎驼长卧，起来便自过人。"
        ],
        "title": "戏呈师川驹父之阿牛三首  其二",
        "id": "00c25524-06da-47b6-b7e4-b2d583b165eb"
    },
    {
        "author": "释德洪",
        "paragraphs": [
            "阿牛骨相似舅，文章定能世家。",
            "差胜宗武不韈，犹作添丁画鸦。"
        ],
        "title": "戏呈师川驹父之阿牛三首  其三",
        "id": "5f779ef4-2c2c-40e7-a746-fae484ac0fc4"
    },
    {
        "author": "释德洪",
        "paragraphs": [
            "心在青牛城下，身行白鹤泉西。",
            "何日相逢一笑，看君饱食蛤蜊。"
        ],
        "title": "陈莹中居合浦余在湘山三首寄之  其一",
        "id": "6f1a4eac-0ddd-4fed-949f-435a7281d22d"
    },
    {
        "author": "释德洪",
        "paragraphs": [
            "海门何啻千里，行人替我生愁。",
            "远尔妄生分别，阎浮等是一沤。"
        ],
        "title": "陈莹中居合浦余在湘山三首寄之  其二",
        "id": "343e7db3-d4dc-4c56-8af3-89017f0342bb"
    },
    {
        "author": "释德洪",
        "paragraphs": [
            "闻道希夷处士，今居诃梨仙村。",
            "要看笔端三昧，重谈医国法门。"
        ],
        "title": "陈莹中居合浦余在湘山三首寄之  其三",
        "id": "b9f36843-1940-48b7-a830-350f7603b96b"
    },
    {
        "author": "释德洪",
        "paragraphs": [
            "屋角早梅开遍，墙阴残雪消迟。",
            "帘卷一场春梦，窗含满眼新诗。"
        ],
        "title": "寄巽中三首  其一",
        "id": "eb754ce0-8f32-40bd-bfe9-d15748bc4adf"
    },
    {
        "author": "释德洪",
        "paragraphs": [
            "文章风行水上，岁月舟藏壑中。",
            "自怪顶明玉钵，人疑笔梦春红。"
        ],
        "title": "寄巽中三首  其二",
        "id": "aba0dcf0-e741-46f0-985b-f0c641603372"
    },
    {
        "author": "释德洪",
        "paragraphs": [
            "舅相决予十□，尘埃羡子清闲。",
            "孤坐定非禅病，剃头犹有诗斑。"
        ],
        "title": "寄巽中三首  其三",
        "id": "e388b2e8-24c6-49f0-afc2-19d9bf2db752"
    },
    {
        "author": "释德洪",
        "paragraphs": [
            "世事但堪眼见，此生何殊梦游。",
            "未倩青山掩骨，且牵黄衲蒙头。"
        ],
        "title": "送实上人还东林时余亦买舟东下四首  其一",
        "id": "544e1dc2-3e60-4fc7-9547-8816251f64ea"
    },
    {
        "author": "释德洪",
        "paragraphs": [
            "有客惠然过我，疏眉秀骨岩岩。",
            "且复柔搓冻耳，听君放意高谈。"
        ],
        "title": "送实上人还东林时余亦买舟东下四首  其二",
        "id": "f31f96d1-c20e-467b-b8e5-a910952aceca"
    },
    {
        "author": "释德洪",
        "paragraphs": [
            "说尽庐山胜处，寂然相对无言。",
            "东崦峰头月出，依约如闻白猨。"
        ],
        "tags": [
            "庐山"
        ],
        "title": "送实上人还东林时余亦买舟东下四首  其三",
        "id": "298d7fd6-ba6a-464c-ab95-093690ed2a4b"
    },
    {
        "author": "释德洪",
        "paragraphs": [
            "我已作成行计，喜君亦有归期。",
            "何日虎溪松下，却说江海别时。"
        ],
        "title": "送实上人还东林时余亦买舟东下四首  其四",
        "id": "c9ba5a33-6817-4fa6-9a43-16a88bc3b1a6"
    },
    {
        "author": "释德洪",
        "paragraphs": [
            "曾共故山寒食，忽惊庐岳重阳。",
            "想见洞庭橘柚，累垂又出青黄。"
        ],
        "tags": [
            "洞庭湖"
        ],
        "title": "余游钟山宿石佛峰下因上人自归宗来赠之六首  其一",
        "id": "0d5724f3-e9ef-4a4f-82fe-98f4c7db31a0"
    },
    {
        "author": "释德洪",
        "paragraphs": [
            "世议嗟嗟迫隘，白头相视如新。",
            "只有渊明似我，逢人故面成亲。"
        ],
        "title": "余游钟山宿石佛峰下因上人自归宗来赠之六首  其二",
        "id": "0a4078c1-7df1-42c2-abb5-28d141560977"
    },
    {
        "author": "释德洪",
        "paragraphs": [
            "君住青鸾溪上，我留石佛峰前。",
            "捉手粲然一笑，秋容□更撑天。"
        ],
        "title": "余游钟山宿石佛峰下因上人自归宗来赠之六首  其三",
        "id": "4630f606-c9d0-4a29-8e7f-b7070ca8073a"
    },
    {
        "author": "释德洪",
        "paragraphs": [
            "却度来时危径，断崖落照孤烟。",
            "分手更无可奈，相看只有凄然。"
        ],
        "title": "余游钟山宿石佛峰下因上人自归宗来赠之六首  其四",
        "id": "48e2f3c1-44a5-46b2-9b52-ebc1b886154c"
    },
    {
        "author": "释德洪",
        "paragraphs": [
            "已是浮云身世，更余一钵生涯。",
            "是处青山可老，何妨乘兴为家。"
        ],
        "title": "余游钟山宿石佛峰下因上人自归宗来赠之六首  其五",
        "id": "e53a0ec5-f7ee-4693-bb6c-e0960fe31be3"
    },
    {
        "author": "释德洪",
        "paragraphs": [
            "西风夜吹客梦，霜清更入钟山。",
            "且作跳鱼縦壑，会看倦鸟知还。"
        ],
        "title": "余游钟山宿石佛峰下因上人自归宗来赠之六首  其六",
        "id": "c35e5c22-7b24-45f0-94b8-de67c6d06537"
    },
    {
        "author": "释德洪",
        "paragraphs": [
            "冰缺涓涓嫩水，柳涡剪剪柔风。",
            "滓色尽情澄晓，游丝放意垂空。"
        ],
        "title": "和人春日三首  其一",
        "id": "932e2f19-d891-4999-85bd-d7d14a4157d7"
    },
    {
        "author": "释德洪",
        "paragraphs": [
            "暖压催花小雨，晴宜到面和风。",
            "莺舌管弦合调，兰芽雪玉分丛。"
        ],
        "title": "和人春日三首  其二",
        "id": "3f282f52-6ec2-49cb-a0ea-d744e447b3bd"
    },
    {
        "author": "释德洪",
        "paragraphs": [
            "揽衣欲起还眠，杜宇一声春晓。",
            "家童走报新事，山茶昨夜开了。"
        ],
        "title": "和人春日三首  其三",
        "id": "a4bd0777-f0dd-47d4-8209-8601eb03963f"
    },
    {
        "author": "释德洪",
        "paragraphs": [
            "深谷清泉白石，空斋棐几明窗。",
            "饭罢一瓯春露，梦成风雨翻江。"
        ],
        "title": "山居四首  其一",
        "id": "428600d1-cd5e-40c1-bf2a-c7d350c6fae3"
    },
    {
        "author": "释德洪",
        "paragraphs": [
            "炼尽人间机巧，却能随处安闲。",
            "云深旧迷归路，木落今见他山。"
        ],
        "title": "山居四首  其二",
        "id": "cd2aaa41-b4ff-47d1-a891-3a238ef273da"
    },
    {
        "author": "释德洪",
        "paragraphs": [
            "读书不求甚解，偶尔会意欣然。",
            "点笔疾书窗纸，倚蒲却看垆烟。"
        ],
        "title": "山居四首  其三",
        "id": "cd7d5b78-dc52-420e-bfe5-ecfc994f2b4d"
    },
    {
        "author": "释德洪",
        "paragraphs": [
            "负日自然扪虱，看山不觉成诗。",
            "快暖啼禽归去，受风林影参差。"
        ],
        "title": "山居四首  其四",
        "id": "ce74300d-838d-4340-ab4b-5242d3856f0d"
    },
    {
        "author": "释德洪",
        "paragraphs": [
            "鸟啼不妨意寂，日长但觉身闲。",
            "扫地要延遗照，掩扉推出青山。"
        ],
        "title": "夏日三首  其一",
        "id": "3c23f202-fb73-4a09-be51-c16e493bb895"
    },
    {
        "author": "释德洪",
        "paragraphs": [
            "轩借谁家修竹，簟留满眼清秋。",
            "手倦抛书枕卧，一声殿角风瓯。"
        ],
        "title": "夏日三首  其二",
        "id": "525becfd-989b-4c81-9514-4a0e397c6ff0"
    },
    {
        "author": "释德洪",
        "paragraphs": [
            "掩卷高眠客去，望云乞食僧归。",
            "秋近柳阴低瘦，年高瘴髪能稀。"
        ],
        "title": "夏日三首  其三",
        "id": "eccb6c75-770f-427c-a36b-a2872d21e8c9"
    },
    {
        "author": "释德洪",
        "paragraphs": [
            "句好真堪供佛，泉幽欣更同僧。",
            "闲麈自横凉簟，飞蚊故遶篝灯。"
        ],
        "title": "和人夜坐三首  其一",
        "id": "dafaf019-1eea-4d98-8b04-96676dc94d7e"
    },
    {
        "author": "释德洪",
        "paragraphs": [
            "行道疾于转马，坐禅危若蹲鸱。",
            "爪皮能作地狱，荷香解破毗尼。"
        ],
        "title": "和人夜坐三首  其二",
        "id": "8ab1b3b8-7c25-45a3-b63a-7a95d930def5"
    },
    {
        "author": "释德洪",
        "paragraphs": [
            "忠子定应诗瘦，隆禅甘作书痴。",
            "两客绝无消息，千峰见我栖迟。"
        ],
        "title": "和人夜坐三首  其三",
        "id": "ba9ba8f5-a640-454c-a4ce-a06b8d5d82c3"
    },
    {
        "author": "释德洪",
        "paragraphs": [
            "目诵自应引睡，手谈聊复忘纷。",
            "一曲青林门巷，数声白鸟江村。"
        ],
        "title": "即事三首  其一",
        "id": "0bea969c-3dee-4641-88ce-588ad4a5daf1"
    },
    {
        "author": "释德洪",
        "paragraphs": [
            "茶味尚含春意，鸠鸣匆觉村深。",
            "扫地风能施手，过门月解论心。"
        ],
        "title": "即事三首  其二",
        "id": "bac336e7-7602-43c4-9487-3ee55f8dea3e"
    },
    {
        "author": "释德洪",
        "paragraphs": [
            "妙语欲浇舌本，故人匆到眉尖。",
            "云薄茶烟索石，浪寒竹色侵帘。"
        ],
        "title": "即事三首  其三",
        "id": "88ca7895-04e1-49bb-8773-f50efa6402d1"
    },
    {
        "author": "释德洪",
        "paragraphs": [
            "江素尘泥疏遶，泉清昼夜澄明。",
            "气入茅堂萧爽，润滋草木鲜荣。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其一",
        "id": "54012fb2-c533-49b6-9cfd-f83515f771d9"
    },
    {
        "author": "释德洪",
        "paragraphs": [
            "松榻独安枕簟，纸帏长隔埃尘。",
            "辉映夜窗明月，下藏梦蝶幽人。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其二",
        "id": "6b0e30f0-1307-4efe-974e-7ce953ba8ba9"
    },
    {
        "author": "释德洪",
        "paragraphs": [
            "烦扰自兹深隐，寂寞相与沉冥。",
            "淡泊既谐真性，恬颐复顺生经。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其三",
        "id": "8f57df36-d9ca-4e83-bf23-52f91c9f1d33"
    },
    {
        "author": "释德洪",
        "paragraphs": [
            "风月冥捜秀句，诗家肺腑同期。",
            "自古人间俗物，此心虽死奚知。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其四",
        "id": "d99e67b8-fee1-4258-8a2c-edf37c82e4f3"
    },
    {
        "author": "释德洪",
        "paragraphs": [
            "舍後树林深秀，日中阴影繁浓。",
            "宴坐时来有籁，炎威欲入无从。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其五",
        "id": "07b8c480-57d8-4dfd-ba4c-3602c7f02903"
    },
    {
        "author": "释德洪",
        "paragraphs": [
            "杏实残笼金色，杨梅烂染臙脂。",
            "气味新鲜可口，清甘喉舌多时。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其六",
        "id": "6805c9b8-7804-4a99-8507-6756660afba6"
    },
    {
        "author": "释德洪",
        "paragraphs": [
            "源坞似甘西畔，精庐于此相邻。",
            "迎接喜能忘我，住山知是何人。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其七",
        "id": "62d56f23-d688-4459-b2d4-3661ae762d74"
    },
    {
        "author": "释德洪",
        "paragraphs": [
            "林外鸣鸦零乱，山头落日微红。",
            "楼台迥然暝色，谷幽已答疏钟。"
        ],
        "title": "用高僧诗云沙泉带草堂纸帐卷空床静是真消息吟非俗肺肠园林坐清影梅杏嚼红香谁住原西寺钟声送夕阳作八首  其八",
        "id": "f3c37163-e90d-4d42-ad39-f422178b4b35"
    },
    {
        "author": "释德洪",
        "paragraphs": [
            "泯泯下窥软碧，洄洄匆作惊湍。",
            "时看稚子对浴，少陵诗眼长寒。"
        ],
        "title": "临清阁二首  其一",
        "id": "f009b5c4-3dac-4663-92f8-8dcd6d3eca80"
    },
    {
        "author": "释德洪",
        "paragraphs": [
            "邑势自然藏胜，江空表里含秋。",
            "夜棹近人明月，襄阳应在渔舟。"
        ],
        "title": "临清阁二首  其二",
        "id": "43b2ec71-b575-4f43-96a6-29ddd3f2695a"
    },
    {
        "author": "释德洪",
        "paragraphs": [
            "我是布毛侍者，解藏陷虎锋机。",
            "勘破诸方归去，一藤深锁烟霏。"
        ],
        "title": "赠珠侍者二首  其一",
        "id": "b07c7b46-4aaf-4541-845c-a85b230014c9"
    },
    {
        "author": "释德洪",
        "paragraphs": [
            "一等心华自照，不烦春色须开。",
            "安用翻澜千偈，却输枯木寒灰。"
        ],
        "title": "赠珠侍者二首  其二",
        "id": "4fb337dd-5797-4fc1-9f9c-c255d75f9fdc"
    },
    {
        "author": "释德洪",
        "paragraphs": [
            "随处千岩万壑，一钵云行鸟飞。",
            "岁月却还惊浪，蒙头破衲同归。"
        ],
        "title": "诚上人试手游方二首  其一",
        "id": "a2baa7fd-861e-4867-98c8-7e9fb15c3a03"
    },
    {
        "author": "释德洪",
        "paragraphs": [
            "迹要风蝉蜕殻，道愧泥龟六藏。",
            "面上唾痕莫拭，自然知见含香。"
        ],
        "title": "诚上人试手游方二首  其二",
        "id": "d8b18672-4826-4eb9-9511-d2e33f081485"
    },
    {
        "author": "释德洪",
        "paragraphs": [
            "百节紫藤风骨，得自泐潭石门。",
            "不受云居勾络，定知临济儿孙。"
        ],
        "title": "拄杖寄子因二首  其一",
        "id": "c818a342-0ee5-4829-a83a-1b91e4346e8e"
    },
    {
        "author": "释德洪",
        "paragraphs": [
            "作伴经游已徧，住山尚存典刑。",
            "寄与毘耶作戏，当场撺出惊人。"
        ],
        "title": "拄杖寄子因二首  其二",
        "id": "a483d544-2146-4e97-afb2-c5c9b873a176"
    },
    {
        "author": "释德洪",
        "paragraphs": [
            "鸥寒争浴暮雨，舟闲放縦江风。",
            "一幅花光平远，谁藏觉范诗中。"
        ],
        "title": "分韵得风字",
        "id": "bae92ff4-851a-49a8-a880-18ebe01d2f0e"
    },
    {
        "author": "释德洪",
        "paragraphs": [
            "四五叠峰深处，归去开荒南畆。",
            "是非不得扶犁，春晓一蓑烟雨。"
        ],
        "title": "归九峰道中",
        "id": "4c3e481f-5298-4b9d-9c92-93c9a1c5e306"
    },
    {
        "author": "释德洪",
        "paragraphs": [
            "煴火扶持清境，篝灯点破黄昏。",
            "冻耳欣闻软语，冷斋忽变春温。"
        ],
        "title": "赠诚上人四首  其一",
        "id": "faaec6fe-5376-4ab6-b51c-b60b521f80ea"
    },
    {
        "author": "释德洪",
        "paragraphs": [
            "冲雪来寻觉范，思时山说灵源。",
            "此夕蒋陵二老，画出韦郎五言。"
        ],
        "title": "赠诚上人四首  其二",
        "id": "9797b4b0-fb82-4178-8a8a-ee9ffca16694"
    },
    {
        "author": "释德洪",
        "paragraphs": [
            "觅句初闻试手，吐词果复惊人。",
            "夜觉千岩昼永，晓看万瓦生春。"
        ],
        "title": "赠诚上人四首  其三",
        "id": "fce21914-466b-4d72-8649-88a22ff4f5f7"
    },
    {
        "author": "释德洪",
        "paragraphs": [
            "对书只图遮眼，题诗何必须编。",
            "且看无情说法，羣山雪尽苍然。"
        ],
        "title": "赠诚上人四首  其四",
        "id": "d83b6c24-efc2-4e54-b1d1-406d3fa94d5c"
    },
    {
        "author": "释德洪",
        "paragraphs": [
            "风过渊明卧处，林间子厚来时。",
            "睡起一杯春露，壁间数句坡诗。"
        ],
        "title": "书阿慈意消室",
        "id": "b425b3a3-a9a3-4958-9e26-9acb897c5a47"
    },
    {
        "author": "释德洪",
        "paragraphs": [
            "过江问大沩路，失脚到小庐山。",
            "惭愧没个虏子，满堂都是乡关。"
        ],
        "tags": [
            "庐山"
        ],
        "title": "愿监寺自长沙游清修依元禅师兴发复入城余口占四首赠之  其一",
        "id": "62dac596-5066-4bd9-a94e-afd45e73299f"
    },
    {
        "author": "释德洪",
        "paragraphs": [
            "自笑干陪奉汉，人夸热肺肠僧。",
            "饭了脱剥打睡，椎门击撼不应。"
        ],
        "title": "愿监寺自长沙游清修依元禅师兴发复入城余口占四首赠之  其二",
        "id": "978c1bfd-dd35-4302-b15d-59633116db2d"
    },
    {
        "author": "释德洪",
        "paragraphs": [
            "秋来又入重城，满腹憨腮惊人。",
            "只欠一个布袋，便是弥勒化身。"
        ],
        "title": "愿监寺自长沙游清修依元禅师兴发复入城余口占四首赠之  其三",
        "id": "d2735e87-36a9-4d17-999d-09418721c710"
    },
    {
        "author": "释德洪",
        "paragraphs": [
            "闲里虽无白业，笑中自有丹沙。",
            "啜我同游蓬岛，个中枣大如爪。"
        ],
        "title": "愿监寺自长沙游清修依元禅师兴发复入城余口占四首赠之  其四",
        "id": "80154955-553f-4b75-8ffa-2d2498e697da"
    },
    {
        "author": "释德洪",
        "paragraphs": [
            "连日颠风断渡，一番花信催春。",
            "残夜华鲸吼粥，梦回窗月窥人。"
        ],
        "title": "答庆上人三首  其一",
        "id": "f9430379-24b9-46a1-9502-654833dccb0d"
    },
    {
        "author": "释德洪",
        "paragraphs": [
            "米岭脊吞西岳，筠溪尾插漳江。",
            "兴发扁舟寻子，夜晴风掲蓬窗。"
        ],
        "tags": [
            "华山"
        ],
        "title": "答庆上人三首  其二",
        "id": "9e66e344-52cb-4755-b153-4fe8776e2282"
    },
    {
        "author": "释德洪",
        "paragraphs": [
            "雨後哦君佳句，华气如川方增。",
            "石出水生微渚，云闲山露寒层。"
        ],
        "title": "答庆上人三首  其三",
        "id": "17e67826-bbe4-4b23-950e-5e323296e050"
    },
    {
        "author": "释德洪",
        "paragraphs": [
            "山学春愁眉黛，水如含笑花香。",
            "睡起凭高凝睇，浅红数笔残阳。"
        ],
        "title": "赠沩山湘书记二首  其一",
        "id": "43d2eada-93c3-4b6b-8525-4af37203c16d"
    },
    {
        "author": "释德洪",
        "paragraphs": [
            "住山心已老大，看云情转虚闲。",
            "东华软红縦好，无因飞到窗间。"
        ],
        "title": "赠沩山湘书记二首  其二",
        "id": "404c66c3-3f3c-4ba9-a5b6-3c46627e25c8"
    },
    {
        "author": "释德洪",
        "paragraphs": [
            "屋破不至露寝，食乏不至餐毡。",
            "此身投老未死，万事一切随缘。"
        ],
        "title": "偶书",
        "id": "6f79f67e-a793-4054-812f-cae94b72e321"
    },
    {
        "author": "释德洪",
        "paragraphs": [
            "行尽几重添秀，雷犇响落晴空。",
            "散坐煮茶为别，云间一径微通。"
        ],
        "title": "登洪崖桥与通端三首  其一",
        "id": "806b7395-7780-4738-b440-4f7e22e2cec3"
    },
    {
        "author": "释德洪",
        "paragraphs": [
            "鸡声乱人语秀，山色涴我衣裳。",
            "洗尽人间热恼，还君坐上清凉。"
        ],
        "title": "登洪崖桥与通端三首  其二",
        "id": "341b9d0b-ab44-4503-834b-1df8333c6b05"
    },
    {
        "author": "释德洪",
        "paragraphs": [
            "同到洪崖桥上，水光射着山寒。",
            "为君更吐妙语，乞与西山老端。"
        ],
        "title": "登洪崖桥与通端三首  其三",
        "id": "8e6da34a-da7d-4248-b18e-bb6385de18c1"
    },
    {
        "author": "释德洪",
        "paragraphs": [
            "暖压催花小雨，晴宜到面和风。",
            "莺舌管弦合调，兰芽雪玉分丛。"
        ],
        "title": "湘山偶书",
        "id": "a409cc27-bffb-4afb-9d1d-796ebd7ad2f7"
    },
    {
        "author": "释德洪",
        "paragraphs": [
            "玉骨解藏岁月，饥肤不受尘埃。",
            "落笔惊鸿掠纸，延僧春露浮杯。"
        ],
        "title": "和人二首  其一",
        "id": "a5a89164-8bd2-4ed1-87b2-409ee5925ccb"
    },
    {
        "author": "释德洪",
        "paragraphs": [
            "寂寥空山独夜，萧条古木清秋。",
            "风月谁家捣练，江头何处钓舟。"
        ],
        "title": "和人二首  其二",
        "id": "abed098a-725a-4fe4-a833-eac8e02bbb60"
    },
    {
        "author": "释德洪",
        "paragraphs": [
            "闲房古寺陈尊宿，对石谈经生法师。",
            "万壑松风一轩月，冷斋清夜想丰姿。"
        ],
        "title": "读古德传八首  其一",
        "id": "5e159e9b-ff56-4187-afa1-8170c4ef18a6"
    },
    {
        "author": "释德洪",
        "paragraphs": [
            "石门冢木团云雨，偶爱车轮烟翠深。",
            "火种刀耕期饱暖，问心求法谩追寻。"
        ],
        "title": "读古德传八首  其二",
        "id": "8d3bc619-012e-43c8-970d-396feb388100"
    },
    {
        "author": "释德洪",
        "paragraphs": [
            "夜冢髑髅元是水，客杯弓影竟非蛇。",
            "个中无地容生灭，笑把遗编篆缕斜。"
        ],
        "title": "读古德传八首  其三",
        "id": "f20b6068-3778-431f-bca8-f634029d51c1"
    },
    {
        "author": "释德洪",
        "paragraphs": [
            "粪火但知黄独美，银钩那识紫泥新。",
            "尚无心绪收寒涕，岂有工夫问俗人。"
        ],
        "title": "读古德传八首  其四",
        "id": "d4ad0e52-ca47-40c5-96db-4c305d5349b7"
    },
    {
        "author": "释德洪",
        "paragraphs": [
            "瘦行清坐老垂垂，栗色伽梨取次披。",
            "岩壑形骸虽可画，烟霞痼疾不须医。"
        ],
        "title": "读古德传八首  其五",
        "id": "1e8eac8d-fbe8-4521-af85-590e32912988"
    },
    {
        "author": "释德洪",
        "paragraphs": [
            "闲中不省岁月改，但见四山青又黄。",
            "指客却随流水去，笑渠世路未全忘。"
        ],
        "title": "读古德传八首  其六",
        "id": "d0401e63-1910-4341-b4b4-5c3899fbc81f"
    },
    {
        "author": "释德洪",
        "paragraphs": [
            "车轮峰作碧螺旋，不用招邀自满轩。",
            "等是世间无用物，故宜相对两忘言。"
        ],
        "title": "读古德传八首  其七",
        "id": "2f29088c-8301-4505-80f8-a9ecba31ae65"
    },
    {
        "author": "释德洪",
        "paragraphs": [
            "绝知名迹能妨道，正恐师承亦累人。",
            "问法沙弥莫饶舌，百年逆旅要同尘。"
        ],
        "title": "读古德传八首  其八",
        "id": "0915b9e8-bdb4-46bd-b5c2-704213649fcf"
    },
    {
        "author": "释德洪",
        "paragraphs": [
            "在宅觅车犹是欲，出门露坐始无依。",
            "载行一兽无名字，但爱雪山香草肥。"
        ],
        "title": "读法华五首  其一",
        "id": "273201e0-2798-4e27-b7a5-c40534e1c1de"
    },
    {
        "author": "释德洪",
        "paragraphs": [
            "火宅縦横皆暗弊，化城触处是光明。",
            "子争狂走欲方炽，宝所依然念不生。"
        ],
        "title": "读法华五首  其二",
        "id": "7a9bb3ec-8315-4373-ad97-80be95f1b597"
    },
    {
        "author": "释德洪",
        "paragraphs": [
            "塔解听经无两耳，佛称全体有分身。",
            "宝书读罢惊清昼，叶叶花花总是春。"
        ],
        "title": "读法华五首  其三",
        "id": "d7412e6f-d1a0-430d-ba38-2756aa495eb4"
    },
    {
        "author": "释德洪",
        "paragraphs": [
            "慈和自是山林服，知见长凝宴寝香。",
            "要与如来同止宿，却须常拂法空床。"
        ],
        "title": "读法华五首  其四",
        "id": "4df67b31-3995-4cc9-b3d5-b971faff8730"
    },
    {
        "author": "释德洪",
        "paragraphs": [
            "阿字义深当自读，般舟行苦与谁行。",
            "人言成辨须三世，我欲圆成在此生。"
        ],
        "title": "读法华五首  其五",
        "id": "05766cce-2570-428c-b84e-fab9177af42f"
    },
    {
        "author": "释德洪",
        "paragraphs": [
            "生存异梦传书镇，骨冷青莲出瓦棺。",
            "试看法华精进力，两翁先已为开端。"
        ],
        "title": "赠诵法华僧",
        "id": "ab0f6929-c525-4b80-98da-c81eb8cca457"
    },
    {
        "author": "释德洪",
        "paragraphs": [
            "雨过东南月清亮，意行深入碧萝层。",
            "露眠不管牛羊践，我是钟山无事僧。"
        ],
        "title": "合妙斋二首  其一",
        "id": "0861eaa2-ad48-4a51-84c6-bd720ba97b81"
    },
    {
        "author": "释德洪",
        "paragraphs": [
            "未饶拄杖挑山衲，差胜袈裟裹草鞋。",
            "吹面谷风冲虎过，归来松雨撼空斋。"
        ],
        "title": "合妙斋二首  其二",
        "id": "f9f3f2ad-0dfd-463d-94eb-14b72a733b81"
    },
    {
        "author": "释德洪",
        "paragraphs": [
            "眼不自见宁见物，去来不见宁见今。",
            "万物只今全体露，镜里有空无路寻。"
        ],
        "title": "读大智度论",
        "id": "58195f14-ae2a-4ab9-9487-eca989978a46"
    },
    {
        "author": "释德洪",
        "paragraphs": [
            "了知无性灭无明，空慧须从戒定生。",
            "频呼小玉元无意，只要檀郎认得声。"
        ],
        "title": "注十明论",
        "id": "1a51851c-adec-4b56-bcdf-ea69531fe09b"
    },
    {
        "author": "释德洪",
        "paragraphs": [
            "十智同真面目全，于中一智是根源。",
            "如今要见汾阳老，劈破三玄作两边。"
        ],
        "title": "汾阳十智同真二首  其一",
        "id": "25efee91-4f64-49e9-823f-9f4600052090"
    },
    {
        "author": "释德洪",
        "paragraphs": [
            "十智同真选佛科，汾阳佛法本无多。",
            "爱心竭处寻真智，面目分明会也么。"
        ],
        "title": "汾阳十智同真二首  其二",
        "id": "c2a26ff9-26d2-4c06-82e5-9c3e7ef13bde"
    },
    {
        "author": "释德洪",
        "paragraphs": [
            "浊世肯留竟何意，玉芙蓉出淤泥中。",
            "谁谓秋来亦零落，病收衰泪泣西风。"
        ],
        "title": "袁州闻东坡殁于毗陵书精进寺壁三首  其一",
        "id": "1c6ba582-3207-4a62-8fae-a0a16d88d421"
    },
    {
        "author": "释德洪",
        "paragraphs": [
            "姓名自可磨千古，文字收藏付六丁。",
            "唾雾珠消君勿笑，梦回比物镇长灵。"
        ],
        "title": "袁州闻东坡殁于毗陵书精进寺壁三首  其二",
        "id": "0134e48e-8c93-4185-ada5-1bcf7ca1ef76"
    },
    {
        "author": "释德洪",
        "paragraphs": [
            "才疏意广孔文举，身健长贫白乐天。",
            "一代风流今已矣，三吴云水固悠然。"
        ],
        "title": "袁州闻东坡殁于毗陵书精进寺壁三首  其三",
        "id": "af205292-c048-4908-9f70-d4b98dbfee26"
    },
    {
        "author": "释德洪",
        "paragraphs": [
            "吹毛用了急须磨，铁脊师兄舌太多。",
            "祖佛命根俱截断，笑中惊倒老维摩。"
        ],
        "title": "无尽居士以峡州天宁见邀作此辞免六首  其一",
        "id": "31c38647-0631-491c-ab95-2de83a3a9021"
    },
    {
        "author": "释德洪",
        "paragraphs": [
            "维摩愿力元无尽，重见真州宰辅身。",
            "舌本雷槌烹佛祖，笔端和气活生民。"
        ],
        "title": "无尽居士以峡州天宁见邀作此辞免六首  其二",
        "id": "95b930e4-27ef-45a0-809f-a2a76c3c2d94"
    },
    {
        "author": "释德洪",
        "paragraphs": [
            "四夷八蛮想风采，灶妇乳儿知姓名。",
            "寄语袖中调鼎手，未容扶杖独经行。"
        ],
        "title": "无尽居士以峡州天宁见邀作此辞免六首  其三",
        "id": "ea7152a2-5ddb-4d04-a81b-7cd68fc1b5f6"
    },
    {
        "author": "释德洪",
        "paragraphs": [
            "五达衢头梵刹新，着书来唤住山人。",
            "折松惯扫和云石，披衲难随没马尘。"
        ],
        "title": "无尽居士以峡州天宁见邀作此辞免六首  其四",
        "id": "8bb5dd82-05ed-4928-bd56-ada9494d5eb3"
    },
    {
        "author": "释德洪",
        "paragraphs": [
            "亦欲便随流水出，重惟我法付王臣。",
            "回看坐睡横眠处，折脚铛儿解笑人。"
        ],
        "title": "无尽居士以峡州天宁见邀作此辞免六首  其五",
        "id": "396557c1-9183-4453-91d9-257c54c7d7d0"
    },
    {
        "author": "释德洪",
        "paragraphs": [
            "龟毛索子衲僧冤，阔角关西亦被穿。",
            "小犊鼻头无觅处，听渠露地且闲眠。"
        ],
        "title": "无尽居士以峡州天宁见邀作此辞免六首  其六",
        "id": "d1b146b0-78b9-47f1-9bec-1e6fb95fa73d"
    },
    {
        "author": "释德洪",
        "paragraphs": [
            "明月洲头一笛风，暮云灭尽水吞空。",
            "倚筇笑语无人问，疑是西湖落梦中。"
        ],
        "tags": [
            "西湖"
        ],
        "title": "初到善溪慧照庵寄张无尽五首  其一",
        "id": "6744c623-3a2a-4b8b-af62-e9e38cba24bc"
    },
    {
        "author": "释德洪",
        "paragraphs": [
            "山勒回流作窟盘，翠萝绾带结鸳鸾。",
            "故应此境幽难画，乞与庵僧自在看。"
        ],
        "title": "初到善溪慧照庵寄张无尽五首  其二",
        "id": "a2fb48ab-eb0f-4465-80d3-cb9e38a4dcde"
    },
    {
        "author": "释德洪",
        "paragraphs": [
            "形胜迥分千里远，地灵还受众峰朝。",
            "从来庆泽流无尽，异事先看继八萧。"
        ],
        "title": "初到善溪慧照庵寄张无尽五首  其三",
        "id": "8be417d9-b914-433a-8dbb-7f6f81c4b5e9"
    },
    {
        "author": "释德洪",
        "paragraphs": [
            "世辩不妨无骨舌，好山难绊自由身。",
            "从教折脚铛儿笑，且欲南来识凤麟。"
        ],
        "title": "初到善溪慧照庵寄张无尽五首  其四",
        "id": "7effa65f-44f8-40cb-9b16-eeb435eb31c7"
    },
    {
        "author": "释德洪",
        "paragraphs": [
            "公有自然台辅望，与民同乐亦同忧。",
            "我惭雅思非支遁，亦伴东山烂熳游。"
        ],
        "title": "初到善溪慧照庵寄张无尽五首  其五",
        "id": "35546f8a-7bd5-422c-b615-544fd629decd"
    },
    {
        "author": "释德洪",
        "paragraphs": [
            "谩说毗耶问疾风，主宾信手画虚空。",
            "争如快活月洲老，万事收藏一笑中。"
        ],
        "title": "无尽见和复次其韵五首  其一",
        "id": "1c66ed0e-92fd-447d-ac5f-7b213e56b5ef"
    },
    {
        "author": "释德洪",
        "paragraphs": [
            "窗外云闲如去鹤，门前山好似翔鸾。",
            "此时更有疑情在，试借疑情面目看。"
        ],
        "title": "无尽见和复次其韵五首  其二",
        "id": "f9ce0d82-e324-412d-bbcd-4886143dc738"
    },
    {
        "author": "释德洪",
        "paragraphs": [
            "一丘一壑思迢迢，莫把山林较市朝。",
            "江上相逢两无语，夕阳衰草暮萧萧。"
        ],
        "title": "无尽见和复次其韵五首  其三",
        "id": "b175523d-00bf-423d-9968-df92f9d252c2"
    },
    {
        "author": "释德洪",
        "paragraphs": [
            "公是睡龙今缩首，我如江月且分身。",
            "人间一戏成何事，冢外君看半卧麟。"
        ],
        "title": "无尽见和复次其韵五首  其四",
        "id": "a02dff86-53e1-405c-a494-bf7a5ea13170"
    },
    {
        "author": "释德洪",
        "paragraphs": [
            "虽然无证复无修，扑破虚空亦可忧。",
            "欲识老庞端的处，饭余摩腹且闲游。"
        ],
        "title": "无尽见和复次其韵五首  其五",
        "id": "fad00f06-08c5-49a8-949c-2e738cd06a63"
    },
    {
        "author": "释德洪",
        "paragraphs": [
            "金篦抉膜去重重，露出当时晦昧空。",
            "拨转上头关棙子，莫教更堕有无中。"
        ],
        "title": "又次韵答之十首  其一",
        "id": "6d70a21d-50b3-4701-a614-9411b9023672"
    },
    {
        "author": "释德洪",
        "paragraphs": [
            "晚来妙语逼人寒，逸气翩翩栖凤鸾。",
            "珍重平生造物手，十分拈出与人看。"
        ],
        "title": "又次韵答之十首  其二",
        "id": "6bb8d33c-a2f6-4fa8-8b93-80aea061b3f0"
    },
    {
        "author": "释德洪",
        "paragraphs": [
            "拥衾睡美无人唤，闲忆当年趁早朝。",
            "今伴赤松聊卒岁，後来功业付曹萧。"
        ],
        "title": "又次韵答之十首  其三",
        "id": "56330ddb-8033-4117-bdc8-fa6dfa2570bf"
    },
    {
        "author": "释德洪",
        "paragraphs": [
            "众生烦恼乱如尘，共现如来智智身。",
            "自笑露腮狂宝志，识公天上石麒麟。"
        ],
        "title": "又次韵答之十首  其四",
        "id": "dfa8e3be-693c-48f3-8456-b4e45829ca8d"
    },
    {
        "author": "释德洪",
        "paragraphs": [
            "楼阁不劳弹指入，众魔相顾匆惊忧。",
            "回光却复思初友，从此南询可罢游。"
        ],
        "title": "又次韵答之十首  其五",
        "id": "df805236-4441-487a-9fa2-fcbbd6f6748d"
    },
    {
        "author": "释德洪",
        "paragraphs": [
            "此法从来妙莫穷，何须痴坐学观空。",
            "劈开结角罗纹处，摄入圆伊三点中。"
        ],
        "title": "又次韵答之十首  其六",
        "id": "428372a0-7265-4d6b-962e-31c7c63aad76"
    },
    {
        "author": "释德洪",
        "paragraphs": [
            "法本无差须拣择，楚鸡元不是青鸾。",
            "当机一镞三关破，觌体分明箭後看。"
        ],
        "title": "又次韵答之十首  其七",
        "id": "e65eeca1-5adc-4a1d-8ce1-185ae36b9363"
    },
    {
        "author": "释德洪",
        "paragraphs": [
            "云林一坞正寥寥，不把清闲负圣朝。",
            "岁晚追随真可画，行人明日马萧萧。"
        ],
        "title": "又次韵答之十首  其八",
        "id": "2d06702c-06a6-45db-a4f1-334be37a0dea"
    },
    {
        "author": "释德洪",
        "paragraphs": [
            "我亦从来彻骨贫，谁知徧界不藏身。",
            "住山鈯斧劳收取，不是青源众兽麟。"
        ],
        "title": "又次韵答之十首  其九",
        "id": "de3152e4-185f-4040-babd-588dd19858d8"
    },
    {
        "author": "释德洪",
        "paragraphs": [
            "一笑相看万事休，公无荣辱我无忧。",
            "挂名入社非难事，圆寂光中不厌游。"
        ],
        "title": "又次韵答之十首  其一○",
        "id": "20b0fec3-f9af-4c4a-b4c5-2e30b26b9b77"
    },
    {
        "author": "释德洪",
        "paragraphs": [
            "仙郎齿頬嚼松风，吟处晴峦翠倚空。",
            "佳句兴来浑不惜，一时倾出锦囊中。"
        ],
        "title": "孙侯见和复次韵五首  其一",
        "id": "57e51e45-f1a7-4d1b-87df-04728eee42ac"
    },
    {
        "author": "释德洪",
        "paragraphs": [
            "我亦闻弦知雅曲，松风声不类鸣鸾。",
            "相逢意气须倾写，一任旁人冷眼看。"
        ],
        "title": "孙侯见和复次韵五首  其二",
        "id": "a1b7c789-4424-4e56-a252-18579eeda65d"
    },
    {
        "author": "释德洪",
        "paragraphs": [
            "历世兴亡皆可数，升平不复似今朝。",
            "野居兴味应无限，小字明窗拔二萧。"
        ],
        "title": "孙侯见和复次韵五首  其三",
        "id": "0177100b-5e4e-4f4b-a32f-11fe5b84c94c"
    },
    {
        "author": "释德洪",
        "paragraphs": [
            "未展事功扶圣世，幅巾林下且收身。",
            "善溪广坐看谈笑，骏气骎骎地上麟。"
        ],
        "title": "孙侯见和复次韵五首  其四",
        "id": "58dadb41-6817-42ec-bdbd-c4b64ee01f82"
    },
    {
        "author": "释德洪",
        "paragraphs": [
            "我固浮云轻俗眼，君真萱草可忘忧。",
            "妇翁一室藏沙界，兴发时来把臂游。"
        ],
        "title": "孙侯见和复次韵五首  其五",
        "id": "0baa40cb-6a42-4fac-8c79-aa3fce172ea3"
    },
    {
        "author": "释德洪",
        "paragraphs": [
            "爱君道骨有仙风，人品浑如月在空。",
            "清论不穷霏锯屑，故应云梦吐胸中。"
        ],
        "title": "再和答师复五首  其一",
        "id": "09b24fa3-693b-4379-815b-df1196431d84"
    },
    {
        "author": "释德洪",
        "paragraphs": [
            "牛渚笑中曾捉月，道山归去亦乘鸾。",
            "人间尚有余缘在，又把尘编倒折看。"
        ],
        "title": "再和答师复五首  其二",
        "id": "35da41b4-6a2b-44d8-8f3e-b73a05bd7b21"
    },
    {
        "author": "释德洪",
        "paragraphs": [
            "吾道如山欲撼揺，羣儿毁誉漫前朝。",
            "冷看狂骂黄冠奕，却笑辛酸合爪萧。"
        ],
        "title": "再和答师复五首  其三",
        "id": "4b86bd0d-7149-4f3b-be6a-f7b621caa0ca"
    },
    {
        "author": "释德洪",
        "paragraphs": [
            "有味新诗名不得，正如仙爪为爬身。",
            "此时风味无人会，想见麻姑擗脯麟。"
        ],
        "title": "再和答师复五首  其四",
        "id": "a22abc27-ad86-4618-aab9-302d09807a36"
    },
    {
        "author": "释德洪",
        "paragraphs": [
            "八琼洞口桃花笑，失却尘寰半世忧。",
            "闻道客亭炊未熟，坐看冻蚁梦中游。"
        ],
        "title": "再和答师复五首  其五",
        "id": "37f89fb7-f904-4158-9168-2083d2561d1c"
    },
    {
        "author": "释德洪",
        "paragraphs": [
            "老师面目无寻处，藏在毗耶文室中。",
            "乞与盘山狂弟子，背抛筋斗撒颠风。"
        ],
        "title": "天觉以云庵画像见寄谢之",
        "id": "1d911ae1-7ef1-49be-81bf-b72082cb9fb2"
    },
    {
        "author": "释德洪",
        "paragraphs": [
            "欲振云庵出格风，直教魔界化成空。",
            "此邦已属张无尽，二佛难同一化中。"
        ],
        "title": "次天觉韵二首  其一",
        "id": "d5cb672f-d8b6-4d37-823d-a3acc47181a6"
    },
    {
        "author": "释德洪",
        "paragraphs": [
            "百千万亿恒沙佛，正眼观来总是空。",
            "纵有毗耶方丈子，为渠权置睫眉中。"
        ],
        "title": "次天觉韵二首  其二",
        "id": "7fcb9143-a7b7-4990-861b-34cc4cf80d78"
    },
    {
        "author": "释德洪",
        "paragraphs": [
            "青山自在人情外，白业空消𡋯土中。",
            "岁晚一帆江海去，群飞争看刺天鸿。"
        ],
        "title": "余尝问无尽居士曰往问悦公参素侍者有何言句无尽居士曰见悦说昔素问无为如何说悦拟开口素大笑悦当有省宣师为侍者余于丛林三见之矣政和元年又会于显忠寺且欲归江南作三偈送之  其一",
        "id": "7bd6e5f2-9693-4936-a799-930fa916cdce"
    },
    {
        "author": "释德洪",
        "paragraphs": [
            "素公死後闲名在，末後句如黄石书。",
            "杀尽英雄人不见，子房两眼似愁胡。"
        ],
        "title": "余尝问无尽居士曰往问悦公参素侍者有何言句无尽居士曰见悦说昔素问无为如何说悦拟开口素大笑悦当有省宣师为侍者余于丛林三见之矣政和元年又会于显忠寺且欲归江南作三偈送之  其二",
        "id": "7ac59f99-af53-44e9-87dc-beb482791e5e"
    },
    {
        "author": "释德洪",
        "paragraphs": [
            "无为两字如何说，开口知君病转深。",
            "试问旧时宣侍者，不言不语笑吟吟。"
        ],
        "title": "余尝问无尽居士曰往问悦公参素侍者有何言句无尽居士曰见悦说昔素问无为如何说悦拟开口素大笑悦当有省宣师为侍者余于丛林三见之矣政和元年又会于显忠寺且欲归江南作三偈送之  其三",
        "id": "e19f0f98-cec9-4549-a31d-46634ee657c2"
    },
    {
        "author": "释德洪",
        "paragraphs": [
            "一觥春色红鳞动，数笔海山青玉开。",
            "耳热浩歌无说处，却将佳句写归来。"
        ],
        "title": "次韵鲁直寄灵源三首  其一",
        "id": "7abd10ae-2f2d-45fc-8fec-beebece97212"
    },
    {
        "author": "释德洪",
        "paragraphs": [
            "已作闭门稀识面，千金争购暮年书。",
            "空余修水连天碧，白鸟时来炯自如。"
        ],
        "title": "次韵鲁直寄灵源三首  其二",
        "id": "2222e2c7-dbe9-4134-9153-650939f6a4c4"
    },
    {
        "author": "释德洪",
        "paragraphs": [
            "阅世竟为蜗角事，不妨闲作虎头痴。",
            "平生笔语难传处，独许灵源大士知。"
        ],
        "title": "次韵鲁直寄灵源三首  其三",
        "id": "8e87dbbd-1f1c-4ddd-af54-76f830398842"
    },
    {
        "author": "释德洪",
        "paragraphs": [
            "十方刹海毫端具，一念交参无别路。",
            "妙明廓彻不依他，当念无来亦无去。"
        ],
        "title": "了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之  其一",
        "id": "5da42a49-f6c1-4327-8eb9-cf2131b207b9"
    },
    {
        "author": "释德洪",
        "paragraphs": [
            "妙极玄微亦昧机，须明句里电光飞。",
            "眼开做梦圭峰老，笑倒盐官百衲师。"
        ],
        "title": "了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之  其二",
        "id": "f51fdbd1-a793-46bf-bcf7-05dc5659a2f8"
    },
    {
        "author": "释德洪",
        "paragraphs": [
            "平生百事耳边风，尽听人嘲诈哑聋。",
            "跌着起来还一笑，何须半夜上孤峰。"
        ],
        "title": "了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之  其三",
        "id": "84b48adc-7da4-427b-a731-b2f6d1787a89"
    },
    {
        "author": "释德洪",
        "paragraphs": [
            "觑逻牛儿亦久如，于今正好抚怜渠。",
            "但能收放知时节，咤咤常教旁屋庐。"
        ],
        "title": "了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之  其四",
        "id": "b5af47ee-89ce-46e5-bb4d-eb8f62920a9f"
    },
    {
        "author": "释德洪",
        "paragraphs": [
            "因法相逢一笑开，俯看人世过飞埃。",
            "湘南岭外休分别，圆寂光中共往来。"
        ],
        "title": "了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之  其五",
        "id": "3ba12bca-fa34-4a15-92e4-3d5b86f738c6"
    },
    {
        "author": "释德洪",
        "paragraphs": [
            "根机饶我三干倍，纯熟输君一百筹。",
            "谁似梦中忧患里，饭余要睡即齁齁。"
        ],
        "title": "了翁谪亷欲置华严托余将来以六偈见寄其略曰杖头多少闲田地挑取华严入岭来次韵寄之  其六",
        "id": "0b1a7f30-7d4e-4385-9998-1482a99d89c5"
    },
    {
        "author": "释德洪",
        "paragraphs": [
            "仰惟陛下实英主，铸印消印如沛公。",
            "补天正赖女娲手，万物吐气思春风。"
        ],
        "title": "寄华严居士三首  其一",
        "id": "73570d26-760b-44e7-9ff5-d11b28645978"
    },
    {
        "author": "释德洪",
        "paragraphs": [
            "文章日月不能老，忠义奸邪胆自磨。",
            "公能一念了万法，奈此功名未放何。"
        ],
        "title": "寄华严居士三首  其二",
        "id": "0a32c4b9-8d8c-4eaa-9014-e5732020fdea"
    },
    {
        "author": "释德洪",
        "paragraphs": [
            "谢公捉鼻知不免，整顿干坤民望深。",
            "勿嗔秃头预世事，我是同时支道林。"
        ],
        "title": "寄华严居士三首  其三",
        "id": "3f6ef806-0d81-40a8-9c4b-e3561debccfe"
    },
    {
        "author": "释德洪",
        "paragraphs": [
            "回鴈峰前醉眼醒，卧看波影蘸空青。",
            "起来一笛春风晚，万里无云月满汀。"
        ],
        "title": "莹中南归至衡阳作六首寄之  其一",
        "id": "8c0bf0d1-72d2-40a0-b30c-a2343308ad3b"
    },
    {
        "author": "释德洪",
        "paragraphs": [
            "醉里南游亦偶然，归来客舍梦初圆。",
            "袖中沧海烦倾出，要看毫端浪拍天。"
        ],
        "title": "莹中南归至衡阳作六首寄之  其二",
        "id": "771968c1-195b-4943-9475-58d8c03274f5"
    },
    {
        "author": "释德洪",
        "paragraphs": [
            "喧热婆罗大火聚，无厌足王刀锯场。",
            "闻道饱参俱透过，来寻初友见清凉。"
        ],
        "title": "莹中南归至衡阳作六首寄之  其三",
        "id": "184dd3c5-8437-4d7e-8263-a88fcdd3b578"
    },
    {
        "author": "释德洪",
        "paragraphs": [
            "争道头陀再应缘，那知南亩不陈鲜。",
            "君看提起超情句，马得幡竿尾指天。"
        ],
        "title": "莹中南归至衡阳作六首寄之  其四",
        "id": "95a877a6-9397-4dfa-8584-7b7b4784c991"
    },
    {
        "author": "释德洪",
        "paragraphs": [
            "礼拜起来无伎俩，拈花笑里有精神。",
            "何如眼倦抛书睡，一枕雷霆撼四邻。"
        ],
        "title": "莹中南归至衡阳作六首寄之  其五",
        "id": "f68995c7-113d-4b22-893d-269214d44103"
    },
    {
        "author": "释德洪",
        "paragraphs": [
            "笑看痴蝇遭唾涴，绝怜香象截流过。",
            "归来儿女团圞坐，嬴得心如古井波。"
        ],
        "title": "莹中南归至衡阳作六首寄之  其六",
        "id": "8140c74c-ca45-47ef-856e-91e04b9b800d"
    },
    {
        "author": "释德洪",
        "paragraphs": [
            "应思灵鹫多年别，来作钟山十日留。",
            "一句鹘仑难劈破，风泉松月夜堂幽。"
        ],
        "title": "李光祖自了翁法窟来访余于钟山留十日方知鼻孔大头向下既行作六首送之  其一",
        "id": "5777a9eb-a26f-455f-819f-07ae746a0df4"
    },
    {
        "author": "释德洪",
        "paragraphs": [
            "南畆头陀施毒手，北山道者起慈心。",
            "解于粪扫堆头笑，拾得茸穿穴鼻针。"
        ],
        "title": "李光祖自了翁法窟来访余于钟山留十日方知鼻孔大头向下既行作六首送之  其二",
        "id": "5aafac2b-7bbd-4a03-a469-411b69fbd40b"
    },
    {
        "author": "释德洪",
        "paragraphs": [
            "六根清净精进力，二热消亡法供真。",
            "舌本青莲香不歇，色身三昧现尘尘。"
        ],
        "title": "李光祖自了翁法窟来访余于钟山留十日方知鼻孔大头向下既行作六首送之  其三",
        "id": "44f17e15-a0d1-41b0-a67b-04033cc21fcd"
    },
    {
        "author": "释德洪",
        "paragraphs": [
            "分身可集呈真伪，宝塔能言透死生。",
            "佛眼尚难窥向背，谩烦机巧并头争。"
        ],
        "title": "李光祖自了翁法窟来访余于钟山留十日方知鼻孔大头向下既行作六首送之  其四",
        "id": "d41ecb44-7d94-4eaa-8fb8-8105b8b5e8fa"
    },
    {
        "author": "释德洪",
        "paragraphs": [
            "一切女人皆障道，十分厚味最伤生。",
            "登床未敢期穿屦，见慢须防起现行。"
        ],
        "title": "李光祖自了翁法窟来访余于钟山留十日方知鼻孔大头向下既行作六首送之  其五",
        "id": "dd9176e7-df8b-4f2b-a174-f6f1674e66f5"
    },
    {
        "author": "释德洪",
        "paragraphs": [
            "履稀瘦处却知肥，间物须防狱治之。",
            "虎穴魔宫同止住，寒灰枯木是男儿。"
        ],
        "title": "李光祖自了翁法窟来访余于钟山留十日方知鼻孔大头向下既行作六首送之  其六",
        "id": "27c91a0b-3c5a-4761-8ab6-e11fd8de6991"
    },
    {
        "author": "释德洪",
        "paragraphs": [
            "世途崄巇鼻先酸，折脚铛寻稳处安。",
            "谁见睡余闲振策，松风吹耳夜涛寒。"
        ],
        "title": "寄石头志庵主",
        "id": "5c832084-e8e3-4f38-96c7-37bef3591c55"
    },
    {
        "author": "释德洪",
        "paragraphs": [
            "厌看潇湘万顷山，江南归去卧龙安。",
            "只将一味无求法，留与丛林作样看。"
        ],
        "tags": [
            "衡山"
        ],
        "title": "石头庵主居南岳仅三十年忽思还江南龙安作此寄之三首  其一",
        "id": "ced65fca-6471-40d8-93b1-cbe89c89a0ad"
    },
    {
        "author": "释德洪",
        "paragraphs": [
            "龙安闻说好岩丛，瘦坐孤行两頬红。",
            "剩得清闲无着处，一时排遣笑吟中。"
        ],
        "tags": [
            "衡山"
        ],
        "title": "石头庵主居南岳仅三十年忽思还江南龙安作此寄之三首  其二",
        "id": "0efc1fe6-b5fe-43b5-9d3c-f74cb3586ac6"
    },
    {
        "author": "释德洪",
        "paragraphs": [
            "闹中抛掷亦奇哉，句里藏身活路开。",
            "生铁心肝含笑面，不虚参见作家来。"
        ],
        "tags": [
            "衡山"
        ],
        "title": "石头庵主居南岳仅三十年忽思还江南龙安作此寄之三首  其三",
        "id": "6b7c4b39-16cf-471f-8bb0-835018227cfa"
    },
    {
        "author": "释德洪",
        "paragraphs": [
            "去年曾陟白云颠，投老相逢亦偶然。",
            "蝉蜕君今成贴叶，春蚕我已作三眠。"
        ],
        "title": "闻志公化悼之三首  其一",
        "id": "a80dcddf-04a9-434d-8fdf-4576636ed051"
    },
    {
        "author": "释德洪",
        "paragraphs": [
            "生死已将同夜旦，闲眠行乐不相妨。",
            "遥知此日龙安寺，蛛网高人梦蝶床。"
        ],
        "title": "闻志公化悼之三首  其二",
        "id": "285e2eb3-0292-4cef-bb02-45e8a1eeae86"
    },
    {
        "author": "释德洪",
        "paragraphs": [
            "捍裘未减春垆暖，丈室偏宜道骨寒。",
            "摆手便行呼不应，闲名在世试除看。"
        ],
        "title": "闻志公化悼之三首  其三",
        "id": "582669df-d796-48bb-826c-e54df3516742"
    },
    {
        "author": "释德洪",
        "paragraphs": [
            "洞山正似钟山坞，惭愧新诗写得真。",
            "欲唤定林闲相国，要看清散岸纶巾。"
        ],
        "title": "次韵超然洞山二首  其一",
        "id": "cd728c9b-5405-4e98-8aab-e0ccb2f7e75d"
    },
    {
        "author": "释德洪",
        "paragraphs": [
            "油然无定似云闲，今在江南尽处山。",
            "肤寸顾吾真可度，奇峰如子未容攀。"
        ],
        "title": "次韵超然洞山二首  其二",
        "id": "4ccb4376-5fd8-4730-b43f-ec267e73fe65"
    },
    {
        "author": "释德洪",
        "paragraphs": [
            "数笔湘山衰眼力，一犁春雨隔清谈。",
            "遥知稳靠蒲团处，碧篆香消柏子庵。"
        ],
        "title": "寄岳麓禅师三首  其一",
        "id": "78877d2d-4dba-4d7e-bd58-4a480ce9afd2"
    },
    {
        "author": "释德洪",
        "paragraphs": [
            "饱参衲子一千指，古格丛林二十年。",
            "想见升堂提祖令，道容水雪照人天。"
        ],
        "title": "寄岳麓禅师三首  其二",
        "id": "3ffbc726-35f5-49b6-93db-ed8aa78bee4e"
    },
    {
        "author": "释德洪",
        "paragraphs": [
            "湘南道价独惊群，知是黄龙的骨孙。",
            "本色住山何所有，白鸥春水自当门。"
        ],
        "title": "寄岳麓禅师三首  其三",
        "id": "40320112-1df6-4517-97be-6d4f4ed1cd55"
    },
    {
        "author": "释德洪",
        "paragraphs": [
            "能回箭锋射自己，方肯竿头进步行。",
            "道得未生前一句，始信虚空解讲经。"
        ],
        "title": "示禅者",
        "id": "cd9f0443-6fcb-471e-82e2-ccb69cb49c20"
    },
    {
        "author": "释德洪",
        "paragraphs": [
            "兴工愿力经营地，楼阁咄嗟金碧开。",
            "满院青春人不管，一庭苍藓客闲来。"
        ],
        "title": "书太平庵",
        "id": "bc49cb99-236e-4cf6-b385-e5fb35728b9b"
    },
    {
        "author": "释德洪",
        "paragraphs": [
            "蹇驴寻我亦乘兴，秋泼空山烟翠时。",
            "脱帽不知谁主客，一灯相对夜弹棋。"
        ],
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其一",
        "id": "f81343a1-a3fb-403a-a850-dce988127950"
    },
    {
        "author": "释德洪",
        "paragraphs": [
            "风径霜清拾堕薪，野炊童子解经营。",
            "翛然放着秋窗晚，篱落凄清屋角晴。"
        ],
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其二",
        "id": "084661d7-9dc5-475b-b490-0a8031147fcf"
    },
    {
        "author": "释德洪",
        "paragraphs": [
            "精麤一饱随缘去，林壑诸方到处乡。",
            "去住了知无可拣，谩烦辞锦照人光。"
        ],
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其三",
        "id": "8a1f6943-c7b7-4b3d-b9af-5515bd774b30"
    },
    {
        "author": "释德洪",
        "paragraphs": [
            "旁舍潜夫十年旧，会茶时复坐僧毡。",
            "爱将夷甫雌黄口，解说定林文字禅。"
        ],
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其四",
        "id": "7b9faf48-9ebc-428b-9356-e01167375e87"
    },
    {
        "author": "释德洪",
        "paragraphs": [
            "蔡家兄弟好儿郎，骨秀同熏知见香。",
            "好在绿杨堤上路，幅巾来往自相羊。"
        ],
        "title": "余将经行他山德庄自邑中驰书作诗见留是夕胡彦通亦会二君手谈达旦不寐明日霜重共读蔡德符兄弟所寄诗有怀其人五首  其五",
        "id": "ad285e33-9d60-4ecd-ae20-f36acc06567d"
    },
    {
        "author": "释德洪",
        "paragraphs": [
            "临济三玄劈不开，近来金鏁转生苔。",
            "喜公袖手通关棙，同在灵山见佛来。"
        ],
        "title": "上李大卿三首  其一",
        "id": "e808e92f-c52a-4d8c-92aa-7f29b7b978c6"
    },
    {
        "author": "释德洪",
        "paragraphs": [
            "与人实法土难消，道火何曾口被烧。",
            "抛出秦时𨍏轹钻，突圝如斗两头揺。"
        ],
        "title": "上李大卿三首  其二",
        "id": "b3b00c02-ce3b-4758-84c7-8d2db355525d"
    },
    {
        "author": "释德洪",
        "paragraphs": [
            "不犯锋芒平正偏，分明有语是无言。",
            "寻思绝处一句好，咬破方知百味全。"
        ],
        "title": "上李大卿三首  其三",
        "id": "c86e462a-abd3-44fa-b755-d28ac8054955"
    },
    {
        "author": "释德洪",
        "paragraphs": [
            "虽赴来机少异之，箭锋相直出思惟。",
            "讷庵言下瞠双目，孔子原来是仲尼。"
        ],
        "title": "与韩子苍六首  其一",
        "id": "0cd6250b-d6ff-4e38-8a3f-aed89a1822ca"
    },
    {
        "author": "释德洪",
        "paragraphs": [
            "从来未悟不曾迷，一见庵僧更不疑。",
            "脱体现前无亸避，鼻头向下少人知。"
        ],
        "title": "与韩子苍六首  其二",
        "id": "d016bad6-7f71-49c7-b08e-6c7874b8163a"
    },
    {
        "author": "释德洪",
        "paragraphs": [
            "盘珠走处无留影，百计推寻摸意根。",
            "酬汝欲心颠倒见，哆啝元不是无言。"
        ],
        "title": "与韩子苍六首  其三",
        "id": "54d8c750-1c7b-4840-88f5-e01a8119233e"
    },
    {
        "author": "释德洪",
        "paragraphs": [
            "但识纲宗无实法，为君拈却眼中尘。",
            "鸳鸯绣出从教看，莫把金针度与人。"
        ],
        "title": "与韩子苍六首  其四",
        "id": "75583da2-d145-4fa4-8252-a1085ae2fcb4"
    },
    {
        "author": "释德洪",
        "paragraphs": [
            "收得讷庵末後句，罗敷种性觉风流。",
            "海坛马子似驴大，失晓山童不裹头。"
        ],
        "title": "与韩子苍六首  其五",
        "id": "fac255bd-a744-4dd4-8790-71308487fbe6"
    },
    {
        "author": "释德洪",
        "paragraphs": [
            "百年应尽便应尽，坐脱立亡夸小儿。",
            "酪出乳中无别法，死时何苦欲先知。"
        ],
        "title": "与韩子苍六首  其六",
        "id": "614ab876-da40-43a4-8792-4bd2260b1cb0"
    },
    {
        "author": "释德洪",
        "paragraphs": [
            "知有道乡何处是，个中归路滑于苔。",
            "万机罢後见城郭，一念不生金鏁开。"
        ],
        "title": "寄道乡居士三首  其一",
        "id": "99a52327-c630-43d8-99fa-eb4f9c4f4a5d"
    },
    {
        "author": "释德洪",
        "paragraphs": [
            "抽身世路崎岖处，掣肘功名逼逐人。",
            "勿谓老来无伎俩，绝踪迹处解藏身。"
        ],
        "title": "寄道乡居士三首  其二",
        "id": "0c1dc09f-3937-47ff-bef6-17e06672bc4a"
    },
    {
        "author": "释德洪",
        "paragraphs": [
            "丹霞未见庞居士，已有言词满四方。",
            "何似他时亲识面，未劳语默强遮藏。"
        ],
        "title": "寄道乡居士三首  其三",
        "id": "95064d51-7c3e-4b77-bf58-1e6948da5850"
    },
    {
        "author": "释德洪",
        "paragraphs": [
            "同条生不同条死，觌露全机谁後先。",
            "一句鹘仑难劈破，一时乞与子孙传。"
        ],
        "title": "谒凖禅师塔",
        "id": "8ca5d832-8f70-4275-b426-641822573844"
    },
    {
        "author": "释德洪",
        "paragraphs": [
            "丛席凋零空敛眉，争锋唇吻斗轻肥。",
            "叹无老宿提纲要，时有亾僧为发机。"
        ],
        "title": "两僧相继而化有感二首  其一",
        "id": "6bfe5981-f3fc-4444-934f-61c448746be1"
    },
    {
        "author": "释德洪",
        "paragraphs": [
            "宾朋鸳鹭门如市，声价灵延一世惊。",
            "只有片时人看好，死生那解替人行。"
        ],
        "title": "两僧相继而化有感二首  其二",
        "id": "6dfbc8fa-8faa-47b4-9504-aa460586c000"
    },
    {
        "author": "释德洪",
        "paragraphs": [
            "择乳鹅王非鸭类，影鞭良马本龙媒。",
            "正中妙叶无人会，句里空惊法眼开。"
        ],
        "title": "次韵谊叟",
        "id": "cb38c08a-89b9-425c-afa2-b12506e896e4"
    },
    {
        "author": "释德洪",
        "paragraphs": [
            "灵光寂照神通藏，意地经营幻住庵。",
            "已喜眼根今现证，何妨要耳作同参。"
        ],
        "title": "雪後寄荷塘幻住庵盲僧四首  其一",
        "id": "d897af05-fd44-4dd0-92da-f7eff93860b7"
    },
    {
        "author": "释德洪",
        "paragraphs": [
            "表里洞然无量相，晦明无计掩藏伊。",
            "庵中但见人孤坐，门外从教事不知。"
        ],
        "title": "雪後寄荷塘幻住庵盲僧四首  其二",
        "id": "edcd684c-1c99-4848-ab16-63fa0e64d8fe"
    },
    {
        "author": "释德洪",
        "paragraphs": [
            "荷塘寺後千竿玉，折脚铛中五合陈。",
            "静里笑看垂钓者，夜深方见把针人。"
        ],
        "title": "雪後寄荷塘幻住庵盲僧四首  其三",
        "id": "7b10a6c7-8f39-4755-abbd-fc9b4096f0df"
    },
    {
        "author": "释德洪",
        "paragraphs": [
            "檐日未通孤坐暖，雪云都放九峰青。",
            "空阶夜滴闻铃响，卧学荷塘耳诵经。"
        ],
        "title": "雪後寄荷塘幻住庵盲僧四首  其四",
        "id": "813350de-7f40-4b45-8c8c-bdb325b95365"
    },
    {
        "author": "释德洪",
        "paragraphs": [
            "正中妙叶讳当头，洞水从教向逆流。",
            "唱起新丰旧时曲，要看跃浪斗泥牛。"
        ],
        "title": "送觉上人之洞山二首  其一",
        "id": "de572571-ed6f-4317-aaee-389f69b25352"
    },
    {
        "author": "释德洪",
        "paragraphs": [
            "八角通红铁弹丸，衲僧未嚼齿先酸。",
            "笑中抛掷寻常事，石火敲时着眼看。"
        ],
        "title": "送觉上人之洞山二首  其二",
        "id": "465ed8e4-e6ac-4eda-a38c-3f5248a7b04e"
    },
    {
        "author": "释德洪",
        "paragraphs": [
            "蜜脾新满割山房，都是诸花知见香。",
            "味绝中边深为有，待将无舌为君尝。"
        ],
        "title": "谢保福寄蜜",
        "id": "54d6bad0-c66b-4f1b-a521-acd121a0850a"
    },
    {
        "author": "释德洪",
        "paragraphs": [
            "跛脚阿师六世孙，毗陵古寺独关门。",
            "也知祖是陈尊宿，平昔高风宛尚存。"
        ],
        "title": "太平有老僧顷见大本禅师掩门久不出乃书其壁",
        "id": "4f1d9c79-d70e-424e-b7bf-9db494869cc4"
    },
    {
        "author": "释德洪",
        "paragraphs": [
            "行智慧心名解脱，绝荆棘地号慈祥。",
            "烟消火冷诸缘尽，憎爱化为平等光。"
        ],
        "title": "宿慈祥室",
        "id": "5edc65a2-bd2c-4ae3-af75-5aa16d4cdaad"
    },
    {
        "author": "释德洪",
        "paragraphs": [
            "十八声闻解倒根，少丛林汉乱山门。",
            "知他何处攞斋去，不见堂中第五尊。"
        ],
        "title": "抚州北景德寺不见古画第五尊罗汉",
        "id": "471075d5-77f0-4407-84b9-45d2b85fc745"
    },
    {
        "author": "释德洪",
        "paragraphs": [
            "自笑忍饥空画饼，谁期击竹丧全身。",
            "休夸魏药能起死，须信金尘解翳人。"
        ],
        "title": "留题觉轩",
        "id": "ab2e3bae-dabf-4499-ade9-e6a3557def76"
    },
    {
        "author": "释德洪",
        "paragraphs": [
            "风声卷地犇万马，雪花连空若推下。",
            "道人轩渠何所来，笑里丹砂不知价。"
        ],
        "title": "大风雪中迪吉老寻余钟山二首  其一",
        "id": "0868f01b-7bf2-4eb5-87f3-711e35d052b7"
    },
    {
        "author": "释德洪",
        "paragraphs": [
            "万事信缘安乐法，一身随分实头禅。",
            "不知影草声前句，何似和衣粥後眠。"
        ],
        "title": "大风雪中迪吉老寻余钟山二首  其二",
        "id": "b1ec7417-13b4-4d3e-a400-935f6d9b92ad"
    },
    {
        "author": "释德洪",
        "paragraphs": [
            "思虑不及犹为物，分别未忘都是梦。",
            "阿难树见竟难分，曹溪风幡元不动。"
        ],
        "title": "背尘轩",
        "id": "14a0806b-1e81-4ecc-be65-f90f436242bb"
    },
    {
        "author": "释德洪",
        "paragraphs": [
            "营办胜缘真戏事，临平此偈亦逢场。",
            "妙无影迹如龙句，应笑痴人戽夜塘。"
        ],
        "title": "次韵廓然送瑫上人",
        "id": "ccb79cad-c4b1-4f0c-83fb-a73d891cafd8"
    },
    {
        "author": "释德洪",
        "paragraphs": [
            "智光广大精进力，化作人间释梵宫。",
            "我亦生涯无一钵，伴公他日听楼钟。"
        ],
        "title": "游南禅",
        "id": "718ff772-9c6b-4d5a-98da-881ffbc1389f"
    },
    {
        "author": "释德洪",
        "paragraphs": [
            "十世为僧生复死，今朝生死不相干。",
            "从来被眼常遮盖，不信如今借汝看。"
        ],
        "title": "十生观音生辰烧香偈示智俱",
        "id": "48387123-d559-4fee-acbe-c32ad0b28ed0"
    },
    {
        "author": "释德洪",
        "paragraphs": [
            "诸方说禅炙手热，此庵默坐如冰冷。",
            "美食不中饱人餐，他人不肯我自肯。"
        ],
        "title": "题自肯庵",
        "id": "1e706788-f288-42f7-b3ad-f1a15a016804"
    },
    {
        "author": "释德洪",
        "paragraphs": [
            "子母俱忘脱体看，纤毫纔动被渠瞒。",
            "若非竖亚顶门眼，那辨红垆点雪寒。"
        ],
        "title": "与朱世英夜论玄沙香严云庵宗旨三首  其一",
        "id": "2a9c7905-a188-465b-a98f-142effe6d330"
    },
    {
        "author": "释德洪",
        "paragraphs": [
            "言下百骸俱脱尽，更无一法覆藏伊。",
            "亡僧对面分明看，却是禅和眼搭痴。"
        ],
        "title": "与朱世英夜论玄沙香严云庵宗旨三首  其二",
        "id": "936088f2-c076-4b33-aad3-45d7b2cb5eed"
    },
    {
        "author": "释德洪",
        "paragraphs": [
            "睡美春来常失晓，日高衾暖懒翻身。",
            "戏将古寺闲房趣，夸与闹中无事人。"
        ],
        "title": "与朱世英夜论玄沙香严云庵宗旨三首  其三",
        "id": "50fe60c1-5945-4b9b-ac77-2bd7a505dd36"
    },
    {
        "author": "释德洪",
        "paragraphs": [
            "稽首一切智成就，譬如一月落万水。",
            "乃知洪崖桥上看，不离文殊一月体。"
        ],
        "tags": [
            "泰山"
        ],
        "title": "立上人北游五顶南还画文殊云间之相余政和年秋游翠岩立持以展洪崖桥上时山云廓清万峰剑立溪转雷惊行人悚动忽瞻瑞相如见于岱岳时余闻文殊为根本智智无不立岂独现于五顶耶",
        "id": "5171ed22-0ceb-444b-bb02-0a2889bee913"
    },
    {
        "author": "释德洪",
        "paragraphs": [
            "谩说难酬彼工人，上人言语未全真。",
            "世间所有皆虚幻，何独芭蕉可喻身。"
        ],
        "title": "题永安居士轩壁",
        "id": "92932345-4d4a-43b4-b649-cd8172fe0bcd"
    },
    {
        "author": "释德洪",
        "paragraphs": [
            "孤筇冐雨出山去，应与道人增笑声。",
            "永愧萧萧碧岩下，衲衣清散自经行。"
        ],
        "title": "出山寄诠上人",
        "id": "da3ae205-90b7-4372-a209-694d50c91970"
    },
    {
        "author": "释德洪",
        "paragraphs": [
            "当年随我出西州，到处云山共胜游。",
            "那料秦淮烟雨里，倚筇看子上孤舟。"
        ],
        "title": "送一万回",
        "id": "358e40c5-c2fa-468b-ac8a-7bf0988eba6d"
    },
    {
        "author": "释德洪",
        "paragraphs": [
            "野外相逢一笑新，十年峰顶卧云人。",
            "却将南楚登山脚，去踏东华没马尘。"
        ],
        "tags": [
            "衡山"
        ],
        "title": "道逢南岳太上人游京师戏赠其行",
        "id": "f45d54c5-060a-4116-87a8-4d4578ab2516"
    },
    {
        "author": "释德洪",
        "paragraphs": [
            "中郎书异为忠孝，右辖诗清付水云。",
            "林下一灯长到晓，此生真复是知闻。"
        ],
        "title": "僧从事文字禅三首  其一",
        "id": "a7378e46-3f15-475d-8925-ffc706156e73"
    },
    {
        "author": "释德洪",
        "paragraphs": [
            "一麟众角失精彩，尺璧千崖发耿光。",
            "借面北人无四目，独余方寸是慈祥。"
        ],
        "title": "僧从事文字禅三首  其二",
        "id": "2b7242f9-6cb7-4d79-b9f8-82ea29b9f28d"
    },
    {
        "author": "释德洪",
        "paragraphs": [
            "三多授子文章法，坏衲酬吾老大心。",
            "帘卷暮凉烟翠重，一声云斧觉山深。"
        ],
        "title": "僧从事文字禅三首  其三",
        "id": "83fd5f3e-489f-4e55-b81e-98d70a60bdce"
    },
    {
        "author": "释德洪",
        "paragraphs": [
            "宝公关鏁寻常事，谂老家风气味长。",
            "十载故人情外意，一杯今日雨前香。"
        ],
        "title": "金陵狱中谢人惠茶",
        "id": "aefeede0-42a3-436b-b343-c83b0ad716a7"
    },
    {
        "author": "释德洪",
        "paragraphs": [
            "幽人十月犹絺绤，万瓦霜清木叶号。",
            "赖有西邻念衰冷，夜窗丛手办衣袍。"
        ],
        "title": "随与珉秀七八衲子为办寒具",
        "id": "dd85fe4f-1fae-4211-b2ac-61c7791436a8"
    },
    {
        "author": "释德洪",
        "paragraphs": [
            "卧诵故交风雨散，忽惊时序岁时同。",
            "遥知吏散无余事，只有花枝遶郭红。"
        ],
        "title": "寄道夫三首  其一",
        "id": "1320ca9c-8ef5-4547-9f55-e6f27f370a68"
    },
    {
        "author": "释德洪",
        "paragraphs": [
            "石渠天禄略上口，长啸簿书欺得人。",
            "龙卷大身藏一髪，儿曹聊尔与相亲。"
        ],
        "title": "寄道夫三首  其二",
        "id": "76bb0b97-cbfc-4560-9ac5-931e90457f5d"
    },
    {
        "author": "释德洪",
        "paragraphs": [
            "昭默老禅最高遁，孤风闻说不容攀。",
            "烦君倒用彭泽印，折简招之应出山。"
        ],
        "title": "寄道夫三首  其三",
        "id": "02b0d40f-f5d6-43e0-be30-607ec2ed9c78"
    },
    {
        "author": "释德洪",
        "paragraphs": [
            "我昔南游跨海还，梦中常忆海边山。",
            "匡庐忽见山中客，果笑人间是梦间。"
        ],
        "tags": [
            "庐山"
        ],
        "title": "会广南因上人",
        "id": "171dabe8-3cbf-4fc3-b936-b73a040dc850"
    },
    {
        "author": "释德洪",
        "paragraphs": [
            "芒鞋踏破成何事，坐榻尘埋只汗颜。",
            "斋钵生涯唯涧饮，结茅终待老钟山。"
        ],
        "title": "超然在东华作此招之",
        "id": "080784c3-6f13-4414-9ddc-0cb58cadf2f2"
    },
    {
        "author": "释德洪",
        "paragraphs": [
            "袖手对君增白业，照溪嗟我减朱颜。",
            "遥知岁晚归心急，不为江南卧看山。"
        ],
        "title": "时余适金陵定居定林超然将南归从余游以为诗谶也复次其韵",
        "id": "c78915a1-08ac-4b23-8986-1446e4c6121d"
    },
    {
        "author": "释德洪",
        "paragraphs": [
            "平生百态不挂眼，倚杖看云慵解包。",
            "湘水丛林多古格，何妨一钵稳安巢。"
        ],
        "title": "圆上人觅诗",
        "id": "98c6d698-ed11-4e8f-8881-3dab47c1be0a"
    },
    {
        "author": "释德洪",
        "paragraphs": [
            "平生厌饫水云间，老境优游剩得闲。",
            "远谪瘴乡君勿叹，天教更看海南山。"
        ],
        "title": "至邵州示胡强仲三首  其一",
        "id": "17ebccd1-7d87-4a44-bcb5-a31ab5dccee3"
    },
    {
        "author": "释德洪",
        "paragraphs": [
            "情缘不断自消灭，浮念欲生无起因。",
            "多谢炼磨金出矿，敢辞枷鏁梦中身。"
        ],
        "title": "至邵州示胡强仲三首  其二",
        "id": "80686a8e-bfaf-42b7-8851-09e1c2d08104"
    },
    {
        "author": "释德洪",
        "paragraphs": [
            "卢能岭上容君看，弥勒楼前借汝观。",
            "成佛捷途当举足，不须平地致艰难。"
        ],
        "title": "至邵州示胡强仲三首  其三",
        "id": "94e84253-ea4b-4253-8532-8e0134f59804"
    },
    {
        "author": "释德洪",
        "paragraphs": [
            "行藏独许青山见，议论犹容乱石闻。",
            "勿谓衲盲贫胜我，溪分明月谷量云。"
        ],
        "title": "书资国寺壁",
        "id": "dbd40e45-3610-4c42-b416-6129477658f1"
    },
    {
        "author": "释德洪",
        "paragraphs": [
            "丛林职似惊羣雁，供给情如反哺乌。",
            "梅蘂犯寒持钵去，山茶出屋得归无。"
        ],
        "title": "送圆监寺持钵之邵阳",
        "id": "b6cf1ad1-834a-4a25-8df9-7083a0ee42d6"
    },
    {
        "author": "释德洪",
        "paragraphs": [
            "嫩日柔风春恰晓，花光醉人浓可皛。",
            "到山不必问老师，春色为侬都说了。"
        ],
        "title": "赠钦上人",
        "id": "e3da5117-91c3-4e38-865a-d9f0b86f7eb5"
    },
    {
        "author": "释德洪",
        "paragraphs": [
            "手抄禅林僧宝传，暗诵石门文字禅。",
            "拣得湘西好三角，春风归去弄云泉。"
        ],
        "title": "与法护禅者",
        "id": "10d2b189-1a1c-40fe-9e72-34aa9bdafc58"
    },
    {
        "author": "释德洪",
        "paragraphs": [
            "观公短小精悍色，试手来参五味禅。",
            "挂起北窗都会取，湘江云水自连天。"
        ],
        "title": "示观上人",
        "id": "ae1fa966-e2cd-40e2-8421-34dce85ea7b3"
    },
    {
        "author": "释德洪",
        "paragraphs": [
            "暗中树影平生意，水底鱼踪病後机。",
            "想见道容无住着，倚藤闲看暮云归。"
        ],
        "title": "在百丈寄灵源禅师二首  其一",
        "id": "7d0fd86a-6b21-4823-8630-eee959770995"
    },
    {
        "author": "释德洪",
        "paragraphs": [
            "平昔追随骨海心，暮年粥饭并丛林。",
            "朅来万事撩人笑，此去青山为我深。"
        ],
        "title": "在百丈寄灵源禅师二首  其二",
        "id": "af560f39-1caa-48b8-ba44-fa4c4a74b2b6"
    },
    {
        "author": "释德洪",
        "paragraphs": [
            "渔人寄语兀翁道，出没烟波各有由。",
            "死见镬汤如攧浪，爱鱼心在未甘休。"
        ],
        "title": "次韵兀翁",
        "id": "e50dc58e-a629-4582-a085-54a903b3963a"
    },
    {
        "author": "释德洪",
        "paragraphs": [
            "法真有子是弥天，派出南屏共一源。",
            "鲁钝经旬陪夜语，浪持短绠汲深渊。"
        ],
        "title": "次韵空印游山九首  其一",
        "id": "f70f6023-b43e-45a8-8faa-b5583189a826"
    },
    {
        "author": "释德洪",
        "paragraphs": [
            "危径盘空一线微，游人举足已先疲。",
            "大圆光透难遮掩，不学龙牙眼似眉。"
        ],
        "title": "次韵空印游山九首  其二",
        "id": "50ec1d1c-f6cd-43b6-b2e4-4a7c962f5d09"
    },
    {
        "author": "释德洪",
        "paragraphs": [
            "腾腾兀兀地行仙，依约曾参蚬子禅。",
            "古庙纸钱堆里睡，从教岁月自推迁。"
        ],
        "title": "次韵空印游山九首  其三",
        "id": "12e8e086-7257-4c06-9dec-df79a1b5f4d1"
    },
    {
        "author": "释德洪",
        "paragraphs": [
            "万层翠巘玉崔嵬，独自凭阑日几回。",
            "知有芙蓉更深秀，振筇何幸获追陪。"
        ],
        "title": "次韵空印游山九首  其四",
        "id": "052a821e-a720-4f21-9709-17cbcc6b6ac1"
    },
    {
        "author": "释德洪",
        "paragraphs": [
            "凝伫残阳眼力微，孤云偶伴野僧归。",
            "形容万古沩山色，正赖晴岚与夕晖。"
        ],
        "title": "次韵空印游山九首  其五",
        "id": "45694c9b-3111-47ca-8e9c-322b38b70e53"
    },
    {
        "author": "释德洪",
        "paragraphs": [
            "蟠龙不许在层渊，一句全提赖发宣。",
            "惭愧儿孙家法在，未施声色透重玄。"
        ],
        "title": "次韵空印游山九首  其六",
        "id": "b5c4fc86-8e00-409f-a791-f512f3ea405d"
    },
    {
        "author": "释德洪",
        "paragraphs": [
            "宝塔当烦妙语传，要令此地福人天。",
            "个中已有全身见，何用分身徧大千。"
        ],
        "title": "次韵空印游山九首  其七",
        "id": "676fd3e1-5259-4769-aeda-598ef97d002f"
    },
    {
        "author": "释德洪",
        "paragraphs": [
            "未言酬倡多佳句，半月游山亦自贤。",
            "我亦生涯无窖子，愿陪香火饯余年。"
        ],
        "title": "次韵空印游山九首  其八",
        "id": "282e8589-66b7-4196-a5b6-024b593388d6"
    },
    {
        "author": "释德洪",
        "paragraphs": [
            "大沩愿力有谁同，贯日精神吐白虹。",
            "我酌轼公泉叹息，此源有尽水无穷。"
        ],
        "title": "次韵空印游山九首  其九",
        "id": "71169b3c-ddbe-40b3-b0a6-8c2db97ed21c"
    },
    {
        "author": "释德洪",
        "paragraphs": [
            "川舌一从尝虏馔，山衣三载湿湘云。",
            "挑包又过江南去，鶗鴂遥知半路闻。"
        ],
        "title": "宗上人求偈之江南",
        "id": "5737cb51-b79d-4d41-b782-07552147b628"
    },
    {
        "author": "释德洪",
        "paragraphs": [
            "众魔不敌精进力，万行难过平等心。",
            "持钵莫辞穿聚落，道人随处是丛林。"
        ],
        "title": "送范上人乞食",
        "id": "4276d1b0-b354-4019-a7aa-0e93fd3993e0"
    },
    {
        "author": "释德洪",
        "paragraphs": [
            "圆通搥碎牢关後，古镜发光金石开。",
            "稳坐龙安今七日，从教山路滑于苔。"
        ],
        "title": "济上人求偈二首  其一",
        "id": "d89b3a72-7c92-46dc-8825-333e13d38f58"
    },
    {
        "author": "释德洪",
        "paragraphs": [
            "李珣骨已成丘垄，仲逊身犹占水云。",
            "扶策南来山满眼，实头乡话与谁论。"
        ],
        "title": "济上人求偈二首  其二",
        "id": "b67ba625-abfd-46af-a7d6-33a1606f4df8"
    },
    {
        "author": "释德洪",
        "paragraphs": [
            "凤尾争高照映人，玉芽明洁出埃尘。",
            "也知欲救众生病，共现如来智智身。"
        ],
        "title": "芭蕉",
        "id": "a9eb7490-eb6d-4dce-8580-cae0c8e97dbb"
    },
    {
        "author": "释德洪",
        "paragraphs": [
            "韵倾瘦字试乌丝，苦语偏多别後思。",
            "青巘君能容易去，白鸥愧我负幽期。"
        ],
        "title": "次韵无诤见怀三首  其一",
        "id": "a66bd2e1-453b-443b-ab78-c10d686a8f16"
    },
    {
        "author": "释德洪",
        "paragraphs": [
            "数篙云碧卷晴空，无数岩花落醉红。",
            "满袖东风疏雨後，却欣春露一瓯同。"
        ],
        "title": "次韵无诤见怀三首  其二",
        "id": "617d4295-c989-402a-89ab-3248240e45bb"
    },
    {
        "author": "释德洪",
        "paragraphs": [
            "老眼慵看读过书，十年心迹更谁于。",
            "青松我欲追三径，白髪谁令继二疏。"
        ],
        "title": "次韵无诤见怀三首  其三",
        "id": "4e2a6d54-0659-4753-af55-61fb35367012"
    },
    {
        "author": "释德洪",
        "paragraphs": [
            "长臂幽姿要性灵，写经欣得尔添瓶。",
            "不须睡着惺惺着，窗外闻人唤便应。"
        ],
        "title": "三月二十日梦人持猕猴见赠乞诗口舌",
        "id": "38ce42e8-f086-4762-a37f-a4d662ad6ce7"
    },
    {
        "author": "释德洪",
        "paragraphs": [
            "三月东荘新麦熟，碾迟罗细玉尘香。",
            "要看十字开笼饼，寄与庵头老俨尝。"
        ],
        "title": "三月二十三日心禅饷余新面白蜜作二首  其一",
        "id": "f82fc861-d7d3-4ec8-b01d-a1eeea9f7c6e"
    },
    {
        "author": "释德洪",
        "paragraphs": [
            "老俨年来百不忺，最嫌苦淡不嫌甜。",
            "蜜中有味中边绝，莫笑山居世味添。"
        ],
        "title": "三月二十三日心禅饷余新面白蜜作二首  其二",
        "id": "77fb5101-bdc6-4f03-88df-151eae049573"
    },
    {
        "author": "释德洪",
        "paragraphs": [
            "老烂丛林四十年，平生跛挈但随缘。",
            "未言亲见云居老，只识归言亦自贤。"
        ],
        "title": "与谦知藏二首  其一",
        "id": "4737de24-9836-4bc2-bca2-68bf6bff6f2e"
    },
    {
        "author": "释德洪",
        "paragraphs": [
            "诸方法席慵抬眼，懒墯成羣妒忌深。",
            "此老把茅如覆顶，却能努力捍丛林。"
        ],
        "title": "与谦知藏二首  其二",
        "id": "ae86e7ee-1596-4008-969e-287af8d311a0"
    },
    {
        "author": "释德洪",
        "paragraphs": [
            "熏烝闻见有源流，诗学寒溪老比丘。",
            "勿讶谈禅太文彩，从来虎穴不生彪。"
        ],
        "title": "木上人久游归宗赠之二首  其一",
        "id": "79981611-015d-48b4-9a77-239bab715ff3"
    },
    {
        "author": "释德洪",
        "paragraphs": [
            "携诗过我亦翛然，百孔寒光坏衲穿。",
            "日与庐山对酬酢，故应妙语嚼芳鲜。"
        ],
        "tags": [
            "庐山"
        ],
        "title": "木上人久游归宗赠之二首  其二",
        "id": "8e9222c4-4deb-46f0-b1cd-697eb17531af"
    },
    {
        "author": "释德洪",
        "paragraphs": [
            "道火何曾烧着口，问透法身藏北斗。",
            "当时我若见云门，一杖打杀乞与狗。"
        ],
        "title": "游跫然亭",
        "id": "3b7615d1-6474-4db6-b30c-2588b5c7730d"
    },
    {
        "author": "释德洪",
        "paragraphs": [
            "靖康二年四月十，眼见耳闻信不及。",
            "三玄三要都掲开，露出法身赤吉力。"
        ],
        "title": "临济大师生辰",
        "id": "893d1f0b-853f-44a0-9801-8434a3284614"
    },
    {
        "author": "释德洪",
        "paragraphs": [
            "朝霞散绮仗天容，无际山岚分外浓。",
            "风土萧条人迹静，林蹊花木自鲜秾。"
        ],
        "title": "潇湘八景 山市晴岚",
        "id": "2b2512b7-9df9-4d30-b6bf-ae4682a5c595"
    },
    {
        "author": "释德洪",
        "paragraphs": [
            "秋霁湖平彻底清，沧浪隐映曜光轮。",
            "寒光炯炯为谁好，倚岸凭栏兴最清。"
        ],
        "tags": [
            "洞庭湖"
        ],
        "title": "潇湘八景 洞庭秋色",
        "id": "80859200-dac4-4882-ac1d-fe3d02893702"
    },
    {
        "author": "释德洪",
        "paragraphs": [
            "长空暝色黯阴云，六出飘花堕水滨。",
            "万境沈沈天籁息，溪翁忍冻独垂纶。"
        ],
        "title": "潇湘八景 江天暮雪",
        "id": "2fb80f6b-c8f8-499b-b9dc-ca4e96706931"
    },
    {
        "author": "释德洪",
        "paragraphs": [
            "岳麓甍檐苍莽中，萧萧江雨打船篷。",
            "一声长笛人何去，箬笠蓑衣宿苇丛。"
        ],
        "title": "潇湘八景 潇湘夜雨",
        "id": "71168773-e3f7-4936-b646-164bd2a6eae7"
    },
    {
        "author": "释德洪",
        "paragraphs": [
            "目断青帘在水湄，临风漠漠映斜晖。",
            "渔郎笑傲芦花里，乘兴回家何处归。"
        ],
        "title": "潇湘八景 渔村落照",
        "id": "a5986cd6-0f05-4390-9e0f-7e55c0aec562"
    },
    {
        "author": "释德洪",
        "paragraphs": [
            "水国烟光映夕晖，谁家髣髴片帆归。",
            "翩翩鸥鹭西风急，凝盻沧洲眼力微。"
        ],
        "title": "潇湘八景 远浦归帆",
        "id": "3d4e62af-acdf-4d9e-8c31-a3715c14bb09"
    },
    {
        "author": "释德洪",
        "paragraphs": [
            "轻烟罩暮上黄昏，殷殷疏钟度远村。",
            "略彴横溪人迹静，幡竿缥缈插山根。"
        ],
        "title": "潇湘八景 烟寺晚钟",
        "id": "6b5daf3a-4e42-4975-b43a-27d95e483741"
    },
    {
        "author": "释德洪",
        "paragraphs": [
            "寂寞蒹葭乱晚风，江波潋灔浸秋空。",
            "横斜倦翼归何处，一点渔灯杳霭中。"
        ],
        "title": "潇湘八景 平沙落鴈",
        "id": "20648bb4-5c75-4071-a419-24972c1101b5"
    },
    {
        "author": "释德洪",
        "paragraphs": [
            "映门杨柳未全遮，纔有柔条自在斜。",
            "不信春寒犹有雪，误惊飘舞作飞花。"
        ],
        "title": "春词五首  其一",
        "id": "fef9167e-5a47-490a-91bb-8581e280f9d0"
    },
    {
        "author": "释德洪",
        "paragraphs": [
            "春到梅梢雪未知，横斜初见过墙枝。",
            "暗香愁绝无人问，一再风前月上时。"
        ],
        "title": "春词五首  其二",
        "id": "925c6b29-4a1e-4298-a8e6-6f502bf812e3"
    },
    {
        "author": "释德洪",
        "paragraphs": [
            "昨夜江村雨一犁，白沙江路晓无泥。",
            "戏波拍拍凫雏暖，掠岸翩翩燕子低。"
        ],
        "title": "春词五首  其三",
        "id": "05ef65cd-c198-42da-9a92-15f954c42911"
    },
    {
        "author": "释德洪",
        "paragraphs": [
            "晓霁晴湖已拍桥，桥边春色解相撩。",
            "分疏积雨饶莺舌，拘束东风倩柳条。"
        ],
        "title": "春词五首  其四",
        "id": "48618e28-12ab-4683-8c16-4997b23e6c9e"
    },
    {
        "author": "释德洪",
        "paragraphs": [
            "郊原雨歇看春耕，茧栗能驼稚子行。",
            "青杏欲尝先齿软，海棠开徧恰新晴。"
        ],
        "title": "春词五首  其五",
        "id": "48620b85-2c93-4c46-8d70-3d992a7c8c9a"
    },
    {
        "author": "释德洪",
        "paragraphs": [
            "山前山後花半红，桥头桥尾柳揺空。",
            "流莺枝上未成语，始啭一声来去风。"
        ],
        "title": "春日作",
        "id": "01d5f507-e6c5-4101-84fb-cb6e4eab02ad"
    },
    {
        "author": "释德洪",
        "paragraphs": [
            "残香和雪隔帘栊，只待江头一笛风。",
            "今夜回廊无限意，小庭疏影月朦朦。"
        ],
        "title": "残梅",
        "id": "f6ca201c-5da0-4e0b-b665-61e8b8fb6348"
    },
    {
        "author": "释德洪",
        "paragraphs": [
            "琴筑春流涨浅滩，圆吭幽鸟语林端。",
            "纤蒲水荇空凄寂，背立东风整钓竿。"
        ],
        "title": "次韵通明叟晚春二十七首  其一",
        "id": "2b0f33a6-f81a-4293-88c0-47c21af81b37"
    },
    {
        "author": "释德洪",
        "paragraphs": [
            "绿徧西园春正残，青梅小摘嗅仍看。",
            "单衣初试殊清爽，更爱凉风掠面寒。"
        ],
        "title": "次韵通明叟晚春二十七首  其二",
        "id": "83d9a150-b5e3-43eb-92b5-e70c31b78ec6"
    },
    {
        "author": "释德洪",
        "paragraphs": [
            "落花片片怨春阴，雾雨那堪更作霖。",
            "小院晚春犹惜扫，欲穿凖拟倩金针。"
        ],
        "title": "次韵通明叟晚春二十七首  其三",
        "id": "844c304e-3911-420a-b5d0-9ce96af54c34"
    },
    {
        "author": "释德洪",
        "paragraphs": [
            "散衣行处雨初凉，庭院谁家柳暗墙。",
            "倚杖南轩看修竹，快人解箨玉苍苍。"
        ],
        "title": "次韵通明叟晚春二十七首  其四",
        "id": "236571bd-559e-41cf-8337-dbea11c2a0d6"
    },
    {
        "author": "释德洪",
        "paragraphs": [
            "居近幽林复碧江，水光林翠到西窗。",
            "鹧鸪啼竹声相应，鸂鶒眠沙只一双。"
        ],
        "title": "次韵通明叟晚春二十七首  其五",
        "id": "4ecb7429-56cb-42dd-90b9-bc55bad65847"
    },
    {
        "author": "释德洪",
        "paragraphs": [
            "落英寂寂草离离，天气清和得所宜。",
            "头面惺愡快清晓，可人惟有海棠枝。"
        ],
        "title": "次韵通明叟晚春二十七首  其六",
        "id": "c3eec724-138a-4c4e-bda7-f188a9ca53f4"
    },
    {
        "author": "释德洪",
        "paragraphs": [
            "枝上啼禽毛羽光，商量密叶恰能藏。",
            "路旁垂柳阴堪歇，墙外樱桃小可尝。"
        ],
        "title": "次韵通明叟晚春二十七首  其七",
        "id": "b8f24081-c348-4925-8d0a-a95c6d35f5ef"
    },
    {
        "author": "释德洪",
        "paragraphs": [
            "题诗径欲挽春还，噪吻吟窗秃笔端。",
            "寂寞却怜当槛竹，嫩黄新袅出林竿。"
        ],
        "title": "次韵通明叟晚春二十七首  其八",
        "id": "df66e546-e7ce-475b-aa93-e5a0f8e4c8e7"
    },
    {
        "author": "释德洪",
        "paragraphs": [
            "昼永呼童挂北轩，青山无数卧披看。",
            "独怜杜宇啼声晚，催发芭蕉战莫寒。"
        ],
        "title": "次韵通明叟晚春二十七首  其九",
        "id": "64835452-e785-4bd7-8123-a8e7d8e05ac1"
    },
    {
        "author": "释德洪",
        "paragraphs": [
            "桃李无言暗浅深，晓云惭愧不成霖。",
            "化工胜却耶溪女，绣徧园林不犯针。"
        ],
        "title": "次韵通明叟晚春二十七首  其一○",
        "id": "a7c42225-6193-4c4a-b656-848bb535fd50"
    },
    {
        "author": "释德洪",
        "paragraphs": [
            "去岁春游爱野棠，今年还复出东墙。",
            "行思往事心犹在，却照清溪鬓已苍。"
        ],
        "title": "次韵通明叟晚春二十七首  其一一",
        "id": "5a2e9d0a-33b0-40b3-8bdb-c0afc29e03be"
    },
    {
        "author": "释德洪",
        "paragraphs": [
            "睡魔昼永不能降，一梦春晴赏北窗。",
            "只有敲门漫溪叟，也嫌疏懒世无双。"
        ],
        "title": "次韵通明叟晚春二十七首  其一二",
        "id": "702f2c2c-c279-4682-b80f-fcc29329e70d"
    },
    {
        "author": "释德洪",
        "paragraphs": [
            "山桃喷火柳垂丝，野店溪桥处处宜。",
            "我作春游亦清散，榆钱聊挂瘦藤枝。"
        ],
        "title": "次韵通明叟晚春二十七首  其一三",
        "id": "bb1dec01-1b3b-4913-9e17-37f774498cb4"
    },
    {
        "author": "释德洪",
        "paragraphs": [
            "困人天气渇思浆，喜有人家密竹藏。",
            "稚子不知僧不饮，压糟醇酽劝人尝。"
        ],
        "title": "次韵通明叟晚春二十七首  其一四",
        "id": "2a65368d-5721-4fc6-8df5-ff35bb344e09"
    },
    {
        "author": "释德洪",
        "paragraphs": [
            "春心百种竟衰残，幽事侵寻尚数端。",
            "清晚闲题记新竹，粉衣香滑一竿竿。"
        ],
        "title": "次韵通明叟晚春二十七首  其一五",
        "id": "acb17b3b-f788-4bf1-adfb-ac3568407d22"
    },
    {
        "author": "释德洪",
        "paragraphs": [
            "清晨花下露团团，飞鸟行吟仰面看。",
            "杰句天资人不及，勿嗔岛瘦与郊寒。"
        ],
        "title": "次韵通明叟晚春二十七首  其一六",
        "id": "5dfbef11-0e0b-4b94-9ea1-10f6cf27ca96"
    },
    {
        "author": "释德洪",
        "paragraphs": [
            "压枝万朵浓如绣，初歇连绵十日霖。",
            "穿蘂蝶须轻似线，刺香蜂尾快于针。"
        ],
        "title": "次韵通明叟晚春二十七首  其一七",
        "id": "24702d14-9c65-4c17-92b5-fcfa66aabda5"
    },
    {
        "author": "释德洪",
        "paragraphs": [
            "倦行放步卧垂杨，谁打秋千笑隔墙。",
            "风物恼人情不浅，归来山色更青苍。"
        ],
        "title": "次韵通明叟晚春二十七首  其一八",
        "id": "e4ef7484-6d46-45fd-97e3-4c658abbd4bf"
    },
    {
        "author": "释德洪",
        "paragraphs": [
            "夜凉静话欣同榻，春晚分题喜共窗。",
            "解笑疏狂才莫敌，诗禅美誉旧传双。"
        ],
        "title": "次韵通明叟晚春二十七首  其一九",
        "id": "3ffc8f34-febd-40a0-a073-3cadf7631abd"
    },
    {
        "author": "释德洪",
        "paragraphs": [
            "红梅真是醉吴姬，浴罢偎风事事宜。",
            "吟次纷纷落红雨，小禽飞去动危枝。"
        ],
        "title": "次韵通明叟晚春二十七首  其二○",
        "id": "f4f5c4b8-df73-4d94-8de6-a1ccf0c1996c"
    },
    {
        "author": "释德洪",
        "paragraphs": [
            "从游法侣意何长，况更深云僻处藏。",
            "共喜春山有新事，小窗晴试露芽尝。"
        ],
        "title": "次韵通明叟晚春二十七首  其二一",
        "id": "a2879426-bfd6-443d-89fb-2462b7e0e3e0"
    },
    {
        "author": "释德洪",
        "paragraphs": [
            "南来还复见春残，历乱愁人恰万端。",
            "贾谊少年能肆笔，太公垂白始投竿。"
        ],
        "title": "次韵通明叟晚春二十七首  其二二",
        "id": "48d3b08d-1814-471d-938d-0ebba61d502a"
    },
    {
        "author": "释德洪",
        "paragraphs": [
            "杨花满院掩深关，半折文书偃卧看。",
            "幽鸟等闲回睡眼，暖风时复破春寒。"
        ],
        "title": "次韵通明叟晚春二十七首  其二三",
        "id": "a4cd82c6-927c-48c1-8bb3-b9cee9a64e83"
    },
    {
        "author": "释德洪",
        "paragraphs": [
            "春寒瘦骨病难禁，多谢新晴霁晚霖。",
            "自补衲衣矮窗下，黄鹂声好屡停针。"
        ],
        "title": "次韵通明叟晚春二十七首  其二四",
        "id": "002cfcc6-1270-4ca2-bfa3-1b6da357901a"
    },
    {
        "author": "释德洪",
        "paragraphs": [
            "剧笑自知跻奥室，好诗安敢望门墙。",
            "饶君丽句春难敌，输我朱颜鬓未苍。"
        ],
        "title": "次韵通明叟晚春二十七首  其二五",
        "id": "08cc3105-3880-48d5-ba3a-f7f2e4422c66"
    },
    {
        "author": "释德洪",
        "paragraphs": [
            "深院无人得散衣，海棠经雨更相宜。",
            "若为化作翩翩蝶，遶此扶疏竹外枝。"
        ],
        "title": "次韵通明叟晚春二十七首  其二六",
        "id": "cfd32e92-60b8-4122-984f-a5eb3a36bbd9"
    },
    {
        "author": "释德洪",
        "paragraphs": [
            "清绝新诗写硬黄，着籖端为密收藏。",
            "自惊短拙知何限，爱子高才见未尝。"
        ],
        "title": "次韵通明叟晚春二十七首  其二七",
        "id": "5e58394c-198c-4593-baa9-a0cfa2a6ff40"
    },
    {
        "author": "释德洪",
        "paragraphs": [
            "酒入香腮笑未知，小妆初罢醉儿痴。",
            "一枝柳外墙头见，胜却千丛着雨时。"
        ],
        "title": "海棠",
        "id": "6f94f620-d787-4d8e-ba52-cc5a2d2d50d9"
    },
    {
        "author": "释德洪",
        "paragraphs": [
            "野梅官柳不胜春，妒面愁眉各鬬新。",
            "欲作清诗成瘦坐，生憎白雨解催人。"
        ],
        "title": "和余庆长老春十首  其一",
        "id": "800a51c4-7fbe-4707-90b2-b4fbcc972c93"
    },
    {
        "author": "释德洪",
        "paragraphs": [
            "叶欲藏禽花没腰，春愁叠叠觉难消。",
            "碧云新月谁梳鬓，翠浪柔风自织绡。"
        ],
        "title": "和余庆长老春十首  其二",
        "id": "157ff88c-cd24-45ad-b406-241f7dbec54a"
    },
    {
        "author": "释德洪",
        "paragraphs": [
            "鳬鸥水暖聚圆沙，带雨春湖脉脉斜。",
            "翠线受风遮径柳，燕脂含雨隔篱花。"
        ],
        "title": "和余庆长老春十首  其三",
        "id": "b71419a1-c718-4840-a87a-d9373fc08853"
    },
    {
        "author": "释德洪",
        "paragraphs": [
            "叶云谁剪芘花身，花厎何人笑语频。",
            "应是流莺诉心事，窥墙欲见恨无因。"
        ],
        "title": "和余庆长老春十首  其四",
        "id": "db72f63c-71c9-4baf-bcd2-6519233491da"
    },
    {
        "author": "释德洪",
        "paragraphs": [
            "一盏露芽袪睡思，半帘疏雨作愁媒。",
            "似闻池馆花如海，杖策当为得得来。"
        ],
        "title": "和余庆长老春十首  其五",
        "id": "e4a87fff-23e8-420f-9c2b-7e1e49c13bc6"
    },
    {
        "author": "释德洪",
        "paragraphs": [
            "嫩寒清晓欲留春，睡足山中乐事新。",
            "珠玉等闲无胫至，风流全付茂陵人。"
        ],
        "title": "和余庆长老春十首  其六",
        "id": "7808bc66-044e-4085-af9c-886fb09df5ea"
    },
    {
        "author": "释德洪",
        "paragraphs": [
            "柳如西子舞时腰，飞絮初狂雪未消。",
            "多谢余郎造化手，解拈春色写鲛绡。"
        ],
        "title": "和余庆长老春十首  其七",
        "id": "7b5f5d09-3b26-494b-9094-ad05f76e0384"
    },
    {
        "author": "释德洪",
        "paragraphs": [
            "雨过清流走白沙，隔篱红杏一枝斜。",
            "可堪风日浓于酒，更爱君诗丽似花。"
        ],
        "title": "和余庆长老春十首  其八",
        "id": "b6cfafc8-b879-4d54-b383-654e501477cc"
    },
    {
        "author": "释德洪",
        "paragraphs": [
            "旧游新事两关身，花下清晨吉𠸻频。",
            "野步寻梅曾共乐，夜诗联鼎愿相因。"
        ],
        "title": "和余庆长老春十首  其九",
        "id": "3b41693a-0053-49ef-a693-7093ed636d37"
    },
    {
        "author": "释德洪",
        "paragraphs": [
            "人笑才高真祸本，自惊诗好是穷媒。",
            "贪看百尺游丝转，忽见双飞乳燕来。"
        ],
        "title": "和余庆长老春十首  其一○",
        "id": "16d1b4ef-ad8c-4744-911f-552093192752"
    },
    {
        "author": "释德洪",
        "paragraphs": [
            "幽草青青绕竹扉，雨余人在杏园西。",
            "无端黄鸟惊春梦，正向绿萝深处啼。"
        ],
        "tags": [
            "西湖"
        ],
        "title": "游西湖北山二首  其一",
        "id": "ff1a93d1-81b2-407c-8256-c8e419f9a0ed"
    },
    {
        "author": "释德洪",
        "paragraphs": [
            "春园南北笋过墙，墙下离离草更香。",
            "啼鸟野花无问处，苍山牢落下残阳。"
        ],
        "tags": [
            "西湖"
        ],
        "title": "游西湖北山二首  其二",
        "id": "8c86501c-841d-4f68-bbba-1bbedc901ab0"
    },
    {
        "author": "释德洪",
        "paragraphs": [
            "暮年身世极南边，病眼愁看北客船。",
            "忆着金明池上路，宝津晴瓦隔霏烟。"
        ],
        "title": "次韵超然春日湘上二首  其一",
        "id": "d8d314b5-32c0-41ec-a228-f70b3f4e259b"
    },
    {
        "author": "释德洪",
        "paragraphs": [
            "年少无愁事业新，小诗写得楚江春。",
            "已知字字愈头痛，可是骎骎解逼人。"
        ],
        "title": "次韵超然春日湘上二首  其二",
        "id": "8f062138-da57-48d7-8c13-398367513463"
    },
    {
        "author": "释德洪",
        "paragraphs": [
            "方见柳条堪结纽，忽惊梅叶解藏禽。",
            "春归掣肘径不住，院落残红一寸深。"
        ],
        "title": "春晚二首  其一",
        "id": "11782970-d320-48d9-8870-22f05f779bb6"
    },
    {
        "author": "释德洪",
        "paragraphs": [
            "闲愁一寸在垂杨，游丝百尺拖清晓。",
            "榆钱满地赎春归，山茶昨夜都开了。"
        ],
        "title": "春晚二首  其二",
        "id": "4202303f-5ea2-4c91-a3f1-794c95d9dd5b"
    },
    {
        "author": "释德洪",
        "paragraphs": [
            "人间花亦有仙骨，卯酉发妆呼不醒。",
            "醉里那知更岁月，韵高班草卧空庭。"
        ],
        "title": "长春花",
        "id": "686f04db-473d-4e4c-bf47-f6505dd5703b"
    },
    {
        "author": "释德洪",
        "paragraphs": [
            "桃花落尽柳阴成，寒食风光小雨晴。",
            "半掩宝书凭几坐，满庭芳草为谁生。"
        ],
        "title": "上巳",
        "id": "a67ca5b1-b8cb-4811-97dd-297a629200af"
    },
    {
        "author": "释德洪",
        "paragraphs": [
            "夜雨晓晴春盎盎，绿愁红醉思迢迢。",
            "独存滋味无人会，笑看柔风拂柳条。"
        ],
        "title": "题黄山壁",
        "id": "1a71b419-1d0e-46db-9a5b-4f1a1803cf3e"
    },
    {
        "author": "释德洪",
        "paragraphs": [
            "嘒嘒新蝉绿叶遮，一声临晚到山家。",
            "未应春色全归去，犹有芳丛刺史花。"
        ],
        "title": "初夏四首  其一",
        "id": "e395e691-9cb6-4e40-bfcc-2a637ecea3d7"
    },
    {
        "author": "释德洪",
        "paragraphs": [
            "野水稻苗青拂岸，柘冈麦穗熟分岐。",
            "前村父老胥欢甚，笑指桥边露酒旗。"
        ],
        "title": "初夏四首  其二",
        "id": "0dca5ba5-da08-4478-9f61-00156a24e90e"
    },
    {
        "author": "释德洪",
        "paragraphs": [
            "院落寥寥日正长，小梅初熟亚枝黄。",
            "午窗书引昏昏思，角簟宜开旧竹床。"
        ],
        "title": "初夏四首  其三",
        "id": "1e9377d7-5b11-4846-b180-61bc0967b6fd"
    },
    {
        "author": "释德洪",
        "paragraphs": [
            "流莺声老绿杨中，栏槛萧疏堕晚红。",
            "二十四番花信重，园林又觉转熏风。"
        ],
        "title": "初夏四首  其四",
        "id": "5e1944fe-f913-4e00-acc4-5cecde602e62"
    },
    {
        "author": "释德洪",
        "paragraphs": [
            "南轩日静小帘开，百舌无端唤梦回。",
            "莫为杨花不相识，随风还解过墙来。"
        ],
        "title": "南轩",
        "id": "600e7fc6-42f9-461b-9f62-932371670f05"
    },
    {
        "author": "释德洪",
        "paragraphs": [
            "残书半折立风檐，欲步还慵睡未忺。",
            "忽忆故人谈笑处，擘莲尝芡御炎炎。"
        ],
        "title": "次韵方夏日五首时渠在禹溪余乃居福严  其一",
        "id": "304785f0-0103-4130-91a0-06eccf7a37f3"
    },
    {
        "author": "释德洪",
        "paragraphs": [
            "声华籍甚淛东西，胸次玲珑绝坎蹊。",
            "那料南来遭白眼，强颜腰作偃松低。"
        ],
        "title": "次韵方夏日五首时渠在禹溪余乃居福严  其二",
        "id": "6315d1a6-7235-4bbc-a11a-5528f609380d"
    },
    {
        "author": "释德洪",
        "paragraphs": [
            "山县萧条早放衙，莲塘无主自开花。",
            "三义路口炊烟起，白瓦青旗一两家。"
        ],
        "title": "次韵方夏日五首时渠在禹溪余乃居福严  其三",
        "id": "d92eb31e-f2e3-4173-80ea-e335e0219cc9"
    },
    {
        "author": "释德洪",
        "paragraphs": [
            "水阁风微快葛衣，沙村返照淡余晖。",
            "数声楚些无情思，不似吴中缓缓归。"
        ],
        "title": "次韵方夏日五首时渠在禹溪余乃居福严  其四",
        "id": "473fd181-6bd4-413a-ab9f-2ed9104d6c84"
    },
    {
        "author": "释德洪",
        "paragraphs": [
            "我忆西湖山水清，君诗说尽欲归情。",
            "何时京口同烟艇，柔橹咿哑短作程。"
        ],
        "tags": [
            "西湖"
        ],
        "title": "次韵方夏日五首时渠在禹溪余乃居福严  其五",
        "id": "4dc4fc10-ff90-4a3b-8286-3a4ef2a99fe4"
    },
    {
        "author": "释德洪",
        "paragraphs": [
            "皮似柿椑髪易剥，核如龙眼味芳鲜。",
            "满盘的砾如金弹，丛手分尝忆去年。"
        ],
        "title": "尝卢橘",
        "id": "44dac507-b75e-40a3-b5f6-27150d5ba247"
    },
    {
        "author": "释德洪",
        "paragraphs": [
            "琅玕数本倚墙阴，新笋均条忽作林。",
            "昨夜小轩添得境，却烦佳月碎筛金。"
        ],
        "title": "新竹",
        "id": "855c7dfb-9cf2-4be0-9470-16d0fd650dc0"
    },
    {
        "author": "释德洪",
        "paragraphs": [
            "梨杖晚经桑柘坞，园林秋尽露人家。",
            "破篱犬吠柴门掩，寒犊自归山日斜。"
        ],
        "title": "秋晚三首  其一",
        "id": "f19bb796-8b04-45d6-a015-acaeb74f9c03"
    },
    {
        "author": "释德洪",
        "paragraphs": [
            "碧云红树晚相间，伫立不堪游子情。",
            "划破秋空一行鴈，断肠南去两三声。"
        ],
        "title": "秋晚三首  其二",
        "id": "d42f704f-4633-4357-9045-cbaa44178368"
    },
    {
        "author": "释德洪",
        "paragraphs": [
            "紫梨红枣八九树，竹屋柴门三四家。",
            "机杼声迟秋日晚，遶篱寒菊自开花。"
        ],
        "title": "秋晚三首  其三",
        "id": "c90121d4-72e7-4b62-aaa4-94531b6affa2"
    },
    {
        "author": "释德洪",
        "paragraphs": [
            "绿罗架上破红裙，占得春多独有君。",
            "那料晓来犹带雪，素衣丹顶鹤成羣。"
        ],
        "title": "雪中山茶",
        "id": "74f3bd20-3050-4954-8b05-dd5e33b6ade8"
    },
    {
        "author": "释德洪",
        "paragraphs": [
            "戏折寒梅画里传，便知香爨揽佳眠。",
            "爱吾花木逡巡有，干笑春风入暮年。"
        ],
        "title": "妙高梅花",
        "id": "da9d5b7f-5be5-4574-b926-4dd898227ed4"
    },
    {
        "author": "释德洪",
        "paragraphs": [
            "年年长恨春归速，脱手背人收拾难。",
            "那料高人笔端妙，一枝留得雾中看。"
        ],
        "title": "琛上人所蓄妙高墨戏三首  其一",
        "id": "f07ac738-6acd-4419-be49-f4bfb22b5f46"
    },
    {
        "author": "释德洪",
        "paragraphs": [
            "修叶闹花增秀色，为谁幽径撒秋香。",
            "还如此元行藏处，不为无人亦自芳。"
        ],
        "title": "琛上人所蓄妙高墨戏三首  其二",
        "id": "5ce2bd5c-91d0-46f8-8daf-692a5a779d0a"
    },
    {
        "author": "释德洪",
        "paragraphs": [
            "一幅湘山千里色，碧天如水盖秋寛。",
            "磨钱作镜时一照，乞与禅斋坐卧看。"
        ],
        "title": "琛上人所蓄妙高墨戏三首  其三",
        "id": "4879366b-3536-4812-8324-c72977876d01"
    },
    {
        "author": "释德洪",
        "paragraphs": [
            "仙郎落笔敏惊鸿，文字追回两汉风。",
            "脱腕旧闻供十吏，探怀行看取三公。"
        ],
        "title": "次韵翁教授见寄",
        "id": "3f6ef6e8-89c5-4246-a812-1da1f492e716"
    },
    {
        "author": "释德洪",
        "paragraphs": [
            "无赖春风试怒号，共乘一叶傲惊涛。",
            "不知两岸人皆愕，但觉中流笑语高。"
        ],
        "title": "梦中作",
        "id": "4af5e19a-b3c9-4354-bdbe-6c38b849a3c2"
    },
    {
        "author": "释德洪",
        "paragraphs": [
            "玉纤金钏隔窗纱，醉整残妆满镜花。",
            "撼地跳珠千丈白，骨飞宁复用毛车。"
        ],
        "title": "纪梦",
        "id": "4ff89e1f-332f-4ac4-819f-dfba07330de0"
    },
    {
        "author": "释德洪",
        "paragraphs": [
            "庐阜归心久未降，梦魂时复渡湓江。",
            "忽惊古寺秋庭上，翠蹙烟峦对矮窗。"
        ],
        "tags": [
            "庐山"
        ],
        "title": "过小院僧窗有假山绝妙作庐山势书此",
        "id": "4530ecbf-e3fb-49a5-a190-3a4b0d5ade1f"
    },
    {
        "author": "释德洪",
        "paragraphs": [
            "成破须臾知世相，雨云翻覆见交情。",
            "何时一叶春湖阔，塞管横风夜月清。"
        ],
        "title": "次韵五首  其一",
        "id": "a6c3757c-b5a6-471c-93f9-5ffe07f9f4bc"
    },
    {
        "author": "释德洪",
        "paragraphs": [
            "正尔思山想归路，偶行看雪立阶除。",
            "忽惊昼永轩窗迥，推抵清寒拥燎垆。"
        ],
        "title": "次韵五首  其二",
        "id": "db471a97-a29f-484c-b4d7-af7d77919ebc"
    },
    {
        "author": "释德洪",
        "paragraphs": [
            "怀中但自除衣垢，面上从教有唾痕。",
            "负日风檐成坐睡，梦随鸥鹭落江村。"
        ],
        "title": "次韵五首  其三",
        "id": "46c7f595-a355-4091-9026-8680a30f531b"
    },
    {
        "author": "释德洪",
        "paragraphs": [
            "莓苔徧地榆钱满，院落无人柳絮飞。",
            "信手翻书香篆冷，夕光山翠上窗扉。"
        ],
        "title": "次韵五首  其四",
        "id": "47723902-3abb-4be8-a1b9-fe0ce3c8352e"
    },
    {
        "author": "释德洪",
        "paragraphs": [
            "措置已落古人後，猛省令人愧衲裙。",
            "庐山好处轩窗在，留眼归看五老云。"
        ],
        "tags": [
            "庐山"
        ],
        "title": "次韵五首  其五",
        "id": "d524c539-a74d-4a69-977a-61f82c7478ee"
    },
    {
        "author": "释德洪",
        "paragraphs": [
            "君才俊却海东青，鼻笑生华笔有灵。",
            "寄我小诗足风味，展开如对镜中形。"
        ],
        "title": "次韵巽中见寄四首  其一",
        "id": "facaa58d-1c3b-4117-9509-bd2103f9955b"
    },
    {
        "author": "释德洪",
        "paragraphs": [
            "卧念高人最起予，时时想见秀眉疏。",
            "石门自古无佳句，寄语云山莫放渠。"
        ],
        "title": "次韵巽中见寄四首  其二",
        "id": "c6d4bee5-29c7-40b8-a3b3-68acb90d91b7"
    },
    {
        "author": "释德洪",
        "paragraphs": [
            "停蓄幽怀万顷波，一倾要及少年时。",
            "正当清啸寻君去，已办登山绿玉枝。",
            "别後梦归关不住，得归车已走先锋。",
            "催诗疥子捞春瓮，有味难言却皱容。"
        ],
        "title": "次韵巽中见寄四首  其三",
        "id": "756e6469-7549-47f2-b539-97d3d734fead"
    },
    {
        "author": "释德洪",
        "paragraphs": [
            "道林烟雨久不到，忽见橘州芦雁行。",
            "笑里笔端三昧力，坐中移我过潇湘。"
        ],
        "title": "谢人惠芦雁图",
        "id": "71e134c8-03c2-4851-8a21-1bf4b7eb7270"
    },
    {
        "author": "释德洪",
        "paragraphs": [
            "琵琶亭下孤舟宿，夜静风清水四围。",
            "蝴蝶梦中江月白，芦花鸣笛钓船归。"
        ],
        "title": "湓江宿舟中",
        "id": "73137627-4bb9-436e-bb6a-062d372ea1d8"
    },
    {
        "author": "释德洪",
        "paragraphs": [
            "尽日舟中情思疲，晚来何处最幽奇。",
            "沙鸥数只妆江面，云带两条山画眉。"
        ],
        "title": "过芜湖晚望",
        "id": "b75d26ca-24d4-44fa-9371-a959a49a7abd"
    },
    {
        "author": "释德洪",
        "paragraphs": [
            "秋叶丛边风索索，迎宾亭下水弥弥。",
            "蓼花深处老渔父，更把床头羌笛吹。"
        ],
        "title": "东流阻风",
        "id": "f7d80474-d259-484a-a08a-a38e1c3536f7"
    },
    {
        "author": "释德洪",
        "paragraphs": [
            "从来佳句出寒饿，太白飘零子美穷。",
            "箸下万钱如有意，作诗遣兴不须工。"
        ],
        "title": "次韵孙先辈见寄二首  其一",
        "id": "16b07f18-ea11-4743-a730-4f0e23b4f040"
    },
    {
        "author": "释德洪",
        "paragraphs": [
            "长欲探怀取卿相，对人信口比伊周。",
            "安知投老空拳在，句法不医双鬓秋。"
        ],
        "title": "次韵孙先辈见寄二首  其二",
        "id": "4f21db6b-cbda-4515-a120-d2f16091ae65"
    },
    {
        "author": "释德洪",
        "paragraphs": [
            "慈云寺在古城隈，月阁风轩照水开。",
            "独倚阑干秋雨後，青山相逐渡江来。"
        ],
        "title": "过湘江题慈云寺壁",
        "id": "40523d69-4fc3-4132-8b17-d1fdd068dbf3"
    },
    {
        "author": "释德洪",
        "paragraphs": [
            "渡头路入白云隈，断岸柴门窈窕开。",
            "忽忆去年曾过此，拂尘闲看旧题来。"
        ],
        "title": "再游读旧题",
        "id": "244266e3-f147-4051-8987-93e7aa079326"
    },
    {
        "author": "释德洪",
        "paragraphs": [
            "浅抹浓堆翠却烟，老松无数更苍然。",
            "石梯又入千峰去，时见楼台夕照边。"
        ],
        "title": "晚归福严寺",
        "id": "fe8a5993-bfce-4025-be28-e647007b1197"
    },
    {
        "author": "释德洪",
        "paragraphs": [
            "楚国楼台凌九霄，软风行复弄柔条。",
            "当年弦管今何处，飞雪满空如舞腰。"
        ],
        "title": "次韵亭上人长沙雪中怀古二首  其一",
        "id": "11ebc9a7-4ece-4e70-9c3f-c10cb9854773"
    },
    {
        "author": "释德洪",
        "paragraphs": [
            "数峰江上晓不见，指点先烦楖标条。",
            "却望苍崕寻折干，偃松梢重压龙腰。"
        ],
        "title": "次韵亭上人长沙雪中怀古二首  其二",
        "id": "8aef53ed-8b38-48ef-adbb-e2dc91126de2"
    },
    {
        "author": "释德洪",
        "paragraphs": [
            "寒岩花木斗迎春，古寺修筠战雨声。",
            "负日晴轩成坐睡，朦胧何处鹧鸪鸣。"
        ],
        "title": "书白水寺壁",
        "id": "ed52c7e5-77f5-4e3d-9557-425b82df6ae5"
    },
    {
        "author": "释德洪",
        "paragraphs": [
            "长马人家古道旁，秋来禾黍已登场。",
            "池塘水落菱蒲冷，篱落霜晴橘柚黄。"
        ],
        "title": "过长马市",
        "id": "e748bc7e-2e2e-4a54-b52c-4914ed14f2c9"
    },
    {
        "author": "释德洪",
        "paragraphs": [
            "家在匡庐叠翠层，云开彷佛见微棱。",
            "褰衣欲上千岩去，隔岸扁舟唤不应。"
        ],
        "tags": [
            "庐山"
        ],
        "title": "书湛然亭",
        "id": "170649e7-9313-430c-a11e-d4189ab1a2a7"
    },
    {
        "author": "释德洪",
        "paragraphs": [
            "要看红雨滴残春，作阵惊飞乱蝶群。",
            "好在一枝长不死，谩烦诗笔扫烟云。"
        ],
        "title": "次韵张敏叔画桃梅二首  其一",
        "id": "e3c3fba6-d9b5-4577-8c99-09ab753bf36f"
    },
    {
        "author": "释德洪",
        "paragraphs": [
            "玉骨冰姿过眼空，却烦摹刻倩诗工。",
            "暗香错莫知谁写，多谢黄昏一阵风。"
        ],
        "title": "次韵张敏叔画桃梅二首  其二",
        "id": "5a6de4cc-7b4b-4df5-9758-be24c24ecea7"
    },
    {
        "author": "释德洪",
        "paragraphs": [
            "残秋千里游梁去，破浪扁舟别我来。",
            "对坐无言看山月，一庭松雨在莓苔。"
        ],
        "title": "送觉先归大梁二首  其一",
        "id": "8d955bfa-76f9-47fd-bf32-c2a6370198b9"
    },
    {
        "author": "释德洪",
        "paragraphs": [
            "闲人忙事莫参差，各梦同床暗发嗟。",
            "相值一欢难把玩，摩头输子看京华。"
        ],
        "title": "送觉先归大梁二首  其二",
        "id": "a36b42cb-9861-4c4b-a96f-de9ee871086c"
    },
    {
        "author": "释德洪",
        "paragraphs": [
            "轩上仙郎面如玉，槛前修竹翠于葱。",
            "壁开他日春眠足，应对同僚话故丛。"
        ],
        "title": "题贲远书房",
        "id": "6ca5b3aa-3a83-44f3-a0d1-251d931eaf0d"
    },
    {
        "author": "释德洪",
        "paragraphs": [
            "蹇驴醉頬兀红酣，眼艶秋波望翠岚。",
            "长向诗中见风度，爱君笔力似黔南。"
        ],
        "title": "李商老自山北道中作诗见寄次韵",
        "id": "6f79bc21-97c6-4816-b918-3e2329787de3"
    },
    {
        "author": "释德洪",
        "paragraphs": [
            "口腹平生厌事治，上林珍果亦尝之。",
            "天公见我流涎甚，遣向崖州吃荔枝。"
        ],
        "title": "初至崖州吃荔枝",
        "id": "913d7797-d1ad-43be-af7c-6cae24ba240a"
    },
    {
        "author": "释德洪",
        "paragraphs": [
            "前身定是赤头璨，风帽自欹麻苎衣。",
            "久客琼崖看诗律，袖中藏得海山归。"
        ],
        "title": "至海昏三首  其一",
        "id": "f33ebbe9-7b4e-49dd-b0a0-908e50f9eba4"
    },
    {
        "author": "释德洪",
        "paragraphs": [
            "我老又穷交旧绝，姓名面目畏知闻。",
            "餐痂是病竟不悟，裹饭相从独有君。"
        ],
        "title": "至海昏三首  其二",
        "id": "24c28279-1fd7-41bf-a496-82b58280c859"
    },
    {
        "author": "释德洪",
        "paragraphs": [
            "天公无计奈此老，时复致之拴索间。",
            "寄语故人休念我，幸因王事得游山。"
        ],
        "title": "至海昏三首  其三",
        "id": "b1e15edb-c43e-4b77-9c97-3c584eda4ba2"
    },
    {
        "author": "释德洪",
        "paragraphs": [
            "轩前丛玉是谁种，笑里风姿件件宜。",
            "耐久节高真不屈，此情惟有雪霜知。"
        ],
        "title": "次韵壁间蒋侯诗",
        "id": "6ca1aa18-f846-4259-8cbb-fc3028465177"
    },
    {
        "author": "释德洪",
        "paragraphs": [
            "岁晏身心无一事，江山信美又吾乡。",
            "去年今日黄河北，夜趁明驼上太行。"
        ],
        "title": "游石台寺",
        "id": "0c23eaa3-5916-4275-abf5-7969dff4a404"
    },
    {
        "author": "释德洪",
        "paragraphs": [
            "老僧乞食城郭去，小阁无人独自登。",
            "急雨忽来添瞑色，诸峰领畧露寒层。"
        ],
        "title": "永固登小阁",
        "id": "3af7481c-b632-4c3c-ad80-944d7a5074cf"
    },
    {
        "author": "释德洪",
        "paragraphs": [
            "秋来林下偶相寻，松雨风泉一径深。",
            "小立听君临水语，十分知我住山心。"
        ],
        "title": "会性之山中二首  其一",
        "id": "360790bb-2e9d-4737-b33d-04aa82928f20"
    },
    {
        "author": "释德洪",
        "paragraphs": [
            "江山千里笑谈中，暖热寒泉出伏龙。",
            "却看秋容能拂掠，夕阳无语敛眉峰。"
        ],
        "title": "会性之山中二首  其二",
        "id": "6c9b0909-0c17-4837-9646-041e095246a5"
    },
    {
        "author": "释德洪",
        "paragraphs": [
            "欢伯平生数往还，个中城郭未尝关。",
            "暮归健倒三四五，凭仗酪奴扶玉山。"
        ],
        "title": "守道太尉醉乡",
        "id": "29f25049-9f94-4b52-a44b-054f65226d3b"
    },
    {
        "author": "释德洪",
        "paragraphs": [
            "西山出云青未了，九客凭栏一笑时。",
            "秋天便是一张纸，写取江南觉范诗。"
        ],
        "tags": [
            "滕王阁"
        ],
        "title": "世明九客同登滕王阁索诗口占",
        "id": "69f6cf67-60da-4f6b-944d-554c3d4aacc7"
    },
    {
        "author": "释德洪",
        "paragraphs": [
            "小县风光秀句传，太平无象宰君贤。",
            "虽非社日长闻鼓，不是炊时亦有烟。"
        ],
        "title": "赠胡子显八首  其一",
        "id": "a1a0238f-c462-4cc5-80ab-0ff7490b5754"
    },
    {
        "author": "释德洪",
        "paragraphs": [
            "作官要自有家法，童稚熏蒸饱见闻。",
            "堆案文书谈笑了，先将勤政报君恩。"
        ],
        "title": "赠胡子显八首  其二",
        "id": "c4855074-b663-4fb5-b1dc-aed820cc8354"
    },
    {
        "author": "释德洪",
        "paragraphs": [
            "去年苛政如狼虎，盗贼縦横民散居。",
            "那料春来见天日，抱孙门巷买犁鉏。"
        ],
        "title": "赠胡子显八首  其三",
        "id": "73cd87c5-9a88-4a84-9ec5-0fabe6ab72a2"
    },
    {
        "author": "释德洪",
        "paragraphs": [
            "社饮扶携春日和，柘冈麦垄竟相过。",
            "不因旧岁追胥苦，安得春来喜气多。"
        ],
        "title": "赠胡子显八首  其四",
        "id": "5b04bcc4-7bee-4f6e-ab86-7caf3f229735"
    },
    {
        "author": "释德洪",
        "paragraphs": [
            "无数花红霞委地，几重云碧幕摊空。",
            "遥知客退西园里，尽落登临语笑中。"
        ],
        "title": "赠胡子显八首  其五",
        "id": "af4f667f-9f56-44ba-9658-af8b16a200df"
    },
    {
        "author": "释德洪",
        "paragraphs": [
            "庭讼凋残道气增，早衙清磬夜香灯。",
            "吏人莫作官人看，我是南州有髪僧。"
        ],
        "title": "赠胡子显八首  其六",
        "id": "d5bbd3f4-8de3-422a-92d5-f162e4e8ee23"
    },
    {
        "author": "释德洪",
        "paragraphs": [
            "弄晴雨过秧针出，花信风来麦浪寒。",
            "想见丰登民讼少，长官行折道书看。"
        ],
        "title": "赠胡子显八首  其七",
        "id": "538d4d00-947a-4382-8d55-c9a5ac5e5572"
    },
    {
        "author": "释德洪",
        "paragraphs": [
            "烟鬟散乱犹梳月，谷口含胡欲吐云。",
            "山寺闭门春睡足，可怜凭槛不同君。"
        ],
        "title": "赠胡子显八首  其八",
        "id": "1dbaa463-eb73-4b8b-8005-0a19c6d3500c"
    },
    {
        "author": "释德洪",
        "paragraphs": [
            "家山又产灵芝瑞，天独于君着意深。",
            "层秀已成重盖兆，色黄更类笏头金。"
        ],
        "title": "何忠孺出芝草三本皆黄色指其小者曰昔登第时产此今重华为作此",
        "id": "39125137-f5a1-4ddc-905b-22fb480ea4a3"
    },
    {
        "author": "释德洪",
        "paragraphs": [
            "器分三足真神物，具体而微有旨哉。",
            "我识地灵先献瑞，知公才业足盐梅。"
        ],
        "title": "古鼎",
        "id": "2a29c940-aaf0-4b60-b86a-b25bf5f925ba"
    },
    {
        "author": "释德洪",
        "paragraphs": [
            "剩水残山惨淡间，白鸥无事小舟闲。",
            "个中着我添图画，便似华亭落照湾。"
        ],
        "title": "舟行书所见",
        "id": "ea940ebf-c19b-49f6-96d7-3134ada9ec2b"
    },
    {
        "author": "释德洪",
        "paragraphs": [
            "分外浓甘黄竹笋，自然微苦紫藤心。",
            "东坡铛内相容摄，乞与馋禅掉舌寻。"
        ],
        "title": "东坡羮",
        "id": "8241499d-cf73-4f78-984a-9a49133ad7e9"
    },
    {
        "author": "释德洪",
        "paragraphs": [
            "二十六窝猨臂上，夜晴引手酌星河。",
            "忽惊此地羊肠险，世路羊肠崄更多。"
        ],
        "title": "宿芙蓉峰书方丈壁三首  其一",
        "id": "2ed0f011-f30e-4e49-ab03-dad74cf69ca2"
    },
    {
        "author": "释德洪",
        "paragraphs": [
            "赤髭病客烟瘴面，漆瞳道人冰雪容。",
            "俯槛夜残看落月，不知脚下有千峰。"
        ],
        "title": "宿芙蓉峰书方丈壁三首  其二",
        "id": "9382657c-1e04-4b6e-9758-ab21426dd0b6"
    },
    {
        "author": "释德洪",
        "paragraphs": [
            "人间热恼不到处，一室篝灯到晓明。",
            "枕臂聊为吉祥卧，雪猨声与梦俱清。"
        ],
        "title": "宿芙蓉峰书方丈壁三首  其三",
        "id": "fb7c2d27-2498-416d-8ecd-1f06cb788578"
    },
    {
        "author": "释德洪",
        "paragraphs": [
            "屋老僧残湘水滨，丛林气象傲比邻。",
            "莫嫌川客贫彻骨，满院青春不借人。"
        ],
        "title": "过宝应访达川不遇书其壁",
        "id": "7dd1e634-8c12-4c31-909c-0aeb775d6543"
    },
    {
        "author": "释德洪",
        "paragraphs": [
            "杖藜庭下花如海，红浪颠风急雨时。",
            "分得春归无着处，都将裁刻入新诗。"
        ],
        "title": "次韵曾侯分春亭",
        "id": "57c4b0d1-9517-4763-b94d-b0bab0d25b00"
    },
    {
        "author": "释德洪",
        "paragraphs": [
            "春眠失晓殊可喜，红日曈昽闻唤起。",
            "平生嚼蜡观世间，一觉梦乡如此矣。"
        ],
        "title": "次韵晚起",
        "id": "41687cb2-2ba4-461f-81c1-49ca545e9e77"
    },
    {
        "author": "释德洪",
        "paragraphs": [
            "吹鬓风俱小雨来，残红扫尽露苍苔。",
            "稻畦绿锦无边幅，更欲烦君为剪裁。"
        ],
        "title": "次韵春风",
        "id": "4cf61efb-4fff-410c-acce-1b5e9e7768a8"
    },
    {
        "author": "释德洪",
        "paragraphs": [
            "一庵万事不挂眼，孤坐枵然龟六藏。",
            "漆园摸索太饶舌，强为立名为葆光。"
        ],
        "title": "次韵题葆光庵",
        "id": "c8e135bf-03de-47b8-b7ac-94bc8e99e2fa"
    },
    {
        "author": "释德洪",
        "paragraphs": [
            "画戟丛中小寝惊，日长闲试道衣轻。",
            "含风广厦过微雨，宾从时闻下子声。"
        ],
        "title": "次韵棋堂",
        "id": "0961ec8f-be3c-4d29-b516-8aa06d00a01c"
    },
    {
        "author": "释德洪",
        "paragraphs": [
            "万古湘江绕故城，水光夕照动檐楹。",
            "行人仰看春风软，吹落凭栏笑语声。"
        ],
        "title": "次韵西楼",
        "id": "c738cf2a-45c0-42f3-90a0-bdd3339bef08"
    },
    {
        "author": "释德洪",
        "paragraphs": [
            "烟雨溟蒙暗小窗，湖山堂下水连江。",
            "已欣一叶浮千顷，更爱飞来白鸟双。"
        ],
        "title": "三月登湘阴景醇湖山堂时江涨而雨未止",
        "id": "72968dbf-9079-47ee-b34a-1097d757e354"
    },
    {
        "author": "释德洪",
        "paragraphs": [
            "倚栏天际数归帆，春在沧州数笔间。",
            "我与小楼俱是画，雨中犹复见庐山。"
        ],
        "tags": [
            "庐山"
        ],
        "title": "又登邓氏平远楼纵望见小庐山作",
        "id": "6c201f0a-80ba-41d2-94ff-4ebbf00968d2"
    },
    {
        "author": "释德洪",
        "paragraphs": [
            "清明雨过快晴天，古寺寻春亦偶然。",
            "浓笑春风穷似我，也将柳絮当榆钱。"
        ],
        "title": "意行入古寺见邓生之富以谷量牛马寺旧藉余赋诗",
        "id": "2eab6ced-46b4-414b-b344-7c77199bc9c1"
    },
    {
        "author": "释德洪",
        "paragraphs": [
            "若逢梦蝶庵中老，为道归期压旧年。",
            "肯施独龙冈畔地，大胜小岭买山钱。"
        ],
        "tags": [
            "衡山"
        ],
        "title": "南岳会禅师往京口省枯木老禅过余湘上夜语及前诗三绝要谒梦蝶老居士不觉有怀其人",
        "id": "7b2d2d28-57b3-4daf-bcc1-42f157617a8a"
    },
    {
        "author": "释德洪",
        "paragraphs": [
            "倦卧耆阇峰顶云，呼船闲立楚江濆。",
            "爱师任运如湘月，影入千江体不分。"
        ],
        "title": "会师胡卢而笑曰独无语以饯我乎因赋此",
        "id": "52330324-d1b7-4474-9c4a-977c2fbb9241"
    },
    {
        "author": "释德洪",
        "paragraphs": [
            "云泉措置万事外，须髪凋零伸欠中。",
            "想见龙城山下路，一川秋色稻花风。"
        ],
        "title": "赠觉成上人",
        "id": "911ce7cb-58fa-411e-8d8c-b7db1f4bc72e"
    },
    {
        "author": "释德洪",
        "paragraphs": [
            "小雨初晴上元过，湘江水生图画开。",
            "江南今日且归去，杜宇啼时还复来。"
        ],
        "title": "送向禅者省亲约三月时复来",
        "id": "4010a481-262a-4582-93b9-b3f0487adee0"
    },
    {
        "author": "释德洪",
        "paragraphs": [
            "客情容易到双眉，干没晴湘夜月晖。",
            "风露满庭人未寝，飞萤故入小帘帏。"
        ],
        "title": "次韵惠梅禅师见寄秋日四首  其一",
        "id": "e6571220-e947-4fd9-a873-62938d48b98b"
    },
    {
        "author": "释德洪",
        "paragraphs": [
            "长廊广殿午风清，禅倦何妨曳履行。",
            "欢喜闲中有奇事，镊髭空对纸窗明。"
        ],
        "title": "次韵惠梅禅师见寄秋日四首  其二",
        "id": "66ff5e99-0e18-4210-ac57-d776ad1bbfd5"
    },
    {
        "author": "释德洪",
        "paragraphs": [
            "兑高山水目清晖，雨勒孤云放縦飞。",
            "多谢炎凉摧溽暑，更阑静极忽僧归。"
        ],
        "title": "次韵惠梅禅师见寄秋日四首  其三",
        "id": "1a8894b1-d821-48ee-86bc-94be3b293eff"
    },
    {
        "author": "释德洪",
        "paragraphs": [
            "饱霜毛颖泛松煤，窗底鱼笺自在开。",
            "琢得小诗清似玉，步筇时遶紫莓苔。"
        ],
        "title": "次韵惠梅禅师见寄秋日四首  其四",
        "id": "9287a031-a608-4265-8eb6-4d9ac1ac283c"
    },
    {
        "author": "释德洪",
        "paragraphs": [
            "此生身世两茫茫，醉里因君到故乡。",
            "沧海何曾断地脉，白袍从此破天荒。"
        ],
        "title": "补东坡遗真姜唐佐秀才饮书其扇",
        "id": "895df3a7-f2df-4e25-bde2-616a44548bb3"
    },
    {
        "author": "释德洪",
        "paragraphs": [
            "别後时时想见之，朅来吐语便能奇。",
            "夕阳寒带殊山雨，写出萧郎醉里诗。"
        ],
        "title": "次韵萧子植承务四首  其一",
        "id": "3b6a21b2-8e18-4bad-957d-7c439ad62d4e"
    },
    {
        "author": "释德洪",
        "paragraphs": [
            "万钟我欲解带食，双璧从来赐立谈。",
            "君视新丰独杯客，不因州县着来簪。"
        ],
        "title": "次韵萧子植承务四首  其二",
        "id": "d65c68c3-5f08-4d75-af1b-1b98698fe825"
    },
    {
        "author": "释德洪",
        "paragraphs": [
            "锦堂闻有传夫子，马鬛仓官卧夕烟。",
            "未展玉堂挥翰手，却来从我弄云泉。"
        ],
        "title": "次韵萧子植承务四首  其三",
        "id": "c8832eed-8ab7-42c3-ba2c-a2ad2f077492"
    },
    {
        "author": "释德洪",
        "paragraphs": [
            "秀句端如我晚烟，白髭画出石门禅。",
            "未论翰墨惊流辈，只识萧郎亦自贤。"
        ],
        "title": "次韵萧子植承务四首  其四",
        "id": "bb696df2-7f94-4070-b293-e677cffc8035"
    },
    {
        "author": "释德洪",
        "paragraphs": [
            "五鼎八珍非我事，曲眉清倡乞人争。",
            "一帙冷斋夜深话，青灯相对听秋声。"
        ],
        "title": "英上人手录冷斋为示戏书其尾",
        "id": "5a946dbf-f553-40ae-87a5-faa0776ba950"
    },
    {
        "author": "释德洪",
        "paragraphs": [
            "插身在俗热恼处，留眼看山寒翠中。",
            "修径扫除知有寺，忽惊窗户湿青红。"
        ],
        "title": "入九峰道中",
        "id": "1be73156-3da5-46fd-a5ab-529741c408b7"
    },
    {
        "author": "释德洪",
        "paragraphs": [
            "长爱东坡眼不枯，解将西子比西湖。",
            "先生诗妙真如画，为作春寒出浴图。"
        ],
        "tags": [
            "西湖"
        ],
        "title": "读和靖西湖诗戏书卷尾",
        "id": "b815be2c-03f0-43a8-b3ec-f191558a47a8"
    },
    {
        "author": "释德洪",
        "paragraphs": [
            "行尽湘西十里松，到门却立数诸峰。",
            "崇公事迹无寻处，庭下春泥见虎踪。"
        ],
        "title": "与超然至谷山寻崇禅师遗踪",
        "id": "11c32d41-8edf-4957-88c5-e3277eddbf68"
    },
    {
        "author": "释德洪",
        "paragraphs": [
            "扶策经行此堂上，万峰翔集汉江津。",
            "山林未放公深隐，只恐功名逼逐人。"
        ],
        "title": "崇山堂五咏为通判大乐张侯赋 静隐堂",
        "id": "155e75fd-6664-40b9-bfe0-5cc7d6b1456e"
    },
    {
        "author": "释德洪",
        "paragraphs": [
            "小停与客登临处，闲暇江山又故丘。",
            "最爱名花每含笑，更怜幽草解忘忧。"
        ],
        "title": "崇山堂五咏为通判大乐张侯赋 信美亭",
        "id": "120142d8-3b7e-41eb-997b-005a92eba019"
    },
    {
        "author": "释德洪",
        "paragraphs": [
            "亭中偶坐悠然见，不学王郎拄笏看。",
            "多谢秋山每倾倒，泼云秀色堕栏干。"
        ],
        "title": "崇山堂五咏为通判大乐张侯赋 致爽亭",
        "id": "2c14588a-3a13-4f0b-a912-2c3e9bcef3ef"
    },
    {
        "author": "释德洪",
        "paragraphs": [
            "闲来禅室倚蒲团，幻影浮花入正观。",
            "江月松风藏不得，大千俱在一毫端。"
        ],
        "title": "崇山堂五咏为通判大乐张侯赋 妙观庵",
        "id": "12f367b9-8815-46bc-8e5f-76eeb60dfb2e"
    },
    {
        "author": "释德洪",
        "paragraphs": [
            "襄阳林壑精神处，此地正如眉目间。",
            "笑看弓弯弄云水，风流那减谢东山。"
        ],
        "title": "崇山堂五咏为通判大乐张侯赋 崇山堂",
        "id": "3b4ee4d1-bd06-4baf-813b-a5a6dfcd17d5"
    },
    {
        "author": "释德洪",
        "paragraphs": [
            "永怀焦管愧平生，任运无心更道情。",
            "野火烧庐成露寝，暑天因浴亦江行。"
        ],
        "title": "书寂音堂壁",
        "id": "347c899c-bd3a-4728-9986-c5c41f44ad5d"
    },
    {
        "author": "释德洪",
        "paragraphs": [
            "城中信宿无所诣，径作思山破雨归。",
            "偶过南台同野饭，听公放意说岩扉。"
        ],
        "tags": [
            "庐山"
        ],
        "title": "介然馆道林偶入聚落宿天宁两昔雨中思山遂渡湘饭于南台口占两绝戏之介然住庐山二十年尚能详说山中之胜  其一",
        "id": "c5e5abc3-d99c-4fd2-8aee-21d7048b30ef"
    },
    {
        "author": "释德洪",
        "paragraphs": [
            "楞伽本在海中央，钵具悬知挂旧房。",
            "不泛木杯惊俗眼，一蓑烟雨渡潇湘。"
        ],
        "tags": [
            "庐山"
        ],
        "title": "介然馆道林偶入聚落宿天宁两昔雨中思山遂渡湘饭于南台口占两绝戏之介然住庐山二十年尚能详说山中之胜  其二",
        "id": "a1189512-2b6e-4885-88c5-9659f28fae99"
    },
    {
        "author": "释德洪",
        "paragraphs": [
            "隔屋江梅欲堕飘，幽香细细故相撩。",
            "披衣春晓无人见，小立微闻意已消。"
        ],
        "title": "题清芬轩",
        "id": "51f5ef47-7cfa-4720-ba33-0428bb150f7b"
    },
    {
        "author": "释德洪",
        "paragraphs": [
            "迈往高风不可攀，老成今独见波澜。",
            "平生嗜好如漫叟，更在浯溪烟水间。"
        ],
        "title": "次韵资钦提举游浯溪",
        "id": "d8bc9c93-a9c5-4546-9a4b-3aa9022c490a"
    },
    {
        "author": "释德洪",
        "paragraphs": [
            "旧闻清宪使临卭，今日公能继此风。",
            "舍者从教坐争席，玩龟不废抚焦桐。"
        ],
        "title": "次韵题德冈铺",
        "id": "504dc791-697d-4aa7-b514-0d6fdb430ce4"
    },
    {
        "author": "释德洪",
        "paragraphs": [
            "枕孤衾冷月空斜，卧看青灯自委花。",
            "逸想醉翁非梦语，酒醒能道客思家。"
        ],
        "title": "次韵自武冈趋东安道中",
        "id": "345c4187-da87-4e1a-8a71-18cba836fbb5"
    },
    {
        "author": "释德洪",
        "paragraphs": [
            "斗折清江接暮林，堕江残月水浮金。",
            "松间有风自成曲，清坐不须重整琴。"
        ],
        "title": "次韵邵州道中",
        "id": "14c93ac5-e3f7-4a19-9aa7-2fee0c262d92"
    },
    {
        "author": "释德洪",
        "paragraphs": [
            "贪看江草间江花，不觉移舟着浅沙。",
            "数笔潇湘春自晓，橘丛离落露人家。"
        ],
        "title": "次韵曾机宜游山湘江晚望",
        "id": "8fb2c366-1a1e-432e-ae89-965a574ab8b6"
    },
    {
        "author": "释德洪",
        "paragraphs": [
            "湖山景物亦相知，岂独纱巾坏衲师。",
            "喜我远来何以见，夜来湖水满平堤。"
        ],
        "title": "闰三月经旬雨江涨已及旧痕而湖山堂之下船犹着沙二十七日与天宁清修白鹿龙牙开法同赴景醇饭而广法益阳来遂掇坐入门湖水涨满其碧胜镜景醇曰湖山正为公辈甚喜作此",
        "id": "b71d5a90-8c7d-46e8-8e3c-dd5a47b36fa6"
    },
    {
        "author": "释德洪",
        "paragraphs": [
            "谁开幅纸如方镜，照见巫山十二鬟。",
            "若信朝云是呵雾，许愁那复置眉间。"
        ],
        "title": "巫山图",
        "id": "eece4962-fce2-4244-8090-644af6373352"
    },
    {
        "author": "释德洪",
        "paragraphs": [
            "芦花蓼花能白红，数曲秋江惨澹中。",
            "好是飞来双白鹭，为谁妆点水屏风。"
        ],
        "title": "古诗云芦花白间蓼花红一日秋江惨淡中两个鹭鸶相对立几人唤作水屏风然其理可取而其词鄙野余为改之曰换骨法",
        "id": "27d7f31e-6199-42ef-972d-a732e1147186"
    },
    {
        "author": "释德洪",
        "paragraphs": [
            "露井银床照碧苔，地灵献瑞亦奇哉。",
            "将成万寿千楹构，故遣双莲一夜开。"
        ],
        "title": "佛鉴兴修天宁而大檀越辐凑六月初吉有双莲开殿庭之西池作此",
        "id": "724fc438-2811-41b8-b5bd-9999676d40f1"
    },
    {
        "author": "释德洪",
        "paragraphs": [
            "小轩只着竹方床，散髪陶然夏簟凉。",
            "手倦抛书成午睡，梦回齿頬带茶香。"
        ],
        "title": "题通判学士适轩",
        "id": "9113982c-c76a-4dab-94d6-3a654bca7b06"
    },
    {
        "author": "释德洪",
        "paragraphs": [
            "到天亭下开春晓，丛折万峰螺髻青。",
            "瘦策缘云上峰顶，为谁妆点夕阳屏。"
        ],
        "tags": [
            "庐山"
        ],
        "title": "清侍者自长沙归云居来辞且乞偈余敛目想见清自遥田庄拄策而上将及到天亭回视诸峰如关种所作庐山夕阳图",
        "id": "c16b9568-7022-4918-991b-3dff11ada7cc"
    },
    {
        "author": "释德洪",
        "paragraphs": [
            "天阴连日不成雨，古寺无人鸟雀喧。",
            "立尽黄昏门半掩，缩肩裹被作猨蹲。"
        ],
        "title": "宿兴化寺",
        "id": "1fcb1ee3-853e-443f-9683-08fc83c3e0eb"
    },
    {
        "author": "释德洪",
        "paragraphs": [
            "风骨东瓯语带吴，见君满眼是西湖。",
            "径山河上今佳否，想见年来鬓亦枯。"
        ],
        "tags": [
            "西湖"
        ],
        "title": "心上座余故人慧廓然之嗣而规方外之犹子也过予于湘上夜语有怀廓然方外作两绝  其一",
        "id": "3d133a78-32ee-4ba0-9636-ef2125381b7b"
    },
    {
        "author": "释德洪",
        "paragraphs": [
            "十年不得吴中耗，凋尽耆年付等闲。",
            "闻道瘦规颜愈少，独余此老殿湖山。"
        ],
        "title": "心上座余故人慧廓然之嗣而规方外之犹子也过予于湘上夜语有怀廓然方外作两绝  其二",
        "id": "988cc1bb-83e6-4596-9f97-58170935ea84"
    },
    {
        "author": "释德洪",
        "paragraphs": [
            "遥知与客登临处，看得云山到落晖。",
            "四注小亭清入画，万竿寒玉碧成围。"
        ],
        "title": "寄题胜因环翠亭二首  其一",
        "id": "0a1aafef-7276-4059-964f-c4922028d3eb"
    },
    {
        "author": "释德洪",
        "paragraphs": [
            "万身高节清癯老，四座飞檐寒影间。",
            "门外黄尘吹鬓者，有谁见此坐看山。"
        ],
        "title": "寄题胜因环翠亭二首  其二",
        "id": "585758b9-5510-420f-b57b-79a2e61e2eab"
    },
    {
        "author": "释德洪",
        "paragraphs": [
            "溪上江山似故乡，朅来卜筑近鱼梁。",
            "会须一叶浮秋浪，卧看惊飞白鸟行。"
        ],
        "title": "次韵夏均父寄曾元素三首  其一",
        "id": "2b4ef357-42d4-4adf-94b7-56b67de4b0e3"
    },
    {
        "author": "释德洪",
        "paragraphs": [
            "文章风节冠中朝，耸壑昂霄太华高。",
            "想见山阳宾从上，醉围佳丽写临皋。"
        ],
        "title": "次韵夏均父寄曾元素三首  其二",
        "id": "b2a9ec04-087e-47e5-8cb4-e1ce6f470d7d"
    },
    {
        "author": "释德洪",
        "paragraphs": [
            "孤凤丹山五色雏，人呼身後秘行书。",
            "高标秀彻如春晓，更爱含风万顷湖。"
        ],
        "title": "次韵夏均父寄曾元素三首  其三",
        "id": "6a9530da-0255-4063-bec5-aaf0bd338c7e"
    },
    {
        "author": "释德洪",
        "paragraphs": [
            "野径无人花竞芳，淡红疏碧间轻黄。",
            "不须折向尊前供，杖屦归来已自香。"
        ],
        "tags": [
            "庐山"
        ],
        "title": "庐山杂兴六首  其一",
        "id": "dca8458e-d759-44e9-a0ac-d8fd4461e009"
    },
    {
        "author": "释德洪",
        "paragraphs": [
            "山中流水水中山，尽日青藜共往还。",
            "闲向僧窗看图画，不知身在画图间。"
        ],
        "tags": [
            "庐山"
        ],
        "title": "庐山杂兴六首  其二",
        "id": "cea21e09-b6b2-4817-ab1b-8963ca6af8ec"
    },
    {
        "author": "释德洪",
        "paragraphs": [
            "幽花疏竹冷梢云，江北江南正小春。",
            "但得青山常在眼，不妨白髪暗随人。"
        ],
        "tags": [
            "庐山"
        ],
        "title": "庐山杂兴六首  其三",
        "id": "1b2da806-3a31-4fd4-99a4-b0ae66d2dbfa"
    },
    {
        "author": "释德洪",
        "paragraphs": [
            "别开山径入松关，半在云间半雨间。",
            "红叶满庭人倚槛，一池寒水动秋山。"
        ],
        "tags": [
            "庐山"
        ],
        "title": "庐山杂兴六首  其四",
        "id": "96975e97-af0d-4970-a780-4f27ccccb533"
    },
    {
        "author": "释德洪",
        "paragraphs": [
            "白水连空不见村，冥冥细雨湿黄昏。",
            "秋山咫尺无由到，须信关人不用门。"
        ],
        "tags": [
            "庐山"
        ],
        "title": "庐山杂兴六首  其五",
        "id": "3b7b56d2-59d7-4781-bec6-4c696d752c11"
    },
    {
        "author": "释德洪",
        "paragraphs": [
            "秋山木落见遥村，取次人家只隔云。",
            "一阵西风雨中过，数声笑语岭头闻。"
        ],
        "tags": [
            "庐山"
        ],
        "title": "庐山杂兴六首  其六",
        "id": "7daee477-7e5d-4beb-a8d9-f23506849bf5"
    },
    {
        "author": "释德洪",
        "paragraphs": [
            "蒲柳冥冥花已残，水田南北是青山。",
            "晚村归路闻啼鸟，家住寒云缥缈间。"
        ],
        "title": "道中二首  其一",
        "id": "35aac166-f082-4f35-81f3-589b00330b50"
    },
    {
        "author": "释德洪",
        "paragraphs": [
            "元石无尘处处青，一溪花照碧天晴。",
            "山云乱却来时路，鸡犬惟闻洞口声。"
        ],
        "title": "道中二首  其二",
        "id": "5e71db6d-c659-4c07-9d80-dedf290445b1"
    },
    {
        "author": "释德洪",
        "paragraphs": [
            "漠漠烟云映碧流，暖风晴日动鸣鸠。",
            "何当绿叶枫林下，杖屦相追结胜游。"
        ],
        "title": "奉要胜轩居实居士三首  其一",
        "id": "c519df0d-4ff3-4f89-adab-f3b4a0299d03"
    },
    {
        "author": "释德洪",
        "paragraphs": [
            "出御未闻归北阙，角巾长念入西台。",
            "林间三月花犹在，第恐春风作恶来。"
        ],
        "title": "奉要胜轩居实居士三首  其二",
        "id": "73a4acd8-9791-4ca4-9eea-5d3868fa7243"
    },
    {
        "author": "释德洪",
        "paragraphs": [
            "柘冈阴满雨初晴，野迳无人独自行。",
            "一饭茅斋最潇洒，香芽如玉待君烹。"
        ],
        "title": "奉要胜轩居实居士三首  其三",
        "id": "a17d71c8-218e-49bc-9c41-b7563109dc32"
    },
    {
        "author": "释德洪",
        "paragraphs": [
            "处处三门向南开，青山绿水自围裹。",
            "钟鱼鸣时摊钵盂，精粗随分吃些个。",
            "一生受用只如此，何用忙忙脚踏火。",
            "口闲莫说事，留取吞饭颗。",
            "眼明穿得针，要自时补破。",
            "粥後眠一觉，不着溲涨亦不起。",
            "斋後行数步，不是肚膨也打过。",
            "我不求世人，世人不求我。",
            "时时牵衣领，臃肿包头涡。",
            "一味怯风吹耳朵，世上许多人。",
            "枿枿犹如蚁旋磨，团团并头争什么。",
            "一筹输与摩陀板头盘脚坐，人言南岳好。",
            "奇峰七十朵，庐山更是好。",
            "瀑布垂天云，净色不受涴。",
            "殿阁参差如画出，万人围遶看登坐。",
            "汝若学道便成佛，汝若不学地狱祸。",
            "眼看鼻孔也寻常，六月日头甚热火。",
            "一筹输与摩陀看屋卧，唤渠挽不来，送渠推不可。",
            "摩陀摩陀，无如之何。",
            "问着不答，好哑大哥。"
        ],
        "tags": [
            "庐山",
            "衡山"
        ],
        "title": "摩陀歌赠干上人",
        "id": "6dfb8929-3479-4368-b45a-66ebc04c6255"
    },
    {
        "author": "释德洪",
        "paragraphs": [
            "天王如来现于世，文殊思往问法义。",
            "便遭贬向铁围山，须臾复摄文殊至。",
            "文殊拜起依位住，问我此谪坐何过。",
            "佛言汝自堕艰难，故起现行为不可。",
            "佛边女子名离意，端然入定方七岁。",
            "又问何以不逐之，佛言此女久无意。",
            "女以无意逐获免，十方来众何不遣。",
            "如来自在神足禅，有意测之近成远。"
        ],
        "title": "读禅要法",
        "id": "b821e6cc-3adf-4562-abb7-54cfecea4cfb"
    },
    {
        "author": "释德洪",
        "paragraphs": [
            "一个面如楪子大，眼耳鼻舌分疆界。",
            "髑髅里面都不言，听渠外边争揑怪。",
            "日用经行坐卧中，一段光明没遮盖。",
            "端上人，会不会，会与不会俱窒碍。",
            "如见灵源瞌睡翁，石火光中着精彩。"
        ],
        "title": "送端上人入黄龙",
        "id": "bd4df00a-7ad2-49f3-8000-a16c3dea1e1c"
    },
    {
        "author": "释德洪",
        "paragraphs": [
            "好菩萨，人中来。",
            "好菩萨，羊中来。",
            "女娲弄土飞尘埃，洛阳楼阁非愿力。",
            "众生业影空崔嵬，苾刍心不在法道，鲜衣美食何为哉。",
            "好菩萨，人中来。",
            "好菩萨，羊中来。",
            "女娲弄土飞尘埃。"
        ],
        "title": "好菩萨",
        "id": "5d3482c0-fc1e-41a9-a511-435e9c086a1b"
    },
    {
        "author": "释德洪",
        "paragraphs": [
            "十方都卢是个虎，玄沙斫柴见不怖。",
            "傍却报僧云是汝，言中有响今谁悟。",
            "华林年少相体解，庵中与之同行住。",
            "谁会呼作大小空，痴儿见之毛卓竖。",
            "我居十年无侍者，呼唤应时随指顾。",
            "有人问着是何宗，万里无云霜月苦。"
        ],
        "title": "慎侄来侍求偈",
        "id": "e22c1d46-cb20-4beb-a904-108e1bcac42e"
    },
    {
        "author": "释德洪",
        "paragraphs": [
            "霸陵将军万人敌，射虎饮羽马躃易。",
            "下马视之輙一笑，宁知虎为草中石。",
            "控弦复射又中的，砉然有声箭不入。",
            "将军但知为石耳，坐令疑虎心相失。",
            "诸方今谁达此机，蒋山老勤默而识。",
            "变公心挂蒋山云，浩然欲归约不得。",
            "洞庭青草水粘天，高帆摩空一千尺。",
            "仰看浪摧碧玉山，此时法界毛端集。"
        ],
        "tags": [
            "洞庭湖"
        ],
        "title": "变禅者归蒋山见佛果乞偈",
        "id": "07192cd5-62b9-43f2-a5c9-01fb392c5cae"
    },
    {
        "author": "释德洪",
        "paragraphs": [
            "长沙大虫方肉醉，倚树痾痒威见尾。",
            "逸禅来展寂子机，举足欲促适其睡。",
            "後身荆州张曲江，解锻佛祖如老庞。",
            "如闻去作丹霞问，正当一口吸西江。",
            "西江一口吸得尽，是汝法身应有剩。",
            "要令川客读此诗，都作蒋山吞栗硬。"
        ],
        "title": "送逸禅者归荆南见无尽居士",
        "id": "df9347c0-97f2-4319-9dfa-d2e14e56cea7"
    },
    {
        "author": "释德洪",
        "paragraphs": [
            "汝未办道业，何能超尘累。",
            "但观身精进，则知心猛利。",
            "日中乃当食，食不敢尽味。",
            "夜分而後寝，寝不敢熟睡。",
            "贪入光明想，贪证法明智。",
            "是名心出家，是名身出世。",
            "大哉无累神，合此有道器。",
            "若具所行心，件件俱不是。",
            "而称释氏子，动止是羞愧。"
        ],
        "title": "警策",
        "id": "99981080-8a6c-4264-ab19-f7c49a226771"
    },
    {
        "author": "释德洪",
        "paragraphs": [
            "直心是道无虚假，是牛何曾呼作马。",
            "平生日日常一般，但知九旬为一夏。",
            "声色峥嵘争盖覆，法身散失无寻处。",
            "因缘时节属今朝，不用追求全体露。",
            "七十八年弹指过，元来诸数不曾堕。",
            "南台再拜炷炉香，重渠当时不说破。"
        ],
        "title": "云庵和尚生辰烧香偈",
        "id": "31dab7a4-47b0-428f-8a26-ea2b006b9e41"
    },
    {
        "author": "释德洪",
        "paragraphs": [
            "不见丛林老陕西，铁牛生得石牛儿。",
            "泐潭扑面红尘起，四海禅流满地疑。",
            "沩山作人热心肺，冷处着火人方知。",
            "龙山说偈聊戏耳，万象惊叫天魔悲。",
            "三生大士视云汉，和倡四座知为谁。",
            "南台拱读万寿笑，生机妙语皆临时。",
            "诸方传诵着精彩，不是龙山唱和诗。"
        ],
        "title": "云庵生日空印设供作偈福严南台万寿三老与焉次韵",
        "id": "88f5d221-94a3-40e3-b293-a3be79431507"
    },
    {
        "author": "释德洪",
        "paragraphs": [
            "三世如来所说，开遮或擒或纵。",
            "一切微尘句偈，只明众生日用。",
            "譬如一室千灯，其光不杂不共。",
            "无色天女击鼓，四大部洲头痛。",
            "一切智智清净，开合不成痕缝。",
            "钦禅一等行脚，莫听虏子取奉。",
            "若说有法可传，但作眼见鼻孔。"
        ],
        "title": "钦禅者乞偈",
        "id": "6e59f771-dfa5-4b5f-b57d-1e230c1de381"
    },
    {
        "author": "释德洪",
        "paragraphs": [
            "醉李宣道者，活计太天真。",
            "把茅盖头处，只就松树身。",
            "树边有石两三块，便与倾倒为比邻。",
            "眼子崒嵂奇，寂寂亦惺惺。",
            "却倩松风替说法，而石侧耳听。",
            "宣公咄云，直饶听得如器盛水泻，也是外来之□。",
            "何如我此横眠坐睡，佛祖一齐丧气。"
        ],
        "title": "宣上人天真庵",
        "id": "ab8e5cb8-e878-48e9-88b2-0f61290f2dd7"
    },
    {
        "author": "释德洪",
        "paragraphs": [
            "祝融凌寒空，方陟缘云径。",
            "此山翠被重，有岩如侧磬。",
            "拂石聊枕肱，便觉诸缘静。",
            "万瓦粲霜晓，千里增目迥。",
            "石头有高弟，衣草却心病。",
            "千年续灯人，谁接悬丝命。"
        ],
        "title": "题草衣岩",
        "id": "7e77a8ed-0536-4c1b-8556-64e633f83e8d"
    },
    {
        "author": "释德洪",
        "paragraphs": [
            "潜庵九十一，自是百岁人。",
            "造物偶遗漏，顿置漳水滨。",
            "先禅江西来，邈得渠侬真。",
            "展挂雪色壁，毛髪皆精神。",
            "三玄合水乳，五位透金尘。",
            "譬如百衲帔，岁晚思惠新。",
            "臊僧不肯信，眼肉悬千斤。",
            "飞兔略燕楚，敏若臂屈伸。",
            "衲子参活意，击电飞机轮。",
            "宁如臊僧徒，蠢蠢粘唾津。"
        ],
        "title": "送先上人亲潜庵",
        "id": "9d7e7afd-88df-41c5-9777-f977806d5045"
    },
    {
        "author": "释德洪",
        "paragraphs": [
            "牛鸣马不仰，火必就燥地。",
            "应真隐躭源，寂子一再至。",
            "至言无缘饰，大道甚简易。",
            "三关不却人，见者自拟议。",
            "法身忽有剩，佛祖俱丧气。",
            "君看暮归人，径去方掉臂。"
        ],
        "title": "珪上人两过吾家既去作此",
        "id": "368493aa-a14c-49b3-8714-5953e0afc7cc"
    },
    {
        "author": "释德洪",
        "paragraphs": [
            "荆簪女，工采桑。",
            "画鸦女，衣罗纨。",
            "赤脚人，趁兔鹿。",
            "着靴人，饱食肉。",
            "百丈出家不害痴，一日不作一日饥。",
            "後生十指不点水，得便宜是落便宜。",
            "亲禅学道不檐板，自然公办私亦办。",
            "新年持钵走衡湘，要令一众毛孔香。"
        ],
        "title": "送亲上人乞食三首  其一",
        "id": "a6cdaa54-1cd1-4156-89f9-bda60cc0b0d9"
    },
    {
        "author": "释德洪",
        "paragraphs": [
            "虽应锋机，不是语句。",
            "鸭寒下水，鸡寒上树。",
            "不妨办众，推究自己。",
            "一手摸鱼，一手戽水。",
            "推开三玄玉鏁，揩拭同真十智。",
            "要知天下南台，口含三十六齿。",
            "夜归候门立地笑，眼脑痴憨肚里峭。",
            "缘来点铁成金法，白揣与人人不要。"
        ],
        "title": "送亲上人乞食三首  其二",
        "id": "f9ad6899-f3b1-40a8-bafb-4516cb7d60c9"
    },
    {
        "author": "释德洪",
        "paragraphs": [
            "以有梦幻身，安能亸饥渇。",
            "剃头舍饰好，则以乞为活。",
            "炼尽世间心，方称闲披衲。",
            "格言非汝欺，余尘尚诸学。",
            "吾师三界尊，食时亦持钵。",
            "春风吹湘云，万峰寒踢卓。",
            "出门一句子，团团生四角。"
        ],
        "title": "送亲上人乞食三首  其三",
        "id": "407a1404-3484-4ef4-88c8-13d6fbfade2e"
    },
    {
        "author": "释德洪",
        "paragraphs": [
            "鼓声无作者，有作必有处。",
            "乃知毕竟空，诳惑凡耳故。",
            "镜象无生灭，生灭则有体。",
            "乃知毕竟空，诳惑凡眼尔。",
            "以我如实知，法无心外者。",
            "若人见自心，一切如幻化。"
        ],
        "title": "读龙胜尊者语",
        "id": "87d1fe68-a75b-4e65-8d46-a033cf5f56d5"
    },
    {
        "author": "释德洪",
        "paragraphs": [
            "甲辰腊旦底时节，太虚完全无一缺。",
            "陷虎机参陕右禅，骂人觜是新罗铁。",
            "云居老子最精鋭，长笑师兄难控制。",
            "龙象蹴踏非驴堪，鹅王择乳非鸭类。",
            "睡快庵中知见香，试焚一铢熏十方。",
            "不在鼻端空与木，毕竟此香何处藏。"
        ],
        "title": "花药英禅师生日其子通慧设斋作此",
        "id": "46b82156-bf37-4c29-9f15-245c67f0f9ad"
    },
    {
        "author": "释德洪",
        "paragraphs": [
            "妒忌之火，焚烧善根。",
            "增恶果报，坏好名闻。",
            "以着我故，见慢增胜。",
            "瞋所盖纒，心不清浄。",
            "大则坏国，小则杀身。",
            "从古至今，数如沙尘。",
            "既会爱憎，当衣慈忍。",
            "如是进者，名真随顺。"
        ],
        "title": "四偈  其一",
        "id": "f07806d8-b9f2-425c-90dd-e21df5127662"
    },
    {
        "author": "释德洪",
        "paragraphs": [
            "见胜进者，心生嫉妒。",
            "以苾刍相，包蛇虺怒。",
            "不敢以身，而先天下。",
            "三人同行，必有师者。",
            "孔老之圣，行已如此。",
            "奈何怀瞋，而称释子。",
            "子以缘差，我故痛告。",
            "尽世间心，乃可学道。"
        ],
        "title": "四偈  其二",
        "id": "bb07db52-d453-4578-b75e-5c61ec4a7591"
    },
    {
        "author": "释德洪",
        "paragraphs": [
            "瞋恚现行时，无明所迷醉。",
            "不知自之失，但见他人是。",
            "如人在暗处，见外不见里。",
            "大哉圣人学，事事必求己。"
        ],
        "title": "四偈  其三",
        "id": "4e691f7d-7f18-48d4-98e3-40c990b8a32a"
    },
    {
        "author": "释德洪",
        "paragraphs": [
            "曹溪传祖位，夜舂先屈身。",
            "童子诵句偈，乃称曰上人。",
            "南山证果位，天神常伏膺。",
            "自以本持律，不敢称大乘。"
        ],
        "title": "四偈  其四",
        "id": "2e489e41-6851-4b38-b6be-c8b339f03987"
    },
    {
        "author": "释德洪",
        "paragraphs": [
            "昼为情缘，夜为恶想。",
            "譬如血脉，流注不断。",
            "笑喜怒骂，折旋俯仰。",
            "我观个中，无三界相。",
            "山河大地，与意俱丧。",
            "十方分身，向此安葬。",
            "耳中有尘，捕风缚响。",
            "舌头无骨，如拳展掌。",
            "婴儿哆啝，语无背向。",
            "终必得物，人不敢诳。",
            "是坚密身，独露万象。",
            "纔落意地，即同侣伴。"
        ],
        "title": "日用",
        "id": "d286fd6d-1b9e-4643-a2e2-e3efaa137e57"
    },
    {
        "author": "释德洪",
        "paragraphs": [
            "那落迦中，论刼受苦。",
            "焚铁其地，汁铜其柱。",
            "鱼鲙而脔，爪分而锯。",
            "于一日夕，有万痛楚。",
            "我避世纷，重闭其户。",
            "而此知识，勃然而怒。",
            "吏收付官，于此土住。",
            "自寻其罪，焦芽石女。",
            "然非天人，所能见与。",
            "自业成熟，现行会遇。",
            "受尽还无，无可措虑。",
            "我作是观，上契佛祖。"
        ],
        "title": "八月十六入南昌右狱作对治偈",
        "id": "5ccb9ae0-5317-4cac-98ea-3e41e708b641"
    },
    {
        "author": "释德洪",
        "paragraphs": [
            "观饿鬼趣，论劫饥渇。",
            "针锋其咽，火聚其髪。",
            "昼夜号呼，百千死活。",
            "我常饱暖，今暂缺乏。",
            "当生大悲，入此观法。"
        ],
        "title": "食不继偈",
        "id": "4e4dd360-ab8b-4253-8c45-47770faf0882"
    },
    {
        "author": "释德洪",
        "paragraphs": [
            "白衣微涴輙易觉，软泥硬地俱隐脚。",
            "自家力量那借人，了义心头无处着。",
            "实无一法可相传，直语临机休卜度。"
        ],
        "title": "读巘禅师录",
        "id": "3e036ee2-509f-4fe9-86c7-a4eb9a00ef31"
    },
    {
        "author": "释德洪",
        "paragraphs": [
            "解弹无弦琴，急拍红牙碎。",
            "得生覩史天，冤债有头对。",
            "须知泐潭禅，妙出言诠外。",
            "猛焰炉中堕指冰，箭锋拄处君休昧。"
        ],
        "title": "次韵李商老送杲上人还石门",
        "id": "5869e561-7efc-43be-a242-e0912bf3d487"
    },
    {
        "author": "释德洪",
        "paragraphs": [
            "教乘法檀越，宗门禅判官。",
            "今朝藏不得，推出与人看。",
            "看看，夜行只管贪明月，不觉浑身露水寒。"
        ],
        "title": "永明禅师生日",
        "id": "54ddab72-597c-4a3d-9ad3-079236e805ac"
    },
    {
        "author": "释德洪",
        "paragraphs": [
            "当初二祖说禅，拜起依位而立。",
            "後来百丈听法，卷却坐前拜席。",
            "曹山一堕二目，老儿衣穿骨露。",
            "譬如弹指阁前，门开还合如故。"
        ],
        "title": "堕轩",
        "id": "afe6fb68-be2e-4d40-85d8-c3e091e7a67c"
    },
    {
        "author": "释德洪",
        "paragraphs": [
            "十世古今圆当念，日用当以何法验。",
            "梦中享尽百年荣，黄梁未熟路傍店。",
            "乃知无明无性体，狂逐妄缘颠倒转。",
            "枣柏指我此妙门，故能千偈如瓴建。"
        ],
        "title": "枣柏生辰",
        "id": "9136488c-5b59-4a4d-a903-c28cafb30bdf"
    },
    {
        "author": "释德洪",
        "paragraphs": [
            "黄龙三月十有七，天下衲僧信不及。",
            "尽道三关透者难，鼻直眼横谁不识。",
            "满院东风花不言，死生情尽于今日。",
            "汨罗江上小丛林，放意说禅无愧色。"
        ],
        "title": "三月十七老黄龙生辰",
        "id": "a690e1a1-4658-45ef-b701-4571e4afeb90"
    },
    {
        "author": "释德洪",
        "paragraphs": [
            "万古知音是今日，晦堂古锥口门窄。",
            "今既不来昔不往，桃花落尽春狼籍。",
            "南台茗椀荐炉香，世礼丛林笑未忘。",
            "只个死生收不得，梦中声色谩遮藏。"
        ],
        "title": "黄龙生辰因阅晦堂偈作此",
        "id": "bb91137f-16ee-45aa-9aa1-cb8ecac7173a"
    },
    {
        "author": "释德洪",
        "paragraphs": [
            "生死枞然无背面，名字由汝舌头转。",
            "昔日曾死今应生，今日是生何不见。",
            "是俗何故无须髪，是僧何不着伽梨。",
            "僧俗死生明不得，团栾一句匾如锥。"
        ],
        "title": "正月六日南安岩主生辰",
        "id": "9557748f-7b10-429c-ba47-cc0c030ba9a0"
    },
    {
        "author": "释德洪",
        "paragraphs": [
            "见闻觉知只一度，如刀斫水终不破。",
            "细寻痕迹了无有，谓无破处则不可。",
            "譬如密室风寂然，谓风无有俱是过。",
            "以扇为风则动揺，风本不动汝会么。"
        ],
        "title": "超禅师示众云见闻觉知只可一度",
        "id": "4164f9c7-930d-47ea-9b3e-174ab0319656"
    },
    {
        "author": "释德洪",
        "paragraphs": [
            "头颅枿枿贪肉脔，眼孔巴巴憎妒聚。",
            "但寻他人是非说，不知自己败阙露。",
            "斗死他年输与我，斗生今日不及汝。",
            "见时先意相不审，各自念佛修行去。"
        ],
        "title": "不能争得偈",
        "id": "1681b30b-0483-4aba-b97d-0a6dcb29955e"
    },
    {
        "author": "释德洪",
        "paragraphs": [
            "妄见往来颠倒性，智入三际刹那定。",
            "即此名言是污染，知为污染心清浄。",
            "此知不属缘非缘，一丝不挂鱼脱渊。",
            "梦幻死生藏不得，永夜清宵常现前。"
        ],
        "title": "云庵和尚生日烧香偈",
        "id": "44054494-1861-45ff-beba-3254f48be30e"
    },
    {
        "author": "释德洪",
        "paragraphs": [
            "政和八年四十八，一念了知一切法。",
            "颠倒妄想垢消灭，平等性智光通达。",
            "常令现前绝功勋，不欲染污差毫髪。",
            "云庵梦中提诲我，不然何以同登塔。"
        ],
        "title": "戊戌岁元日梦云庵携登塔问答甚多觉而忘之作此",
        "id": "df259e8d-0d59-49a4-8529-ae608eba959c"
    }
]