[
    {
        "author": "呂本中",
        "paragraphs": [
            "窮山擁翠染人愁，亭下寒溪東北流。",
            "寄語扁舟舟上客，爲傳消息到筠州。"
        ],
        "title": "界步河亭",
        "id": "bc7bf18e-03e9-4aef-b977-881acbb8e08f"
    },
    {
        "author": "呂本中",
        "paragraphs": [
            "匝地濃雲散曉風，輕霜挟冷下長空。",
            "攅峰疊嶂来無盡，疑是舟行圖畫中。"
        ],
        "title": "塗中久雨乍晴",
        "id": "95bdf25f-cf4a-49e2-93df-8238cf30c483"
    },
    {
        "author": "呂本中",
        "paragraphs": [
            "再到連州却是家，逢人不復嘆生涯。",
            "尊前欲洒思鄉泪，羞見枝頭含笑花。"
        ],
        "title": "連州",
        "id": "e6cc5607-e8bf-42b1-9fe8-4fd1a705c17e"
    },
    {
        "author": "呂本中",
        "paragraphs": [
            "路轉寒松日欲斜，野梅初吐兩三花。",
            "溪流映石風吹碧，時有粼粼雨後砂。"
        ],
        "title": "寧遠道中",
        "id": "8a292db5-4791-4be1-b2e1-78df11bcc1ee"
    },
    {
        "author": "呂本中",
        "paragraphs": [
            "宴坐翛然萬慮忘，從他風雨送春忙。",
            "佛燈初上黄昏後，時炷郴州石乳香。"
        ],
        "title": "春晚",
        "id": "f3b993bd-db8a-4071-8cfb-d28a8601776e"
    },
    {
        "author": "呂本中",
        "paragraphs": [
            "湘江江上數重山，山遠雲深縹緲間。",
            "帝子不歸腸欲斷，竹梢空染淚痕斑。"
        ],
        "title": "湘江斑竹",
        "id": "283d5bc4-9495-4143-b19b-c2ae81412ed6"
    },
    {
        "author": "呂本中",
        "paragraphs": [
            "淡日輕風細雨餘，陰陰溪柳映溪蒲。",
            "清流平岸舟行疾，野鳥時聞聲自呼。"
        ],
        "title": "興安靈渠",
        "id": "0488bc88-17ed-46a9-8268-540e8e224a42"
    },
    {
        "author": "呂本中",
        "paragraphs": [
            "淡日輕烟村徑斜，長風卷浪欲浮花。",
            "夜深隔岸漁舟過，螢火驚飛亂點沙。"
        ],
        "title": "野岸",
        "id": "5e24a969-f3a1-4f96-9908-0d23832236eb"
    },
    {
        "author": "呂本中",
        "paragraphs": [
            "淡淡陰雲晝掩門，隔溪楊柳暗江村。",
            "落花狼藉飛紅雨，又是潺湲過一春。"
        ],
        "title": "春晚即事",
        "id": "7150efcc-4451-4dd5-bbb0-cd88be027940"
    },
    {
        "author": "呂本中",
        "paragraphs": [
            "抗志欲學仙，自恨無仙骨。",
            "去國將六年，避地欠三窟。",
            "禪房翳翠陰，竹本可製笏。",
            "誰持大君前，指顧收回鶻。"
        ],
        "title": "香山觀壁間詩因次其韻",
        "id": "8d5a6f70-1090-46d5-a89b-d12ae7b77e1c"
    },
    {
        "author": "呂本中",
        "paragraphs": [
            "買臣負薪行且歌，其妻羞縮悲蹉跎。",
            "季子歸佩六相印，骨肉歆羡緣金多。",
            "人生窮達等幻滅，貧賤何憂貴何悦。",
            "爭如饑采首陽薇，不慕臯夔希稷契。",
            "貪功徇名世莫嗤，拖金曳紫同兒嬉。",
            "一朝禍至幾發冢，却思衣布丹徒時。",
            "丹徒風月依然好，爾自升沈委荒草。",
            "草長木拱荒烟寒，此恨年年向誰道。"
        ],
        "title": "懷古",
        "id": "891c0c0d-a9cd-4e9c-9bbe-c4e8e241ed4b"
    },
    {
        "author": "呂本中",
        "paragraphs": [
            "憶昔春將暮，分攜桂嶺邊。",
            "落花依斷隴，飛絮滿長川。",
            "風急吹殘雨，雲開放曉天。",
            "山光如欲動，草木不勝妍。",
            "沽酒□村市，停驂近郭田。",
            "臨行思款曲，已别更流連。",
            "治邑煩游刃，編氓荷息肩。",
            "高牙久藏巧，篤行衆推賢。",
            "屢辱銀鈎貺，頻更玉律遷。",
            "故鄉迷藪澤，回夢渺雲烟。",
            "漂泊遥相望，窮愁秪自憐。",
            "愛閑身益嬾，多病氣仍孱。",
            "故國因人問，新年底事傳。",
            "政應升斗戀，聊結簿書緣。",
            "諸老方推轂，乘時好著鞭。",
            "提撕起憔悴，騰踏動蜿蜒。",
            "袖有平戎策，囊無封禪篇。",
            "功名期萬里，富貴屬丁年。",
            "范蠡中興越，田單卒破燕。",
            "異時歸捆載，乞我買隣錢。"
        ],
        "title": "近體詩二十韻寄秉之",
        "id": "992194e2-4748-47b8-91c5-dcfb633f94c8"
    },
    {
        "author": "呂本中",
        "paragraphs": [
            "昏旦黄□裏，經營謝獨清。",
            "看人長麈尾，懷我短燈檠。",
            "舊友分窮達，斯文鼎重輕。",
            "邊聲授明主，禮樂謝諸生。"
        ],
        "title": "離行在即事三首  其一",
        "id": "938114be-0727-4232-97db-1da22289dd02"
    },
    {
        "author": "呂本中",
        "paragraphs": [
            "漂泊留旁郡，煩人久厚顔。",
            "强求微祿去，未得故鄉還。",
            "驛騎隨朝發，舟師語夜闌。",
            "到家傳吉夢，歸使下燕山。"
        ],
        "title": "離行在即事三首  其二",
        "id": "6f5a0ca1-cb70-4eb3-aae9-eabdcc4adb6a"
    },
    {
        "author": "呂本中",
        "paragraphs": [
            "客况多堪笑，歸舟静擁衾。",
            "轉喉常觸諱，對面卻論心。",
            "外物家無有，園居念本深。",
            "妻孥安短褐，終不羨多金。"
        ],
        "title": "離行在即事三首  其三",
        "id": "f1513660-6468-4493-a8a6-a3021d3c9df2"
    },
    {
        "author": "呂本中",
        "paragraphs": [
            "掃地樗樹陰，扇火煉金液。",
            "饑烏下朝陽，啄枝墜紅實。",
            "禿翁未着巾，僂背散破綌。",
            "提鈐顧四海，老手閑可惜。",
            "相勉各衰年，省事慎藥石。",
            "急當固根本，廼可傳損益。",
            "元氣日憊虧，藥邪資資賊。",
            "誰解醫乾坤，相視淚橫臆。"
        ],
        "title": "廬陵相遇同煉金液贈師厚直閣",
        "id": "9d5ee737-1425-4026-9c9d-8f906a5ee020"
    },
    {
        "author": "呂本中",
        "paragraphs": [
            "舊傳椰實來瓊州，珍如楚萍出中流。",
            "雙帆入槳嚴護送，海若亦恐貽神羞。",
            "當時荔子寵妃子，一日紅塵歸帝里。",
            "棄捐碩果□不食，正音鏗鏘不入耳。",
            "勿嗤磈礧老瓠壺，中含瓊漿碧琳腴。",
            "聖門貌取失子羽，底事端可銘璠璵。",
            "新詩應欲泄感意，更復誇談作真賜。",
            "閲人如此慎勿欺，我□與君諳世事。"
        ],
        "title": "次韻景實椰子詩",
        "id": "3ea1b176-942a-467d-bb6c-22a11bf6d507"
    },
    {
        "author": "呂本中",
        "paragraphs": [
            "風土傜人住，依棲縣令尊。",
            "摘山春晚苦，汲澗雨餘渾。",
            "白日供高枕，生涯付小園。",
            "時来攜白鏟，種藥兩三根。"
        ],
        "title": "閑居",
        "id": "71f7f54f-1d52-45a6-b871-5e4e5636c887"
    },
    {
        "author": "呂本中",
        "paragraphs": [
            "白日供多病，青山且舊居。",
            "柴門臨水静，風葉舞霜餘。",
            "老練時情熟，貧□家計疏。",
            "牆東端可望，炙背飽翻書。"
        ],
        "title": "冬日雜詩  其一",
        "id": "3c3372e4-c729-49e5-9496-10dc887ca64a"
    },
    {
        "author": "呂本中",
        "paragraphs": [
            "春景晴乃映，寒江曉不波。",
            "雲山明客眼，風露净林柯。",
            "紫塞傳烽急，黄池带劍多。",
            "蒼生好蘇息，天意定如何。"
        ],
        "title": "冬日雜詩  其二",
        "id": "c782aea1-07af-4b8d-bd65-cf405b68bcce"
    },
    {
        "author": "呂本中",
        "paragraphs": [
            "雨添東澗連西澗，雲斷前山起後山。",
            "野水到門人去盡，昏煙迷樹鳥飛還。",
            "江天日月渾無色，客路風埃只强顔。",
            "舞石至今隨燕乳，裁詩不復哭龍慳。"
        ],
        "title": "苦雨",
        "id": "6f4a27f7-9bd6-4b3f-adeb-92ee5045638d"
    },
    {
        "author": "呂本中",
        "paragraphs": [
            "謝公爲時出，四海正仰渠。",
            "雅志在東山，本末固不渝。",
            "苻堅百萬師，一掃談笑餘。",
            "今公抱長策，豈止安石徒。",
            "平生獨往願，結亭山一隅。",
            "躋扳上修竹，已自勝巾車。",
            "舉手謝世人，不與汝同途。",
            "出佐明天子，意欲無強胡。",
            "行當復中原，即日還舊都。",
            "豈容思昔隱，更作深山居。",
            "小人病無能，悮入承明廬。",
            "朝夕投劾歸，爲公先掃除。"
        ],
        "title": "題官使趙樞密獨往亭",
        "id": "5d06b2b2-da5a-4a9c-a046-a7b51e646fc2"
    },
    {
        "author": "呂本中",
        "paragraphs": [
            "避亂久去國，遠游將抱孫。",
            "氛埃到湖嶠，愁嘆滿乾坤。",
            "氣力吾先老，風流子獨存。",
            "相逢能少駐，重爲倒餘尊。"
        ],
        "title": "申瑞應詩",
        "id": "2c012a4a-46bb-4940-8119-2b55807eaf97"
    },
    {
        "author": "呂本中",
        "paragraphs": [
            "京路蕭條信不通，胡塵尚欲競南風。",
            "三年避地身多病，萬里攜孥囊屢空。",
            "天際每垂憂國淚，日邊誰了濟時功。",
            "宣王自是中興主，會見鑾輿返故宫。"
        ],
        "title": "丁酉冬江上驚報",
        "id": "d81bcf52-2cdf-4681-9168-9d03270c1417"
    },
    {
        "author": "呂本中",
        "paragraphs": [
            "寒起溪邊蘆荻風，霜林病葉未全紅。",
            "雁隨雲落斜陽外，舟傍山行晚照中。",
            "極目閑愁愁欲絕，滿川離恨恨無窮。",
            "天涯更送親朋去，尊酒何時再得同。"
        ],
        "title": "高安道中有懷故人李彤",
        "id": "ca01d227-e94d-4073-9aef-da9967e57b7b"
    },
    {
        "author": "呂本中",
        "paragraphs": [
            "泝流蕩漿到陽山，寺在雲山縹緲間。",
            "雨洗竹萌穿野岸，風吹榕葉落荒灣。",
            "僧眠白日鐘聲静，花送青春鳥語閑。",
            "留醉嶺南無所恨，不妨蠟屐恣躋攀。"
        ],
        "title": "游陽山廣慶寺",
        "id": "c2368091-a98a-417d-a726-41120de9141c"
    },
    {
        "author": "呂本中",
        "paragraphs": [
            "雨後輕裘寒尚侵，杖藜終日共登臨。",
            "水聲不似風聲急，山色何如草色深。",
            "萬疊殘雲渡晚照，千章古木發新陰。",
            "飄零未忍疏杯酌，欲醉翻嫌酒滿斟。"
        ],
        "title": "自陽山還連州",
        "id": "c9292feb-fd88-4861-a36b-add945bbcdd6"
    },
    {
        "author": "呂本中",
        "paragraphs": [
            "風雨翛翛似晚秋，鴉歸門掩伴僧幽。",
            "雲深不見千巖秀，水漲初開萬壑留。",
            "鐘喚夢回空悵望，人傳書到竟沈浮。",
            "面如田字非吾相，莫羡班超封列侯。"
        ],
        "title": "柳州開元寺夏雨",
        "id": "6dd2616c-94fc-4918-bd48-645d14c6c0ba"
    },
    {
        "author": "呂本中",
        "paragraphs": [
            "隋堤河畔别支公，目斷霜天數去鴻。",
            "歲月峥嶸如許久，江湖漂泊略相同。",
            "無窮煙草夕陽外，不盡雲山秋色中。",
            "寄語只今能見憶，書来莫遣太匆匆。"
        ],
        "title": "寄雲門山僧宗杲",
        "id": "9a87912d-0b86-4095-957d-a828b1a49298"
    },
    {
        "author": "呂本中",
        "paragraphs": [
            "折柳長亭今幾年，一行作吏楚江邊。",
            "音書頓逐歸鴻斷，消息時因過客傳。",
            "五嶺風温吹瘴雨，九疑雲濕卷愁烟。",
            "每吟春草池塘句，尚想詩成夢惠連。"
        ],
        "title": "懷從弟",
        "id": "ca7ee41d-ecec-4b3f-9e7e-df43424f6792"
    },
    {
        "author": "呂本中",
        "paragraphs": [
            "淅淅寒聲未落霜，滿庭殘葉不勝黄。",
            "牆頭雨带煙悲冢，爐冷風飄塵带香。",
            "修墓尚應懷楚德，入關猶想快秦王。",
            "追思往事空垂淚，無限傷心對夕陽。"
        ],
        "title": "郴州謁義帝陵廟",
        "id": "9e3db853-6984-4df5-b279-a70c73c7cc14"
    },
    {
        "author": "呂本中",
        "paragraphs": [
            "雲海冥冥日向西，春風着意力猶微。",
            "無端一棹歸舟疾，驚起鴛鴦相背飛。"
        ],
        "title": "絕句  其一",
        "id": "2457680f-8b09-45d2-93a3-5e2f9a0d7926"
    },
    {
        "author": "呂本中",
        "paragraphs": [
            "過盡層城渡石梁，亂山千疊轉羊腸。",
            "草堂居士風流在，與種寒香滿古堂。"
        ],
        "title": "絕句  其二",
        "id": "fb45c79d-fabc-47d6-952b-7e64b423cb27"
    },
    {
        "author": "呂本中",
        "paragraphs": [
            "江城春色漲晴空，櫻杏漫山潑眼紅。",
            "溪轉路迴人不見，籃輿十里度松風。"
        ],
        "title": "絕句  其三",
        "id": "6c9de5ee-cf37-45a3-a433-cc5be5b646fa"
    },
    {
        "author": "呂本中",
        "paragraphs": [
            "公今處群士，培塿望嵩高。",
            "不有千鈞重，虛蒙一字褒。",
            "荒山伏虎兕，小徑狎狸猱。",
            "默坐吾已得，往尋渠自勞。"
        ],
        "title": "送韓存中侍郎赴光州二首  其一",
        "id": "e2e6ee0e-dc73-4479-bd0e-24a74de0e945"
    },
    {
        "author": "呂本中",
        "paragraphs": [
            "令弟今先達，諸郎復可人。",
            "一麾公出守，三徑我知津。",
            "香火它年社，山河後夜春。",
            "會須從几杖，不必畫麒麟。"
        ],
        "title": "送韓存中侍郎赴光州二首  其二",
        "id": "2b52d038-8251-4817-9ad4-217357f2bc35"
    },
    {
        "author": "呂本中",
        "paragraphs": [
            "老眼文書便一窗，短檠風味竹方床。",
            "洛陽甲子清明近，海內交游道里長。",
            "漸欲着身舡尾上，不能尋汝馬蹄旁。",
            "慢紅夭綠無多事，紫蝶黄蜂各自忙。"
        ],
        "title": "試院中呈諸同官",
        "id": "0b4ec9ce-9f1b-467f-9019-0010522b6e11"
    },
    {
        "author": "呂本中",
        "paragraphs": [
            "一閉幾十日，春風能幾時。",
            "悮尋高士傳，虛負老人期。",
            "酒或知愁處，人應笑我癡。",
            "衰顔已無緒，仍對折殘枝。"
        ],
        "title": "試院鎖宿數日未出",
        "id": "bfc6625f-3664-4f9d-9e28-efee2870f51f"
    },
    {
        "author": "呂本中",
        "paragraphs": [
            "水上人家各繫船，畫旗何處插鞦韆。",
            "長堤繚繞人行外，古木槎牙鳥宿邊。",
            "敢爲簿書嫌蹭蹬，卻因升斗致留連。",
            "何時更鼓江南棹，一住越中三十年。"
        ],
        "title": "堤上",
        "id": "3c9395c8-5fb8-4d11-bd6b-d38e63112d4a"
    },
    {
        "author": "呂本中",
        "paragraphs": [
            "年來塵土住都城，尚見東行半月程。",
            "一夜北風三尺雨，臥聞車馬濺泥聲。"
        ],
        "title": "阻雨不出",
        "id": "a97c4a7a-7d73-4413-ba56-8c127c76c0d3"
    },
    {
        "author": "呂本中",
        "paragraphs": [
            "昔年繞舍培楸梧，霜風初勁葉未枯。",
            "雞肥兔賤年穀熟，草服黄冠真野夫。",
            "時時步屧遇鄰叟，共醉不復煩追呼。",
            "杯中滿汎注白玉，林邊阿堵無青鳬。",
            "擊壤歌缶有餘樂，豈羨騏驥馳大衢。",
            "眼眵看朱或成碧，心懵讀馬還作烏。",
            "富如安昌徒自苦，上賈必欲求膏腴。",
            "聲名向晚更寂寞，何似楊雄宅一區。",
            "美官好爵乃上苴，人生要在修廉隅。"
        ],
        "title": "次潘節夫韻",
        "id": "7080b86f-8dd4-442e-9d8d-936ba6e8e143"
    },
    {
        "author": "呂本中",
        "paragraphs": [
            "直言曾許老盲聾，文物當年掃地空。",
            "縱病且懷脩月手，更窮不顧拍張公。",
            "長年眼作胡僧碧，舊賞花今何處紅。",
            "知有百年餘習在，略煩佳句愈頭風。"
        ],
        "title": "再用前韻寄璧公",
        "id": "6762aaef-99d3-4cec-8ccb-96c059bd89c8"
    },
    {
        "author": "呂本中",
        "paragraphs": [
            "清霜散曉陰，輕風吹宿霧。",
            "橋傾絕人行，漁間借舟渡。",
            "初驚烏背轉，漸入牛脾路。",
            "長林連雲壑，細草縈石戶。",
            "洞深鎖靈蹤，鹿去驂仙馭。",
            "殿高鄰天冠，廊回寬地屨。",
            "驟響水湍流，飄香花似雨。",
            "崎嶇到山椒，靜曠奪塵慮。",
            "四顧但蒼莽，俯窺若軒翥。",
            "竚立鶴不歸，寒生日云莫。"
        ],
        "title": "郴州牛脾山謁景星觀下有白鹿洞乃蘇耽飛昇之地",
        "id": "10a74e38-5de1-40e9-b0cc-4ea0bb175691"
    },
    {
        "author": "呂本中",
        "paragraphs": [
            "看花不忍摘，憶在歷陽時。",
            "夢挾春風走，生嫌莫景移。",
            "老人扶杖隱，諸少倚歌遲。",
            "懶拙今誰問，漂流只自知。",
            "久無紅頰映，但有白須隨。",
            "一世半疾病，百年常別離。",
            "謾成歸隱夢，頻有送行詩。",
            "痛飲心猶在，高吟病不宜。",
            "未應譏偪仄，或恐勝肥癡。",
            "何日江南去，秋帆滿意吹。"
        ],
        "title": "春日十二韻",
        "id": "606a3324-8e06-4a7a-9941-1a310122cd75"
    },
    {
        "author": "呂本中",
        "paragraphs": [
            "驟雨翻簷急，殘花落案頻。",
            "春光一夢過，物態逐時新。",
            "舊識嵇康懶，兼隨原憲貧。",
            "南鄰鼓喚客，知是可憐人。"
        ],
        "title": "京師雨春",
        "id": "2a54b9d6-5d4a-46f2-86b5-11e0734ad952"
    },
    {
        "author": "呂本中",
        "paragraphs": [
            "疾病衝忙百不宜，只今筋力已全衰。",
            "長廊廣殿風來遠，古柳高槐日上遲。",
            "彭澤老人新斷酒，輞川居士舊能詩。",
            "已憐匹馬西歸後，更憶扁舟南渡時。"
        ],
        "title": "府學治事奉懷張彥實兼寄惠子澤范信中向君受",
        "id": "e979d016-f448-468e-9fa0-64bccb00c756"
    },
    {
        "author": "呂本中",
        "paragraphs": [
            "莫言離別廢周旋，萬里星河共此天。",
            "山色自然無罣礙，月明何處不團圓。",
            "寒雲渺莽初飛雁，野樹蕭條咽斷蟬。",
            "問舍求田經有願，曉帆春渚望回舡。"
        ],
        "title": "寄家叔虛己",
        "id": "d053361e-b529-4087-bdfc-1183ea30120d"
    },
    {
        "author": "呂本中",
        "paragraphs": [
            "陳郎苑裏朝朝樹，齊主宮中步步蓮。",
            "莫言河朔便粗魯，便有琵琶膝上弦。"
        ],
        "title": "北齊",
        "id": "2d365dcc-fded-4f2e-bf28-050924413f97"
    },
    {
        "author": "呂本中",
        "paragraphs": [
            "和風藹藹動祥煙，此日祥鸞下九天。",
            "已共清秋卻殘暑，更同蒼柏享長年。",
            "瓊枝自出塵囂外，寶月常臨雨露前。",
            "□問當筵何所頌，人間今日地行仙。"
        ],
        "title": "信安生日",
        "id": "52d79740-d89d-419d-882b-90c8041b3461"
    },
    {
        "author": "呂本中",
        "paragraphs": [
            "瑯琊初渡秦淮水，外旋轉姦雄抗胡壘。",
            "白頭欻發問鼎新，十萬銳師同日起。",
            "旌旗蔽江銜舳艫，缷帆鈎壍屯于湖。",
            "雲昏霧慘恣誅殺，電激風奔傳指呼。",
            "謀狂慮逆天奪魄，晝夢環營日五色。",
            "巴滇駿馬去如飛，始遣輕兵索行客。",
            "黄須英特神所憐，舍旁老嫗留寶鞭。",
            "寶鞭玩賊佇俄頃，野陌塵斷生青煙。",
            "石城戰士爭憤泣，君王試敵曾深入。",
            "纍纍金印取封侯，忍瞰上流借餘力。",
            "際山暴骨真可哀，向來勝負安在哉。",
            "至今秋晚漁樵地，雨洗漬血空蒼苔。"
        ],
        "title": "晉大寧四年王敦自武昌下屯于湖明年六月敦將舉兵內向明帝微行至于湖陰察其營壘而去唐溫庭筠作湖陰曲蓋爲此也後漢王霸之孫改封蕪湖吳時此地稱于湖或稱蕪湖察其營壘則姑熟之西初無湖陰又且于湖乃蕪湖也張文潛有于湖曲廣其意追和焉",
        "id": "e3c48409-80cb-45f9-a9d3-19f6a9ff15c8"
    },
    {
        "author": "呂本中",
        "paragraphs": [
            "嬴氏方失鹿，群豪競奔馳。",
            "較力爭勝負，未辨雄與雌。",
            "項羽奮其中，氣壓諸侯師。",
            "破關與救趙，九江實先之。",
            "指揮半率土，自謂可立治。",
            "孰知大蛇斷，天命潛已移。",
            "隋何說淮南，禍福非面欺。",
            "間行共歸漢，遂合垓下圍。",
            "海岳既在主，智勇安所施。",
            "不自晦圭角，寧能免嫌疑。",
            "殺身膏草莽，爲復歸怨誰。",
            "插劍郴岸口，泉溢何神奇。",
            "載籍加隱括，曷嘗親到斯。",
            "惜哉功名悮，徒令後世嗤。"
        ],
        "title": "題九江王插劍泉",
        "id": "a42ced77-2130-4db6-87e6-65515210856e"
    },
    {
        "author": "呂本中",
        "paragraphs": [
            "建炎庚戌正月尾，陽山雨雹大如李。",
            "疾雷先驅風御隨，頃刻雲屯遍千里。",
            "初疑地軸開九淵，固陰驚蟄神龍起。",
            "又恐帝出發震怒，下掃炎荒除癘鬼。",
            "破窗穿牖□□橫，觸石摧林勢難比。",
            "疑是曉色方窺簷，慘澹復黑迷巾履。",
            "披衣欲興還就枕，渹磕崩騰喧兩耳。",
            "吾君聖德過成康，胡虜憑陵殊未已。",
            "中原郡邑半丘墟，鐵騎猶思犯南鄙。",
            "安得天威假廟謨，恢復兩河端可竢。"
        ],
        "title": "陽山大雹",
        "id": "3ea36acb-7b65-4b6c-a372-e871e17e11f3"
    },
    {
        "author": "呂本中",
        "paragraphs": [
            "雄文峙華嵩，高詞燦星斗。",
            "孝思古人齊，名出當時右。",
            "少小懷經綸，志氣頗自負。",
            "束带入柏臺，極力排姦醜。",
            "讒言如青蠅，正立無所苟。",
            "貶官宰陽山，萬里困奔走。",
            "松竹羅縣齋，黄卷不離手。",
            "地偏難蠻風，吏民歸化誘。",
            "至今數百年，流俗獨淳厚。",
            "山川發清奇，與公俱不朽。",
            "我來拜遺像，肴蔬薦芳酒。",
            "指石哦公詩，一洗胸中垢。"
        ],
        "title": "謁韓文公廟陽山",
        "id": "0fb34c7b-1d54-4130-af0e-52d82d9fff82"
    },
    {
        "author": "呂本中",
        "paragraphs": [
            "去郡十五里，滿山蔽青松。",
            "朝來雨初過，蕭瑟鳴悲風。",
            "踏泥轉溪曲，路盡山無窮。",
            "層崖築欄閣，宛在雲煙中。",
            "引水遶砌下，濆石常飛濛。",
            "尋幽到寺背，蒼碧摩高空。",
            "古甃冽寒泉，淺沙影重重。",
            "伏流尚數步，暗與溪相通。",
            "潺湲去何之，可折從此東。",
            "會有到海期，豈計朝莫功。",
            "我行因避賊，眺覽聊從容。",
            "徘徊未忍去，僧飯催撞鍾。"
        ],
        "title": "游會勝寺蒙泉",
        "id": "961f4965-d5f7-4ad9-8aef-a78184183a44"
    },
    {
        "author": "呂本中",
        "paragraphs": [
            "附溪翳嘉木，瀕溪引清流。",
            "如何幾畝田，委曲林泉幽。",
            "亂石際高下，森列如戈矛。",
            "青色染黛淺，映水疑欲浮。",
            "危亭跨絕壁，廣榭排荒丘。",
            "我來雨初過，遠山雲半收。",
            "百花開已盡，桑柘鳴晴鳩。",
            "不知汝潁間，還有此景不。",
            "躊躇思痛飲，沃洗胸中愁。",
            "明朝儻未去，提壺再來游。"
        ],
        "title": "連州游隅湖亭",
        "id": "b8e51d53-e111-4bb7-a240-960319059e65"
    },
    {
        "author": "呂本中",
        "paragraphs": [
            "我老日已懶，君閑寧廢詩。",
            "塵埃久無夢，苔竹舊相知。",
            "早晚春猶在，追隨病不宜。",
            "因觀七字句，尚足樂晨饑。"
        ],
        "title": "奉觀超然居士面面亭唱和新句輒成近體詩上呈",
        "id": "2ef77aca-d7e9-45d0-9232-8f3ea40e9e7c"
    },
    {
        "author": "呂本中",
        "paragraphs": [
            "有口莫飲朝市水，有腳莫踏紅塵地。",
            "市朝之水不可飲，塵埃一涴無由洗。",
            "十年閱世真夢寐，一日逢君得歡喜。",
            "自嫌急雨倒晴雷，且願濁河露清泚。",
            "君行此去道廬山，爲我作詩山兩間。",
            "寒泉夜聽鳴玦環，剗茅後池種白蓮。",
            "更約洪謝林汪潘，徐李欲去不作難。",
            "倚松聞之亦解顔，我且往矣君先還。"
        ],
        "tags": [
            "庐山"
        ],
        "title": "送李惇秀才",
        "id": "e93b355d-4139-4055-85e3-cd69ab7fa6bc"
    },
    {
        "author": "呂本中",
        "paragraphs": [
            "老病昏昏閑不出，山後山前雪三日。",
            "人家閉戶作新年，一飽經營苦無術。",
            "朝地附火讀陽秋，箋注紛羅添一憂。",
            "未減少年窮事業，青燈分坐寫蠅頭。"
        ],
        "title": "元日雪中作",
        "id": "763ea6dd-40e5-4583-9208-cd648535e60a"
    },
    {
        "author": "呂本中",
        "paragraphs": [
            "病欲馳驅轉不宜，只今筋力十分衰。",
            "平生轗軻老更甚，此去艱難心自知。",
            "苛癢未除妨攝念，交遊雖近廢論詩。",
            "明年更欲尋公去，同上衡山過九疑。"
        ],
        "tags": [
            "衡山"
        ],
        "title": "送王周士",
        "id": "e074160e-6c11-4782-88ce-afb25d323d6c"
    },
    {
        "author": "呂本中",
        "paragraphs": [
            "高臥終無策，繙書謾作緣。",
            "相望如一日，不見已三年。",
            "事少知心遠，居門覺地偏。",
            "明年得安靜，爲子下臨川。"
        ],
        "title": "寄小范",
        "id": "02f8eb11-142b-48a4-b387-43b7dba8f02d"
    },
    {
        "author": "呂本中",
        "paragraphs": [
            "我已蹉跎不及閑，百年遺範子猶存。",
            "故知前輩風流遠，世世傳家有外孫。"
        ],
        "title": "奉贈伯世仲志二弟  其一",
        "id": "4a27c024-2afd-4c0b-99d2-cbc537756306"
    },
    {
        "author": "呂本中",
        "paragraphs": [
            "往時天未喪斯文，吾祖聲名更絕群。",
            "內外諸孫人在，不應如我便無聞。"
        ],
        "title": "奉贈伯世仲志二弟  其二",
        "id": "d326cf8b-7141-4837-af9f-4eebbb7e5db9"
    },
    {
        "author": "呂本中",
        "paragraphs": [
            "年來衰病只深藏，轉覺閑居氣味長。",
            "所恨浮生有拘絆，不能相逐上瞿塘。"
        ],
        "title": "送張子直西歸  其一",
        "id": "fcfc0198-86d2-4218-a262-dcc8d8be9e89"
    },
    {
        "author": "呂本中",
        "paragraphs": [
            "君家兄弟各能文，季也風流又絕群。",
            "萬里相逢又相別，落花時節卻思君。"
        ],
        "title": "送張子直西歸  其二",
        "id": "201c4eb5-90ab-47d6-9d35-52684b933eaf"
    },
    {
        "author": "呂本中",
        "paragraphs": [
            "朋從索寞厭分離，老去心情祇自知。",
            "記取上饒相望處，小橋南路往來時。"
        ],
        "title": "送張子直西歸  其三",
        "id": "baf743dd-eacf-4aab-9bd9-53325bb5abe5"
    },
    {
        "author": "呂本中",
        "paragraphs": [
            "親舊留連莫厭頻，幷江花絮已殘春。",
            "定知數到嘗新酒，未有工夫憶故人。"
        ],
        "title": "送張子直西歸  其四",
        "id": "e971b5f0-9eb8-45d5-8a17-871108c3c4d1"
    },
    {
        "author": "呂本中",
        "paragraphs": [
            "小雨生涼挽未回，只愁殘暑悶風雷。",
            "老人端坐氣如縷，更進先生雨一盃。"
        ],
        "title": "謝趙士原送酒  其一",
        "id": "c9c0ae29-8568-4aec-80c4-009c77481575"
    },
    {
        "author": "呂本中",
        "paragraphs": [
            "早來取酒瓶已空，對琖不復能從容。",
            "出門更值督郵苦，住鬲猶憎琥珀濃。"
        ],
        "title": "謝趙士原送酒  其二",
        "id": "ff7302b3-e011-4bb2-83c9-8cfadb2cac91"
    },
    {
        "author": "呂本中",
        "paragraphs": [
            "老來疾病與時添，苦怕香醪如蜜甜。",
            "安得瀉缾清似水，主人應未笑無厭。"
        ],
        "title": "謝趙士原送酒  其三",
        "id": "41f7429a-9f11-41b0-8509-2dd6a05505e9"
    },
    {
        "author": "呂本中",
        "paragraphs": [
            "愛君好句能勝酒，顧我無心久似灰。",
            "老病深藏如怯暑，未妨初伏送詩來。"
        ],
        "title": "謝趙士原送酒  其四",
        "id": "3177feb3-8765-418d-8487-d035b1c8b43b"
    },
    {
        "author": "呂本中",
        "paragraphs": [
            "歙溪孕石成縠紋，歙山松煤煙入雲。",
            "敲冰落手卷盈軸，頓使几案生清芬。",
            "魏侯哦詩日更好，靜到溪山未枯槁。",
            "肯分三物到幽人，不留自起太玄草。"
        ],
        "title": "邦傑惠硯紙墨三物謹成古體詩一首上謝",
        "id": "5e493988-f088-465b-acd5-0aa32092a3e5"
    },
    {
        "author": "呂本中",
        "paragraphs": [
            "燕公畫山水，名在能品中。",
            "至今筆墨欲飛動，妙處不與丹青同。",
            "巴陵六月風暴起，咫尺長江欲千里。",
            "魚龍變怪鮫鱷怒，細草長林恣鞭箠。",
            "斷雲卻掛懸石上，急雨正墮荒崖裏。",
            "想見行人弝檐時，亦有野店臨沙觜。",
            "漁子回頭嘆失色，霜女無言欣一洗。",
            "問公何處得此妙，長劍出匣須天倚。",
            "公不見簿書叢中塵埃多，歸思頗遭貧病魔。",
            "念今新涼江始波，如此萬水千山何。",
            "爲公試作吳興歌，更覓神仙張志和。"
        ],
        "tags": [
            "长江"
        ],
        "title": "燕龍圖畫山水歌",
        "id": "44646963-b974-4698-be5e-7230e29b4ef9"
    },
    {
        "author": "呂本中",
        "paragraphs": [
            "但見溪山如畫裏，不知風景是它鄉。",
            "苦遭毒暑三年旱，預喜西風一榻涼。",
            "俗事不須頻到口，舊書何苦要撐腸。",
            "雨聲只在芭蕉上，正與愁人作夜長。"
        ],
        "title": "初夏即事",
        "id": "367a1748-596a-4ba2-b0a2-cc813e80c026"
    },
    {
        "author": "呂本中",
        "paragraphs": [
            "小雨收殘暑，低雲隱莫雷。",
            "聊乘野興出，復爲故人回。",
            "旱日晚難好，秋花愁正開。",
            "論詩已奇事，猶恨不勝杯。"
        ],
        "title": "晚出",
        "id": "437eb34a-b4e3-4923-9718-5e269cf145d0"
    },
    {
        "author": "呂本中",
        "paragraphs": [
            "獨居少還往，況此陰雨天。",
            "疏籬閉岑寂，晝永不得眠。",
            "芳菲隨手盡，樂事缺周旋。",
            "趙郎遠過我，千里一蓬舡。",
            "溫姿破殘夢，妙語爭春妍。",
            "喜逢骨肉親，懶初新少年。",
            "平生金石交，惟爾未改前。",
            "君看嵇與阮，感概後代傳。"
        ],
        "title": "贈趙九弟",
        "id": "cc0bc059-b84a-4202-b866-32c79e3eed5e"
    },
    {
        "author": "呂本中",
        "paragraphs": [
            "淥漲西河可縱篙，春光無信費詩招。",
            "香煙繚繞重城靜，月影欹斜半夜潮。",
            "好鳥似聞昆弟語，垂楊初放女兒腰。",
            "無人與語當時事，興盡江南大小喬。"
        ],
        "title": "寄李商老",
        "id": "0194f45b-98db-408c-948e-ffb7137a6d03"
    },
    {
        "author": "呂本中",
        "paragraphs": [
            "野水春未生，積雪晴已滴。",
            "翛然六尺床，正可容一席。",
            "諸公數往還，未厭詩酒溺。",
            "短檠有新功，妙語乃破的。",
            "鱠槃約纖紅，茗碗亂晴碧。",
            "雖無費百金，亦有飲一石。",
            "尚念山堂老，病鳥藏羽翼。",
            "生平餘習在，種種見排斥。",
            "荒城滿泥潦，亦可試幽屐。",
            "明當袖詩往，先盡一醉力。"
        ],
        "title": "喜宗師諸公數見過分韻得席字",
        "id": "eb4de562-ab91-4753-a72e-836ad1852113"
    },
    {
        "author": "呂本中",
        "paragraphs": [
            "君不見我家壁上六幅圖，淡墨寒煙半江水。",
            "上有巉然十二峰，乃似突兀當空起。",
            "幽花嫵媚閉泥土，亂石崢嶸入荆杞。",
            "巫山縣下水到天，神女廟前江接連。",
            "溪流去與飛瀑亂，屋角卻對寒崖懸。",
            "陽臺昨夢不知處，只今饑鴉迎客舡。",
            "饑鳥受食不肯去，舟子欣然得神護。",
            "曉鏡新粧斂舊屏，亦有餘紅點荒樹。",
            "病夫坐穩便幽禪，每見此畫心茫然。",
            "文章事業已罷倦，少日氣味無寅緣。",
            "楚王不作宋玉死，莫雨朝雲千萬年。"
        ],
        "title": "巫山圖歌",
        "id": "7502e930-4e51-4ff1-9e79-30f881adc9dd"
    },
    {
        "author": "呂本中",
        "paragraphs": [
            "淮海三年別，家山十日程。",
            "時思一笑樂，轉覺異鄉情。",
            "叔父勤相喚，諸郎許見迎。",
            "濁醪行處有，所恨不同傾。"
        ],
        "title": "將去濟陰寄泗上寧陵",
        "id": "19dd4858-1325-4e8f-b49b-143e9e421639"
    },
    {
        "author": "呂本中",
        "paragraphs": [
            "四山環其外，一峰屹當中。",
            "支徑轉屈曲，雲峰踏飛鴻。",
            "僧居架蒼崖，高下潛相通。",
            "昏鐘罷香火，餘音裊寒空。",
            "梅開何處花，吹香到簾櫳。",
            "回望雲山城，木杪殘陽紅。",
            "愁心易生感，滿耳唯松風。",
            "對酒成浩歌，漂零見涂窮。"
        ],
        "title": "宿石頭多寶寺",
        "id": "0536c625-788f-4741-876c-9191e743f8be"
    },
    {
        "author": "呂本中",
        "paragraphs": [
            "晚逢戎馬際，處處聚兵時。",
            "後死翻爲累，偷生未有期。",
            "積憂全少睡，經劫抱長饑。",
            "欲逐范仔輩，同盟起義師。"
        ],
        "title": "兵亂後自嬄雜詩  其一",
        "id": "f5ee7225-04a9-4ae3-a2fe-bfa03d60b638"
    },
    {
        "author": "呂本中",
        "paragraphs": [
            "羽檄連朝莫，戎旃匝邇遐。",
            "未教知死所，詎所作生涯。",
            "東郭同逃戶，西郊類破家。",
            "萍蓬無定跡，屢欲過三巴。"
        ],
        "title": "兵亂後自嬄雜詩  其二",
        "id": "393dc7d3-9d44-41f5-81e8-22e56fa316f7"
    },
    {
        "author": "呂本中",
        "paragraphs": [
            "胡騎猖狂甚，連年窺西京。",
            "貪饕期竭澤，剪戮遂盈城。",
            "國論多遺策，人情罷請纓。",
            "有誰似南八，血指衆心驚。"
        ],
        "title": "兵亂後自嬄雜詩  其三",
        "id": "f806b03e-18b9-4463-a574-2ca756a0038c"
    },
    {
        "author": "呂本中",
        "paragraphs": [
            "廬舍經兵火，頭顱尚在門。",
            "風掀灰𡏖跡，月澀劍鋩魂。",
            "鼠穴頻遭斷，燕巢猶半存。",
            "看花淚盈眼，寧忍復開尊。"
        ],
        "title": "兵亂後自嬄雜詩  其四",
        "id": "0af95887-f997-45c3-9ed5-c5429ca755f5"
    },
    {
        "author": "呂本中",
        "paragraphs": [
            "碣石豺狼種，長驅出不虞。",
            "是誰遺此賊，故使亂中都。",
            "官府室如磬，人家錐也無。",
            "有司少恩惠，何忍復追呼。"
        ],
        "title": "兵亂後自嬄雜詩  其五",
        "id": "f14fd6f9-d937-451c-8b3d-e5308622a104"
    },
    {
        "author": "呂本中",
        "paragraphs": [
            "叛將斬關入，通衢列衆兵。",
            "軍聲逐飛瓦，殺氣暗前旌。",
            "事定愁方劇，身危夢尚驚。",
            "乾坤空納納，何處寄餘生。"
        ],
        "title": "兵亂後自嬄雜詩  其六",
        "id": "5d7f0729-1eb2-42e3-a6d9-27187ef3576c"
    },
    {
        "author": "呂本中",
        "paragraphs": [
            "將士承恩澤，臨危勿擇安。",
            "牛衣寒臥易，馬革裹尸難。",
            "破虜陳奇計，策勛超達官。",
            "兜鍪未可忽，從古出貂冠。"
        ],
        "title": "兵亂後自嬄雜詩  其七",
        "id": "4d599371-32f4-44a5-aafd-6ba6172a0b6c"
    },
    {
        "author": "呂本中",
        "paragraphs": [
            "夷甫終隳晉，群胡迫帝居。",
            "王綱板蕩後，國勢土崩初。",
            "戈戟連梁苑，頭顱塞浚渠。",
            "天心應助順，側聽十行書。"
        ],
        "title": "兵亂後自嬄雜詩  其八",
        "id": "4c1e5b59-de2c-47f2-b4f9-38fd66022f2e"
    },
    {
        "author": "呂本中",
        "paragraphs": [
            "黄事多反覆，蕭蘭不辨真。",
            "汝爲誤國賊，我作破家人。",
            "求飽羹無糝，澆愁爵有塵。",
            "往來梁上燕，相顧卻情親。"
        ],
        "title": "兵亂後自嬄雜詩  其九",
        "id": "0defc564-53ef-415a-97ca-817a14f7ba92"
    },
    {
        "author": "呂本中",
        "paragraphs": [
            "兵餘門巷靜，親故白頭新。",
            "常與貧爲侶，祇將愁送春。",
            "焚車絕此事，推宅望何人。",
            "便得長安信，相看眉一伸。"
        ],
        "title": "兵亂後自嬄雜詩  其一○",
        "id": "88dd77b9-4cb5-45b4-81d2-6fbf64d954cb"
    },
    {
        "author": "呂本中",
        "paragraphs": [
            "國命方屯厄，吾曹何所依。",
            "白駒將老至，黄鳥恨春歸。",
            "柳巷清陰合，花蹊紅蕊稀。",
            "主憂聞未解，涕泗望天畿。"
        ],
        "title": "兵亂後自嬄雜詩  其一一",
        "id": "11ec2df0-d8ff-4d8e-adf7-b00e9490591d"
    },
    {
        "author": "呂本中",
        "paragraphs": [
            "江城朝夕閉，里巷絕人行。",
            "驕虜未歸塞，凶渠猶弄兵。",
            "正須烽火息，早罷陣雲橫。",
            "胡孽將銷藴，吾君幸聖明。"
        ],
        "title": "兵亂後自嬄雜詩  其一二",
        "id": "4a33d5b2-f203-41d1-a0b9-ee20a2e9b75b"
    },
    {
        "author": "呂本中",
        "paragraphs": [
            "四郊多屬壘，何地可逃生。",
            "水水但爭渡，城城各點兵。",
            "牛亡罷春種，馬奪盡徒行。",
            "囊櫜經鈔掠，寇來渾不驚。"
        ],
        "title": "兵亂後自嬄雜詩  其一三",
        "id": "dbad3524-cbed-48dd-8d24-2536bfc7424f"
    },
    {
        "author": "呂本中",
        "paragraphs": [
            "蝸舍嗟蕪沒，孤城亂定初。",
            "籬根留敝屨，屋角得殘書。",
            "雲路慚高鳥，淵潛羨巨魚。",
            "客來闕佳致，親爲摘山蔬。"
        ],
        "title": "兵亂後自嬄雜詩  其一四",
        "id": "e041d755-befb-4507-838a-86992ce4ed76"
    },
    {
        "author": "呂本中",
        "paragraphs": [
            "一紀幽棲地，宛然高樹林。",
            "比鄰風雨散，垣屋草萊深。",
            "池面華光歇，井床苔色侵。",
            "衰年筋力弱，閣道罷登臨。"
        ],
        "title": "兵亂後自嬄雜詩  其一五",
        "id": "115624b3-8661-469d-909e-d7676d1cfcad"
    },
    {
        "author": "呂本中",
        "paragraphs": [
            "一廛江上宅，毀撤自群凶。",
            "卜築勞心計，攜鉏失指蹤。",
            "鳩啼□□景，花斂带愁容。",
            "何日休兵革，重來依老農。"
        ],
        "title": "兵亂後自嬄雜詩  其一六",
        "id": "2db80b1b-47d5-4a82-a1a6-bf345542dd01"
    },
    {
        "author": "呂本中",
        "paragraphs": [
            "遭亂心紆鬰，那堪茅舍空。",
            "百年窘食事，一旦墮兵戎。",
            "授簡慙詞客，據鞍成老翁。",
            "欲逃無所適，朝夕泣涂窮。"
        ],
        "title": "兵亂後自嬄雜詩  其一七",
        "id": "d59275ad-4c39-4f9a-b554-9daeff52c5b8"
    },
    {
        "author": "呂本中",
        "paragraphs": [
            "汾陽六甲士，率衆出中都。",
            "欲使親平虜，翻成遠避胡。",
            "操戈取金幣，奪馬載妻孥。",
            "汝自違天意，何緣保汝軀。"
        ],
        "title": "兵亂後自嬄雜詩  其一八",
        "id": "de97610b-4dcb-4813-8033-934195d88acb"
    },
    {
        "author": "呂本中",
        "paragraphs": [
            "春宅屯兵後，荒墟非故居。",
            "陶門柳徑短，阮舍竹陰疏。",
            "風雨無由障，牛羊自入廬。",
            "朝廷安反側，何日降恩書。"
        ],
        "title": "兵亂後自嬄雜詩  其一九",
        "id": "18158c15-af42-4dc4-bcd4-02cca512ecbb"
    },
    {
        "author": "呂本中",
        "paragraphs": [
            "平世多忘戰，今真得陣梁。",
            "燕雲擁豺虎，陸晉失金湯。",
            "漢將爭奔北，胡兵尚崛強。",
            "何當合餘燼，戮力共勤王。"
        ],
        "title": "兵亂後自嬄雜詩  其二○",
        "id": "9fa2c681-ece2-4f70-b660-263c7e025520"
    },
    {
        "author": "呂本中",
        "paragraphs": [
            "閭巷經鏖戰，空餘池上亭。",
            "簷楹鏃可拾，草木血猶腥。",
            "雲漢悲鴻雁，郊原媿鶺鴒。",
            "白頭兩兄弟，各未保殘齡。"
        ],
        "title": "兵亂後自嬄雜詩  其二一",
        "id": "49833874-60bd-4c77-bd73-19ef4473a376"
    },
    {
        "author": "呂本中",
        "paragraphs": [
            "嬖孽開邊隙，羌胡恃釁端。",
            "天戈增照耀，國步向平安。",
            "騎吹春容遠，孤烽戰氣殘。",
            "妖星稍退舍，便覽老懷寬。"
        ],
        "title": "兵亂後自嬄雜詩  其二二",
        "id": "d6885b0e-2e63-4709-8595-d7b03ef5ee0c"
    },
    {
        "author": "呂本中",
        "paragraphs": [
            "亂後驚身在，端如犬喪家。",
            "沈吟悲世故，寂默對春華。",
            "堤外鴉藏柳，欄中蜂動花。",
            "今宵眠未愁，餘寇尚紛拏。"
        ],
        "title": "兵亂後自嬄雜詩  其二三",
        "id": "2b515268-eba7-419e-a024-e36c9be905c4"
    },
    {
        "author": "呂本中",
        "paragraphs": [
            "君父圍城內，忽逾三月期。",
            "六龍時𡰈卼，百雉日孤危。",
            "報國寧無策，全軀各有詞。",
            "旄頭漸低小，早晚定班師。"
        ],
        "title": "兵亂後自嬄雜詩  其二四",
        "id": "1a765e2a-b7d5-4e30-80de-55d6331b94f5"
    },
    {
        "author": "呂本中",
        "paragraphs": [
            "亂離仍再歲，未敢有吾廬。",
            "林下休官久，草間求活初。",
            "跡雖寄戎旅，心已混樵漁。",
            "吉語來何晚，將軍□素書。"
        ],
        "title": "兵亂後自嬄雜詩  其二五",
        "id": "95ac3ec3-0655-40b1-bf3c-bb774b497105"
    },
    {
        "author": "呂本中",
        "paragraphs": [
            "重到江頭宅，荒殘足嘆嗟。",
            "新烏忽栖樹，舊犬已辭家。",
            "月淡初回夢，風輕不落花。",
            "相親爲部曲，弓劍作生涯。"
        ],
        "title": "兵亂後自嬄雜詩  其二六",
        "id": "872fc0f2-6fd9-4efc-97ca-88fa61207766"
    },
    {
        "author": "呂本中",
        "paragraphs": [
            "偷生戎馬內，室宇半摧殘。",
            "假寐何曾着，驚魂尚未安。",
            "風前花自妥，雨後食猶寒。",
            "望斷京華信，終宵淚不干。"
        ],
        "title": "兵亂後自嬄雜詩  其二七",
        "id": "aa06cf89-c534-4292-906b-ab0fbaa3b907"
    },
    {
        "author": "呂本中",
        "paragraphs": [
            "忽復清明過，林園綠陰稠。",
            "光陰同轂轉，身世着舟浮。",
            "舊識梁間燕，全生水上鷗。",
            "幸聞諸將輩，稍稍近前旒。"
        ],
        "title": "兵亂後自嬄雜詩  其二八",
        "id": "22f038c2-528a-444c-a523-a7cbe243c9c2"
    },
    {
        "author": "呂本中",
        "paragraphs": [
            "歲間值狂寇，曾此駐戈鋋。",
            "臺沼餘春草，圖書散野煙。",
            "懶尋愛酒伴，愁起落花邊。",
            "不忍登江閣，心隨北斗懸。"
        ],
        "title": "兵亂後自嬄雜詩  其二九",
        "id": "fc0efecd-5ea0-4672-9de7-b1c3ea67df14"
    },
    {
        "author": "呂本中",
        "paragraphs": [
            "青松着城市，不辭塵土侵。",
            "忍恥伴桃李，肯言歸故林。",
            "交游在貧賤，始見平生心。",
            "周侯客異縣，屢蒙金玉音。",
            "殷勤不我厭，自昔以至今。",
            "使其小富貴，未必能相尋。",
            "豈謂子誠然，此風風今則深。",
            "子行轉嶺海，歲莫足愁陰。",
            "路多資賊窘，往往未能擒。",
            "加鞭策駑馬，欲往無滯淫。",
            "故人散天涯，所到足崎崟。",
            "相逢儻見及，道我病難侵。"
        ],
        "title": "賀州周秀才",
        "id": "4528d685-d263-44f8-861f-8bd9aa4ed2ba"
    },
    {
        "author": "呂本中",
        "paragraphs": [
            "雲靜天如水，風停海不波。",
            "請觀如是相，夫子意如何。"
        ],
        "title": "寄題莊季裕靜軒",
        "id": "d240a24b-41e5-49ca-a88d-e3de630727e1"
    },
    {
        "author": "呂本中",
        "paragraphs": [
            "深居畏雪謾添衣，過了梅花病不知。",
            "同住荒越懶還往，一年天氣最寒時。"
        ],
        "title": "雪中奉簡張子直",
        "id": "1d2f9a09-bed7-4a5a-8f1c-1a0a3ae54c27"
    },
    {
        "author": "呂本中",
        "paragraphs": [
            "伏暑不可去，客帆秋未回。",
            "偶攜南縣李，來訪北橋崔。",
            "藤枕風前簟，瓜盤月下杯。",
            "十年老懷抱，姑爲故人開。"
        ],
        "title": "夜同李十步月至崔成美家",
        "id": "080dff82-d636-4a61-a09d-41e8888758bb"
    },
    {
        "author": "呂本中",
        "paragraphs": [
            "命代風騷第一功，斯文到底爲誰雄。",
            "太山北斗攀韓愈，琨玉秋霜敵孔融。",
            "不見陸機歸洛下，只聞張翰過江東。",
            "廣陵雅操無人繼，六十餘年一夢中。"
        ],
        "title": "讀東坡詩",
        "id": "0a2c888d-286c-428c-9944-54c6be14dee9"
    },
    {
        "author": "呂本中",
        "paragraphs": [
            "平昔烏衣游，盛事寄青史。",
            "後生見頭角，唯子與夫子。",
            "奈何阻中涂，去我適蒿里。",
            "三年莫春日，西郊漫桃李。",
            "才難聖所嘆，反是俗眼瞇。",
            "坐看玉壺冰，終污青蠅矢。",
            "銜憤已成疾，傷讒空忍死。",
            "雪涕別時言，歷歷猶在耳。",
            "嗚呼骨肉親，遺恨有如此。",
            "吾生復亡聊，念爾中夜起。",
            "讀君離別篇，沈吟淚如水。"
        ],
        "title": "讀亡弟由義舊詩有感",
        "id": "6df221b9-2708-4a62-98b3-ca951f4a1b10"
    },
    {
        "author": "呂本中",
        "paragraphs": [
            "范郎醉倒西風前，夜思趙子起不眠。",
            "與渠別來今幾年，細數往事如雷顛。",
            "塵埃刺促今尚賢，問我北行詩幾篇。",
            "殘篇斷簡棄不編，鶴鳴九皋鳶唳天。",
            "燕雀欲上無寅緣，江湖舊游性所便。",
            "我先往矣君加鞭，更呼趙子來同船。"
        ],
        "title": "與范益謙飲有懷才仲",
        "id": "c22d67b8-6d90-41c2-abdf-728a159ca595"
    },
    {
        "author": "呂本中",
        "paragraphs": [
            "十年南北長爲客，萬里江山半是鄉。",
            "夢裏題詩隨意了，醉中書字不成行。",
            "燕思公子歸來早，草憶王孫恨更長。",
            "枕上不知多少事，覺來依舊熟黄粱。"
        ],
        "title": "感懷",
        "id": "975563a4-c144-4c76-8bb8-f2d47c3a6cbf"
    },
    {
        "author": "呂本中",
        "paragraphs": [
            "白酒因循久絕傾，小詩聊復贈君行。",
            "故人若問庵中事，但道春來太瘦生。"
        ],
        "title": "贈唐虎",
        "id": "e6f374c3-908a-445e-b17c-ff943fa56fb5"
    },
    {
        "author": "呂本中",
        "paragraphs": [
            "奔走黄塵小說歸，諸郎堅坐各能詩。",
            "略無夢去尋消息，謾有書來道別離。",
            "但得阮公連月醉，不嫌王湛半生癡。",
            "遙知共飲北窗下，自勝烏衣全盛時。"
        ],
        "title": "寄酒與陽翟諸弟",
        "id": "a5c55ee0-8507-4d26-9f2f-6b709f66798f"
    },
    {
        "author": "呂本中",
        "paragraphs": [
            "藤江合賀江，浮蕩蒼梧雲。",
            "我如老餓鶴，忍饑啄蠻塵。",
            "二更客入戶，月黑雨翻盆。",
            "坐久始驚省，兩翁非昔人。",
            "一別二十年，家國忍復論。",
            "豈知半暗眼，再見忠宣孫。",
            "君負濟世美，實識治亂根。",
            "寧同二三子，但粥父祖名。",
            "心豈燕丘壑，屢召終逡巡。",
            "新年憤忠極，決意去脩門。",
            "龍鬼亦妬賢，翻舟使回奔。",
            "嗚呼天下事，敢笑不敢言。",
            "師尹實令弟，高義橫乾坤。",
            "政坐才卓犖，亦使身奇屯。",
            "人說龔州居，勝事專江村。",
            "未赴結社約，長耿懷友心。",
            "君歸兄弟語，況我應殷勤。",
            "二子豈隱者，中興要甫申。",
            "勉哉赤松子，善事黄中君。",
            "我欲北渡嶺，江西老耕耘。",
            "子房但強飯，勿道綺與園。"
        ],
        "title": "晉康逢師厚",
        "id": "04c31fa3-2e65-4d4f-b8ca-10faa384d136"
    },
    {
        "author": "呂本中",
        "paragraphs": [
            "不問主人聊一來，水亭風榭小徘徊。",
            "春風大似私南土，未臘江梅半欲開。"
        ],
        "title": "初十日王震秀才家探梅",
        "id": "462f03e9-3617-43a5-9c12-5a8964b711d2"
    },
    {
        "author": "呂本中",
        "paragraphs": [
            "臨溪照影若自愛，犯雪看花寧怕寒。",
            "百繞蜂兒緣底事，癡心猶作蜜房看。"
        ],
        "title": "王園觀梅主人置酒莫歸  其一",
        "id": "248d7b32-8ee8-4c31-b389-0b47bf41a9d3"
    },
    {
        "author": "呂本中",
        "paragraphs": [
            "日沒未沒霧索山，古寺松門欲上關。",
            "尚有香風泛衣袖，兒童知我探春還。"
        ],
        "title": "王園觀梅主人置酒莫歸  其二",
        "id": "88ec40b3-c74c-4b0e-8055-df667784f04a"
    },
    {
        "author": "呂本中",
        "paragraphs": [
            "採勝繒幡安在哉，客行巾帽只風埃。",
            "東西水畔凍全坼，南北枝頭春已回。",
            "故國音書黄耳斷，餘生光景白駒催。",
            "山村誰道全荒陋，也有畦蔬入饌來。"
        ],
        "title": "飯花光店是日立春",
        "id": "686af65a-63d2-45eb-8081-326a8b4260d9"
    },
    {
        "author": "呂本中",
        "paragraphs": [
            "亭邊竹外影疏疏，惱客清香半有無。",
            "不共東君苦交涉，只緣冰雪作肌膚。"
        ],
        "title": "清隱及歐園賞梅  其一",
        "id": "dbb0796f-3c98-43e2-a017-80fc8fc0823e"
    },
    {
        "author": "呂本中",
        "paragraphs": [
            "枮叢凍枿兩交加，中有仙人萼綠華。",
            "會挽一枝供越使，莫令三弄發胡笳。"
        ],
        "title": "清隱及歐園賞梅  其二",
        "id": "cc6fe32b-bc2b-48a6-b38d-f71439ae4d34"
    },
    {
        "author": "呂本中",
        "paragraphs": [
            "向人一笑真粲者，出屋數枝殊瘦生。",
            "剛腸妙句兩無語，始覺諸孫愧廣平。"
        ],
        "title": "清隱及歐園賞梅  其三",
        "id": "bcd29c67-e895-408c-9445-ae37cb869b15"
    },
    {
        "author": "呂本中",
        "paragraphs": [
            "絕去人間淺俗香，染成天上羽衣黄。",
            "綠窗擬倩纖纖手，收拾春風入枕囊。"
        ],
        "title": "次韻酴醿  其一",
        "id": "c4c74b4f-9863-4592-9faa-86d5953dbd85"
    },
    {
        "author": "呂本中",
        "paragraphs": [
            "掩冉欹垂千萬條，始知天女是青腰。",
            "輕衫曾立花陰下，三日餘香尚不銷。"
        ],
        "title": "次韻酴醿  其二",
        "id": "abbe1b80-e6d2-48d5-b19e-5c793689dd93"
    },
    {
        "author": "呂本中",
        "paragraphs": [
            "三年羈旅逢寒食，萬里江山隔故園。",
            "墳墓荒涼誰拜掃，東風吹淚濕黄昏。"
        ],
        "title": "寒食  其一",
        "id": "99bfa9f9-2a36-4d93-9084-9e7807ea123c"
    },
    {
        "author": "呂本中",
        "paragraphs": [
            "淮南江北半胡兵，想見春風戰血腥。",
            "無復良辰修祓禊，空將新火發兜零。"
        ],
        "title": "寒食  其二",
        "id": "d9be2be4-e8b4-41ea-b7d0-19f08227335b"
    },
    {
        "author": "呂本中",
        "paragraphs": [
            "野哭行歌滿道邊，紙灰飛處落烏鳶。",
            "墦間祭肉能多少，只恐齊人意缺然。"
        ],
        "title": "寒食  其三",
        "id": "c3cf007a-39f4-443c-9d90-50b9a39be0c2"
    },
    {
        "author": "呂本中",
        "paragraphs": [
            "病夫只欲閉柴荆，客至從嗔不出迎。",
            "未恨家貧無曆日，紫桐花發即清明。"
        ],
        "title": "寒食  其四",
        "id": "cb78df77-d1f3-492c-9b04-255c36daaaaa"
    },
    {
        "author": "呂本中",
        "paragraphs": [
            "松塢雲窗睡足時，溪藤閑展試毛錐。",
            "薄才豈敢追能事，寒食江村合有詩。"
        ],
        "title": "寒食  其五",
        "id": "237ba935-d701-4dd2-bb82-a925745cb64b"
    },
    {
        "author": "呂本中",
        "paragraphs": [
            "火雲如鵬騫，簸翮赴山谷。",
            "獨含片雨歸，故故喧澗竹。",
            "野亭桂空起，入夜鳥爭宿。",
            "我行亦已殆，況此弛擔僕。",
            "倒床不復呼，爛熳聽自足。",
            "人生浪游世，世網未易觸。",
            "好學還山雲，終焉宿幽獨。"
        ],
        "title": "宿嵩前",
        "id": "f77f0856-62ff-4328-ab7e-52af3f9b1aea"
    },
    {
        "author": "呂本中",
        "paragraphs": [
            "飄颻山中女，綠毛以爲衣。",
            "但食青松子，不死亦不饑。",
            "晝想此仙人，夜或夢見之。",
            "客云嵩高頂，長松亂紛披。",
            "拔地起霜幹，盤空缺虬枝。",
            "惜無長臂人，挽此鬚與鬐。",
            "但聞雲間子，時被天風吹。",
            "愧我一食身，何由揖仙姿。",
            "欲學餐松法，人間了無師。"
        ],
        "title": "客說嵩頂松實甚佳",
        "id": "790db939-7a31-48a4-b80e-44ea2fefa4d7"
    },
    {
        "author": "呂本中",
        "paragraphs": [
            "知君鄉味憶吳餕，便逐輕鷗下急湍。",
            "更使煙雲有佳思，莫驅鼓吹傍湖山。"
        ],
        "title": "送蘇龍圖知明州  其一",
        "id": "ca9ddda4-b206-47be-958b-769cd620b95f"
    },
    {
        "author": "呂本中",
        "paragraphs": [
            "宇宙之間得幾人，平生季子最相親。",
            "一麾出守三千里，去覓風流賀季真。"
        ],
        "title": "送蘇龍圖知明州  其二",
        "id": "152c313e-d0d0-4733-be6f-db54298f6a13"
    },
    {
        "author": "呂本中",
        "paragraphs": [
            "寧飲山中泉，勿食城中米。",
            "塵埃苦着人，何翅虱與蟻。",
            "爬搔十指禿，敗褐未易洗。",
            "緬懷佳公子，珠璧不受浼。",
            "藏身着幽處，闔戶謝紈綺。",
            "君看羅曲旃，何似容燕几。",
            "不辜文字眼，未負鍾鼎耳。",
            "長安游俠窟，未晚看參觜。",
            "紛紛萬馬蹄，門外自千里。"
        ],
        "title": "塵外亭",
        "id": "f949df7a-f42f-49b0-8af2-64d9914d32cc"
    },
    {
        "author": "呂本中",
        "paragraphs": [
            "小阮東來語太誇，爲傳新構甲千家。",
            "氣衝雪野群山過，光轉雲空一水斜。",
            "聞道洗心求凈觀，不妨合掌讀楞枷。",
            "箇中富貴還君子，莫愛群奴日兩衙。"
        ],
        "title": "題晁以道新居",
        "id": "ac26318b-56cc-4255-b53b-4a4c1e6abf9b"
    },
    {
        "author": "呂本中",
        "paragraphs": [
            "雪涵疏星月既望，老檜長松倚千丈。",
            "田夫漁父不愛惜，落向公家枕屏上。",
            "枕屏映研連春冰，主人中夜卷寒藤。",
            "詩成不寫坐嘆息，長松老檜無顔色。",
            "海陵掾曹來作歌，卻憶洞庭秋水多。",
            "洞庭水多秋亦晚，如此枕屏星月何。"
        ],
        "tags": [
            "洞庭湖"
        ],
        "title": "星月枕屏歌",
        "id": "deb9d1e8-09da-4819-ba2c-20963870732c"
    },
    {
        "author": "呂本中",
        "paragraphs": [
            "夭夭桃李花，春到已成蹊。",
            "主人不好事，居然作藩籬。",
            "容華坐消歇，芳心端爲誰。",
            "風雨日衰謝，覆水難再期。",
            "物有幸不幸，難用一理推。",
            "不見浣溪女，嫁與隴頭兒。"
        ],
        "title": "即事",
        "id": "e24fbc2e-e9e2-4399-9d98-a2755bb22c56"
    },
    {
        "author": "呂本中",
        "paragraphs": [
            "萬頃曾經一葦航，舊纓如可濯滄浪。",
            "簿書窘束塵埃裏，猶見當時玉樹郎。"
        ],
        "title": "次韻堯明如皋道中五首  其一",
        "id": "ca1c641a-d644-4b34-b585-4066ca577b4a"
    },
    {
        "author": "呂本中",
        "paragraphs": [
            "王李風華舊得名，頗容偏左去求盟。",
            "從來量比江河大，不取人間盆盎清。"
        ],
        "title": "次韻堯明如皋道中五首  其二",
        "id": "57a01597-7182-498f-85f2-423682578251"
    },
    {
        "author": "呂本中",
        "paragraphs": [
            "不嫌衆裏衣冠古，自覺人前禮法疏。",
            "已似羲之棄官後，近逢安石赴京初。"
        ],
        "title": "次韻堯明如皋道中五首  其三",
        "id": "35d6e879-2fa2-4b8a-8205-66db43c9bf48"
    },
    {
        "author": "呂本中",
        "paragraphs": [
            "醉別江南久未還，至今猶夢雨餘山。",
            "少留白髪三千丈，勝取黄金十二鐶。"
        ],
        "title": "次韻堯明如皋道中五首  其四",
        "id": "38fe3b8b-6427-4a69-a512-d91488c10269"
    },
    {
        "author": "呂本中",
        "paragraphs": [
            "侯喜學詩新有聲，坐中忽遇老彌明。",
            "故知麥飯與藜藿，不識虞卿醒酒鯖。"
        ],
        "title": "次韻堯明如皋道中五首  其五",
        "id": "16e336f9-e951-4b38-87f9-bd69d86bf17e"
    },
    {
        "author": "呂本中",
        "paragraphs": [
            "憶子丱角時，單衣小襦褂。",
            "見我不能拜，笑語多自誤。",
            "初看讀孝經，旋即絕文字。",
            "先姑謂我言，爾曹頗相似。",
            "悠悠二十年，歷歷眼中事。",
            "江河坐乖隔，清□謾佳句。",
            "堂堂曾定州，許爾天下士。",
            "自爾憂患多，頗復慰漂寓。",
            "故人薄□腸，子猶披情素。",
            "胸次磈礧盡，皆是濟世具。",
            "從來人中英，俗子眼中刺。",
            "子行多邅迴，無與此曹遇。"
        ],
        "title": "別才仲",
        "id": "ef7d4285-3844-4b01-828c-268fc46f6c06"
    },
    {
        "author": "呂本中",
        "paragraphs": [
            "伊洛富山水，家有五畝園。",
            "花竹遶瀍澗，不讓桃花源。",
            "清時足真賞，戶門開層軒。",
            "一朝胡塵暗，故家希復存。",
            "莽蒼走萬里，始及吳市門。",
            "庵廬據形勝，冰壺貯乾坤。",
            "亭榭着仍穩，不見斧鑿痕。",
            "主人更超邁，雲夢八九吞。",
            "植杖邀我坐，笑語清而溫。",
            "坐令車馬客，稍識山林尊。",
            "十年老朝市，漸見兩目昏。",
            "求田與問舍，姑置不復論。",
            "但願從我公，不使世諦諢。"
        ],
        "title": "臞庵",
        "id": "55d84946-bc00-45ef-baf5-4e9c1e20e34d"
    },
    {
        "author": "呂本中",
        "paragraphs": [
            "吟魂不飲覺惺惺，那更宵眠得雨晴。",
            "遍地亂沾霜葉碎，隨風斜上紙窗明。",
            "暗欣石罅添泉脈，幾回簷牙認雪聲。",
            "明日梅邊曾有約，西郊泥濘未堪行。"
        ],
        "title": "夜雨",
        "id": "9551e059-9762-4dc3-84cb-75c0a8fc89cf"
    },
    {
        "author": "呂本中",
        "paragraphs": [
            "暮燕翻雷天作雲，一聲歸鳥萬村昏。",
            "荒城寂寞無堪宿，月下搘頤雨打門。"
        ],
        "title": "暮雨",
        "id": "8e676226-1361-4c9d-b0bd-aadf42af6020"
    },
    {
        "author": "呂本中",
        "paragraphs": [
            "自嗟踽踽復涼涼，餬口安能抑四方。",
            "目送歸鴻心自遠，門堪羅雀日偏長。",
            "家徒四壁樽仍綠，侯戶千頭橘又黄。",
            "我醉欲眠君且去，肯陪俗客話羲皇。"
        ],
        "title": "寄傲軒",
        "id": "1c9cba7a-cf36-4b1c-8d88-3f5645d9079e"
    },
    {
        "author": "呂本中",
        "paragraphs": [
            "汝州城南二十里，栖畝山前足山水。",
            "老人中開谷隱堂，草屋疏簷對山起。",
            "南橫秀嶺石官道，想像此堂容此老。",
            "堂前茂林浮春煙，堂後池溏多白蓮。",
            "前池紅蓮開更早，正與茂林相對好。",
            "開軒看蓮看不足，遠望少室如碧玉。",
            "碧玉如屏掩此堂，老人與世已相忘。",
            "胡馬揚塵不容駐，萬里奔波失歸路。",
            "客舟不顧生事窘，所至有堂名谷隱。",
            "大榜灰飛小榜存，至今長在對衡門。",
            "澗上丈人肯已冷，中原舊事空銷魂。",
            "老人本是山中客，四海爲家無住宅。",
            "家人清坐已忘貧，何曾更問堂寬窄。"
        ],
        "title": "谷隱堂",
        "id": "0b28d371-cbb3-4a75-845d-a523a4934e41"
    },
    {
        "author": "呂本中",
        "paragraphs": [
            "丹枝近歲出深宮，合向嚴辰伴晚楓。",
            "珍重幽軒無俗物，月中根墢日邊紅。"
        ],
        "title": "丹桂軒",
        "id": "c7db240b-9a81-481a-8598-e55cfdc55c02"
    },
    {
        "author": "呂本中",
        "paragraphs": [
            "一依風霜萬木枯，歲寒惟見老松孤。",
            "秦皇不識清高操，強欲煩君作大夫。"
        ],
        "title": "松",
        "id": "a6411c04-75b0-4429-9dcf-3ba70ce64af6"
    },
    {
        "author": "呂本中",
        "paragraphs": [
            "造物何繁敷，雜然呈萬變。",
            "潛飛愜會心，顯藏亦遞見。",
            "人生事機巧，雕鑿失性善。",
            "碌碌塵寰事，輪環走精電。",
            "蕭散眄庭柯，商意集微霰。"
        ],
        "title": "秋窗遣興  其一",
        "id": "8121d752-9426-4fbe-8659-4fa08309de6f"
    },
    {
        "author": "呂本中",
        "paragraphs": [
            "晴枝颭小鳥，啁啾振毛羽。",
            "涼飈墮寒花，靜中有真趣。",
            "倚檻看浮雲，隨時成散聚。",
            "世變無常境，心定自安遇。",
            "棐几雜圖書，幽事能畢具。"
        ],
        "title": "秋窗遣興  其二",
        "id": "40b5633d-fd52-418e-bc40-5a5776ad9bf9"
    },
    {
        "author": "呂本中",
        "paragraphs": [
            "朝擁群書坐，所樂常自足。",
            "聖賢重出處，理本無偏曲。",
            "志行道合尊，安貧未爲辱。",
            "壓架富卷帙，縱情無蹐跼。",
            "窮達各有時，此意當勉勗。"
        ],
        "title": "秋窗遣興  其三",
        "id": "d95eddad-6a02-44a8-aabe-d74fab202135"
    },
    {
        "author": "呂本中",
        "paragraphs": [
            "東園有喬木，翳翳凌霄漢。",
            "歲月變虬枝，雨露潫霜幹。",
            "濃陰書屋□，伴我同昏旦。",
            "根株視百草，秋風已萎爛。",
            "良材際時用，未忍付樵爨。"
        ],
        "title": "秋窗遣興  其四",
        "id": "34b16fa7-6011-4556-a954-d25022fd1235"
    },
    {
        "author": "呂本中",
        "paragraphs": [
            "抱璞淪巖阿，失懷亦自寶。",
            "豈無用世心，遇合貴得道。",
            "連城重白珩，聲價先傾倒。",
            "瑕瑜混沙礫，莫訝荆山老。",
            "會當游勳華，元圭贊熙皡。"
        ],
        "title": "秋窗遣興  其五",
        "id": "64b98664-a56f-4b14-b96f-30b7caa4e11d"
    },
    {
        "author": "呂本中",
        "paragraphs": [
            "日奭久不作，依然三代民。",
            "一善孚萬端，不難風俗淳。",
            "上士貴抱負，修己在立身。",
            "進退各有據，宇宙任屈伸。",
            "願言勵厥修，學以答君親。"
        ],
        "title": "秋窗遣興  其六",
        "id": "4daeceda-bcac-412b-ac75-5b75862c0962"
    },
    {
        "author": "呂本中",
        "paragraphs": [
            "門外一渠水，清光自泠泠。",
            "濯纓偕素侶，鬚髪無遯形。",
            "春風起層波，鵾化失南溟。",
            "縠紋亂星斗，泥沙混窅冥。",
            "澄清當有志，天地還虛靈。"
        ],
        "title": "秋窗遣興  其七",
        "id": "18113d38-09a7-4657-bc17-b34e7e2358bd"
    },
    {
        "author": "呂本中",
        "paragraphs": [
            "智者尚明察，不爲物理宥。",
            "吾儒任學術，精力事研究。",
            "至人邈難繼，得亦瞠乎後。",
            "庸盲終溟漠，全天亦自厚。",
            "大化無殊途，何事樸與秀。"
        ],
        "title": "秋窗遣興  其八",
        "id": "a3fb710b-8ce7-4d57-a18b-7c71315646f6"
    },
    {
        "author": "呂本中",
        "paragraphs": [
            "寒氣生戶牖，草木變輕黄。",
            "南郊詢秋畦，豐稔薦滌場。",
            "八口娛妻孥，溫飽樂歲康。",
            "簞瓢亦自得，憂樂各兩忘。",
            "所以常忻忻，安問無儲糧。"
        ],
        "title": "秋窗遣興  其九",
        "id": "6ce10c09-bf59-4b55-9b5a-1be704ad76f4"
    },
    {
        "author": "呂本中",
        "paragraphs": [
            "我生事柔翰，中懷異好尚。",
            "瀟灑逼嵇阮，功成薄瑜亮。",
            "白衣本山人，置身豈疏放。",
            "途逢醉尉呵，未且對侯相。",
            "亭亭千仞松，當破萬里浪。"
        ],
        "title": "秋窗遣興  其一○",
        "id": "a4da427d-ccc6-43da-9161-129ea5a2887e"
    },
    {
        "author": "呂本中",
        "paragraphs": [
            "半篙春漲綠平溪，二月江城草色齊。",
            "舟比蜉蝣千頃外，□同斥鷃一枝栖。",
            "野橋柳線斜風軟，曲檻花光夕照低。",
            "卻訝探驪人不至，清樽畫航倩分題。"
        ],
        "title": "次韻錢遜叔泛舟虹橋",
        "id": "eb0b4cf8-b93f-4303-8506-83d121e0d5c3"
    },
    {
        "author": "呂本中",
        "paragraphs": [
            "霽色春江上，滄茫一棹通。",
            "水隨天地闊，山入畫圖工。",
            "薄靄凝新碧，輕風隨亂紅。",
            "片帆迎返照，疊嶂路疑窮。"
        ],
        "title": "春暮渡江  其一",
        "id": "4b23744e-c5c5-4c10-8e58-8d59529c7e72"
    },
    {
        "author": "呂本中",
        "paragraphs": [
            "間移書畫舫，一葉足浮家。",
            "潮漲添春雨，山明放野花。",
            "遶煙依樹斷，飛鳥受風斜。",
            "翻訝江潭客，塵容改歲華。"
        ],
        "title": "春暮渡江  其二",
        "id": "713af0e6-34a2-49e2-9df8-0e2dc1f80701"
    },
    {
        "author": "呂本中",
        "paragraphs": [
            "誰倩亭亭着意擎，風中零亂月中明。",
            "渾無定處光偏潤，正值圓時影最清。",
            "曲檻落江欹一串，橫塘點碧夢三更。",
            "絕憐蕩漾波心裏，添得連宵細雨聲。"
        ],
        "title": "荷珠",
        "id": "7b9c8a82-4381-4937-b31f-f7ffad6bd2b3"
    },
    {
        "author": "呂本中",
        "paragraphs": [
            "槿籬臨古澗，蒼然來書幄。",
            "垂釣澗魚清，銜盃山醪濁。",
            "三逕草既深，一庭鳥剝啄。",
            "繩牀竹翠陰，石几苔蘚駁。",
            "遊方莊老書，抱琴陶家樂。",
            "山水洗塵囂，百年好一覺。"
        ],
        "title": "偶題",
        "id": "5e2bab1d-6fe5-44c8-bc52-bf5efe411c21"
    },
    {
        "author": "呂本中",
        "paragraphs": [
            "巷陌交道近，茅簷接復疏。",
            "岸榆容繫艇，籬竹許封蔬。",
            "地僻常遠市，簷卑牧雞豕。",
            "遶村楊柳花，沿溪蘆荻水。",
            "野老隨分過，商榷桑與梓。"
        ],
        "title": "田家漫興  其一",
        "id": "cffda9ab-b184-4bd5-93ef-770130c0a00c"
    },
    {
        "author": "呂本中",
        "paragraphs": [
            "參星瞻穀日，水影量元夕。",
            "旱潦種早晚，老農從定策。",
            "催耕鳴鳩起，護竿烏鵲去。",
            "秋成不饜懷，暑雨不告勞。",
            "歲時社酒會，扶醉有年高。"
        ],
        "title": "田家漫興  其二",
        "id": "ddacd06e-ccad-4866-8f82-333fef2cce32"
    },
    {
        "author": "呂本中",
        "paragraphs": [
            "古徑接長松，曠觀碧殿逢。",
            "巉巖山巘立，浩渺海濤衝。",
            "盡啗寰中勝，尤瞻天外峰。",
            "世塵何日埽，五嶽遍扶笻。"
        ],
        "title": "游白省寺看畫壁",
        "id": "4781c90e-1931-4191-a4e6-724848aab8cc"
    },
    {
        "author": "呂本中",
        "paragraphs": [
            "秋雲歷亂日光微，山色蕭疏木葉飛。",
            "旅夢空遺鶴唳恨，羈情思聽牧吟歸。",
            "荒涼舊院深溪遠，解后江湖逸士稀。",
            "卻作頭陀談越事，不堪楚客淚沾衣。"
        ],
        "title": "秋游埭山游新庵中路卻過頭陀雪野",
        "id": "9c0ef9ff-43c4-4098-8217-2c44add57b2c"
    },
    {
        "author": "呂本中",
        "paragraphs": [
            "遲日欣欣山景妍，攜琴吟咏翠微前。",
            "行廚燒筍粉鋪色，高閣看梅雪白天。",
            "午罷拋書曳短杖，雨來擁卷聽幽泉。",
            "一春灑落韶光足，他日芳懷得復然。"
        ],
        "title": "紀棲賢山讀書",
        "id": "8c1fc854-ee41-4b9a-a38e-6565b8985ab1"
    },
    {
        "author": "呂本中",
        "paragraphs": [
            "平疇一望黍禾稀，遠樹峰巒天外微。",
            "水國蝦留當鱠鮓，鄉園桑盡典秋衣。",
            "連翩羽檄荒林下，繹絡徵書塞上飛。",
            "可是三分纔溢額，那知鴻雁野號歸。"
        ],
        "title": "秋興  其一",
        "id": "bfe6574a-9bb9-46cb-8031-6b0451c4b43b"
    },
    {
        "author": "呂本中",
        "paragraphs": [
            "西郊一夕葉初稀，原野荒涼草具腓。",
            "荷鍤耕夫閑箬笠，從戎火伴急軍機。",
            "閨中淚雨征衫剪，塞外驚風夜柝依。",
            "莫是羽毛零落盡，不堪燕燕頡頏飛。"
        ],
        "title": "秋興  其二",
        "id": "e16c9419-e772-4b60-98ea-45a9cf4361ec"
    },
    {
        "author": "呂本中",
        "paragraphs": [
            "浸滿溪煙楓葉紛，嶔崎蒼弁入青雲。",
            "捲堂宋室由來事，逐客秦都曾有文。",
            "兔苑圃田間可耨，豹林筆研笑須焚。",
            "莫嘲寂寞秋風士，于越當年君子軍。"
        ],
        "title": "秋興  其三",
        "id": "cf53e60f-a321-4428-b872-968dfc4c77ce"
    },
    {
        "author": "呂本中",
        "paragraphs": [
            "清秋風景晝平分，江外波濤驚夕曛。",
            "誰誤唐家門架史，卻來蓬戶市租文。",
            "樹禽惋惜一枝借，野兔何心三窟聞。",
            "只恐東南馬力盡，祇應契伴駐寒雲。"
        ],
        "title": "秋興  其四",
        "id": "8caaeeac-d7f2-4d0b-b369-bf110592d050"
    },
    {
        "author": "呂本中",
        "paragraphs": [
            "整檝凌晨問所之，鄉園迢遞水東遲。",
            "歸舟但信溪紅蓼，別夢還牽山翠眉。",
            "安穩秋風三徑竹，躊躇行李一囊詩。",
            "解維猶有留題處，瓜葛縈懷不自持。"
        ],
        "title": "秋日康山東歸",
        "id": "121e31e2-0267-4e22-a3aa-c534a48e9f95"
    },
    {
        "author": "呂本中",
        "paragraphs": [
            "雨雲初霽放晴空，乍捲珠簾望月宮。",
            "夜靜□篁何處發，玉樓猶記月明中。"
        ],
        "title": "中秋  其一",
        "id": "47ae5932-74d6-41c2-9c1b-f915060d0436"
    },
    {
        "author": "呂本中",
        "paragraphs": [
            "泱泱秋水荻蘆輕，徙倚樓頭待月明。",
            "紅燭燒殘白墮醒，秋風颯颯獨關情。"
        ],
        "title": "中秋  其二",
        "id": "530e54c8-2f57-4cb2-b93f-8dc156ea0d38"
    },
    {
        "author": "呂本中",
        "paragraphs": [
            "天風萬里起，海水高十尋。",
            "中有都人士，拔劍拯陸沉。",
            "素甲三十里，朱縢萬千壘。",
            "誓身殉家國，援抱常切齒。",
            "東連海上兵，天挺三世英。",
            "艨艟山岳高，軍儲滄海傾。",
            "縱橫長江動，軍威千里空。",
            "拊手功可立，名姝何足惜。",
            "痛飲佇黄龍，酣醉實狼籍。",
            "一朝肘腋變，驚雷還自敵。",
            "鳥獸散何爲，島上復賣國。",
            "嘆息復嘆息，燕市文山即。",
            "海外多君子，至今長恨水。"
        ],
        "tags": [
            "长江"
        ],
        "title": "海上篇",
        "id": "12313cd5-af8c-4704-a336-6c386764c3df"
    },
    {
        "author": "呂本中",
        "paragraphs": [
            "濕雲一片傍門垂，秋草盈庭綠未辭。",
            "剝啄無聲詩思懶，竹牀方枕夢回遲。"
        ],
        "title": "閑居  其一",
        "id": "428ba952-2122-4f24-9b98-56cb717bed1e"
    },
    {
        "author": "呂本中",
        "paragraphs": [
            "綿綿風雨雨鳩催，衰柳朦朧玉作堆。",
            "不道陶公秫未熟，煙波一片欲飛來。"
        ],
        "title": "閑居  其二",
        "id": "d405aaac-3e7b-4d6e-a01b-54a6e51fabe0"
    },
    {
        "author": "呂本中",
        "paragraphs": [
            "新添漲非碧天空，拄杖斜衣紅蓼中。",
            "角甕何須猶倔強，桔槹南陌正秋風。"
        ],
        "title": "閑居  其三",
        "id": "4b8212fe-624d-400e-bed7-e33cfcade0c2"
    },
    {
        "author": "呂本中",
        "paragraphs": [
            "荆扉寂寞鎖花枝，欹枕閑追方外知。",
            "一縷茶煙新水足，半簾宿雨燕飛遲。"
        ],
        "title": "閑居  其四",
        "id": "9328e295-da9b-4993-99f4-7f40407ff2eb"
    },
    {
        "author": "呂本中",
        "paragraphs": [
            "陰晴未定兩相催，夜半蛩聲送晚雷。",
            "可憐野人無底事，階前新看繡莓苔。"
        ],
        "title": "閑居  其五",
        "id": "9f5d8921-585e-48a4-892c-9f53803fe3d5"
    },
    {
        "author": "呂本中",
        "paragraphs": [
            "秋原儘好放遊笻，何事山齋任懶慵。",
            "屋漏有痕留作字，梧桐带雨聽笙鏞。"
        ],
        "title": "閑居  其六",
        "id": "fcc305a8-ed1d-4fed-ae86-29c691d9f0bf"
    },
    {
        "author": "呂本中",
        "paragraphs": [
            "西風岑寂子雲居，未放秋陽曬腹書。",
            "卻笑問字誰載酒，雨煙仍是老樵漁。"
        ],
        "title": "閑居  其七",
        "id": "d258d908-37c9-412a-b90b-1a926d40394f"
    },
    {
        "author": "呂本中",
        "paragraphs": [
            "經旬陰雨水滄浪，煙鎖巖扉遊騎荒。",
            "赤日纔來異宿昔，青山看去倍尋常。",
            "秋林腰斧歌共醉，春市擔魚粟滿囊。",
            "野老新新興未艾，風雲役使不勝狂。"
        ],
        "title": "喜晴",
        "id": "7de3c895-b997-4166-82b1-e3719d30b768"
    },
    {
        "author": "呂本中",
        "paragraphs": [
            "煙艇江湖網罟疏，石磯風雨釣綸虛。",
            "碧池漫鑿方通徑，鱗沼聊巡供別儲。",
            "詩客興來堪佐酒，野人夢去卻多魚。",
            "鴟夷聞道曾興越，經濟還餘千倍漁。"
        ],
        "title": "咏郭西魚池",
        "id": "c3a9fc3f-6146-4198-93e9-54fff39ebcc1"
    },
    {
        "author": "呂本中",
        "paragraphs": [
            "浩瀚湖光淹北皋，柳彎翠滿敢辭勞。",
            "青菰出水猶佳蔌，上級芰循溪作沚毛。",
            "楚水嗜奇聞辨論，輞川燈火正風騷。",
            "何當採掇秋光裏，遊嬉吳姬蕩小舠。"
        ],
        "title": "採菱詞",
        "id": "65f45d85-b856-4e79-85e8-36f1f281171d"
    },
    {
        "author": "呂本中",
        "paragraphs": [
            "茂陵消渴遠山眉，那得閑情到綠絲。",
            "一曲白頭吟未了，迴文字字起新詩。"
        ],
        "title": "古意",
        "id": "76cf5b7b-6434-4180-aaa8-162366107357"
    },
    {
        "author": "呂本中",
        "paragraphs": [
            "一樹寒梅曲檻東，含葩未吐蕊頭紅。",
            "霜枝不許遊人看，驀地吹來栗烈風。"
        ],
        "title": "寒梅",
        "id": "819cc33d-034a-4b01-bc83-92d90f8dc8bc"
    },
    {
        "author": "呂本中",
        "paragraphs": [
            "宿霧重陰傍晚桴，日斜風定渡鶯湖。",
            "陂塘浩淼水光闊，煙寺中流島嶼孤。",
            "滿眼波濤迷客泛，一行雁影带雲徂。",
            "到來荒舍未岑寂，寒樹依依鬧晚烏。"
        ],
        "title": "渡鶯湖至溪上即事  其一",
        "id": "2ae6b401-280e-46fa-af84-25fd18bcc652"
    },
    {
        "author": "呂本中",
        "paragraphs": [
            "絡繹蕭蕭遍里門，支機嘉事自天孫。",
            "七襄曉織憐花譜，百室春梭饜夕餐。",
            "誰檢吳綾儉歲月，猶飛楚縠照軍屯。",
            "摻摻女手還持作，佳麗江南第一論。"
        ],
        "title": "渡鶯湖至溪上即事  其二",
        "id": "442f4d91-b26d-42bd-9761-d82cfd4fadbf"
    },
    {
        "author": "呂本中",
        "paragraphs": [
            "湖水安瀾似鏡明，昔年曾向鏡中行。",
            "侵晨浥露來花市，落日流風倚醉楹。",
            "俯仰繁華餘暮色，蕭條高寄但秋聲。",
            "應知節序猶遷轉，撫劍如何教未平。"
        ],
        "title": "渡鶯湖至溪上即事  其三",
        "id": "d12f9ca2-702b-4113-8952-cf9e4a47f123"
    },
    {
        "author": "呂本中",
        "paragraphs": [
            "相送江邊遠客船，孤帆一道寸心懸。",
            "日南珠價知多少，不及閨中珠淚圓。"
        ],
        "title": "寄遠曲",
        "id": "fb54cca2-70a1-42b4-8800-661896d4bfbd"
    },
    {
        "author": "呂本中",
        "paragraphs": [
            "澹妝素抹舊羅衣，雅致天姿覲竺歸。",
            "始信若耶溪畔女，何須珠翠館娃妃。"
        ],
        "title": "覲竺閨女",
        "id": "eb560709-8afd-4f12-95b8-ccb850cd6e29"
    },
    {
        "author": "呂本中",
        "paragraphs": [
            "峭壁凌空靄氣浮，山泉滴茗暗香流。",
            "炎雲不到冰心靜，好向峰前一簟秋。"
        ],
        "title": "夏夜宿乳竇峰",
        "id": "659ff8fa-b345-45d3-9163-bcdfe579ea2b"
    },
    {
        "author": "呂本中",
        "paragraphs": [
            "石筍殊峰精舍幽，瘦笻踏向碧雲游。",
            "天然青茁層崖裏，玉版參來點石頭。"
        ],
        "title": "游石筍庵",
        "id": "9e56d4aa-a49e-4901-88a8-0b8a82dcbd54"
    },
    {
        "author": "呂本中",
        "paragraphs": [
            "上林燕不飛，朔雲無消息。",
            "天山應雲霏，吳苑草碧色。",
            "斷腸人不知，耿耿多思憶。",
            "當年惜繁華，綠琴悔不理。",
            "於今霜露歸，徘徊明月裏。"
        ],
        "title": "望遠",
        "id": "fccd1c4f-c0e8-4854-9421-e24a163417d1"
    },
    {
        "author": "呂本中",
        "paragraphs": [
            "挑燈讀易後，乘月到溪前。",
            "野犬聲如豹，秋蟲吟似禪。",
            "光寒人意靜，影澹物情妍。",
            "更聞村笛遠，幽意曲中傳。"
        ],
        "title": "月夜閑步聞笛",
        "id": "fe5aa7a1-e246-495b-9493-52d046645a2d"
    },
    {
        "author": "呂本中",
        "paragraphs": [
            "春煙失晚樹，柔櫓翠峰湄。",
            "野徑尋山暗，艤舟問路岐。",
            "敲詩吟人甕，點字墨池前。",
            "把酒懷前哲，蕭條一夕思。"
        ],
        "title": "長嘯夜泊",
        "id": "745425f9-c452-4d14-80b3-6de8cca48e94"
    },
    {
        "author": "呂本中",
        "paragraphs": [
            "菲菲紅紫送春去，獨自黄葩夏日閑。",
            "那得文仙歸故園，黄冠相向到邱山。"
        ],
        "title": "金絲桃",
        "id": "aac89999-32f8-4a5a-a2d5-0f1fa14f92c7"
    },
    {
        "author": "呂本中",
        "paragraphs": [
            "延壽無金翠鈿銷，銅丸擿鼓晚來朝。",
            "寧爲龍塞青青草，不作昭陽細細腰。"
        ],
        "title": "昭君怨",
        "id": "691d8821-1161-42d2-92e5-36cc7f9c7be4"
    },
    {
        "author": "呂本中",
        "paragraphs": [
            "芳時並採曾蓮舟，一段相思水緩流。",
            "憎殺回風無意緒，解儂錦纜轉船頭。"
        ],
        "title": "采蓮曲",
        "id": "82cb61a9-48ed-4a39-b77f-576cb2099e40"
    },
    {
        "author": "呂本中",
        "paragraphs": [
            "翠峰窩裏掛青黄，水市逡巡到野航。",
            "带雨鋤耘碧萼淺，臨風採摘綠枝長。",
            "分甘送客憐秋實，辟穀仙家嗜果香。",
            "聞道龍陽千匹絹，何如山圃四時芳。"
        ],
        "title": "山園即事",
        "id": "8d925f1b-3806-46a4-8d82-5dd286896f79"
    },
    {
        "author": "呂本中",
        "paragraphs": [
            "風凄漏永暗銀河，滴響空階碎玉壺。",
            "無那騷心思紛墜，且教高咏和寒梧。",
            "閑心欲寄雲中鶴，逸興旋懷江上鱸。",
            "莫使扶搖不可即，他年惆悵舊時粗。"
        ],
        "title": "秋夜雨分中韻",
        "id": "e36e56e8-21d7-4242-b39f-7fadd1dd5d09"
    },
    {
        "author": "呂本中",
        "paragraphs": [
            "兩樹疏梅草閣前，一池晴日畫橋穿。",
            "論文欲飲先民筆，讀史常期循吏賢。",
            "攜酒閑望野陌間，吟柳外來采桑篇。",
            "應憐百里平蕪寂，漫使寒山片石傳。"
        ],
        "title": "華林書堂漫興",
        "id": "2ca71a98-0f6c-415e-bd89-4c129c7ea4dd"
    },
    {
        "author": "呂本中",
        "paragraphs": [
            "書闈靜若隱，鐘到攬衣遲。",
            "花睡猶含露，鶯歌方踏枝。",
            "耘苔開曲徑，考古韻新詩。",
            "誰識晨興意，西山爽氣時。"
        ],
        "title": "晨興",
        "id": "44654ec3-850c-44b3-9759-7b36c03f0edc"
    },
    {
        "author": "呂本中",
        "paragraphs": [
            "傳說亡憂樹後屏，誰教卻種在前亭。",
            "想因白髪愁千斛，故遣芳階綠一庭。",
            "青柎幾時將碧草，丹心有日恐飄萍。",
            "更憐共道慈親號，遶砌還須雨露榮。"
        ],
        "title": "戲咏庭前萱草",
        "id": "955687f3-74f8-4b59-83f9-bbd65683709e"
    },
    {
        "author": "呂本中",
        "paragraphs": [
            "參差寒葉樹，林鳥獨依棲。",
            "髪變心同素，年遲日向西。",
            "一水通晨夕，三山隔海溪。",
            "尚憶魯儒席，南樓攜手齊。"
        ],
        "title": "立冬日贈張直夫",
        "id": "be6eb124-c306-453e-bbe2-f1526018934d"
    },
    {
        "author": "呂本中",
        "paragraphs": [
            "挈伴提壺桃柳芳，東風暫醉少年場。",
            "波浮十里飛舸疾，衣影千重夾道光。",
            "使氣可如燕趙士，輕兵原是楚吳卿。",
            "應知萬事同棋局，鼓角春江一日狂。"
        ],
        "title": "清明游震澤即事",
        "id": "b125b94a-0dc5-4c78-8090-12a92bbf58f9"
    },
    {
        "author": "呂本中",
        "paragraphs": [
            "昔者同升夫子堂，如今俱是鬢蒼浪。"
        ],
        "title": "句  其一",
        "id": "e5a71e2e-f726-43e5-a119-e59d49f85081"
    },
    {
        "author": "呂本中",
        "paragraphs": [
            "莫言衲子籃無底，盛得山南骨董歸。"
        ],
        "title": "句  其二",
        "id": "176f04e7-9db0-4248-abc3-3f8e2686e844"
    },
    {
        "author": "呂本中",
        "paragraphs": [
            "山中露冷草木瘦，江上月寒蒲柳秋。"
        ],
        "title": "句  其三",
        "id": "4271947b-65f0-4bca-86da-5f78c562d1e9"
    },
    {
        "author": "呂本中",
        "paragraphs": [
            "十二峰前且繫船。"
        ],
        "title": "句  其四",
        "id": "7544301a-aac0-4e62-849f-55475a7fcb67"
    },
    {
        "author": "呂本中",
        "paragraphs": [
            "不用君王羯鼓敲。"
        ],
        "title": "句  其五",
        "id": "c9e93f1e-564a-41d7-ae6d-8aa8dd6cdbda"
    },
    {
        "author": "呂本中",
        "paragraphs": [
            "老大多材，十年堅坐。"
        ],
        "title": "句  其六",
        "id": "fc059941-26a1-4431-adb9-ba057f5c49b2"
    },
    {
        "author": "呂本中",
        "paragraphs": [
            "詩題：白公守蘇時劉夢得守杭（和）有歲暮贈劉詩三首因效其體寄齊州無咎二歌首句：過去生中作兄弟江南歲晚水風寒關河戰國東秦地。"
        ],
        "title": "存目",
        "id": "5e5d684c-13f8-4a4d-8075-aa0ca1de75c2"
    },
    {
        "author": "釋惟照",
        "paragraphs": [
            "雨洗淡紅桃萼嫩，風搖淺碧柳絲輕。",
            "白雲影裏怪石露，流水光中枯木春。"
        ],
        "title": "自題肖像",
        "id": "aabf3c1d-5d26-415d-ba2f-4d577eaebef2"
    },
    {
        "author": "釋惟照",
        "paragraphs": [
            "芙蓉已入雙林寂，掛角羚羊無氣息。",
            "立關拔轉異中來，借問時人何處覓。"
        ],
        "title": "和陸元鈞頌四首  其一",
        "id": "29a034ca-00b9-4a38-ae01-68f2b3675c43"
    },
    {
        "author": "釋惟照",
        "paragraphs": [
            "山谷今傳佛祖衣，一回拈起一回疑。",
            "豐干饒舌可知也，引得寒山不肯歸。"
        ],
        "title": "和陸元鈞頌四首  其二",
        "id": "c18bea97-958e-4a5a-866d-0af8e1f906b0"
    },
    {
        "author": "釋惟照",
        "paragraphs": [
            "千里客來何所遇，一念超然無去住。",
            "全身放下火中蓮，誰能更爲無生路。"
        ],
        "title": "和陸元鈞頌四首  其三",
        "id": "45c402e9-cbd0-464a-a476-f85ddcb0dfba"
    },
    {
        "author": "釋惟照",
        "paragraphs": [
            "夜堂人靜雨霏霏，潤澤焦枯總不知。",
            "堪笑當年淨名老，對文殊語恰如癡。"
        ],
        "title": "和陸元鈞頌四首  其四",
        "id": "338ef470-2c4e-4102-945b-053765258450"
    },
    {
        "author": "釋惟照",
        "paragraphs": [
            "縮水酒越濃，負心人越窮。",
            "鐵剛刀自利，不用苦磨礱。",
            "草鞋頭戴今何在，我見牽來劈面舂。"
        ],
        "title": "頌古五首  其一",
        "id": "a68ac7d2-4287-40df-9163-90b0cc82179b"
    },
    {
        "author": "釋惟照",
        "paragraphs": [
            "小樹子，傍山栽，華從葉裏開。",
            "枝高攀不得，和樹折將來。"
        ],
        "title": "頌古五首  其二",
        "id": "5522cfbf-8790-480a-bfee-c6772312df18"
    },
    {
        "author": "釋惟照",
        "paragraphs": [
            "梨華一枝春带雨，金色頭陀笑不語。",
            "龍宮海藏月明前，織女姮娥相對舞。",
            "笑者笑，舞者舞。",
            "十方無虛空，大地無寸土。"
        ],
        "title": "頌古五首  其三",
        "id": "3060f532-e4df-4cf4-896c-978862cbb74b"
    },
    {
        "author": "釋惟照",
        "paragraphs": [
            "千尺絲輪0直下垂，一波才動萬波隨。",
            "江上晚來堪畫處，漁人披得一蓑歸。"
        ],
        "title": "頌古五首  其四",
        "id": "abfdf459-1ff5-42a0-aee8-afd29815681d"
    },
    {
        "author": "釋惟照",
        "paragraphs": [
            "齋時一鉢飯，飯後一覺睡。",
            "睡起去放尿，洗手成變異。"
        ],
        "title": "頌古五首  其五",
        "id": "0a61888d-ea91-45a6-99b8-3017d527305b"
    },
    {
        "author": "釋惟照",
        "paragraphs": [
            "自小來打硬，佛祖不奈何。",
            "放藞苴住院，殃害殺禪和。",
            "道行闡提道，歌唱闡提歌。",
            "歡喜入地獄，誰管你閻羅。"
        ],
        "title": "自贊",
        "id": "8dee6964-7326-4ea5-a767-8e21f2f095cf"
    },
    {
        "author": "釋惟照",
        "paragraphs": [
            "大道坦然兮殊不用功，殊不用功兮何必研窮。",
            "豁虛離礙兮從空背空，不守自性兮雖同不同。",
            "百無所依兮自西自東，照體獨立兮滿目清風。",
            "廓落大度兮無不包容，全身異類兮觸處皆通。"
        ],
        "title": "和陸德先尚書歌",
        "id": "b49517fe-b495-4e18-bee3-89e48ca20479"
    },
    {
        "author": "釋惟照",
        "paragraphs": [
            "身心無拘，動寂無知。",
            "如大死人，無倚無依。",
            "無拘者寬，無知者安。",
            "無內無外，無定無觀。",
            "無適無莫，無造無作。",
            "無去無來，無好無惡。",
            "一道清虛，萬法如如。",
            "愚極成智，智極成愚。",
            "超諸數量，孰云比況。",
            "淨盡不留，無法可尚。",
            "識不可識，智不可知。",
            "誰家之子，兀然巍巍。",
            "巍巍不存，根塵穎脫。",
            "如憨如癡，落落魄魄。",
            "不惜口業，爲了說破。",
            "笑殺闍梨，山僧罪過。"
        ],
        "title": "勸徒銘",
        "id": "0cdc9265-334c-493d-90d1-7b75342cc245"
    },
    {
        "author": "釋惟照",
        "paragraphs": [
            "拂拭瑤琴月下彈，調高雪曲和還難。",
            "五侯費盡平生志，從此詩書懶更看。"
        ],
        "title": "頌古六首  其一",
        "id": "adadb508-7002-43ee-8104-575486bee592"
    },
    {
        "author": "釋惟照",
        "paragraphs": [
            "一口吸盡西江水，鷓鴣啼在深花裏。",
            "自有知音笑點頭，其來不入聾人耳。"
        ],
        "tags": [
            "长江"
        ],
        "title": "頌古六首  其二",
        "id": "d4a98759-5050-44c6-beaf-605a1a5eb362"
    },
    {
        "author": "釋惟照",
        "paragraphs": [
            "甜瓜徹蒂甜，苦瓠連根苦。",
            "拈起枕子時，新羅夜打鼓。"
        ],
        "title": "頌古六首  其三",
        "id": "9b3b7ecd-0b9f-4edd-8145-1131dd36df7d"
    },
    {
        "author": "釋惟照",
        "paragraphs": [
            "煙塵掃蕩將軍令，正勑流行宣德音。",
            "公子只知歌既醉，夜深還被活生擒。"
        ],
        "title": "頌古六首  其四",
        "id": "493680d9-b3f5-4b1f-84ff-223d98bc756c"
    },
    {
        "author": "釋惟照",
        "paragraphs": [
            "枯木堂中第一人，坐觀成敗枉精神。",
            "可憐明一色邊事，直至而今沒眼筋。"
        ],
        "title": "頌古六首  其五",
        "id": "d6106303-fd8f-4a2b-a1da-6f7f303d8829"
    },
    {
        "author": "釋惟照",
        "paragraphs": [
            "黯黯雲攢覆雪峰，青青趙老一雙瞳。",
            "從前汗馬無人識，只要重論蓋代功。"
        ],
        "title": "頌古六首  其六",
        "id": "1fa6da7c-e185-46ee-a123-21d0ae248c7b"
    },
    {
        "author": "章憲",
        "paragraphs": [
            "飛樓縹緲瞰吳邦，表裏江湖自一方。",
            "曲檻高窗雲細薄，落霞孤鶩水蒼茫。",
            "固知興廢因時有，獨覺江山共古長。",
            "回首中原正愁思，不堪殘日半規黄。"
        ],
        "title": "登齊雲樓",
        "id": "104aaac9-e9ab-4479-9b19-20976f2d7038"
    },
    {
        "author": "章憲",
        "paragraphs": [
            "何許明人眼，松間見古堂。",
            "泉聲到棐几幾，山影覆繩牀。",
            "愛酒陶元亮，聽蛙孔德璋。",
            "紛戰蠻觸，丘壑信難忘。"
        ],
        "title": "漫莊",
        "id": "04116726-447e-48fb-a54a-2c8d1bc513b0"
    },
    {
        "author": "章憲",
        "paragraphs": [
            "洞視兮八荒，了無物兮往無旁。",
            "往古來今兮無際，起復代謝兮不失吾常。",
            "復乎，復乎。",
            "吾所寓兮廣莫之野，而無何有之鄉。"
        ],
        "title": "復軒歌",
        "id": "fb584837-fa1c-4ec8-8e27-a30da5b3d7cf"
    },
    {
        "author": "章憲",
        "paragraphs": [
            "吾慕仲公理，卜居樂清曠。",
            "茲焉愜吾願，名堂以自況。",
            "我無適俗韻，且乏肉食相。",
            "何許寄吾生，棲遲翳窮巷。",
            "境幽有經行，心遠無得喪。",
            "從容大化中，信是羲皇上。"
        ],
        "title": "清曠堂",
        "id": "551ffd34-f3fb-45d5-84d8-a9890cf50b99"
    },
    {
        "author": "章憲",
        "paragraphs": [
            "吾慕曾夫子，舍瑟言所志。",
            "所志則非邦，獨契聖者意。",
            "暮春春服成，從我才一二。",
            "風乎林岫間，所樂有餘味。",
            "邈兮千載上，神交得冥契。",
            "當知結駟非，不易窮閻是。"
        ],
        "title": "永歸亭",
        "id": "3bca5aff-557e-4f68-aea8-d72de873b7ac"
    },
    {
        "author": "章憲",
        "paragraphs": [
            "吾慕韓昌黎，文章妙百世。",
            "體物語尤工，賦竹誇清悶。",
            "唯我獨好之，則亦有深意。",
            "虛中可受道，貫時無險易。",
            "復苦魏文貞，直節而嫵媚。",
            "伊餘清閟中，賞玩有遺味。"
        ],
        "title": "清閟亭",
        "id": "0c28bed5-df4b-42ab-85d6-fa55fc980575"
    },
    {
        "author": "章憲",
        "paragraphs": [
            "吾慕陶靖節，處約而平寬。",
            "涉園自成趣，矯首復遐觀。",
            "我亦散遊目，俛仰天地間。",
            "雲煙自舒卷，湖嶺相迴環。",
            "永與形役謝，豈有俗慮干。",
            "想像斜川遊，千載乃相關。"
        ],
        "title": "遐觀亭",
        "id": "c579e0e1-7f69-46c5-8387-3589a17853bc"
    },
    {
        "author": "章憲",
        "paragraphs": [
            "暑退涼生過雨天，鳧飛鷺浴暮江前。",
            "秋風小浪鴨頭水，斜日輕帆燕尾船。",
            "青眼卻欣逢地主，白頭相對聳詩肩。",
            "林塘勝處開樽俎，只欠冰輪特地圓。"
        ],
        "title": "松江謁王文孺令宰",
        "id": "378da4a7-8fb6-4198-9abf-883a5101b895"
    },
    {
        "author": "章憲",
        "paragraphs": [
            "長堤牽百丈，舴艋泝清漪。",
            "山與殘霞暝，水將秋色宜。",
            "江寒征雁度，天遠暮帆遲。",
            "賸欲浮家去，煙波學子皮。"
        ],
        "title": "晚泊松江",
        "id": "94382d74-c26a-4976-b721-09c5aa38083d"
    },
    {
        "author": "章憲",
        "paragraphs": [
            "伊洛流風在，丘軻道德尊。",
            "遺經啟幽眇，後學有淵源。",
            "鑽仰知由戶，衰遲阻及門。",
            "三年思晬面，一旦絕微言。"
        ],
        "title": "挽著作王先生蘋  其一",
        "id": "5f4e7bf5-04c4-495a-93e7-70133791af64"
    },
    {
        "author": "章憲",
        "paragraphs": [
            "行義時逢可，澤民事卻睽。",
            "斯文猶有寄，俗學豈終迷。",
            "不復等三鱣，空聞見白雞。",
            "誅茅方檇李，卜葬已苕溪。"
        ],
        "title": "挽著作王先生蘋  其二",
        "id": "33d0a957-18aa-41e9-87bf-a095e1894c6d"
    },
    {
        "author": "章憲",
        "paragraphs": [
            "西觀才黔突，題輿卻佐州。",
            "濟時卑管晏，齎志在春秋。",
            "曖曖孤雲沒，沈沈厚夜幽。",
            "升堂聞禮樂，終覺愧程仇。"
        ],
        "title": "挽著作王先生蘋  其三",
        "id": "2ac9f014-4402-493d-9d30-722ff0a61281"
    },
    {
        "author": "趙相",
        "paragraphs": [
            "夕陽綠澗明。"
        ],
        "title": "句",
        "id": "e2381c93-08db-44bb-bcf7-fdf08bf5f8ed"
    },
    {
        "author": "李怤",
        "paragraphs": [
            "花瘦煙羸可奈何，不關渠事鳥聲和。",
            "無人掃地驚殘夢，分付輕紅上碧莎。"
        ],
        "title": "春晚",
        "id": "39c161ca-6060-41f7-acc2-10a156c82135"
    },
    {
        "author": "李怤",
        "paragraphs": [
            "去國春城桃李花，楓林葉病尚天涯。",
            "今年九日風前帽，北客南舟雨後沙。"
        ],
        "title": "句  其一",
        "id": "11911cf9-7070-4d5c-a085-681b6ef46e49"
    },
    {
        "author": "李怤",
        "paragraphs": [
            "蒼黄避地小兒女，漂泊連床老弟兄。"
        ],
        "title": "句  其二",
        "id": "6d8dbdc9-345a-41d9-ac63-2769745d9080"
    },
    {
        "author": "方豐之",
        "paragraphs": [
            "已攜巨鯉換新秔，尚有鰷鯈得自烹。",
            "聞道烹鮮易煩碎，呼兒勿用苦爲羹。"
        ],
        "title": "漁父",
        "id": "63d45dd8-93f3-4f45-a295-cb72e8d66163"
    },
    {
        "author": "方豐之",
        "paragraphs": [
            "漠漠春陽接海低，濛濛晚雨傍山飛。",
            "半敧古埭無人過，時有村童護鴨歸。"
        ],
        "title": "歷崎道中",
        "id": "a5de21d5-dcb4-408a-9502-37b8f03f66b0"
    },
    {
        "author": "方豐之",
        "paragraphs": [
            "舍人早定江西派，句法須將活處參。",
            "參取陵陽正法眼，寒花承露落毿毿。"
        ],
        "title": "絕句",
        "id": "e71302d3-4095-4d5f-a4c8-72f74fd64016"
    },
    {
        "author": "方豐之",
        "paragraphs": [
            "天女終降大居士，登伽惟撓小乘禪。"
        ],
        "title": "句  其一",
        "id": "c5a35b92-65a7-466e-a1c2-12eb0e3930c9"
    },
    {
        "author": "方豐之",
        "paragraphs": [
            "老夫六賊銷磨盡，時爲幽香一敗禪。"
        ],
        "title": "句  其二",
        "id": "56a76311-5419-45a7-9730-894a375be08c"
    },
    {
        "author": "方豐之",
        "paragraphs": [
            "白是鹽埕青是麥，誰云斥鹵不堪田。"
        ],
        "title": "句  其三",
        "id": "b6c76650-6789-4351-b3cf-37393137c4c3"
    },
    {
        "author": "方豐之",
        "paragraphs": [
            "魂夢無金印，生涯有瓦盆。"
        ],
        "title": "句  其四",
        "id": "7569e64b-a093-446a-9fd1-355063bc91eb"
    },
    {
        "author": "方豐之",
        "paragraphs": [
            "漢室雖然和冒頓，賈生終願繫單于。"
        ],
        "title": "句  其五",
        "id": "5909b10b-456a-4ae6-9db7-61a371fa63c3"
    },
    {
        "author": "釋正宗",
        "paragraphs": [
            "荒城春色裏，花濺淚潺湲。",
            "社燕歸無屋，營巢寄客船。"
        ],
        "title": "江都燕",
        "id": "f000f150-6f5c-4657-981c-1e3e5ccd52bb"
    },
    {
        "author": "釋正宗",
        "paragraphs": [
            "若人胸次閑，能容書四庫。",
            "餘地著山川，得酒欲飛去。",
            "摩挲雪色壁，吐作無聲句。",
            "寒屯水際雲，瘦立煙中樹。",
            "雖非桃花源，亦自有佳處。",
            "未休蝸角兵，欲問樵蘇路。",
            "只恐山中人，笑我來何暮。"
        ],
        "title": "觀孫司戶畫壁",
        "id": "14c84200-acbc-49ce-a2f4-bd5a4b21715a"
    },
    {
        "author": "釋正宗",
        "paragraphs": [
            "秋容淡薄晚煙孤，千里誰開水墨圖。",
            "欲借扁舟乘興去，臥看月影弄風蒲。"
        ],
        "title": "次韻蔡堅老秋日登擬峴台",
        "id": "4228592e-6089-4f4e-9c3b-a5b8656788a9"
    },
    {
        "author": "釋正宗",
        "paragraphs": [
            "登臨興未盡，落日苦催歸。",
            "扶持出門去，山寒露濕衣。"
        ],
        "title": "山寺晚歸",
        "id": "9d9079b5-7864-4b8c-a03e-589aa63f36fd"
    },
    {
        "author": "釋正宗",
        "paragraphs": [
            "自顧不材同社櫟，乘流得坎便爲家。",
            "體中不快思讀易，睡思欲來還煮茶。"
        ],
        "title": "招福寺作",
        "id": "0967b44c-5cf7-4824-b3cc-12bff9c8c856"
    },
    {
        "author": "釋正宗",
        "paragraphs": [
            "松風欹風聽。"
        ],
        "title": "句  其一",
        "id": "1c8f40e5-00c3-4f61-b409-ba221a42a572"
    },
    {
        "author": "釋正宗",
        "paragraphs": [
            "四海無拘繫。"
        ],
        "title": "句  其二",
        "id": "25c60441-579e-4db6-a9e8-b6e0822cd987"
    },
    {
        "author": "釋正宗",
        "paragraphs": [
            "地僻人稀到。"
        ],
        "title": "句  其三",
        "id": "387f6e47-ce0c-40d7-8d84-55c436564c4a"
    },
    {
        "author": "釋正宗",
        "paragraphs": [
            "夕陽分手柘岡西。"
        ],
        "title": "句  其四",
        "id": "a85fc447-2103-4602-87ad-7804be7a446d"
    },
    {
        "author": "釋顯萬",
        "paragraphs": [
            "僧屋數椽巢木末，風煙日與翠俱浮。",
            "自無俗物敗人意，況有春江拍岸流。",
            "艇子得魚歸別浦，鳧雛傍母睡芳洲。",
            "夜晴兔月摩雲角，翻作廣寒宮殿秋。"
        ],
        "title": "捲煙閣",
        "id": "ba929701-9b1d-48e9-add6-0bbc40d9b810"
    },
    {
        "author": "釋顯萬",
        "paragraphs": [
            "紛紛向火乞兒多，獨有君如擇乳鵝。",
            "萬煆爐中尋粲可，一堆灰裏拔陰何。",
            "雪欺敗屋閑犀柄，草臥空庭任雀羅。",
            "亟送烏薪相暖熱，恐隨春夢入南柯。"
        ],
        "title": "送炭與湘山西堂惠然師",
        "id": "b16b2475-e49a-4e55-b2dd-fc58aa95a701"
    },
    {
        "author": "釋顯萬",
        "paragraphs": [
            "三山邈何許，煙霧如海深。",
            "兩鶴翅相接，意欲棲瑤林。",
            "驚風起中路，沙塵揚夕陰。",
            "哀鳴失儔侶，俯啄何苦心。"
        ],
        "title": "別鶴操",
        "id": "192e45c3-66a8-4fb2-aef3-a76cf6a26c04"
    },
    {
        "author": "釋顯萬",
        "paragraphs": [
            "蓐食小人家，寒燈碎落花。",
            "雞鳴窗半曉，路暗月西斜。",
            "世故欺懷抱，風霜迫歲華。",
            "劇憐詩思苦，悽惻向長沙。"
        ],
        "title": "曉發山店",
        "id": "e7c43b2f-62fb-4977-aea3-e4ac6ba96f55"
    },
    {
        "author": "釋顯萬",
        "paragraphs": [
            "喬口知名久，煙沈水國寒。",
            "受風帆腹飽，歇雨櫓臍乾。",
            "五渚源流異，長沙氣象寬。",
            "山川濟吾勝，待月倚牆竿。"
        ],
        "title": "次喬口",
        "id": "f703cfc0-7402-48c9-97d8-cde8379e9247"
    },
    {
        "author": "釋顯萬",
        "paragraphs": [
            "夏木藏崖塢，晴沙抱柳溪。",
            "茅茨村遠近，隴畝路東西。",
            "野老連檣語，山禽隔竹啼。",
            "此中風物美，吾欲卜幽棲。"
        ],
        "title": "明溪",
        "id": "0563fb02-c741-46c1-a207-75a16307dcaa"
    },
    {
        "author": "釋顯萬",
        "paragraphs": [
            "坐意湘西野客家，詩筒茶竈舊生涯。",
            "癡雲閣雨山腰重，老樹衝波岸腳斜。",
            "避繳沖蘆憐雁陣，採花釀蜜厭蜂衙。",
            "故溪幸可浮茅屋，歸聽崖翁響釣車。"
        ],
        "title": "元日不出",
        "id": "7116f1e6-0411-4b59-accf-843841b7d356"
    },
    {
        "author": "釋顯萬",
        "paragraphs": [
            "雨沈飛絮綠陰寒，梅子枝頭點點酸。",
            "心事向來吟不盡，梨花院落一春殘。"
        ],
        "title": "謾興",
        "id": "efda7a4e-5693-45d5-b45b-7d8de2c5c0a9"
    },
    {
        "author": "釋顯萬",
        "paragraphs": [
            "窗外晴山竹半遮，竹根流水細鳴沙。",
            "小園寂寞春無賴，蝴蝶飛來遶菜花。"
        ],
        "title": "春日",
        "id": "7199e61f-014f-494a-b585-6d8c6c58192c"
    },
    {
        "author": "釋顯萬",
        "paragraphs": [
            "萬松嶺上一間屋，老僧半間雲半間。",
            "三更雲去作行雨，回頭方羨老僧閑。"
        ],
        "title": "庵中自題",
        "id": "84b3a032-93c8-4645-a081-a07f99609ef2"
    },
    {
        "author": "釋顯萬",
        "paragraphs": [
            "祖龍智昏日月蝕，南公力欲麒麟鬬。",
            "楚雖三戶必亡秦，盛德宜然有其後。",
            "魯公違約火咸陽，咄嗟擊出群雄右。",
            "豆分瓜剖聽指頤，忍使黥徒賊孤幼。",
            "籍也狐埋狐搰之，項伯寧不爲家寇。",
            "真人如龍翔霸上，縞袒長風起襟袖。",
            "終據皇圖豈力爲，雅張赤幟皆天授。",
            "可憐郴北東上墳，恨碧淒紅春不茂。"
        ],
        "title": "義帝陵",
        "id": "a1f41d39-1d6c-4345-beed-ac34ff5b1d11"
    },
    {
        "author": "釋顯萬",
        "paragraphs": [
            "蘇君善養志，以孝格神明。",
            "一朝蛻塵鞅，通籍赤霞城。",
            "相看疑夢寐，去若鵝毛輕。",
            "玉笙墮哀響，煙髦錯霓旌。",
            "丹井愈沈屙，橘葉通仙靈。",
            "至今華屋底，想像雙眉青。",
            "雲裝挹飛袖，蕊佩敲風鳴。",
            "茲事既茫邈，無階接蓬瀛。",
            "掬月漱吟齒，餐霞壽頹齡。",
            "藴真思遠託，何從保長生。",
            "漢武梓棺朽，秦皇鮑魚腥。",
            "空山鶴未歸，花發春冥冥。"
        ],
        "title": "蘇仙宅",
        "id": "27765611-c199-41cb-aaa0-25dbf9e1ca63"
    },
    {
        "author": "釋顯萬",
        "paragraphs": [
            "草荒驛路欲迷人，未見梅花信息真。",
            "意著舊家煙雨外，犯寒斜放竹籬春。"
        ],
        "title": "郴陽道中二首  其一",
        "id": "f27cd82e-f64c-4cb9-ba74-3570c9c508f8"
    },
    {
        "author": "釋顯萬",
        "paragraphs": [
            "曉村寒水碧悠悠，雨歇浮雲漫不收。",
            "且緩晨炊三十里，不妨亭午到郴州。"
        ],
        "title": "郴陽道中二首  其二",
        "id": "53876b6e-91c5-45fd-b1e1-d4ed3bb16997"
    },
    {
        "author": "釋顯萬",
        "paragraphs": [
            "雨葉工驚夢，春心巧卷愁。"
        ],
        "title": "句  其一",
        "id": "757d68cb-0392-4870-a6a2-3c7f4e917586"
    },
    {
        "author": "釋顯萬",
        "paragraphs": [
            "探枝春色牆頭朵，闌入風光竹外梢。"
        ],
        "title": "句  其二",
        "id": "ff10db25-baab-4513-8dbd-af8576334c44"
    },
    {
        "author": "釋顯萬",
        "paragraphs": [
            "河橫星斗三更後，月過梧桐一丈高。"
        ],
        "title": "句  其三",
        "id": "93a93aa4-4270-4437-90d5-85a3e7c745a5"
    },
    {
        "author": "沈晦",
        "paragraphs": [
            "老鶴下遙天，昂昂在林表。",
            "霜毛臨野人，逸氣秋天杳。",
            "矯矯顔始安，不受冠带繞。",
            "清真自嵇阮，一醉萬事了。",
            "讀書空谷中，生芻白駒皎。",
            "長哦五君詠，極目送飛鳥。"
        ],
        "title": "題獨秀山",
        "id": "358934e4-28b1-41e0-aaaf-e7929fa161a9"
    },
    {
        "author": "沈晦",
        "paragraphs": [
            "寒流穿清閟，支徑入翠微。",
            "山深古木合，林靜珍禽飛。",
            "居人本避世，遊客亦忘機。",
            "歸路晚煙暝，新月照柴扉。"
        ],
        "title": "竹溪",
        "id": "655abaf7-5302-400a-acbb-6b0e9704b56c"
    },
    {
        "author": "沈晦",
        "paragraphs": [
            "山頭白雲如擘絮，竹雞無聲鳩喚婦。",
            "團團朝日在林梢，寒日梨花谿口路。",
            "一峰獨秀橫溪陰，青林倒影千丈深。",
            "上有白龍蟄幽洞，歲旱往往能爲霖。",
            "如今寂寞空山裏，古屋荒壇冷紅紫。",
            "會看前度種花人，他年來作巢居子。"
        ],
        "title": "遊松陽百仞山",
        "id": "de057510-6b42-41ac-8311-ea10966394a8"
    },
    {
        "author": "沈晦",
        "paragraphs": [
            "九月亂山中，崎嶇處處同。",
            "谿流因雨漲，木葉着霜紅。",
            "人蹟千巖絕，松聲萬壑空。",
            "尋幽自可問，不復歡途窮。"
        ],
        "title": "竹山㟯嶺",
        "id": "7f7d5cce-865e-4830-a2b1-37d663657bf4"
    },
    {
        "author": "沈晦",
        "paragraphs": [
            "月餘樹影穿窗入，雨過山泉遶舍鳴。",
            "野寺中宵人不睡，蒲團布衲悟無生。"
        ],
        "title": "松陽上方山居五首  其一",
        "id": "e16a289d-53c6-4e43-b555-002872af6b38"
    },
    {
        "author": "沈晦",
        "paragraphs": [
            "山中寒早野陰薄，慘慘黄昏欲雨時。",
            "市遠無人與沽酒，地爐松火自燒梨。"
        ],
        "title": "松陽上方山居五首  其二",
        "id": "cbdf2439-ccc1-47b3-8021-2a329a45fd8d"
    },
    {
        "author": "沈晦",
        "paragraphs": [
            "天畔群峰一草亭，半溪煙雨花冥冥。",
            "老翁投老得此景，日與谿山同醉醒。"
        ],
        "title": "松陽上方山居五首  其三",
        "id": "62d41212-82c5-4f2b-b029-3a25cf54e431"
    },
    {
        "author": "沈晦",
        "paragraphs": [
            "此生真與世相忘，投老生涯寄上方。",
            "洗足關門枕書睡，連山松檜雨浪浪。"
        ],
        "title": "松陽上方山居五首  其四",
        "id": "34499ec0-1ecc-4b01-bc89-d019828f906b"
    },
    {
        "author": "沈晦",
        "paragraphs": [
            "學道空山水月深，丹成初試馬蹄金。",
            "猶餘一勺丹泉水，洗盡人間名利心。"
        ],
        "title": "松陽上方山居五首  其五",
        "id": "8ce1d613-5faa-4a40-baaf-6f9667a16815"
    },
    {
        "author": "沈晦",
        "paragraphs": [
            "一別台山四十年，石橋風景尚依然。",
            "慈顔不見身空老，感恨多如澗底泉。"
        ],
        "title": "侍先人遊石橋",
        "id": "d287084b-beb9-4d99-9bf2-e48014e19d33"
    },
    {
        "author": "沈晦",
        "paragraphs": [
            "松嶺楓岡勢接連，梵宮危傍紫巖前。",
            "夜深鍾磬敲清月，日暮樓臺鎖淡煙。",
            "大抵登臨須有分，不因遷謫到無緣。",
            "一程已見佳山水，何憚東川路五千。"
        ],
        "title": "留題紫巖寺  其一",
        "id": "b5127a4f-d72b-4d24-a790-2bb5741fd2e5"
    },
    {
        "author": "沈晦",
        "paragraphs": [
            "爲愛溪山著意尋，因行每每便登臨。",
            "寒窗夜久陪僧話，一陣西風月滿林。"
        ],
        "title": "留題紫巖寺  其二",
        "id": "0ba333cc-d6ad-4320-b9ab-3e8fe0bd691b"
    },
    {
        "author": "沈晦",
        "paragraphs": [
            "五嶺炎蒸地，從來着逐臣。"
        ],
        "title": "句",
        "id": "8f23045d-11df-4982-98f7-de6529acfced"
    },
    {
        "author": "釋法忠",
        "paragraphs": [
            "轉大法輪，目前包裹。",
            "更問如何，水推石磨。"
        ],
        "title": "觀水磨牌文有省",
        "id": "12ca29fb-3745-45b8-b0ae-918c9aa74915"
    },
    {
        "author": "釋法忠",
        "paragraphs": [
            "莫怪狂僧罵死心，死心結夏破叢林。",
            "叢林明眼如相委，此話須教播古今。"
        ],
        "title": "諷死心禪師",
        "id": "35817f96-c8a5-456b-af14-7e5b2d127fd9"
    },
    {
        "author": "釋法忠",
        "paragraphs": [
            "六十六年，遊夢幻中。",
            "浩歌歸去，撒手長空。"
        ],
        "title": "示寂頌",
        "id": "113de8ae-5a92-4cd8-8f0b-c1e33305ea71"
    },
    {
        "author": "釋法忠",
        "paragraphs": [
            "張公喫酒李公醉，子細思量不思議。",
            "李公醉醒問張公，恰使張公無好氣。",
            "無好氣，不如歸家且打睡。"
        ],
        "title": "偈二首  其一",
        "id": "de967608-45a1-467c-8023-b8e5c458b7ea"
    },
    {
        "author": "釋法忠",
        "paragraphs": [
            "今朝正月半，有事爲君斷。",
            "切忌兩眼睛，被他燈火換。"
        ],
        "title": "偈二首  其二",
        "id": "06a120da-78bd-45c3-83b5-4dda23d6c5e8"
    },
    {
        "author": "釋法忠",
        "paragraphs": [
            "秤鎚落井，只有秤衡。",
            "兩兩相憶，分物不平。",
            "方始取出乎鎚，忽又失卻秤衡。",
            "始去鄰家借覓，衡上不曾釘星。",
            "休休，重者從他重，輕者從他輕。"
        ],
        "title": "頌古三首  其一",
        "id": "adc75e1e-477b-4aef-b664-f9d515e7142e"
    },
    {
        "author": "釋法忠",
        "paragraphs": [
            "柳惲江頭賞白蘋，小風吹處曉煙輕。",
            "漁翁坐釣秋亭月，翻憶苕溪說性情。"
        ],
        "title": "頌古三首  其二",
        "id": "81c1d97c-32d3-453b-a117-d2c08dfee77b"
    },
    {
        "author": "釋法忠",
        "paragraphs": [
            "二月春光景氣浮，少年公子御街游。",
            "銀床踞坐傾盃樂，三個孩童打馬毬。"
        ],
        "title": "頌古三首  其三",
        "id": "afc3ab45-8be3-4cb8-ac3d-d1038509c3ce"
    },
    {
        "author": "釋法忠",
        "paragraphs": [
            "馬駒蹴踏非驢事，要使兒孫腳下行。",
            "三日耳聾猶可怪，謾勞灼卜聽虛聲。"
        ],
        "title": "頌古五首  其一",
        "id": "5b0a2c02-e705-4d8c-a738-a208b599c7a8"
    },
    {
        "author": "釋法忠",
        "paragraphs": [
            "諦觀五百生前事，不昧何如不落親。",
            "因果歷然殊可怕，人人盡道野狐精。"
        ],
        "title": "頌古五首  其二",
        "id": "0a81906b-8e28-4008-b5e5-659ef97de75c"
    },
    {
        "author": "釋法忠",
        "paragraphs": [
            "展開兩手當時說，大義流通滿世間。",
            "莫謂入荒田不揀，而今到處草漫漫。"
        ],
        "title": "頌古五首  其三",
        "id": "06c6385d-aa86-470f-ab14-06bb01eddde7"
    },
    {
        "author": "釋法忠",
        "paragraphs": [
            "曾到不曾到，且喫一杯茶。",
            "待客只如此，冷淡是僧家。"
        ],
        "title": "頌古五首  其四",
        "id": "05f8db00-e107-4f59-996d-6e17c60a2d7e"
    },
    {
        "author": "釋法忠",
        "paragraphs": [
            "新婦騎驢阿家牽，草裏尋常萬萬千。",
            "誰在後兮誰在先，不須特地苦加鞭。"
        ],
        "title": "頌古五首  其五",
        "id": "3394365a-7e3d-4ef5-9c71-5722c1c3802a"
    },
    {
        "author": "富直柔",
        "paragraphs": [
            "崔嵬孔明柏，結陰衆所依。",
            "移根天衢上，曾撫日月暉。",
            "如何去大廈，卻遶烏鵲飛。",
            "終當煩萬牛，挽取廊廟歸。",
            "鄭公澤既遠，何以慰調饑。",
            "公其踵前修，一洗貧士悲。"
        ],
        "title": "次方德順和貧士韻",
        "id": "3af69417-0719-4089-993a-fecdb02792d4"
    },
    {
        "author": "富直柔",
        "paragraphs": [
            "堂後山川面面通，向來奇觀有蒿蓬。",
            "元戎小試經綸手，萬象都歸指顧中。",
            "雨罷捲簾憑爽氣，酒酣極目送飛鴻。",
            "明年鳳閣鸞臺上，好寄新詩下北風。"
        ],
        "title": "萬象亭",
        "id": "3418e6cc-ef64-4e48-91c6-ab0fb15fcb12"
    },
    {
        "author": "富直柔",
        "paragraphs": [
            "青衫短簿汝陽天，鶚牘當時誤薦賢。",
            "承乏西樞了無補，還依丈席聽韋編。"
        ],
        "title": "絕句  其一",
        "id": "86bd79cb-a547-4a8b-b2af-28fe13a8ad22"
    },
    {
        "author": "富直柔",
        "paragraphs": [
            "洛陳花骨巧裁詩，曾把梅篇爲玉墀。",
            "未說他年調鼎事，只今身已鳳凰池。"
        ],
        "title": "絕句  其二",
        "id": "e6e1c6ad-5995-4cd5-9b00-c02031a49d38"
    },
    {
        "author": "富直柔",
        "paragraphs": [
            "陳君談論席生風，段子文詞氣吐虹。",
            "參朮膎胰皆入篋，知人誰過葛仙翁。"
        ],
        "title": "絕句  其三",
        "id": "4c6b490a-d1a9-4f1d-99a8-76dcb39ae38e"
    },
    {
        "author": "釋法一",
        "paragraphs": [
            "衲僧正法眼，照破鐵圍山。",
            "四方幷八面，尖角更團圞。",
            "雙椎轟法鼓，一擊透玄關。",
            "乾坤收不得，留與後人看。"
        ],
        "title": "偈三首  其一",
        "id": "ca4609b2-7735-46d2-a00c-5e534bb0d4b7"
    },
    {
        "author": "釋法一",
        "paragraphs": [
            "仰面不見天，低頭不見地。",
            "古劍髑髏前，大海波濤沸。"
        ],
        "title": "偈三首  其二",
        "id": "18bea3ae-1d96-444e-a0b5-2c03251242f7"
    },
    {
        "author": "釋法一",
        "paragraphs": [
            "今年七十五，歸作庵中主。",
            "珍重觀世音，泥蛇吞石虎。"
        ],
        "title": "偈三首  其三",
        "id": "965d1906-3ed7-4b40-bfb2-82e34d789077"
    },
    {
        "author": "釋法一",
        "paragraphs": [
            "世尊隻眼通三界，外道雙眸貫五天。",
            "華意正濃桃臉笑，春光不在柳梢邊。"
        ],
        "title": "頌古二首  其一",
        "id": "e634e01e-9fdc-4249-9688-e26b5da7f36e"
    },
    {
        "author": "釋法一",
        "paragraphs": [
            "背觸人難會，憑君子細看。",
            "片雲才出洞，遮卻面前山。"
        ],
        "title": "頌古二首  其二",
        "id": "017e02fe-fa07-49de-b5dc-c3f452381319"
    },
    {
        "author": "王延軌",
        "paragraphs": [
            "早向珠囊見，今親歷洞門。",
            "削成青玉壁，擘破白雲根。",
            "冷射筇□色，濃□古蘚痕。",
            "坐來肌骨爽，□□濕琴樽。"
        ],
        "title": "白雲洞",
        "id": "a35fdc83-ddea-41f8-85ac-2d8540b830e7"
    },
    {
        "author": "董貞元",
        "paragraphs": [
            "諛佞盈廷不可聞，那堪世事日侵尋。",
            "三槐九棘浮雲外，一樹寒梅寄我心。"
        ],
        "title": "梅",
        "id": "9986ddd2-7c69-4e69-8606-dcd8981d9845"
    },
    {
        "author": "劉公度",
        "paragraphs": [
            "十里靈巖翠路陰，當時登陟到雲林。",
            "佛衣化鐵存真跡，錫杖流泉慰渴心。",
            "山擁精藍多勝概，松含清籟少繁音。",
            "歸來每厭紅塵擾，夢寐猶能去遠尋。"
        ],
        "title": "次宋居卿韻寄題靈巖",
        "id": "51f59201-5bb5-4c6a-ba22-7b0c274c40b0"
    },
    {
        "author": "劉希真",
        "paragraphs": [
            "龍岡十里秀蟠雲，天斵靈墟館異人。",
            "柳眼長年駐春色，金精一掬吐寒津。",
            "田公羽駕隨飆遠，長史琅函得語真。",
            "今日我來師接否，半窗飛雪話蒙屯。"
        ],
        "title": "抱元觀",
        "id": "d03ef32d-60fd-42d0-8424-6fa4bc5cb10a"
    },
    {
        "author": "孟長文",
        "paragraphs": [
            "世事無窮貧不盡，人生有著到思量。"
        ],
        "title": "句",
        "id": "8a69c6d4-9146-415d-af83-68222e1f1d21"
    },
    {
        "author": "王仲嶷",
        "paragraphs": [
            "白髮衰天癸，丹砂養地丁。"
        ],
        "title": "句  其一",
        "id": "229f70b3-123b-47cf-86f1-8e170f5e6c5a"
    },
    {
        "author": "王仲嶷",
        "paragraphs": [
            "老境得爲丘壑伴，醉鄉還勝子孫扶。"
        ],
        "title": "句  其二",
        "id": "fcac7faf-d6ff-4c31-9562-eceb2bbaec76"
    },
    {
        "author": "賈宗諒",
        "paragraphs": [
            "雍國唯今夜，通衢嘉致新。",
            "朱樓萬家月，芳樹一城春。",
            "遠近笙簧韻，往來車馬塵。",
            "星移天欲曉，猶有未歸人。"
        ],
        "title": "長安上元",
        "id": "54d2b51d-894e-49cb-a4a8-15efa0ae89bd"
    },
    {
        "author": "賈宗諒",
        "paragraphs": [
            "異地逢寒食，客情誰與儔。",
            "心搖隴雲下，身寄楚江頭。",
            "落絮絲絲恨，飛花片片愁。",
            "東風似相念，終日倚扁舟。"
        ],
        "title": "渝南寒食",
        "id": "268e7fac-7c52-41bb-9fc2-d50c8491d289"
    },
    {
        "author": "賈宗諒",
        "paragraphs": [
            "一年節律今還盡，猶向天涯寄客舟。",
            "巫舍簫竽喧竹塢，漁家燈火傍沙洲。",
            "殷勤共敬新桃醒，棄廢堪嗟舊歷頭。",
            "守歲通宵欲無寐，煎茶幾啜淥瓷甌。"
        ],
        "title": "除夜陽口舟中",
        "id": "515e9696-facb-456d-8169-372cbe3af538"
    },
    {
        "author": "賈宗諒",
        "paragraphs": [
            "詩題：上元日駕幸太乙宮燒香首句：金鑾晨動暖風微。"
        ],
        "title": "存目",
        "id": "90c5a5ba-0b32-4be4-8470-52a9767c7ced"
    },
    {
        "author": "何誠孺",
        "paragraphs": [
            "巍閣壯兮翬飛，跳嶕嶢兮雲齊。",
            "緩步於斯兮仰者睥睨，青天不遠兮尺五其幾。"
        ],
        "title": "齊雲閣",
        "id": "a847861c-b4ed-4889-932a-99930d3fe19d"
    },
    {
        "author": "何誠孺",
        "paragraphs": [
            "齊□巍閣壓山顛，下視岡陵盡窅然。",
            "豈並奇峰當盛夏，幾因呈瑞類非煙。",
            "夜深星斗垂簷畔，雨霽虹蜺掛□邊。",
            "從此青天平步上，城南尺五更誰□。"
        ],
        "title": "登九疑齊雲閣",
        "id": "bc6fd44a-16c8-4c89-acbe-bf7f14e8e8eb"
    },
    {
        "author": "何誠孺",
        "paragraphs": [
            "□名□事取齊雲，挺特孤高似法身。",
            "永鎮洞天□□□，直□畫棟□神□。",
            "□□易見千般態，□□□留一點塵。",
            "衲帔□須□□□，□□□□□□□。",
            "□□□道□□得，□□□□□□□。",
            "□□□□□□□，□□□□□□□。"
        ],
        "title": "又一章十二句用臧德次禪老□",
        "id": "67859a05-8d71-4c38-b90d-61901a3557a6"
    },
    {
        "author": "安時",
        "paragraphs": [
            "仙骨留來不記春，仙巖石欲化爲塵。"
        ],
        "title": "句",
        "id": "027ee548-ef81-4340-ba9e-606527efb37e"
    },
    {
        "author": "朱粹",
        "paragraphs": [
            "書投北闕言無用，吏隱南昌寄此間。",
            "身陟九霄歸紫府，名垂千古寄青山。",
            "夜壇星斗誰瞻仰，曉殿雲煙自往還。",
            "幾疊高峰人罕到，分明真境異塵寰。"
        ],
        "title": "題梅仙館",
        "id": "66a9b1c1-e647-49da-bd68-c760be843caa"
    },
    {
        "author": "陳應祥",
        "paragraphs": [
            "一別淮南二十年，壽陽風物想依然。",
            "秋深峽石山頭寺，夜靜浮橋月下船。",
            "茅酒沽來常滿斗，白魚買得不論錢。",
            "甚時脫此塵埃地，快意飛帆入楚煙。"
        ],
        "title": "寄淮南親舊",
        "id": "fb54e25d-fdd3-4221-afb0-f1f110fc7712"
    },
    {
        "author": "陳應祥",
        "paragraphs": [
            "晚色催吟思，江風掠斷霞。",
            "亂烏投岸木，幽鷺集河沙。",
            "月出海門近，人歸渡口譁。",
            "會須操舴艋，隨處是天涯。"
        ],
        "title": "西興晚望",
        "id": "22218b42-d53a-43f9-80f5-8f0aee9f53fd"
    },
    {
        "author": "陳楠",
        "paragraphs": [
            "絳宮天子統乾乾，乾龍飛上九華天。",
            "天中妙有無極宮，宮中萬卷指玄篇。",
            "篇篇皆露金丹旨，千句萬句會一言。",
            "教人只在尋汞鉛，二物採入鼎中煎。",
            "夜來火發崑崙山，山頭火冷月光寒。",
            "曲江之上金烏飛，姮娥已與斗牛歡。",
            "採之鍊之未片餉，一氣渺渺通三關。",
            "三關來往氣無窮，一道白脈朝泥丸。",
            "泥丸之上紫金鼎，鼎中一塊紫金團。",
            "化爲玉漿流入口，香甜清爽透舌端。",
            "吞吞服服入五內，臟腑暢甚身康安。",
            "赤蛇蒼龍交合時，風恬浪靜虎龍蟠。",
            "神水湛湛華池靜，白雪紛紛飛四山。",
            "七寶樓臺十二時，樓前黄花深可觀。",
            "即此可謂鉛汞精，化作精髓盈關源。",
            "但去身中尋周天，前弦以後後弦前。",
            "藥物平平氣象足，天地日月交會間。",
            "虛空自然百雜碎，嚼破混沌軟如綿。",
            "番來覆去成一錢，遍體玉潤而金堅。",
            "赤血換兮白血流，金光滿室森森然。",
            "一池秋水浸明月，一朵金花如紅蓮。",
            "此時身中神氣全，不須求道復參禪。",
            "我今知君如此賢，知君有分爲神仙。",
            "分明指示無兩語，默默運用而抽添。",
            "年中採用不用年，月中取日月徒然。",
            "日中取時時易日，時中有刻而玄玄。",
            "玄之又玄不可言，元來朔望明晦弦。",
            "金翁姹女奪造化，神鬼哭泣驚相喧。",
            "雲收雨散萬籟靜，一粒玄珠種玉田。",
            "十月火候聖胎仙，九轉九朔相迴旋。",
            "初時夾脊關脈開，其次膀胱如火然。",
            "內中兩腎如湯煎，時乎挑動衝心源。",
            "心腎水火自交感，金水間隔隨使然。",
            "黄庭一氣居中宮，宮制萬象心掌權。",
            "水源清清如玉鏡，孰使河車如行船。",
            "一霎火焰飛燒天，烏魂兔魄成微塵。",
            "如斯默默覓真筌，一路逕直入靈真。",
            "分明精氣以氣存，漸漸氣積以生神。",
            "此神乃是天地精，純陽不死爲真人。",
            "若知如此宜修仙，修仙惟有金丹門。",
            "金丹亦無第二訣，身中一畝爲家園。",
            "唾涕精津氣血液，七件陰物何正焉。",
            "坎中非腎乃靈根，潭底日紅北馬奔。",
            "七返九還在片時，一切萬物皆生成。",
            "惟此乾坤真運用，不必兀兀徒無言。",
            "無心無念神已昏，安得凝聚成胎仙。",
            "胎仙只是交結成，交結惟在頃刻間。",
            "君還知有太陽回，正在冬至幾日前。",
            "又言金精既降時，復以何物復金精。",
            "金精只在坤宮藥，坤在西南爲川源。",
            "蟾光終日照西川，只此便是藥之根。",
            "以時易日刻易時，一滴甘露名靈泉。",
            "吞入心中衝肺腧，落在膀胱而成丹。",
            "丹頭不在膀胱結，元在膀胱卻在肝。",
            "肝爲木液遇金精，逢土交結成大還。",
            "莫言此時有爲功，又恐斯爲著相言。",
            "始於著相始無相，鍊精化氣氣歸根。",
            "氣之根本凝成神，方曰無爲而通靈。",
            "譬如夫歸交媾時，一點精血結成嬰。",
            "彼之以情而感情，尚且嬰兒十月成。",
            "何況宇宙在乎手，身中虎嘯龍吟聲。",
            "雖然不見龍之吟，波浪高湧千萬尋。",
            "雖然不見虎之嘯，夜深風聲吼萬林。",
            "自乎丹道凝結後，以至火候烹鍊深。",
            "及于十月霜飛時，神魂奔走安敢爭。",
            "一年都計十二月，卯酉沐浴誰敢行。",
            "所以十月入神室，金鼎滿滿龍精盈。",
            "縛雲捉月之機關，得訣修鍊夫何難。",
            "果然縛得雲在山，又解捉住月之魂。",
            "點頭此語知古人，何慮不把身飛升。",
            "身之殻兮心之肉，心中自有無價珍。",
            "可以生我復死我，既能饑人亦飽人。",
            "尋其毳路取其原，逍遙快樂無饑寒。",
            "似此景象與證驗，總在一日工夫間。",
            "工夫如此譬似閑，藥不遠兮採不難。",
            "誰知火候萬丈紅，燒殺三尸玉爐寒。",
            "丹田亦能生紫芝，黄庭又以生紅𥽷。",
            "紅𥽷一餐永不饑，紫芝一服常童顔。",
            "滿身渾是白乳花，金筋玉骨老不昏。",
            "功成行滿鶴來至，一舉便要登雲端。"
        ],
        "title": "紫庭經",
        "id": "17602c50-1adb-4741-9d76-0cc98b84948a"
    },
    {
        "author": "陳楠",
        "paragraphs": [
            "真陰真陽是真道，只在眼前何遠討。",
            "凡流歲歲燒還丹，或見青黄自云好。",
            "志士應願承法則，莫損心神須見道。",
            "但知求得真黄芽，人得食之壽無老。",
            "黄芽不與世鉛同，徒以勞身不見功。",
            "虛度光陰空白首，何處悠悠訪赤松。",
            "神水華池世所希，流傳不與俗人知。",
            "還將世上凡鉛汞，相似令人迷不知。",
            "青龍逐虎虎隨龍，赤禽交會聲嗈嗈。",
            "調氣運火逐禽宮，丹砂人腹身沖沖。",
            "五行深妙義難知，龍虎隱藏在坎離。",
            "還丹之術過數百，最妙須得真華池。",
            "丹砂其位元非赤，四季排來在南宅。",
            "流珠本性無定居，若識其原如秋石。",
            "日魂月華二氣真，含胎育子自堪神。",
            "變轉欲終君自見，分明化作明窗塵。",
            "鉛汞一門不可依，金丹秘訣聖無知。",
            "莫將世人凡鉛汞，論年運火共相持。",
            "天生二物應虛無，爲妻爲子復爲夫。",
            "三五之門爲日月，能分卯酉別終初。",
            "全養天然稟至神，沖和之氣結成身。",
            "富貴只緣懷五彩，心知鉛汞共成親。",
            "乾坤不互相爲避，採取元和在天地。",
            "十月養成子母分，賢者何曾更運氣。",
            "玄黄溟溟不可辨，鉛汞之門義難顯。",
            "世人不曉定其源，細視五行定聽見。",
            "嬰兒漠漠不可悟，徒以勞神虛自苦。",
            "但知會得聖人言，即是分明天上路。",
            "三四同居共一室，一二夫妻爲偶匹。",
            "要假良媒方得親，遂使交遊情意密。",
            "浮沉恍惚往難辨，悟取迷途年月遠。",
            "欲知靈藥何日成，陽數終須歸九轉。",
            "陰陽冥寞不可知，青龍白虎自相持。",
            "年終變轉自相噉，白虎制龍龍漸稀。",
            "乾天爲父坤爲母，南方朱雀北玄武。",
            "年終歲久俱成土，時人何處尋龍虎。",
            "三人義合同爲宗，常移日月照其中。",
            "已遇三花金玉液，九轉須終十月功。",
            "青龍本質在東宮，配合乾坤震位中。",
            "白虎自茲相見後，流珠那肯不相從。",
            "龍虎修來五轉強，爐中漸覺菊花香。",
            "如今修鍊正當節，莫使悠悠歲月長。",
            "欲識丹砂是木精，移來西位與金幷。",
            "凡人休處尋蹤跡，恍惚中間互窅冥。",
            "悟者猶如返故武，迷途不易尋路苦。",
            "三人運合同一源，本姓何曾離宗祖。",
            "一人本有一人無，金公爲婦木爲夫。",
            "玄冥深遠不可度，志士何曾肯強圖。",
            "立天汪汪配地黄，男精和合並同房。",
            "白液爐戶隨分化，時人服者瑩心涼。",
            "金木傷相誰定原，五行相返自相連。",
            "世上黄龍陰火白，誰能識得黄芽鉛。",
            "世上鉛汞不相依，志士元知在坎離。",
            "賢者共藏人不見，淮南修秘在華池。",
            "九轉丹成歲欲終，開爐欲見藥花紅。",
            "水火變來俱作土，時人何處覓金翁。",
            "鉛汞相傳世所希，丹砂爲質雪爲衣。",
            "朦朧只在君家舍，日日君看君不知。",
            "還丹入口身自輕，能消久病去妖精。",
            "貪愛自茲無所染，能改愚人世與情。",
            "誰悟靈丹出世塵，三花會合與龍親。",
            "君看前後鍊丹者，悮殺千人與萬人。"
        ],
        "title": "大道歌",
        "id": "2073c2f0-07c3-4698-9623-48ba0468c06d"
    },
    {
        "author": "陳楠",
        "paragraphs": [
            "嘉定壬申八月秋，翠虛道人在羅浮。",
            "眼前萬事去如水，天地何處一沙鷗。",
            "吾將蛻形歸玉闕，遂以金丹火候訣。",
            "說與瓊山白玉蟾，使之深識造化骨。",
            "道光禪師薛紫賢，付我歸根復命篇。",
            "指示鉛汞兩箇字，所謂真的玄中玄。",
            "辛苦都來只十月，漸漸採取漸凝結。",
            "而今通神是白血，已覺四肢無寒熱。",
            "後來依舊去參人，勘破多少野狐精。",
            "箇箇不是真一處，都是旁門不是真。",
            "恐君虛度此青春，從頭一一爲君陳。",
            "若非金液還丹訣，不必空自勞精神。",
            "有如迷者學採戰，心心只向房中戀。",
            "謂之陰丹御女方，手按眉間吸氣嚥。",
            "奪人精氣補吾身，執著三峰信邪見。",
            "產門喚作生身處，九淺一深行幾遍。",
            "軒後彭祖老容成，黄谷壽光趙飛燕。",
            "他家別有通霄路，酒肆淫坊戲歷鍊。",
            "莫言花裏遇神仙，即把金篦換瓦片。",
            "樹根已朽葉徒青，氣海波翻死如箭。",
            "其他有若諸旁門，尚自可結安樂緣。",
            "有如服氣爲中黄，有如守頂爲混元。",
            "有如運氣爲先天，有如嚥液爲靈泉。",
            "或者脾邊認一穴，執定爲呼吸根。",
            "或者口鼻爲玄牝，納清吐濁爲返還。",
            "或者默朝高上帝，心目上視守泥丸。",
            "與彼存思氣升降，以此謂之夾脊關。",
            "與彼閉息吞津唾，謂之玉液金液丹。",
            "與彼存神守臍下，與彼作念相眉間。",
            "又如運心思脊骨，又如合口柱舌端。",
            "竦肩縮頸偃脊背，喚作直入玉京山。",
            "口爲華池舌爲龍，喚作神水流潺潺。",
            "此箇旁門安樂法，擬作天仙豈不難。",
            "八十放九嚥其一，聚氣歸臍謂胎息。",
            "手持念珠數呼吸，水壺土圭則時刻。",
            "或依靈寶秘法行，直勒尾閭嚥津液。",
            "或參西山會真記，終日無言面對壁。",
            "時人雖是學坐禪，何曾月照寒潭碧。",
            "時人雖是學抱元，何曾如玉之在石。",
            "或言大道本無爲，枯木灰心孤默默。",
            "或言已自顯現成，試問幻身何處得。",
            "更有勞形採日月，謂之天魂與地魄。",
            "更有終宵服七曜，謂之造化真血脈。",
            "更有肘後飛金精，氣自騰騰水滴滴。",
            "更有太乙含真氣，心自冥冥腎寂寂。",
            "有般循環運流珠，有般靜定想朱橘。",
            "如斯皆是養命方，即非無質生靈質。",
            "道要無中養就兒，箇中別有真端的。",
            "都緣簡易妙天機，散在丹書不肯洩。",
            "可憐愚夫自執迷，迷迷相指畫無無。",
            "箇般詭怪顛狂輩，坐中搖動顫多時。",
            "屈伸偃仰千萬狀，啼哭叫喚如兒嬉。",
            "蓋綠方寸無主人，氣虛氣散神狂飛。",
            "一隊妄想爭唱鬨，以此誑俗誘愚癡。",
            "不知與道合其真，與鬼合邪徒妄爲。",
            "一才心動氣隨動，跳躍顫掉運神機。",
            "或曰此是陽氣來，或曰龍虎爭戰時。",
            "或曰河車千萬迎，或曰水火相奔馳。",
            "看看搖擺五臟氣，一旦腦瀉精神羸。",
            "當初神祖留丹訣，無中生有作丹基。",
            "何曾有此鬼怪狀，盡是下士徒闡提。",
            "我聞前代諸聖師，無爲之中無不爲。",
            "盡於無相生實相，不假想化幷行持。",
            "則有些兒奇又奇，心腎元來非坎離。",
            "肝心脾肺腎腸膽，只是空屋舊藩籬。",
            "涕唾津精氣血液，只可接助爲階梯。",
            "精神魂魄心意氣，觀之自是而實非。",
            "何須內觀及鑑形，或聽靈響視泓池。",
            "吞霞飲露服元氣，功效不驗心神疲。",
            "演說清虛弄爐火，索人投狀齎金寶。",
            "敢將蛙井藐滄溟，元始天尊即是我。",
            "虛收銜號僞神通，指劃鬼神說因果。",
            "今朝明朝又奏名，內丹外丹無不可。",
            "欺賢罔聖昧三光，自視禍福皆懡㦬。",
            "招邀徒弟走市廛，醉酒飽德成群夥。",
            "大道從來絕名相，真仙本自無花草。",
            "教他戒誓立辛勤，爭如汝自辛勤好。",
            "一人迷昧猶自可，迷以傳迷迷至老。",
            "此輩一盲引衆盲，共入迷途真憂惱。",
            "忽朝福盡罪報來，獲罪於天無所禱。",
            "三元九府錄其愆，迫魂繫魄受冥考。",
            "舉世人人喜學仙，幾人日日去參玄。",
            "各自妄誕自相高，不務真實爲真詮。",
            "古人好語須切記，工夫純熟語通仙。",
            "言語不通非眷屬，工夫不到不方圓。",
            "我昔工夫行一年，六脈已息氣歸根。",
            "有一嬰兒在丹田，與我形貌亦如然。",
            "翻思塵世學道者，三年九載空遷延。",
            "依前雲水遊四海，冷眼看有誰堪傳。",
            "炷香問道仍下風，勘辨邪正知愚賢。",
            "歸來作此翠虛吟，猶如杲日麗青天。",
            "掃除末學小伎術，分別火候鍊藥物。",
            "只取一味水中金，收拾虛無造化窟。",
            "促將百脈盡歸源，脈任氣停丹始結。",
            "初時枯水依寒巖，二獸相逢如電掣。",
            "中央正位產玄珠，浪靜風平雲雨歇。",
            "半時之間見丹頭，軟似綿團硬似鐵。",
            "此時南方赤鳳血，採之須要知時節。",
            "一般才得萬般全，復命歸根真孔穴。",
            "內中自有真壺天，風物光明月皎潔。",
            "龍吟虎嘯鉛汞交，灼見黄芽芽白雪。",
            "每常天地交合時，奪取陰陽造化機。",
            "卯酉甲庚須沐浴，弦望晦朔要防危。",
            "隨日隨時則斤兩，抽添運用在怡怡。",
            "十二時中只一時，九還七返這些兒。",
            "溫養功須常固濟，巽風常向坎中吹。",
            "行坐寢食總如之，性恐火冷丹力遲。",
            "一年周天除卯酉，九轉工夫月用九。",
            "至於十月玉霜飛，聖胎圓就風雷吼。",
            "一載胎生一個兒，子生孫了又孫枝。",
            "千百億化最妙處，豈可容易教人知。",
            "忘形死心絕爾汝，存亡動靜分寶主。",
            "朝昏藥物有浮沉，水火爻符宜檢舉。",
            "真氣薰蒸無寒暑，純陽流溢無生死。",
            "有一子母分胎路，妙在尾箕斗牛女。",
            "若欲延年救老殘，斷除淫欲行旁門。",
            "果將流形永住世，除非運火鍊神丹。",
            "神丹之功三百日，七解七蛻成大還。",
            "聚則成形散成氣，天上人間總一般。",
            "寧可求師安樂法，不可邪淫採精血。",
            "古云天地悉皆歸，須學無爲清淨訣。",
            "縛住青山萬頃雲，撈取碧潭一輪月。",
            "玄關一竅無人知，此是刀圭甚奇絕。",
            "夜來撞見呂秀才，有一丹訣猶奇哉。",
            "卻把太虛爲爐鼎，活捉烏兔爲藥材。",
            "山河大地發猛火，於中萬象生雲雷。",
            "昔日混沌今品物，一時交結成聖胎。",
            "也無金木相間隔，也無龍虎分南北。",
            "不問子母及雌雄，不問夫妻及黑白。",
            "何人名曰大還丹，太上老君吞不得。",
            "老君留與清閑客，服了飛仙登太極。",
            "更將一盞鴻濛酒，餌此刀圭壯顔色。",
            "任從滄海變桑田，我道壺中未一年。",
            "懸知汝心如鐵堅，所以口口密相傳。",
            "妙處都無半句子，神仙法度真自然。",
            "速須下手結胎仙，朗吟歸去蓬萊天。"
        ],
        "title": "羅浮翠虛吟",
        "id": "8cac4a12-6c56-48ae-9a30-ee9e25380805"
    },
    {
        "author": "陳楠",
        "paragraphs": [
            "半斤真汞半斤鉛，隱在靈源太極先。",
            "須趁子時當採取，鍊成金液入丹田。"
        ],
        "title": "金丹詩訣  其一",
        "id": "41df458d-551b-4926-800a-98f29c3e0946"
    },
    {
        "author": "陳楠",
        "paragraphs": [
            "神符白雪結玄珠，此時金丹第一爐。",
            "十二時辰須認子，莫教金鼎汞花枯。"
        ],
        "title": "金丹詩訣  其二",
        "id": "0760a68d-6f90-405a-bc60-6c4501c253b1"
    },
    {
        "author": "陳楠",
        "paragraphs": [
            "水火相交虎遇龍，金翁姹女兩爭雄。",
            "青去白來然後黑，到紅方且入黄宮。"
        ],
        "title": "金丹詩訣  其三",
        "id": "3c608152-c316-4259-9a85-448305d9a7c1"
    },
    {
        "author": "陳楠",
        "paragraphs": [
            "玉爐三轉見黄芽，火裏紅蓮解發花。",
            "人在絳宮貪夜月，一杯美酒餌丹砂。"
        ],
        "title": "金丹詩訣  其四",
        "id": "0a70d8da-95f2-4f03-ad89-30b0fc3e555d"
    },
    {
        "author": "陳楠",
        "paragraphs": [
            "四轉紅爐轉四神，添符進火養胎精。",
            "龍虎繞爐爭造化，巽風吹起水中燈。"
        ],
        "title": "金丹詩訣  其五",
        "id": "98b58ff3-a36a-487e-9724-667af848141b"
    },
    {
        "author": "陳楠",
        "paragraphs": [
            "五轉方成白馬芽，卻教六賊運河車。",
            "五行俱備雷聲震，正好登樓看汞花。"
        ],
        "title": "金丹詩訣  其六",
        "id": "15be5a58-f35c-48be-8310-2c333653258a"
    },
    {
        "author": "陳楠",
        "paragraphs": [
            "鍊成玉液玉神丹，擒制龜蛇頃刻間。",
            "已是中成消息處，玉爐養火莫教寒。"
        ],
        "title": "金丹詩訣  其七",
        "id": "e604a3ef-c635-485c-a153-6623205e8967"
    },
    {
        "author": "陳楠",
        "paragraphs": [
            "天上七星地七寶，人有七竅權歸腦。",
            "七返靈砂陰氣消，鉛爐只使溫溫火。"
        ],
        "title": "金丹詩訣  其八",
        "id": "86a95454-5faa-48fa-aa07-925f8da39a6b"
    },
    {
        "author": "陳楠",
        "paragraphs": [
            "八轉神錦玉清砂，卯酉抽添火不差。",
            "渴飲華池饑嚼氣，黄婆終日看金花。"
        ],
        "title": "金丹詩訣  其九",
        "id": "1a11fc50-ad14-42dc-a546-55ad24755727"
    },
    {
        "author": "陳楠",
        "paragraphs": [
            "九轉紫金成至寶，天門地戶自關瑣。",
            "三百八十有四銖，散爲三萬六午顆。"
        ],
        "title": "金丹詩訣  其一○",
        "id": "e19085bd-ef59-460f-9e94-82c470a9d802"
    },
    {
        "author": "陳楠",
        "paragraphs": [
            "青童把鏡照泥丸，五臟祥雲徹上關。",
            "子午寅申和已亥，胎圓數足出崑崙。"
        ],
        "title": "金丹詩訣  其一一",
        "id": "408ffc32-e2fc-46a4-90d8-beb22ec70922"
    },
    {
        "author": "陳楠",
        "paragraphs": [
            "移將北斗向南辰，穿過黄庭入紫庭。",
            "攢簇一年真造化，太陽正照月三更。"
        ],
        "title": "金丹詩訣  其一二",
        "id": "a0b4084b-b665-40c7-9641-69d522da9359"
    },
    {
        "author": "陳楠",
        "paragraphs": [
            "上應星辰下應鉛，太陽三十六交躔。",
            "不因法象無由採，誰語生於天地先。"
        ],
        "title": "金丹詩訣  其一三",
        "id": "e367437a-1cb7-4e87-a66b-c7a315ed22d8"
    },
    {
        "author": "陳楠",
        "paragraphs": [
            "黄丹胡粉密陀僧，此是嘉州告別穹能。",
            "若不見陽真一法，世間還有幾人曾。"
        ],
        "title": "金丹詩訣  其一四",
        "id": "6e09c574-9ed5-4a98-95e9-1bc739f5f3d8"
    },
    {
        "author": "陳楠",
        "paragraphs": [
            "紅鉛之髓名真汞，黑汞之精是正鉛。",
            "莫向腎中求造化，卻須心裏覓先天。"
        ],
        "title": "金丹詩訣  其一五",
        "id": "e18ea333-c0e9-4161-a1c7-3491b8a520ba"
    },
    {
        "author": "陳楠",
        "paragraphs": [
            "靈汞元非是水銀，丹砂不赤太迷人。",
            "此般真物誰能識，識者驂鸞脫世塵。"
        ],
        "title": "金丹詩訣  其一六",
        "id": "0bc7d09a-d506-4a09-befb-7106b8dc0c7f"
    },
    {
        "author": "陳楠",
        "paragraphs": [
            "三種真形一種稀，結成靈異少人知。",
            "莫言龍虎同源出，便是神仙立兆基。"
        ],
        "title": "金丹詩訣  其一七",
        "id": "41c5bf28-8302-410f-92fc-a6259b60333a"
    },
    {
        "author": "陳楠",
        "paragraphs": [
            "鎮星合得配中央，偃水能交色變黄。",
            "不此凡金銀與鐵，成時全是賴陰陽。"
        ],
        "title": "金丹詩訣  其一八",
        "id": "38711571-5f60-4c4f-977c-cc7350f7354f"
    },
    {
        "author": "陳楠",
        "paragraphs": [
            "莫近丘墳穢污田，亦嫌戰地產人眠。",
            "坤來靈氣形爲福，便是求仙小洞天。"
        ],
        "title": "金丹詩訣  其一九",
        "id": "2c17017d-5cef-48f6-a3ae-d9cf7b7da5a1"
    },
    {
        "author": "陳楠",
        "paragraphs": [
            "山林靜處最宜良，或在塵中或在鄉。",
            "土德厚時丹得厚，妄爲立見有迍殃。"
        ],
        "title": "金丹詩訣  其二○",
        "id": "f5e7766f-d05b-4a06-a5f9-faaf24da5a4b"
    },
    {
        "author": "陳楠",
        "paragraphs": [
            "室宜向木對朝陽，兌有明窗對夕光。",
            "照顧有名人莫曉，暮陰不得閉金牆。"
        ],
        "title": "金丹詩訣  其二一",
        "id": "139afebc-64ed-4d31-ac25-3b68da6107d4"
    },
    {
        "author": "陳楠",
        "paragraphs": [
            "八門運化應時開，進退隨金定往業。",
            "莫息明爐幷百戶，安然二鼎位三台。"
        ],
        "title": "金丹詩訣  其二二",
        "id": "b5a96142-10ee-42ad-88a4-fa55bf27c3ed"
    },
    {
        "author": "陳楠",
        "paragraphs": [
            "六百篇中起伏明，三光須順日虛盈。",
            "推移八卦明斤兩，刻漏相參莫住程。"
        ],
        "title": "金丹詩訣  其二三",
        "id": "2af7b72a-31d9-429e-9a67-ad321e3b5bd9"
    },
    {
        "author": "陳楠",
        "paragraphs": [
            "陰火息時陽火銷，理分臥立順羲爻。",
            "更隨黑白天邊月，六候方終晦朔交。"
        ],
        "title": "金丹詩訣  其二四",
        "id": "8b884eb1-330b-4354-b8fd-83515d22bc8e"
    },
    {
        "author": "陳楠",
        "paragraphs": [
            "四時推運逐星杓，晝夜停分百刻昭。",
            "鄭重元君重定式，細詳時候已明標。"
        ],
        "title": "金丹詩訣  其二五",
        "id": "e9f4cd8e-3f10-413d-9988-3d6b5ccd7e0e"
    },
    {
        "author": "陳楠",
        "paragraphs": [
            "天上分明十二時，人間分作鍊丹程。",
            "若言刻漏無憑信，不會玄機藥未成。"
        ],
        "title": "金丹詩訣  其二六",
        "id": "5fe22b2e-7c1c-406a-a6ea-e70604633ed5"
    },
    {
        "author": "陳楠",
        "paragraphs": [
            "心地虛閑絕萬緣，且宜清靜返身觀。",
            "要知鐵脊梁之漢，何慮修丹下手難。"
        ],
        "title": "金丹詩訣  其二七",
        "id": "e09a36a1-db6d-42ab-84e8-9685a0df41f5"
    },
    {
        "author": "陳楠",
        "paragraphs": [
            "言者不知知不言，高談闊論萬千般。",
            "雖然眼下無人辨，恐汝終身被自瞞。"
        ],
        "title": "金丹詩訣  其二八",
        "id": "881e28a2-e3da-45d6-bf00-f0233f218fe0"
    },
    {
        "author": "陳楠",
        "paragraphs": [
            "人如得道自嬰兒，不辨閑言是與非。",
            "君若不能心具眼，他時追悔問他誰。"
        ],
        "title": "金丹詩訣  其二九",
        "id": "2fdd0132-cf94-4ccb-af21-773c0c9ee95a"
    },
    {
        "author": "陳楠",
        "paragraphs": [
            "執著之人得不真，朝行暮輟又非誠。",
            "誠心修鍊見功驗，方是人中識得人。"
        ],
        "title": "金丹詩訣  其三○",
        "id": "5b9e2310-2492-479a-9d3a-031208eed1f7"
    },
    {
        "author": "陳楠",
        "paragraphs": [
            "父精母血結胎成，尚自他形似我形。",
            "身內認吾真父母，方才捉得五行精。"
        ],
        "title": "金丹詩訣  其三一",
        "id": "4ee2f775-d44d-4b2f-99a7-8c04c06ec13a"
    },
    {
        "author": "陳楠",
        "paragraphs": [
            "子時氣對尾閭關，夾脊河車透頂門。",
            "一顆水晶入爐內，赤龍含汞上泥丸。"
        ],
        "title": "金丹詩訣  其三二",
        "id": "c63e8e4a-01f7-4a85-a8a0-0062dbdfd3a8"
    },
    {
        "author": "陳楠",
        "paragraphs": [
            "氣入丹田養白鴉，斯時方日結黄芽。",
            "華池神水含明月，取得刀圭大似麻。"
        ],
        "title": "金丹詩訣  其三三",
        "id": "13a6fceb-bb2f-47cc-85d9-68fa08f64633"
    },
    {
        "author": "陳楠",
        "paragraphs": [
            "須知藥得火成丹，又要丹逢火則仙。",
            "片餉工夫修便現，老成須是過三年。"
        ],
        "title": "金丹詩訣  其三四",
        "id": "8ffbb60c-16fa-41ed-a3bc-f213345e27e9"
    },
    {
        "author": "陳楠",
        "paragraphs": [
            "大道分明在眼前，時人不會悮歸泉。",
            "黄芽本是乾坤氣，神水根基與汞連。"
        ],
        "title": "金丹詩訣  其三五",
        "id": "d43f0f8f-b21f-461a-8aeb-fdfcf6a718fb"
    },
    {
        "author": "陳楠",
        "paragraphs": [
            "認得根源不用忙，三三合九有純陽。",
            "潛通變化神光現，從此朝天近玉皇。"
        ],
        "title": "金丹詩訣  其三六",
        "id": "23b3644f-d7ed-42c5-ad94-fa8504d5641e"
    },
    {
        "author": "陳楠",
        "paragraphs": [
            "合其天地合其元，子母相逢不敢言。",
            "先汞後鉛爲大道，莫教失伴鶴歸天。"
        ],
        "title": "金丹詩訣  其三七",
        "id": "08ddb90d-44db-4732-814d-743e8a8fa9f8"
    },
    {
        "author": "陳楠",
        "paragraphs": [
            "此寶從來二八傳，吉年吉月入爐安。",
            "十朝火候知時節，必定芽成汞自完。"
        ],
        "title": "金丹詩訣  其三八",
        "id": "e40eb704-f979-40cd-a14d-48d5dc048be0"
    },
    {
        "author": "陳楠",
        "paragraphs": [
            "志默忘言理最端，更無一物可相關。",
            "回眸謾著些兒力，一得分明萬事閑。"
        ],
        "title": "金丹詩訣  其三九",
        "id": "ac7f58f1-44d9-49c4-9a74-3a8a736b1744"
    },
    {
        "author": "陳楠",
        "paragraphs": [
            "紅鉛黑汞大丹基，紅黑相投世罕知。",
            "兩物若還成戊己，仙家故曰一刀圭。"
        ],
        "title": "金丹詩訣  其四○",
        "id": "be2c4a7b-7b6b-42d9-bef1-7c8ecd70d4b8"
    },
    {
        "author": "陳楠",
        "paragraphs": [
            "日烏月兔兩輪鳳，根在先天核取難。",
            "月夜望中能採取，天魂地魄結靈丹。"
        ],
        "title": "金丹詩訣  其四一",
        "id": "08d80ce7-8f65-4dba-9c81-602f57b4a93c"
    },
    {
        "author": "陳楠",
        "paragraphs": [
            "莫謂金丹事等閑，切須勤苦力鑽研。",
            "殷勤好問師資學，不在他邊在目前。"
        ],
        "title": "金丹詩訣  其四二",
        "id": "a0abd361-da86-482b-925e-cccbc5e072ef"
    },
    {
        "author": "陳楠",
        "paragraphs": [
            "夫鍊還丹先養鉛，龜蛇一氣產先天。",
            "虛心實腹方和合，結就靈砂一粒圓。"
        ],
        "title": "金丹詩訣  其四三",
        "id": "393a04ae-edc9-466c-bef1-2c19a2bc18ad"
    },
    {
        "author": "陳楠",
        "paragraphs": [
            "同行同坐又同眠，終日相隨在目前。",
            "認得這些須急採，見之便是水鄉鉛。"
        ],
        "title": "金丹詩訣  其四四",
        "id": "42ecee22-710d-44df-88b1-9f7a0c6e8eb8"
    },
    {
        "author": "陳楠",
        "paragraphs": [
            "不是燈光日月星，靈藥自有異常明。",
            "垂簾久視光明處，一顆堂堂現本真。"
        ],
        "title": "金丹詩訣  其四五",
        "id": "27cb23ef-8278-46c6-8e7b-fcdffbbe486d"
    },
    {
        "author": "陳楠",
        "paragraphs": [
            "終日如愚豈有無，謾將閑裏著工夫。",
            "初時玉液飛空雪，漸見流金滿故廬。"
        ],
        "title": "金丹詩訣  其四六",
        "id": "076edd9e-bea5-421b-8608-e70b9ea8b8b9"
    },
    {
        "author": "陳楠",
        "paragraphs": [
            "靈汞通真變化多，只宜存守不宜過。",
            "神符默運三關徹，鉛趁黄河入大羅。"
        ],
        "title": "金丹詩訣  其四七",
        "id": "c04fda05-f3e8-4fae-b1fa-de979b07e3c1"
    },
    {
        "author": "陳楠",
        "paragraphs": [
            "甲龍庚虎鎮相隨，鉛汞同爐始可爲。",
            "曾取地天交泰事，自然交媾坎和離。"
        ],
        "title": "金丹詩訣  其四八",
        "id": "944d58da-bd1c-477b-91d6-91573d5866ae"
    },
    {
        "author": "陳楠",
        "paragraphs": [
            "周天火候至幽顯，運動抽添盡有時。",
            "氣候何須分八節，只防片餉失毫釐。"
        ],
        "title": "金丹詩訣  其四九",
        "id": "2b0929fa-98a8-4c57-bb88-101b533583cd"
    },
    {
        "author": "陳楠",
        "paragraphs": [
            "五行四象坎幷離，詩訣分明說與伊。",
            "只有工夫下手處，幾人會得幾人知。"
        ],
        "title": "金丹詩訣  其五○",
        "id": "3a6411f4-f483-4962-b441-bf3f880d977f"
    },
    {
        "author": "陳楠",
        "paragraphs": [
            "若未逢師且看詩，詩中藏訣好修持。",
            "雖然不到蓬萊路，也得人間死較遲。"
        ],
        "title": "金丹詩訣  其五一",
        "id": "1bb87d55-507a-4449-816b-ccf959840d6b"
    },
    {
        "author": "陳楠",
        "paragraphs": [
            "晝運靈旗夜火芝，抽添運用且防危。",
            "若無同志相親賞，時照爐中火候非。"
        ],
        "title": "金丹詩訣  其五二",
        "id": "3213dfca-9a07-46e4-a871-928a120ecff7"
    },
    {
        "author": "陳楠",
        "paragraphs": [
            "震卦行歸西兌鄉，三陽姹女弄明璫。",
            "巽風吹動珊瑚樹，入艮歸坤又一場。"
        ],
        "title": "金丹詩訣  其五三",
        "id": "5c9c0185-69ab-4066-a52e-d3dd588f1ac7"
    },
    {
        "author": "陳楠",
        "paragraphs": [
            "握拳閉目守流珠，這個元來是入途。",
            "不見悟真篇內說，真金起屋幾時枯。"
        ],
        "title": "金丹詩訣  其五四",
        "id": "cbd89779-e7a3-451e-9046-9bbeb5648777"
    },
    {
        "author": "陳楠",
        "paragraphs": [
            "誰知前短後長機，十二時中只一時。",
            "晦朔望弦明進退，鍊成九轉結嬰兒。"
        ],
        "title": "金丹詩訣  其五五",
        "id": "288681e5-3728-419e-9c20-e1ec45f1fe0c"
    },
    {
        "author": "陳楠",
        "paragraphs": [
            "崑崙山上火星飛，金木相逢坎電時。",
            "藥到月圓須滿秤，急教進火莫蹉遲。"
        ],
        "title": "金丹詩訣  其五六",
        "id": "56de65af-53bd-4474-800b-7b547fce7b1a"
    },
    {
        "author": "陳楠",
        "paragraphs": [
            "大藥須憑神氣精，採來一處結交成。",
            "丹頭只是先天氣，鍊作黄芽發玉英。"
        ],
        "title": "金丹詩訣  其五七",
        "id": "56bc24b9-bfe7-4eea-9308-76f081c0dbe6"
    },
    {
        "author": "陳楠",
        "paragraphs": [
            "分明只在片言間，老去殊途有易難。",
            "先自刀圭言下悟，漸收九轉大還丹。"
        ],
        "title": "金丹詩訣  其五八",
        "id": "e3e2ea61-6552-409f-bae3-ca954fd5149f"
    },
    {
        "author": "陳楠",
        "paragraphs": [
            "兩處擒來共一爐，一泓真水結真酥。",
            "刀圭滋味吞歸腹，澆灌黄芽產玉符。"
        ],
        "title": "金丹詩訣  其五九",
        "id": "ea237885-70f1-4730-b497-c2c07e70e047"
    },
    {
        "author": "陳楠",
        "paragraphs": [
            "捉將百脈倒歸源，自會天然汞見鉛。",
            "大地山河皆至寶，誰知身裏覓先天。"
        ],
        "title": "金丹詩訣  其六○",
        "id": "76fcefdd-979f-46df-82a1-6550155a60c0"
    },
    {
        "author": "陳楠",
        "paragraphs": [
            "宮中眼底火星飛，雷電掀翻白雪垂。",
            "身裏漏聲聞滴滴，三尸精血可充饑。"
        ],
        "title": "金丹詩訣  其六一",
        "id": "c33b16e4-891b-4745-aed2-dba7da918850"
    },
    {
        "author": "陳楠",
        "paragraphs": [
            "五行四象外邊尋，只在當人一寸心。",
            "運用陰陽成妙道，直教瓦礫盡成金。"
        ],
        "title": "金丹詩訣  其六二",
        "id": "057ccd8e-1805-4514-9c98-85f0340974ff"
    },
    {
        "author": "陳楠",
        "paragraphs": [
            "偃月爐中煆坎離，片時自有一刀圭。",
            "寄言師祖張平叔，萬聖千賢總在西。"
        ],
        "title": "金丹詩訣  其六三",
        "id": "8ca2127d-bf81-4d5c-9c6a-ee8c05b57b14"
    },
    {
        "author": "陳楠",
        "paragraphs": [
            "醉倒酣眠夢熟時，滿船載寶過曹溪。",
            "一才識破丹基處，放去收來絕在伊。"
        ],
        "title": "金丹詩訣  其六四",
        "id": "0668c6de-2481-4a1f-bf02-6b0679726794"
    },
    {
        "author": "陳楠",
        "paragraphs": [
            "西南路上月華明，大藥還從此處生。",
            "記得古人詩一句，曲江之上鵲橋橫。"
        ],
        "title": "金丹詩訣  其六五",
        "id": "d50758dd-2fc1-4a6e-bded-50f50d2e9420"
    },
    {
        "author": "陳楠",
        "paragraphs": [
            "一月三旬一日同，修丹法象奪天功。",
            "交加二八爲丹母，望遠徒勞覓虎龍。"
        ],
        "title": "金丹詩訣  其六六",
        "id": "a0c674ab-e0f6-4405-9a43-b49a88287a1e"
    },
    {
        "author": "陳楠",
        "paragraphs": [
            "尾閭白炁貫丹田，一顆真珠軟似綿。",
            "滿地冷光生玉筍，兩池秋水漾紅蓮。"
        ],
        "title": "金丹詩訣  其六七",
        "id": "e0709bf3-68bd-430c-a036-5d596a6dd64c"
    },
    {
        "author": "陳楠",
        "paragraphs": [
            "鼎爐火候密推排，鍊得純陽氣上來。",
            "地戶閉時骨體實，天門積漸自然開。"
        ],
        "title": "金丹詩訣  其六八",
        "id": "2c530228-a93a-4236-833f-bce4645e50b1"
    },
    {
        "author": "陳楠",
        "paragraphs": [
            "水爲靈符沖和液，火是丹樞混沌精。",
            "會在宮中凝結處，自然結蕊復生英。"
        ],
        "title": "金丹詩訣  其六九",
        "id": "60189b2e-a8ff-492a-a792-adae89b81bd4"
    },
    {
        "author": "陳楠",
        "paragraphs": [
            "男兒懷孕是胎仙，只爲蟾光夜夜圓。",
            "奪得天機真造化，身中自有玉清天。"
        ],
        "title": "金丹詩訣  其七○",
        "id": "f824b4bd-0dbb-4828-8e1d-27a66efc68a3"
    },
    {
        "author": "陳楠",
        "paragraphs": [
            "鼎中朱橘亘天紅，此是時時養火功。",
            "元炁歸爐神不散，春山春水自春風。"
        ],
        "title": "金丹詩訣  其七一",
        "id": "abb50cb0-dc3a-41ee-b4e9-6dba39751974"
    },
    {
        "author": "陳楠",
        "paragraphs": [
            "金鼎先乾活水銀，水銀乾了大丹成。",
            "分明有箇長生草，點鐵成金不悮人。"
        ],
        "title": "金丹詩訣  其七二",
        "id": "fed21f27-f2c4-4457-a8e0-bf852c3ed348"
    },
    {
        "author": "陳楠",
        "paragraphs": [
            "涕唾精津氣血液，真僞混淆須辨惑。",
            "從無生有是藥材，不可滯他虛幻物。"
        ],
        "title": "金丹詩訣  其七三",
        "id": "3aa1571c-1bfc-49dc-9bab-c58ba29f2f12"
    },
    {
        "author": "陳楠",
        "paragraphs": [
            "經文變化在須臾，迷者何求日月疏。",
            "但守火爻三百刻，產成一顆夜明珠。"
        ],
        "title": "金丹詩訣  其七四",
        "id": "4964a413-223f-45b7-aebb-afbc39ab6e67"
    },
    {
        "author": "陳楠",
        "paragraphs": [
            "天源一派接崑崙，最隱無過九曲灣。",
            "百萬玉龍嘶未斷，一江春月趁漁船。"
        ],
        "title": "金丹詩訣  其七五",
        "id": "01f2a74a-6a53-426a-a3e1-1be957af8b37"
    },
    {
        "author": "陳楠",
        "paragraphs": [
            "精神冥合炁歸時，骨肉融和都不知。",
            "關節自開通暢也，形容光澤似嬰兒。"
        ],
        "title": "金丹詩訣  其七六",
        "id": "1bee89ad-45ae-4ef4-b956-a64e9e7b7a02"
    },
    {
        "author": "陳楠",
        "paragraphs": [
            "分兩須當應兩弦，此般法象合天淵。",
            "迴頭問取黄婆看，何必區區待口傳。"
        ],
        "title": "金丹詩訣  其七七",
        "id": "d71a2b51-160d-448e-bddd-fa26bf5d47bb"
    },
    {
        "author": "陳楠",
        "paragraphs": [
            "鉛汞之宗龍虎根，玄牝之戶戊已門。",
            "只向玉壺春色裏，摘枝花去問羲軒。"
        ],
        "title": "金丹詩訣  其七八",
        "id": "8a1a6f05-8142-48bb-9cad-381b0207cf15"
    },
    {
        "author": "陳楠",
        "paragraphs": [
            "近則三朝遠九旬，須知變化有時辰。",
            "不知造化長生藥，點汞成金也動人。"
        ],
        "title": "金丹詩訣  其七九",
        "id": "c3a5246f-d0ed-4ef2-86ff-4135a270ad8e"
    },
    {
        "author": "陳楠",
        "paragraphs": [
            "鼎鼎元無藥裏尋，尋來出去一般金。",
            "鑄成大小多隨意，便是冰壺妙理深。"
        ],
        "title": "金丹詩訣  其八○",
        "id": "513af461-6240-48bb-b481-ada2d2bfa3b8"
    },
    {
        "author": "陳楠",
        "paragraphs": [
            "入鼎須憑重一斤，秤來卻是十六星。",
            "一星水裏真金妙，合作流珠二八停。"
        ],
        "title": "金丹詩訣  其八一",
        "id": "cd0915fd-b910-4359-a042-ef91020a4500"
    },
    {
        "author": "陳楠",
        "paragraphs": [
            "坎府坳塘石腳泉，星斗相對射高天。",
            "潺湲陽脈通青白，沐浴要教金體堅。"
        ],
        "title": "金丹詩訣  其八二",
        "id": "d6c96c60-ed50-41dd-94ab-c881a421469e"
    },
    {
        "author": "陳楠",
        "paragraphs": [
            "盡道真人總默然，如何也不示言詮。",
            "若不驕傲事無語，只是胸中欠汞鉛。"
        ],
        "title": "金丹詩訣  其八三",
        "id": "1f684be3-10ee-44e5-a5bd-271b9e23ff81"
    },
    {
        "author": "陳楠",
        "paragraphs": [
            "天地初分日月高，狀如雞子復如桃。",
            "陰陽真氣知時節，直待三年脫戰袍。"
        ],
        "title": "金丹詩訣  其八四",
        "id": "2b790ee3-589a-48a6-8a15-a481aa77f1a3"
    },
    {
        "author": "陳楠",
        "paragraphs": [
            "龍虎丹砂義最幽，五神金內汞鉛流。",
            "千朝變紫飛雲去，直至大羅天上頭。"
        ],
        "title": "金丹詩訣  其八五",
        "id": "7cc315f8-1c89-4b24-9711-f538999c22f6"
    },
    {
        "author": "陳楠",
        "paragraphs": [
            "用鉛須得汞相和，二姓爲親女唱歌。",
            "鍊到紫河車地動，白雲相伴鶴來過。"
        ],
        "title": "金丹詩訣  其八六",
        "id": "58d4078d-05a9-4ad7-b330-256148f9bef4"
    },
    {
        "author": "陳楠",
        "paragraphs": [
            "紅黑相將婦嫁夫，一年一度入丹樞。",
            "洞房深處真雲雨，產個嬰兒一似渠。"
        ],
        "title": "金丹詩訣  其八七",
        "id": "d4f34bdb-0b5e-4c1b-9cad-fc3bea9a84ba"
    },
    {
        "author": "陳楠",
        "paragraphs": [
            "坎男離女往乾天，買藥燒丹不用錢。",
            "偃月爐中烹造化，一些妙藥要真鉛。"
        ],
        "title": "金丹詩訣  其八八",
        "id": "a9434e8e-87c8-4318-9935-93f78c82c32f"
    },
    {
        "author": "陳楠",
        "paragraphs": [
            "怪事教人笑幾回，男兒今也會懷胎。",
            "自家精血自交結，身裏夫妻是妙哉。"
        ],
        "title": "金丹詩訣  其八九",
        "id": "39893d5a-5503-4d08-b994-71c08548b119"
    },
    {
        "author": "陳楠",
        "paragraphs": [
            "三姓名含二物交，赤龍飛上碧雲霄。",
            "夜來甘露空中過，片月橫空對鵲橋。"
        ],
        "title": "金丹詩訣  其九○",
        "id": "baefdc76-34a5-495c-9e84-52c7768eec13"
    },
    {
        "author": "陳楠",
        "paragraphs": [
            "復姤修持水火宗，兔雞沐浴內丹紅。",
            "周天六六寒爐後，十月胎圓顯聖功。"
        ],
        "title": "金丹詩訣  其九一",
        "id": "1b279f51-cc27-45ce-8d24-acc0f1acf36a"
    },
    {
        "author": "陳楠",
        "paragraphs": [
            "水火同精間木金，火木知他甚處尋。",
            "脫黄著紫因何事，只爲河車數轉深。"
        ],
        "title": "金丹詩訣  其九二",
        "id": "5166928a-7150-485a-8b5c-b6cc827bc127"
    },
    {
        "author": "陳楠",
        "paragraphs": [
            "玉符金液鍊天仙，月照崑崙一沼蓮。",
            "試指北方玄武事，龜蛇因甚兩相纏。"
        ],
        "title": "金丹詩訣  其九三",
        "id": "4eebddf6-97aa-4117-927b-794006b511cb"
    },
    {
        "author": "陳楠",
        "paragraphs": [
            "雨洗新篁雙鳳飛，玉芝花下一靈龜。",
            "抱琴彈盡舞仙曲，卻放姮娥宴小池。"
        ],
        "title": "金丹詩訣  其九四",
        "id": "dcf7fd9a-0d43-4799-91ed-a67c3d54e2ac"
    },
    {
        "author": "陳楠",
        "paragraphs": [
            "透體金光骨髓香，金筋玉骨盡純陽。",
            "鍊教赤血流爲白，陰氣消磨身自康。"
        ],
        "title": "金丹詩訣  其九五",
        "id": "764f72a1-f746-4a0d-b4af-522677ceb39e"
    },
    {
        "author": "陳楠",
        "paragraphs": [
            "一旦工夫盡志誠，凝神聚氣固真精。",
            "顔容如玉無饑渴，方顯金丹片餉成。"
        ],
        "title": "金丹詩訣  其九六",
        "id": "f50db6d6-31f4-4b28-8bb8-2cc2f919e596"
    },
    {
        "author": "陳楠",
        "paragraphs": [
            "翠娥獨立水晶宮，體態嬌嬈有意濃。",
            "半夜黄婆來叩戶，作媒嫁去與金翁。"
        ],
        "title": "金丹詩訣  其九七",
        "id": "6b6da867-8521-49da-8d1c-1a96c6be69fd"
    },
    {
        "author": "陳楠",
        "paragraphs": [
            "太乙玄珠金液丹，還元返本駐童顔。",
            "更須親聽明師語，方可教君見一斑。"
        ],
        "title": "金丹詩訣  其九八",
        "id": "05413264-d5b8-4643-96e9-ad70f69ee666"
    },
    {
        "author": "陳楠",
        "paragraphs": [
            "夜來一朵碧芙渠，內有紅丸滴滴珠。",
            "滴下華池是神水，丹田結聚作丹樞。"
        ],
        "title": "金丹詩訣  其九九",
        "id": "e07aad8f-5c11-43fc-a757-9cd71897af17"
    },
    {
        "author": "陳楠",
        "paragraphs": [
            "離坎名爲水火精，本是乾坤二卦成。",
            "但取坎精點離穴，純乾便可攝飛瓊。"
        ],
        "title": "金丹詩訣  其一○○",
        "id": "d30c599e-f90a-43b3-a493-4d7247ff5ef6"
    },
    {
        "author": "陳楠",
        "paragraphs": [
            "終日盤盤圓又圓，中間一位土爲尊。",
            "磨來磨去知多少，箇裏全無斧鑿痕。"
        ],
        "title": "盤櫳頌",
        "id": "537a7ece-889d-46a1-8d7f-cbfb6b59de7b"
    },
    {
        "author": "陳楠",
        "paragraphs": [
            "有漏教無漏，如何水泄通。",
            "既能圓密了，內外一真空。"
        ],
        "title": "箍桶頌",
        "id": "0b3310ab-f6d5-4f96-abbc-6fdc9bb40c65"
    },
    {
        "author": "陳楠",
        "paragraphs": [
            "頂上雷聲霹靂，混沌落地無蹤。",
            "今朝得路便行，騎箇無角火龍。"
        ],
        "title": "尸解頌",
        "id": "f474c855-5729-49aa-a5ad-0c652460565f"
    },
    {
        "author": "郭允升",
        "paragraphs": [
            "誰將快劍斫蒼石，湧出玉虹三百尺。",
            "漭流直注古潭心，卷霧噴空潭影澂。",
            "大聲隱隱非雷霆，一洗萬古山無青。",
            "崖崩穀斷供奇秀，至今猶有龜蛇靈。",
            "我疑神龍宅幽邃，頷有驪珠貪熟睡。",
            "爲君鞭起跨玉京，坐致商霖蘚旱氣。"
        ],
        "title": "靈龜洞",
        "id": "cb23a412-fb46-48ef-a448-0d601b331a5b"
    },
    {
        "author": "程敦臨",
        "paragraphs": [
            "郡城好處西州無，兩江回合東南隅。",
            "江平浪穩去自在，淨色浸透銀蟾蜍。"
        ],
        "title": "簡州",
        "id": "63419521-34e8-4a16-939c-7ed3088622ac"
    },
    {
        "author": "程嘉量",
        "paragraphs": [
            "東西兩寺絕塵囂，齋飯全憑早晚潮。",
            "解事江流更分斷，爲君題作小金焦。"
        ],
        "title": "題溫州江心寺",
        "id": "461beb1f-4e0e-428a-9af9-526044738407"
    },
    {
        "author": "張雍",
        "paragraphs": [
            "昔聞海岸落伽山，今日靈巖得諦觀。",
            "莫問前身後身事，會須明眼一盤看。"
        ],
        "title": "靈巖七詠 定惠像",
        "id": "5dda7852-ee81-46c2-a021-0ae87b263357"
    },
    {
        "author": "張雍",
        "paragraphs": [
            "不倦千尋謁證明，憑欄下瞰白雲生。",
            "更期進步孤峰頂，要向如來頭上行。"
        ],
        "title": "靈巖七詠 證明龕",
        "id": "ee5d427d-13fc-4565-80b4-5d291917cf13"
    },
    {
        "author": "張雍",
        "paragraphs": [
            "雙鶴飛來知幾年，至今山腹有泓泉。",
            "直應爲辦高僧供，挹取無窮金湛然。"
        ],
        "title": "靈巖七詠 雙鶴泉",
        "id": "164a0a27-bdfb-41cc-b4a3-1261ac274f09"
    },
    {
        "author": "張雍",
        "paragraphs": [
            "山作靈龜勢願遊，滴泉奔湧豈常流。",
            "誰當一的能知味，認取心源莫躁求。"
        ],
        "title": "靈巖七詠 靈龜泉",
        "id": "66921102-2c87-45fc-918d-ebec42a387bd"
    },
    {
        "author": "張雍",
        "paragraphs": [
            "橫看空洞貫山南，人說當年臥佛巖。",
            "渠識老婆心太切，直將一點示愚凡。"
        ],
        "title": "靈巖七詠 明空竅",
        "id": "800e1914-9159-4c84-8902-6ac35ee0adb1"
    },
    {
        "author": "張雍",
        "paragraphs": [
            "淺蹊針孔費摻摻，鐵作袈裟信不凡。",
            "大庾嶺頭提不起，豈知千古付靈巖。"
        ],
        "title": "靈巖七詠 鐵袈裟",
        "id": "3d87bc07-ec09-4b9c-a9d6-77e9c7d15f9e"
    },
    {
        "author": "張雍",
        "paragraphs": [
            "此山羅漢極□常，當日威容儼在堂。",
            "誰信盜中誠有道，智過君子實難量。"
        ],
        "title": "靈巖七詠 三十二羅漢",
        "id": "77811a48-e9db-42a8-9b5f-d3f1475eef4c"
    },
    {
        "author": "李懋遠",
        "paragraphs": [
            "宦遊飄忽十年間，持節重來見舊山。",
            "惟有潺湲庭下水，無心猶伴白雲閑。"
        ],
        "title": "鐵袈裟  其一",
        "id": "f439ae45-2abd-46f4-976f-eb40e9f7b61e"
    },
    {
        "author": "李懋遠",
        "paragraphs": [
            "路轉山腰十里陰，參差樓殿倚雲平。",
            "青蛇白鶴今何在，泉石空留四絕名。"
        ],
        "title": "鐵袈裟  其二",
        "id": "94f6a2ff-e6ff-4279-8927-023dcbb64701"
    },
    {
        "author": "曾續",
        "paragraphs": [
            "呂家三相盛天朝，流澤於今有鳳毛。",
            "世業中微誰料理，卻收才具入風騷。"
        ],
        "title": "贈呂居仁",
        "id": "ac5b9c4a-9e96-4187-8da7-ff080c30bc83"
    },
    {
        "author": "釋子千",
        "paragraphs": [
            "欲知相續振宗風，常似泉源晝夜通。",
            "若使爲霖布寰宇，每隨雲霧下高峰。"
        ],
        "title": "登證明觀",
        "id": "f0b1a164-84c5-4724-82d5-1f2bf1fd45ed"
    },
    {
        "author": "釋子明",
        "paragraphs": [
            "欲憑雙虎說家風，透頂清泉到處通。",
            "已覺心源無望礙，何須更上證明峰。"
        ],
        "title": "登證明觀",
        "id": "5d255b42-51af-4c45-ba62-cdf0b71be1d3"
    },
    {
        "author": "釋沖邈",
        "paragraphs": [
            "礎潤藏雲族，檐虛壓樹梢。",
            "經常逢夜講，齋不過中庖。",
            "有井龍慶蟄，無泥燕不巢。",
            "登臨增野興，四顧盡寒郊。"
        ],
        "title": "和張敏叔祠部壓雲軒韻",
        "id": "d470501f-647a-497f-ab51-9dc0bdba5057"
    },
    {
        "author": "釋沖邈",
        "paragraphs": [
            "山水煎茶拗柳枝，禪衣百結任風吹。",
            "看經只在明窗下，得失榮枯總不知。"
        ],
        "title": "翠微山居詩  其一",
        "id": "78ee28cf-68a1-41cb-97a8-6257b68b5cc1"
    },
    {
        "author": "釋沖邈",
        "paragraphs": [
            "任運騰騰作老顛，何須論道復論禪。",
            "莫將閑事來相擾，妨我長伸兩腳眠。"
        ],
        "title": "翠微山居詩  其二",
        "id": "40b009ac-369d-4fca-8e72-fd5855ac92a2"
    },
    {
        "author": "釋沖邈",
        "paragraphs": [
            "閑來石上臥長松，百衲袈裟破又縫。",
            "今日不愁明日飯，生涯只在鉢盂中。"
        ],
        "title": "翠微山居詩  其三",
        "id": "24c54443-af44-4f94-9ece-f2db6660764c"
    },
    {
        "author": "釋沖邈",
        "paragraphs": [
            "臨谿草草結茅堂，靜坐安然一炷香。",
            "不是息心除妄想，都緣無事可思量。"
        ],
        "title": "翠微山居詩  其四",
        "id": "8ce8dfea-fcf1-4bee-9229-60f3317d2aa3"
    },
    {
        "author": "釋沖邈",
        "paragraphs": [
            "老老山僧不下階，雙眉恰似雪分開。",
            "世人若問枯松樹，我作沙彌親見栽。"
        ],
        "title": "翠微山居詩  其五",
        "id": "caa9fd93-4e6f-48fc-a228-9b6cebc75868"
    },
    {
        "author": "釋沖邈",
        "paragraphs": [
            "老來欲覓人間物，須向紅塵問世人。",
            "莫怪山僧無掃帚，都緣行處不生塵。"
        ],
        "title": "翠微山居詩  其六",
        "id": "907c2490-1ca0-4162-b7b8-23a92c24be32"
    },
    {
        "author": "釋沖邈",
        "paragraphs": [
            "幼人空門絕是非，老來學道轉精微。",
            "鉢中貧富千家飯，身上寒暄一衲衣。"
        ],
        "title": "翠微山居詩  其七",
        "id": "74fa3178-d466-40b8-be79-2dafaa3aaab1"
    },
    {
        "author": "釋沖邈",
        "paragraphs": [
            "莫向人間定是非，是非定得有何爲。",
            "而今休去便休去，若欲了時無了時。"
        ],
        "title": "翠微山居詩  其八",
        "id": "2532eeed-114e-459d-a00d-66393c462bde"
    },
    {
        "author": "釋沖邈",
        "paragraphs": [
            "朝見花開滿樹紅，暮觀落葉又還空。",
            "若將花比人間事，花與人間事一同。"
        ],
        "title": "翠微山居詩  其九",
        "id": "b71e21ad-b155-4cd6-bdbe-ddecb86c3912"
    },
    {
        "author": "釋沖邈",
        "paragraphs": [
            "百計千般只爲身，不知身是冢中塵。",
            "莫欺白髮無言語，此是黄泉寄信人。"
        ],
        "title": "翠微山居詩  其一○",
        "id": "0249a75a-6791-4f59-8c99-39b878b365c0"
    },
    {
        "author": "釋沖邈",
        "paragraphs": [
            "早灰百念臥靈山，世路無心絕往還。",
            "僧相祇宜林下看，不堪行到畫堂前。"
        ],
        "title": "翠微山居詩  其一一",
        "id": "c98a2fa3-3108-4378-ba9a-770af4290488"
    },
    {
        "author": "釋沖邈",
        "paragraphs": [
            "一池荷葉衣無盡，數樹松花食有餘。",
            "卻被世人知去處，更移茅舍作深居。"
        ],
        "title": "翠微山居詩  其一二",
        "id": "1796c546-03c2-4540-b535-e624a502163d"
    },
    {
        "author": "釋沖邈",
        "paragraphs": [
            "高山遠望石碐碐，疊嶂回巒數十層。",
            "時人只識雲生處，不見松蘿巖下僧。"
        ],
        "title": "翠微山居詩  其一三",
        "id": "69c0d789-d8c2-4fb7-a0be-38ed29edec1c"
    },
    {
        "author": "釋沖邈",
        "paragraphs": [
            "辭君莫怪歸山早，爲憶松蘿對月宮。",
            "臺殿不將金鏁閉，來時自有白雲封。"
        ],
        "title": "翠微山居詩  其一四",
        "id": "5820f155-5c31-41e8-8259-9eaab6abf1eb"
    },
    {
        "author": "釋沖邈",
        "paragraphs": [
            "獨搖金錫出樊籠，便踏孤雲上碧峰。",
            "莫怪腳穿脫塵履，且圖行處不留蹤。"
        ],
        "title": "翠微山居詩  其一五",
        "id": "1326c8b2-3c1f-426a-bc02-a328ca58df1a"
    },
    {
        "author": "釋沖邈",
        "paragraphs": [
            "三界無家誰最親，十方惟有一空身。",
            "但隨雲水伴明月，到處名山是主人。"
        ],
        "title": "翠微山居詩  其一六",
        "id": "702f5088-6007-4afc-be21-c920a6eb472d"
    },
    {
        "author": "釋沖邈",
        "paragraphs": [
            "茅簷靜對千山月，竹戶閑樓一片雲。",
            "莫送往來名利客，階前踏破綠苔紋。"
        ],
        "title": "翠微山居詩  其一七",
        "id": "890015cf-f7d2-49f1-adaa-e7099e24ea7e"
    },
    {
        "author": "釋沖邈",
        "paragraphs": [
            "踏石窗山一老僧，白雲爲伴水爲朋。",
            "通宵只在洞中宿，月上青山便是燈。"
        ],
        "title": "翠微山居詩  其一八",
        "id": "afee9834-0b55-4475-ab6f-1c84759359ea"
    },
    {
        "author": "釋沖邈",
        "paragraphs": [
            "人生在世急如風，昨夜今朝事不同。",
            "不信但看桃李樹，花開能得幾時紅。"
        ],
        "title": "翠微山居詩  其一九",
        "id": "71dbd50a-ec41-4bdf-bdd3-de438fead406"
    },
    {
        "author": "釋沖邈",
        "paragraphs": [
            "僧家無事最幽閑，近對青松遠對山。",
            "詩句不曾題落葉，恐隨流水到人間。"
        ],
        "title": "翠微山居詩  其二○",
        "id": "b0edb86a-aea5-4866-a29d-971615ce3e96"
    },
    {
        "author": "釋沖邈",
        "paragraphs": [
            "霜飛峭壁夜猿驚，手把松枝叫月明。",
            "知有石龕僧入定，朝來不作斷腸聲。"
        ],
        "title": "翠微山居詩  其二一",
        "id": "da9e4668-55dd-4d41-a6d8-e40ceb17b90a"
    },
    {
        "author": "釋沖邈",
        "paragraphs": [
            "任性隨緣一比丘，一生無喜亦無憂。",
            "白雲縱聽飛來去，但得青山在即休。"
        ],
        "title": "翠微山居詩  其二二",
        "id": "8441965e-c6ac-4c89-8c5b-e207898d8aa9"
    },
    {
        "author": "釋沖邈",
        "paragraphs": [
            "爐中無火已多時，早起惟將一衲披。",
            "莫怪山僧常冷澹，夜深無處拾松枝。"
        ],
        "title": "翠微山居詩  其二三",
        "id": "2d531f72-5690-4779-8bba-b14c44960bd8"
    },
    {
        "author": "釋沖邈",
        "paragraphs": [
            "豈是栽松待茯苓，且圖山色鎮長青。",
            "他年行腳不將去，留與人間作畫屏。"
        ],
        "title": "翠微山居詩  其二四",
        "id": "1718df0f-91a8-42b8-ab14-8b005c801ae3"
    },
    {
        "author": "釋沖邈",
        "paragraphs": [
            "高高峰頂恣情田，買斷清閑不用錢。",
            "堪笑白雲無定止，被他風送出山前。"
        ],
        "title": "翠微山居詩  其二五",
        "id": "1da4e104-af7b-494f-98fa-5d058d1b1227"
    },
    {
        "author": "王逸民",
        "paragraphs": [
            "我生不背佛，而自外道取。"
        ],
        "title": "句",
        "id": "6964df64-4e81-47a7-bace-443fcdca47b9"
    },
    {
        "author": "徐端崇",
        "paragraphs": [
            "空堂夜合勢如雲，溝壑寧知過去身。",
            "滿腹經營盡膏血，那知通夕不眠人。"
        ],
        "title": "爲蚊所擾得一絕句",
        "id": "2e8606eb-e17e-4c6e-9e5d-6094dd1f3bb6"
    },
    {
        "author": "徐端崇",
        "paragraphs": [
            "魯邦司寇陳義高，三閭大夫心徒勞。",
            "相逢一笑無言說，去宿蘆花又明月。"
        ],
        "title": "句",
        "id": "184790b1-7d7e-4524-a921-dbb49948a2c3"
    },
    {
        "author": "王綯",
        "paragraphs": [
            "我欲掛冠去，君當衣錦還。"
        ],
        "title": "句",
        "id": "c444f7d3-ecf5-4a90-a9f6-fa4c3f6b7430"
    },
    {
        "author": "胡世將",
        "paragraphs": [
            "雲水郊深退老堂，公來野服換龍章。",
            "四朝盡瘁身猶健，一德同寅福未央。",
            "小隱聊堪供放浪，神州終倚致平康。",
            "功成他日歸休地，海表家風有故鄉。"
        ],
        "title": "建炎丞相成國呂忠穆公退老堂  其一",
        "id": "e0ed5bf7-10e9-4d81-912f-6ff326a9e83b"
    },
    {
        "author": "胡世將",
        "paragraphs": [
            "卜宅他鄉得偃休，忘懷遇坎復乘流。",
            "功高天地雲龍會，心寄丘園水石幽。",
            "墨客騷人多賦詠，金堂玉室縱追遊。",
            "公念問舍真無負，自是豪英百尺樓。"
        ],
        "title": "建炎丞相成國呂忠穆公退老堂  其二",
        "id": "30b37798-e30a-4253-a5c9-b8c3763ee7fd"
    },
    {
        "author": "胡世將",
        "paragraphs": [
            "雲物起爭巖石秀，水拉行带野花香。",
            "一山應接知無暇，賴有青春白日長。"
        ],
        "title": "癸醜三月十日自湧泉寺過吳文叟山居臨溪觀魚輒題二詩  其一",
        "id": "a8edd5dd-d8f6-4be7-a8b2-d2e5ed48e4bf"
    },
    {
        "author": "胡世將",
        "paragraphs": [
            "偶尋勝賞到山扉，谿影涵暉動翠微。",
            "正欲臨流看魚樂，扁舟寧待夜潮歸。"
        ],
        "title": "癸醜三月十日自湧泉寺過吳文叟山居臨溪觀魚輒題二詩  其二",
        "id": "798b2fdc-5f94-4a1b-9802-e33591e64e84"
    },
    {
        "author": "朱弁",
        "paragraphs": [
            "仙經何物堪却老，較功無如太陽草。",
            "龍銜雞銜名雖異，菟公羊公事可考。",
            "蘇君真是神仙裔，橘井陰功貫穹昊。",
            "雲笈書成數萬言，銀關珠宫用心早。",
            "獨知此物有奇効，福地名山爲儲寶。",
            "不惮林泉新斸掘，斥去杵臼謝飾擣。",
            "况從髙士論麹糜，更課公田收秫稻。",
            "一朝靈液浮瓮盎，三冬浩氣生襟抱。",
            "且欣軟飽得澆腸，漫說逆流工補腦。",
            "眼碧那憂散黒花，髮白故應還翠葆。",
            "賈傅只嫌松醥陋，劉墮敢誇桑落好。",
            "直須五斗論解酲，寧待三柸乃通道。",
            "誰知萬里落旄人，亦許匏尊自傾倒。",
            "爲君喚迴雪窖春，八載覊愁供一掃。",
            "曼倩宜分此日桃，安期莫詫他年棗。",
            "何煩更採石斛花，巳覺容顔不枯槁。",
            "根連石室喜入夢，句擬桐溪媿摛藻。",
            "平生我亦愛書扎，朱髓緑腸勤探討。",
            "幸君汲引成此志，鶴駕駸駸望仙島。",
            "吞腥啄腐非夙心，歲晚兹言良可保。"
        ],
        "title": "蘇子翼送黄精酒",
        "id": "c4021401-cda5-45d6-9617-c14b10685eb1"
    },
    {
        "author": "朱弁",
        "paragraphs": [
            "藏蔬飽三冬，媚盤無靃靡。",
            "陳虀解束縛，冰雹散刀几。",
            "春畦蕪菁苗，入眼漸可喜。",
            "青黄含風露，採摘從此始。",
            "持歸作新虀，一飽競鮮美。",
            "芬香溢肺肝，甘脆響牙齒。",
            "捫腹幽窻下，芻豢詎能比。",
            "憶昔避難初，竄身重嵓裏。",
            "雲煙昬具茨，老稚且棲止。",
            "燕兵大捜索，焚蕩石牛底。",
            "脫命擉虎山，野哭紛四起。",
            "暮投山前店，茅棟例燒毀。",
            "潜伏窟室中，衣敝不蓋體。",
            "妻孥坐相對，生意薄於紙。",
            "晨朝行澗中，采芹澗邊洗。",
            "鄭人誇此虀，他菜非所擬。",
            "氤氲投瓦盎，觸鼻似蘭芷。",
            "一杯紅粉羮，析酲勝仙醴。",
            "乃知野人獻，涼薄未宜鄙。",
            "今來滯殊郷，白首家萬里。",
            "猶能對葷羶，咀嚼出宫徴。",
            "回思十年夢，爭奪殊未巳。",
            "飽食但謀身，吾顙良有泚。"
        ],
        "title": "初春以蔓菁作虀因憶往年避難大隗山采蘋澗中爲虀虀成汁爲粉紅色而香美特異乃信鄭人所言爲不誣矣今食新虀因成長韻",
        "id": "d2cc99a0-0355-4a53-aeaf-81277c0532f4"
    },
    {
        "author": "朱弁",
        "paragraphs": [
            "吾老似出家，晚悟愧根鈍。",
            "滋旨却羶葷，禅蛻要親近。",
            "偉哉十八公，兹道亦精進。",
            "舎身奉刀几，割體絕嗔恨。",
            "鱗皴老龍皮，鳴齒溢芳潤。",
            "流膏爲伏龜，千歲未須問。",
            "便堪奴笋蕨，詎肯友芝菌。",
            "跏趺得一飽，萬事皆可擯。",
            "侍郎文懿後，落落衆推俊。",
            "澹然丗味薄，內典得所信。",
            "香厨留淨供，頻食不言頓。",
            "晏然黙不語，草木雷音震。",
            "得法於此公，骨髓傳心印。",
            "應怜持節人，餉此爲問訊。",
            "欲將無上味，爲我洗塵坌。",
            "食之不敢餘，感激在方寸。"
        ],
        "title": "北人以松皮爲菜予初不知味虞侍郎分餉一小把因飯素授厨人與薗蔬雜進珎美可喜因作一詩",
        "id": "12cd42c4-0f9a-43a3-8cfc-cc968e564c7c"
    },
    {
        "author": "朱弁",
        "paragraphs": [
            "不作漳濵卧，年侵血氣衰。",
            "據鞍思少壯，攬鏡嘆清羸。",
            "有病方求艾，無營莫問蓍。",
            "心知出下策，理勝遇中醫。",
            "陽燧神逾速，銅仙術盡施。",
            "論功鄙炮製，取穴辨毫釐。",
            "火帝恩光異，炎官績用奇。",
            "書螢比差似，珠蟻迫方知。",
            "忖物嗟炮鱉，觀形笑灼龜。",
            "煙微初炙手，氣烈漸鑚皮。",
            "閉目書徒展，支頭枕屢移。",
            "發狂還自哂，賈勇僅能支。",
            "宋鷁追風日，吴牛喘月時。",
            "忠言勞緩頰，善謔爲開眉。",
            "服氣工夫逺，燒丹歲月遟。",
            "衞生防後患，伐性釋前疑。",
            "展轉那成夢，呻吟且當詩。",
            "因心念民瘼，出位嘆身卑。",
            "欲巳七年病，當從百丗師。",
            "保身將保國，未可廢箴規。"
        ],
        "title": "予以年事漸髙氣海不能熟生煖冷旅中又無藥物遂用火攻之策灼艾凡二百壯吟呻之際得詩二十韻",
        "id": "456dcbe0-6746-4bc0-beb9-cdb1c3632c30"
    },
    {
        "author": "朱弁",
        "paragraphs": [
            "朔雪餘千里，東風徧九州。",
            "關河中土異，燈火上元愁。",
            "緑蟻甞新釀，青貂戀故裘。",
            "紫姑無用卜，丗事正悠悠。"
        ],
        "title": "元夕有感",
        "id": "b64c6a8f-5c4b-4ba9-92b0-6576e41776ad"
    },
    {
        "author": "朱弁",
        "paragraphs": [
            "浚都同聚讀書螢，楚岸春風憶送行。",
            "三十年前初識靣，四千里外更關情。",
            "出疆我亦徒勞爾，入仕君今何似生。",
            "旅鴈相逢須一問，要從郵上得新聲。"
        ],
        "title": "憶鍾離濬",
        "id": "fee063b9-da1e-4068-b2c0-da7ecb3dd84e"
    },
    {
        "author": "朱弁",
        "paragraphs": [
            "風土南北殊，習尚非一躅。",
            "出疆雖仗節，入國蹔同俗。",
            "淹留歲再残，朔雪滿崖谷。",
            "禦冬貂裘弊，一炕且跧伏。",
            "西山石爲薪，黝色驚射目。",
            "方熾絕可邇，將盡還自續。",
            "飛飛湧玄雲，焰焰積紅玉。",
            "稍疑雷出地，又似風薄木。",
            "誰容鼠棲冰，信是龍銜燭。",
            "陽曦助喘息，未害揺空腹。",
            "惠氣生袴襦，仍工展拳足。",
            "豈惟脫膚鱗，兼復平體粟。",
            "負暄那用詫，執熱定思沃。",
            "收功在歲寒，較德比時燠。",
            "雖餘炙手熖，寧有爛額酷。",
            "矧當凝泫辰，炎帝獨回轂。",
            "玄冥真退聽，祝融端可録。",
            "嗟予亦何者，萬里歌黄鵠。",
            "偃仰對窻扉，妍煖謝衾褥。",
            "壯懷羞竈媚，晚悟笑突曲。",
            "因思墮指人，暴露苦皸瘃。",
            "頻年未解甲，蹈此鋒刃毒。",
            "遥知革輅中，旰食安豆粥。",
            "陪臣將命來，意懇誠亦篤。",
            "有奇不能吐，何術止南牧。",
            "君心想更切，臣罪何由贖。",
            "此身雖自温，此志轉煩促。",
            "論武貴止戈，天必從人欲。",
            "安得四海春，永作蒼生福。",
            "聊擬少陵翁，秋風賦茅屋。"
        ],
        "title": "炕寢三十韻",
        "id": "ff3e585c-0f51-42dd-963a-a29759dd02c8"
    },
    {
        "author": "朱弁",
        "paragraphs": [
            "新醅滃滃溢瓶盆，漱石秋泉带雨渾。",
            "翡翠杯深雲液凝，鸕鷀杓滿月波翻。",
            "照人光入樽罍瑩，流齒香隨語笑噴。",
            "巳拚扶頭日三丈，朝酲未解任昬昬。"
        ],
        "title": "秋泉次韻",
        "id": "c47e764a-9941-4a2c-bbcb-09b9ef67c8e6"
    },
    {
        "author": "朱弁",
        "paragraphs": [
            "淅淅風聲止，凄凄雨氣凉。",
            "愁工縈客思，夢故遶江郷。",
            "書疏親朋少，干戈歲月長。",
            "平城弭節地，可復見秋霜。"
        ],
        "title": "夜雨枕上",
        "id": "67ac14ce-c384-49d9-8fcc-0f85e2023276"
    },
    {
        "author": "朱弁",
        "paragraphs": [
            "兵氣常時見，客懷何日開。",
            "形骸病自瘦，鬢髮老相催。",
            "巳負秦庭哭，終期漢節回。",
            "風雷識意我，一雨洗氛埃。"
        ],
        "title": "客懷",
        "id": "7746f4b6-309d-4073-8168-4984c6f0c7b1"
    },
    {
        "author": "朱弁",
        "paragraphs": [
            "歲序忽將晏，節旄嗟未還。",
            "低雲慘衆木，寒雨失群山。",
            "喪亂關詩思，謳謡發病顔。",
            "夢魂識舊隱，時到碧溪灣。"
        ],
        "title": "歲序",
        "id": "e147fec5-0ed6-4be1-9476-7d9ba05587d6"
    },
    {
        "author": "朱弁",
        "paragraphs": [
            "白髮使車前，煙波思渺然。",
            "霜清穫稻日，風急授衣天。",
            "客館但愁坐，釣舟誰醉眠。",
            "乘槎會有便，真到斗牛邊。"
        ],
        "title": "白髮",
        "id": "d609b3e4-e910-4df8-8dea-d66ec8ae70ec"
    },
    {
        "author": "朱弁",
        "paragraphs": [
            "容貌與年改，鬢毛隨意斑。",
            "鴈邊雲度塞，鳥外日銜山。",
            "仗節功奚在，捐軀志未閑。",
            "不知垂老眼，何日覩龍顔。"
        ],
        "title": "有感",
        "id": "fea0d8b4-c1d5-4e77-bf48-97fbe356ca80"
    },
    {
        "author": "朱弁",
        "paragraphs": [
            "俯首舉尾拳一蹄，掣韁欲嗅驕不嘶。",
            "奚官聳肩兩足垂，意皃自與造父齊。",
            "雞目麟鬐鳯皇臆，玉山禾逺未容食。",
            "籋雲追雹有餘地，置之畫圖人豈識。",
            "精神權奇孰可班，當在白兔青龍閒。",
            "君知此馬從何來，龍眠胸中十二閑。"
        ],
        "title": "劉善長出示李伯時畫馬圖",
        "id": "9280b20b-63dd-470d-90dd-4c513b1c7647"
    },
    {
        "author": "朱弁",
        "paragraphs": [
            "三年北饌飽羶葷，佳蔬頗憶南州味。",
            "地菜方爲九夏珎，天花忽從五臺至。",
            "崔侯胸中散千卷，金甌名相傳雲裔。",
            "愛山亦如謝康樂，得此携歸豈容易。",
            "應怜使館久寂寥，分餉明明見深意。",
            "堆槃初見瑶草瘦，鳴齒稍覺瓊枝脆。",
            "樹雞濕爛慚扣門，桒蛾青黄謾趨市。",
            "赤城菌子立萬釘，今日因君不知貴。",
            "乖龍耳僅兔一割，沙門業巳通三丗。",
            "偃戈息民未有術，雖復加飡秖増媿。",
            "雲山去此縱不逺，口腹何容更相累。",
            "報君此詩永爲好，捧腹一笑萬事置。"
        ],
        "title": "謝崔致君餉天花",
        "id": "944b659e-2787-4c68-8257-7308d93208a5"
    },
    {
        "author": "朱弁",
        "paragraphs": [
            "戰伐何年定，悲愁是處同。",
            "黄雲縈晚塞，白露下秋空。",
            "魚躍深波月，烏啼落葉風。",
            "誰知渡江夢，一夜繞行宫。"
        ],
        "title": "戰伐",
        "id": "654732c7-f6cd-40a5-b622-bdba69ea17c6"
    },
    {
        "author": "朱弁",
        "paragraphs": [
            "山寺解塵鞅，溪邊有微行。",
            "手摘諸葛菜，自煑東坡羮。",
            "雖無錦繡腸，亦飽風露清。",
            "鉤簾坐捫腹，落日千峯明。"
        ],
        "title": "龍福寺煑東坡羮戲作",
        "id": "1f7f32cd-1f3b-430e-97fc-54f1961ca097"
    },
    {
        "author": "朱弁",
        "paragraphs": [
            "中秋萬里月，何處駕冰輪。",
            "底事隔年會，不憐今夕人。",
            "兔疑停杵臼，蟾豈避風塵。",
            "黙識常娥意，氶平賞更新。"
        ],
        "title": "丙申中秋不見月",
        "id": "cfe40b50-01c0-4c3b-8622-cc242a2dca8f"
    },
    {
        "author": "朱弁",
        "paragraphs": [
            "病骨怯風露，愁懷厭甲兵。",
            "人居絕域久，月向此宵明。",
            "輪仄初經漢，光分半隱城。",
            "遟遟不肯下，應識異郷情。"
        ],
        "title": "十七夜對月",
        "id": "ed2cbdda-0c87-4b49-9c0b-7b92a036625a"
    },
    {
        "author": "朱弁",
        "paragraphs": [
            "深炷爐香睡息匀，蕭然一覺得天真。",
            "生涯聊示人閒丗，縁境都忘藥褁身。",
            "窺牖屢來從汝喚，叩門空去任渠嗔。",
            "更須滿壁圖雲水，卧想江湖渺莾春。"
        ],
        "title": "睡軒爲趙光道作",
        "id": "92d46c4f-3c38-4444-b5b4-bd2fabb7513f"
    },
    {
        "author": "朱弁",
        "paragraphs": [
            "頻年行役夢庭闈，陟岵常嗟脚力疲。",
            "毎訴酒巡嫌客惡，力營官事笑兒癡。",
            "雲山幸不持錢買，花竹何妨带雨移。",
            "此味責人元未識，恐縁詩好被渠知。"
        ],
        "title": "南齋即事",
        "id": "4f26ef4c-d790-43c8-a99f-bd0209a816ed"
    },
    {
        "author": "朱弁",
        "paragraphs": [
            "有北何堪說，如南未是歸。",
            "并門子徑往，漢節我方鞿。",
            "筆硯論心久，干戈會面稀。",
            "新程相憶處，路入嶺雲微。"
        ],
        "title": "餞和父之并州",
        "id": "f70ff03d-faf9-4caa-bfc5-a82dc3875b4a"
    },
    {
        "author": "朱弁",
        "paragraphs": [
            "草凍慵抽碧，桃癡懶暈紅。",
            "黄雲猶漢野，紫塞漫春風。",
            "使節空留滯，侯圭未會同。",
            "堦除雪不掃，獨立數歸鴻。"
        ],
        "title": "獨坐",
        "id": "ac9c7054-3bed-4965-9194-6f6d4d184f8b"
    },
    {
        "author": "朱弁",
        "paragraphs": [
            "絕域年華久，衰顔淚點新。",
            "毎逢寒食節，頻夢故郷春。",
            "草緑唯供恨，花紅只笑人。",
            "南轅定何日，無地不風塵。"
        ],
        "title": "寒食",
        "id": "aa036de9-62c1-41d9-9b52-4680017f66e2"
    },
    {
        "author": "朱弁",
        "paragraphs": [
            "行行春向暮，猶未見花枝。",
            "晦朔中原隔，風煙上巳疑。",
            "常令漢節在，莫作楚囚悲。",
            "早晚鸞旗發，吾歸敢恨遟。"
        ],
        "title": "上巳",
        "id": "7be0cef9-2c49-469c-9cf3-311aadc16549"
    },
    {
        "author": "朱弁",
        "paragraphs": [
            "風煙節物眼中稀，三月人猶戀褚衣。",
            "結就客愁雲片叚，喚回郷夢雨霏微。",
            "小桃山下花初見，弱柳沙頭絮禾飛。",
            "把酒送春無别語，羡君纔到便成歸。"
        ],
        "title": "送春",
        "id": "7281b815-52d1-4d32-ad28-bcbc4add0845"
    },
    {
        "author": "朱弁",
        "paragraphs": [
            "穴邊酣戰君臣蟻，波上群嬉婢妾魚。",
            "苦樂不同同一宇，問天此理竟何如。"
        ],
        "title": "天問絕句",
        "id": "11ff0338-3c84-4b9c-8bab-293654469997"
    },
    {
        "author": "朱弁",
        "paragraphs": [
            "城月四更上，窻風一室幽。",
            "纎雲縈鴈塞，重霧逼貂裘。",
            "兵革何年息，乾坤此夜愁。",
            "殊郷兩行淚，騷屑洒清秋。"
        ],
        "title": "客夜",
        "id": "0d6fcb32-5f7f-44ae-8b29-658a2b5dd87b"
    },
    {
        "author": "朱弁",
        "paragraphs": [
            "客滯殊方久，山圍絕塞深。",
            "秋風入撗笛，夜月傍沾襟。",
            "造膝他時語，捐軀此日心。",
            "飛霜滿明鏡，髮短不勝簪。"
        ],
        "title": "攄抱",
        "id": "06d1c68a-375e-4177-86d6-afbbd06875bc"
    },
    {
        "author": "朱弁",
        "paragraphs": [
            "九日今何地，寒深紫塞霜。",
            "敢嫌蘆酒濁，且對菊花甞。",
            "歲月雙蓬鬢，乾坤百戰場。",
            "賜茰知未舉，夢自識鴛行。"
        ],
        "title": "重九",
        "id": "d85e4bbe-4c73-4900-bda3-077e84bd676e"
    },
    {
        "author": "朱弁",
        "paragraphs": [
            "長城五字屹逶迤，可笑偏師敢出奇。",
            "句補推敲未安處，韻更瘀絮益難時。",
            "癡迷竟作禽填海，辛苦真成蟻度絲。",
            "却羡彌明攻具速，劉侯漫說也能詩。"
        ],
        "title": "次韻劉太師苦吟之什",
        "id": "49fc8d4c-05d6-43be-acd4-b3bddf25bf41"
    },
    {
        "author": "朱弁",
        "paragraphs": [
            "土牛巳着勸農鞭，葦索仍專捕鬼權。",
            "且喜春盤兼守歲，莫嗟臘酒易經年。",
            "東風漸入江梅夢，朔雪猶迷塞柳天。",
            "元會明朝定何處，覊臣揮淚節旄前。"
        ],
        "title": "善長命作歲除日立春",
        "id": "01c9446d-2d1e-4208-abdd-ee6602ca003e"
    },
    {
        "author": "朱弁",
        "paragraphs": [
            "逸興常時有，逢秋一倍多。",
            "山長含楚雨，天逺接吴波。",
            "尋壑同元亮，浮家伴志和。",
            "釣竿行入手，還着向來蓑。"
        ],
        "title": "次韻子文秋興",
        "id": "ce6acf4a-3bff-4927-b1c6-49a1dd75f12d"
    },
    {
        "author": "朱弁",
        "paragraphs": [
            "冬雨不成雪，北風寒未深。",
            "山藏千壘秀，雲結四垂陰。",
            "逈洒凌朝閣，残聲入夜衾。",
            "端能洗兵甲，足慰此時心。"
        ],
        "title": "冬雨",
        "id": "c242310c-d69e-46c3-a417-2959108de73d"
    },
    {
        "author": "朱弁",
        "paragraphs": [
            "疾風甚雨老難禁，嶺外無餳誰解吟。",
            "雙鬢客塵諳丗變，兩眉郷思儘愁侵。",
            "榆錢何處迎新火，杏粥頻年繫此心。",
            "落日髙城魂易断，天臨牛斗五湖深。"
        ],
        "title": "寒食感懷次韻吴英叔",
        "id": "5d815d8a-fb2a-45c9-91e8-17ddd3348ded"
    },
    {
        "author": "朱弁",
        "paragraphs": [
            "關河迢逓繞黄沙，慘慘陰風塞柳斜。",
            "花带露寒無戲蝶，草連雲暗有藏鴉。",
            "詩窮莫寫愁如海，酒薄難將夢到家。",
            "絕域東風竟何事，秖應催我鬢邊華。"
        ],
        "title": "春陰",
        "id": "361308a0-6949-4930-96dc-c7476e1b6555"
    },
    {
        "author": "朱弁",
        "paragraphs": [
            "清明六到客愁邊，雙鬢星星只自憐。",
            "兵氣尚纒巢鳳閣，節旄巳落牧羊天。",
            "紙錢灰入松楸夢，餳粥香隨榆柳煙。",
            "北向鴈來寒霧隔，音書不比上林傳。"
        ],
        "title": "寒食",
        "id": "439fd449-3ca9-448a-acde-b1b20eb7a85c"
    },
    {
        "author": "朱弁",
        "paragraphs": [
            "絕域山川飽所經，客蓬歲晚任飄零。",
            "詞源未得窺三峽，使節何容比二星。",
            "蘿蔦施松慙弱質，蒹葭倚玉怪殊形。",
            "齊名李杜吾安敢，千載公言有汗青。"
        ],
        "title": "題雲館二星集後",
        "id": "3ec1f65d-9852-441d-8e46-7326f9bb445f"
    },
    {
        "author": "朱弁",
        "paragraphs": [
            "秋夜雖漸永，未抵客愁長。",
            "秋月雖巳圎，不照寸心方。",
            "將心貯此愁，莫作萬斛量。",
            "爲月憐此夜，誰共千里光。",
            "空令還家夢，欲趂征鴻翔。"
        ],
        "title": "秋夜",
        "id": "01f5dcb1-47a9-4aba-8651-fea8482f4f69"
    },
    {
        "author": "朱弁",
        "paragraphs": [
            "昔我別汝父，見汝立扶牀。",
            "汝今已婚宦，我鬚宜俱蒼。",
            "向來青雲器，不佩紫羅囊。",
            "竹林我未孤，玉樹汝非常。",
            "青衫初一尉，遠在子真鄉。",
            "念將東南歸，拜我溱洧傍。",
            "上能論道義，次猶及文章。",
            "自慚老仍僻，何以相激昂。",
            "日暮嵩雲飛，秋高塞鴻翔。",
            "了知還家夢，先汝渡江航。",
            "迢迢建業水，高臺下鳳凰。",
            "鼻祖有故廬，勿令草樹荒。",
            "我欲種松菊，繼此百年芳。",
            "汝歸約我兄，晚歲同耕桑。",
            "請策葛陂龍，來尋金華羊。"
        ],
        "title": "別百一侄寄念二兄",
        "id": "179fbd74-b0e0-4eee-92e4-bddd0aa74da2"
    },
    {
        "author": "朱弁",
        "paragraphs": [
            "葡萄產西域，漢使斸根回。",
            "自到中原後，先從上苑栽。"
        ],
        "title": "葡萄",
        "id": "1396f2c0-8cf8-4df6-b82f-cc552a5ff035"
    },
    {
        "author": "朱弁",
        "paragraphs": [
            "雲中六閏食無魚，清夜時時夢斵鱸。",
            "離汶未逾千里道，度淮先泛萬象湖。"
        ],
        "title": "紹興十三年自雲中奉使回送伴至虹縣以舟入萬安湖",
        "id": "b523238a-df62-41b2-897e-29cbc8d4c2ae"
    },
    {
        "author": "朱弁",
        "paragraphs": [
            "春容先督府，月色滿江城。",
            "燈賞無仙夢，齋居絕市聲。",
            "兩年憂旱虐，八郡望秋成。",
            "憑藉剛風力，青章達九清。"
        ],
        "title": "元夕廳設醮",
        "id": "09ccaa92-cc98-4cf1-9412-1fe10d0a1054"
    },
    {
        "author": "朱弁",
        "paragraphs": [
            "立馬行歌隘市門，賣薪攜子出前村。",
            "聲翻寶界金鼇動，光奪瓊樓玉兔昏。",
            "守舍呻吟宜老病，通宵奔走付兒孫。",
            "潘郎豈是無情思，點檢霜髭愧綠尊。"
        ],
        "title": "元夕",
        "id": "3995bcd3-9436-4b40-9bc4-d533added93c"
    },
    {
        "author": "朱弁",
        "paragraphs": [
            "種柳五年高出屋，攀條坐愛春陰綠。",
            "環池又栽數品花，蜀葵玫瑰與石竹。"
        ],
        "title": "栽花",
        "id": "8f1a369e-dd91-413b-8f08-5bc14dc90812"
    },
    {
        "author": "朱弁",
        "paragraphs": [
            "花到上林開。"
        ],
        "title": "句  其一",
        "id": "607c018a-0bba-44c4-ab85-d3ee13203bfa"
    },
    {
        "author": "朱弁",
        "paragraphs": [
            "平生所愛曾莫倦，天遣花王慰吾願。",
            "姚黄三月開洛陽，曾觀一尺春風面。"
        ],
        "title": "句  其二",
        "id": "eb264008-539f-4dfa-8d72-fb2bf08828bb"
    },
    {
        "author": "朱弁",
        "paragraphs": [
            "萬頃玻璃一葉船，衝蘆曳藻入蒼煙。"
        ],
        "title": "句  其三",
        "id": "700ece5d-1e12-4ad5-ae5b-7cf00de41301"
    },
    {
        "author": "陳淵",
        "paragraphs": [
            "青山如偉人，可望不可制。",
            "屹然瞰碧流，龍翔虎豹視。",
            "春風何時來，草木舞深翠。",
            "禽鳥暖相依，飛鳴得真意。",
            "誰言靜無作，坐致無邊利。",
            "願言斬茅茨，結室傍薈蔚。",
            "且要觀此身，功業亦細事。"
        ],
        "title": "延平江上呈吳國華先生",
        "id": "d925971f-92ce-41d7-a5c2-c2b9b78826b3"
    },
    {
        "author": "陳淵",
        "paragraphs": [
            "塵勞千種祇紛紛，之子歸來始一春。",
            "掉舌不知何處去，又還攜劍出南閩。"
        ],
        "title": "玉山驛見周東老題詩和之",
        "id": "6867c2b9-b5e1-4526-afe5-014396c2705d"
    },
    {
        "author": "陳淵",
        "paragraphs": [
            "是身猶逆旅，真吾所寄耳。",
            "若人問真吾，本空何可擬。",
            "立我物必隨，我應爲物使。",
            "捐物更求我，是以物爲已。",
            "文章鏡面塵，富貴路傍屣。",
            "胡爲認而有，展轉迷不已。",
            "此迷自何得，定以有我起。",
            "達人齊萬變，視彼猶視此。",
            "隤然天地間，形稿心如水。",
            "獨有長存者，萬刼不能死。",
            "夷齊與盜跖，趣操定誰美。",
            "是非儻難分，物我那相訿。",
            "君懷經濟心，題牓故云爾。",
            "我乏異俗才，詩言亦其理。"
        ],
        "title": "立我軒",
        "id": "1131d109-c61c-4d06-86f8-7f088288ff5c"
    },
    {
        "author": "陳淵",
        "paragraphs": [
            "共矜春色盡銜盃，文字紅裙各有儕。",
            "何似西園閑處士，一盃花下畏人來。"
        ],
        "title": "和人獨酌二絕  其一",
        "id": "f8bb54b3-2bb5-45f4-a7dc-99ec98e79d9a"
    },
    {
        "author": "陳淵",
        "paragraphs": [
            "休論身外千端事，且醉花前一榻風。",
            "舉盞但能邀皓月，隔籬何必喚鄰翁。"
        ],
        "title": "和人獨酌二絕  其二",
        "id": "daca6f19-a670-4363-97df-02d2d6866d04"
    },
    {
        "author": "陳淵",
        "paragraphs": [
            "醫王脱超如蜕蟬，幻身變滅成飛煙。",
            "百年薪盡火猶傳，直驅神馬窮青天。",
            "自從和扁不少延，冀北萬疋今蕭然。",
            "挾方儲藥人摩肩，閑花野卉紛爭妍。",
            "昨夢宵蝶正蹁蹮，忽忽神遇高人前。",
            "舊交量見意終圓，相顧眼笑如忘年。",
            "因言癘疫興哀憐，語我妙藥醒沉緜。",
            "唯有岐婆世所賢，此物病極猶能痊。",
            "覺來攬衣視星躔，明月墮落遥山巔。",
            "挑燈草簡便求旃，十粒入手收淮蠙。",
            "平明攻疾才下咽，頓活始信真天全。",
            "先生愛習不忍捐，尚念故國多凡緣。",
            "祇應造物相留連，閔此衆萬刼火煎。",
            "故令丹成猶未仙，妙畀神力司陰權。",
            "世間愚術謀相先，不計性命徒論錢。",
            "誰能如公心不偏，此詩義直何當宣。",
            "付與末俗懲輕悁。"
        ],
        "title": "鄰有張生者病革勢不可救忽夢醫人鄧舜臣言萬病圓如說服之遂安感而作詩",
        "id": "937f7f66-17fc-4da4-a112-6eca1b50a07c"
    },
    {
        "author": "陳淵",
        "paragraphs": [
            "已見江南草木菲，筍輿愁下亂山圍。",
            "但將雙淚憑西注，寄語江神穩送歸。"
        ],
        "title": "崇安分水嶺",
        "id": "90d8ffeb-f208-4195-bf46-a7e01f48eeba"
    },
    {
        "author": "陳淵",
        "paragraphs": [
            "小風吹面雨廉纖，輕薄衣裳懶更添。",
            "一線離情裁不斷，暮雲將過粵山尖。"
        ],
        "title": "離紫溪驛",
        "id": "c61cb364-4305-4b9c-b290-1c0bfe6c62a0"
    },
    {
        "author": "陳淵",
        "paragraphs": [
            "欲留無計去還悲，漸遠閩山物象非。",
            "家在天南今北首，忍看歸鳥背人飛。"
        ],
        "title": "鉛山",
        "id": "af843a0e-0b8c-47c5-8ddf-f1867a475d72"
    },
    {
        "author": "陳淵",
        "paragraphs": [
            "一覺華胥日又曛，晚來愁緒亂紛紛。",
            "角聲對起重城近，吹動靈山萬疊雲。"
        ],
        "title": "信州禪月院晚眺",
        "id": "249261d8-f3dd-4dd6-abc6-1cf94f2e6fcc"
    },
    {
        "author": "陳淵",
        "paragraphs": [
            "碧玉空江漾曉暉，水光浮簟影交飛。",
            "酒昏頭重慵扶起，卧看蛟龍上客衣。"
        ],
        "title": "舟中初晴",
        "id": "706c6adf-0f58-4812-8f34-e4429789390c"
    },
    {
        "author": "陳淵",
        "paragraphs": [
            "月照空山杜宇啼，喚歸漁艇夜天低。",
            "那堪又是雙溪水，獨上危樓十二梯。"
        ],
        "title": "登睦州環峰亭",
        "id": "5fceb150-cc4d-40a8-9e25-c308e37241da"
    },
    {
        "author": "陳淵",
        "paragraphs": [
            "扁舟繫岸五六日，草屨遶亭千百迴。",
            "欲行無計住不可，夢想萬事心如摧。",
            "燕雀飛鳴意自適，翩翩簷外相往來。",
            "乃知荆棘殊不惡，培風萬里真勞哉。"
        ],
        "title": "泊姑蘇憑匯亭候同行不至",
        "id": "3b8dfde6-12cd-49ef-a667-35f8c0fe19cf"
    },
    {
        "author": "陳淵",
        "paragraphs": [
            "區區千里爲浮名，小隱終慙鄭子真。",
            "雙闕幾時瞻北極，萬山無處望南閩。",
            "尊前壯士今如夢，胯下真王迹已塵。",
            "共俯淮流追往事，玉蟾依舊水粼粼。"
        ],
        "title": "次韻李仲虎召伯相遇",
        "id": "fd78b706-d58b-4614-b51e-cbd6de6d421c"
    },
    {
        "author": "陳淵",
        "paragraphs": [
            "鎖外分攜處，離觴話遠途。",
            "黄花看不足，寒雁去何孤。",
            "農圃非吾業，衣冠本世儒。",
            "應當慎行止，無使世氛汙。"
        ],
        "title": "重陽後送謹常兄之符離",
        "id": "f4b33340-43a2-4f6c-91f7-ff43f71da071"
    },
    {
        "author": "陳淵",
        "paragraphs": [
            "太平今日古無鄰，觸目郊原事事新。",
            "年少自應迷鼓吹，野人終是厭塵埃。",
            "忘懷處世思同俗，有事關心不爲身。",
            "藥石有能醫久痼，此生寧復怨垂綸。"
        ],
        "title": "九月二十二日秋舉失利出門用中相餞夜步河上留别",
        "id": "6075e072-8b2f-44f7-89d0-47d42a3b685e"
    },
    {
        "author": "陳淵",
        "paragraphs": [
            "往來江海兩年餘，自怪鄉音已變吳。",
            "樽酒每思難會面，客鄉何意復趨隅。",
            "雨寒君未瞻天竺，水涸吾妨適鏡湖。",
            "幸此徘徊緩分袂，笑談猶得對冰壺。"
        ],
        "title": "錢塘過廖次山以詩見贈次韻",
        "id": "e967a44a-7ae5-450d-8c04-25f61735c46d"
    },
    {
        "author": "陳淵",
        "paragraphs": [
            "去年賞西湖，薄暑扳躋難。",
            "同游幸勝士，酒沃衣巾斑。",
            "今歲來錢塘，臘雨扁舟寒。",
            "友朋適四集，局蹙樊籠間。",
            "此生分林泉，造物猶余慳。",
            "未爲登岳禱，且作訪戴還。",
            "無私本天理，敢怨陰雲頑。",
            "向來旱蝗惡，征賦亦未寛。",
            "寧令風作雪，要看麥堆山。"
        ],
        "tags": [
            "西湖"
        ],
        "title": "次韻欲游西湖阻雨",
        "id": "4c192325-66fb-4284-a00a-c4395ee60c84"
    },
    {
        "author": "陳淵",
        "paragraphs": [
            "雪融簷溜如秋霖，古寺掩關無足音。",
            "詩書廢放道眼淨，鐘鼓杳隔禪房深。",
            "老僧勸坐媒以火，茶鼎靜聽蒼蠅吟。",
            "胸中激梗造澄澈，一念不作千憂沉。",
            "浮生半日未易得，邂逅勝境聊安心。",
            "明日孤帆落何許，歲晚濁醪誰共斟。"
        ],
        "title": "蕭山覺苑寺雪後杜門",
        "id": "b2243561-95c3-4de2-8168-11b734bed5ce"
    },
    {
        "author": "陳淵",
        "paragraphs": [
            "江潮來去自有時，扁舟閣淺心如飛。",
            "岸容霜竹青照眼，春信雪梅香撲衣。",
            "天寒鄞江道路阻，歲晏錢清風俗非。",
            "故園回首二千里，落日看盡行雲歸。"
        ],
        "title": "錢清待潮",
        "id": "77f23736-41a7-44ee-9115-d480bd4d0acc"
    },
    {
        "author": "陳淵",
        "paragraphs": [
            "小風吹樹寒流止，始覺西江潮正起。",
            "須臾倒卷縠紋來，已没岸痕猶未已。",
            "江流自下河自高，逆上更堪行罔水。",
            "九牛回首竹索細，十丈沙泥拒舟底。",
            "舟師絕叫鼙鼓喧，觀者駢肩汗如洗。",
            "未經破碎亦偶然，得造漣漪真幸爾。",
            "世間何事非人力，計久終須倚天理。",
            "他年我欲治河源，要使黄流貫清泚。"
        ],
        "title": "錢清過堰",
        "id": "654f4b2f-b2eb-4e4d-8e2c-d03dc111c3da"
    },
    {
        "author": "陳淵",
        "paragraphs": [
            "南雪一尺餘，茲事豈常有。",
            "直恐春氣融，不忍加以帚。",
            "我友隔十里，無人共觴酒。",
            "披衣坐短蓬，吟苦千呵手。",
            "疾風穿簾幕，陰霧低窗牖。",
            "思君欲乘興，奈此衣見肘。",
            "吾生爲已疏，未即學耕耦。",
            "要令天下肥，自以一身後。",
            "三登今告祥，此意亦云偶。",
            "端能歌豐年，擊壤和田叟。"
        ],
        "title": "蕭山雪中寄季修",
        "id": "24ef03b8-b8de-4ee4-a45c-e6c6bae8a42c"
    },
    {
        "author": "陳淵",
        "paragraphs": [
            "稽山霸業已蕪没，賀老鑑湖今幾時。",
            "當年乞得亦清絕，不道後日知誰尸。",
            "人生底物乃吾有，謬辱君賜寧非癡。",
            "遊人依舊逐勝賞，歌舞自昔皆塵泥。",
            "荷枯葦折洲渚出，深處不變清琉璃。",
            "汪汪萬頃撓不濁，坐令我憶牛醫兒。"
        ],
        "title": "過鑑湖",
        "id": "177822e9-0b64-48f9-bccc-445b0005e0fb"
    },
    {
        "author": "陳淵",
        "paragraphs": [
            "飄零今日海東偏，見子奔馳不自憐。",
            "洛社求師霜入屨，仰山尋隱草連天。",
            "白雲南望家雖近，璧水東來計已然。",
            "賴有從前息心地，不令塵土化流年。"
        ],
        "title": "季修欲之仰山預作詩送之",
        "id": "7c3101dc-70bc-45f8-985f-9a79c813f432"
    },
    {
        "author": "陳淵",
        "paragraphs": [
            "階草無期日自生，獨餘貧病破元正。",
            "春風一種生生意，誰道年來也世情。"
        ],
        "title": "病減枕上五首  其一",
        "id": "ff839546-cf49-4234-8e3a-092163f64702"
    },
    {
        "author": "陳淵",
        "paragraphs": [
            "飄零古寺倚江邊，高卧春風百病纒。",
            "造化小兒真戲我，不令歌酒趁新年。"
        ],
        "title": "病減枕上五首  其二",
        "id": "d23f6e6c-9ccb-4313-b56a-312345c14918"
    },
    {
        "author": "陳淵",
        "paragraphs": [
            "多情春夢草生池，起欲尋芳力尚疲。",
            "未解維摩無一語，故應習氣欲題詩。"
        ],
        "title": "病減枕上五首  其三",
        "id": "92489a32-a24a-47aa-847c-719bb97d6468"
    },
    {
        "author": "陳淵",
        "paragraphs": [
            "塵埃子石蒙蛛網，殘落霜毫暗蘚紋。",
            "未把語言爲戲劇，新年不作送窮文。"
        ],
        "title": "病減枕上五首  其四",
        "id": "fddc9f13-b1fe-4c43-aa3b-beac4621816e"
    },
    {
        "author": "陳淵",
        "paragraphs": [
            "三釡承親計已疏，萬鍾行道竟何如。",
            "安貧未赴闍黎飯，信命寧裁宰相書。"
        ],
        "title": "病減枕上五首  其五",
        "id": "67e941c2-88d5-4551-85e8-797cc6c12b5a"
    },
    {
        "author": "陳淵",
        "paragraphs": [
            "英雄仙去形骸薧，空有遺銘卧荒草。",
            "誰將後事付平原，石刻長隨天不老。",
            "古來筆法多神逸，斷碣塵埃誰復掃。",
            "顧無清議藹人間，末技縱工何足道。",
            "往年好古搜奇蹟，百過曾看爭坐稾。",
            "直詞無復假軍容，僣逆知公能辯早。",
            "教兒祇欲傳家法，揮金可笑歐陽媪。",
            "豈知名義重丘山，遺屨終令魯人寶。",
            "此碑文墨兩奇偉，千載漫郎猶有考。",
            "當時談笑傲豺狼，首領不求明哲保。",
            "至今心畫落銀鈎，逸若驊騮初脱皁。",
            "先生年來好收書，兼愛此翁忠有餘。",
            "豈惟筆力求深造，定要聲名不減渠。"
        ],
        "title": "季脩有詩求公晦顔公書元次山碑銘既而公晦和成使病者亦賦之",
        "id": "94890716-e05b-47de-849c-321983e0bbd4"
    },
    {
        "author": "陳淵",
        "paragraphs": [
            "人遠牛羊暮，春深草樹滋。",
            "野橋低映水，溪岸曲縈籬。",
            "風雨江湖思，乾坤杖屨疑。",
            "論心竟誰是，短棹欲何之。"
        ],
        "title": "季脩舍舟趨諸暨謁劉元成獨泛錢清江有懷其人",
        "id": "1f55e570-2332-4b48-9260-a9a7c0985475"
    },
    {
        "author": "陳淵",
        "paragraphs": [
            "九萬須憑負翼風，男兒端不爲貧窮。",
            "當時三顧應虚出，畢竟論功要有終。"
        ],
        "title": "聞許景受上書被召二首  其一",
        "id": "6a32dfd0-f9aa-4bea-92fd-07328f9c2746"
    },
    {
        "author": "陳淵",
        "paragraphs": [
            "男兒出處欲如神，莫謾將身過許人。",
            "今日萬人看中鵠，挾弓持矢且逡巡。"
        ],
        "title": "聞許景受上書被召二首  其二",
        "id": "3ad88bc4-cc95-4444-8178-405a732f5085"
    },
    {
        "author": "陳淵",
        "paragraphs": [
            "宗之瀟洒玉爲顔，叔夜粗疏萬事寛。",
            "天與海邊嘗瘴癘，意令他日慣艱難。",
            "功名自古誰能必，忠孝于今衆所觀。",
            "志士殺身當不顧，小人懷土但求安。"
        ],
        "title": "聞公晦叔往廉州以詩送之",
        "id": "7e5160cc-c071-493d-bdc8-43ea25e8800b"
    },
    {
        "author": "陳淵",
        "paragraphs": [
            "蒼鷹黄犬五花騘，木落風高箭上弓。",
            "三穴若能搜狡兔，九天方可下冥鴻。"
        ],
        "title": "觀獵",
        "id": "fa18a7d2-f964-4449-a056-97def5c8d9b4"
    },
    {
        "author": "陳淵",
        "paragraphs": [
            "桑陰濃處已深春，小市喧呼迥不聞。",
            "誰與山頭共遊戲，靜看禽鳥鬬紛紛。"
        ],
        "title": "登奔牛堰山亭",
        "id": "806fef0a-7028-4fae-9db3-5915733ec782"
    },
    {
        "author": "陳淵",
        "paragraphs": [
            "八年重見各蹉跎，把酒論文奈別何。",
            "行止未應經掃地，是非安用辯傾河。",
            "陽春屬和從來少，流水知音不必多。",
            "妙語驚人慵舉似，歸來如學病維摩。"
        ],
        "title": "謁滿處沖歸以詩贈之",
        "id": "2f193c67-55e1-416c-b19d-2b4f2c72df38"
    },
    {
        "author": "陳淵",
        "paragraphs": [
            "高談無補自風波，畢竟平生意若何。",
            "萬里悞遊梁苑囿，三年悔寄楚山河。",
            "軒裳氣味情終可，林壑風流興已多。",
            "賴有故人真遠器，會看鵬翼九天摩。"
        ],
        "title": "處沖見和復次韻二首  其一",
        "id": "0092594b-9c30-40a2-9eb5-c1af5821ba68"
    },
    {
        "author": "陳淵",
        "paragraphs": [
            "歲月空驚去若波，樗材渾欲樹無何。",
            "人情不似春生草，末學方矜水灌河。",
            "顧我嶔崎徒意廣，如君飄逸患才多。",
            "周南縱復嗟留滯，未便懸頭學揣摩。"
        ],
        "title": "處沖見和復次韻二首  其二",
        "id": "d288819d-64a4-4ce5-81e3-30d8d5c987fd"
    },
    {
        "author": "陳淵",
        "paragraphs": [
            "相逢雖許借餘波，此理而今更問何。",
            "便合形骸同槁木，不須文墨騁懸河。",
            "五千遺教元非實，三萬藏書亦太多。",
            "此外別傳應有路，頓根無物可漸摩。"
        ],
        "title": "處沖又和頗及佛理亦次韻答之",
        "id": "4afe5739-3685-4905-8740-81bb5c8cd00e"
    },
    {
        "author": "陳淵",
        "paragraphs": [
            "功名亦誤人，自古誰能了。",
            "老大欲退藏，少壯知幾少。",
            "彤墀班已齊，宿鳥尚木杪。",
            "豈無山林心，路長天杳杳。"
        ],
        "title": "處沖爲棲神導氣之術每曉起得意成詩前後四首次其韻  其一",
        "id": "9bdcbee0-ff75-43f6-a115-ad26c46269ac"
    },
    {
        "author": "陳淵",
        "paragraphs": [
            "少時自樹立，勁氣干雲霄。",
            "一枕夢初覺，萬古心何寥。",
            "年來畏禍機，自悟空嶢嶢。",
            "小窮不必送，真隱誰能招。"
        ],
        "title": "處沖爲棲神導氣之術每曉起得意成詩前後四首次其韻  其二",
        "id": "31fbe864-958b-473c-b3ae-b26288b1a2b0"
    },
    {
        "author": "陳淵",
        "paragraphs": [
            "交鬬存龍虎，經申學熊鳥。",
            "嬰兒檢奔放，姹女棲窈窕。",
            "神仙豈無術，自爲志已湫。",
            "晨興一炷香，吾意窮三藐。"
        ],
        "title": "處沖爲棲神導氣之術每曉起得意成詩前後四首次其韻  其三",
        "id": "12f8d2cb-2f45-4fb7-afe1-677d133e80c2"
    },
    {
        "author": "陳淵",
        "paragraphs": [
            "朝氣爽不昏，清淨天無霞。",
            "善惡兩相融，世慮遺塵沙。",
            "疏鐘下殘月，餘響遞幽遐。",
            "了失去來心，淤泥出荷茄。"
        ],
        "title": "處沖爲棲神導氣之術每曉起得意成詩前後四首次其韻  其四",
        "id": "5b5a3e1d-0558-43e2-b0b5-168b01caee04"
    },
    {
        "author": "陳淵",
        "paragraphs": [
            "衰榆弱柳未經霜，已見飄零片片黄。",
            "雨後晚風生户牖，莫將燈火汗清涼。"
        ],
        "title": "秋夕",
        "id": "ab2a7d25-1ffd-42d2-b9d2-b2258b252b5f"
    },
    {
        "author": "陳淵",
        "paragraphs": [
            "北里南鄰錦綉陳，萬端千疊日初晴。",
            "收藏犢鼻何須挂，不與人間鬬獨清。"
        ],
        "title": "七夕三首  其一",
        "id": "e034b57d-2f34-42bd-b32e-5022f297f3dd"
    },
    {
        "author": "陳淵",
        "paragraphs": [
            "天上銀蟾曲似鈎，人間簫鼓萬家浮。",
            "從來世事俱兒戲，不獨秦娥乞巧樓。"
        ],
        "title": "七夕三首  其二",
        "id": "718745e4-2b15-4740-a38c-c1414144ac5f"
    },
    {
        "author": "陳淵",
        "paragraphs": [
            "信馬隨車力不勝，聊將觴豆樂交朋。",
            "青樓乞巧真兒女，我亦如今拙未能。"
        ],
        "title": "七夕三首  其三",
        "id": "6e655143-d1a6-4735-b72d-508ef03ab4bd"
    },
    {
        "author": "陳淵",
        "paragraphs": [
            "衡陽新雁幾時歸，惆悵佳人萬事非。",
            "蓬首西風還拜月，夜涼贏得露沾衣。"
        ],
        "title": "七夕閨意戲范濟美三首  其一",
        "id": "9ea1f05b-62fa-4ac3-91ed-d5952b616ae1"
    },
    {
        "author": "陳淵",
        "paragraphs": [
            "經年不復到庭除，又見秋風柳欲疏。",
            "看罷巧樓歸小閣，牀頭重撿近來書。"
        ],
        "title": "七夕閨意戲范濟美三首  其二",
        "id": "8a7bfe43-77ff-4aa3-8576-5ba24a6cf317"
    },
    {
        "author": "陳淵",
        "paragraphs": [
            "祝君樽酒醉羅裳，此夜應須石作腸。",
            "幸自書生惡滋味，那堪千里羡牛郎。"
        ],
        "title": "七夕閨意戲范濟美三首  其三",
        "id": "33b08bf0-6cb3-4ede-90c6-286c4e9a7402"
    },
    {
        "author": "陳淵",
        "paragraphs": [
            "久客驚秋意，天涯思不窮。",
            "三年猶北國，萬里對西風。",
            "時序悲歌裏，乾坤醉眼中。",
            "黄花一樽酒，千古此心同。"
        ],
        "title": "九日登莊樓二首  其一",
        "id": "aceb934d-4d2d-4c10-8826-38ca7c82ac5c"
    },
    {
        "author": "陳淵",
        "paragraphs": [
            "木落秋容淨，時平國勢雄。",
            "望雲心自遠，采菊興誰同。",
            "詩酒浮生過，功名一笑空。",
            "留連憑痛飲，冠幘任高風。"
        ],
        "title": "九日登莊樓二首  其二",
        "id": "964df8fd-1520-42ca-a776-a4073a03ca6b"
    },
    {
        "author": "陳淵",
        "paragraphs": [
            "一別劍谿水，三換京塵秋。",
            "夜聽空階雨，歲月驚如流。",
            "豈不念故國，水清山亦幽。",
            "螻蟻有微情，未忍追浮丘。",
            "平生老蒼交，夫子賢其尤。",
            "窮經三十年，一字不見收。",
            "賴有管城公，落紙無全牛。",
            "他時恐不免，速達吾所羞。"
        ],
        "title": "次韻范濟美秋雨感懷",
        "id": "987f9816-e51f-498e-97c8-3f6b59348002"
    },
    {
        "author": "陳淵",
        "paragraphs": [
            "卓魯當時事，風流莫與班。",
            "最成三載後，名在兩川間。",
            "桑梓深聆德，絃歌幸毖頑。",
            "牛刀淹試可，驥足暫投閑。",
            "偃室何當造，膺門早許扳。",
            "丹墀初受命，墨綬遽言還。",
            "何子方游學，終童未出關。",
            "梁園今萬里，蜀道自千山。",
            "籍眼終多白，萊衣念戲斑。",
            "歸期春服就，潼水會承顔。"
        ],
        "title": "代句龍君輔上潼州令",
        "id": "96739f24-5866-4672-9d35-79406b47b479"
    },
    {
        "author": "陳淵",
        "paragraphs": [
            "纖纖月色淡黄昏，城郭千家雪炤人。",
            "攜手望春同茗飲，小坊燈火自相親。"
        ],
        "title": "同魏季脩雪中閑步二首  其一",
        "id": "40d2bdec-576f-4d60-8bb4-d897523ae210"
    },
    {
        "author": "陳淵",
        "paragraphs": [
            "草草瑶池小宴終，玉人招我廣寒宫。",
            "歸來懷袖天香滿，月照梅梢雪未融。"
        ],
        "title": "同魏季脩雪中閑步二首  其二",
        "id": "bdad58a9-8faa-47a2-827c-b75027f0a266"
    },
    {
        "author": "陳淵",
        "paragraphs": [
            "事業無媒祗漫勞，平生於世一牛毛。",
            "三年萬里看飛雪，不向人前愧緼袍。"
        ],
        "title": "次韻俞德翁述懷二首  其一",
        "id": "f77e7348-1850-4943-b0d6-6667c835a939"
    },
    {
        "author": "陳淵",
        "paragraphs": [
            "飄泊天涯不繫舟，又還窮臘動離愁。",
            "軒裳瑣瑣知何者，直自時平未肯休。"
        ],
        "title": "次韻俞德翁述懷二首  其二",
        "id": "ceddcb7c-1605-46c9-be2e-a7453d1ebf3f"
    },
    {
        "author": "陳淵",
        "paragraphs": [
            "去住初難料，行藏只是嫌。",
            "天高山簇劍，江靜月磨鎌。",
            "久别平安否，新愁覺夢兼。",
            "雙魚何日寄，迢遞歲將淹。"
        ],
        "title": "寄內",
        "id": "2aa37ee0-3a91-4945-8ecc-aa7460044731"
    },
    {
        "author": "陳淵",
        "paragraphs": [
            "陰風度嚴切，密雪紛如霧。",
            "虚窗覺逾明，臘紙粘飛絮。",
            "文書不掛眼，對榻聊箕踞。",
            "春愁暗乘人，匆匆出非慮。",
            "門前亦有酒，官禁不可酤。",
            "永懷傲江湖，何當脱羈馵。"
        ],
        "title": "春雪",
        "id": "03a3a983-0272-4f5b-81f0-302c2c6a01fa"
    },
    {
        "author": "陳淵",
        "paragraphs": [
            "意廣詩餘怨，才狂酒見真。",
            "雪梅新濺淚，霜月冷傷神。",
            "短劍深藏匣，哀絃久委塵。",
            "良游惜遲暮，雲物又驚春。"
        ],
        "title": "歲暮述懷寄安常兄",
        "id": "a61deea9-02c6-406b-8752-03c74d3eda40"
    },
    {
        "author": "陳淵",
        "paragraphs": [
            "風門自開闔，門外黄塵暮。",
            "午衾温留人，春夢如飛絮。",
            "我行指洞庭，千里始頓屨。",
            "僕夫呼起起，寸心撮百慮。",
            "此生睡不足，正坐奔馳故。",
            "四年四往來，日月途中度。",
            "美人亦念我，贈以别知賦。",
            "英辭粲星斗，深語發妙悟。",
            "坐起再三讀，一一明月句。",
            "何似謝所投，靜黙有佳趣。"
        ],
        "tags": [
            "洞庭湖"
        ],
        "title": "三月十一日欲往荆南景德寺睡起呈曹令德",
        "id": "87887135-aaa0-4f2d-a71c-0baecb67dcf6"
    },
    {
        "author": "陳淵",
        "paragraphs": [
            "行人不忍别，遇酒輒醉倒。",
            "僕夫怪何遲，謬應行亦好。",
            "憐君如弟兄，每見開懷抱。",
            "天涯重分攜，祖席都門道。",
            "城頭傾落日，酒盡迹還掃。",
            "留連意雖勤，晤語終草草。",
            "君如汗血駒，千里未脱皁。",
            "我若隨波魚，圉圉依寒藻。",
            "去住各有謀，聚散初不保。",
            "惟餘一寸心，耿耿遲君老。"
        ],
        "title": "令德送余都門外眷眷惜别余恨不款作詩寄之",
        "id": "8fefe84b-ec6e-4b00-880a-efb987d5e0f0"
    },
    {
        "author": "陳淵",
        "paragraphs": [
            "經年不作詩，意到無好語。",
            "强欲理短綆，頽井暗塵土。",
            "夫子賢達流，奔逸不受圉。",
            "風流夢鱣後，清德逼而祖。",
            "文章守家法，騷雅到前古。",
            "屈宋或交綏，曹劉真臭乳。",
            "而我獨何人，詞格本寒苦。",
            "枯腸費搜攪，况復久不吐。",
            "胡爲謬見假，亦使郊繼愈。",
            "無乃緣葭莩，遂與噲等伍。",
            "此行過襄陽，倒指不旬數。",
            "龐公亦安之，孟子不可覩。",
            "聲名向千載，石刻餘羊杜。",
            "山川空形勝，耆舊一仰俯。",
            "終當吊遺迹，尊酒酹江滸。",
            "恐君成感慨，嚴韻儻見侮。",
            "作詩謝不能，亦以丐斤斧。"
        ],
        "title": "同楊遵道出京本欲作詩而吟咏久廢恐取道襄陽吊古遺迹遵道有作不能多繼也先以詩謝之",
        "id": "445bcc3b-df18-4f23-9227-d91715c6ad7d"
    },
    {
        "author": "陳淵",
        "paragraphs": [
            "狂風撼平野，沙礫眯兩目。",
            "筍輿我與君，道遠疲徵逐。",
            "驚雷一夜發，暴雨溢川谷。",
            "平明泥没趾，寸步不容續。",
            "我生賦窮蹇，觸處背天福。",
            "風雨豈不好，行路非所欲。",
            "中途聊息肩，村驛便可宿。",
            "我勞固其分，端恐僵僮僕。",
            "燎爐燃濕薪，傍舍酒初熟。",
            "安能浣愁腸，但取充饑腹。",
            "中宵耿不眠，明月忽挂屋。",
            "攬衣起視夜，秣馬亦膏轂。",
            "人情易喜愠，天道有飜覆。",
            "陰霽那可知，去去無欲速。"
        ],
        "title": "十五日過許夜雨暴作明日行四十里宿於穎橋又明日晴書時",
        "id": "574e5c6a-baf2-4561-ab72-ab697635eec7"
    },
    {
        "author": "陳淵",
        "paragraphs": [
            "青煙漠漠柳依依，落日雲中雁北飛。",
            "咄咄書空誰的會，遲遲行道子同歸。",
            "桑陰蓋地牛羊困，麥秀漫山鳥雀肥。",
            "向晚未知投宿處，敗籬疏屋火煙微。"
        ],
        "title": "汝州道中呈遵道",
        "id": "f76781de-7ec5-4b44-ae73-2e0d39df789a"
    },
    {
        "author": "陳淵",
        "paragraphs": [
            "端的荆州得所依，羽翰終欲更南飛。",
            "閩山萬里長牽夢，蜀鳥千言只喚歸。",
            "當日朋儕俱草澤，而今兒女自輕肥。",
            "白雲南望三年客，長是尊前誦式微。"
        ],
        "title": "承遵道和又用前韻書懷",
        "id": "22fefe93-42ab-47ca-9eb9-10a61ee926d2"
    },
    {
        "author": "陳淵",
        "paragraphs": [
            "楊花撲面春如夢，麥穗齊腰日似年。",
            "多病不緣詩得瘦，放懷全藉酒能仙。"
        ],
        "title": "春晚書事",
        "id": "fbe8163d-2d5a-4c0d-8380-e408a59ec175"
    },
    {
        "author": "陳淵",
        "paragraphs": [
            "出處陶潛宅，興亡煬帝堤。",
            "窗扉容點綴，原野自高低。",
            "地迥棲難穩，風高去易迷。",
            "顛忙能幾日，萍滿水東西。"
        ],
        "title": "楊花二首  其一",
        "id": "f9ca02ed-a761-411c-90a6-e5923519cec7"
    },
    {
        "author": "陳淵",
        "paragraphs": [
            "漫天方作雪，糝徑忽鋪氊。",
            "已是春如酒，那堪爾似綿。"
        ],
        "title": "楊花二首  其二",
        "id": "bd2fee6b-7250-4e8b-9006-22c5cb275fc5"
    },
    {
        "author": "陳淵",
        "paragraphs": [
            "翠袖青裙襯雪膚，雨餘終日醉相扶。",
            "祗應不使朱鉛汙，獨抱幽香與世疏。"
        ],
        "title": "木香花二首  其一",
        "id": "c38d3d39-2715-4a50-aba7-0849f4a4ca26"
    },
    {
        "author": "陳淵",
        "paragraphs": [
            "直自江梅墮雪英，便遲幽艶到清明。",
            "楊花著地香初破，乞與愁人一解酲。"
        ],
        "title": "木香花二首  其二",
        "id": "ea5a38d1-a89c-48d8-a0e8-ed167c678f02"
    },
    {
        "author": "陳淵",
        "paragraphs": [
            "風沙久迷神，山水忽照眼。",
            "粼粼碧玉甃，叠叠青螺綰。",
            "人煙盛樂土，草樹亦精産。",
            "雲霞入杳冥，禽鳥度盃醆。",
            "放情千里迥，悟意一笑莞。",
            "胸襟得奇趣，酬唱出新撰。",
            "蟲魚怯嘲誚，文史困鳩僝。",
            "我詩實易成，淡薄非佳饌。",
            "君詞頗簡出，嚴絕類燒棧。",
            "自應即退縮，强爾取驚赧。",
            "微言固可錄，狂論猶未剗。",
            "勿使俗人知，歸途畏書簡。"
        ],
        "title": "自入襄城即有山水之興路中稍有賡唱因呈遵道",
        "id": "749c1bf3-9fa4-4892-bcb2-908149a9581b"
    },
    {
        "author": "陳淵",
        "paragraphs": [
            "金明池道綠陰稠，萬點顛忙正可愁。",
            "馬上只貪看舞雪，不知飛滿帽簷毬。"
        ],
        "title": "和遵道楊花",
        "id": "710b578c-1357-4651-b34c-8e7d1cca49d5"
    },
    {
        "author": "陳淵",
        "paragraphs": [
            "雲林恰恰鶯能友，沙路行行蟻有臣。",
            "雖有溪山供醉眼，亦嫌塵土汙芳春。"
        ],
        "title": "漫興",
        "id": "f40f6e2f-0e64-4f19-b8bb-0efdea4ab422"
    },
    {
        "author": "陳淵",
        "paragraphs": [
            "五百年間一夢中，登臨回首興何窮。",
            "當時事業軒天起，此日風流掃地空。",
            "墮淚山頭春草長，沉碑江上晚煙濛。",
            "故令倦客成惆悵，目斷斜陽不忍東。"
        ],
        "title": "登峴山二首  其一",
        "id": "e4aece53-7ff8-4bf4-abbe-5987d310c280"
    },
    {
        "author": "陳淵",
        "paragraphs": [
            "路過青山曲轉腰，松門楸嶺背塵囂。",
            "煙雲西望孤鴻没，舟楫東來一水朝。",
            "忠義有懷空鬱鬱，功名餘事漫寥寥。",
            "無人就與山西將，緩带輕裘敵自消。"
        ],
        "title": "登峴山二首  其二",
        "id": "172b09b6-bb3f-4048-a55a-24d10e38caf8"
    },
    {
        "author": "陳淵",
        "paragraphs": [
            "晚煙低掃樹千重，一簇人家接遠空。",
            "日暮荒陂行客盡，只尋牛迹去匆匆。"
        ],
        "title": "晚行",
        "id": "a39fb7db-0008-4c46-84bf-8b5f66b01001"
    },
    {
        "author": "陳淵",
        "paragraphs": [
            "丈室經年疏玉麈，數行何日寄銀鈎。",
            "只應立我軒前柳，滿眼飛綿綠正稠。"
        ],
        "title": "懷鄧南夫",
        "id": "9f104f0a-0e3a-4f56-a842-bb8ca089e623"
    },
    {
        "author": "陳淵",
        "paragraphs": [
            "凌虚閣下煙波闊，升俊坊前草木香。",
            "歸去溪南春正好，不應蕭索對松篁。"
        ],
        "title": "思安常兄",
        "id": "ab0b8196-59e1-4b96-b53c-5e1a43378bd5"
    },
    {
        "author": "陳淵",
        "paragraphs": [
            "綠樹連雲草濕煙，亂花飄錦柳飛綿。",
            "三春别我無多日，萬點愁人又一年。",
            "池館勝游空過眼，江山佳處欲投鞭。",
            "從君預覓清涼地，准備南州五月天。"
        ],
        "title": "春晚入荆州",
        "id": "e30d3656-dec4-4d26-b8d9-95a869f46ed4"
    },
    {
        "author": "陳淵",
        "paragraphs": [
            "夢中聞得子規啼，燈下驚呼馬亦嘶。",
            "宿霧故迷山遠近，肩輿才辨路高低。",
            "鷄鳴犬吠遥相應，野草幽花自不齊。",
            "待得晨光開霽色，不知行道幾人迷。"
        ],
        "title": "早行",
        "id": "150b6fa1-5f2e-4944-8d9d-41a0f6e96509"
    },
    {
        "author": "陳淵",
        "paragraphs": [
            "淡薄不易親，和平不可離。",
            "平生一樽酒，萬事醒復醉。",
            "詩成稾不存，物至情無累。",
            "紛紛塵俗中，笑裏有真意。"
        ],
        "title": "京師相善者鄉友四人各賦一篇以見其所慕 適正",
        "id": "9e056bc8-0e47-4033-a30f-84c93f8116cc"
    },
    {
        "author": "陳淵",
        "paragraphs": [
            "辭寡覺我喧，氣定覺我煩。",
            "沉吟孤鶴立，戲謔陽春温。",
            "豈不苦鞭策，去馬終戀軒。",
            "由來君子德，寡怨非其恩。"
        ],
        "title": "京師相善者鄉友四人各賦一篇以見其所慕 載德",
        "id": "8da35b99-f970-4c60-ad4e-3d202a6a3405"
    },
    {
        "author": "陳淵",
        "paragraphs": [
            "義重財自輕，氣剛語還直。",
            "毁譽不掛懷，行坐頗自得。",
            "浮生困局蹙，世路亦艱棘。",
            "思君膽如斗，解我愁似織。"
        ],
        "title": "京師相善者鄉友四人各賦一篇以見其所慕 如愚",
        "id": "254685fa-0c51-4479-8b55-0c9d98f688fd"
    },
    {
        "author": "陳淵",
        "paragraphs": [
            "襟懷冬日温，容貌秋水淨。",
            "惠然肯顧我，蒹葭玉相映。",
            "詩人固難肥，酒客亦多病。",
            "善保千金軀，愛子清而勁。"
        ],
        "title": "京師相善者鄉友四人各賦一篇以見其所慕 令德",
        "id": "f9afce8f-ddaa-455f-9974-e0e3ccf9653e"
    },
    {
        "author": "陳淵",
        "paragraphs": [
            "前年攜手東水門，秋月夜看黄流奔。",
            "匆匆别話苦不盡，鳴鷄吠犬催朝暾。",
            "放船鎖外望回騎，清淚滴滴如泉源。",
            "飄零可念浪萍散，得喪未把秋毫論。",
            "閩山萬疊阻歸計，越國半年空斷魂。",
            "朅來璧水就朋友，聞子荆渚將魚軒。",
            "尺書迢遞忽寄我，消息久絕知生存。",
            "妻孥同活似慰意，伏臘不給誰可言。",
            "但期君馬當北首，豈謂我轡今南轅。",
            "客鄉邂逅不易得，想見妙語如春温。",
            "况聞邇來治經術，蟲魚瑣細窮朝昏。",
            "傾嚢倒廪幸見□，不須羞澀時所尊。"
        ],
        "title": "至荆州寄用中",
        "id": "5b73afd5-2a0d-4805-93f6-c02ccb3ce9af"
    },
    {
        "author": "陳淵",
        "paragraphs": [
            "高城繚繞環居門，草樹蔽日鼪鼯奔。",
            "疏篁轉影涼午枕，卧看鳥雀嬉晴暾。",
            "清香一縷爇沉水，濃茗十分烹壑源。",
            "乘風欲效玉川子，蓬莱無路心難論。",
            "虚堂愁坐漠無語，頃刻百慮空勞魂。",
            "緬懷皇祐賢御史，當日直氣何軒軒。",
            "臧孫强諫宜有後，奇士果見諸孫存。",
            "流傳佳語忽到我，展卷疾讀皆微言。",
            "平生廖子口如鐵，肯爲此友西其轅。",
            "故應目擊得深省，千載無愧孔與温。",
            "更將餘力事酬唱，巧注未以黄金昏。",
            "古來求友貴勝己，二子年德皆吾尊。"
        ],
        "title": "用中既和成以示山口唐藴明藴明亦和再用前韻呈二公",
        "id": "5c6e9d61-6445-4fa1-93cb-b403c6e7dea4"
    },
    {
        "author": "陳淵",
        "paragraphs": [
            "南國餘梅潤，東墻更竹陰。",
            "門庭迂市井，草樹似山林。",
            "客寄吾家是，齋居古意深。",
            "微風過枕簟，何有萬黄金。"
        ],
        "title": "容齋書事二首  其一",
        "id": "78296a65-30be-463b-b0ca-aac318a67ade"
    },
    {
        "author": "陳淵",
        "paragraphs": [
            "方丈孤城角，風來夢亦醒。",
            "分明更無事，俯仰忽忘形。",
            "小室塵誰掃，空亭柏自青。",
            "生涯任流轉，天地一浮萍。"
        ],
        "title": "容齋書事二首  其二",
        "id": "acb73b41-ac75-4e6c-9e35-5cc16cf54beb"
    },
    {
        "author": "陳淵",
        "paragraphs": [
            "俗子醉紅裙，羶葷敗人意。",
            "花甆烹月團，此樂天不畀。",
            "諸公各英姿，淡薄得真味。",
            "聊爲下季隱，不替江湖思。",
            "輕雲落杯醆，飛雪灑腸胃。",
            "笑談出冰玉，毫末視鼎貴。",
            "我作月旦評，全勝家置喙。",
            "傳聞茶後詩，便得古人配。",
            "誰能三百餅，一洗玉川睡。",
            "御風歸蓬萊，高論驚兒輩。"
        ],
        "title": "和向和卿嘗茶",
        "id": "84bdcce5-10b5-4d04-83b9-d3f7cb8e4b8c"
    },
    {
        "author": "陳淵",
        "paragraphs": [
            "黄蘗無多法，維摩不二門。",
            "此間堪折柱，吾道亦難言。",
            "學者初何有，師乎貴不煩。",
            "十年成我志，今日是君恩。"
        ],
        "title": "寄謝用中",
        "id": "d5898bfa-e7a3-41d3-92f1-0f76528d30a7"
    },
    {
        "author": "陳淵",
        "paragraphs": [
            "一時先達揔飄零，亦有陽春世莫聽。",
            "漫刺從來無處着，曳裾今日欲誰經。",
            "只應舊友頭空白，難使新知眼便青。",
            "射獵南山休夜出，灞陵有尉宿君亭。"
        ],
        "title": "得用中書有禮人不答之悔作詩解之",
        "id": "91730947-fd83-4a7d-b9e3-b5ea6729d4d7"
    },
    {
        "author": "陳淵",
        "paragraphs": [
            "秋月隔疏簾，光體終隱微。",
            "捲簾試寓目，萬里餘清輝。",
            "人生異肝胆，同一造化機。",
            "君心乃余心，南北非相違。",
            "三年遲君來，一見悟前非。",
            "况乃度寒暑，葭玉容相依。",
            "與君忘年交，没齒其庶幾。",
            "月色亦良好，君胡捐我歸。"
        ],
        "title": "送遵道",
        "id": "a15ad19a-0fd2-4525-8451-8ebc93a7bf80"
    },
    {
        "author": "陳淵",
        "paragraphs": [
            "六管陽初復，前宵月尚圓。",
            "長庚俄夢李，崧岳故興宣。",
            "膚使新恩數，忠臣夙眷偏。",
            "節龍開遠目，衣綉聳華年。",
            "日月聲名起，風雷號令傳。",
            "自應威動岳，曾是力回天。",
            "相國關中粟，尚書地上錢。",
            "委藏淹府庫，飛輓亂車船。",
            "南獠元歸地，西方正拓邊。",
            "定知新將飽，尤賴我公賢。",
            "赫赫蘭臺舊，飄飄鳳沼仙。",
            "終焉還魏闕，聊亦駐荆川。",
            "曲學聯珠履，非才汙彩牋。",
            "千秋期鶴壽，萬里附鵬騫。"
        ],
        "title": "陳漕生辰",
        "id": "c5ce19a8-e8eb-4f6b-8b83-e3ecb3fbc414"
    },
    {
        "author": "陳淵",
        "paragraphs": [
            "朔風迎臘換堯蓂，一葉階前尚吐英。",
            "天上麒麟來昨夢，河東鸑鷟自時名。",
            "錦衣故國今誰有，棣萼中朝日更榮。",
            "終上青冥環坐座，弧南長並一星明。"
        ],
        "title": "席提舉生辰",
        "id": "b9e16b32-da27-435c-bf41-e054d297751e"
    },
    {
        "author": "陳淵",
        "paragraphs": [
            "問舍求田不可遲，十年羈落意多違。",
            "須知澤雉樊中畜，不及蓬鳩地上飛。"
        ],
        "title": "入荆州學四絕句呈昭祖  其一",
        "id": "25b973b1-0c36-4dde-b478-7a1fb0150af3"
    },
    {
        "author": "陳淵",
        "paragraphs": [
            "拂天喬木映脩廊，滿目簾間白苧忙。",
            "曾是璧池疏散慣，卧聽鳴鼓懶衣裳。"
        ],
        "title": "入荆州學四絕句呈昭祖  其二",
        "id": "ed8b21d3-880b-42d1-bfa8-937778818034"
    },
    {
        "author": "陳淵",
        "paragraphs": [
            "短柏森森團積雪，疏篁簌簌撼微風。",
            "從前不道容齋好，此景而今落夢中。"
        ],
        "title": "入荆州學四絕句呈昭祖  其三",
        "id": "f93a9641-049d-4623-a86c-5c3b7dbcb3f8"
    },
    {
        "author": "陳淵",
        "paragraphs": [
            "明知安分即忘歸，故倚春風看落暉。",
            "叔度汪汪波萬頃，未應如我苦懷歸。"
        ],
        "title": "入荆州學四絕句呈昭祖  其四",
        "id": "ff79754b-676c-433e-b8a6-79d84fea82ab"
    },
    {
        "author": "陳淵",
        "paragraphs": [
            "雨過窗明夏簟虚，紛紛鳥雀靜庭除。",
            "維摩丈室無人問，一枕薰風聽粥魚。"
        ],
        "title": "金鑾兩絕  其一",
        "id": "865e6994-541b-4d5a-a417-1cd33291d242"
    },
    {
        "author": "陳淵",
        "paragraphs": [
            "門外塗泥一尺深，高車誰復更幽尋。",
            "不因雨後看亭柏，安得山僧數見臨。"
        ],
        "title": "金鑾兩絕  其二",
        "id": "18f66e5e-e9f0-46ac-90a1-2c163aa4ae35"
    },
    {
        "author": "陳淵",
        "paragraphs": [
            "天寒官舍轉騷騷，敗壁饑蟲永夜號。",
            "應對短檠呵凍手，只將長卷掃冰毫。",
            "官游久矣空環轍，生事蕭然孰載醪。",
            "亦有從前經國意，拔賢人或望山濤。"
        ],
        "title": "次韻楊丈夜寒直舍  其一",
        "id": "4580f71e-b7a3-4849-b983-f7cf8bb0fee1"
    },
    {
        "author": "陳淵",
        "paragraphs": [
            "鑾輅鹽車等是勞，便逢良樂肯鳴號。",
            "秪應末路歌牛角，不及寒窗禿兔毫。",
            "世事分明如昨夢，人情端的勝春醪。",
            "終當短艇從公去，俯仰江湖戲怒濤。"
        ],
        "title": "次韻楊丈夜寒直舍  其二",
        "id": "2fad2aeb-0e7b-4276-9d5f-d977ec1dc21d"
    },
    {
        "author": "陳淵",
        "paragraphs": [
            "未可郊原縱曉鞍，人間猶似有輕寒。",
            "春光不似常年短，過了清明更好看。"
        ],
        "title": "春日偶題",
        "id": "211ad3c9-0c11-4836-8c32-2a0688cb4a8a"
    },
    {
        "author": "陳淵",
        "paragraphs": [
            "匹馬江村路，長鞭短袂裘。",
            "問民知所病，驅御去如流。",
            "霧卷千山曉，霜餘萬木秋。",
            "古来奔走吏，流落有奇謀。"
        ],
        "title": "次韻張從道三首 石首道中",
        "id": "a861d4e3-0145-4f3e-8ff8-446e5a8761a9"
    },
    {
        "author": "陳淵",
        "paragraphs": [
            "江注天圍盡，舟排浪陣輕。",
            "岸容疏柳色，秋氣斷鴻聲。",
            "風日雖堪愛，雲煙易妒晴。",
            "鱸魚如有興，好在未知名。"
        ],
        "title": "次韻張從道三首 自建寧泛江至石首",
        "id": "9f42265d-aa51-445c-9534-97a8b00089b4"
    },
    {
        "author": "陳淵",
        "paragraphs": [
            "吏隱飄然在一涯，更堪行役退年華。",
            "多情却有空江月，長伴離人夢到家。"
        ],
        "title": "次韻張從道三首 月夜江行",
        "id": "9a0fe656-ebd0-4c0c-9037-30d0bc139aa6"
    },
    {
        "author": "陳淵",
        "paragraphs": [
            "誰遣參軍阨所長，夜聽鈴鼓度修廊。",
            "風流偶未逢狂客，歌頌空驚逼漫郎。",
            "莫恨驊騮縻皁櫪，要令松柏飽冰霜。",
            "如聞委吏真勞擾，不許歸田是孔方。"
        ],
        "title": "次韻從道夜宿推院",
        "id": "5cdc8747-97b7-468c-958a-247ec8402f20"
    },
    {
        "author": "陳淵",
        "paragraphs": [
            "離腸如亂絲，欲解紛無緒。",
            "别話似泉源，袞袞日夜注。",
            "幾年見君文，萬里偶相聚。",
            "一日不易得，矧茲寒暑度。",
            "孤雲向北飛，三鳳各南騖。",
            "人生類泛梗，後約亦何據。",
            "傷心璧池東，塵土暗歸路。",
            "憑高極遠目，不見籃輿去。",
            "君如千里駒，奔放尤難御。",
            "强使就檢繩，不入駑駘步。",
            "何當宴瑶池，定欲求飛兔。",
            "鹽車未可嘶，俛首且羈馵。",
            "余生易語言，開口初莫慮。",
            "一從摩詰遊，便省黙黙處。",
            "何時遂攜孥，入隱高山霧。",
            "招君賢昆季，靜坐契深悟。",
            "濁醪聊共傾，清境煩君賦。",
            "况有林下人，解道因風絮。"
        ],
        "title": "送昭遠兼寄昭祖諸友",
        "id": "1c27a80c-8703-43cd-ae2a-0193dd14bcea"
    },
    {
        "author": "陳淵",
        "paragraphs": [
            "明月向人圓，愛之不忍睡。",
            "坐久風露寒，忽忽心如醉。",
            "念君一適我，所遇無歡意。",
            "况乃久别離，相思到夢寐。",
            "我生百不堪，繆學屠龍技。",
            "于今半世人，升斗亦未遂。",
            "賴有室中友，素懷隱居志。",
            "肯與梁伯鸞，扁舟共東逝。"
        ],
        "title": "寄內",
        "id": "920eb553-a293-4934-b37a-53191851c691"
    },
    {
        "author": "陳淵",
        "paragraphs": [
            "春風不世情，暖入閑門草。",
            "君詩其似之，披拂逮枯槁。",
            "平生金石友，歲晚迹如掃。",
            "一見楊夫子，胸腹便傾倒。",
            "間關六年别，一字寄不早。",
            "忽蒙錦繡贈，光彩照龍藻。",
            "嗟我獨何人，揖我謂我好。",
            "無乃嗜好偏，收拾到羊棗。",
            "從來詩人窮，君亦行此道。",
            "我欲從君遊，山林不知老。"
        ],
        "title": "奉酬楊達甫見贈",
        "id": "174b36ec-f475-480a-86c9-e97b1fb8265f"
    },
    {
        "author": "陳淵",
        "paragraphs": [
            "茅簷手可攀，修竹出簷上。",
            "寒蟾漏疏明，碎影羅屏障。",
            "情知月色好，達覽在虚曠。",
            "東家富池臺，端坐不能訪。",
            "山林足寓目，細大初無相。",
            "但使人心安，景物自清暢。",
            "霜風中夜作，曲沼金飜浪。",
            "禽鳥斷飛鳴，杉松起酬唱。",
            "燎爐宿殘火，尚可温新釀。",
            "數盃遣沉冥，萬慮一時放。",
            "誰能外形骸，於世無所仰。",
            "晤語一亭間，頽然齊得喪。"
        ],
        "title": "小軒觀月呈興宗叔",
        "id": "8c9f07b5-dc9f-40b4-98ab-1bbdcabf76c1"
    },
    {
        "author": "陳淵",
        "paragraphs": [
            "江拆亂山圍，西來素練飛。",
            "嵐光環石窆，潭影漾松扉。",
            "欲盡風前樹，難忘草上暉。",
            "但期流澤遠，長與水東歸。"
        ],
        "title": "流長亭",
        "id": "b081053c-ff89-4618-b56d-d831e4f43b6d"
    },
    {
        "author": "陳淵",
        "paragraphs": [
            "六經學不傳，誰能尋墜緒。",
            "君家有師承，不數虫魚注。",
            "公子韋氏門，粲若五星聚。",
            "胸中容萬頃，一一黄叔度。",
            "人情悦紛華，世路爭馳騖。",
            "取樂須臾間，轉首已失據。",
            "余生末俗中，蚤幸識夷路。",
            "折桂從乃翁，頻年麾不去。",
            "冉有豈辭僕，樊遲亦能御。",
            "雍容荆渚間，夫子步亦步。",
            "初從言下入，筌蹄索魚兔。",
            "終遂義中行，良樂驅騏馽。",
            "有時坐終夕，收視息浮慮。",
            "了了不可言，明明有佳處。",
            "别來能幾時，心月翳雲霧。",
            "諸郎幸不遠，寄語多予悟。",
            "坐爲塵事攖，空詠別知賦。",
            "遥想玉華遊，春夢如飛絮。"
        ],
        "title": "再用送昭遠詩韻寄昭遠昆仲",
        "id": "9d08b513-5ce4-46ed-a23e-b3accb552f71"
    },
    {
        "author": "陳淵",
        "paragraphs": [
            "舍南舍北梅，墻裏墻外竹。",
            "逌然寄其間，不見一物俗。",
            "東風將小雨，夜漲春池綠。",
            "俯檻數龜魚，仰簷送鴻鵠。",
            "交情石投水，坐客冰炤玉。",
            "從容得此生，已矣萬事足。",
            "誰言南軒小，正可陋華屋。",
            "但恐世故攖，不容長處獨。"
        ],
        "title": "小軒閑題二首  其一",
        "id": "2876446b-159a-46c8-90b2-ec5861c88964"
    },
    {
        "author": "陳淵",
        "paragraphs": [
            "青山拱簷楹，淥水鑒毛髪。",
            "花香晚更清，鳥語靜不聒。",
            "客至不能飲，舉觴聊自罰。",
            "坐嘯激清風，起舞弄明月。",
            "是身如浮漚，起滅在溟渤。",
            "百年一彈指，何者爲不没。",
            "文章會消磨，名譽易衰歇。",
            "淵明吾之師，茲理久已達。"
        ],
        "title": "小軒閑題二首  其二",
        "id": "12bc084e-579c-49fc-a21f-008fa6ee5eda"
    },
    {
        "author": "陳淵",
        "paragraphs": [
            "簷前搖風拂面低，麥芽穿雪綠齊齊。",
            "憑君便作遊春計，莫待花繁去路迷。"
        ],
        "title": "約令德郊行二首  其一",
        "id": "96bd55ff-4099-497d-b188-603c83b4917d"
    },
    {
        "author": "陳淵",
        "paragraphs": [
            "小雪纖纖蓋地皮，一飜風過忽成泥。",
            "東君似勸人行樂，不使塵埃趁馬蹄。"
        ],
        "title": "約令德郊行二首  其二",
        "id": "1824d6a8-facf-4135-80fa-ced23e1c5a2c"
    },
    {
        "author": "陳淵",
        "paragraphs": [
            "半生流轉任飛篷，萬里歸來興又東。",
            "寂寞倦投揚子宅，低徊却寄魯侯宫。",
            "阻尋雞黍他年約，長憶園林一醉同。",
            "何日過君花下飲，爛看濃艶舞春風。"
        ],
        "title": "酬晏伯達",
        "id": "4a951ebd-b9d7-4805-b1ec-ffbcb8ab5df2"
    },
    {
        "author": "陳淵",
        "paragraphs": [
            "遠客真秦贅，清時謝楚狂。",
            "斑衣辭故國，青佩久殊方。",
            "世俗蠻爭觸，余生穀似臧。",
            "正須逃姓字，毋使異庚桑。"
        ],
        "title": "錢塘書懷二首  其一",
        "id": "a1bac5b8-4599-4f59-b209-2eddbc828dfb"
    },
    {
        "author": "陳淵",
        "paragraphs": [
            "客舍連朝雨，春愁醉夢如。",
            "白雲千里目，黄犬萬金書。",
            "所幸交情薄，從來世事疏。",
            "只應狼疐尾，空自詠歸歟。"
        ],
        "title": "錢塘書懷二首  其二",
        "id": "0d33ad89-b117-4217-8a7b-d8ba81e45ec1"
    },
    {
        "author": "陳淵",
        "paragraphs": [
            "門外鶯驚短夢，窗間雨送清寒。",
            "亦有惜春情緒，分明不奈花殘。"
        ],
        "title": "錢塘學中寄伯思六言五首  其一",
        "id": "9dd6f066-98b6-4305-aff6-680a48febb01"
    },
    {
        "author": "陳淵",
        "paragraphs": [
            "點點榆錢委砌，冥冥柳絮穿簾。",
            "日暖野禽爭食，紛綸忽墮危簷。"
        ],
        "title": "錢塘學中寄伯思六言五首  其二",
        "id": "91297445-a903-4d62-876b-0fc9398bf64c"
    },
    {
        "author": "陳淵",
        "paragraphs": [
            "劍水庭闈底處，苕溪水月彌深。",
            "綠草年年離恨，白雲日日歸心。"
        ],
        "title": "錢塘學中寄伯思六言五首  其三",
        "id": "9abb6b3b-0d7b-4d7f-9ee1-cb20a1268595"
    },
    {
        "author": "陳淵",
        "paragraphs": [
            "世路紅塵可厭，人情白首如新。",
            "便可閉門端坐，不須開眼看人。"
        ],
        "title": "錢塘學中寄伯思六言五首  其四",
        "id": "5ba827b0-41ae-4724-a058-4bee0b3034b1"
    },
    {
        "author": "陳淵",
        "paragraphs": [
            "部伍亭前歸路，鳳凰山下蕭齋。",
            "我自無聊不住，君如有興重來。"
        ],
        "title": "錢塘學中寄伯思六言五首  其五",
        "id": "8f2a0d2d-3afe-4f41-b940-2fca00eebe38"
    },
    {
        "author": "陳淵",
        "paragraphs": [
            "紛紛輕薄欲誰從，愛子從來臭味同。",
            "千里遠來應念我，速須鞭馬要從容。"
        ],
        "title": "雪中入國門寄令德三首  其一",
        "id": "685740dd-3ac3-4499-aafa-9d6d3d98a4b6"
    },
    {
        "author": "陳淵",
        "paragraphs": [
            "此生於世已心灰，自笑都城十往來。",
            "爲有饑寒餘慮在，故應隨俗强低回。"
        ],
        "title": "雪中入國門寄令德三首  其二",
        "id": "771e38ee-638b-453a-9226-46880ef9b633"
    },
    {
        "author": "陳淵",
        "paragraphs": [
            "誰能一飲□千鍾，分付閑愁入酒中。",
            "共向重樓看曉景，一天飛絮舞春風。"
        ],
        "title": "雪中入國門寄令德三首  其三",
        "id": "30faa643-2cc7-415a-8953-f483f6601148"
    },
    {
        "author": "陳淵",
        "paragraphs": [
            "參天古柳鳴蟬急，卷地黄流轉岸多。",
            "好去扁舟穩扶柂，秋風吹水易揚波。"
        ],
        "title": "下汴",
        "id": "bae0f9b0-7881-406f-8d90-07d6ed0ae032"
    },
    {
        "author": "陳淵",
        "paragraphs": [
            "天高秋月涼，風定秋水清。",
            "扁舟淮海間，愛此一葉輕。",
            "微生久覊旅，艱險已飽更。",
            "經今幾往來，始見波浪平。",
            "篙師且停櫂，莫遣魚龍驚。",
            "吾行欲安之，要待東方明。"
        ],
        "title": "過淮",
        "id": "03c0d304-fe90-4cc9-b34f-aaf6757414c2"
    },
    {
        "author": "陳淵",
        "paragraphs": [
            "落帆新城曲，維舟古河右。",
            "幽尋得危亭，星斗穿户牖。",
            "西風掃殘葉，庭宇不待帚。",
            "娟娟雲間月，亦復照杯酒。",
            "明朝又東南，汙流映衰柳。",
            "莫以此時心，熾然分淨垢。"
        ],
        "title": "登召伯斗野亭",
        "id": "d5c2afa3-9a62-4d1b-8e10-df62a48d27aa"
    },
    {
        "author": "陳淵",
        "paragraphs": [
            "化龍潭上濯滄浪，夢筆峰前憩小棠。",
            "十載不辭淹簿領，一同聊欲課耕桑。",
            "經綸未展風霜力，文采空餘錦繡腸。",
            "莫歎窮荒縻驥足，萬人饑凍要扶傷。"
        ],
        "title": "過浦城贈王令長源二首  其一",
        "id": "a7f32a92-f8e4-433d-bae3-939a6f3045ef"
    },
    {
        "author": "陳淵",
        "paragraphs": [
            "半生流落倦塵埃，聞說英名首重回。",
            "畫虎自慙非妙手，割鷄空復嘆高才。",
            "北堂戀戀思歸夢，南浦匆匆惜别杯。",
            "此去山林真已矣，看公雲翮振風雷。"
        ],
        "title": "過浦城贈王令長源二首  其二",
        "id": "869b8cc6-83a7-4a3e-8333-6fad143abcbb"
    },
    {
        "author": "陳淵",
        "paragraphs": [
            "南浦江波綠，陽關柳色青。",
            "夕陽千古恨，分付短長亭。"
        ],
        "title": "題綠波亭",
        "id": "90cf5b8a-b986-4129-9915-922eff12271e"
    },
    {
        "author": "陳淵",
        "paragraphs": [
            "半生走長途，所冀亦已微。",
            "田園已蕪没，及此徒手歸。",
            "妻孥攜幼稚，相望天一涯。",
            "所嗟垂老親，甘旨不得時。",
            "季妺復未嫁，長姊貧且嫠。",
            "皇皇三十口，未欲聽所之。",
            "平生道義交，歲晚無晨炊。",
            "豈不念我貧，閉户長苦饑。",
            "高門多自足，我復拙言辭。",
            "已矣可奈何，顔公猶食糜。"
        ],
        "title": "還舍",
        "id": "0111e8c9-07a9-4bbb-a9b3-ea758a0daf63"
    },
    {
        "author": "陳淵",
        "paragraphs": [
            "從容紹聖末，直節更誰攀。",
            "不見豺當路，懸知虎在山。",
            "石渠聊試可，江國竟投閑。",
            "尚冀調金鼎，那知去不還。"
        ],
        "title": "鄧元孚待制挽詞四首  其一",
        "id": "594bfebe-d02d-42e7-b1d3-d87b0ecf550a"
    },
    {
        "author": "陳淵",
        "paragraphs": [
            "永泰君臣分，欽慈母子恩。",
            "淵衷雖有在，孤迹自難論。",
            "身去朝廷遠，名垂簡策尊。",
            "秪應延閣命，猶未厭輿言。"
        ],
        "title": "鄧元孚待制挽詞四首  其二",
        "id": "9c1ecd63-3325-4b8b-b549-6faab2cfcd52"
    },
    {
        "author": "陳淵",
        "paragraphs": [
            "季父恩稽報，平生不自安。",
            "諸郎方未命，猶子遽先官。",
            "義氣今何在，高風衆所難。",
            "惜哉耆老逝，閭里欲何觀。"
        ],
        "title": "鄧元孚待制挽詞四首  其三",
        "id": "8da6f853-b95f-4b68-99f6-42e521d56e7d"
    },
    {
        "author": "陳淵",
        "paragraphs": [
            "越岸方投紱，将回出岫雲。",
            "楹間俄夢奠，地下去修文。",
            "落日川原靜，悲風草樹薰。",
            "但令千載後，掩涕想餘芬。"
        ],
        "title": "鄧元孚待制挽詞四首  其四",
        "id": "a5cfce62-1036-4530-8b48-e196e3cace44"
    },
    {
        "author": "陳淵",
        "paragraphs": [
            "文章初不計工拙，言語何常識重輕。",
            "不向故人齊物我，一生懷抱爲誰傾。"
        ],
        "title": "與楊如愚四首  其一",
        "id": "781cfc41-42c8-4bd3-ada4-aa5452790c22"
    },
    {
        "author": "陳淵",
        "paragraphs": [
            "半生蹤迹辱泥沙，胸胆初無獻子家。",
            "臧穀亡羊俱可念，不須蠻觸故紛拏。"
        ],
        "title": "與楊如愚四首  其二",
        "id": "96449900-0f9e-4fd6-9b1b-053103a63d9a"
    },
    {
        "author": "陳淵",
        "paragraphs": [
            "十年相見不予疏，亦記平生戲笑無。",
            "縱有伯禽堪寓意，可能終不記狂奴。"
        ],
        "title": "與楊如愚四首  其三",
        "id": "bc66f0e0-28b0-45ee-861e-407948044b97"
    },
    {
        "author": "陳淵",
        "paragraphs": [
            "谷風凄怨不堪歌，奈此人情世態何。",
            "流俗但隨憂樂轉，故人應合起頹波。"
        ],
        "title": "與楊如愚四首  其四",
        "id": "ffd18bb0-e83e-48d5-8109-1b4c6da4052c"
    },
    {
        "author": "陳淵",
        "paragraphs": [
            "長者一牀室，先生五柳門。",
            "度人聊示病，觀物欲忘言。",
            "小圃池臺足，薰風草樹繁。",
            "杖藜隨處處，歸鳥報黄昏。"
        ],
        "title": "存誠齋夏日呈龜山先生二首  其一",
        "id": "960b841e-e614-4b1a-b18c-5566d4eee386"
    },
    {
        "author": "陳淵",
        "paragraphs": [
            "雙檜軒之北，高梧户以南。",
            "午陰臨短夢，曉吹落清談。",
            "鬬老三無喜，嵇生七不堪。",
            "天涯復相值，此意得重參。"
        ],
        "title": "存誠齋夏日呈龜山先生二首  其二",
        "id": "a53b3109-db9b-491a-932e-fa0fe52e71b7"
    },
    {
        "author": "陳淵",
        "paragraphs": [
            "屠龍事業初何有，畫餅聲名不願求。",
            "春色未闌猶足賞，亂花深處要追遊。"
        ],
        "title": "答朱晉老見責不赴會",
        "id": "7fe2c351-3496-447e-bd40-3834793ff6de"
    },
    {
        "author": "陳淵",
        "paragraphs": [
            "林杪飛空出栱枅，登臨高處亂煙迷。",
            "雲鵬撃水南溟近，霜劍凌空北斗低。",
            "千里江山圍萬井，一潭風月納雙溪。",
            "同誰此地呈胸腹，下視囂塵萬不齊。"
        ],
        "title": "達觀軒",
        "id": "b8f1249a-aa2f-479c-8582-8c7a0510bef9"
    },
    {
        "author": "陳淵",
        "paragraphs": [
            "風物吾鄉似，山川地勢分。",
            "稻畦飜碧浪，麥壠布黄雲。",
            "客舍常爭席，山僧獨獻芹。",
            "茅柴餘瀝在，聊餉僕夫勤。"
        ],
        "title": "宿仙霞聖仙寺呈伯思子靜二首  其一",
        "id": "793d25ed-913f-4d83-adca-fc43cb500538"
    },
    {
        "author": "陳淵",
        "paragraphs": [
            "曉日山原靜，薰風杖屨輕。",
            "開談時造極，得意自難名。",
            "奔走非前計，淹留見俗情。",
            "賴渠金石友，端的慰平生。"
        ],
        "title": "宿仙霞聖仙寺呈伯思子靜二首  其二",
        "id": "a6480e55-91d1-4cab-ad2d-2c1a22dcbf16"
    },
    {
        "author": "陳淵",
        "paragraphs": [
            "長風卷地驅炎暑，暴雨飜空送晚涼。",
            "只此蚊蠅俱掃跡，不須迢遞待秋霜。"
        ],
        "title": "通州夏雨",
        "id": "28bf9982-2687-4cc4-8685-1fc160f83100"
    },
    {
        "author": "陳淵",
        "paragraphs": [
            "千重翠巘分三岸，十里寒潭合兩溪。",
            "更得横流吞險瀨，豈嫌春水濁如泥。"
        ],
        "title": "延平林力道閣上觀水二首  其一",
        "id": "fc5c6ceb-6afa-41b3-8d21-8b1260dc90b3"
    },
    {
        "author": "陳淵",
        "paragraphs": [
            "要看春水拍天流，更爲溪山一日留。",
            "誰遣白雲迷眼界，坐令歸思入扁舟。"
        ],
        "title": "延平林力道閣上觀水二首  其二",
        "id": "81fb6618-25b2-44c7-8bb4-b01fb29b3aeb"
    },
    {
        "author": "陳淵",
        "paragraphs": [
            "淮南草木亦知威，故國重看衣繡歸。",
            "不用埋輪留魏闕，故應持斧靜圜扉。",
            "天瞻柳舍雙丸會，地應蓂階五葉飛。",
            "此日長庚來吉夢，弧南終並一星暉。"
        ],
        "title": "兩浙周提刑生日",
        "id": "cc3cd8f2-fa47-439f-b487-35a3907fd49a"
    },
    {
        "author": "陳淵",
        "paragraphs": [
            "明明孔聖能毋四，的的曾參所貴三。",
            "一部魯論開聖域，古人無死要重參。"
        ],
        "title": "看論語四首  其一",
        "id": "b2c3b1af-b0aa-406e-8dff-0a714d97cfa6"
    },
    {
        "author": "陳淵",
        "paragraphs": [
            "天道文章豈兩岐，雷聲淵黙本同時。",
            "如何子貢能言者，說與無言更有疑。"
        ],
        "title": "看論語四首  其二",
        "id": "000dbe19-0937-462f-af8e-f94bb4750947"
    },
    {
        "author": "陳淵",
        "paragraphs": [
            "陋巷從容一事無，不因鄰鬬出吾廬。",
            "簞瓢豈是忘憂物，自是從容樂有餘。"
        ],
        "title": "看論語四首  其三",
        "id": "cfbf0841-6e70-450c-9aca-4929bd023dd9"
    },
    {
        "author": "陳淵",
        "paragraphs": [
            "直從堯舜以中傳，又到東丘續斷絃。",
            "看取子思親的處，始知論語自無偏。"
        ],
        "title": "看論語四首  其四",
        "id": "67786cc0-960e-4450-aaa1-83236fdba395"
    },
    {
        "author": "陳淵",
        "paragraphs": [
            "雷霆卷地灘聲急，旌斾搖空樹影寒。",
            "千古西山留爽氣，雨餘容我倚欄看。"
        ],
        "title": "夢得亭上",
        "id": "dea5da02-1131-47de-b008-744cff4828da"
    },
    {
        "author": "陳淵",
        "paragraphs": [
            "平生交友各飄蓬，只有丸丸雪後松。",
            "萬里歸來還往絕，獨君時許略從容。"
        ],
        "title": "留别鄧南夫四首  其一",
        "id": "cd153739-02e4-4cca-9854-04ddccb58328"
    },
    {
        "author": "陳淵",
        "paragraphs": [
            "昂昂勁氣初無作，蕩蕩奇胸久息機。",
            "容我醉時開讜論，一軒明月夜忘歸。"
        ],
        "title": "留别鄧南夫四首  其二",
        "id": "10f1cae6-caf1-40c4-9c3d-c5a262408d12"
    },
    {
        "author": "陳淵",
        "paragraphs": [
            "有子才如汗血駒，新門高大可容車。",
            "故應袖手藏深渺，憐我冰霜涉畏途。"
        ],
        "title": "留别鄧南夫四首  其三",
        "id": "8cff3085-7e9d-4d14-9741-f1ae387b04bd"
    },
    {
        "author": "陳淵",
        "paragraphs": [
            "比余於玉有奇文，一落泥塗十二春。",
            "慚愧深知同鮑叔，尚言荆璞定逢人。"
        ],
        "title": "留别鄧南夫四首  其四",
        "id": "9b972afa-13a9-4057-adab-ed6a8722d56d"
    },
    {
        "author": "陳淵",
        "paragraphs": [
            "心息久相依，息調心自住。",
            "忽焉不自知，根塵失所寓。",
            "向來尚有錐，今我已忘兔。",
            "似入無功鄉，不由嵇阮路。"
        ],
        "title": "越州道中雜詩十三首  其一",
        "id": "2e23850a-b0af-43ca-a59a-ca53c12d77c9"
    },
    {
        "author": "陳淵",
        "paragraphs": [
            "暴氣燎原火，淺量盈澮水。",
            "不見楊關西，此生真已矣。",
            "誰言佩豭由，不作緼袍耻。",
            "至道儻有聞，客塵如脱屣。"
        ],
        "title": "越州道中雜詩十三首  其二",
        "id": "d0eb2d12-d620-4487-b8a7-fabbbea2cde1"
    },
    {
        "author": "陳淵",
        "paragraphs": [
            "世儒讀論語，未脱小兒氣。",
            "豈悟無絃琴，中藏千古意。",
            "顔淵黙然處，曾子亦心醉。",
            "處處儻逢渠，字字皆有味。"
        ],
        "title": "越州道中雜詩十三首  其三",
        "id": "53642261-2bc2-4923-9c1d-b146a173ea00"
    },
    {
        "author": "陳淵",
        "paragraphs": [
            "人心有黙契，晤語不在多。",
            "一笑離凡情，萬象皆含和。",
            "孰是忘言人，聽此無聲歌。",
            "有懷閲古堂，夢中時一過。"
        ],
        "title": "越州道中雜詩十三首  其四",
        "id": "9a1e6881-30d3-40ae-be28-bad0e2db840c"
    },
    {
        "author": "陳淵",
        "paragraphs": [
            "浮雲作秋陰，細雨如朝霧。",
            "放形山水間，意適無艱步。",
            "忽遇古招提，空翠森回互。",
            "倚杖聽泉鳴，悠然不能去。"
        ],
        "title": "越州道中雜詩十三首  其五",
        "id": "129cb9a0-7be0-4469-b57e-9a92c0d75fed"
    },
    {
        "author": "陳淵",
        "paragraphs": [
            "小舟適久雨，疏篷常自蔽。",
            "形留一席間，心與天地際。",
            "逝者不可作，遺編等蟬蜕。",
            "一念無古今，千載若符契。"
        ],
        "title": "越州道中雜詩十三首  其六",
        "id": "d0cfae13-c79c-4472-af3a-065ac329d1e6"
    },
    {
        "author": "陳淵",
        "paragraphs": [
            "胸中有佳處，妙意不期會。",
            "弄筆作五言，心手無內外。",
            "千古陶淵明，秀句含天籟。",
            "偶然游其藩，遂爾厭彫繪。"
        ],
        "title": "越州道中雜詩十三首  其七",
        "id": "4adbcb35-2a69-4518-a77b-8f1b1fa8d6af"
    },
    {
        "author": "陳淵",
        "paragraphs": [
            "淵明已黄壤，詩語餘奇趣。",
            "我行田野間，舉目輒相遇。",
            "誰云古人遠，正是無來去。",
            "展卷味其言，即今果何處。"
        ],
        "title": "越州道中雜詩十三首  其八",
        "id": "d13d8f42-17bb-466e-bfd3-ea056f3cd6fa"
    },
    {
        "author": "陳淵",
        "paragraphs": [
            "老珃言道德，頗復求自已。",
            "但於閣闢機，未免容或使。",
            "列莊猶反約，申韓遂殊軌。",
            "所差適毫釐，奚翅繆千里。"
        ],
        "title": "越州道中雜詩十三首  其九",
        "id": "f052b5b8-181a-477d-b61b-08cffcbfe4c1"
    },
    {
        "author": "陳淵",
        "paragraphs": [
            "揚雄窺聖域，何啻越距楚。",
            "斷然著成書，凖易與論語。",
            "古來文字學，似此奚足數。",
            "誰謂千秋人，斯言果輕許。"
        ],
        "title": "越州道中雜詩十三首  其一○",
        "id": "ea1888b8-1be8-4452-90e2-42a86c4847db"
    },
    {
        "author": "陳淵",
        "paragraphs": [
            "王通禮法士，談道則未然。",
            "雖聞一字中，尚倚諸子偏。",
            "區區尊孔子，未悟失其傳。",
            "自聖猶不疑，續經何足愆。"
        ],
        "title": "越州道中雜詩十三首  其一一",
        "id": "ad492054-cc37-4125-bd0b-10e7f8ab4ebf"
    },
    {
        "author": "陳淵",
        "paragraphs": [
            "堂堂陸忠州，談辯如傾河。",
            "從容仁義途，步武尋丘軻。",
            "一斥不復返，方書事研磨。",
            "至今諫草存，滄溟遺一波。"
        ],
        "title": "越州道中雜詩十三首  其一二",
        "id": "601e3bcc-199b-4150-96f4-22e87b756705"
    },
    {
        "author": "陳淵",
        "paragraphs": [
            "我行何所挾，萬里一毛穎。",
            "服勞髪欲禿，木語意先領。",
            "畸人如告我，心清事自省。",
            "從今中書君，亦復免馳騁。"
        ],
        "title": "越州道中雜詩十三首  其一三",
        "id": "805b6089-7842-4667-8877-c229a79a9e01"
    },
    {
        "author": "陳淵",
        "paragraphs": [
            "佳人經歲隔參辰，柳綠桃紅奈遠情。",
            "遥想玉樓春睡起，一江風日弄清明。"
        ],
        "title": "和如愚思劍溪",
        "id": "f032a6c7-5c1c-404f-800e-4c3fff29850e"
    },
    {
        "author": "陳淵",
        "paragraphs": [
            "與君都城别，星霜屢變易。",
            "每懷望津游，悵然如有失。",
            "此生覊旅中，歲序驚心魄。",
            "還家幾何時，自愧不煖席。",
            "建溪古渡頭，短棹凌虚碧。",
            "掀篷忽見君，恍若夢中得。",
            "相攜定舍館，石徑走迂直。",
            "危亭至如歸，坐午及昏黒。",
            "黄花笑東籬，未許蓬蒿没。",
            "咫尺白雲樓，坐阻造毫逸。",
            "人生正似茲，有志誰能必。",
            "當時連鼇手，至今猶挾策。",
            "高才真楚璞，末技同齊瑟。",
            "無心效騫騰，自分投閑僻。",
            "望津儻同登，意氣那復昔。"
        ],
        "title": "馮元用九日約白雲寺登高以追昔年都城望津之會偶以事不往蒙示長篇次韻",
        "id": "49f2616c-85f1-4447-8215-a30a1ada41d7"
    },
    {
        "author": "陳淵",
        "paragraphs": [
            "少年翰墨場，自姹穿楊箭。",
            "誰論第一功，不數曹參戰。",
            "聖門窺管豹，一斑時許見。",
            "棄捐憂患中，更欲資陶錬。",
            "兩鄧富文采，端可同席硯。",
            "投璧或未知，賈石誰敢衒。",
            "小栟詩益奇，出語人所羡。",
            "過門遺新篇，無乃思與狷。",
            "我懷古作者，臨文頻撫卷。",
            "孰能掃千人，期君當八面。"
        ],
        "title": "次韻酬鄧天啓",
        "id": "37672f01-0776-4649-9b97-912ef2c28458"
    },
    {
        "author": "陳淵",
        "paragraphs": [
            "竹風挾雨撼篷窗，靜聽秋聲轉騒窣。",
            "朝來饑卧媚微涼，叩門不作淵明乞。",
            "小栟見餉有新詩，七言端爲吾家出。",
            "共誰渠有古人風，孰識中藏謫仙骨。",
            "書如周鼓未差訛，語效商盤仍詰屈。",
            "誰與和者叔不癡，落筆成章一嗟咄。",
            "無用如今君豈樗，自寇從來我非漆。",
            "板茅它日儻相尋，好在山深林更密。"
        ],
        "title": "次韻邦美叔和天啓見寄",
        "id": "d056b201-fd93-4bc3-bf28-658ed2b5b8db"
    },
    {
        "author": "陳淵",
        "paragraphs": [
            "扁舟劣容身，風浪困掀簸。",
            "曲肱游華胥，夢斷千山過。",
            "縱横波間石，滿目牛羊卧。",
            "秋毫儻不支，巨艦忽已破。",
            "篙師號神逸，却立變衰懦。",
            "我豈未之思，懸知無可奈。",
            "此生足驚憂，似爲天所癉。",
            "那能一生死，且復耐摧挫。",
            "日暮同濟人，舉酒紛相賀。",
            "一笑盡餘觴，歌罷無予和。"
        ],
        "title": "三月二日泛舟下延平晚泊西芹",
        "id": "3ef9bf2c-5752-4545-9926-e6b7dfacffff"
    },
    {
        "author": "陳淵",
        "paragraphs": [
            "小栟妙語言，下筆初無難。",
            "曹郎更精深，一字不苟安。",
            "我師陶靖節，亦未游其藩。",
            "但覺萬仞淵，中有蛟龍蟠。",
            "人言失故步，乃在學邯鄲。",
            "平淡恐未臻，先作郊島寒。",
            "古來文墨士，十九姓字漫。",
            "尚賴相可否，鹽梅助鹹酸。"
        ],
        "title": "次韻令德答天啓",
        "id": "6458df4c-eebc-4d98-abc7-f6e9e8a0a3b1"
    },
    {
        "author": "陳淵",
        "paragraphs": [
            "多言亦焉用，守黙良獨難。",
            "維摩得此門，衆生病自安。",
            "當時許子將，不造寔與蕃。",
            "終以月旦評，有愧申屠蟠。",
            "忠良覆漢鼎，魯酒圍邯鄲。",
            "獨愛千頃陂，滄波炤人寒。",
            "君豈叔度歟，胸襟江海漫。",
            "自然已憤厥，不須珍柚酸。"
        ],
        "title": "復次韻答令德見和來詩及維摩黙然之意",
        "id": "21734e61-f880-4634-b498-55a71af5af80"
    },
    {
        "author": "陳淵",
        "paragraphs": [
            "價微良易酬，器博無近用。",
            "騏驥非良樂，萬里誰能控。",
            "蕭王漢中興，四海倚爲重。",
            "誰爲淵驅魚，一呼百萬衆。",
            "妙算環無端，奇功射必中。",
            "忘機諒未能，豈數漢陰甕。",
            "故人鈎尚直，倦作儀韶鳳。",
            "應無萬牛力，負此丘山棟。",
            "羊裘又獨往，苦語餘嘲弄。",
            "至今賣菜言，空記當時夢。"
        ],
        "title": "用令德韻題嚴陵祠",
        "id": "6a738e3a-df1c-4217-add7-a0c4a3eccaec"
    },
    {
        "author": "陳淵",
        "paragraphs": [
            "凝師八字源則豐，樂天說偈流無窮。",
            "山谷眼明如日中，落筆驚電馳蛟龍。",
            "誰其得之建溪翁，取人所棄豈俗同。",
            "搜奇抉怪晉餘風，嫉邪憤世髪上衝。",
            "自我觀之案兩重，巧偷豪奪願不逢。",
            "好語傳播人所攻，斯言有味當見容。"
        ],
        "title": "跋子靜所藏魯直書樂天八字偈",
        "id": "1ccb8d08-0f6a-4c78-a4bb-e37ee46036f4"
    },
    {
        "author": "陳淵",
        "paragraphs": [
            "胥靡来時楫，鴟夷去後舟。",
            "濟川曾入夢，浮海竟難留。",
            "忠信雖堪倚，行藏要自謀。",
            "應同仙似泰，不數勇如由。",
            "水闊風濤夕，鱸肥浦嶼秋。",
            "落帆如得計，整棹欲何求。",
            "明月時堪載，新醪便可浮。",
            "江山無盡意，長艤劍溪頭。"
        ],
        "title": "題公叙舫齋",
        "id": "4c3d537b-fe4c-4969-bbbd-e7427f9654a1"
    },
    {
        "author": "陳淵",
        "paragraphs": [
            "龜山絕壑蟠豫章，秀幹往往參天長。",
            "十年收拾多散亡，只有太白追蟾光。",
            "知君所得不可詳，宴坐鐔溪名益彰。",
            "獨嘗爲我露其鋩，盡掃楊墨揮韓莊。",
            "邇來黄面稍侵疆，劍藏于室矢在房。",
            "分將肌肉剜爲瘡，猶說道心乃平常。",
            "我欲從之挹餘芳，竟坐此傳乖所望。",
            "新詩謾說陋漢唐，直以未畫窮羲皇。",
            "豈知籓籬不自防，欲舉萬目誰爲綱。",
            "况彼桀驁非勤王，安用援手登之堂。",
            "愛君駿足如飛黄，一空冀北無留良。",
            "四蹄雷雹方騰驤，肯如駑馬徒爭强。"
        ],
        "title": "和羅仲素寄子靜長篇",
        "id": "340b000a-3eee-4504-bce5-5037afecb907"
    },
    {
        "author": "陳淵",
        "paragraphs": [
            "窗外度聲風宛轉，庭前舒影月分明。",
            "參横斗轉情無盡，骨冷魂清夢不成。"
        ],
        "title": "和子靜三絕 亭竹二首 其一",
        "id": "dceb4e27-a8b4-41c2-bac3-1dd890413625"
    },
    {
        "author": "陳淵",
        "paragraphs": [
            "霜雪豈能摧勁節，埃塵無復入虚懷。",
            "故應淡薄無人管，不是子猷誰復來。"
        ],
        "title": "和子靜三絕 亭竹二首 其二",
        "id": "828db654-cffd-435f-bd38-9b073dae5963"
    },
    {
        "author": "陳淵",
        "paragraphs": [
            "一聲横笛起蘆花，驚斷天邊雁字斜。",
            "白首飽諳鱸鱖美，未能連夜網游鰕。"
        ],
        "title": "和子靜三絕 漁父一首",
        "id": "e92b6ba0-cb7b-4221-aa0c-ce04ccc0d6e2"
    },
    {
        "author": "陳淵",
        "paragraphs": [
            "月下長吟露濕衣，謫仙嘗憶謝玄暉。",
            "澄江一句無今古，何似晴空獨鳥飛。"
        ],
        "title": "舟中誦子靜江上之作爲和二絕  其一",
        "id": "10950765-e1bc-4219-a886-b85550e33395"
    },
    {
        "author": "陳淵",
        "paragraphs": [
            "扁舟直與石相摩，得到平流幸已多。",
            "夜泊寒潭風不定，更憂雷雨作驚波。"
        ],
        "title": "舟中誦子靜江上之作爲和二絕  其二",
        "id": "4d944dc4-0a23-46fe-8cb4-d2953c05cc62"
    },
    {
        "author": "陳淵",
        "paragraphs": [
            "有樂寧爾憂，無憂乃至樂。",
            "觀身見物理，魚樂豈子各。",
            "萬生擾爲病，安靜即艮藥。",
            "何以適其情，已定要無虐。",
            "江湖與此池，等是泉未涸。",
            "周旋苟得所，是處覺寛綽。",
            "君看瀕海民，茲物困剽掠。",
            "縱横墮鈎網，瑣細入杯杓。",
            "誰云滄海廣，游泳渺無託。",
            "乃知尺澤間，所樂逾縱壑。",
            "我家一畝宫，隙地不容鑿。",
            "未能禁數罟，念此每懷怍。",
            "陳公吏之師，養善息羣惡。",
            "愛民以及魚，退念此盤礴。",
            "魚亦喜公來，出没供笑謔。",
            "當年濠上游，天籟紛酬酢。",
            "昭琴既不鼓，應問兩俱錯。",
            "賢哉鄭國僑，一物心無著。",
            "但信悠然語，未悟已投鑊。",
            "懸知此魚烹，不羡波間躍。",
            "誰當較異同，我亦無今昨。"
        ],
        "title": "閩縣令陳夢兆魚樂軒",
        "id": "7cd77ba4-4623-4cc9-ae44-d21b85ae9522"
    },
    {
        "author": "陳淵",
        "paragraphs": [
            "旌旗蔽野階除寂，環佩鳴空枕簟涼。",
            "夢斷鈞天知是想，一溝泉落樂聲長。"
        ],
        "title": "午睡懷安縣風篁亭",
        "id": "326e96ae-282a-488f-90b6-0558fb381ee2"
    },
    {
        "author": "陳淵",
        "paragraphs": [
            "紛紛涴耳俱宜洗，坐遣高人厭丘里。",
            "迅流早自促行舟，更有西風滿江葦。",
            "當年筆陣掃千軍，今日流輩推能文。",
            "英辭谹辯洒醉墨，倐忽百變春空雲。",
            "人間萬事秋毫細，軒冕儻來誰著意。",
            "身隨去棹落波間，興逐冥鴻渺天際。",
            "三山便到蓬萊宫，卸帆海嶼窺魚龍。",
            "夜涼横笛弄明月，萬頃琉璃秋色中。"
        ],
        "title": "次韻鄧志宏送張思道游福唐",
        "id": "8274b8ad-799c-4321-8c82-1bf77443e7ca"
    },
    {
        "author": "陳淵",
        "paragraphs": [
            "妙齡才思湧如泉，末技文章不自賢。",
            "餘子豈知多問寡，老生端許一當千。",
            "淹留莫止爲山簣，收拾終同至海川。",
            "雲路筆間天尺五，會令鷄犬亦能仙。"
        ],
        "title": "自京回次韻鄧志宏見贈",
        "id": "fc9ab9cd-9861-4cf7-9414-a7c4fd5984e4"
    },
    {
        "author": "陳淵",
        "paragraphs": [
            "徐行直視日如愚，律己齊家盡可書。",
            "九十一年由砥道，肯令荆棘敝衣裾。"
        ],
        "title": "翁承事挽詞五首  其一",
        "id": "d41aa440-529c-42eb-a159-213b10df570a"
    },
    {
        "author": "陳淵",
        "paragraphs": [
            "不將堯舜等瞿曇，簡語寧同賣菜添。",
            "惆悵老成無復見，一時流俗正清談。"
        ],
        "title": "翁承事挽詞五首  其二",
        "id": "dc7ee35d-f8cf-47f3-837e-9b8ae3ad0822"
    },
    {
        "author": "陳淵",
        "paragraphs": [
            "苦語熏心不易忘，它時聞教我爲詳。",
            "須知令尹多仁術，寔自嚴君有義方。"
        ],
        "title": "翁承事挽詞五首  其三",
        "id": "7075936a-bf19-430a-9907-1a676999f9b8"
    },
    {
        "author": "陳淵",
        "paragraphs": [
            "霜髯碧眼照華燈，夾道游人避履聲。",
            "曾是元宵隨步月，西風何忍見銘旌。"
        ],
        "title": "翁承事挽詞五首  其四",
        "id": "825cfa4a-f1fb-43d0-81b9-bcffbac3cc48"
    },
    {
        "author": "陳淵",
        "paragraphs": [
            "樓閣溪山兩鬬雄，中横千丈未雩龍。",
            "當時令尹兒啼處，依舊東流遶七峰。"
        ],
        "title": "翁承事挽詞五首  其五",
        "id": "f0eb3bc7-8798-4f0f-86bf-bef7d42bfe4f"
    },
    {
        "author": "陳淵",
        "paragraphs": [
            "野梅飄盡喜春歸，又見溪桃片片飛。",
            "醉卧暖風呼不醒，亂紅無數點人衣。"
        ],
        "title": "泊舟延平二絕  其一",
        "id": "3644f10f-ac5d-42ed-9c94-95d918f5fb3a"
    },
    {
        "author": "陳淵",
        "paragraphs": [
            "星河不動水東流，夜影搖空逼釣舟。",
            "夢破滄浪歌在耳，欲尋溪友向煙洲。"
        ],
        "title": "泊舟延平二絕  其二",
        "id": "12daaece-82ad-40ea-9f9f-338a5cf04239"
    },
    {
        "author": "陳淵",
        "paragraphs": [
            "意行不知遠，倚杖囂塵外。",
            "南州風物繁，此地溪山會。",
            "俯窺城市喧，蟻垤幾成壞。",
            "只爾可忘情，未用旋吾斾。"
        ],
        "title": "寓漳南靜衆寺三月晦信步到庵亭曠望久之聊寄所感",
        "id": "9afeffb2-d198-4cf4-9106-3797605b24d7"
    },
    {
        "author": "陳淵",
        "paragraphs": [
            "壁間得微詞，語盡意有餘。",
            "摸傳豈真知，無乃勢所驅。",
            "從來碧紗籠，不護寒士書。",
            "焉知題柱生，終無駟馬車。",
            "粉板會當洗，援毫聊自娯。",
            "從人分輕重，削迹今何如。"
        ],
        "title": "過永春劇頭舖見壁間石刻臨漳王漕詩輒題數句",
        "id": "b17fd315-e18a-4800-864f-3387966b8b3c"
    },
    {
        "author": "陳淵",
        "paragraphs": [
            "暴客年來不過門，羡君三秀各生春。",
            "懸弧適在龍溪側，履迹知從劍水濱。",
            "魯國考祥欣得鯉，杜陵占夢信爲麟。",
            "問名更取詩翁語，盛事流傳西鬬新。"
        ],
        "title": "次韻德純通判賀用中生子",
        "id": "06d1dbb3-42e2-4d26-8387-73604d4f8e86"
    },
    {
        "author": "陳淵",
        "paragraphs": [
            "胸中造物可與友，筆下騷人真是奴。",
            "共傳排佛似遷愈，獨喜賦梅追隱逋。",
            "盤空未念鴟腐鼠，在野寧無駒束芻。",
            "時時造席聞妙語，謬辱知己非夷吾。"
        ],
        "title": "次韻李伯紀舍人招飲",
        "id": "deafef3a-a5e4-4764-9a39-907fe92b77c5"
    },
    {
        "author": "陳淵",
        "paragraphs": [
            "時來將相寧有種，衛青故是民家奴。",
            "懸鶉未用歎歲惡，闊網近喜除官逋。",
            "本無得喪任失馬，但有言說皆陳芻。",
            "從公一飲百壺盡，醉倒不知誰謂吾。"
        ],
        "title": "再和李伯紀舍人韻",
        "id": "fe00981c-9065-4dd4-925c-e579b03ca96a"
    },
    {
        "author": "陳淵",
        "paragraphs": [
            "山脚回環插遠潯，碧琉璃上玉爲岑。",
            "共憐采鷁風前試，正值滄波雨後深。",
            "應爲蓴鱸輕去國，遂令胡越盡同心。",
            "濟川此去爲舟楫，也念江湖有陸沉。"
        ],
        "title": "和李舍人留題泛碧齋",
        "id": "f4760bdc-e5d2-4597-bcb9-74c910f5564f"
    },
    {
        "author": "陳淵",
        "paragraphs": [
            "暑雨初收水拍潯，溪光南北影千岑。",
            "移舟爲愛玻璃闊，放盞那知琥珀深。",
            "緩带小風來水面，倚欄涼月轉天心。",
            "酒酣更駐凌波襪，直待銀河夜色沉。"
        ],
        "title": "陪知縣夜飲泛碧齋再用前韻",
        "id": "a74b7db4-31e1-4949-9cdd-f729134c9802"
    },
    {
        "author": "陳淵",
        "paragraphs": [
            "秋陽如獵火，四顧不可避。",
            "肩輿得微陰，休此僕夫瘁。",
            "我生道途間，歲月七之四。",
            "山林固清遠，及物乃初意。",
            "黄雲堆壠畝，早稻一尺穗。",
            "所欣居者樂，未敢嘆勞勩。",
            "詔書寛逋負，豪吏不少置。",
            "民窮戒勿擾，天下適無事。"
        ],
        "title": "鉛山道中小休",
        "id": "fd5dd0b6-adbf-4b03-9000-dc21de271fa8"
    },
    {
        "author": "陳淵",
        "paragraphs": [
            "醉鄉佳處許誰臨，幸有匏尊可共斟。",
            "要試從前寛窄量，但知空盞莫辭深。"
        ],
        "title": "贈别楊至游三首  其一",
        "id": "7595fa84-eb91-4626-abec-f7694dfe58b0"
    },
    {
        "author": "陳淵",
        "paragraphs": [
            "和平簡易是吾師，自有家風更問誰。",
            "不是妙年狂氣歇，可能從我獨無疑。"
        ],
        "title": "贈别楊至游三首  其二",
        "id": "b40c4b4f-9f28-4cfc-8bf9-2f3c360c472a"
    },
    {
        "author": "陳淵",
        "paragraphs": [
            "貪瞋癡盡即如如，究竟心源一法無。",
            "應悟濓溪真古佛，始知伊洛是醇儒。"
        ],
        "title": "贈别楊至游三首  其三",
        "id": "cc379582-b179-4653-ad02-f39569452a37"
    },
    {
        "author": "陳淵",
        "paragraphs": [
            "石芝附石元無根，有名不載農黄文。",
            "絳囊遠致自東海，謫仙爲向詩中論。",
            "談餘得味仍遭苦，未辨終甘莫輕吐。",
            "此言要自顯真心，不比繁辭較鍾乳。",
            "太丘晚交誰獨深，梁溪心如百鍊金。",
            "只應異代友元禮，許國有盟今更尋。",
            "雙魚萬里將芹子，妙意難名聊寄耳。",
            "餘甘橄欖正須渠，它日忠信今悟矣。"
        ],
        "title": "次韻李伯紀舍人食了齋所寄石芝有感",
        "id": "1e1b7efe-aff7-49ff-bfca-dacfe5d7cc45"
    },
    {
        "author": "陳淵",
        "paragraphs": [
            "春入庭柯寸寸藍，風簷孤坐怯輕衫。",
            "青天白日從来好，柏樹桃花子細參。"
        ],
        "title": "書室獨坐",
        "id": "720d6577-c9f1-4679-88c8-fb3549f96750"
    },
    {
        "author": "陳淵",
        "paragraphs": [
            "扁舟西下趁殘陽，目斷雲邊歸雁行。",
            "短棹莫辭風浪惡，人間平地有羊腸。"
        ],
        "title": "自浦城放船下建安寄龐幾先  其一",
        "id": "ec76c86b-17ea-4e4b-8edd-6b49b543bfab"
    },
    {
        "author": "陳淵",
        "paragraphs": [
            "茅柴也解發清狂，仰看雲天盡十觴。",
            "白首歲寒猶道路，自憐無意避風霜。"
        ],
        "title": "自浦城放船下建安寄龐幾先  其二",
        "id": "02906528-db58-40d4-8f7d-0564a261b9d2"
    },
    {
        "author": "陳淵",
        "paragraphs": [
            "溪山自昔東陽勝，賓客偏於北海多。",
            "四坐英標真倚玉，一時雄辨劇懸河。",
            "淹留慙應三刀夢，豈弟仍傳五袴歌。",
            "更避正堂延蓋老，待將清淨繼蕭何。"
        ],
        "title": "奉陪婺州守南樓宴集",
        "id": "0627724e-91c7-4297-9b40-67775168b23b"
    },
    {
        "author": "陳淵",
        "paragraphs": [
            "西山淼淼送斜陽，往事回頭一夢長。",
            "萬里喜霑新雨露，百年重拓舊金湯。",
            "杵聲撼野雷初動，鍤柄揮風蟻自行。",
            "尊俎折衝今可恃，補牢端爲念亡羊。"
        ],
        "title": "奉陪龜山先生觀修城",
        "id": "8764f383-b76f-424f-9388-04e68397ee21"
    },
    {
        "author": "陳淵",
        "paragraphs": [
            "結交自惜羞餘耳，直要人情淡如水。",
            "晏嬰鮑叔久已亡，嗟我欲從誰氏子。",
            "大栟筆陣掃千人，詩成不顧俗士瞋。",
            "長歌欲奪謫仙氣，短韻更逼宣城真。",
            "爾来念我知交絕，託以不能資老拙。",
            "自笑今年錐也無，何須更覓針頭鐵。"
        ],
        "title": "次韻鄧志宏和吏部謝公鐵字韻詩二首  其一",
        "id": "1d0ecb81-1b82-44de-af5f-e89e1bec0c46"
    },
    {
        "author": "陳淵",
        "paragraphs": [
            "愁霖十日槎生耳，寒氣薄人如著水。",
            "坐對毗耶數卷書，未厭銅爐燒柏子。",
            "區區我亦可憐人，只有無求人不瞋。",
            "雖無名字振京國，不屈未應慙子真。",
            "凍琴壁間絃自絕，袖手深藏鳩更拙。",
            "本無流水遣誰知，此去從人譏嚼鐵。"
        ],
        "title": "次韻鄧志宏和吏部謝公鐵字韻詩二首  其二",
        "id": "d8fad96c-32a8-4029-a5a4-726c264ae7b1"
    },
    {
        "author": "陳淵",
        "paragraphs": [
            "石馬祠門餘隻耳，夢魂先過瞿塘水。",
            "人間得喪豈偶然，可笑紛紛夸奪子。",
            "文章自古多窮人，妙奪造化天應瞋。",
            "謾言勤苦得富貴，見彈求鴞何日真。",
            "張羅門巷行人絕，歲晏誰憐生事拙。",
            "窮通有數勿復言，已辦此心堅似鐵。"
        ],
        "title": "再和鄧志宏二首  其一",
        "id": "67a1ed1f-0ac2-4b42-adec-634e9c3b4bc7"
    },
    {
        "author": "陳淵",
        "paragraphs": [
            "先友遺書猶在耳，念之清淚如鉛水。",
            "可憐萬事已忘情，獨嘗託我芝蘭子。",
            "阿戎文采映前人，脱略不顧妻孥瞋。",
            "却能飲我瞑眩藥，知我老大言尤真。",
            "利欲昏人須猛絕，妙年母謂吾謀拙。",
            "古來解使玉如泥，劍鋩除是錕鋙鐵。"
        ],
        "title": "再和鄧志宏二首  其二",
        "id": "0e82ecdb-1c79-4783-b72f-e3a2578020d1"
    },
    {
        "author": "陳淵",
        "paragraphs": [
            "曾聽尊前世綵歌，喜聞烟袖舞婆娑。",
            "名駒汗血得夷路，老柏凌霜只舊柯。",
            "桃李盛時隨地有，芝蘭生處近人多。",
            "春風二月年年事，莫問靈椿歲幾何。"
        ],
        "title": "廖成伯奉議生辰",
        "id": "26665876-79a1-46a8-b9d3-a72b287e1feb"
    },
    {
        "author": "陳淵",
        "paragraphs": [
            "柱頤脩劍上凌煙，自古功名亦偶然。",
            "鐘鼎山林俱不惡，一瓢吾欲盡餘年。"
        ],
        "title": "交溪靜安院見許尉題壁次韻",
        "id": "0a3628ea-0f29-4315-ba4b-4fa8ee69dc69"
    },
    {
        "author": "陳淵",
        "paragraphs": [
            "河圖布畫非人力，鳥跡成文豈偶然。",
            "自昔秘藏神所護，至今陳露墨猶鮮。",
            "胸襟有道推先覺，斤斧無情肯自全。",
            "但欲剖心彰景命，爨桐何意擬薰絃。"
        ],
        "title": "用中示以字瑞既書其事又賦詩一首",
        "id": "1c1803b1-22a4-4b6a-9b46-6e5c06101009"
    },
    {
        "author": "陳淵",
        "paragraphs": [
            "春來無物不爭妍，爨木呈祥孰使然。",
            "應爲奇文開奧穾，不隨凢卉競蕃鮮。",
            "窪隆密向暌中合，點畫仍從毁處全。",
            "御史說符直可騐，從来謀國直如絃。"
        ],
        "title": "字瑞奇特再用前韻",
        "id": "82b7b120-2295-437a-a8a1-bcc77adbccbb"
    },
    {
        "author": "陳淵",
        "paragraphs": [
            "東井遥觀盾日升，南風猶入舜絃鳴。",
            "鵬程九萬豈終息，椿歲八千方再榮。",
            "平世功名期鳳鳥，一時文采應長庚。",
            "浮瓜沉李年年事，稽首弧南一點明。"
        ],
        "title": "提舉生辰",
        "id": "941c7b5a-75b9-4016-9f38-c463b3ecbdaf"
    },
    {
        "author": "陳淵",
        "paragraphs": [
            "北固樓前萬頃秋，月明風定大江流。",
            "從来此地多英傑，果有奇才副簡求。",
            "秀氣一天開夜色，威名千里駕潮頭。",
            "山川長在人難老，應抱文章入相周。"
        ],
        "title": "俞憲生辰  其一",
        "id": "6815b444-1d8d-4088-809b-e5e9dd5d449a"
    },
    {
        "author": "陳淵",
        "paragraphs": [
            "淮南持斧功成後，甌粵乘軺喜蹔臨。",
            "使者英標衣蹙繡，近臣新渥帯横金。",
            "三山氣入中秋好，八郡香焚曉霧深。",
            "已爲黎元開壽域，可無椿歲慰人心。"
        ],
        "title": "俞憲生辰  其二",
        "id": "fe653831-735e-46c7-82fc-fad0b7f0aa3e"
    },
    {
        "author": "陳淵",
        "paragraphs": [
            "象緯祥光動，門弧瑞氣纒。",
            "秋来孤鶴徤，霜近古松堅。",
            "鄰境豺狼盡，新恩雨露偏。",
            "軺車猶問俗，寶带獨優賢。",
            "投筆男兒志，封侯烈士年。",
            "老成端可恃，終冀勒燕然。"
        ],
        "title": "耿憲生辰",
        "id": "e0385cbf-61ef-4859-b496-489787726612"
    },
    {
        "author": "陳淵",
        "paragraphs": [
            "至公無轍迹，萬變歸諸正。",
            "誰云學則然，要在成以性。",
            "我公鍾間氣，異禀剛且勁。",
            "一毫不容私，心境自澄映。",
            "超然是非表，燭物眼常淨。",
            "還將溟渤量，一了百川競。",
            "由来仁者壽，茲理天所命。",
            "欲知椿齡永，視此寛平政。",
            "桂花弄小春，晚香適再盛。",
            "年年幾望月，影泛杯中聖。",
            "尚書心如水，遠裔有餘慶。",
            "何以繼清風，家聲南北鄭。"
        ],
        "title": "鄭漕生辰二首  其一",
        "id": "e1610873-be18-4cd4-ba1a-e84192965199"
    },
    {
        "author": "陳淵",
        "paragraphs": [
            "象緯祥光動，門弧瑞氣盈。",
            "小陽春在序，幾望月偏明。",
            "他日三千牘，清時九萬程。",
            "名因使粵重，功自滿吳成。",
            "偉量溟波闊，奇詞錦段呈。",
            "褒揚看唾玉，輕重倚提衡。",
            "松柏真難老，芝蘭足後生。",
            "筍班行趣召，金带已先横。",
            "內史言何美，尚書心自清。",
            "祇應南北相，重振舊家聲。"
        ],
        "title": "鄭漕生辰二首  其二",
        "id": "275ee924-e550-46b3-9f4e-3c4f696fe928"
    },
    {
        "author": "陳淵",
        "paragraphs": [
            "氣轉初寒候，祥開既望辰。",
            "應時来鸑鷟，占夢獲麒麟。",
            "盛德圭無玷，高才竹有筠。",
            "胸襟藏巨壑，人物妙洪鈞。",
            "使者光華遠，朝廷寵數新。",
            "鵬程九萬里，椿幹八千春。",
            "鼎鼐虚前席，風雲即要津。",
            "黒頭紆袞繡，天意在斯民。"
        ],
        "title": "唐大夫生辰",
        "id": "0d22c64b-c867-494f-91a9-04f8c4b0bb19"
    },
    {
        "author": "陳淵",
        "paragraphs": [
            "畏途千里可宵行，正是鄰邦道路平。",
            "諭蜀昔傳司馬檄，備吳今罷亞夫營。",
            "陰雲掃地千林出，曉月凌空萬騎迎。",
            "緩带驛亭留險語，春雷端使蟄蟲驚。"
        ],
        "title": "次韻運使龍圖寵示道中夜行之什",
        "id": "10258924-fe5e-4666-8449-0fb9e54156b0"
    },
    {
        "author": "陳淵",
        "paragraphs": [
            "淵明束带向督郵，已覺歸思不可留。",
            "紛紛朱墨何時休，豈得置錐無一丘。",
            "平生涉世如虚舟，明月從人驚暗投。",
            "胸次已無涇渭流，不應在我緣春秋。"
        ],
        "title": "次韻子靜",
        "id": "7104c0d5-f3bd-4c49-b9a4-bc24803fec48"
    },
    {
        "author": "陳淵",
        "paragraphs": [
            "中朝人物競推先，富貴前途看永年。",
            "九萬里程飛正遠，八千春幹久彌堅。"
        ],
        "title": "黄兵部生辰四首  其一",
        "id": "2b8b9a57-5854-4cf8-b375-4219429d90ae"
    },
    {
        "author": "陳淵",
        "paragraphs": [
            "南國初持使節回，斑衣仍把錦新裁。",
            "大椿更向萱堂祝，長到春来共壽杯。"
        ],
        "title": "黄兵部生辰四首  其二",
        "id": "26cb4ff6-c23d-45f7-ae66-f5bf7ba740c9"
    },
    {
        "author": "陳淵",
        "paragraphs": [
            "蚤歲飛榮應宿郎，至今鷄舌尚含香。",
            "未應駟馬誇流俗，只爲慈親樂故鄉。"
        ],
        "title": "黄兵部生辰四首  其三",
        "id": "313c6d2d-f51b-4090-9d7b-e495a7ab3b5c"
    },
    {
        "author": "陳淵",
        "paragraphs": [
            "地上泉流府庫充，艱難天與歲時豐。",
            "他時若論關中漕，合數蕭何第一功。"
        ],
        "title": "黄兵部生辰四首  其四",
        "id": "61a21b10-2fc8-4640-a1fd-1eda025d5ce6"
    },
    {
        "author": "陳淵",
        "paragraphs": [
            "達士豈嫌祠竈請，虞人安可以旌招。",
            "由来不戀五斗粟，自是叩門勝折腰。"
        ],
        "title": "遯齋有感",
        "id": "0e485ed4-2657-44e0-bc63-342bd477a913"
    },
    {
        "author": "陳淵",
        "paragraphs": [
            "黄昏欲去更凭欄，珍重銀蟾照膽寒。",
            "可是歌眉能繫别，人間無此好溪山。"
        ],
        "title": "戲題延平閣上  其一",
        "id": "f7adad9f-ca64-4394-bbf2-8f9c750dad8b"
    },
    {
        "author": "陳淵",
        "paragraphs": [
            "西風吹露濕峩冠，迥立三山二水間。",
            "後夜江樓應殢酒，一鈎殘月與誰看。"
        ],
        "title": "戲題延平閣上  其二",
        "id": "4c2ccb02-e392-4406-ada1-0397757c82e1"
    },
    {
        "author": "陳淵",
        "paragraphs": [
            "它時對語聞鶯遷，青秧離離初揷田。",
            "重来刈稻歌有年，浪過日月將誰憐。",
            "故人落筆生雲煙，胸中端有萬斛泉。",
            "從来經笥謾便便，詩書何如一囊錢。",
            "有時玉樹臨風前，仰視落日窺層巔。",
            "已知萬古然不然，得處往往多忘筌。",
            "正須青綾護醉眠，坐使士類歸埴埏。",
            "不應直爲蓴鱸還，夜聽秋雨窮遺編。",
            "我今已辦訪戴船，日欲倚棹寒潭邊。",
            "要當學海如百川，未信軻死今無傳。"
        ],
        "title": "謁羅養蒙辱示長篇次韻",
        "id": "500c16bc-ffec-45f8-bac5-69da605e0699"
    },
    {
        "author": "陳淵",
        "paragraphs": [
            "粥魚齋鼓網蛛窠，古寺長廊客少過。",
            "唯有一溪明月在，夜寒偏向斷垣多。"
        ],
        "title": "小詩七首寄養蒙兼呈景駿  其一",
        "id": "657a67a4-be5d-4b55-851e-045acaf6f41a"
    },
    {
        "author": "陳淵",
        "paragraphs": [
            "斜陽不到竹陰幽，小徑縈紆傍碧流。",
            "行到草深橋斷處，却乘明月泛歸舟。"
        ],
        "title": "小詩七首寄養蒙兼呈景駿  其二",
        "id": "9f38fc9b-5c72-46b0-ad83-8987aa422dd8"
    },
    {
        "author": "陳淵",
        "paragraphs": [
            "它時樽酒對春風，夜雨霏霏扺曉鐘。",
            "但說尋常往来地，豈知重到有丹楓。"
        ],
        "title": "小詩七首寄養蒙兼呈景駿  其三",
        "id": "c621ba90-c280-4400-82b1-b4ae9612598d"
    },
    {
        "author": "陳淵",
        "paragraphs": [
            "太史溪頭十里間，朝陽峰下水涵天。",
            "青鞋不踏紅塵陌，夢斷僧窗又一年。"
        ],
        "title": "小詩七首寄養蒙兼呈景駿  其四",
        "id": "235af4ff-9b06-4d61-b2ae-fe4ec0dfcdc2"
    },
    {
        "author": "陳淵",
        "paragraphs": [
            "才疏不下孔北海，道廣更師陳太丘。",
            "世路風波無着處，却尋真隱得清游。"
        ],
        "title": "小詩七首寄養蒙兼呈景駿  其五",
        "id": "3e73355a-a4b0-4963-bca2-f5b98959c7c1"
    },
    {
        "author": "陳淵",
        "paragraphs": [
            "二妙胸中萬頃寛，詩成千字海濤飜。",
            "已能共入淵騫室，自是同登李杜壇。"
        ],
        "title": "小詩七首寄養蒙兼呈景駿  其六",
        "id": "6d829add-b1cb-4315-bb08-1c648c70c310"
    },
    {
        "author": "陳淵",
        "paragraphs": [
            "晚交誰似兩龔清，冰雪情懷獨老成。",
            "揚粃在前容齒長，積薪居上看文鳴。"
        ],
        "title": "小詩七首寄養蒙兼呈景駿  其七",
        "id": "3ca3895a-b0e7-4f44-af48-d56141587b90"
    },
    {
        "author": "陳淵",
        "paragraphs": [
            "據牀招佳月，月轉牀屢移。",
            "夜久風露涼，孤斟樂忘歸。",
            "冰輪擅空闊，是處留清輝。",
            "浮雲掃除盡，如與賞心期。",
            "我行萬物表，中空無一疵。",
            "光明徧十方，毫髪了無遺。",
            "心境互融澈，起坐迷東西。",
            "此生看此月，十年悼無時。",
            "它日客共飲，淋浪酒霑衣。",
            "十語久不契，此心唯自知。",
            "西風掃殘暑，秋色日益奇。",
            "憂國付鼎食，消閑屬山棲。",
            "恐妨此時樂，勿露囊中錐。"
        ],
        "title": "玩月",
        "id": "45c2d4cb-5356-4cf6-8774-d7a3fb94cbdc"
    },
    {
        "author": "陳淵",
        "paragraphs": [
            "陽明連絡四支中，胃氣由来處處通。",
            "但使黄婆能飽飯，客邪端的不須攻。"
        ],
        "title": "三絕句寄幾先  其一",
        "id": "b0409608-4aa4-4a10-bdc7-5cec6ee13896"
    },
    {
        "author": "陳淵",
        "paragraphs": [
            "冷暖平生既自知，是中無病欲誰醫。",
            "但思寒熱從何得，未用長吟譴鬼詩。"
        ],
        "title": "三絕句寄幾先  其二",
        "id": "4052a68c-d30b-47be-8703-48f0326482e8"
    },
    {
        "author": "陳淵",
        "paragraphs": [
            "敵犯東南夜壘驚，却防西北有奇兵。",
            "將軍堅卧鼻雷吼，七國崢嶸次第平。"
        ],
        "title": "三絕句寄幾先  其三",
        "id": "abf72416-3756-4d7d-b08b-97bcd11334bc"
    },
    {
        "author": "陳淵",
        "paragraphs": [
            "霧壓山城石徑遥，筍輿乘月度溪橋。",
            "已投柳舍人方起，却訪鱣堂市未囂。"
        ],
        "title": "道出南浦見蕭子莊十首  其一",
        "id": "022936d4-af5a-4f3c-ac46-f91a7d19ddfb"
    },
    {
        "author": "陳淵",
        "paragraphs": [
            "牆仞未容肩可及，豹斑時許管能窺。",
            "相逢一笑無餘事，明月滿懷心自知。"
        ],
        "title": "道出南浦見蕭子莊十首  其二",
        "id": "a9bdf8d8-4349-4364-b2ed-364105550a3b"
    },
    {
        "author": "陳淵",
        "paragraphs": [
            "雨絲收盡暮天涼，萬竅號風釀曉霜。",
            "待趁新晴出閩嶺，夜談還喜漏偏長。"
        ],
        "title": "道出南浦見蕭子莊十首  其三",
        "id": "f94e4c55-cf92-4efe-aa82-76f6439ae258"
    },
    {
        "author": "陳淵",
        "paragraphs": [
            "平生交契獨公深，歲晚那無裹飯心。",
            "白首它年林下約，此盟端的幾時尋。"
        ],
        "title": "道出南浦見蕭子莊十首  其四",
        "id": "8bb86939-558a-4e95-a4b0-4c76e7887724"
    },
    {
        "author": "陳淵",
        "paragraphs": [
            "五年重見各蒼顔，往事紛紛醉夢間。",
            "不爲投閑多暇日，豈能千里謁龜山。"
        ],
        "title": "道出南浦見蕭子莊十首  其五",
        "id": "cd2ad82e-565a-4547-b2e3-6c88fe2886fe"
    },
    {
        "author": "陳淵",
        "paragraphs": [
            "龜山涉世若虚舟，觸處忘懷得自由。",
            "道大不容長役役，心閑無事只休休。"
        ],
        "title": "道出南浦見蕭子莊十首  其六",
        "id": "8900ee5b-3d1c-49e7-8085-e7152dc760b9"
    },
    {
        "author": "陳淵",
        "paragraphs": [
            "了齋已復歸黄壤，便恐人間此道微。",
            "後代不知誰得法，祇今無復更傳衣。"
        ],
        "title": "道出南浦見蕭子莊十首  其七",
        "id": "5167856e-9f53-4dfb-adbc-4113a669902e"
    },
    {
        "author": "陳淵",
        "paragraphs": [
            "四海知心有幾人，淡然今與鬼爲鄰。",
            "天下共寃渠不恨，平生憂國自忘身。"
        ],
        "title": "道出南浦見蕭子莊十首  其八",
        "id": "2c4a1923-5131-4758-b257-bf8c3cc673da"
    },
    {
        "author": "陳淵",
        "paragraphs": [
            "斯文初不間衡茅，但有玄經豈患嘲。",
            "騏驥從他千里足，鷦鷯容我一枝巢。"
        ],
        "title": "道出南浦見蕭子莊十首  其九",
        "id": "65fba4bb-590f-4786-843e-16ae5e111313"
    },
    {
        "author": "陳淵",
        "paragraphs": [
            "我在龍潭直下居，西来應不少雙魚。",
            "故人南浦如相憶，爲寄平安尺素書。"
        ],
        "title": "道出南浦見蕭子莊十首  其一○",
        "id": "1c9b810c-7407-4b05-b346-e68628231afe"
    },
    {
        "author": "陳淵",
        "paragraphs": [
            "三峰卓立蒼崕表，朝夕雲煙自圍繞。",
            "幾年不向眼中青，忽露全身萬山曉。",
            "凝然不動亘今昔，陌上行人空自老。",
            "我生悟此其已久，夢事縈人嗟未了。",
            "却怪神龍依絕頂，獨以一身蟠故沼。",
            "風雷際會豈無時，忍視饑氓日紛擾。",
            "未能呵汝救凶年，明朝馬首霜風早。"
        ],
        "title": "過江郎巖下少駐感而有作",
        "id": "81d411a9-f484-4fc7-b76f-625f31118fd8"
    },
    {
        "author": "陳淵",
        "paragraphs": [
            "霜風卷地號，達曉不成雨。",
            "游雲乍蔽虧，朝日翳復吐。",
            "衢梁三日行，去往迷處所。",
            "茅簷得小休，蔬飯不能舉。",
            "所嗟兵火餘，白骨莾無主。",
            "鄰邦歲又惡，賈飯逐婺女。",
            "遏糴彼何忍，楚越視心膂。",
            "况欲賊取之，不救溝壑苦。",
            "生逢堯舜代，短袖不容舞。",
            "空餘衛物心，持此欲誰語。",
            "故人幕中傑，籌畫多所補。",
            "朝譽競推先，丘壑終自許。",
            "平生陳琳檄，解使頭風愈。",
            "容我七子間，泛愛果輕與。",
            "此生聽造物，未能狙公芧。",
            "牧羊或可息，抱關亦易處。",
            "要以一溉勤，聊潤漢陰圃。"
        ],
        "title": "三衢道中感懷寄龐幾先",
        "id": "d81df9ec-11ac-49a5-88b5-d100cf052656"
    },
    {
        "author": "陳淵",
        "paragraphs": [
            "簿書堆裏只匆匆，過眼繁紅夜雨中。",
            "可念青春看又老，一杯無計略從容。"
        ],
        "title": "二月五日入都廳久坐候山甫不至廳前桃花一夜風雨落盡感事寫懷",
        "id": "7df3e337-9d98-4a75-9a53-d8ad65e5b595"
    },
    {
        "author": "陳淵",
        "paragraphs": [
            "溪山有底好，適契貧士欲。",
            "敢論生不侯，但喜夢非僕。",
            "千秋釣臺水，不濯市朝足。",
            "而我獨何人，得寓塵埃目。",
            "擕笻縱朝步，初日穿林麓。",
            "西風扶兩腋，一舉千里鵠。",
            "東窺夫差國，繁華混真俗。",
            "濁流駕頽波，一往不可復。",
            "之子居其間，嗜古追前躅。",
            "爲寄無絃琴，一和郢中曲。"
        ],
        "title": "曉登嚴陵釣臺和安止所留詩",
        "id": "c05480a3-c4ca-4cec-9144-0e4b3dd97561"
    },
    {
        "author": "陳淵",
        "paragraphs": [
            "人閑得安眠，夢斷了無欲。",
            "那思趨朝士，一馬百夫僕。",
            "况聞稻苗盛，昨夜新雨足。",
            "一飽如可期，吾事豈多目。",
            "盆山鬱葱蒨，酌水周其麓。",
            "照我本來面，真白非浴鵠。",
            "故應此間住，却掃便違俗。",
            "超然寂照中，無往亦非復。",
            "百年只爾是，行矣毋躑躅。",
            "區區欲何爲，世路羊腸曲。"
        ],
        "title": "再用前韻",
        "id": "2e2ee0f9-d27e-44cc-9b7f-30baf6ff7a7a"
    },
    {
        "author": "陳淵",
        "paragraphs": [
            "驛路塗泥一尺深，竹輿高下歷千岑。",
            "愁霖洗盡梅梢雪，把酒無人慰此心。"
        ],
        "title": "過崇仁莫宿山寺書事",
        "id": "ec9b0efc-2df1-4ed4-9932-0747be7df32b"
    },
    {
        "author": "陳淵",
        "paragraphs": [
            "刺水秧針出已齊，雨餘膏澤未全犁。",
            "道傍牛喘無情問，慚愧林間布穀啼。"
        ],
        "title": "自梅花村回道中書壁四首  其一",
        "id": "734e48fe-8f08-46b8-8c80-1b412c8c4191"
    },
    {
        "author": "陳淵",
        "paragraphs": [
            "綫路縈紆遶亂山，筍輿追逐棘林間。",
            "艱難那解蘇疲瘵，自笑奔馳未得閑。"
        ],
        "title": "自梅花村回道中書壁四首  其二",
        "id": "9eb3930e-47a0-470a-9d58-91931d86747f"
    },
    {
        "author": "陳淵",
        "paragraphs": [
            "野花無數不知名，映竹臨流若有情。",
            "掃盡殘紅春去後，亂山深處眼增明。"
        ],
        "title": "自梅花村回道中書壁四首  其三",
        "id": "6a5220d9-67cd-4069-888d-e6aaf5664d17"
    },
    {
        "author": "陳淵",
        "paragraphs": [
            "城郭初看委地紅，川原今見綠蒙茸。",
            "驚人節物催華髪，留滯窮山醉夢中。"
        ],
        "title": "自梅花村回道中書壁四首  其四",
        "id": "7825cf20-1df5-470b-bcfe-6f10be8bf532"
    },
    {
        "author": "陳淵",
        "paragraphs": [
            "郭外盈疇草又齊，十年猶負带經犂。",
            "未應五斗能留我，端爲癡兒索飯啼。"
        ],
        "title": "邑中諸公見和再用前韻  其一",
        "id": "cb4202e8-a039-4c3d-ae24-1effa5847786"
    },
    {
        "author": "陳淵",
        "paragraphs": [
            "馬上悠悠夢故山，茅齋依舊水雲間。",
            "長懷竊轡塵沙外，豈願駢頭十二閑。"
        ],
        "title": "邑中諸公見和再用前韻  其二",
        "id": "8b385c26-8076-40cb-8355-25794f811a3f"
    },
    {
        "author": "陳淵",
        "paragraphs": [
            "冷艶幽香不可名，老年春去獨關情。",
            "林深霧暗何由見，賴有薰風爲證明。"
        ],
        "title": "邑中諸公見和再用前韻  其三",
        "id": "9b17d602-3d6c-4f70-be96-71dc902f4b19"
    },
    {
        "author": "陳淵",
        "paragraphs": [
            "看盡愁人萬點紅，曉来雙鬂白於茸。",
            "它時儻記江南夢，畫我黄梅細雨中。"
        ],
        "title": "邑中諸公見和再用前韻  其四",
        "id": "c0ff99d1-39e1-45f3-9c33-7d35941231e0"
    },
    {
        "author": "陳淵",
        "paragraphs": [
            "詔書寛逋負，國用豈云闕。",
            "郡邑有常供，征求安敢輟。",
            "稽遲推蚤暮，鈎摘劇豪髪。",
            "饑氓困鞭箠，十室九告竭。",
            "連雨催早稻，雪穗迷空闊。",
            "要令公私辦，當復俟旬月。",
            "平生慮患深，獻玉每遭刖。",
            "憂民已無策，問俗聊省罰。",
            "陽城吾所慕，晚官敢求達。",
            "寧無撫字心，便覺催科拙。"
        ],
        "title": "被檄下鄉督税作釋負",
        "id": "9026b705-492a-440c-9e66-9e904f13c1ba"
    },
    {
        "author": "陳淵",
        "paragraphs": [
            "雷霆挾雨驚殘夢，蕭艾乘風醒宿酲。",
            "黄檗一杯清晝永，張羅誰復問交情。"
        ],
        "title": "夏日雨後戲書",
        "id": "c1300c51-504a-4988-8530-cc4d2d464d5c"
    },
    {
        "author": "陳淵",
        "paragraphs": [
            "沉李浮瓜記昔游，重来氊帽映貂裘。",
            "乘風喜見經旬御，泛雪難留半夜舟。",
            "坐上談機通一馬，筆間詞刃失全牛。",
            "尊前它日論詩地，柱後微文阻獻酬。"
        ],
        "title": "與張司錄",
        "id": "792294b8-004c-477d-a08e-1def8a821e92"
    },
    {
        "author": "陳淵",
        "paragraphs": [
            "浪蘂浮花逐去程，流紅應恨水無情。",
            "簷間頗厭催歸語，木杪空憐喚友聲。",
            "念遠却回鴻陣急，忘貧重到鷰巢成。",
            "待憑物理追風御，懷抱如今喜盡傾。"
        ],
        "title": "奉和司錄道中二首 山行",
        "id": "bbcfdc59-ef82-4e12-a319-af73d2a3c842"
    },
    {
        "author": "陳淵",
        "paragraphs": [
            "雲路横翔計似疏，二原清賞更誰如。",
            "池塘草滿供詩夢，煙雨春来入畫圖。",
            "落莫早知貧是病，參池今悟直爲迂。",
            "傍人大笑公焉取，爲說忘機或類吾。"
        ],
        "title": "奉和司錄道中二首 偶成",
        "id": "88ddaf84-3ea7-4fba-b046-d30c032e31a7"
    },
    {
        "author": "陳淵",
        "paragraphs": [
            "葉底鶯初囀，枝頭蝶漸稀。",
            "雨餘憐草長，風定恐花飛。",
            "遲暮歌終寠，淹留嘆式微。",
            "更堪西去雁，聲逐晚雲歸。"
        ],
        "title": "和司錄行縣道中偶風雨有感之作六首  其一",
        "id": "c53b0d82-c87c-4b3c-8362-68eedffcbed0"
    },
    {
        "author": "陳淵",
        "paragraphs": [
            "吏隱聲藏霧，天游更御風。",
            "分攜方舉白，轉盼復堆紅。",
            "北去豺狼盡，春回雨露同。",
            "向來相對飲，應復念鄰翁。"
        ],
        "title": "和司錄行縣道中偶風雨有感之作六首  其二",
        "id": "9187359a-22f0-4608-a9f1-94bea48f6a0b"
    },
    {
        "author": "陳淵",
        "paragraphs": [
            "非關濃艶能傾國，可是幽香解返魂。",
            "正爾彫零廢吟賞，欲留佳麗度晨昏。"
        ],
        "title": "和司錄行縣道中偶風雨有感之作六首  其三",
        "id": "4c40720b-5938-442a-87c7-012bdf08c61d"
    },
    {
        "author": "陳淵",
        "paragraphs": [
            "酴醿卧雨有餘態，芍藥倚風無限情。",
            "正是江南花欲盡，淡雲来往日微明。"
        ],
        "title": "和司錄行縣道中偶風雨有感之作六首  其四",
        "id": "a3ac9fe0-14e6-416b-bcb8-9beb917d2efb"
    },
    {
        "author": "陳淵",
        "paragraphs": [
            "山頭漠漠煙藏樹，山下潺潺水滿溪。",
            "全勝長安花柳陌，萬人塵裏逐輪蹄。"
        ],
        "title": "和司錄行縣道中偶風雨有感之作六首  其五",
        "id": "0ba2a226-7a89-4bf8-bce8-eded5f8e8bcd"
    },
    {
        "author": "陳淵",
        "paragraphs": [
            "江山似爲詩人設，風雨故應春日多。",
            "醉裏吟哦聊自適，眼前開落莫誰何。"
        ],
        "title": "和司錄行縣道中偶風雨有感之作六首  其六",
        "id": "925e5ff8-f62f-43d1-b618-a01188b4510f"
    },
    {
        "author": "陳淵",
        "paragraphs": [
            "壯歲英標冠士林，莫年詩酒任浮沉。",
            "奇姿不見臨風玉，妙語空傳擲地金。",
            "殘稾有誰知句眼，斷絃何處覓琴心。",
            "他時戲笑成陳迹，惆悵江亭十畝陰。"
        ],
        "title": "饒州張宏中挽詞二首  其一",
        "id": "01b02fe1-0abd-4a90-87ef-9cec6a7d9dcf"
    },
    {
        "author": "陳淵",
        "paragraphs": [
            "畫棟雕甍照水村，簮裳多在脊令原。",
            "百年得計南山豆，萬事忘懷北海尊。",
            "自昔功名何世乏，迨今文字幾人存。",
            "遺書儻有毫芒在，爲語韓公請備論。"
        ],
        "title": "饒州張宏中挽詞二首  其二",
        "id": "8770d189-6e2a-47dd-a1a4-498a6daa582a"
    },
    {
        "author": "陳淵",
        "paragraphs": [
            "前輩風流曉露零，忽逢豪士壯心驚。",
            "雷霆落筆千人掃，珠玉成詩萬户輕。",
            "應許翰林追敏捷，肯容開府鬬新清。",
            "向来乞米無佳傳，端欲投瓜趣報瓊。"
        ],
        "title": "次韻李聳卿",
        "id": "d74e01a6-a925-417d-b0a8-861e5b68e6b0"
    },
    {
        "author": "陳淵",
        "paragraphs": [
            "一寸丹誠貫上穹，坐令千里走龍工。",
            "驕陽彌目苗將槁，甘雨連霄澤已豐。",
            "便覺風霜傾意盡，豈愁荆棘致年凶。",
            "江南歲漕知無闕，遥想中都喜氣同。"
        ],
        "title": "次韻李聳卿賀太守禱雨有應二首  其一",
        "id": "44dc8331-50fe-477a-9f1c-ecc8cbf75445"
    },
    {
        "author": "陳淵",
        "paragraphs": [
            "使君憂國願年豐，肯放炎威久病農。",
            "盡道胸中藏渤澥，誰知筆下起蛟龍。",
            "曉涼秋氣生蘄簟，夢斷簷聲带梵鐘。",
            "高卧已傳民訟息，秪應仁政古難逢。"
        ],
        "title": "次韻李聳卿賀太守禱雨有應二首  其二",
        "id": "cb809549-dd9e-4509-be5e-a2b64c45e7a7"
    },
    {
        "author": "陳淵",
        "paragraphs": [
            "梅豆班班已滿枝，暗香猶未吐酴醿。",
            "和風煖日江南路，正是山礬爛漫時。"
        ],
        "title": "歸自郡城見道中山礬盛開",
        "id": "fb50b822-f0a5-4712-a873-37787a0cf3d9"
    },
    {
        "author": "陳淵",
        "paragraphs": [
            "肩輿苦頓撼，步入山間路。",
            "崎嶇歷荆榛，砂礫窘芒屨。",
            "披雲造蕭寺，弛擔日已暮。",
            "僧房急解襪，一洗塵泥汙。",
            "瓦盤深及膝，湯暖得頻注。",
            "須臾和氣達，凜凜毛髪豎。",
            "翛然入無何，醉夢寧知處。",
            "此生事奔走，早晏失期度。",
            "念茲頃刻閑，百日不一遇。",
            "啖蔗入佳境，鐘響忽予寤。",
            "蒲團赴微火，黙坐聊箕踞。",
            "明朝塵沙黄，莫憶少陵句。"
        ],
        "title": "香嚴寺洗足",
        "id": "9b1dd966-af62-4d61-adce-7aea033cc975"
    },
    {
        "author": "陳淵",
        "paragraphs": [
            "竹籬茅舍近前溪，煙淡風微月上遲。",
            "認得暗香来去處，夜寒無路覓横枝。"
        ],
        "title": "山寺早梅三首  其一",
        "id": "475feaa2-7bef-4931-a80b-a63d50f21184"
    },
    {
        "author": "陳淵",
        "paragraphs": [
            "冰雪情懷未遽開，芝蘭風味已先回。",
            "故人隔歲無因見，一夜月明何處来。"
        ],
        "title": "山寺早梅三首  其二",
        "id": "4dcc4e58-2a07-49b9-bf3c-6a6ec79a99b3"
    },
    {
        "author": "陳淵",
        "paragraphs": [
            "丹蕚猶含綽約肌，水邊籬落雪晴時。",
            "此間妙得無言意，只有西湖處士詩。"
        ],
        "tags": [
            "西湖"
        ],
        "title": "山寺早梅三首  其三",
        "id": "19404ed1-1902-4f9b-9e65-d27de2ece880"
    },
    {
        "author": "陳淵",
        "paragraphs": [
            "雲間初日慘無光，天外歸鴻豈戀行。",
            "短景去人如掣電，不應留滯野梅香。"
        ],
        "title": "又題山寺二首  其一",
        "id": "06c5979a-4373-46ba-83ec-9c9eead85247"
    },
    {
        "author": "陳淵",
        "paragraphs": [
            "雲母燒香不見煙，夜深齋閣閉龍涎。",
            "此生暇日真難得，蕭寺重来已四年。"
        ],
        "title": "又題山寺二首  其二",
        "id": "b4ffdf9d-0371-4323-8c11-59003d77a055"
    },
    {
        "author": "陳淵",
        "paragraphs": [
            "馬上無端骨肉消，老来功業正寥寥。",
            "便須舉白追年少，莫恨紅粧不我饒。"
        ],
        "title": "即席和焦貫道",
        "id": "61a01a13-0201-40b2-b891-cb38a402c3f4"
    },
    {
        "author": "陳淵",
        "paragraphs": [
            "貧家豈有石麒麟，說夢哦詩愧杜陵。",
            "但得過庭追孔鯉，不愁傳鉢欠盧能。"
        ],
        "title": "趙元述慶得子次韻",
        "id": "e52fbb44-a202-48ec-ae40-90d7202de2fc"
    },
    {
        "author": "陳淵",
        "paragraphs": [
            "官閑竟日身無事，雨過連巒氣似熏。",
            "未暇含香朝瑣闥，且乘飛舄躡青雲。",
            "九天已振摶風翼，萬目難藏隱霧文。",
            "誰凭危欄親王唾，笑談應復許隨羣。"
        ],
        "title": "和周唐獻郎中登普光寺閣",
        "id": "d63c157b-9caa-43b7-8266-3cdd98fe3413"
    },
    {
        "author": "陳淵",
        "paragraphs": [
            "不將塵土嘆徒勞，白首驅馳任所遭。",
            "鸞鳳尚能安枳棘，鷽鳩何敢厭蓬蒿。",
            "論材競欲推嚢穎，備物何由數澗毛。",
            "末路固窮真自許，未應延頸試鳴號。"
        ],
        "title": "寄曹載德諫議二首  其一",
        "id": "7cce530c-bf48-4f09-8872-783a8c1c1ab3"
    },
    {
        "author": "陳淵",
        "paragraphs": [
            "晚途無復計行藏，捶楚塵埃秪自傷。",
            "未即賣刀歸買犢，自憐挾策亦亡羊。",
            "已無竿牘勤毛穎，肯爲簞瓢念孔方。",
            "尤喜故人書斷絕，不將栖棘戲仇香。"
        ],
        "title": "寄曹載德諫議二首  其二",
        "id": "e5e3c5b4-89a0-4db7-a5cc-5a143d33f9c1"
    },
    {
        "author": "陳淵",
        "paragraphs": [
            "澗松那可比山苗，謾說凌寒有後彫。",
            "更向鷄蟲論得失，何如鵬鷃各逍遥。",
            "三鍾幸自堪攘臂，五斗誰能更折腰。",
            "正使爭先任勞苦，虞人寧不愧弓招。"
        ],
        "title": "茂實被檄權永新以詩寄之",
        "id": "6d74ac9c-0976-42d4-92f4-a3113d2f4c25"
    },
    {
        "author": "陳淵",
        "paragraphs": [
            "聲外聞和豈待言，棒頭猶是老婆禪。",
            "如何更被文殊惑，却道維摩但黙然。"
        ],
        "title": "次韻李光祖南山四偈  其一",
        "id": "3b698cf9-837d-4d29-a087-e88100a0a1b6"
    },
    {
        "author": "陳淵",
        "paragraphs": [
            "臘窮春到不須臾，霜下陳根豈用耡。",
            "若信彫榮如轉轂，故應搖落有扶疏。"
        ],
        "title": "次韻李光祖南山四偈  其二",
        "id": "d35977da-faad-4a68-b37c-38a4db30395e"
    },
    {
        "author": "陳淵",
        "paragraphs": [
            "窗前松竹翠連山，窗下弦歌晝掩關。",
            "雪裏忍看梅欲吐，煙中遥認鳥知還。"
        ],
        "title": "次韻李光祖南山四偈  其三",
        "id": "ecf1d127-704e-4eaa-b27f-c1e1ed003f15"
    },
    {
        "author": "陳淵",
        "paragraphs": [
            "未暇南山訪隱居，祇應無處不逢渠。",
            "憑君一省從前夢，莫歎離羣歲又除。"
        ],
        "title": "次韻李光祖南山四偈  其四",
        "id": "7a69c94a-fee1-46b5-a80b-757c68a68318"
    },
    {
        "author": "陳淵",
        "paragraphs": [
            "眼在句中寧易知，意存言外一何微。",
            "柏舟故是仁人事，豈爲淹留念奮飛。"
        ],
        "title": "次韻光祖避地眉溪十絕  其一",
        "id": "38a82b91-4719-4e0a-99b8-6732689fd457"
    },
    {
        "author": "陳淵",
        "paragraphs": [
            "浮木如何濟巨川，積薪其下火將然。",
            "是中已有安身地，許爾垂紳玉几前。"
        ],
        "title": "次韻光祖避地眉溪十絕  其二",
        "id": "10ab145a-0c2f-42fa-838d-b8f9884edae5"
    },
    {
        "author": "陳淵",
        "paragraphs": [
            "弄雲微月淡回廊，十室連甍占上方。",
            "誰道各無容足地，夜談猶欲致時康。"
        ],
        "title": "次韻光祖避地眉溪十絕  其三",
        "id": "81b6bbbd-5255-4047-a4b2-c793a905004c"
    },
    {
        "author": "陳淵",
        "paragraphs": [
            "少年憑恃氣方强，膚理微邪未覺傷。",
            "迨得病深無治法，始知先甲是農黄。"
        ],
        "title": "次韻光祖避地眉溪十絕  其四",
        "id": "f17d37eb-55c0-4410-9f16-9cfc014ce599"
    },
    {
        "author": "陳淵",
        "paragraphs": [
            "訪道尋幽歷萬山，神仙元不在山間。",
            "須知對面長相失，莫嘆喬松去不還。"
        ],
        "title": "次韻光祖避地眉溪十絕  其五",
        "id": "21e5fce8-46f9-49bb-bc1c-1b3c35878473"
    },
    {
        "author": "陳淵",
        "paragraphs": [
            "四海黔黎共一君，須知盜賊亦吾民。",
            "由来齊梃勝秦甲，要在人如父子親。"
        ],
        "title": "次韻光祖避地眉溪十絕  其六",
        "id": "40aef0f5-3e3c-4a75-94f0-98631f61cdcf"
    },
    {
        "author": "陳淵",
        "paragraphs": [
            "當時先主得關張，能使西川弱勝强。",
            "今日中原豈無士，坐愁豺虎亂要荒。"
        ],
        "title": "次韻光祖避地眉溪十絕  其七",
        "id": "7d9424ed-912b-4703-9a88-9410273a387a"
    },
    {
        "author": "陳淵",
        "paragraphs": [
            "汙莱正爾肥蚯蚓，滯穗那能飽鸒斯。",
            "布穀似嫌新歷緩，每從清曉報農時。"
        ],
        "title": "次韻光祖避地眉溪十絕  其八",
        "id": "bb01533d-5ba0-47c4-b216-dbf1109424e2"
    },
    {
        "author": "陳淵",
        "paragraphs": [
            "何人更下仲舉榻，舉世願登元禮門。",
            "千古家聲君與我，未知何以起斯文。"
        ],
        "title": "次韻光祖避地眉溪十絕  其九",
        "id": "d9271ee4-1e9c-4f6d-b80d-27f87bb7b9fa"
    },
    {
        "author": "陳淵",
        "paragraphs": [
            "了齋力欲排邪說，誰遣奇窮道不興。",
            "長恨人亡琴亦往，賴傳心法有盧能。"
        ],
        "title": "次韻光祖避地眉溪十絕  其一○",
        "id": "950e35b8-ab30-4121-92ca-6e9cbcdc69b9"
    },
    {
        "author": "陳淵",
        "paragraphs": [
            "乾坤今古自昭然，此意何勞密處論。",
            "不是逢人喜傾倒，正應公事合公言。"
        ],
        "title": "眉溪與光祖共談得四絕句  其一",
        "id": "99c67cd8-128e-4e83-a676-14d018003232"
    },
    {
        "author": "陳淵",
        "paragraphs": [
            "青山雨後足奇態，好鳥簷間無俗音。",
            "縱使麯生難會面，可無毛穎解傳心。"
        ],
        "title": "眉溪與光祖共談得四絕句  其二",
        "id": "fe1fec45-d981-48f7-be01-8a329a8dd645"
    },
    {
        "author": "陳淵",
        "paragraphs": [
            "流泉爲演秘密藏，枕上聲從澗底来。",
            "半夜夢回聽說偈，似傳衣鉢向黄梅。"
        ],
        "title": "眉溪與光祖共談得四絕句  其三",
        "id": "0e34c00f-5134-42eb-8b85-ea5ac375a224"
    },
    {
        "author": "陳淵",
        "paragraphs": [
            "溪邊索共桃花笑，雨打風吹掃地空。",
            "待訪靈雲舊消息，急流無處覓殘紅。"
        ],
        "title": "眉溪與光祖共談得四絕句  其四",
        "id": "e2b66928-0d90-4dfe-991c-d198f591f930"
    },
    {
        "author": "陳淵",
        "paragraphs": [
            "道人頭上經春雪，不羡少年何首烏。",
            "已覺老来甘草莽，便當歸去訪田廬。"
        ],
        "title": "交溪庵中因檢藥嚢偶成",
        "id": "556cace2-60dc-45dc-9769-e5d59f77667a"
    },
    {
        "author": "陳淵",
        "paragraphs": [
            "小橋横截一溪雲，隔岸遥通避世人。",
            "釣艇偶隨秋雁泊，吟窗今見臘梅新。",
            "煙塵已覺千山靜，雨露行看萬國春。",
            "詩酒暮年生處樂，一瓢歸去豈辭貧。"
        ],
        "title": "次韻陸時可歲暮感懷  其一",
        "id": "e268c3a9-85a1-44b1-82e7-fca987700250"
    },
    {
        "author": "陳淵",
        "paragraphs": [
            "風御泠然幾過旬，異鄉窮臘作離人。",
            "淹留賴有交情重，飜覆從教俗態新。",
            "於世無求心似水，向人多可氣如春。",
            "也知已造顔原室，不恥人間賤與貧。"
        ],
        "title": "次韻陸時可歲暮感懷  其二",
        "id": "8d9e6563-2236-42bf-9820-4e0b29792c90"
    },
    {
        "author": "陳淵",
        "paragraphs": [
            "芝眉不見忽經旬，屢出新篇故惱人。",
            "應共翰林爭敏捷，豈如開府但清新。",
            "鷄豚且入他鄉社，桃李何殊故國春。",
            "白髪蒼髯共擕手，從来管鮑兩忘貧。"
        ],
        "title": "再和時可二首  其一",
        "id": "10fbfa0c-4132-4e93-a20a-1e8e33b66404"
    },
    {
        "author": "陳淵",
        "paragraphs": [
            "甲子公今不記句，磻溪垂釣豈其人。",
            "安心有道年年徤，出語無塵字字新。",
            "鬬智莫爭三十里，貪生何用八千春。",
            "直須凖備新年醉，無地容錐未是貧。"
        ],
        "title": "再和時可二首  其二",
        "id": "9783f538-249f-4a64-b36f-8c5aff36e4f2"
    },
    {
        "author": "陳淵",
        "paragraphs": [
            "古来兵出僅三旬，便欲修文格遠人。",
            "圖蔓可堪師已老，滌瑕當與俗更新。",
            "舞干止殺知何日，賣劍歸耕要及春。",
            "但得耡耰遍原野，飯藜何惜一身貧。"
        ],
        "title": "又用元韻呈時可",
        "id": "3f357a88-607b-4995-98d5-4dbabf92668d"
    },
    {
        "author": "陳淵",
        "paragraphs": [
            "風義久已喪，交道何其衰。",
            "艱窘無與俱，乃歌風及頺。",
            "誰言經由地，過門有犂来。",
            "霜雪豈不惡，松筠真奈摧。",
            "富貴如浮雲，於我何有哉。",
            "所嗟道不興，茲士猶塵埃。"
        ],
        "title": "次韻光祖閑居感懷",
        "id": "bc8faeb5-b447-4a2a-8ebf-d94777b1d8fa"
    },
    {
        "author": "陳淵",
        "paragraphs": [
            "風際管絃朝病酒，雲中樓閣夜聞香。",
            "十年一夢沙河路，獨步春泥覺燕忙。"
        ],
        "title": "初到臨安二首  其一",
        "id": "9d7b2c08-2b16-4940-b9ab-c3666e9046ff"
    },
    {
        "author": "陳淵",
        "paragraphs": [
            "青鞋踏雨花鋪徑，朱艦凌風柳拂堤。",
            "天竺舊游心已懶，孤山行處路應迷。"
        ],
        "title": "初到臨安二首  其二",
        "id": "cfb4c85c-6d71-4eda-9911-2714efd15c6d"
    },
    {
        "author": "陳淵",
        "paragraphs": [
            "潮頭駕月衝殘夢，水色浮空送峭寒。",
            "十幅輕蒲連夜發，不知身到海門山。"
        ],
        "tags": [
            "钱塘江"
        ],
        "title": "錢塘江",
        "id": "63e9f796-af1e-4c36-baa2-1e6d84493643"
    },
    {
        "author": "陳淵",
        "paragraphs": [
            "寇盜縱橫已十春，今年花下得微曛。",
            "應憐萬木灰薪槱，喜見奇葩脱斧斤。",
            "遣將幾人非鞅鞅，覆盟今日尚棼棼。",
            "憑君爲國施長策，莫戀垂絲鄙獻芹。"
        ],
        "title": "次韻王長源飲垂絲海棠花下",
        "id": "244a9f0c-7ac1-45cb-b2c1-fd7a292d40f0"
    },
    {
        "author": "陳淵",
        "paragraphs": [
            "少年長揖出賢關，自許行藏契孔顔。",
            "雲路不求千載遇，篳門贏得一生閑。",
            "奇言盡掃鷄三足，妙意誰窺豹一斑。",
            "盡道東牀如李漢，會傳餘論落人間。"
        ],
        "title": "鄧季明挽詞三首  其一",
        "id": "06f38db9-28fd-4905-86da-956b4b9c0783"
    },
    {
        "author": "陳淵",
        "paragraphs": [
            "它時膚使早還鄉，駐節旁連避世牆。",
            "雁序風標蓮破蕚，鳳雛衣袂桂飄香。",
            "花邊對酒春難老，竹裏圍棊日自長。",
            "曾共國人歌友愛，傷心重到棣華堂。"
        ],
        "title": "鄧季明挽詞三首  其二",
        "id": "cd899e99-393f-4979-b0ac-affd24362a36"
    },
    {
        "author": "陳淵",
        "paragraphs": [
            "道人於世已忘名，相府聞風眼自青。",
            "險韻舊聯韓子句，直詞今稱蔡邕銘。",
            "壁間玉唾情何厚，梁上銀鈎墨尚馨。",
            "只爾便知君不朽，豈緣中說載元齡。"
        ],
        "title": "鄧季明挽詞三首  其三",
        "id": "e95e89df-1286-419a-a3fd-483c4b62fc4b"
    },
    {
        "author": "陳淵",
        "paragraphs": [
            "志士憂君切，還將筆効忠。",
            "但於心取正，不向字求工。",
            "理自胸襟得，情因翰墨通。",
            "一言毛穎喻，千古史魚風。",
            "託意揮毫上，成名補袞中。",
            "誰知執藝事，功與諍臣同。"
        ],
        "title": "省題筆諫詩",
        "id": "81f5638e-fba0-4247-b341-5916b279df24"
    },
    {
        "author": "陳淵",
        "paragraphs": [
            "風鳴竹屋懼將顛，起視同雲隘萬川。",
            "共喜葭灰初應律，那知柳絮已漫天。",
            "傳杯莫怕山頽玉，閉户從教徑糝氊。",
            "幕府老成堪倚杖，故應衰病得安眠。"
        ],
        "title": "和參謀至日喜雪三首  其一",
        "id": "a3aa1546-b898-4f74-992f-08d52325118a"
    },
    {
        "author": "陳淵",
        "paragraphs": [
            "玉花初著亂山顛，入夜俄驚月滿川。",
            "雖有冷光凝白晝，尚餘陰曀鎖青天。",
            "屬車未返瑶池駿，遠使猶餐北海氊。",
            "夢斷忽傳淮蔡捷，喜臨尊酒已忘眠。"
        ],
        "title": "和參謀至日喜雪三首  其二",
        "id": "6789b52d-42e9-4fc9-a6fa-46dc8a5ce42b"
    },
    {
        "author": "陳淵",
        "paragraphs": [
            "恊氣方占大有年，珠璣填道璧沉川。",
            "塵埃已洗三千界，雲霧終開尺五天。",
            "羔袖久慚依帥幕，牛衣端不羡蠻氈。",
            "求田好趁豐登候，乞與元龍榻上眠。"
        ],
        "title": "和參謀至日喜雪三首  其三",
        "id": "f5b5f42c-da63-42a1-8b1b-489fbef4a229"
    },
    {
        "author": "陳淵",
        "paragraphs": [
            "二老俱傳正始音，春来詩思轉精神。",
            "風前未展垂天翼，筆下空聞擲地金。",
            "曉日若將開霽色，宿雲先已弄輕陰。",
            "落花流水年年事，只恐桃源不可尋。"
        ],
        "title": "和參謀參議尋春",
        "id": "ae81c3b2-5166-4798-976f-7f4e6e875209"
    },
    {
        "author": "陳淵",
        "paragraphs": [
            "柳絲垂地整如梳，春盡長懷舊隱居。",
            "草暖屢眠斜照外，水香時潄落花餘。",
            "西山忍餓初疑隘，北海無功竟坐疏。",
            "同是念歸公得請，自憐濡滯一軒渠。"
        ],
        "title": "次韻吳參議病中懷歸因以自見",
        "id": "9f9a08a1-bf8f-407f-a1db-9543d3c86930"
    },
    {
        "author": "陳淵",
        "paragraphs": [
            "扁舟衝浪去，羸馬傍城行。",
            "飄泊傷春緒，艱難作吏情。",
            "豈無賢者樂，亦有聖人清。",
            "莫繼蘭亭會，愁連曲水生。"
        ],
        "title": "次韻安茂通同薛參議上巳日唱和",
        "id": "83ea56e8-7eec-48da-a591-59e693c838f7"
    },
    {
        "author": "陳淵",
        "paragraphs": [
            "羈懷厭朝市，逸興薄江山。",
            "放杖囂埃外，傳觴紫翠間。",
            "碧雲猶未合，飛鳥已知還。",
            "不見高車過，重城欲上關。"
        ],
        "title": "三月二十日游東山參議不至有詩次韻",
        "id": "ad141f3a-ba5d-46f2-b405-9b410468dff3"
    },
    {
        "author": "陈渊",
        "paragraphs": [
            "青蒿何敢附蒼官，要以陳根託歲寒。",
            "萬事忘情知我拙，一窗容膝許同歡。",
            "也知堅卧元非病，况是無心可得安。",
            "歸去儻餘饑溺念，豈能無意復纓冠。"
        ],
        "title": "參謀得暫假歸留别同舍次韻",
        "id": "9f0db143-4030-4b7d-b9e4-70c8bcfc9e46"
    },
    {
        "author": "陈渊",
        "paragraphs": [
            "師行初不犯秋毫，坐縛兇渠泚與滔。",
            "和氣自應迴歲旱，豐年當復騐秋高。",
            "横流是處通飛鷁，歸佩何時脱孟勞。",
            "要廣江南千里潤，須令天下入甄陶。"
        ],
        "title": "次韻茂通喜雨",
        "id": "b9eed457-8603-4600-a454-2944dde4e0e3"
    },
    {
        "author": "陈渊",
        "paragraphs": [
            "道山仙者居，是中乃置我。",
            "白前英俊前，糠粃出揚簸。",
            "同寮事闊略，未忍棄衰惰。",
            "日聞所不聞，更欲學其可。",
            "張侯廊廟器，文字粲藻火。",
            "一班見餘論，已足踐青瑣。",
            "欣然取使節，去我何其果。",
            "無乃萬斛舟，未授濟川柁。",
            "相攜湖上别，酒盡重城鎖。",
            "分離情已重，去住計誰左。",
            "從來洞庭野，乘雁不加夥。",
            "何日西江潮，送我東歸舸。"
        ],
        "tags": [
            "洞庭湖"
        ],
        "title": "送張巨山著作使閩分韻得我字",
        "id": "2ff86f70-afe2-481f-a701-0bfda2af0484"
    },
    {
        "author": "陈渊",
        "paragraphs": [
            "好客陶家舊，多才謝女風。",
            "一窺知帝輔，三徙得儒宫。",
            "遺子經猶在，知人鑒已空。",
            "里閭推達識，愛壻有乘騘。"
        ],
        "title": "石夫人挽詞",
        "id": "566ecdc0-0a91-4adf-9f6b-50008c17faea"
    },
    {
        "author": "陈渊",
        "paragraphs": [
            "雪到蓬山尚破裘，倦聽餘子說封侯。",
            "松楸更作連宵夢，桂玉寧堪卒歲留。",
            "衣繡故應人所羡，題輿仍爲國分憂。",
            "艱難兀坐添華髪，亦欲如公可得不。"
        ],
        "title": "送黄平國倅邵武",
        "id": "b89c13f4-74bb-445e-8d6b-73cc1abe880f"
    },
    {
        "author": "陈渊",
        "paragraphs": [
            "季子觀周樂，妙意傳青簡。",
            "諸孫拾其遺，破具前人眼。",
            "新詩如珠璧，字字無可揀。",
            "故應意有餘，不但音睍睆。",
            "念昔我方壮，意輕三子撰。",
            "自聞歌白雪，欲和色先赧。",
            "中間各流落，念子忘寢饌。",
            "阻尋千里盟，未卜一笑莞。",
            "書来得佳句，奇字富瑟僴。",
            "推先情已厚，感舊涕應澘。",
            "周宣致中興，土宇日益昄。",
            "膚使盡蘇張，九合寧須轏。",
            "天才必有用，造物豈徒産。",
            "椽筆儻容揮，斗印定當綰。",
            "既去却須来，毋絕漢中棧。"
        ],
        "title": "答吳濟仲見寄",
        "id": "42f221d2-b420-4cc1-a1cc-fa9de4f57c9c"
    },
    {
        "author": "陈渊",
        "paragraphs": [
            "長者一牀室，先生五柳廬。",
            "久貧應似我，多病或如渠。",
            "客少門常寂，身閑日自舒。",
            "窺園知鮮暇，安得摻君裾。"
        ],
        "title": "次韻鄧天啓賀茅舍新成二首  其一",
        "id": "477c16b8-4d7f-4113-bd53-63a771f21646"
    },
    {
        "author": "陈渊",
        "paragraphs": [
            "艱難思健士，誰復數寒儒。",
            "老去懷三徑，歸来就一區。",
            "春情縈夢草，晚步及栖烏。",
            "不愧王摩詰，新詩有畫圖。"
        ],
        "title": "次韻鄧天啓賀茅舍新成二首  其二",
        "id": "65492984-27d2-436f-912c-73320baddb5c"
    },
    {
        "author": "陈渊",
        "paragraphs": [
            "逐客身無事，乘閑葺敝廬。",
            "堂成因有室，水到自成渠。",
            "地迥千巖秀，春迴一氣舒。",
            "幸爲時所棄，容我懶簮裾。"
        ],
        "title": "次韻延年弟相慶  其一",
        "id": "bede1bd3-4807-47c4-97aa-a6ac3f787fa9"
    },
    {
        "author": "陈渊",
        "paragraphs": [
            "經年侍清宴，飽食愧侏儒。",
            "脱迹鴛鴻路，忘懷草木區。",
            "朝簷看鬬雀，晚檻引饑烏。",
            "已覺蓬蒿適，誰能九萬圖。"
        ],
        "title": "次韻延年弟相慶  其二",
        "id": "20177330-0ff4-4fdb-94b2-423076e8c7be"
    },
    {
        "author": "陈渊",
        "paragraphs": [
            "吾閩山水國，幽絕勝衡廬。",
            "隱几雲生席，開軒柳映渠。",
            "連枝均魯衞，異說屏荆舒。",
            "此外無它慕，何門可曳裾。"
        ],
        "title": "次韻宗仁弟相慶  其一",
        "id": "cd64e178-4e5f-4206-a963-1730aabecf50"
    },
    {
        "author": "陈渊",
        "paragraphs": [
            "侵疆猶未復，世不乏真儒。",
            "肯使金湯地，長爲豺虎區。",
            "頽齡真病鶴，急警任飛烏。",
            "縱有藏身處，偷安豈遠圖。"
        ],
        "title": "次韻宗仁弟相慶  其二",
        "id": "fcc18ecd-adf7-4a0f-96d2-18bfdcfce955"
    },
    {
        "author": "陈渊",
        "paragraphs": [
            "沈子膏粱胄，從余一草廬。",
            "幾年同寂寞，此日更勤渠。",
            "師範宗韓孟，源流接誼舒。",
            "艱難思報國，猶未厠朝裾。"
        ],
        "title": "次韻沈公雅相慶  其一",
        "id": "41b80736-eaff-46b8-b53c-f5d08f2a6b9d"
    },
    {
        "author": "陈渊",
        "paragraphs": [
            "尚書足勲業，振迹自窮儒。",
            "清德逾三世，忠名滿八區。",
            "詩才推道藴，玄旨賴童烏。",
            "豈厭隆中卧，慙無八陣圖。"
        ],
        "title": "次韻沈公雅相慶  其二",
        "id": "1a114483-73aa-41b6-b967-f76c84cc0bcf"
    },
    {
        "author": "陈渊",
        "paragraphs": [
            "席門誰復顧寒儒，深愧頻迂長者車。",
            "更爲穆生時設醴，應憐馮子食無魚。",
            "諸生久被絃歌化，盛禮誰將簡册書。",
            "從此邑人蒙勸奬，定知容駟有高閭。"
        ],
        "title": "代朝宗弟和餞行二首  其一",
        "id": "71cb1522-9a8c-44cf-9332-12f67775f67f"
    },
    {
        "author": "陈渊",
        "paragraphs": [
            "少年經業富三餘，肯羡相如駟馬車。",
            "要向青雲開羽翼，豈辭黄卷注蟲魚。",
            "平生頗負連鰲手，老大猶隨荐鶚書。",
            "此去果符叢桂兆，敢求椽筆掲吾閭。"
        ],
        "title": "代朝宗弟和餞行二首  其二",
        "id": "6ad42dbe-a8cb-4e46-bab6-ab8eca34a5d3"
    },
    {
        "author": "陈渊",
        "paragraphs": [
            "江梅又趁一陽迴，身在旃檀林下来。",
            "行到漳南香未歇，百花聞此一時開。"
        ],
        "title": "興國燦老往漳州二偈送之  其一",
        "id": "c733aad0-93c3-4419-9003-36d8b85390b9"
    },
    {
        "author": "陈渊",
        "paragraphs": [
            "浮雲出岫本無心，桔橰俯仰人所引。",
            "一大藏教留後人，看與不看渠自省。"
        ],
        "title": "興國燦老往漳州二偈送之  其二",
        "id": "f5e5ad79-e60a-4406-b4e4-2c94cb6638b3"
    },
    {
        "author": "陈渊",
        "paragraphs": [
            "昔年曾到十三樓，一日西湖十頃秋。",
            "寒碧軒中最宜暑，只緣脩竹近清流。"
        ],
        "tags": [
            "西湖"
        ],
        "title": "鄧端友臨要閣五首  其一",
        "id": "1771856c-eb37-43d8-8738-97366a2e5507"
    },
    {
        "author": "陈渊",
        "paragraphs": [
            "十里烟波竹外溪，隔溪青嶂遶窗扉。",
            "詩人不見東坡老，直節空餘一尺圍。"
        ],
        "title": "鄧端友臨要閣五首  其二",
        "id": "bbf4ce8f-a6b2-424b-98f7-d7afd016f4d7"
    },
    {
        "author": "陈渊",
        "paragraphs": [
            "誰家多竹門可款，臨要閣前沙岸傍。",
            "謾道薰風能解愠，正應蒼玉自生涼。"
        ],
        "title": "鄧端友臨要閣五首  其三",
        "id": "9cfc31c7-f9e2-4861-858d-d3d26e9e6ed4"
    },
    {
        "author": "陈渊",
        "paragraphs": [
            "繁枝蓋地欲成幄，傑榦凌空不礙簷。",
            "爲語韓公莫除好，此間風月豈須添。"
        ],
        "title": "鄧端友臨要閣五首  其四",
        "id": "ad9a289c-6d1a-43ee-8484-3750266efea5"
    },
    {
        "author": "陈渊",
        "paragraphs": [
            "甘苦元從舌上知，竹間風味與誰期。",
            "萬竿可斬從人說，一榻乘涼要自嬉。"
        ],
        "title": "鄧端友臨要閣五首  其五",
        "id": "0c2bdf94-4bdc-4ea4-a53d-550de207c1e2"
    },
    {
        "author": "陈渊",
        "paragraphs": [
            "茅齋西望水邊樓，亦復開軒對奕秋。",
            "欲效子猷偏種竹，竹前那得一溪流。"
        ],
        "title": "端友和臨要閣詩再次韻五首  其一",
        "id": "fa2afedc-9cd9-47d0-a90b-243b4aa2348e"
    },
    {
        "author": "陈渊",
        "paragraphs": [
            "乘興誰當訪剡溪，竹間應復掩雙扉。",
            "也知劇暑攻人急，正賴青雙一解圍。"
        ],
        "title": "端友和臨要閣詩再次韻五首  其二",
        "id": "15217900-48e4-4895-878b-d03b4f5c6027"
    },
    {
        "author": "陈渊",
        "paragraphs": [
            "午窗青夢接羲皇，茗盌無多置我傍。",
            "此味若令兒輩覺，人間容有竹風涼。"
        ],
        "title": "端友和臨要閣詩再次韻五首  其三",
        "id": "30b7de53-d54b-4603-9b3a-69335b2f1811"
    },
    {
        "author": "陈渊",
        "paragraphs": [
            "宿靄初收一卷簾，萬山騰沓擁飛簷。",
            "靜看野色連蒼竹，便覺閑中氣味添。"
        ],
        "title": "端友和臨要閣詩再次韻五首  其四",
        "id": "446063fb-79ce-47db-9d9c-40004fd311b2"
    },
    {
        "author": "陈渊",
        "paragraphs": [
            "不將朝服換斑衣，正以親年慰所期。",
            "却恐英名喧衆口，未容莱子作兒嬉。"
        ],
        "title": "端友和臨要閣詩再次韻五首  其五",
        "id": "995988ee-6dcc-4ec8-88b0-f104ab3bdb4c"
    },
    {
        "author": "陈渊",
        "paragraphs": [
            "霜餘賓雁日南征，念子衝寒去我閩。",
            "應向月娥占昨夢，欲扳仙桂赴新春。",
            "平生學海真無底，晚節詞鋒更有神。",
            "要路爭先吾老矣，可無高論躡平津。"
        ],
        "title": "送朝宗弟赴試南宫",
        "id": "d9606f76-79ef-4b2d-bdf5-d63d5f9ededf"
    },
    {
        "author": "陈渊",
        "paragraphs": [
            "海中仙果真難得，天上麒麟必異才。",
            "速客未爲湯餅供，荐觴須俟鯉魚来。"
        ],
        "title": "慶鄧德達得子",
        "id": "5e0f1a3f-d248-4902-9e6f-e9d5e99ea308"
    },
    {
        "author": "陈渊",
        "paragraphs": [
            "書法從中得，難將筆下尋。",
            "欲知神合處，始悟畫由心。",
            "篆隸秦非古，真行晉迄今。",
            "奇蹤存翰墨，妙意本胸襟。",
            "雄徤猊飜石，騫騰鳥出林。",
            "古人求筆正，八法響隨音。"
        ],
        "title": "書心畫詩",
        "id": "386daae7-f8a7-49c4-bc91-4cbfa2e8d404"
    },
    {
        "author": "陈渊",
        "paragraphs": [
            "北山其下僧伽塔，影落軒前草樹間。",
            "誰向月明看白牯，靜中相對兩俱閑。"
        ],
        "title": "題興國寺碧落軒  其一",
        "id": "303afe8a-fed8-4d21-b88d-4730554ca7f6"
    },
    {
        "author": "陈渊",
        "paragraphs": [
            "休論暮四同朝四，且說前三與後三。",
            "造物戲人無足較，老禪深處要重參。"
        ],
        "title": "題興國寺碧落軒  其二",
        "id": "baa8b93c-2f42-452f-b2b8-9d293d2987a2"
    },
    {
        "author": "陈渊",
        "paragraphs": [
            "白衣挈榼踵吾門，頗說雙泉更有兄。",
            "洗盞爲君開醉色，不知人世有王閎。"
        ],
        "title": "端友以桂漿兩樽見惠賦詩六首  其一",
        "id": "2bb13a93-1609-4d47-a897-b88233511130"
    },
    {
        "author": "陈渊",
        "paragraphs": [
            "秋水無聲瀉玉觥，鏡奩初啓淨無塵。",
            "未將滋味誇殊勝，已覺風神最惱人。"
        ],
        "title": "端友以桂漿兩樽見惠賦詩六首  其二",
        "id": "18dbc8f5-a310-401d-b35e-6452f3d27eb0"
    },
    {
        "author": "陈渊",
        "paragraphs": [
            "濁者爲賢聖是清，古人無復論甘辛。",
            "因觀表裏如冰玉，始信荀楊未盡醇。"
        ],
        "title": "端友以桂漿兩樽見惠賦詩六首  其三",
        "id": "5f84808e-10ae-486c-8507-b21b939d8587"
    },
    {
        "author": "陈渊",
        "paragraphs": [
            "鼠竊跳梁十里間，數杯中夜得安眠。",
            "千艘雷動人方擾，一榻山頹我自仙。"
        ],
        "title": "端友以桂漿兩樽見惠賦詩六首  其四",
        "id": "4a7ccb6a-f902-4733-9e04-c5106cdb8d92"
    },
    {
        "author": "陈渊",
        "paragraphs": [
            "餉我兩罇才斗許，客来索飲不論升。",
            "明朝此物豈易得，縱有市酤寧獨醒。"
        ],
        "title": "端友以桂漿兩樽見惠賦詩六首  其五",
        "id": "b7fe05ac-0cf6-43cb-bd95-c2567fd61aff"
    },
    {
        "author": "陈渊",
        "paragraphs": [
            "投轄誰云有祖風，啜醨難與貴人同。",
            "竹林若許供鷄黍，助我醇醪幸少豐。"
        ],
        "title": "端友以桂漿兩樽見惠賦詩六首  其六",
        "id": "37e49a28-50be-4467-8720-c70935c12f0c"
    },
    {
        "author": "陈渊",
        "paragraphs": [
            "淑德初無玷，高情更出塵。",
            "擇鄰思教子，剪髪爲延賓。",
            "裁鑒推前識，提攜即偉人。",
            "東牀他日選，烏府號忠臣。"
        ],
        "title": "代陳應之作",
        "id": "ff731daf-770f-4c00-8f69-29f3433b6c95"
    },
    {
        "author": "陈渊",
        "paragraphs": [
            "趙州不出三門，淨名堅卧一榻。",
            "我来堂下便迴，此間有問有答。"
        ],
        "title": "謁璨老病未能起留二偈示之  其一",
        "id": "23131596-35dc-43b8-8de2-fc9bb473127d"
    },
    {
        "author": "陈渊",
        "paragraphs": [
            "西堂偶爾頭痛，首座從来脚跛。",
            "堂頭更自黙黙，客来一場懡㦬。"
        ],
        "title": "謁璨老病未能起留二偈示之  其二",
        "id": "03b7ac75-1407-4077-8452-1c986f19dd6e"
    },
    {
        "author": "陈渊",
        "paragraphs": [
            "雙井江南妙品，不減建溪月團。",
            "但使睡魔不作，可須歸去蓬山。"
        ],
        "title": "和璨老示雙井茶紙被簡板三偈  其一",
        "id": "3a2b0c9f-80e2-4a94-be4d-38b4f160f25d"
    },
    {
        "author": "陈渊",
        "paragraphs": [
            "江靜微波皺縠，庭空落絮鋪茵。",
            "正是鄰牀作夢，直須款款反身。"
        ],
        "title": "和璨老示雙井茶紙被簡板三偈  其二",
        "id": "03f99c0f-b026-49a7-8de7-5c6d2201030c"
    },
    {
        "author": "陈渊",
        "paragraphs": [
            "縱使前詞洗盡，不妨後信重通。",
            "會取曹溪一滴，語言文字皆空。"
        ],
        "title": "和璨老示雙井茶紙被簡板三偈  其三",
        "id": "6c7833c8-dbe3-47b0-ba97-5fac1c0d0334"
    },
    {
        "author": "陈渊",
        "paragraphs": [
            "未能仰首試鳴號，且復塵埃奈此勞。",
            "健筆凌雲誰誤許，扁舟乘雪興何高。",
            "餘生敢歎鬚如戟，薄俗終防笑有刀。",
            "留滯周南何足數，人間如我九牛毛。"
        ],
        "title": "次韻蕭茂德",
        "id": "674b2ecc-f0b7-4588-a8d2-92054a9972e5"
    },
    {
        "author": "陈渊",
        "paragraphs": [
            "未下鈐鎚墨如漆，已入篩羅白如雪。",
            "從來黑白不相融，吸盡方知了無別。",
            "老龍過我睡初醒，爲破雲腴同一啜。",
            "舌根回味只自知，放盞相看欲何說。"
        ],
        "title": "留龍居士試建茶既去輒分送幷頌寄之",
        "id": "19efdc33-184b-4c2d-968a-e4a3fc8e930d"
    },
    {
        "author": "陈渊",
        "paragraphs": [
            "是渠白芽，聚爲黑塊。",
            "方訝墨堅，復如粉碎。",
            "生滅滅已，元非內外。",
            "說性說形，又說一味。",
            "急點一杯，扶居士醉。"
        ],
        "title": "得老龍見和復呈",
        "id": "849b9e15-7239-448a-90c9-0ba63c44c1a2"
    },
    {
        "author": "陈渊",
        "paragraphs": [
            "媯之後，封于茲。",
            "出我車，濟乎沂。",
            "龍得雨，燕始歸。",
            "一投匕，遂拂衣。",
            "忠州孫，見者思。",
            "發一笑，譯其辭。"
        ],
        "title": "題仙霞嶺上庵中示仲思",
        "id": "356b0ede-6e90-4a15-90dd-8af7d013ba0a"
    },
    {
        "author": "陈渊",
        "paragraphs": [
            "亭名顔樂枕高山，自有行藏遠契顔。",
            "玉陛不求千載遇，蓽門贏得一生閑。",
            "簞瓢陋巷堪游衍，富貴浮雲任往還。",
            "更續洛川求所學，會傳餘論落人間。"
        ],
        "title": "顔樂亭",
        "id": "756c0639-c297-4a47-84b5-bf07c6f92505"
    },
    {
        "author": "陈渊",
        "paragraphs": [
            "涉世誰能不混塵，幸無塵土點簪紳。",
            "滄浪解洗許由耳，醽醁還澆靖節巾。",
            "心地已非汙可染，盤銘自警德常新。",
            "此亭要與名俱永，不信西風能汙人。"
        ],
        "title": "濯纓亭",
        "id": "25eab997-f32d-439a-818f-ab070c1d6dcf"
    },
    {
        "author": "陈渊",
        "paragraphs": [
            "南窗何似北窗涼，寄傲乘風各有方。",
            "俯仰尚嫌天地窄，卷舒寧計古今長。",
            "酒斟盞裏浮醅綠，菊采籬邊滿眼黄。",
            "萬事醉來俱不醒，時飛清夢到羲皇。"
        ],
        "title": "寄傲軒",
        "id": "1ec935d3-ca66-4b14-92ff-dd2a1126b2f3"
    },
    {
        "author": "陈渊",
        "paragraphs": [
            "扶桑擁晴紅，梧桐藹深翠。",
            "鳴鳳在高岡，昭昭聖王瑞。"
        ],
        "title": "朝陽峰",
        "id": "c0c03b15-8fae-425a-80e1-9d22e2098f04"
    },
    {
        "author": "陈渊",
        "paragraphs": [
            "仰止萬仞高，巍巍插天碧。",
            "端如仁者靜，妙處疇能識。"
        ],
        "title": "妙高峰",
        "id": "cc1a824f-7853-420e-92af-15a8df5a8654"
    },
    {
        "author": "陈渊",
        "paragraphs": [
            "高人有真趣，林壑暫棲遲。",
            "悠悠經濟心，未許巢由知。"
        ],
        "title": "真隱峰",
        "id": "a27ec0ae-372e-4454-ab96-29eaba9118af"
    },
    {
        "author": "陈渊",
        "paragraphs": [
            "東山欣仰止，嵐光翠欲滴。",
            "駕言山中游，藍衣照春色。"
        ],
        "title": "凝翠東峰",
        "id": "53b4e4f3-cb2e-4219-b631-9a5588fcc202"
    },
    {
        "author": "陈渊",
        "paragraphs": [
            "西峰高且峻，下有祈靈祠。",
            "來游適公暇，細和梁翁詩。"
        ],
        "title": "凝翠西峰",
        "id": "e04618b3-baf5-43a9-8509-61032f858835"
    },
    {
        "author": "陈渊",
        "paragraphs": [
            "碧雲高出山，飄如翠鸞舞。",
            "萬里從飛龍，八方望霖雨。"
        ],
        "title": "碧雲峰",
        "id": "45a13bde-9cb1-4259-a9aa-5292f9f7eaa4"
    },
    {
        "author": "趙鼎",
        "paragraphs": [
            "條山有佳色，不入俗子眼。",
            "結廬傍洓水，永與山作伴。",
            "一脚落宦遊，坐歎千里遠。",
            "長恐山靈檄，重令猿鶴怨。",
            "朅來河之湄，用意固不淺。",
            "擬從水石行，稍釋煙霞戀。",
            "而於闤闠中，舉首即相見。",
            "相看猶有情，不改舊顔面。",
            "自憐非故吾，撫心祗媿赧。",
            "唯公絕俗姿，體道任舒卷。",
            "笑揖浮邱伯，雙鳬脱覊絆。",
            "步武招我陪，放歌容我亂。",
            "窅窕空翠間，風馭躡雲棧。",
            "山亦爲君容，景態互明煥。",
            "别去今幾時，茲遊倐飛電。",
            "所思在巖壑，欲往不得便。",
            "此身被官縛，事廹胡可緩。",
            "東風漲邊塵，羸馬注長坂。",
            "崎曲餘百里，盡日期往返。",
            "問途策而前，不復微吟款。",
            "向來經行處，猶作生綃展。",
            "悵念捫蘿手，去斂趨庭板。",
            "忽放微雲開，顧我一笑筦。",
            "出没高樹端，退避還偃蹇。",
            "俗駕良已非，塵容更增靦。",
            "解鞍迫昏暮，假榻憇疲懶。",
            "夜夢五老人，詰詬不容辨。",
            "局促將安之，勇退在能斷。",
            "利害甚白黒，胡爲兩交戰。",
            "語已去飄忽，欲留不可挽。",
            "那知有志士，居以貧爲患。",
            "求田亦本謀，他日當能辦。",
            "伏櫪馬告勞，投林鳥知倦。",
            "歲時耕耨餘，食息桑榆暖。",
            "優游聊卒歲，誰復議樗散。",
            "却坐洓水傍，適我結廬願。"
        ],
        "title": "己亥秋陪伯山遊中條窮盡山中之勝明年春迓王毅伯再過山下呈伯山",
        "id": "da09cc53-a64b-4150-8f69-21e4ee2f14da"
    },
    {
        "author": "趙鼎",
        "paragraphs": [
            "伊昔耐辱人，誅茅此山谷。",
            "愛閑如愛官，食薇如食肉。",
            "酌泉吸山光，清泠飽空腹。",
            "故居今宛然，修篁蔽山麓。",
            "我亦困塵籠，暮年思退縮。",
            "道人梯柏處，夢想長在目。",
            "崎嶇乃夙心，寧問隘車轂。",
            "危蹬亂水石，悲風號竹木。",
            "款步轉嶔岈，舉頭蒙樸蔌。",
            "徑欲走其顛，仰羨孤飛鶩。",
            "層峰擁户來，何啻三十六。",
            "幽人豈知此，相對一茅屋。",
            "真成拓異境，不勝無遺鏃。",
            "夜枕却生寒，尚煩盃酒燠。",
            "清夢那得長，魚鼓驚晨粥。",
            "五老曉相迎，霧雨如盥沐。",
            "引我眺北嶺，坐覺天宇蹙。",
            "朝日湧地低，明霞疑可掬。",
            "欲留採黄精，媿此鬢髪秃。",
            "正恐泛槎星，已見君平卜。"
        ],
        "title": "陪王毅伯遊柏梯寺次毅伯韻",
        "id": "f50d1649-f155-4104-b898-4a2dee094b49"
    },
    {
        "author": "趙鼎",
        "paragraphs": [
            "平生隱遁資，白駒在空谷。",
            "儻令眼有山，寧問食無肉。",
            "要當揖爽氣，滌此勤書腹。",
            "得官大河濱，枕带首陽麓。",
            "如聞五老勝，坐使山峰縮。",
            "捫蘿上巉絕，作意快心目。",
            "却視宇宙間，萬化轉一轂。",
            "道人真有道，直上駕危木。",
            "神光秘巖隈，靈草蒙樸蔌。",
            "空令蓮社子，紛擾亂鳬鶩。",
            "先生志高古，真遊窮六六。",
            "飄然清夜夢，時到山頭屋。",
            "念此感塵迹，一往如飛鏃。",
            "哦詩示觀覽，律呂回春燠。",
            "作字紀經行，典刑餘食粥。",
            "使我蒙鄙心，蓬首加櫛沐。",
            "致我外塵垢，益歎生理蹙。",
            "夜潄落箭泉，明月冷盈掬。",
            "朝飰過靈峰，何憚屐齒秃。",
            "茲焉畢餘齡，更無疑可卜。"
        ],
        "title": "次韻",
        "id": "1d910b1e-b639-4ea2-8c2b-0421e3cdf73c"
    },
    {
        "author": "趙鼎",
        "paragraphs": [
            "蒼顔五老人，潛此十里谷。",
            "孤標面有稜，瘦骨饑無肉。",
            "手揮雲霧開，絕澗坦其腹。",
            "乃知奇偉狀，未省出山麓。",
            "窮幽偶見之，欲遁不及縮。",
            "亦憐麋鹿資，笑睨回青目。",
            "政欲挽渠衣，未應回我轂。",
            "卻顧巖壑底，鬱鬱聳喬木。",
            "尚茲遺棟梁，况乃問樸蔌。",
            "我亦脱網羅，江湖漾孤鶩。",
            "念此難折腰，本無蘇印六。",
            "何意從公遊，大嚼渠渠屋。",
            "公仍爲銷寫，妙語矜破鏃。",
            "一看雲卧冷，固鄙權門燠。",
            "懸知飯藜羹，不換咄嗟粥。",
            "笑我漫彈冠，短髪不勝沐。",
            "真恐緣壁枯，莫作蝸行蹙。",
            "但當葺詩業，萬象入吾掬。",
            "要與麯生狂，一掃中書秃。",
            "此計是耶非，更擬從公卜。"
        ],
        "title": "再次韻",
        "id": "04ec584e-66b1-4103-abe7-8498995afe66"
    },
    {
        "author": "趙鼎",
        "paragraphs": [
            "讀公出谷詩，語峻有骨肋。",
            "使我兩目明，燭籠照昏黒。",
            "欲和輙復已，夜漏下幾刻。"
        ],
        "title": "王官谷夜歸次伯山韻",
        "id": "b7d5da75-1733-420e-8252-a0d8c95eda41"
    },
    {
        "author": "趙鼎",
        "paragraphs": [
            "道心日和平，向人絕城府。",
            "雅意在泉石，外物等泥土。",
            "終尋勾漏公，丹砂養龍虎。"
        ],
        "title": "出郭次伯山韻",
        "id": "b73010fb-267a-41ad-8d6e-fea2c6cd287b"
    },
    {
        "author": "趙鼎",
        "paragraphs": [
            "林泉共一山，欲往不得暇。",
            "我不如陶生，日到遠公社。",
            "安得縮地術，坐我雲門下。"
        ],
        "title": "欲遊静林不果",
        "id": "96ce2fcd-2680-410a-848c-67d3429b7d3c"
    },
    {
        "author": "趙鼎",
        "paragraphs": [
            "秋山插半空，山半倚危閣。",
            "游子山下行，秦川正搖落。",
            "日暮天宇寛，西風卷雲幕。"
        ],
        "title": "翠微閣",
        "id": "3f8398dd-8602-4538-b395-99b4ac0d7cdf"
    },
    {
        "author": "趙鼎",
        "paragraphs": [
            "陰液淪山顛，天匠鑿其腹。",
            "噴薄湧飛泉，散落珠百斛。",
            "幽人時一來，但愛消煩溽。",
            "何當作膏雨，萬里蒙霡霂。"
        ],
        "title": "南泉",
        "id": "b5df28eb-ca1a-4793-af15-2482196b0e84"
    },
    {
        "author": "趙鼎",
        "paragraphs": [
            "俗駕不可留，歸途無乃遽。",
            "未飽愛山心，復踏還城路。",
            "今彼城中人，朝暮催鐘鼓。"
        ],
        "title": "還城次必强韻",
        "id": "b773fcf6-921e-4167-a809-8ebb2762cb36"
    },
    {
        "author": "趙鼎",
        "paragraphs": [
            "我有一樽酒，爲君消百憂。",
            "當春梅盛發，去作花間遊。",
            "嫦娥從東来，愛此亦遲留。",
            "便欲買花去，玉玦戀枝頭。",
            "花動月光亂，月移花影流。",
            "橫斜滿盃盤，酒面香浮浮。",
            "舉觴吸明月，與花相勸酬。",
            "君若不盡飲，恐爲花月羞。",
            "緬想李太白，對酒無朋儔。",
            "當時明月下，還有此花不。"
        ],
        "title": "獨樂園夜飲梅花下再賦",
        "id": "b18c1df7-0729-4b90-93d7-b3e0c70d41f0"
    },
    {
        "author": "趙鼎",
        "paragraphs": [
            "夫子稟家學，玉德潤無色。",
            "搢紳先生間，早歲聲籍籍。",
            "晚乃落筌蹄，雲空鳥滅跡。",
            "功名翰墨場，一笑兒時劇。"
        ],
        "title": "次韻酬贈元長少卿",
        "id": "3c795cba-54c8-4c9c-b4f0-cadf03b44156"
    },
    {
        "author": "趙鼎",
        "paragraphs": [
            "夫子冰玉質，未肯汚膏粱。",
            "坐此困州縣，一飽猶皇皇。",
            "懷才幾時用，鬢髪行老蒼。",
            "今世無伯樂，不識真乘黄。"
        ],
        "title": "寄贈向叔美二首  其一",
        "id": "2710f590-0fbb-4294-94b6-9eeab3141714"
    },
    {
        "author": "趙鼎",
        "paragraphs": [
            "結交恨不早，天意非人謀。",
            "論文一樽酒，邂逅古虞州。",
            "我嘗評其人，請從前輩求。",
            "紛紛此薄俗，定将誰與儔。"
        ],
        "title": "寄贈向叔美二首  其二",
        "id": "a6b98a03-8637-4b4f-aa2e-ecb81f53c6ff"
    },
    {
        "author": "趙鼎",
        "paragraphs": [
            "明月入破窗，一室炯如曉。",
            "幽人睡易驚，遙夜正寒悄。",
            "自緣懷抱惡，安得夢寐好。",
            "推枕惘不樂，念念墮空杳。",
            "所思天一涯，忽忽令人老。",
            "老境足悲傷，窮愁更縈繞。",
            "嗟余竟奚爲，濫爲策名早。",
            "漫浪戲一官，不覺成潦倒。",
            "况此百日中，隨分接紛擾。",
            "跧如轅下駒，孤甚沙洲鳥。",
            "未妨公事多，但使癡兒了。",
            "州縣定勞人，侏儒尚能飽。",
            "毋作腐鼠嚇，要同牛驥皂。",
            "更憐愛酒陶，未免空嚢趙。",
            "去矣莫留行，峥嶸歲云杪。",
            "三宿戀桑下，千載歸華表。",
            "更堪無定居，驚飈轉蓬葆。",
            "卧聞南飛鵲，悲鳴樹三遶。",
            "念爾將安之，天闊風霜渺。",
            "不如刷勁翮，去躡鴻鵠矯。"
        ],
        "title": "夢覺一首時將解安邑赴調",
        "id": "b2cd70ee-936b-4166-9046-693fa8a91739"
    },
    {
        "author": "趙鼎",
        "paragraphs": [
            "夕照銜半壁，煙霏淡横練。",
            "呼風掛帆席，晚著淮東岸。",
            "波流蕩伏龜，山脚插秋漢。",
            "白塔欻飛動，紺宇鎖華煥。",
            "小閣候潮平，微徑依山轉。",
            "雲林杳靄間，歷歷皆奇觀。",
            "十年客京洛，每抱轅駒歎。",
            "何意頓蕭然，朝來舟出汴。",
            "眼界霄壤分，骨相仙凡換。",
            "鱸從秋後肥，米到淮南賤。",
            "幸脫兵火餘，苦爲塵網絆。",
            "滄海寄餘齡，去此不難辦。",
            "招邀謫仙人，騎鯨遊汗漫。"
        ],
        "title": "龜山寺詩",
        "id": "7747a675-78fe-4978-b159-0d087f7be21a"
    },
    {
        "author": "趙鼎",
        "paragraphs": [
            "樓觀俯長江，竹樹蔽修嶺。",
            "入門却立驚，清曠非人境。",
            "福地包形勝，真儀入範鎔。",
            "護持國祚永，報貺年穀豐。",
            "蓬萊杳莫尋，弱水三萬里。",
            "我欲試丹訣，誅茅或在此。",
            "神僊可學否，要且扶頺齡。",
            "生當兵火日，飄泊安得寧。",
            "愛之不可留，弛擔休信宿。",
            "白鶴唳石壇，香煙遶雲屋。",
            "夜久萬籟息，松風度玉琴。",
            "瀟然不能寢，相伴一哀吟。"
        ],
        "tags": [
            "长江"
        ],
        "title": "儀真宫玉清昭應宫成鑄聖像於此",
        "id": "c6164155-d59b-4236-ab52-069882720993"
    },
    {
        "author": "趙鼎",
        "paragraphs": [
            "雪漲秦淮水，春生白鷺洲。",
            "洲前棹歌發，送此一葉舟。",
            "轉柂起帆席，快甚誰能収。",
            "舟師拙於事，遂作中灘留。",
            "支撐莫動搖，喘汗徒呀咻。",
            "彈繩測河道，篙竿伺潮頭。",
            "疏篷雞栅低，兀坐如拘囚。",
            "仰羨雙飛鵠，安得從之遊。",
            "日落暮雲碧，波光澹如秋。",
            "四顧渺無極，黯黯令人愁。",
            "黒風卷半夜，大浪掀中流。",
            "傲兀不能寢，取酒聊相酬。",
            "人生天地間，大海一浮漚。",
            "風水審如此，蛟龍應見求。",
            "未脫干戈地，敢爲身世謀。",
            "醉酣還就枕，吾已信沉浮。"
        ],
        "title": "舟行著淺夜泊中流",
        "id": "1b5e507b-b5e6-4a00-a69c-bbefb0574e15"
    },
    {
        "author": "趙鼎",
        "paragraphs": [
            "阿瞞鬼之雄，掌握弄神器。",
            "孫劉相繼踵，分争足鼎峙。",
            "支吾僅自保，終作降囚系。",
            "智力非不如，亦各論其地。",
            "吾聞隆凖公，幾爲强楚斃。",
            "轉粟收散兵，正賴關中勢。",
            "中原乃腹心，四肢吾所制。",
            "英雄建立初，豈但夸一世。",
            "處之或不然，果非長久計。",
            "古人今復生，此論無以異。"
        ],
        "title": "吳帝廟",
        "id": "5e947ab1-1aa4-4dc9-a69a-2e613f3e1395"
    },
    {
        "author": "趙鼎",
        "paragraphs": [
            "非才與時背，空手行路難。",
            "朱門極嚴冷，仰首不可干。",
            "初欲効寸進，挽舟八節灘。",
            "雅意同心人，贈之雲錦端。",
            "雖云食破硯，渇擬回狂瀾。",
            "胸次竟莫吐，千丈虹蜺蟠。",
            "誰復議行藏，浩歌空倚欄。",
            "南來寄疏蓬，蝦菜豈所歡。",
            "尋幽偶一笑，芳葩發奇觀。",
            "念爾託根遠，香色不易完。",
            "姓名逋客晦，風味書生酸。",
            "作詩慰流落，激烈窮雕刓。",
            "愁人多苦語，步遶吟且看。",
            "歸懷止惋結，賴此杯酒寛。",
            "忽忽時歲邁，凄凄風雨殘。",
            "曷當三徑歸，暫卜一枝安。",
            "寵辱何定物，向來心已闌。"
        ],
        "title": "泊震澤道中步游善宥寺觀芍藥回舟中小飲用范四韻",
        "id": "3fcf6e5e-e3db-417f-aa75-f7a9b9f49090"
    },
    {
        "author": "趙鼎",
        "paragraphs": [
            "羃羃疏雨歇，冷冷晚風清。",
            "扁舟泊清淺，落日涵空明。",
            "門臨稻畦沒，水浸莎岸平。",
            "欠伸得寛曠，杖屨喜微行。",
            "招提掩深靚，房户開斜横。",
            "紛紛諸衲子，尚作迎送情。",
            "神武行掛冠，吳市今變名。",
            "及聞名理談，頓覺肝膽傾。",
            "凡籠了無著，古佛當自成。",
            "已復外身世，何者爲官榮。",
            "同遊有亞父，早定登壇盟。",
            "歸來不受賞，慨慷羞論兵。",
            "閭閻取封侯，健兒勝書生。",
            "因之發深省，種種鴻毛輕。"
        ],
        "title": "過平望趨吳興阻風遊殊勝寺用益謙韻",
        "id": "0d8cf704-d777-498c-9043-8151b62675ee"
    },
    {
        "author": "趙鼎",
        "paragraphs": [
            "山水莽回互，轉眄圖畫間。",
            "念此清絕地，昔人所盤旋。",
            "舟子相歎嗟，示余子陵灘。",
            "有臺出山半，藤蘿蒙蘚斑。",
            "緬想建武功，用人及茅菅。",
            "躐取汝潁士，列宿樞極環。",
            "中有貧賤交，客星犯帝關。",
            "其能榮辱之，但及平生懽。",
            "志願乃有在，歸歟一漁竿。",
            "高風邈千載，獨立誰躋攀。",
            "山僧本何知，結屋臨清灣。",
            "笑謂舟中客，何爲争嶮艱。",
            "權門有遺啄，造請無寒暄。",
            "囁嚅到童僕，俛仰慚衣冠。",
            "所得諒幾何，赩汗流面顔。",
            "偃鼠不過飽，鷦鷯亦求安。",
            "子能了此義，分子一席閑。"
        ],
        "title": "過子陵灘題僧舍壁",
        "id": "1094689c-617d-41ef-8e19-ee662558d2da"
    },
    {
        "author": "趙鼎",
        "paragraphs": [
            "著鞭愧後發，挾矢争先登。",
            "肯顧危機在，尚以智力矜。",
            "曷不往試之，投足還兢凌。",
            "寄謝婁羅兒，老矣病未能。"
        ],
        "title": "奉送呂若谷縣丞任蒲東歸五首  其一",
        "id": "668fd316-bdff-47d8-acc4-27ed36d15cfe"
    },
    {
        "author": "趙鼎",
        "paragraphs": [
            "三年巽亭上，看盡洛中山。",
            "山亦爲君好，朝昏圖畫間。",
            "那知張季鷹，高興不可攀。",
            "忽見秋風起，東隨洛水還。"
        ],
        "title": "奉送呂若谷縣丞任蒲東歸五首  其二",
        "id": "eeab9641-c098-459e-94a3-b2ea2f74eb91"
    },
    {
        "author": "趙鼎",
        "paragraphs": [
            "巽也幕府舊，阿升交分深。",
            "與君均骨肉，况乃相知心。",
            "遽復捨我去，倍覺傷離衿。",
            "高亭東望眼，從此費登臨。"
        ],
        "title": "奉送呂若谷縣丞任蒲東歸五首  其三",
        "id": "772931fb-1bd9-4427-bf5e-279a3cf38cd0"
    },
    {
        "author": "趙鼎",
        "paragraphs": [
            "夫子有高趣，一官聊爾耳。",
            "獨騎破虎韉，憔悴洛城裏。",
            "緬想文穆公，青嵩照伊水。",
            "百年風烈在，須公一振起。"
        ],
        "title": "奉送呂若谷縣丞任蒲東歸五首  其四",
        "id": "bad90e66-6b90-4e21-91fb-4f65b1ca8f0c"
    },
    {
        "author": "趙鼎",
        "paragraphs": [
            "忽忽歲華暮，悠悠心事違。",
            "此行元自懶，前計頗知非。",
            "公有酒堪隱，我無田可歸。",
            "月明枝未穏，誰念鵲孤飛。"
        ],
        "title": "奉送呂若谷縣丞任蒲東歸五首  其五",
        "id": "4f741026-52c7-466e-8c43-350deda2cfd2"
    },
    {
        "author": "趙鼎",
        "paragraphs": [
            "山林與鐘鼎，出處無異趣。",
            "芻豢等藜藿，同是一厭飫。",
            "此心無適莫，外物曾何忤。",
            "奚獨淡交遊，未肯厠紈袴。",
            "故尋漫浪人，要作尋常聚。",
            "主既不速客，客亦隨即赴。",
            "傾談劇懸河，瀉酒快流霔。",
            "百年人醉醒，萬物皆僑寓。",
            "云何造請門，日滿户外屨。",
            "却想耆英遊，風流甚寒素。",
            "淡然文字歡，一笑腥膻慕。",
            "我亦蹭蹬餘，早向危機悟。",
            "絕意鴛鷺行，幸此松蘿附。",
            "君詩妙鋪寫，縱横俱中度。",
            "我老學荒廢，一詞不能措。",
            "獨於樽酒間，不惜淋灕汚。",
            "何當賦歸歟，去斂頭角露。",
            "家有譍門兒，稍能隨指顧。",
            "鷄黍林下期，視此猶應屢。",
            "有興即放言，安能限章句。"
        ],
        "title": "真率會諸公有詩輙次其韻",
        "id": "d90481e4-2910-4683-90f2-c75c7e0771fd"
    },
    {
        "author": "趙鼎",
        "paragraphs": [
            "去年都城開，南下相繼踵。",
            "我亦具扁舟，携汝百指衆。",
            "汝寧爲我累，我獨於汝重。",
            "今而暫相遠，愁亦慮汝共。",
            "因人問在否，未語先悸恐。",
            "淚下復吞聲，寢愕不成夢。",
            "倘有相見期，勿復藉官俸。",
            "一飽不求餘，去辦南山種。"
        ],
        "title": "寄金陵諸幼",
        "id": "ae46716c-ebed-401f-bcf8-190066ad1c3f"
    },
    {
        "author": "趙鼎",
        "paragraphs": [
            "孟公飲狂車轄投，不適遂與俗沉浮。",
            "謫仙醉吟驚冕旒，氣侮權倖無悔尤。",
            "不如淵明此意俱悠悠，飄然不繫之虚舟。",
            "偃蹇不從刺史遊，遇酒或能道上留。",
            "介不爲高通不偷，亦知出處非人謀。",
            "人生一世罹百憂，驚風變滅波上漚。",
            "胡爲滯此胸中愁，聖賢清濁皆友儔。",
            "九老前塵邈難求，七交高躅或可侔。",
            "百年典刑今在不，振起此風須此流。",
            "亭亭玉立郡督郵，文采秀發中甚遒。",
            "絳帳先生兩清修，和音相答鳴琳球。",
            "靖居之孫髯而脩，昂藏野鶴横高秋。",
            "林生風度和且柔，抗論直欲輕王侯。",
            "河南遊刃无全牛，弟兄傳家才術優。",
            "老成不堪冠屨囚，人憐拙甚營巢鳩。",
            "覊窮動輙遭寇讎，但欲縮首眠黄紬。",
            "何意獨蒙公等收，歡然一笑回青眸。",
            "空囊未分一錢羞，典衣猶得事勸酬。",
            "南州竹樹相庇庥，步隨流水尋清幽。",
            "尚嫌白日多喧啾，少待月出東南陬。",
            "黄梅一株香颼飀，青蘋浮水涵春洲。",
            "那知落雪紛滿頭，但覺香露沾衣裘。",
            "一釂百罰寧論籌，嗚嗚自作秦人謳。",
            "快談慨慷雜嘲咻，凜如武庫森戈矛。",
            "天地萬物窮雕鎪，往往出語夸何劉。",
            "却視萬物皆蚍蜉，便擬騎鯨跨九州。",
            "誰能疊麯築糟邱，所願酒泉生酒甌，此生痛飲无罷休。"
        ],
        "title": "乙巳二月初八日集獨樂園夜飲梅花下會者宋退翁胡明仲馬世甫張與之王子與林秀才及余凡七人以炯如流水涵青蘋爲韻賦詩分得流字",
        "id": "9627d00c-6630-43b6-8064-4b9f55b0b038"
    },
    {
        "author": "趙鼎",
        "paragraphs": [
            "孤雲天末山數峰，峰頭隱隱銜烏龍。",
            "遙臨北嶺望故國，行歌負販舟車通。",
            "時當高秋雨霜後，木葉紛亂號悲風。",
            "聲華一夢水流去，名跡千古山争穹。",
            "津橋煙草闕雙峙，馳道莓苔門九重。",
            "鳴鑾飈馭杳何許，蓬萊頂上雲濛濛。",
            "徒驚朝市屢更變，遑問邱壠多英雄。",
            "鼎湖龍去自不返，非煙長鎖琉璃宫。",
            "當年真聖受天命，香生菡萏祥光紅。",
            "宫前父老尚能說，顧瞻遺宇悲涕中。",
            "橋山松柏閟弓劍，有時寶氣飛長虹。",
            "今主紹述更神武，回眸一視雲煙空。",
            "請封章疏幾時上，振蹕行聞來自東。",
            "功成亦念剏基業，從此不復言兵戎。",
            "我生多難傷暌離，茫然却顧當何歸。",
            "伏轅不作馬思奮，塌翼應憐鳥倦飛。",
            "臨風且共一盃酒，要看酒面吹瀾漪。",
            "不湏遐想念今昔，吾廬好在尋歸期。"
        ],
        "title": "次韻退翁遊北山之什",
        "id": "59bb63b3-4d95-474f-af68-2ae35ff2dcd0"
    },
    {
        "author": "趙鼎",
        "paragraphs": [
            "東風解放狂花飛，何乃尚容寒作威。",
            "了無賓客共携酒，更有人家來索詩。",
            "天高雲漏不遮月，皎潔上下同澄輝。",
            "亭前有樹高百尺，爲借驚烏安一枝。"
        ],
        "title": "雪中獨坐退翁索詩",
        "id": "89a129dd-b1a3-4d32-b1a6-25030d9052ec"
    },
    {
        "author": "趙鼎",
        "paragraphs": [
            "秋風鼓棹長蘆渡，吾與若曹俱豁然。",
            "脫跡干戈玩清絕，収身溝壑厭肥鮮。",
            "折腰爲米豈所願，賣劍買牛端可賢。",
            "韓公雅欲却窮鬼，趙壹其如無一錢。",
            "罷官清坐乃吾分，號寒啼饑誰汝憐。",
            "政緣茲事藉升斗，使我不得休林泉。",
            "日下揚州行在所，寸長片善希陶甄。",
            "汗衣塵帽門户底，包羞忍耻王公前。",
            "此行寧復作此態，疇昔相知吏部銓。",
            "謹嚴資格可馴致，雖甚不才無棄捐。",
            "我已投誠永結好，相從綠髪至華顛。",
            "矧復鴛鷺滿臺閣，功名合在中興年。",
            "縮頭袖手正應爾，敢問祖生先著鞭。"
        ],
        "title": "戊申正月行在參吏部示諸幼",
        "id": "3a86f958-d6b9-4214-a7e4-f8918b445822"
    },
    {
        "author": "趙鼎",
        "paragraphs": [
            "憶並條山訪雲屋，渡水涼飈散芬馥。",
            "一枝璀璨端可人，步遶微吟揩病目。",
            "作意題詩向我夸，只今窗户知誰家。",
            "伶俜瘦馬京塵惡，障面羞看檐上花。"
        ],
        "title": "京師次韻邵澤民憶擬江梅花",
        "id": "62ec3393-c2d3-45cb-8c13-a41983f30c37"
    },
    {
        "author": "趙鼎",
        "paragraphs": [
            "疲民正苦淘泥沙，彼何人兮怒且譁。",
            "麄狂不肯道姓字，呼前醉態猶欹斜。",
            "自言寒食身無事，快意欲嚼遑恤他。",
            "覊愁我自感節物，遣去不問徒咨嗟。"
        ],
        "title": "役所寒食即事",
        "id": "303c035d-51aa-4479-b66b-da8ea3bca24a"
    },
    {
        "author": "趙鼎",
        "paragraphs": [
            "流萍斷梗飛花委，四海茫然無定止。",
            "古今本是一郵傳，况乃其中悲轉徙。",
            "秦淮霜葉亂楓林，苕霅春風泛蘋芷。",
            "薄酒時時伴兒女，疏篷處處愁烟水。",
            "故鄉知是幾長亭，眼暗相望越千里。",
            "悵念征鴻一紙書，明朝江上秋風起。"
        ],
        "title": "余去秋七月登舟逮此一年矣六月晦日午睡覺聞兒女輩相謂曰眀朝又是秋風起推枕悵然走筆記之",
        "id": "678d27b2-a248-4dcc-936e-87fa6f3d50ff"
    },
    {
        "author": "趙鼎",
        "paragraphs": [
            "桐廬縣前江合流，合江亭下多客舟。",
            "紅樓參差出木末，小市宛轉依巖陬。",
            "桐君手植碧桐樹，歲歲春風柯葉柔。",
            "白雲一去鳳不至，暮雨丁零生客愁。"
        ],
        "tags": [
            "庐山"
        ],
        "title": "泊桐廬縣合江亭下昔有得道之士不知姓名結廬山間手植桐數本因謂之桐君縣亦以此得名",
        "id": "5e9a4309-283a-4e4e-b297-fb4e6292fd4e"
    },
    {
        "author": "趙鼎",
        "paragraphs": [
            "念昔一笑相逢初，我時尚少君壯夫。",
            "十年再見輦轂下，我鬢斕斑君白鬚。",
            "落魄朋遊嗟我在，艱難兵火與君俱。",
            "酬恩未擬填溝壑，强顔忍復陪簮裾。",
            "浩然胡不徑投劾，老矣難堪歸荷鋤。",
            "田園墳壠亂戎馬，是身是處長羈孤。",
            "解維汴岸一篙水，小舟漂兀如鷖鳬。",
            "對床推枕坐歎息，此行未肯悲窮途。",
            "胸中炯炯時一吐，與生俱坐寧籧除。",
            "只今雲臺羅俊彦，鄙賤老醜憎樸疏。",
            "躍馬食肉付公等，浮家泛宅真吾徒。",
            "與君轉柂從此逝，秋風萬里吹江湖。"
        ],
        "title": "舟中呈耿元直",
        "id": "4f2ad9f0-d3a1-4ee6-9f26-0a170cd95608"
    },
    {
        "author": "趙鼎",
        "paragraphs": [
            "彭澤縣令八十日，束帯耻爲升斗汚。",
            "二十四考中書令，端委廟堂揮不去。",
            "兩公於此固無心，鐘鼎山林隨所寓。",
            "慎勿蹉跎兩失之，歲晚要尋栖息處。"
        ],
        "title": "閱陶集偶有所感",
        "id": "c7b38c5c-d7ee-4bbe-8624-da41d74fa9cd"
    },
    {
        "author": "趙鼎",
        "paragraphs": [
            "愚軒卧病空瓶儲，市米不得如求珠。",
            "鄰翁餽麥穗盈筥，或揉或簸喧庭除。",
            "磨雷隱隱破霜瓣，家童執爨煙生廚。",
            "須臾粥成勸我食，齊眉舉案煩妻孥。",
            "病餘聊復潤喉吻，軟滑盈盈如膏酥。",
            "宛然長粳欲争長，加以白豆爲參輿。",
            "童兒作顰若不足，老夫大笑爲有餘。",
            "虎頭食肉非不美，回視利害爲何如。",
            "平生不耕啖此物，壠頭汗滴慚耕夫。",
            "淡中有味足養福，爲君努力餐一盂。"
        ],
        "title": "謝人惠麥穗",
        "id": "fdbc7395-73d8-4b62-bf8a-867eb3c95a9f"
    },
    {
        "author": "趙鼎",
        "paragraphs": [
            "孝感天心格，憂勤國步艱。",
            "賈生休賦鵩，貢禹欲彈冠。",
            "白髪他鄉客，清尊此夕懽。",
            "如聞京兆尹，拜表請回鑾。"
        ],
        "title": "車駕還汴",
        "id": "0f6928c5-7e33-4290-91ce-8df70a61f6b5"
    },
    {
        "author": "趙鼎",
        "paragraphs": [
            "甲馬分諸道，舟車會此都。",
            "前王端有意，異世肯同途。",
            "人物風流盡，公私府庫虚。",
            "百年餘故老，相遇涕漣如。"
        ],
        "title": "圍城次退翁韻",
        "id": "69695f5c-011e-49ce-af1e-6bd732a4ec1d"
    },
    {
        "author": "趙鼎",
        "paragraphs": [
            "擾擾干戈地，懸懸父子情。",
            "人間正多故，身外復何營。",
            "我已忘官寵，兒須辦力耕。",
            "歸家休歇處，團坐話無生。"
        ],
        "title": "將歸先寄諸幼",
        "id": "95314378-b6e8-45c1-a826-ff31abdde540"
    }
]