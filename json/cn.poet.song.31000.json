[
    {
        "author": "苏颂",
        "paragraphs": [
            "经冬寒菊已离披，梁苑残英尚满墀。",
            "尊酒还思元亮醉，秋香又过子愚期。",
            "寻芳意思人尤厚，耐冷枝条土所宜。",
            "墨客有谁偏好事，留将乐府着新辞。"
        ],
        "title": "和府推官冬菊",
        "id": "c461a16b-0dec-4518-80f0-cf4e88344c6a"
    },
    {
        "author": "苏颂",
        "paragraphs": [
            "两篇华藻敌南金，辱赠应怜旧赏音。",
            "平日所知谁莫逆，老年于事已无心。",
            "云霄路在看君上，诗酒盟寒且共寻。",
            "屈指当时文学士，谁知扬子思湛深。"
        ],
        "title": "七言二首奉答签判学士  其一",
        "id": "816d78a2-4d2a-4c31-bdb0-03d183209263"
    },
    {
        "author": "苏颂",
        "paragraphs": [
            "常爱君房言语妙，仍钦叔度德名高。",
            "受厘宣室行膺召，置酒梁园喜誉髦。",
            "辩博方亲谈衮衮，别离俄起恨劳劳。",
            "临岐更辱殷勤句，衰拙何胜异日褒。"
        ],
        "title": "七言二首奉答签判学士  其二",
        "id": "8ef5d0c5-36e2-45e8-8b32-3f3f886963c5"
    },
    {
        "author": "苏颂",
        "paragraphs": [
            "远行车马出西城，风义相高一府倾。",
            "留幕经年叨主诺，邮亭终夕困飞觥。",
            "人烟数舍将归路，霜月三冬怆别情。",
            "政拙自惭无惠爱，尚凭河润慰群氓。"
        ],
        "title": "解秩西还夕次葛驿二通判与签判学士留府诸君远出饯别情至礼勤辄成拙诗奉谢厚意",
        "id": "a4b45727-6694-4bb4-9ecc-662a08ccadb0"
    },
    {
        "author": "苏颂",
        "paragraphs": [
            "何事频思江海间，清时美彦未应闲。",
            "襟怀旧贮纵横术，献纳尝开咫尺颜。",
            "吏隠尚劳趋幕府，郊居毋苦恋家山。",
            "莼鲈正熟虽堪爱，羔雁相催又北还。"
        ],
        "title": "七言送林次中南归",
        "id": "b5c467e2-40ac-4d05-9eca-07026c60063c"
    },
    {
        "author": "苏颂",
        "paragraphs": [
            "天宝黎民困贼庭，杞城睢社势相形。",
            "四公百战期歼虏，数载重围不启扃。",
            "当日捐躯全土境，至今遗貌载丹青。",
            "行人安得侵松槚，樵采从来禁有刑。"
        ],
        "title": "和次中双庙感事",
        "id": "f1c804f5-5601-42e0-8649-d5927de2ee49"
    },
    {
        "author": "苏颂",
        "paragraphs": [
            "内阁临边贵，銮坡主席优。",
            "赋诗嘉赵孟，载酒饯韩侯。",
            "何幸江城守，容陪禁序游。",
            "烟霄惭久隔，声气荷相求。",
            "笑语随春煦，欢酣永日留。",
            "百分传醆斝，五熟荐包羞。",
            "西望千兵盛，东归两桨浮。",
            "感时嗟老病，去国动离忧。",
            "遂别青云友，重为沧海州。",
            "应怜旧簪履，犹着故巾褠。",
            "衮字荣褒宠，琼琚乏报投。",
            "惟将夸远俗，歌咏入吴讴。"
        ],
        "title": "某忝命守余杭杨元素内翰洎两禁诸公出祖佛寺席上探韵赋诗以宠其行某亦分得留字",
        "id": "1a18b885-4ce6-4bf2-aee1-d5377d5fad71"
    },
    {
        "author": "苏颂",
        "paragraphs": [
            "江海为藩地绝尘，湖山寻胜坐邀宾。",
            "消除袢暑忘三伏，追忆曾游隔五春。",
            "极望林峦横紫翠，旋供肴核剥青皴。",
            "常时欲到喧嚣阻，偶得相陪似宿因。"
        ],
        "tags": [
            "西湖"
        ],
        "title": "次韵奉酬签判吕殿丞燕集西湖",
        "id": "a414fa7f-6175-44b8-ba94-8717ac5ca09c"
    },
    {
        "author": "苏颂",
        "paragraphs": [
            "坐合何时得少休，羡君乘兴喜寻幽。",
            "每逢幕府文书简，便作湖山佛寺游。",
            "岩畔挥毫传丽句，林间炊黍饫香羞。",
            "会须偷拨闲忙日，更上高轩看碧流。"
        ],
        "title": "走笔奉酬签判殿丞游思上人院",
        "id": "ed12a515-b50c-4edd-8755-387552669461"
    },
    {
        "author": "苏颂",
        "paragraphs": [
            "山半楼台绕曲堤，水风当夏却炎威。",
            "常思遍览前朝迹，自恨劳生暇日稀。",
            "偶到上方凭槛久，怳如员峤蹑云飞。",
            "白莲旧社空遗址，有几人从此路归。"
        ],
        "title": "次韵奉酬通判姚郎中宴望湖楼过昭庆院暮归偶作",
        "id": "95a76849-72ff-4edf-8d44-4792f58ba7b2"
    },
    {
        "author": "苏颂",
        "paragraphs": [
            "岿然华屋四开扉，经构初凭佛大威。",
            "最是一州孤绝处，不因嘉客到应稀。",
            "凌虚自觉云梯近，销暑聊将玉盏飞。",
            "人士莫嗟山简醉，犹能倒着接䍦归。"
        ],
        "title": "再次前韵",
        "id": "efad5ada-ac9f-40de-a7e8-15daa1badbbf"
    },
    {
        "author": "苏颂",
        "paragraphs": [
            "千里江山昔霸基，百年文物憺皇威。",
            "闾阎栉比于今盛，塔寺鳞差自古稀。",
            "极目烟霞时显晦，忘情鱼鸟自潜飞。",
            "何须远慕岩居者，乘兴还来兴尽归。"
        ],
        "title": "再酬三次前韵",
        "id": "0f378d73-11ad-4ec4-994c-c225000d51fc"
    },
    {
        "author": "苏颂",
        "paragraphs": [
            "沧海西垠浙水头，人生不到负吴讴。",
            "剖符何幸来都会，坐合俄惊陟夏秋。",
            "每按吏条惭汉诏，未丰民食念箕畴。",
            "所欣幕府多才彦，樽俎时时接宴游。"
        ],
        "title": "和签判早秋见寄",
        "id": "9aaad4c6-f6c2-4394-b0f8-c5bb5c582676"
    },
    {
        "author": "苏颂",
        "paragraphs": [
            "固无政术效前贤，又乏诗名继乐天。",
            "连岁出藩居善地，何时负郭有良田。",
            "回风已隔三山路，讲德难偕四子篇。",
            "满目胜游都未到，且将图画与人传。"
        ],
        "title": "次韵杨立之十一官府馆二篇  其一",
        "id": "7f4ffbfa-1579-4abd-ac37-db9ba95a35e1"
    },
    {
        "author": "苏颂",
        "paragraphs": [
            "楚客登临悲素秋，感时风物自飕飕。",
            "潦收远水清堪鉴，雨过群山翠欲浮。",
            "月露往来羁旅恨，仓箱千万里民讴。",
            "鬓毛衰飒欢游少，珍重嘉篇写我忧。"
        ],
        "title": "次韵杨立之十一官府馆二篇  其二",
        "id": "1eff7b4b-3262-4b65-810f-55516c3330b7"
    },
    {
        "author": "苏颂",
        "paragraphs": [
            "秋卷昔观宾，同游上苑春。",
            "归轩今取道，共食浙江珍。",
            "俛仰周三纪，文章了十人。",
            "穷通不复问，一以付天均。"
        ],
        "title": "次韵杨立之怀旧",
        "id": "20d93335-d0b4-4a04-b9d0-5b028754ffc9"
    },
    {
        "author": "苏颂",
        "paragraphs": [
            "小子方承学，初心未见功。",
            "雕虫徒好赋，舞象仅成童。",
            "率尔多惭路，师哉远慕雄。",
            "颛侗如可教，丈席冀趋风。"
        ],
        "title": "次韵杨立之赠京",
        "id": "adf13940-7034-432d-8271-cfe41f1a531d"
    },
    {
        "author": "苏颂",
        "paragraphs": [
            "两寺临湖共一山，名传四五百年间。",
            "台前康乐翻千叶，井上仙翁炼九还。",
            "挂壁空存游客咏，掩关都属野僧闲。",
            "欣同僚友寻幽趣，岩石云萝永日攀。"
        ],
        "title": "和钱塘周寺丞游南山",
        "id": "2b556c09-762c-4104-9469-8cbf03784992"
    },
    {
        "author": "苏颂",
        "paragraphs": [
            "虽非禄厚与官尊，多幸名都遂出藩。",
            "访旧遍游江北路，提封连接海西门。",
            "六年往复头先白，四郡推迁席不温。",
            "衰病早宜归畎亩，君恩未报自难言。"
        ],
        "title": "和兖弟到郡先寄",
        "id": "a31a5350-dce8-4986-9d7d-feece18ce4da"
    },
    {
        "author": "苏颂",
        "paragraphs": [
            "海门双峙隔沧溟，潮汐翻波势若倾。",
            "万叠银山横一线，千挝鼍鼓震重城。",
            "来无源委逢秋盛，信有盈亏应月生。",
            "今古循环曾不涸，谈天闳辩岂能名。"
        ],
        "tags": [
            "钱塘江"
        ],
        "title": "观潮三首  其一",
        "id": "4f7cd58e-6640-496c-976a-82c49637a17f"
    },
    {
        "author": "苏颂",
        "paragraphs": [
            "尝观七发论涛篇，比物侔形恨未妍。",
            "声入闾阎家十万，势陵组练甲三千。",
            "冯夷海若凭深险，种魄胥神竟後先。",
            "纵使风波能鼓怒，终归漩澓作澄渊。"
        ],
        "tags": [
            "钱塘江"
        ],
        "title": "观潮三首  其二",
        "id": "865a4702-5380-4922-8eb2-dc8245831838"
    },
    {
        "author": "苏颂",
        "paragraphs": [
            "横江白浪涌崔嵬，应是波神羽卫来。",
            "陛戟百重驰道远，舳舻千里峭帆开。",
            "缓如积雪飞霜路，急似砯崖转石雷。",
            "惟有东西争渡者，暮还朝往任相催。"
        ],
        "tags": [
            "钱塘江"
        ],
        "title": "观潮三首  其三",
        "id": "d450c532-0b98-4c9c-a9bf-727640a57c5c"
    },
    {
        "author": "苏颂",
        "paragraphs": [
            "西山高下极深幽，十里清波一棹游。",
            "喜逐御风真造适，遍题僧壁更迟留。",
            "松间觅径因穷险，亭际披云尽露秋。",
            "却羡官闲无检束，徜徉何异五湖舟。"
        ],
        "title": "次韵和前漳守马郎中三篇 游山",
        "id": "b6eaa34d-d830-4e03-8335-be171af98d84"
    },
    {
        "author": "苏颂",
        "paragraphs": [
            "华堂直北望云烟，劳远勤归此待贤。",
            "下榻喜逢徐稚至，登舟常羡李膺仙。",
            "知君将奉三年最，感旧曾歌一夜怜。",
            "红粉若能留客醉，不辞飞盏共陶然。"
        ],
        "title": "次韵和前漳守马郎中三篇 碧波亭感事",
        "id": "49029a15-03c5-4793-926a-4d84313bad21"
    },
    {
        "author": "苏颂",
        "paragraphs": [
            "江皋空阔见东溟，两讯潮随远近生。",
            "夹岸炎天迷雪岭，居人晴日骇雷声。",
            "客帆朝暮乘风去，渔罟东西逐浪行。",
            "尽道波神久恬静，应缘四海正清平。"
        ],
        "tags": [
            "钱塘江"
        ],
        "title": "次韵和前漳守马郎中三篇 续观潮",
        "id": "52525a1b-8a68-4835-ba00-0b087adc3a26"
    },
    {
        "author": "苏颂",
        "paragraphs": [
            "网疏由世教，讼息偶年丰。",
            "圜土无留系，黎氓识变风。",
            "时方还治古，令欲训民中。",
            "宣布来千里，兴行自一同。",
            "吏宁嗟画地，书亦简司空。",
            "共对承平理，惟思尽至公。"
        ],
        "title": "次韵钱塘周寺丞狱空",
        "id": "825d1ea9-efab-48bf-9225-48343387c58d"
    },
    {
        "author": "苏颂",
        "paragraphs": [
            "丛林四百见州经，尽在钱塘旧县垧。",
            "十里湖光连北郭，千寻岩翠绕南屏。",
            "松间幽径迎冠盖，竹里飞泉入户庭。",
            "胜境无因朝日到，羡他禅伯老林扃。"
        ],
        "title": "和兖弟游湖上诸寺二首  其一",
        "id": "8c727178-9dd5-4934-bf31-991c21b07d2f"
    },
    {
        "author": "苏颂",
        "paragraphs": [
            "湖山不到每驰情，与客逢迎暂驻旌。",
            "鹫岭飞来询慧理，龙宫吟就续延清。",
            "僧房有竹循门见，磴道攀萝尽日行。",
            "交臂晤言欣得侣，上台专使对仙瀛。"
        ],
        "title": "和兖弟游湖上诸寺二首  其二",
        "id": "ee909d42-c0f8-4d9f-9b8b-73251e9d2970"
    },
    {
        "author": "苏颂",
        "paragraphs": [
            "南山到处待挥毫，逸似凌云羽翮飘。",
            "好着碧纱笼寺壁，更将金刻置岩标。"
        ],
        "title": "和兖弟与梁况之学士同作四绝句 纪况之学士题壁",
        "id": "9667afda-54f0-4641-ae1a-5d2047c68fdb"
    },
    {
        "author": "苏颂",
        "paragraphs": [
            "偶陪嘉约出重闉，自觉超然隔世尘。",
            "若欲遍游山下寺，直须经岁驻征轮。"
        ],
        "title": "和兖弟与梁况之学士同作四绝句 呈况之常叔立之",
        "id": "30ed5e16-9576-4931-bba5-9e512b2fd1b4"
    },
    {
        "author": "苏颂",
        "paragraphs": [
            "湖上归时暮气侵，松香花露拂巾簪。",
            "万家灯火沙河里，月色相和廓暝阴。"
        ],
        "title": "和兖弟与梁况之学士同作四绝句 二首并和况之元韵 其一",
        "id": "19e1a40b-6abb-4a5b-b17a-eeb9567c5700"
    },
    {
        "author": "苏颂",
        "paragraphs": [
            "鄞江东望水连空，越峤明峰几万重。",
            "谁识此行多乐事，挥毫一曲饮千钟。"
        ],
        "title": "和兖弟与梁况之学士同作四绝句 二首并和况之元韵 其二",
        "id": "13269cba-749f-4d24-8f94-922de23ea915"
    },
    {
        "author": "苏颂",
        "paragraphs": [
            "五君相继擅吴方，坐视群雄取乱亡。",
            "侍子奔驰先入贡，邻邦旅拒独勤王。",
            "岂惟佛剎传遗像，自有孙谋袭懿芳。",
            "应似窦融归汉日，功名累世到瓌章。"
        ],
        "title": "次韵兖弟忠懿王祠",
        "id": "7abc8724-eb3b-4253-a1c8-a71646e0841f"
    },
    {
        "author": "苏颂",
        "paragraphs": [
            "江干邂逅再经旬，每挹清风叹绝尘。",
            "炼得轻躯同槁木，养来和气胜阳春。",
            "官闲不废修金诀，功满终须礼玉宸。",
            "自顾衰残多俗累，何时方外去相亲。"
        ],
        "title": "漳州知郡郎中见示旅次感事辄次元韵",
        "id": "fc95d33f-59de-4a40-a52a-2da092f46db9"
    },
    {
        "author": "苏颂",
        "paragraphs": [
            "纷纷尘事厌烦冥，何处能令爽气生。",
            "簿领欲迷头不举，烟霞纔望眼偏明。",
            "门临沧海千重险，地压高丘一再成。",
            "若论三山方外境，须将此地拟浮瀛。"
        ],
        "title": "次韵签判同登介亭",
        "id": "730d8909-8ad3-409e-a9a9-4d8ad34f634d"
    },
    {
        "author": "苏颂",
        "paragraphs": [
            "吴越开基旧土疆，鉴山仍是种瓜乡。",
            "七朝赐履加尊宠，五世苴茅奉宪章。",
            "里社依然题昼锦，昆云不绝佩鞶囊。",
            "人怀余德能封殖，犹有当时似盖桑。"
        ],
        "title": "次韵和钱穆甫答签判殿丞临安道中作",
        "id": "38b1d2bb-8edb-4db3-8b8c-942c94846227"
    },
    {
        "author": "苏颂",
        "paragraphs": [
            "蜡屐终朝践石苔，飞鸢不动绝尘埃。",
            "片云忽作人间雨，尽道灵山应祷来。"
        ],
        "title": "次韵叶希虞秘校同游天竺寺五绝句  其一",
        "id": "195c9e55-a97d-4486-a5af-0a6ee54c2800"
    },
    {
        "author": "苏颂",
        "paragraphs": [
            "鹫峰何代落山隈，每到须清一世埃。",
            "叹息俗缘常窘束，半年纔得两回来。"
        ],
        "title": "次韵叶希虞秘校同游天竺寺五绝句  其二",
        "id": "b5648596-2812-4ef9-8573-5ad5593d1099"
    },
    {
        "author": "苏颂",
        "paragraphs": [
            "山半僧轩四面开，下看城市一浮埃。",
            "此间真趣谁能辨，飞鸟空中自往来。"
        ],
        "title": "次韵叶希虞秘校同游天竺寺五绝句  其三",
        "id": "8014b5e5-1afe-4c22-b3b5-4a611a7429f9"
    },
    {
        "author": "苏颂",
        "paragraphs": [
            "丛林涧水尽萦回，岩室云房不染埃。",
            "若使此中容小隠，会须卜筑赋归来。"
        ],
        "title": "次韵叶希虞秘校同游天竺寺五绝句  其四",
        "id": "036661fc-a9e6-4f8c-9119-f7faeb56a441"
    },
    {
        "author": "苏颂",
        "paragraphs": [
            "槛前常有施生台，窗隙都无野马埃。",
            "掩室道人偏得意，经年未省入城来。"
        ],
        "title": "次韵叶希虞秘校同游天竺寺五绝句  其五",
        "id": "f48333d0-770f-4cae-8b4b-41dd19bda08e"
    },
    {
        "author": "苏颂",
        "paragraphs": [
            "柳浦重城忝建旟，旧吴星分斗牛墟。",
            "鹫峰遗迹奇难状，大士灵光应不虚。",
            "游伴偶陪宾结驷，肴蔬深愧食无鱼。",
            "高谈终日穷幽赏，俗虑尘襟顿释除。"
        ],
        "title": "和许秘校同游两天竺",
        "id": "8adb26e4-8c0b-4943-a85f-0c636d466f16"
    },
    {
        "author": "苏颂",
        "paragraphs": [
            "绿萼丹跗炫素光，东园先见一枝芳。",
            "凌晨霜点铅胡粉，满槛风飘水麝香。",
            "味入和羹来傅野，声随边角动渔阳。",
            "山亭最好通宵赏，微雪相辉映月廊。"
        ],
        "title": "和签判郡圃早梅",
        "id": "244ec5ee-5b4a-4e9a-99e2-48d182a1b70d"
    },
    {
        "author": "苏颂",
        "paragraphs": [
            "四百僧居胜沃洲，北连高岭万松稠。",
            "似将天下江湖景，都作云屏置一州。"
        ],
        "title": "和安上弟游湖山诸寺二首  其一",
        "id": "9178617e-bd93-461b-970e-7ea9e2dc06b4"
    },
    {
        "author": "苏颂",
        "paragraphs": [
            "十里湖山绕四门，游人朝暮隘重闉。",
            "楼台远近连郊郭，到处皆为水石邻。"
        ],
        "title": "和安上弟游湖山诸寺二首  其二",
        "id": "d3a1ee8d-eda1-462d-b0c5-101b03536058"
    },
    {
        "author": "苏颂",
        "paragraphs": [
            "曲干隠腾蛇，樛枝展翠华。",
            "何年乔岳种，移植法王家。",
            "得地烟云润，盘根岁月赊。",
            "纵横齐殿角，偃蹇拂檐牙。",
            "数粒宜充酿，收黄好代茶。",
            "风生惊砌鹤，日照乱城鸦。",
            "墙仞高藏节，河津暗长芽。",
            "息阴人接席，题壁字如麻。",
            "据类眠梧隠，攀疑抟兽拏。",
            "宫槐低可并，谯桧大无加。",
            "虽异明堂柱，终同象载车。",
            "殷勤与封殖，莫使溷尘沙。"
        ],
        "title": "和棁弟矮松寺留题",
        "id": "32658046-e2e1-41cf-85b9-85b5d4485d72"
    },
    {
        "author": "苏颂",
        "paragraphs": [
            "霰雪为霖近浃旬，江湖清气压冬温。",
            "应时岂是诚能感，作物宜同易画坤。"
        ],
        "title": "和安上弟雨雪应祷绝句",
        "id": "2bed09bc-6af1-4cca-ab92-ac660748dce7"
    },
    {
        "author": "苏颂",
        "paragraphs": [
            "滴沥泉池乱蕊珠，悠扬僧壁点頳糊。",
            "登高偏见远山好，万瓦参差篆玉符。"
        ],
        "title": "和安上弟雪中登介亭",
        "id": "0b13a084-8a6f-4ed2-8f73-c79643c2daf5"
    },
    {
        "author": "苏颂",
        "paragraphs": [
            "车马西郊踏晓光，城隅一径绕羊肠。",
            "泉流带雪添膏脉，山色逢春变鬰苍。",
            "云外楼台晴挂影，风前松桧远飘香。",
            "仁祠久祷蒙嘉应，预庆农畴岁袭祥。"
        ],
        "title": "次韵姚倅正月三日游山道中口占",
        "id": "60b1e6cd-2922-4b60-8a19-2006e2a4996d"
    },
    {
        "author": "苏颂",
        "paragraphs": [
            "终过元朝欲首春，条风先度海东门。",
            "寒凝一雨成飞雪，泰长三阳应上坤。",
            "疵沴渐消和气满，咏歌频发味言温。",
            "人情共喜年光好，不向樽前未易论。"
        ],
        "title": "次韵祷雪有感",
        "id": "3716525a-9704-4b93-9549-23feae770474"
    },
    {
        "author": "苏颂",
        "paragraphs": [
            "已践修涂到急流，暂回俗驾喜同游。",
            "名为外物知难必，学悟无生信若浮。",
            "骚雅深情追李杜，林泉高兴拉巢由。",
            "迟留更爱灵峰境，青桂风来不待秋。"
        ],
        "title": "次韵晁美叔游山见寄",
        "id": "c94fe523-487a-450d-88e8-ddc914001970"
    },
    {
        "author": "苏颂",
        "paragraphs": [
            "书林轻别紫云边，轺传重行北斗间。",
            "正类子卿悲异国，不同太史访名山。",
            "鞍韂腾踏双腨重，风日煎熬两鬓班。",
            "待得使回翻旧稿，只应新例又刊删。"
        ],
        "title": "奉使还至近畿先寄史院诸同舍二首  其一",
        "id": "43019ce6-8341-4388-93e4-c12f45fa48be"
    },
    {
        "author": "苏颂",
        "paragraphs": [
            "倐忽经冬又涉春，年光冉冉暗催人。",
            "要荒一去三千里，晦朔俄惊十二旬。",
            "绝代方言空问俗，蓬山直舍已凝尘。",
            "汗青何日成书去，头白常惭窃禄频。"
        ],
        "title": "奉使还至近畿先寄史院诸同舍二首  其二",
        "id": "e8881ad2-9050-4c76-b547-5a9dc16d0b62"
    },
    {
        "author": "苏颂",
        "paragraphs": [
            "鸿都清集秘图开，遍阅真仙暨草莱。",
            "气韵最奇知鹿马，丹青一定见楼台。",
            "宴觞更盛华林会，坐客咸推大厦才。",
            "久事簿书抛翰墨，文林何幸许参陪。"
        ],
        "title": "和宋次道戊午岁馆中曝书画",
        "id": "10ac27f9-578c-4414-890a-fec47e5223d1"
    },
    {
        "author": "苏颂",
        "paragraphs": [
            "虽非文史足三冬，岂类无心但有胸。",
            "曾读丘坟叨典领，再分符竹荷矜容。",
            "君恩欲报微萤爝，亲禄方营苟釜钟。",
            "平日交情今楚越，徒劳瞻望景山松。"
        ],
        "title": "次韵孙莘老司谏见寄",
        "id": "2de2c646-308d-4b6b-9eaf-106a39263e55"
    },
    {
        "author": "苏颂",
        "paragraphs": [
            "仲长买宅近高山，饶得群芳不费钱。",
            "地接伊浑宜水竹，门临嵩室足云烟。",
            "未抛簪组真朝隠，更有田园即世仙。",
            "满箧新诗俱大笔，凿楹留待子孙传。"
        ],
        "title": "龙舒太守杨郎中示及诸公题咏洛阳新居见邀同作辄依安乐先生首唱元韵继和",
        "id": "190ac19a-e1f6-45ba-82f7-af5599fa20d6"
    },
    {
        "author": "苏颂",
        "paragraphs": [
            "桃杏初开已去家，又逢兰菊绽新花。",
            "感时谩缀茱萸佩，惜别应怜棠棣华。",
            "迢递宦游来日下，悠扬归思绕天涯。",
            "一尊重到平津合，惆怅文窗旧绿纱。"
        ],
        "title": "次韵林次中九日都下感事二首  其一",
        "id": "cc74789b-0e9a-4473-81a0-6fea6ee987e8"
    },
    {
        "author": "苏颂",
        "paragraphs": [
            "登高能赋属诗家，况值嘉辰对菊花。",
            "乍感商飙流素钥，故摛鸿藻艳春华。",
            "边关礼命行看至，淮海归期亦有涯。",
            "早晚霜寒侵旅榻，又悬复帐换青纱。"
        ],
        "title": "次韵林次中九日都下感事二首  其二",
        "id": "00625c59-a5e7-42c2-94a9-d1861a3c75aa"
    },
    {
        "author": "苏颂",
        "paragraphs": [
            "佩韘相从四纪前，鲤庭论契荷忘年。",
            "文如潘陆倾江海，学造重黎绝地天。",
            "簪绂弃来名已厌，乡闾归後乐应全。",
            "冥飞尚隠樊笼旧，未副初心愧昔贤。"
        ],
        "title": "次韵致政华殿丞怀旧见寄",
        "id": "c72dc9c0-b85e-41d3-87f2-693ec2302c2f"
    },
    {
        "author": "苏颂",
        "paragraphs": [
            "腊催时雪到江涯，云压寒空凝不飞。",
            "台榭风光先有意，山川秀色远相辉。",
            "人怀姑射清难见，诗似阳春和者稀。",
            "闻上高楼寻胜赏，缅怀嘉尚重依依。"
        ],
        "title": "和孙节推雪",
        "id": "d0826cbf-7264-42b5-af6a-32f0498fdf36"
    },
    {
        "author": "苏颂",
        "paragraphs": [
            "江天惨淡物华新，四望漫漫起玉尘。",
            "但怪长衢已盈尺，岂知闭户有高人。"
        ],
        "title": "又两绝  其一",
        "id": "8af3a854-8dcb-4988-b82b-8aa4d3cf8fd7"
    },
    {
        "author": "苏颂",
        "paragraphs": [
            "看雪宜临广路津，年年光景见长新。",
            "不知滋液功多少，且慰东皋首种人。"
        ],
        "title": "又两绝  其二",
        "id": "166488e4-d82f-428d-b176-5b4aea279200"
    },
    {
        "author": "苏颂",
        "paragraphs": [
            "腊前寒雨已为霖，一夕皑皑变暝阴。",
            "春圃暗惊花萼早，客舟偏觉漕渠深。",
            "都无车马尘过眼，唯有尊罍酒惬心。",
            "共喜时和成美岁，预知氛祲不能侵。"
        ],
        "title": "又和十二月十一日雪",
        "id": "ade73a8b-38ee-4c24-bb13-390fe018555b"
    },
    {
        "author": "苏颂",
        "paragraphs": [
            "思涌如倾潮汐池，才高早契圣明知。",
            "省中一语开天意，江表三年得吏师。",
            "通旧辱投文举刺，可人欣对费袆棋。",
            "更观丽句贻初学，岂谢韩公荐士诗。"
        ],
        "title": "方公说通直见示与小子京和答棋诗四篇因次本韵继蒙宠惠前後凡十五篇牵强奉答  其一",
        "id": "5f91f930-9c8d-4e52-8ffb-3021a38886fb"
    },
    {
        "author": "苏颂",
        "paragraphs": [
            "衰病常求饮上池，药投坚痞苦难知。",
            "闲挥绿绮歌三乐，静玩韦编诵九师。",
            "纵有文章忧瓿醤，剧无机智懒行棋。",
            "爱君高唱多才思，撩摘羁怀入小诗。"
        ],
        "title": "方公说通直见示与小子京和答棋诗四篇因次本韵继蒙宠惠前後凡十五篇牵强奉答  其二",
        "id": "6fab2e98-a4cc-494f-b1cd-0f857a3b5ad1"
    },
    {
        "author": "苏颂",
        "paragraphs": [
            "久从闲僻向沧池，忽见嘉宾喜可知。",
            "触热正烦思美荫，卧疴方苦遘良师。",
            "欲留尽兴时须饮，要取忘忧祗有棋。",
            "二者已欣陪造适，解颐仍得鼎来诗。"
        ],
        "title": "方公说通直见示与小子京和答棋诗四篇因次本韵继蒙宠惠前後凡十五篇牵强奉答  其三",
        "id": "7ddbf74f-04f7-484a-963c-6af2985df212"
    },
    {
        "author": "苏颂",
        "paragraphs": [
            "孟郊篇什况咸池，夫子文章我所知。",
            "岂特曹刘同品目，固将苏李是宗师。",
            "语如转弹逢真赏，喻到鏖兵诧国棋。",
            "所集若携归阙下，诸公应序盛山诗。"
        ],
        "title": "和前三篇  其一",
        "id": "57b0cfc3-c07d-41b3-9c9a-6cbb804a7d81"
    },
    {
        "author": "苏颂",
        "paragraphs": [
            "山公偏爱习家池，每出游时醉不知。",
            "既见国侨如旧识，何须阮籍乃吾师。",
            "亭边菡萏铺新锦，水际闾阎近布棋。",
            "欲作宣城十日饮，留连梦得似敦诗。"
        ],
        "title": "和前三篇  其二",
        "id": "b0d18c4e-7ee1-4234-a671-abbe5d24d6c5"
    },
    {
        "author": "苏颂",
        "paragraphs": [
            "百雉金城十仞池，天声遐憺远戎知。",
            "剖符但报三年政，推毂无劳六月师。",
            "胡马逸归常见画，塞鸿征尽着残棋。",
            "欲歌盛业赓周雅，须假清风吉甫诗。"
        ],
        "title": "和前三篇  其三",
        "id": "8e727174-9fed-4d04-a463-563b09a76393"
    },
    {
        "author": "苏颂",
        "paragraphs": [
            "莫叹潜鳞久在池，已喧才誉满朝知。",
            "雄辞自可吞云梦，博识应能对仲师。",
            "荣辱早谙真采选，竞谦不校古儒棋。",
            "使还即见金门召，况有中和乐职诗。"
        ],
        "title": "再和三篇  其一",
        "id": "95fae710-bc13-4a18-b6c2-9035d56aac47"
    },
    {
        "author": "苏颂",
        "paragraphs": [
            "闻君八法擅临池，擫押工夫世少知。",
            "学者伏膺虞秘监，时贤求范永禅师。",
            "流传异日须悬帐，交质何人敢对棋。",
            "敛手姜芽柳家样，解嘲几困老刘诗。"
        ],
        "title": "再和三篇  其二",
        "id": "73c8ae60-dfd2-437b-9c1f-f34091aa20e0"
    },
    {
        "author": "苏颂",
        "paragraphs": [
            "兵厨酿酒宅连池，为郡优悠每自知。",
            "铃下文移归幕府，案前颐指走签师。",
            "农桑课罢聊行乐，朱墨闲来好序棋。",
            "饱食将何报丰禄，歌时惟咏阜财诗。"
        ],
        "title": "再和三篇  其三",
        "id": "08929ee5-6a60-4cc4-bc63-ab3a3ebe174c"
    },
    {
        "author": "苏颂",
        "paragraphs": [
            "汪汪雅量若陂池，才略纵横未易知。",
            "振藻词场无怯敌，游心艺苑有余师。",
            "独醒继日长辞酒，坐稳闲时但校棋。",
            "塞北山河遍登览，吟哦马上足新诗。"
        ],
        "title": "公说再和并前十五篇辄复课六章用足前篇之阙  其一",
        "id": "d1baa4f2-ba37-44f5-ac11-1c5fdb5d25e4"
    },
    {
        "author": "苏颂",
        "paragraphs": [
            "皇华几月案盐池，钩按从来未有知。",
            "隠伏无由逃计最，勤劳长足儆官师。",
            "事逢错节皆投刃，利析秋毫类算棋。",
            "他日朝廷询北事，讲论风俗待陈诗。"
        ],
        "title": "公说再和并前十五篇辄复课六章用足前篇之阙  其二",
        "id": "675088c9-d5b6-4fe5-a055-4a7267fb1547"
    },
    {
        "author": "苏颂",
        "paragraphs": [
            "欲养蛟龙谩凿池，惟应道术两相知。",
            "论年校德予惭老，强识多闻子可师。",
            "监彼盈虚门若市，明于取舍智犹棋。",
            "干时已副宽民诏，沈俊休吟咏史诗。"
        ],
        "title": "公说再和并前十五篇辄复课六章用足前篇之阙  其三",
        "id": "1d1a5377-5cd3-4f96-b13f-347e7c6c8257"
    },
    {
        "author": "苏颂",
        "paragraphs": [
            "封境东连浴日池，川源近盬四方知。",
            "水官无事延年计，估客应求范蠡师。",
            "楼阁嵯峨千里鉴，田畴夷坦一枰棋。",
            "追寻燕友南皮会，谁继曹刘七子诗。"
        ],
        "title": "公说再和并前十五篇辄复课六章用足前篇之阙  其四",
        "id": "9a8df022-b2c7-4162-a728-16fccfed2550"
    },
    {
        "author": "苏颂",
        "paragraphs": [
            "荷叶田田水满池，东堂真趣几人知。",
            "折华暇日寻园吏，竞渡经春习棹师。",
            "随分命宾仍授简，不妨问易更看棋。",
            "欢怀既适从何见，事事忘言尽在诗。"
        ],
        "title": "公说再和并前十五篇辄复课六章用足前篇之阙  其五",
        "id": "26be0171-bbf1-4596-8dc9-f9a6af4524da"
    },
    {
        "author": "苏颂",
        "paragraphs": [
            "莫笑凡龟恋泽池，不蕲刳灼效前知。",
            "亲逢日月光华旦，勉慕渊源浸渐师。",
            "义切仰山勤景行，事迷当局戒贪棋。",
            "衰迟犹窃君侯禄，深愧曹风伐辐诗。"
        ],
        "title": "公说再和并前十五篇辄复课六章用足前篇之阙  其六",
        "id": "5249ed97-cafe-4b71-ad5d-276557bb93ee"
    },
    {
        "author": "苏颂",
        "paragraphs": [
            "一瓢贤巷僻如山，十部文移日满前。",
            "辍得闲时常命驾，和来新什已盈编。",
            "交游莫逆心相照，出处虽殊道两全。",
            "能使清风激颓俗，世情谁得议高坚。"
        ],
        "title": "和孙节推寄罗发运",
        "id": "7fc7270e-e3ea-41c7-b293-eceaff5317f9"
    },
    {
        "author": "苏颂",
        "paragraphs": [
            "道卷门常静，心闲眼倦开。",
            "忽闻宾榻扫，为喜使车来。",
            "世事浮云过，时光暮雪催。",
            "放怀何所系，卒岁自游哉。"
        ],
        "title": "又五言",
        "id": "6fb67fc4-f5e8-4843-adc5-0e437e544818"
    },
    {
        "author": "苏颂",
        "paragraphs": [
            "防人不善自为谋，对吏方知口起羞。",
            "本为追胥宽逮系，何期僚属致增尤。",
            "溺灰竟欲焚安国，书牍谁将念绛侯。",
            "惟有丹诚贯金石，风波飘荡任沈浮。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其一",
        "id": "13cd259e-fc3b-4d65-aeb0-dad65ff2ced0"
    },
    {
        "author": "苏颂",
        "paragraphs": [
            "构虚为实尽枝辞，直道公心自不欺。",
            "众口铄金虽可畏，三人成虎我犹疑。",
            "忠邪所頼圆穹鉴，通塞须凭大衍推。",
            "况是圣神方烛理，深冤终有辨明时。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其二",
        "id": "96c3bf7c-b571-4b45-843d-a983843c4ec3"
    },
    {
        "author": "苏颂",
        "paragraphs": [
            "吏议推穷旧话言，畏途迢递冒风澜。",
            "两词罢对文移绝，一室常眠枕席寒。",
            "鬰鬰久居人共叹，皇皇求义我知难。",
            "谁将羑里匡陈事，便作闲堂紫极看。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其三",
        "id": "6cdaac85-8d55-44b0-958e-4e631dfe226b"
    },
    {
        "author": "苏颂",
        "paragraphs": [
            "平日论心友与亲，白头临事斗如新。",
            "臝衣难喻疑金客，束缊应无乞火人。",
            "三省行藏知有命，十年流落困无津。",
            "物情世态经谙练，不假虚词问大钧。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其四",
        "id": "dbf1ab15-8e31-4cac-8d88-cfed71fe5afc"
    },
    {
        "author": "苏颂",
        "paragraphs": [
            "飞语初腾触细文，廷中交构更纷纭。",
            "纲条既甚秋荼密，枉直何由束矢分。",
            "御史皆称素长者，府徒半识故将军。",
            "却怜比户吴兴守，诟辱通宵不忍闻。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其五",
        "id": "69171110-d033-4e8d-bfb7-8bdaac03ec4f"
    },
    {
        "author": "苏颂",
        "paragraphs": [
            "纵出由来古有诛，徇私无实荷宽纾。",
            "已知公冶本非罪，免似邹阳更上书。",
            "刀笔任从文俗议，风霜方识宪台居。",
            "自惭衰拙将何用，学术无堪政事疏。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其六",
        "id": "02b7bba0-0fd7-482e-b08f-75d9e4ad8819"
    },
    {
        "author": "苏颂",
        "paragraphs": [
            "名絓台章冒典刑，圣仁无滥许原情。",
            "尹京虽愧四方则，廷尉亦非天下平。",
            "三已自知无愠色，一廛归去愿为氓。",
            "君恩天地何由报，九死鸿毛比尚轻。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其七",
        "id": "5bba701b-a192-47d3-aa7f-d68b82297282"
    },
    {
        "author": "苏颂",
        "paragraphs": [
            "推治无期任猛宽，苛留累月尚盘桓。",
            "风霜几日经摧挫，案牍逾旬未省观。",
            "失势我如鱼在网，操权吏甚虎而冠。",
            "南班小吏犹知礼，朝夕时来一问安。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其八",
        "id": "d04edcf5-8dc3-453e-bc9b-511f42a8a5d8"
    },
    {
        "author": "苏颂",
        "paragraphs": [
            "秋杪拘留冬欲阑，一旬参对累旬闲。",
            "适逢御史俱厘务，更值中朝久绝班。",
            "壁观无言休问祖，坐忘遗照且晞颜。",
            "是非荣辱知难必，反覆须臾觉梦间。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其九",
        "id": "05f6dabf-5c12-4b1a-8558-f5f136ab6f09"
    },
    {
        "author": "苏颂",
        "paragraphs": [
            "罢尹一年重置对，去家千里涉寒温。",
            "青云交友难倾盖，白发慈亲正倚门。",
            "目断濠梁横涕泗，梦回京口役形魂。",
            "宽恩若未投诸裔，好奉安舆葺故园。"
        ],
        "title": "元丰己未三院东阁作 元丰戊午夏予尹京治陈氏狱言者以为推劾不尽诏移大理而理官推迹陈氏姻党干求府政纵出重辟事下御史推求己未岁予自濠梁赴台讯鞫卒不涉干求之迹而大理反有傅致之状虽蒙辩正听命久之不得出邑邑不已作诗十篇记一时事非欲传之他人但以示子侄辈使知仕宦之艰耳 其一○",
        "id": "ab2a71e2-02d7-4945-8221-dc1c63344d08"
    },
    {
        "author": "苏颂",
        "paragraphs": [
            "早年相值浙江边，多见新诗到处传。",
            "楼上金蛇惊妙句，卷中腰鼓伏长篇。",
            "仳离岁月流如水，抑鬰情怀积似烟。",
            "今日柏台相望处，隔垣音响莫由宣。"
        ],
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其一",
        "id": "e9dbcb8d-f4fb-4924-8111-4d46e7402335"
    },
    {
        "author": "苏颂",
        "paragraphs": [
            "词源远远蜀江流，风韵琅琅舜庙球。",
            "拟策进归中御府，文章传过带方州。",
            "未归纶阁时称滞，再换铜符政并优。",
            "叹惜钟王行草笔，却随诸吏写毛头。"
        ],
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其二",
        "id": "87c3bd96-aecc-451a-b227-c36775d1a21a"
    },
    {
        "author": "苏颂",
        "paragraphs": [
            "源流同是子卿孙，公自多才我寡闻。",
            "谬见推称丈人行，应缘旧熟秘书君。",
            "文章高绝诚难敌，声气相求久益勤。",
            "莫为歌诗能数瞇，圣朝终要颂华勋。"
        ],
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其三",
        "id": "8651f83a-85fe-46b7-b0a4-9e22bcd011c8"
    },
    {
        "author": "苏颂",
        "paragraphs": [
            "近年出处略相同，十载邅回我与公。",
            "杭婺邻封迁谪後，湖濠继踵絷维中。",
            "诗人嗫嗫常多难，儒者凄凄久讳穷。",
            "他日得归江海去，相期来访蒜山东。"
        ],
        "title": "元丰己未三院东阁作 己未九月予赴鞫御史闻子瞻先已被系予昼居三院东阁而子瞻在知杂南庑才隔一垣不得通音息因作诗四篇以为异日相遇一噱之资耳 其四",
        "id": "6cd9b9d3-6908-453e-8467-1861426c6452"
    },
    {
        "author": "苏颂",
        "paragraphs": [
            "梁苑昔倾盖，膺门尝赠鞭。",
            "几回留客舍，四纪度星躔。",
            "染翰频穿砚，翻书屡绝编。",
            "文章传累世，功业慕当年。",
            "怀宝思求售，趋时辄遘邅。",
            "宋忠徒问卜，孟子本知天。",
            "得丧时难必，穷通命使然。",
            "半生淹贡部，晚节困乘田。",
            "事盬才非称，歊喧性未便。",
            "畏途嗟坎壈，野思忆潺湲。",
            "解绂无终竞，同袍每共怜。",
            "老来心更逸，归去乐应全。",
            "凤翮翔千仞，鲵蟠入九渊。",
            "旧交尤惜别，後学欲钻坚。",
            "湖峤新营第，河滨促放船。",
            "一经勤教子，三径往邻贤。",
            "顾我今耆艾，投闲竚冶甄。",
            "何时江海上，拂榻重相延。"
        ],
        "title": "次韵杨立之见别",
        "id": "181a0681-415e-4183-b425-79297f3d6db1"
    },
    {
        "author": "苏颂",
        "paragraphs": [
            "传家累世奉遗经，窃禄清朝足代耕。",
            "虽是丹心比葵藿，其如黧貌点冠缨。",
            "时乎易失年加我，来者安知畏後生。",
            "戒饬尔曹惟道术，逢辰须用佐安平。"
        ],
        "title": "次韵敖侄书怀",
        "id": "1659bd6b-60f7-4222-9758-73fc9da0d62f"
    },
    {
        "author": "苏颂",
        "paragraphs": [
            "淮上陂阤百亩冈，谁言形势占高强。",
            "郊居拟卜东阳宅，屋壁将营阙里堂。",
            "四面松篁分种艺，百家图籍待收藏。",
            "何人欲课三冬学，向此潜心事素王。"
        ],
        "title": "次韵阳孝本游翟家湾书院二首又一绝  其一",
        "id": "6c5081ce-0ea5-4410-95a8-c99a3f037670"
    },
    {
        "author": "苏颂",
        "paragraphs": [
            "翟市西傍一径开，偶携亲友陟崔嵬。",
            "莫言第舍衡门陋，已有仙翁步屧来。",
            "日欲衔山回返照，风还吹雨压浮埃。",
            "纔归便得诗盈轴，气猛才豪岂易陪。"
        ],
        "title": "次韵阳孝本游翟家湾书院二首又一绝  其二",
        "id": "ed4288d8-8d56-4c51-b2e5-7c4d078e92ec"
    },
    {
        "author": "苏颂",
        "paragraphs": [
            "谩夸三岛冠灵鳌，咫尺龙冈去靡劳。",
            "若使南阳人独卧，风云宁隔海山高。"
        ],
        "title": "次韵阳孝本游翟家湾书院二首又一绝  其三",
        "id": "77a3e7b4-8ccb-4cb8-999f-81c3e7ce70d1"
    },
    {
        "author": "苏颂",
        "paragraphs": [
            "古屋萧森数十间，禅扉幽寂叩常关。",
            "少微处士遗尘远，灵鹫高僧得地闲。",
            "穿石到池泉滴滴，磨崖生藓字斑斑。",
            "山林真趣谁能辨，乘兴时来兴尽还。"
        ],
        "title": "次韵阳行先游招隠",
        "id": "e36971b8-0890-4bdd-b419-8779db2b699d"
    },
    {
        "author": "苏颂",
        "paragraphs": [
            "不见山翁住翠微，空传金剎自前齐。",
            "晓猿夜鹤休惊恐，泽雉林乌自雊啼。",
            "客到上方思寄傲，僧携素板乞留题。",
            "重寻黄鹄飞翔处，尽日无人为指迷。"
        ],
        "title": "又同敖侄韵",
        "id": "fceab84d-91dd-4ff1-8f46-fa0ad23c3e39"
    },
    {
        "author": "苏颂",
        "paragraphs": [
            "六学先声病，群书欲备详。",
            "摛文资引据，结字辨偏旁。",
            "篆楷颜毫妙，编联蜀纸光。",
            "残篇虽脱落，犹可挹遗芳。"
        ],
        "title": "次韵杨立之观韵海",
        "id": "25ba3e40-5dbd-494e-9cdc-d9581ae8249a"
    },
    {
        "author": "苏颂",
        "paragraphs": [
            "初从童丱祝千春，俄见骞腾祝更频。",
            "已喜吏资能可问，又嘉文笔速如神。",
            "室堂宜念承先构，乡里须教号善人。",
            "我待儿曹上霄汉，便归林下岸仙巾。"
        ],
        "title": "次韵李希荀寄念七侄庄并用前韵和十七侄彀送其行  其一",
        "id": "c319c89c-7842-45c7-9cd0-76ff0c8529bc"
    },
    {
        "author": "苏颂",
        "paragraphs": [
            "里闬相从秋复春，矜怜几类党频频。",
            "摛词已识言浮物，学艺兼知义入神。",
            "纵使声名高世俗，直须慈惠及生人。",
            "吾家自有青毡在，岂羡林宗垫角巾。"
        ],
        "title": "次韵李希荀寄念七侄庄并用前韵和十七侄彀送其行  其二",
        "id": "e397ddc9-4318-4975-8ebe-9f3774468e63"
    },
    {
        "author": "苏颂",
        "paragraphs": [
            "康王观里采芝田，董奉家边种杏坛。",
            "双屩一筇行到处，应寻岩室养神丹。"
        ],
        "tags": [
            "庐山"
        ],
        "title": "送滑道人游庐山",
        "id": "8ee13133-fea3-4ce5-bd4a-31e5f6af6bc8"
    },
    {
        "author": "苏颂",
        "paragraphs": [
            "雪霁蓬莱瑞景新，槐枫迎日丽重宸。",
            "钟残长乐千门晓，辇过章街九陌春。",
            "星列从官齐拱极，风驱前跸旋清尘。",
            "一篇未易歌鸿业，三愿还将祝圣人。"
        ],
        "title": "次韵曾子固舍人上元从驾游幸",
        "id": "36ef3f44-df70-4b74-afcb-0e3fd5a62068"
    },
    {
        "author": "苏颂",
        "paragraphs": [
            "文公名节冠当年，没世清风更凛然。",
            "梁父旧庐空德里，西州华屋恸时贤。",
            "平生奏御三千牍，不朽文章二百篇。",
            "潇洒建溪遗俗在，至今弦诵满山川。"
        ],
        "title": "读杨文公集",
        "id": "32a8f47a-525f-4668-8ef8-3224e58b4823"
    },
    {
        "author": "苏颂",
        "paragraphs": [
            "南禅北祖亦何常，足历微尘自不伤。",
            "病脑穷虽居一室，妙缘心已应他方。",
            "禽鱼固欲求栖息，鳬鹤宁须较短长。",
            "京府宰官频问讯，且将竿木戏逢场。"
        ],
        "title": "王宣徽见示延驻慧海长老诗因次其韵",
        "id": "0e3eb95d-d9ca-462e-a1a9-612a2d29d5b0"
    },
    {
        "author": "苏颂",
        "paragraphs": [
            "视草名臣奉汉祠，祝禖才胜长卿迟。",
            "诗成雅类占宜芾，乐阕欣同梦射罴。",
            "宫殿肄仪临百子，神明歆德荐三厘。",
            "凌晨拜胙归天阙，杲日煌煌照上枝。"
        ],
        "title": "次韵王正仲蒲传正二月十五日奉祠高禖二首  其一",
        "id": "ef20d0a6-2b8c-4b80-9988-80e3aae64399"
    },
    {
        "author": "苏颂",
        "paragraphs": [
            "涤牢宫醴被禋时，物吐华心睡景迟。",
            "禁掖嘉祥开覆燕，祠官先兆应维罴。",
            "阳郊类帝重封土，宣室思贤正受厘。",
            "天锡子孙千亿报，年年玉叶长新枝。"
        ],
        "title": "次韵王正仲蒲传正二月十五日奉祠高禖二首  其二",
        "id": "50ef444f-40cd-441d-bb8c-e4fdc800c412"
    },
    {
        "author": "苏颂",
        "paragraphs": [
            "四登台衮垂三纪，三镇神崧第二春。",
            "会老特过丞相阁，开筵仍具大官珍。",
            "追寻故事图形在，喜遇承平笑语频。",
            "叙述须归大手笔，唱酬俱是两都宾。",
            "贵如方岳虞咨牧，清比西山晋列真。",
            "盛集古今应未有，谩夸灵鹫会中人。"
        ],
        "title": "留守太尉潞国文公宠示耆年会诗次韵继和",
        "id": "115fc213-2a82-4dac-8de5-e11d22b4c187"
    },
    {
        "author": "苏颂",
        "paragraphs": [
            "再迁蝉冕官三事，早上龙旗节一双。",
            "富贵两忘心不动，天魔如见亦归降。"
        ],
        "title": "和富公十二人中第二人绝句",
        "id": "2857cd0b-1c34-462e-81f7-a8106972b99a"
    },
    {
        "author": "苏颂",
        "paragraphs": [
            "未遂退休时望系，再烦居守主恩优。",
            "自缘齿德高群牧，须在山河最上流。"
        ],
        "title": "和文太尉第一无双绝句",
        "id": "66f25787-ffb1-473f-bbcd-e98e898c5b15"
    },
    {
        "author": "苏颂",
        "paragraphs": [
            "列圣储灵贶，坤珍应祀仪。",
            "分葩对牟首，观瑞驻华芝。",
            "毓德繇皇始，彰功在圣时。",
            "早闻萦殿桷，复见孕门楣。",
            "自有云成盖，非因水聚脂。",
            "黄英苞五德，古字秀三枝。",
            "户牖瞻丹幄，簪裾从罽緌。",
            "画图稽大隗，歌咏入咸池。",
            "九庙流光远，千龄复旦期。",
            "将书符命志，宁比玉灵诗。"
        ],
        "title": "次韵蹇侍郎天元殿门芝草",
        "id": "2aec25f9-2941-4cbb-b5f3-29c25d946e39"
    },
    {
        "author": "苏颂",
        "paragraphs": [
            "礼藉标三瑞，灵篇首五芝。",
            "忽传神草植，高出庙垣楣。",
            "物色甘泉诏，形容缪袭辞。",
            "敷荣连刻桷，滋液本华池。",
            "运应承平旦，辰临孟夏时。",
            "阶蓂符历数，丰芑协声诗。",
            "尊祖诚斯洽，称觞礼所宜。",
            "共知天辅德，万叶固皇枝。"
        ],
        "title": "又次王侍郎韵",
        "id": "c7f30f85-6339-45c7-9c70-226fb0244231"
    },
    {
        "author": "苏颂",
        "paragraphs": [
            "彼美三华瑞，储灵四大宫。",
            "色分嵩谷外，地近汉房中。",
            "玉质荣同本，莲茎出并丛。",
            "载形非博厚，锡羡自穹窿。",
            "列驾驰文舄，旁观眩秀瞳。",
            "珍符彰圣孝，天应甚昭融。"
        ],
        "title": "又次中书蔡相公韵",
        "id": "5d113e16-3e4e-481a-b77b-8f8fc6f245ae"
    },
    {
        "author": "苏颂",
        "paragraphs": [
            "金支烨烨映宣宫，致福诚由上德崇。",
            "九庙灵光流自远，七明嘉种感潜通。",
            "瑞图丹采终难状，药谱神功未易通。",
            "更览诸公赓和句，方知汉祀曲非工。"
        ],
        "title": "又和蹇侍郎七言四韵",
        "id": "96f52952-6dc4-4dac-9191-e1c94f705691"
    },
    {
        "author": "苏颂",
        "paragraphs": [
            "几夕华星动紫躔，少微光入太微垣。",
            "帝临便座延公衮，人喜安车到国门。",
            "恳叙官仪还汉节，亲承需宴酌尧樽。",
            "朝家贵老超三代，惇史行看记善言。"
        ],
        "title": "开府潞公太师得谢西归谨赋七言四韵诗五首拜送  其一",
        "id": "e209a384-2c5c-41a3-b475-5f208d5c9de1"
    },
    {
        "author": "苏颂",
        "paragraphs": [
            "圣代登庸年独少，清时得谢齿尤高。",
            "官如中令躬无疾，文似司空思不劳。",
            "玉座案经涓对日，金壶加礼赐春醪。",
            "祝公倍享灵椿算，长副吾君序燕毛。"
        ],
        "title": "开府潞公太师得谢西归谨赋七言四韵诗五首拜送  其二",
        "id": "2b383a1a-cba0-40ee-9209-5083c3cb7737"
    },
    {
        "author": "苏颂",
        "paragraphs": [
            "官崇真是帝王师，八十归休亦未迟。",
            "不似孔光辞位日，早于姜望出封时。",
            "仪形昔已图麟阁，稿草今应集凤池。",
            "故府诸僚终有愧，甘陵犹欠纪功碑。"
        ],
        "title": "开府潞公太师得谢西归谨赋七言四韵诗五首拜送  其三",
        "id": "540509c0-05b6-45a5-a85d-a9b76c80ae15"
    },
    {
        "author": "苏颂",
        "paragraphs": [
            "君臣一德千龄际，柱石三朝四纪中。",
            "天下重轻常系望，膝前谋议不言功。",
            "位高少有名兼美，体健方知福更隆。",
            "谩道汾阳贵且寿，若论勋考亦惭公。"
        ],
        "title": "开府潞公太师得谢西归谨赋七言四韵诗五首拜送  其四",
        "id": "abef8686-a45b-4bd0-a9d4-9d2db917c8e3"
    },
    {
        "author": "苏颂",
        "paragraphs": [
            "久持邦柄擅斯文，却扫丘园脱世纷。",
            "已用三篇作霖雨，回看万事似浮云。",
            "何须棨戟荣归路，自有旗常载旧勋。",
            "欲别延英犹造膝，老臣虽去不忘君。"
        ],
        "title": "开府潞公太师得谢西归谨赋七言四韵诗五首拜送  其五",
        "id": "7d717938-3808-494d-900e-50443a4f32bb"
    },
    {
        "author": "苏颂",
        "paragraphs": [
            "幅巾私第已归休，当宁虚怀更款留。",
            "避宠虽辞持节册，送行犹用济川舟。",
            "城南旧圃扃花洞，洛下新庄引御沟。",
            "诏谕两京居密迩，不妨乘兴往还游。"
        ],
        "title": "三月二日奉诏赴西园曲宴席上赋呈致政开府太师三首  其一",
        "id": "88ee1b7b-ece9-403e-a0a9-70b7ea1b2daf"
    },
    {
        "author": "苏颂",
        "paragraphs": [
            "邦人钦伫见仪刑，诏使相望对宠灵。",
            "位冠三公师尚父，躬全五福寿康宁。",
            "久留行色春过半，乍别天颜涕欲零。",
            "谁识上心优老意，从行仍许鲤趋庭。"
        ],
        "title": "三月二日奉诏赴西园曲宴席上赋呈致政开府太师三首  其二",
        "id": "f0e050d8-7e8a-497c-bb94-5811e0fa6030"
    },
    {
        "author": "苏颂",
        "paragraphs": [
            "昔美都门祖二疏，太冲篇咏贵良图。",
            "不闻宾主俱公鼎，未见篇章出宝跗。",
            "河岳英灵添赋咏，都人士女竞欢娱。",
            "皆言元老归休盛，恩礼便蕃自古无。"
        ],
        "title": "三月二日奉诏赴西园曲宴席上赋呈致政开府太师三首  其三",
        "id": "b16928bc-ebd8-4142-aab1-a3777d428fd1"
    },
    {
        "author": "苏颂",
        "paragraphs": [
            "经济才谟沛有余，幡然高谢意何如。",
            "青云路尽寻归鞅，绿野堂成忆旧庐。",
            "汉苑宴游联魏丙，邺都宾客记应徐。",
            "他时若到城南第，入副宸衷对绮疏。"
        ],
        "title": "次韵开府太师留别诸公",
        "id": "3943a9b7-cad9-4c70-bd7a-037ae927badd"
    },
    {
        "author": "苏颂",
        "paragraphs": [
            "右垣更直宠新班，便坐通名听别宣。",
            "词训已高长庆代，事权不下永明年。",
            "除官草罢诸番制，执简研余万岁烟。",
            "曾向兰台陪笔削，喜闻严近擢班迁。"
        ],
        "title": "次韵宋次道庆黄安中李邦直二舍人皆自史院拜命",
        "id": "b740961e-8a77-4e6c-a5c2-e100a4b37077"
    },
    {
        "author": "苏颂",
        "paragraphs": [
            "紫云楼外拥天香，初见前星帝座旁。",
            "庭乐声长歌燕翼，朝簪色喜动明光。",
            "仙巾缥缈尊三弁，环带玲珑袭九章。",
            "遥听相君称贺语，心倾尧日荐霞觞。"
        ],
        "title": "和王禹玉相公三月十八日皇子侍宴长句三首  其一",
        "id": "5022b15f-c110-4362-b404-7b332e1b9084"
    },
    {
        "author": "苏颂",
        "paragraphs": [
            "从臣环极宴披香，帝子趋庭揖在旁。",
            "日御舒长延昼景，星辉明润照天光。",
            "沉沉殿幄三云邃，簇簇宫花五采章。",
            "四曲汉歌齐祝圣，九宾周卫尽班觞。"
        ],
        "title": "和王禹玉相公三月十八日皇子侍宴长句三首  其二",
        "id": "709ffcdb-cf98-474e-8226-1753f5ff73ef"
    },
    {
        "author": "苏颂",
        "paragraphs": [
            "奉宸班近殿中香，人在金銮日月旁。",
            "鱼藻君臣同恺乐，露萧遐迩荷龙光。",
            "已闻幼海歌重润，更得清风诵十章。",
            "嘉会古今应罕遇，未饶西母白云觞。"
        ],
        "title": "和王禹玉相公三月十八日皇子侍宴长句三首  其三",
        "id": "d1efec4e-23c2-4859-81b8-a355aec6f5c9"
    },
    {
        "author": "苏颂",
        "paragraphs": [
            "暮召从容对浴堂，归来院吏写宣忙。",
            "郢醪独赐尊常满，龙烛初然泪有香。",
            "起草才多封卷速，把麻人众引声长。",
            "百官班里听恩制，争诵雄文出未央。"
        ],
        "title": "次韵子瞻锁院赐酒烛",
        "id": "f37e5681-f1fc-4c91-b886-5caff43e38af"
    },
    {
        "author": "苏颂",
        "paragraphs": [
            "多士盈廷待指南，老枚何幸接徐严。",
            "子亭覆实参高议，时引清风拂画檐。"
        ],
        "title": "次韵孔平仲学士详定次口占",
        "id": "3226e489-dcd0-4889-9d6c-a0ffcad7eadf"
    },
    {
        "author": "苏颂",
        "paragraphs": [
            "精芽巧制自元丰，漠漠飞云绕戏龙。",
            "北焙新成圆月样，内廷初启绛囊封。",
            "先春入贡来千里，中使传宣下九重。",
            "自省何功蒙上赐，青蒿应为倚长松。"
        ],
        "title": "次韵孔学士密云龙茶",
        "id": "ba90d3e1-4864-4240-b5ac-a3cb51a7f6a9"
    },
    {
        "author": "苏颂",
        "paragraphs": [
            "上尊百倍胜新丰，御茗珍兼大小龙。",
            "颁赉并蒙中使降，捧持犹见守臣封。",
            "露芽轻嫩研香馥，云朵纤浓印迹重。",
            "拜赐频繁何以报，惟坚名节比寒松。"
        ],
        "title": "再次韵",
        "id": "d2e9c679-3087-4a70-b9ff-2e895cfd79e7"
    },
    {
        "author": "苏颂",
        "paragraphs": [
            "曾携佳句使淮隅，离合差池二纪余。",
            "旋见豸冠三院贵，晚陪丹地一台居。",
            "涪城又领铜鱼契，锦里先驰驷马车。",
            "况是论年俱老矣，送君因复动归与。"
        ],
        "title": "送周尹郎中守梓潼",
        "id": "502fcdb2-9632-4979-912b-f327dddfed38"
    },
    {
        "author": "苏颂",
        "paragraphs": [
            "爱君图写柳溪游，想像濠梁问子休。",
            "渔钓每怀班嗣壑，烟波疑在志和舟。",
            "清时未易忘轩冕，大隠何妨傲葛裘。",
            "应笑龙钟老朝士，飞翔高下似轻鸥。"
        ],
        "title": "王都尉示及吕丞相柳溪图诗见邀同作走笔奉呈",
        "id": "5869d07c-95c7-448d-bee3-a2239aeef4e6"
    },
    {
        "author": "苏颂",
        "paragraphs": [
            "渭城凄咽不堪听，曾送征人万里行。",
            "今日玉关长不闭，谁将旧曲变新声。"
        ],
        "title": "和题李公麟阳关图二首  其一",
        "id": "18c35123-c051-4fa0-950d-59f586d155fc"
    },
    {
        "author": "苏颂",
        "paragraphs": [
            "三尺冰纨一绝诗，翩翩车马送行时。",
            "尊前怀古闲开卷，见尽关山远别离。"
        ],
        "title": "和题李公麟阳关图二首  其二",
        "id": "a831848d-20cd-495c-8a69-d815eabf5b7e"
    },
    {
        "author": "苏颂",
        "paragraphs": [
            "燕闲谁伴泛金焦，注想鸰原望泬寥。",
            "接客後堂聊造适，偃藩临汝正逍遥。",
            "齐名孟季须爰立，一致夷聃异反招。",
            "笔札文章俱第一，风流今不数三萧。"
        ],
        "title": "次韵韩康公对雨即事有怀五弟",
        "id": "6708d8df-4f0a-41bf-a3dd-362d2b66ae64"
    },
    {
        "author": "苏颂",
        "paragraphs": [
            "许汝相望画戟深，裴刘赓唱递筩临。",
            "两忘出处俱安节，不得亲疏共照心。",
            "幕府尚传诗寡和，士林重诵斗攸斟。",
            "追思五纪词场旧，何日逢迎更盍簪。"
        ],
        "title": "次韵韩康公和曾令绰范景仁喜五弟改知汝海见寄之什",
        "id": "b5bad3db-01d5-4445-9c19-ce9ac6e3efaa"
    },
    {
        "author": "苏颂",
        "paragraphs": [
            "红旗筠笼过银台，赤印囊封贡茗来。",
            "社後三旬颁近列，须知邮置疾奔雷。"
        ],
        "title": "次韵李公择送新赐龙团与黄学士三绝句  其一",
        "id": "cb0b21c2-d9df-4406-a78e-8392c6924e37"
    },
    {
        "author": "苏颂",
        "paragraphs": [
            "黄金芽嫩先春发，紫碧团芳出焙来。",
            "闻说采时争节候，喊山声动甚惊雷。"
        ],
        "title": "次韵李公择送新赐龙团与黄学士三绝句  其二",
        "id": "8a704965-c242-4b1b-b4d5-9b08861240e9"
    },
    {
        "author": "苏颂",
        "paragraphs": [
            "团团龙镜未磨开，馥馥新香满座来。",
            "试酌灵泉看饽沫，犹疑盏底有风雷。"
        ],
        "title": "次韵李公择送新赐龙团与黄学士三绝句  其三",
        "id": "57580f40-4d70-4d18-ac7e-ed4c028e4044"
    },
    {
        "author": "苏颂",
        "paragraphs": [
            "小团品外众茶魁，宅相分从宰相来。",
            "南省同僚得传玩，朵颐终日味山雷。"
        ],
        "title": "次韵李公择谢黄学士惠文潞公所送密云小团一绝",
        "id": "bae709f2-3b93-4c40-844c-320625ba7095"
    },
    {
        "author": "苏颂",
        "paragraphs": [
            "团膏纔就贡纲催，度岭逾江万里来。",
            "共看云瓯轻搅雪，还如春架动研雷。"
        ],
        "title": "诸公和雷字韵茶诗四绝句外复有继作辄续二篇  其一",
        "id": "780c6585-98e2-4107-83df-a948fe578d91"
    },
    {
        "author": "苏颂",
        "paragraphs": [
            "数杯茗饮沃羁怀，消尽酲醲爽气来。",
            "若使伯伦知此味，宁夸酒後不闻雷。"
        ],
        "title": "诸公和雷字韵茶诗四绝句外复有继作辄续二篇  其二",
        "id": "3af56f7d-c429-413f-bd32-d433cffcca6c"
    },
    {
        "author": "苏颂",
        "paragraphs": [
            "先春百品避东洄，曾按茶经较胜来。",
            "除却黄家双井白，其余布鼓敢争雷。"
        ],
        "title": "承示黄君诗再和韵",
        "id": "e859d95d-17d2-4e82-b94a-229ae91b3c78"
    },
    {
        "author": "苏颂",
        "paragraphs": [
            "近闻朝客建溪回，说得茶园次第来。",
            "何事社前先厥篚，只缘春晚向无雷。"
        ],
        "title": "昨日纳还公择诗卷相次复示三篇不独说茶曲尽其妙加以敏捷不易追攀辄罄鄙言聊答嘉贶  其一",
        "id": "89152ffa-78fe-49f1-966a-1c9c49a6123a"
    },
    {
        "author": "苏颂",
        "paragraphs": [
            "昔年叨预通闺籍，曾得红囊贡茗来。",
            "今日中台重受赐，回头已度十春雷。"
        ],
        "title": "昨日纳还公择诗卷相次复示三篇不独说茶曲尽其妙加以敏捷不易追攀辄罄鄙言聊答嘉贶  其二",
        "id": "00ce358e-d627-4932-a816-3d0f18be4630"
    },
    {
        "author": "苏颂",
        "paragraphs": [
            "吟君三绝重徘徊，不复言诗为鼎来。",
            "咏到茶中精绝处，犹如笔下役风雷。"
        ],
        "title": "昨日纳还公择诗卷相次复示三篇不独说茶曲尽其妙加以敏捷不易追攀辄罄鄙言聊答嘉贶  其三",
        "id": "b43814b3-8487-401e-9f1f-1129f1d24e7e"
    },
    {
        "author": "苏颂",
        "paragraphs": [
            "簪缨晓入凤池西，雨过重廊不踏泥。",
            "禁掖英僚初拜庆，儒林旧侣许攀携。",
            "两朝云露陪嘉宴，二纪尘埃愧旧题。",
            "四户对开参国论，风流无复羡南齐。"
        ],
        "title": "三月十七日三舍人宴集西省刘叔贡作诗贻坐客席上走笔和呈",
        "id": "f4152b71-8996-444c-be9d-decd8f4931d5"
    },
    {
        "author": "苏颂",
        "paragraphs": [
            "荷橐相从两掖西，清尘自不间污泥。",
            "恩颁玉醴同沾醉，坐簇宫花任折携。",
            "幸接剧曹联四选，曾观大笔赋三题。",
            "因吟将相门生咏，牛白声名便欲齐。"
        ],
        "title": "和胡完夫侍郎再次前韵见寄",
        "id": "1572ba35-f889-4e7e-8213-aeadfb3fdf03"
    },
    {
        "author": "苏颂",
        "paragraphs": [
            "主人满酌玉东西，坐客无辞醉似泥。",
            "此日逢迎皆笑语，几年南北叹暌携。",
            "早登鸡省先诸彦，合入鳌坡试五题。",
            "雅道寂寥今复振，士风一变始于齐。"
        ],
        "title": "和陆农师侍郎三和前韵",
        "id": "7deaee8b-f8c4-4600-857f-5d890a8713cb"
    },
    {
        "author": "苏颂",
        "paragraphs": [
            "敬舆平日始来西，老拙方叨掌武泥。",
            "初见鱼龙起腾跃，从陪鹓鹭共牵携。",
            "儒林盛会沾恩饫，云阁新图预客题。",
            "更听高谈造名理，人间无物不均齐。"
        ],
        "title": "和农师四和前韵仍有推奬鄙薄之句再次韵",
        "id": "6cf619a2-5048-4f8f-a167-934bd2282512"
    },
    {
        "author": "苏颂",
        "paragraphs": [
            "书名曾伏庾征西，词命宜封玉检泥。",
            "前日星垣同属咏，即时墨客已潜携。",
            "岂惟家集分门录，直待郊居满壁题。",
            "更览晋祠新石刻，从来文体压梁齐。"
        ],
        "title": "答胡完夫示及四和前篇",
        "id": "5e677d2a-9026-49d3-8e78-28b669026980"
    },
    {
        "author": "苏颂",
        "paragraphs": [
            "当年覆实子亭西，曾见春龙起蛰泥。",
            "晚接官联方喜幸，老忧颠踣待扶携。",
            "入兰游雾蒙熏润，激浊扬清望品题。",
            "蹇步强攀英俊躅，终然驽骥力难齐。"
        ],
        "title": "胡完夫再示西省唱和诗特记曩游过有谦屈率尔赓次",
        "id": "1e1232ff-da07-4f4a-a557-4149d0263192"
    },
    {
        "author": "苏颂",
        "paragraphs": [
            "讲序尝登虎观西，玺书对罢武都泥。",
            "前言往行推多识，细管纤锋不自携。",
            "信史已成知有法，好诗频寄更无题。",
            "就中醉墨人偏爱，应与南朝小谢齐。"
        ],
        "title": "陆农师又示第五和篇褒借益勤辄复酬答",
        "id": "84d689bf-71bb-45d6-9cff-a6e305cc4b9a"
    },
    {
        "author": "苏颂",
        "paragraphs": [
            "十年不到掖垣西，旧路重寻壁已泥。",
            "四户贵同公鼎重，九门高共斗杓携。",
            "追思往事惊陈迹，欲和长言怯巨题。",
            "老见诸贤虽缩忸，不量绵力尚思齐。"
        ],
        "title": "诸公唱和多记经历之事因感昔游复用元韵凡三首  其一",
        "id": "597480a8-684e-4b73-a179-333a70c4b3b0"
    },
    {
        "author": "苏颂",
        "paragraphs": [
            "朝鞍早过凤楼西，雨浥轻尘未有泥。",
            "颁宴百壶人共醉，演纶双笔客同携。",
            "紫微旧刻兰堂閟，朱字新牌艺院题。",
            "更识训词深厚意，言成膏泽惠编齐。"
        ],
        "title": "诸公唱和多记经历之事因感昔游复用元韵凡三首  其二",
        "id": "4ac8bb54-cfbc-4053-8f7f-5c46fefc8db2"
    },
    {
        "author": "苏颂",
        "paragraphs": [
            "平生南北与东西，岂是扬波与汩泥。",
            "晚入金门诸彦接，来同绮席赐尊携。",
            "时逢宠渥欣陪预，老遇风光懒咏题。",
            "共戴君恩何以报，惟将圣寿祝天齐。"
        ],
        "title": "诸公唱和多记经历之事因感昔游复用元韵凡三首  其三",
        "id": "76b0097f-1935-48de-8acb-feb7916bdb46"
    },
    {
        "author": "苏颂",
        "paragraphs": [
            "都堂直北正衙西，同日三贤拜紫泥。",
            "供张府泉批敕赐，刊碑朱墨典签携。",
            "姓名非夕金瓯覆，手笔他年玉简题。",
            "制诏温纯诗什健，若非元白更谁齐。"
        ],
        "title": "重次前韵奉酬子由子开叔贡三舍人二首  其一",
        "id": "f9ee63ec-dd43-4517-847a-dd8ea0a95086"
    },
    {
        "author": "苏颂",
        "paragraphs": [
            "公宴将阑日欲西，酒酣挥汗浥如泥。",
            "重陪簪橐联镳出，仍得篇章满箧携。",
            "直舍恍迷新户牖，赐书犹识旧签题。",
            "岂惟梦想钧天路，更似闻韶子在齐。"
        ],
        "title": "重次前韵奉酬子由子开叔贡三舍人二首  其二",
        "id": "a714c43e-5aa6-4b99-9afd-e4405c67ca67"
    },
    {
        "author": "苏颂",
        "paragraphs": [
            "召节从来蜀道西，遗思人尚幞青泥。",
            "禁中手笔由裁制，天下英雄在挈携。",
            "密议金銮应有记，登庸石刻竚重题。",
            "纶闱盛宴仙鳌会，飞集翩翩五凤齐。"
        ],
        "title": "邓圣求承旨叠贻佳句过有褒称无言不酬虽复牵强以多为贵固已数穷大雅旁通谅无诮斥",
        "id": "12aa646c-5deb-414e-b25d-008615d5daf5"
    },
    {
        "author": "苏颂",
        "paragraphs": [
            "鳌头星掖贵兼清，不似南宫散六卿。",
            "继踵棣华联禁直，并时兰玉占高名。",
            "甘泉法从皆才杰，皇佑孤臣独老生。",
            "自叹荆枝半凋落，若论宗戚亦沾荣。"
        ],
        "title": "次韵刘叔贡舍人从驾",
        "id": "45b2bae6-d549-43c8-ab74-74e19ef28cf9"
    },
    {
        "author": "苏颂",
        "paragraphs": [
            "雩郊几夕见龙星，盛乐初谐六变声。",
            "荐币礼同匏爵重，洁牲人比玉壶清。",
            "幕中闳辨通宵接，马上新诗顷刻成。",
            "精意预期甘泽应，随轩飞入凤凰城。"
        ],
        "title": "李公择尚书见示出郊奉雩祀马上口占七言四韵走笔继和",
        "id": "1719f735-c549-4dee-82bb-0a5e9faaf24d"
    },
    {
        "author": "苏颂",
        "paragraphs": [
            "青鹓如跂万椽匀，地接璇流隔世尘。",
            "三后在天歌下武，一人膺福见君陈。",
            "珠旒漆漆怀濡露，玉案年年侍荐新。",
            "庑下丹青从臣列，左趋萧丙右甘辛。"
        ],
        "title": "次韵诸公从驾景灵宫二首  其一",
        "id": "831d9bc3-09ab-4ad8-8564-f3593fb33916"
    },
    {
        "author": "苏颂",
        "paragraphs": [
            "太清宫庙近蓬莱，连日天门六扇开。",
            "万乘旌旗冲晓过，两宫舆辇诘朝来。",
            "城中三水河通汉，庭下千官棘映槐。",
            "老稚扶携同祝圣，年年常此望昭回。"
        ],
        "title": "次韵诸公从驾景灵宫二首  其二",
        "id": "f4f52095-fd54-4769-ba08-381b66f24357"
    },
    {
        "author": "苏颂",
        "paragraphs": [
            "通侯年少侍中郎，主客名园满国香。",
            "赐酒九行勤貊使，一帆千里送吴航。",
            "鸣弦屡奏前筹捷，摛藻俄传秀句长。",
            "更与诗翁相属和，骊珠数百透函光。"
        ],
        "title": "次韵王都尉团练押赐高丽归使宴射赠馆伴舍人兼呈诸公",
        "id": "ab8b966d-bc6b-487a-9f1f-e8d1d8ff55cb"
    },
    {
        "author": "苏颂",
        "paragraphs": [
            "五年班缀望夔龙，曾托帡幪庇雨风。",
            "末路自矜黄发老，平时曾识黑头公。",
            "升沈不改交情见，出处虽殊趣舍同。",
            "谩叩芜音答高唱，终惭下管应清宫。"
        ],
        "title": "和门下侍郎东台夜直见寄",
        "id": "b8b804a2-732b-4d19-9ab4-0b32f834c9d5"
    },
    {
        "author": "苏颂",
        "paragraphs": [
            "圣主恢儒率旧章，首冬鸣跸下胶庠。",
            "生师褒博趋鳣序，文武端严列雁行。",
            "承诏敷陈商戊甲，执经环立晋袁王。",
            "三千学者多才秀，定有同升孔子堂。"
        ],
        "title": "和门下相公从驾幸太学",
        "id": "cc64df89-7893-41a4-9b72-7342800b7635"
    },
    {
        "author": "苏颂",
        "paragraphs": [
            "缮性虽知众射标，颓年无奈羽谯谯。",
            "覃怀新守纡高旆，宁海元侯驻累乔。",
            "忆拟曹鞭涡水赋，尝陪戴席德阳朝。",
            "郡斋继日听余论，不复牢愁咏大招。"
        ],
        "title": "次韵陈元舆待制新怀州吕侍讲见寄",
        "id": "cd5383c5-967e-4a7c-9172-f28d8c1427b2"
    },
    {
        "author": "苏颂",
        "paragraphs": [
            "牛斗经年望建标，忽闻行李度南谯。",
            "仙舟复喜逢元礼，飞御仍烦接子乔。",
            "已试演纶成典册，尚劳分竹偃藩朝。",
            "海沂邂逅诚多幸，继日相过不待招。"
        ],
        "title": "答陈再次前韵",
        "id": "040fcb29-1c70-4b71-a883-540fc13b9734"
    },
    {
        "author": "苏颂",
        "paragraphs": [
            "早见登龙夺锦标，继联官契仕蒙谯。",
            "雕章屡爱函京作，宰树常论故国乔。",
            "久叹徊翔淹禁阁，方欣良直赞清朝。",
            "前篇谩约林泉访，祗恐群公赋反招。"
        ],
        "title": "窃忆旧游再赋一篇",
        "id": "a634c28d-e825-48b3-910e-c6943ac8cf26"
    },
    {
        "author": "苏颂",
        "paragraphs": [
            "行藏无意但随时，不为人知我者稀。",
            "负殻蜗牛初就舍，驯鸥海客已忘机。",
            "缄收卷轴尘生蠹，合和丹丸醭有衣。",
            "久冒宠荣无所补，敢烦从事叹巍巍。"
        ],
        "title": "走笔次韵察推见别二篇  其一",
        "id": "3a8509eb-6a20-48cc-90ca-2fae3dd91ce4"
    },
    {
        "author": "苏颂",
        "paragraphs": [
            "老爱诗书志益坚，不成鱼网谩临渊。",
            "幽居喜见新松菊，病目愁看旧简编。",
            "事任闲忙常自适，心忘毁誉敢求全。",
            "知君有意论骚雅，何日从容话极玄。"
        ],
        "title": "走笔次韵察推见别二篇  其二",
        "id": "cfed747f-457f-4c6b-b5bc-65ba484a5fb9"
    },
    {
        "author": "苏颂",
        "paragraphs": [
            "乐土民勤不带牛，观农时得看耕楼。",
            "老惭卧阁思投绂，恩假祠宫换典州。",
            "就第未荒三径菊，过江无俟五湖舟。",
            "题舆别乘方腾逸，讵肯相从物外游。"
        ],
        "title": "和通判白同朝散见别",
        "id": "2b9c6330-4fc8-43ed-8ae6-211c97b5f01e"
    },
    {
        "author": "苏颂",
        "paragraphs": [
            "二年为郡乐邗坡，喜遇丰年万物和。",
            "政拙未能观水薤，气衰时复咏烟萝。",
            "朱方亭下归心速，扬子桥边别泪多。",
            "禁职祠官容佚老，晚蒙恩泽更霶沱。"
        ],
        "title": "和刘明仲都曹见别三首  其一",
        "id": "4c767114-9a29-40b7-8cd8-d90b29768c49"
    },
    {
        "author": "苏颂",
        "paragraphs": [
            "久污朝宠老非宜，禄厚躬闲不尔亏。",
            "优诏还令使真室，特恩仍免觐京师。",
            "力疲都是垂头马，志适何殊曳尾龟。",
            "年事已高心虑息，山堂无俟德璋移。"
        ],
        "title": "和刘明仲都曹见别三首  其二",
        "id": "7ea7be64-ff17-4e6b-86b8-f512f4fe0287"
    },
    {
        "author": "苏颂",
        "paragraphs": [
            "幽居邻有万窠松，坐见京江四面峰。",
            "形若橛株随倚徙，愁如顽矿渐销镕。",
            "尚纡轩冕心颜厚，但觉林泉兴味浓。",
            "茗饮药苗留待客，时时宾友自过从。"
        ],
        "title": "和刘明仲都曹见别三首  其三",
        "id": "3daab771-2ef9-4a08-a171-e7a21dd74c5f"
    },
    {
        "author": "苏颂",
        "paragraphs": [
            "老洿朝绂退方荣，真室官犹寓帝城。",
            "敢诧丘园蒙贲饰，深惭缰锁滥名声。",
            "安居幸已归闲燕，饱食将何答圣明。",
            "珍重雕章勤奬借，久要情好见平生。"
        ],
        "title": "太平守梅学士隔阔累年会遇京口喜道旧故特枉篇章勉次来韵二首  其一",
        "id": "ef974ea9-e829-435f-86be-3ae348457d62"
    },
    {
        "author": "苏颂",
        "paragraphs": [
            "学海儒珍昔所知，于令刮目异常时。",
            "蜗庐何幸纡千骑，萤烛多惭对九枝。",
            "铅摘次书才赡雅，麈毛挥辩状清羸。",
            "竹符芸省翻留滞，可是青云缓步迟。"
        ],
        "title": "太平守梅学士隔阔累年会遇京口喜道旧故特枉篇章勉次来韵二首  其二",
        "id": "c2c33aec-2edb-4418-aaf9-20ea8695ebf7"
    },
    {
        "author": "苏颂",
        "paragraphs": [
            "勿谓衡茅陋，门墙亦仅全。",
            "山连京岘外，水接漕渠边。",
            "乔木傍行列，幽花晚秀妍。",
            "子孙环舍後，兄弟对斋前。",
            "树果非求息，临流靡察渊。",
            "卜邻同晏宅，任地得周廛。",
            "往复康庄路，过从乡里贤。",
            "招来三径士，疏引一人泉。",
            "金谷虽惭石，蜗庐已胜先。",
            "烝尝时近享，香火道心虔。",
            "左右冈兼阜，纵横陌与阡。",
            "思归诚久矣，到此是终焉。",
            "篱援丛芳枳，庭除绕碧鲜。",
            "尚之南学远，休琏北邙偏。",
            "街柳长垂带，堤榆未坠钱。",
            "窗闲靖节傲，梧老惠施眠。",
            "去国魂劳断，铭恩骨待镌。",
            "幸安蓬户奥，乌用铁枢坚。",
            "刁岭东隅见，林庄几世传。",
            "杉松高掩抱，岩麓势联绵。",
            "构筑多遗址，经营信昔缘。",
            "毋劳借官地，便可入寥天。",
            "歌哭于斯室，耕桑待有年。",
            "谁知真趣在，平地即神仙。"
        ],
        "title": "大夫七弟有庆新居二百四十言次韵和之",
        "id": "3831fa08-cce5-42f6-8c37-f86cffa4f71c"
    },
    {
        "author": "苏颂",
        "paragraphs": [
            "幽栖新得地，朴饰敢求全。",
            "一亩真儒有，三年近道边。",
            "锄荒还见旧，革陋遂成妍。",
            "栋宇依岩畔，烟云入槛前。",
            "人非胜土木，心每惧冰渊。",
            "州处来闲燕，山居隔市廛。",
            "轩窗横列岫，屏嶂对先贤。",
            "念昔初经始，惟蕲远水泉。",
            "丘园宁待贲，宗庙贵为先。",
            "幸免灵台寄，重叨真室虔。",
            "颐生无异术，送死有新阡。",
            "世虑都忘矣，劳生此息焉。",
            "道腴甘淡薄，食邑减芳鲜。",
            "士誉言功德，僧谈半满偏。",
            "未从招隠客，不费买邻钱。",
            "昼静龙须坐，宵寒龟殻眠。",
            "藉莎毋剪薙，即石不磨镌。",
            "假职恩良厚，归田志益坚。",
            "秋毫知帝力，清白自家传。",
            "吾弟欣堂构，长言纪瓞绵。",
            "思亲乐京口，怀土限闽川。",
            "江左步兵酒，华阳小有天。",
            "衔杯蠲痼疾，行药助修年。",
            "更有扶衰物，邻家十八仙。"
        ],
        "title": "七弟示诗後又改缘字为川字因再次韵",
        "id": "bc284164-9f59-4041-aa3c-07f9fc6cc987"
    },
    {
        "author": "苏颂",
        "paragraphs": [
            "曾览祁公五老诗，仍陪三寿燕留司。",
            "今逢北固开尊日，正似南都命席时。",
            "喜奉笑言挥麈柄，却惭衰朽倚琼枝。",
            "定知此会人间少，五十年才一再期。"
        ],
        "title": "润守修撰见招与左丞王公大夫俞公东园集会宾主四人更无他客某顷为南都从事值故相杜公与王宾客焕毕大卿世长朱兵部贯冯郎中平同时退居府中作五老会一日大尹庐陵欧阳公作庆老公宴而王毕二公以病不赴中座亦只四人某时与诸僚同与席末言念往昔正类今辰然自皇佑庚寅迄今元符己卯整五十年矣抚事感怀辄成七言四韵",
        "id": "36bcf842-04bd-4431-8b0a-999fef92a60e"
    },
    {
        "author": "苏颂",
        "paragraphs": [
            "冈陵起阜崇，花木露夭浓。",
            "襟带湘泯水，屏围晋楚峰。",
            "地全居爽垲，人不厌迎逢。",
            "彷佛观平远，分毫见栝松。"
        ],
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬",
        "id": "eba693cd-29f6-474d-a34e-89eb40b783c0"
    },
    {
        "author": "苏颂",
        "paragraphs": [
            "欲状江山秀，无如格律诗。",
            "形容天际美，假借笔端奇。",
            "注目临沧近，沿流北固卑。",
            "不因篇咏见，绝景有谁知。"
        ],
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬 和壮观亭",
        "id": "d3502e6e-409a-4ac2-b5cd-d35ec76a9493"
    },
    {
        "author": "苏颂",
        "paragraphs": [
            "省座来分圣主忧，仙翁常作北郊游。",
            "瓜田接畛寻期会，菊蕊浮杯阻献酬。",
            "壮观风骚归作者，平山欢宴集清流。",
            "从兹淮海登临趣，乐事良辰属二州。"
        ],
        "title": "发句米奉议见示与诸公唱和北山壮观佳篇因索鄙制老病久弃笔砚勉强口占小子次韵奉酬 和王崇禧寄扬州尚书",
        "id": "b3a75d14-b741-4cc3-b83b-69b2f7eff96a"
    },
    {
        "author": "苏颂",
        "paragraphs": [
            "集英亲策际天人，曾见诸贤解褐巾。",
            "荐棘校文钦藻思，华林颁宴接车尘。",
            "年光世故推移久，士论朝咨宠遇新。",
            "老病忽纡怀旧作，长吟犹忆曲江春。"
        ],
        "title": "吏部顿郎中起陆尚书佃与同年因迎哲宗神主集班西苑追思昔预闻喜逮今三十一年再至感旧赓唱长言远垂寄示老病读之不觉感叹强次前韵以答嘉贶",
        "id": "7b087e43-11d4-4ada-9bdf-93a5846d36a4"
    },
    {
        "author": "苏颂",
        "paragraphs": [
            "应是圆玄降瑞精，散为秾丽遍邗城。",
            "重苞叠蕊三春後，腻脸丰肌百态生。",
            "一自毫堂甄异品，至今花谱续嘉名。",
            "都缘尤物多奇变，岂为繁华逐世情。"
        ],
        "title": "广陵芍药盛开品目比旧又多累日与同官赏叹不足因记嘉佑中西台吴大资与留守宋丞相唱和二篇吴诗有不逐新奇争世玩却怜陶菊与庄樗之句宋答云松篁何意常如旧闲倚霜空不肯凋意有未尽辄成二章  其一",
        "id": "07adac67-e324-4481-8022-2414b87fe1cc"
    },
    {
        "author": "苏颂",
        "paragraphs": [
            "禀质由来自绝伦，谁将巧思变天真。",
            "郑风嚯赠缘情密，谢守翻阶得句新。",
            "菊聚万铃樗大本，松添七鬣竹浮筠。",
            "未知妍陋从何辨，等是生成一大钧。"
        ],
        "title": "广陵芍药盛开品目比旧又多累日与同官赏叹不足因记嘉佑中西台吴大资与留守宋丞相唱和二篇吴诗有不逐新奇争世玩却怜陶菊与庄樗之句宋答云松篁何意常如旧闲倚霜空不肯凋意有未尽辄成二章  其二",
        "id": "267e94d6-eaf4-4e85-8068-55cf1c44efa4"
    },
    {
        "author": "苏颂",
        "paragraphs": [
            "夷裔陵边久，文明运算高。",
            "三冬驰日御，一夜陨星旄。",
            "从此通戎赂，于今袭战袍。",
            "威灵赡庙像，列侍写贤豪。",
            "民获耕桑利，时无斥堠劳。",
            "金缯比干橹，未损一牛毛。"
        ],
        "title": "和国信张宗益少卿过潭州朝拜信武殿",
        "id": "5dec5cad-4513-487e-bccd-07a762f41226"
    },
    {
        "author": "苏颂",
        "paragraphs": [
            "平昔知君兄弟名，籍随廉茂策通经。",
            "已伤荆木一枝折，重过桐乡双泪零。",
            "朝见鹡鸰诗思苦，夜听鸿雁睡魂醒。",
            "近闻阮巷有才子，异日轩昂看拾青。"
        ],
        "title": "和张少卿过德清忆郎中五弟",
        "id": "68c39ad0-dca1-4fd7-be0d-411b626d474f"
    },
    {
        "author": "苏颂",
        "paragraphs": [
            "览君关外感怀篇，重到藩城倍怆然。",
            "岂为宦游无定止，却思世故易推迁。",
            "流年忽复龙周纪，急景仍逢雁去燕。",
            "物是人非重惆怅，空余陈迹吏民传。"
        ],
        "title": "和张仲巽过瀛州感旧",
        "id": "7cf1c4d4-2f5f-409d-b699-cc17bc88a745"
    },
    {
        "author": "苏颂",
        "paragraphs": [
            "十月河滨土未干，行人裘褐苦沾汗。",
            "边侯顾遇劳纡轸，驿舍留连暂憩鞍。",
            "义贯雪霜松操古，气凌星斗剑光寒。",
            "待君早晚功名就，重约虚斋论隠桓。"
        ],
        "title": "和安抚王临骐骥见寄",
        "id": "62645e88-2e81-49d0-ac88-2d03c011142b"
    },
    {
        "author": "苏颂",
        "paragraphs": [
            "内使名卿话昔游，高谈术略气横秋。",
            "边亭一别嗟淹久，故眼相看重唱酬。",
            "旧德朝端方见用，清才关外苦难留。",
            "腰间鞶绶频加宠，几见新头代故头。"
        ],
        "title": "和王大观寄张仲巽",
        "id": "db7c3b91-37fa-40ae-8f96-3f5d858046a4"
    },
    {
        "author": "苏颂",
        "paragraphs": [
            "青山如壁地如盘，千里耕桑一望宽。",
            "虞帝肇州疆域广，汉家封国册书完。",
            "因循天宝兴戎易，痛惜雍熙出将难。",
            "今日圣朝恢远略，偃兵为义一隅安。"
        ],
        "title": "初过白沟北望燕山",
        "id": "792ecc54-f0a5-4399-ab2b-78a356fa57e4"
    },
    {
        "author": "苏颂",
        "paragraphs": [
            "汉家飞将领熊罴，死战燕山护我师。",
            "威信仇方名不灭，至今奚虏奉遗祠。"
        ],
        "title": "和仲巽过古北口杨无敌庙",
        "id": "004a5ce8-b650-47d8-aca1-db64ff753e27"
    },
    {
        "author": "苏颂",
        "paragraphs": [
            "天险限南北，回环千里山。",
            "客亭依斗绝，胡地信偏悭。",
            "伴月驱行传，缘云度故关。",
            "林泉虽胜赏，无奈霫奚间。"
        ],
        "title": "和仲巽山行",
        "id": "e08d55a1-d809-48a8-8697-82ec6100f2f3"
    },
    {
        "author": "苏颂",
        "paragraphs": [
            "磴道青冥外，跻攀剧箭飞。",
            "朔风增凛冽，寒日减清晖。",
            "使者手持节，征人泪湿衣。",
            "此时仁杰意，心向白云归。"
        ],
        "title": "和仲巽过度云岭",
        "id": "629489fc-7a6a-49a9-80b4-2dc6fad1f00a"
    },
    {
        "author": "苏颂",
        "paragraphs": [
            "山路萦回极险难，才经深涧又高原。",
            "顺风冲激还吹面，滟水坚凝几败辕。",
            "岩下有时逢虎迹，马前频听异华言。",
            "使行劳苦诚无惮，所喜殊方识汉恩。"
        ],
        "title": "奚山道中",
        "id": "f0d37527-c4e5-4a99-9bba-98a798c8d2d3"
    },
    {
        "author": "苏颂",
        "paragraphs": [
            "千里封疆蓟霫间，时平忘战马牛闲。",
            "居人处处营耕牧，尽室穹车往复还。"
        ],
        "title": "和仲巽奚山部落",
        "id": "fda500c2-389f-411f-90d9-d3e5bda97e4f"
    },
    {
        "author": "苏颂",
        "paragraphs": [
            "路无斥堠惟看日，岭近云霄可摘星。",
            "握节偶来观国俗，汉家恩厚一方宁。"
        ],
        "title": "过摘星岭",
        "id": "6b2fd18b-9870-4b92-98b2-b422e853f8cc"
    },
    {
        "author": "苏颂",
        "paragraphs": [
            "君逢嘉景思如泉，欲和惭无笔似椽。",
            "山谷水多流乳石，旃裘人鲜被纯绵。",
            "服章几类南冠系，星土难分列宿躔。",
            "安得华风变殊俗，免教辛有叹伊川。"
        ],
        "title": "和晨发柳河馆憩长源邮舍",
        "id": "04767e8c-c6a5-4114-80c5-91db680c3d61"
    },
    {
        "author": "苏颂",
        "paragraphs": [
            "山深孤馆迥，部落不成城。",
            "夜永人无寐，冬温气自清。",
            "夷音通夏楚，汉地接平营。",
            "恩信今无外，边庭肯背盟。"
        ],
        "title": "和宿牛山馆  其一",
        "id": "f6d34d90-0b5d-46df-84d0-e74a321305f6"
    },
    {
        "author": "苏颂",
        "paragraphs": [
            "孤村四望百重山，使节相陪北度关。",
            "休叹光阴怀往昔，且看岩石自斓斑。"
        ],
        "title": "和宿牛山馆  其二",
        "id": "3e5305d6-3836-42c0-a3ca-2cf5dc2c890c"
    },
    {
        "author": "苏颂",
        "paragraphs": [
            "双石层棱倚翠巅，相传尝此会群仙。",
            "系风捕影谁能问，空见遗踪尚岿然。"
        ],
        "title": "和题会仙石",
        "id": "a816ff68-f00a-459a-bbde-e01e6932ee1e"
    },
    {
        "author": "苏颂",
        "paragraphs": [
            "边城射猎取麑麛，夭䴠仁心所不为。",
            "鸣角秋山少闲日，标名邮馆客慵窥。"
        ],
        "title": "和宿鹿儿馆",
        "id": "fbeb242d-7e6c-47af-a803-e451ddbc8733"
    },
    {
        "author": "苏颂",
        "paragraphs": [
            "泰畤迎长日，殊方展庆杯。",
            "关山厌沙碛，星斗望昭回。",
            "月共寒更永，风随协气来。",
            "欲知王历正，候律应孳荄。"
        ],
        "title": "和冬至紫蒙馆书事",
        "id": "7c093dab-4105-4650-837e-fb186ec33588"
    },
    {
        "author": "苏颂",
        "paragraphs": [
            "戎疆迢递戴星行，驿骑奔驰朿火迎。",
            "人向万山峰外过，月从双石岭间生。",
            "马蹄看即三千里，客舍今逾四十程。",
            "每念皇华承命重，愧无才誉副群情。"
        ],
        "title": "和就日馆",
        "id": "b93f2fa9-7c93-4b8f-9540-2f659c664eef"
    },
    {
        "author": "苏颂",
        "paragraphs": [
            "沙行未百里，地险已万状。",
            "逢迎非长风，狙击殊博浪。",
            "昔闻今乃经，既度愁复上。",
            "幸无涨天灾，日月免遮障。"
        ],
        "title": "和过神水沙碛",
        "id": "9462c71b-b7eb-4b49-bccb-e3d808e1d9aa"
    },
    {
        "author": "苏颂",
        "paragraphs": [
            "薄雪悠扬朔气清，冲风吹拂毳裘轻。",
            "人看满路琼瑶迹，尽道光华使者行。"
        ],
        "title": "和土河馆遇小雪",
        "id": "dcae05bd-a667-400a-8e24-a850eeb33e6b"
    },
    {
        "author": "苏颂",
        "paragraphs": [
            "镂檀芬馥贯绦衺，击玉敲金一串花。",
            "自与丽妃亲记曲，後来传玩几人家。"
        ],
        "title": "和檀香板",
        "id": "26adf3fc-b0f0-4882-9b02-75f255953bbe"
    },
    {
        "author": "苏颂",
        "paragraphs": [
            "几旬驰传困风埃，忽听南轺病眼开。",
            "千里边疆难际遇，一封京信况同来。",
            "论情不异声投谷，适遇过于渴望梅。",
            "谈笑未经催命驾，归心虽切且徘徊。"
        ],
        "title": "和神水馆逢齐叶二国信",
        "id": "fb913de3-5e6b-4684-9f37-9a382c8ea9cb"
    },
    {
        "author": "苏颂",
        "paragraphs": [
            "使还兼道趣南辕，朝出沙陀暮水村。",
            "雪岭迢遥人自少，冰天凄惨日长昏。",
            "鸦闻宿舍惊如闹，马识归途去似奔。",
            "屈指开年到京阙，梦魂先向九重阍。"
        ],
        "title": "使回蹉榆林侵夜至宿馆",
        "id": "8a513a6c-a67f-4bbd-ae60-72114b9365df"
    },
    {
        "author": "苏颂",
        "paragraphs": [
            "石径萦纡甚七盘，披榛策马上烟峦。",
            "回头却见临潢境，千里犹如指掌看。"
        ],
        "title": "和使回过松子岭",
        "id": "93394b8f-07f4-442c-bc4f-cf36206059b6"
    },
    {
        "author": "苏颂",
        "paragraphs": [
            "塔庙奚山麓，乘轺偶共登。",
            "青松如拱揖，栋宇欲骞腾。",
            "夷礼多依佛，居人亦贵僧。",
            "纵观无限意，纪述恨无能。"
        ],
        "title": "和游中京镇国寺",
        "id": "f66e50d2-e127-4897-a71e-1621aec20bfd"
    },
    {
        "author": "苏颂",
        "paragraphs": [
            "迢迢归驭指榆津，日日西风起塞尘。",
            "沙底暗冰频踠马，岭头危径罕逢人。",
            "客心牢落偏多感，天意融怡渐发春。",
            "珍重诗翁饶藻思，剪裁风物见长新。"
        ],
        "title": "和富谷馆书事",
        "id": "ca80b19a-d463-4a53-8433-767f2b5e2c93"
    },
    {
        "author": "苏颂",
        "paragraphs": [
            "乱枝轇轕翠阴圆，倚岫垂崖尽偃然。",
            "不为深根生触石，定应高干上摩天。"
        ],
        "title": "和奚山偃松",
        "id": "ab91aa56-ada8-4564-b561-9969d030d6d9"
    },
    {
        "author": "苏颂",
        "paragraphs": [
            "奚夷居落瞰重林，背倚苍崖面曲浔。",
            "涧水逢春犹积冻，山云无雨亦常阴。",
            "田塍开垦随高下，樵路攀缘极险深。",
            "汉节经过人竞看，忻忻如有慕华心。"
        ],
        "title": "和过打造部落",
        "id": "f04529ed-ffe4-4d2d-b6b1-e13f3a94ea0c"
    },
    {
        "author": "苏颂",
        "paragraphs": [
            "始衰心事自堪嗟，但觉光阴似转车。",
            "白傅开经五秩满，仲尼学易数年加。",
            "负薪筋力诚难强，报国功名事转赊。",
            "若问信书何所得，乐天知命任生涯。"
        ],
        "title": "新岁五十始觉衰悴因书长句奉呈仲巽少卿",
        "id": "c20d488f-1950-48e8-8d67-d86b52d5db8c"
    },
    {
        "author": "苏颂",
        "paragraphs": [
            "高燕初陪听拊髀，清谭仍许奉挥犀。",
            "自知伯起难逋峭，不比淳于善滑稽。",
            "舞奏未终花十八，酒行先困玉东西。",
            "荷公德度容狂简，故敢忘怀去町畦。"
        ],
        "title": "某奉使过北都奉陪司徒侍中潞国公雅集堂宴会开怀纵谈形于善嚯因道魏收有逋峭难为之语人多不知逋峭何谓宋元宪公云事见木经盖梁上小柱名取有折势之义耳文人多用近语而未及此辄借斯语抒为短章以纪一席之事缮写献呈",
        "id": "2cba707d-cc3e-4314-8049-6f2e8bc56631"
    },
    {
        "author": "苏颂",
        "paragraphs": [
            "曾到临潢已十龄，今朝复忝建旜行。",
            "正当胡虏百年运，又过秦王万里城。",
            "尽日据鞍消髀肉，通宵闻柝厌风声。",
            "自非充国图方略，但致金缯慰远甿。"
        ],
        "title": "某向忝使辽于今十稔再过古北感事言怀奉呈姚同事阁使",
        "id": "a7fcea4e-b61d-4fb8-8c8c-e9d9d5647657"
    },
    {
        "author": "苏颂",
        "paragraphs": [
            "奚山缭绕百重深，握节何妨马上吟。",
            "当路牛羊眠荐草，避人鸟鹊噪寒林。",
            "羸肌已怯旜裘重，衰鬓宁禁霜雪侵。",
            "独爱潺湲溪涧水，无人知此有清音。"
        ],
        "title": "次行奚山",
        "id": "980a8b5a-cfab-4304-b835-b554a2e8e7b5"
    },
    {
        "author": "苏颂",
        "paragraphs": [
            "奚疆山水比东吴，物色虽同土俗殊。",
            "万壑千岩南地有，扁舟短棹此间无。",
            "因嗟好景当边塞，却动归心忆具区。",
            "终待使还酬雅志，左符重乞守江湖。"
        ],
        "title": "同事合使见问奚国山水何如江乡以诗答之",
        "id": "3af7bd8f-4598-4507-800d-c43c594f1bf2"
    },
    {
        "author": "苏颂",
        "paragraphs": [
            "经旬霜雪倦晨征，重到胡疆百感生。",
            "日上东扶千嶂影，风来空谷万号声。",
            "人心自觉悲殊土，物色偏能动旅情。",
            "况是天恩怀景俗，不妨游览趁严程。"
        ],
        "title": "早行新馆道中",
        "id": "1c64dfdf-3d45-495b-869e-ee43c0614cd9"
    },
    {
        "author": "苏颂",
        "paragraphs": [
            "拥传经过白霫东，依稀村落有华风。",
            "食饴宛类吹箫市，逆旅时逢炀灶翁。",
            "渐使犬羊归畎亩，方知雨露遍华戎。",
            "朝廷涵养恩多少，岁岁轺车万里通。"
        ],
        "title": "奚山道中",
        "id": "fe1da892-b2af-4f54-b98b-48734ec576d8"
    },
    {
        "author": "苏颂",
        "paragraphs": [
            "引弓风俗可伤嗟，满目清溪与白沙。",
            "封域虽长编户少，隔山才见两三家。"
        ],
        "title": "过新馆罕见居人",
        "id": "9019d349-a036-4bde-b3b5-68aee436f4d3"
    },
    {
        "author": "苏颂",
        "paragraphs": [
            "农人耕凿遍奚疆，部落连山复枕冈。",
            "种粟一收饶地力，开门东向杂夷方。",
            "田畴高下如棋布，牛马纵横似谷量。",
            "赋役百端闲日少，可怜生事甚茫茫。"
        ],
        "title": "牛山道中",
        "id": "3b37ee0e-cd26-4894-a987-f9b8cbd6befe"
    },
    {
        "author": "苏颂",
        "paragraphs": [
            "山坂萦纡道阻长，数程行处尚相望。",
            "晨装方指南高外，宿馆还趋北斗方。",
            "既乏远谋惭肉食，空将衰鬓冒寒霜。",
            "却寻十载曾行地，风物依然土境荒。"
        ],
        "title": "发牛山",
        "id": "22bf22f1-8090-4b9d-9d75-81f282b9588c"
    },
    {
        "author": "苏颂",
        "paragraphs": [
            "马牛到处即为家，一卓穹庐数乘车。",
            "千里山川无土着，四时畋猎是生涯。",
            "酪浆膻肉夸希品，貂锦羊裘擅物华。",
            "种类益繁人自足，天教安逸在幽遐。"
        ],
        "title": "契丹帐）",
        "id": "fda8791e-a58e-4f81-bdee-bac3dc68fccd"
    },
    {
        "author": "苏颂",
        "paragraphs": [
            "行尽奚山路更赊，路旁时见百余家。",
            "风烟不改卢龙俗，尘土犹兼瀚海沙。",
            "朱版刻旗村赐食，青毡通幰贵人车。",
            "皇恩百岁加荒景，物俗依稀欲慕华。"
        ],
        "title": "奚山路",
        "id": "6f760334-76ec-4892-9da7-7f52d8ba359c"
    },
    {
        "author": "苏颂",
        "paragraphs": [
            "边关本是苦寒地，况复严冬入虏乡。",
            "一带土河犹未冻，数朝晴日但凝霜。",
            "上心固已推恩信，天意从兹变燠旸。",
            "最是使人知幸处，轻裘不觉在殊方。"
        ],
        "title": "中京纪事",
        "id": "04563efe-ab5c-4fec-a02e-e5b1f5f09fa8"
    },
    {
        "author": "苏颂",
        "paragraphs": [
            "长叫山旁一水源，北流迢递势倾奔。",
            "秋来注雨弥郊野，冬後层冰度辐辕。",
            "白草悠悠千嶂路，青烟袅袅数家村。",
            "终朝跋涉无休歇，遥指邮亭日已昏。"
        ],
        "title": "过土河",
        "id": "9572f15f-6103-45ea-9ab6-1f0030f8e4c6"
    },
    {
        "author": "苏颂",
        "paragraphs": [
            "山路尽陂阤，行人陟险多。",
            "风头沙碛暗，日上雪霜和。",
            "草浅飞鹰地，冰流饮马河。",
            "平生画图见，不料再经过。"
        ],
        "title": "赠同事合使",
        "id": "2fa0e37e-7ca8-4e3d-bed8-82fd3cb0df6a"
    },
    {
        "author": "苏颂",
        "paragraphs": [
            "上得陂陀路转艰，陷轮推马苦难前。",
            "风寒白日少飞鸟，地迥黄沙似涨川。",
            "结草枝梢知里堠，放牛墟落见人烟。",
            "从来天地分中外，今作通逵近百年。"
        ],
        "title": "沙阤路",
        "id": "6e7bf79f-d559-4f5d-bac9-975edb3e748a"
    },
    {
        "author": "苏颂",
        "paragraphs": [
            "莽莽寒郊昼起尘，翩翩戎骑小围分。",
            "引弓上下人鸣镝，罗草纵横兽轶群。",
            "画马今无胡待诏，射鵰犹惧李将军。",
            "山川自是从禽地，一眼平芜接暮云。"
        ],
        "title": "观北人围猎",
        "id": "0692ba37-2ae7-4c70-9562-7f9bbca8afea"
    },
    {
        "author": "苏颂",
        "paragraphs": [
            "牧羊山下动成群，啮草眠沙浅水滨。",
            "自免触藩羸角困，应无挟策读书人。",
            "毡裘冬猎千皮富，湩酪朝中百品珍。",
            "生计不赢衣食足，土风犹似茹毛纯。"
        ],
        "title": "胡人牧",
        "id": "5a2657c9-97e6-4b4b-8f04-0592c4193dfa"
    },
    {
        "author": "苏颂",
        "paragraphs": [
            "两忝临潢使，俱逢泰畤祠。",
            "国阳随仗日，塞外抗旜时。",
            "盛礼群公预，丹心万里驰。",
            "周南叹留滞，何似异方悲。"
        ],
        "title": "某两使辽塞俱值郊礼之岁今以至日到北帐感事言怀寄呈同馆诸公",
        "id": "521fec9d-816a-45f8-9d74-cab97bf8831f"
    },
    {
        "author": "苏颂",
        "paragraphs": [
            "双节同来朔漠边，三冬行尽雪霜天。",
            "朝飧膻酪几分饱，夜拥貂狐数鼓眠。",
            "光景不停如转毂，归心难遏似流烟。",
            "须将薄宦同羁旅，奔走何时是息肩。"
        ],
        "title": "初至广平纪事言怀呈同事合使",
        "id": "e8e2f153-1f2b-4e11-a53a-991b9dbd7b4b"
    },
    {
        "author": "苏颂",
        "paragraphs": [
            "曾约寻山春水间，越江吴岫遍留连。",
            "沙头寺院看花日，湖上楼台试茗天。",
            "酒後歌呼常薄暮，风流云散忽经年。",
            "异方万里相望处，满眼荒郊倍惨然。"
        ],
        "title": "冬日北庭怀余杭旧僚属",
        "id": "f30e1861-ee19-4770-a950-9ed8e8704184"
    },
    {
        "author": "苏颂",
        "paragraphs": [
            "边城养马逐莱蒿，栈皁都无出入劳。",
            "用力已过东野稷，相形不待九方皋。",
            "人知良御乡评贵，家有材驹事力豪。",
            "略问滋繁有何术，风寒霜雪任蹄毛。"
        ],
        "title": "契丹马",
        "id": "44ab9fd1-bb88-4220-af77-3908057242c8"
    },
    {
        "author": "苏颂",
        "paragraphs": [
            "北海蓬蓬气怒号，厉声披拂昼兼宵。",
            "百重沙漠连空暗，四向茅檐卷地飘。",
            "与日过河流水涸，行天畜物密云遥。",
            "輶轩使者偏蒙福，夙驾阴霾斗顿消。"
        ],
        "title": "北帐书事",
        "id": "7d326ca1-cf9e-4914-b42d-7cf5cd69f0a0"
    },
    {
        "author": "苏颂",
        "paragraphs": [
            "胡中宫室本穹庐，暂对皇华辟广除。",
            "编曲垣墙都草创，张旃帷幄类鹑居。",
            "朝仪强效鹓行列，享礼犹存体荐余。",
            "玉帛系心真上策，方知三表术非疏。"
        ],
        "title": "广平宴会",
        "id": "18939cfa-3493-4363-9a70-3b669c7bff0a"
    },
    {
        "author": "苏颂",
        "paragraphs": [
            "归骑骎骎踏去尘，数朝晴日暖如春。",
            "向阳渐喜闻南雁，炙背何妨问野人。",
            "度漠兼程闲鼠褐，据鞍浓睡侧乌巾。",
            "穷冬荒景逢温煦，自是皇家覆育仁。"
        ],
        "title": "离广平",
        "id": "0df23346-b55c-4027-acaf-c0697ea016f5"
    },
    {
        "author": "苏颂",
        "paragraphs": [
            "却到深山岁已残，西风连日作晴寒。",
            "尘埃季子貂皮敝，憔悴休文革带宽。",
            "往复七旬人意怠，崎岖千险马行难。",
            "三关犹有燕山隔，安得陵空纵羽翰。"
        ],
        "title": "山路连日冲冒西风颇觉行役之劳",
        "id": "ff54b720-d98c-4bc3-8500-ffad68a5e0de"
    },
    {
        "author": "苏颂",
        "paragraphs": [
            "清晨驱马两崖间，霜重风高极险艰。",
            "前日使人冲雪去，今朝归客踏冰还。",
            "道旁榛莽樵苏少，野外污莱耒耨闲。",
            "还似昔年经历处，下弦残月插东山。"
        ],
        "title": "发柳河",
        "id": "a795d1bf-f529-450d-8480-1f2ed41b88e0"
    },
    {
        "author": "苏颂",
        "paragraphs": [
            "昨日才离摸斗东，今朝又过摘星峰。",
            "疲躯坐困千骑马，远目平看万岭松。",
            "绝塞阻长逾百舍，畏途经历尽三冬。",
            "出山渐识还家路，驺御人人喜动容。"
        ],
        "title": "摘星岭",
        "id": "8399a2a9-965a-41f4-9f0c-74e655d564c2"
    },
    {
        "author": "苏颂",
        "paragraphs": [
            "夷俗华风事事违，矫情随物动非宜。",
            "腥膻肴膳尝皆遍，繁促声音听自悲。",
            "沙昧目看朱似碧，火熏衣染素成缁。",
            "退之南食犹成咏，若到穷荒更费辞。"
        ],
        "title": "虏中纪事",
        "id": "f85974d0-8b67-46f5-92d3-6489ca3b305b"
    },
    {
        "author": "苏颂",
        "paragraphs": [
            "内德方㜪茂，徽音比姒超。",
            "诒谋二圣托，燕处两宫朝。",
            "功被人间满，神归帝所遥。",
            "巍巍光献策，万世配仁昭。"
        ],
        "title": "慈圣光献皇后挽辞七首  其一",
        "id": "c0039a94-8226-4477-9ee1-d2942ad0ab55"
    },
    {
        "author": "苏颂",
        "paragraphs": [
            "晨夕东朝路，銮舆问寝兴。",
            "蟠桃未再熟，羽驾忽西升。",
            "逝水还天汉，流光下玉绳。",
            "圣心哀罔极，时望永昭陵。"
        ],
        "title": "慈圣光献皇后挽辞七首  其二",
        "id": "e14811d2-4081-40d1-9d78-0d27e264cd14"
    },
    {
        "author": "苏颂",
        "paragraphs": [
            "帟室深攀慕，仙都去不归。",
            "悲凉虚水殿，彷佛见铢衣。",
            "难复金龙驾，终开白兽扉。",
            "西郊三百里，雨涕万人挥。"
        ],
        "title": "慈圣光献皇后挽辞七首  其三",
        "id": "2d58b53d-9956-4579-a205-ec558a13c325"
    },
    {
        "author": "苏颂",
        "paragraphs": [
            "越从景佑至元丰，俪极坤仪四纪中。",
            "复辟先朝尊启母，助勤熙旦广尧聪。",
            "深居高拱收渊默，盛德成功绝比隆。",
            "太史方修长信注，续诗应首二南风。"
        ],
        "title": "慈圣光献皇后挽辞七首  其四",
        "id": "6f905c51-4943-4a87-856b-39b81cb965e8"
    },
    {
        "author": "苏颂",
        "paragraphs": [
            "冀王阴德在高门，南院功名燕後昆。",
            "庆衍曾沙钟圣女，尊居东殿见神孙。",
            "糺宗新广宣平第，尚主重开沁水园。",
            "自昔后家称累盛，谁如终始六朝恩。"
        ],
        "title": "慈圣光献皇后挽辞七首  其五",
        "id": "91f86449-7968-49f4-a3fa-fc5e8fed7051"
    },
    {
        "author": "苏颂",
        "paragraphs": [
            "初颁遗诰大廷中，百辟悲号四海同。",
            "过越丧期天子孝，便蕃恩泽外家丰。",
            "桥山弓剑开高寝，原庙衣冠入閟宫。",
            "玉辇三元朝象帝，年年长慕阙门东。"
        ],
        "title": "慈圣光献皇后挽辞七首  其六",
        "id": "47946538-832a-4df5-b1e6-f3feb0d5cab7"
    },
    {
        "author": "苏颂",
        "paragraphs": [
            "亭构依然揭大椿，宫闱无复驻飙轮。",
            "清衷念切承颜日，长乐悲深奉质辰。",
            "六御骖騑开道路，五陵松柏惨风尘。",
            "周南旧老偏摧感，曾是初元奉策臣。"
        ],
        "title": "慈圣光献皇后挽辞七首  其七",
        "id": "8f8a3437-d4a6-4f42-bfcb-e40236a2e23e"
    },
    {
        "author": "苏颂",
        "paragraphs": [
            "辰极閟轩辉，天人覆玉衣。",
            "两朝临大宝，九载运璇玑。",
            "永巷私门绝，通闺外族稀。",
            "蕃厘崇构辟，应待媪神归。"
        ],
        "title": "宣仁圣烈皇后挽辞五首  其一",
        "id": "7d14f5a4-9e28-43bb-9ad5-0985e2159100"
    },
    {
        "author": "苏颂",
        "paragraphs": [
            "及物深仁远，流光内德昭。",
            "徽音继任姒，至治协黄尧。",
            "崇庆纔亏膳，延和遽罢朝。",
            "千官号慕处，声动九重霄。"
        ],
        "title": "宣仁圣烈皇后挽辞五首  其二",
        "id": "02161176-a221-4a08-823f-5c0b411bd7fa"
    },
    {
        "author": "苏颂",
        "paragraphs": [
            "避殿尊先后，垂帷佑圣孙。",
            "忧勤万机政，听纳七臣言。",
            "功载生民咏，神游永厚原。",
            "鸿名兼四德，难尽赞坤元。"
        ],
        "title": "宣仁圣烈皇后挽辞五首  其三",
        "id": "ec86a243-126a-49e4-b2a3-b78fed4d501a"
    },
    {
        "author": "苏颂",
        "paragraphs": [
            "六月因山葬，三年率土哀。",
            "风云金殿暗，雾露石门开。",
            "羽卫环神岳，衣冠返帝台。",
            "悲凉九虞礼，不见大安回。"
        ],
        "title": "宣仁圣烈皇后挽辞五首  其四",
        "id": "6a08726c-fa0f-4fa4-9456-7c15afd3554c"
    },
    {
        "author": "苏颂",
        "paragraphs": [
            "元禩临朝日，群贤辅政辰。",
            "孤臣起南国，再命入洪钧。",
            "雨露恩弥渥，涓埃报未因。",
            "守藩垂老恨，无路从灵輴。"
        ],
        "title": "宣仁圣烈皇后挽辞五首  其五",
        "id": "930be0ea-227b-4e2c-b9b0-d48bb8d1dcba"
    },
    {
        "author": "苏颂",
        "paragraphs": [
            "国邸留慈范，皇家肇庆基。",
            "思齐京室配，袝庙濮园祠。",
            "改卜三川兆，尊名一品仪。",
            "礼隆由圣作，万世仰洪规。"
        ],
        "title": "濮安懿王夫人挽辞二首  其一",
        "id": "28c4419f-993f-4d2c-8549-ceab386971db"
    },
    {
        "author": "苏颂",
        "paragraphs": [
            "大电光流庆，归云去莫攀。",
            "千龄悲逝水，七月会因山。",
            "陵阙干坤壮，冈原巩洛环。",
            "王家传爵土，世世奉神班。"
        ],
        "title": "濮安懿王夫人挽辞二首  其二",
        "id": "f704b496-de5b-4bcb-bbe7-bfa6f55c981f"
    },
    {
        "author": "苏颂",
        "paragraphs": [
            "邦国藩宣老，阶符陟降贤。",
            "朝方尊旧德，天不畀遐年。",
            "勋载奉常诔，神栖京兆阡。",
            "悲笳声未断，垄日下虞渊。"
        ],
        "title": "中书令程文简挽辞三首  其一",
        "id": "13fd7129-1e54-41be-adec-4714720bc6c2"
    },
    {
        "author": "苏颂",
        "paragraphs": [
            "星坠寝门夕，歌兴梦奠时。",
            "骑箕良弼去，罢社国人悲。",
            "富贵惊川逝，功名白日垂。",
            "祗应金石刻，无愧伯喈辞。"
        ],
        "title": "中书令程文简挽辞三首  其二",
        "id": "ccb7488b-e144-4d27-b39f-b6bf3c1451fd"
    },
    {
        "author": "苏颂",
        "paragraphs": [
            "都门箫鼓动哀音，丹旐西归诏祖临。",
            "故府簪裾空堕泪，高原松槚已成阴。",
            "藩朝宣力由忠荩，彝鼎书功映古今。",
            "他日甘棠知不剪，五州遗德在人深。"
        ],
        "title": "中书令程文简挽辞三首  其三",
        "id": "87ec3f72-73da-4646-8e5c-e19c3394ee13"
    },
    {
        "author": "苏颂",
        "paragraphs": [
            "族茂仙缑系，恩隆帝渚姻。",
            "两朝全宠遇，一节贯忠纯。",
            "敦说耽儒术，冲和味道真。",
            "枢庭十五载，当宁倚良臣。"
        ],
        "title": "赠太师中书令王公挽辞二首  其一",
        "id": "8514a54e-4307-41f7-8c35-b57d63d2811a"
    },
    {
        "author": "苏颂",
        "paragraphs": [
            "汾曲名家相国孙，翊登枢铉继承恩。",
            "旗章礼秩连三府，彝鼎功名载一门。",
            "棺敛衮衣哀册异，路驱班剑葬仪存。",
            "清规素履知无晦，金刻雄文贲九原。"
        ],
        "title": "赠太师中书令王公挽辞二首  其二",
        "id": "49afaadc-9fd2-4663-9af4-948238a72725"
    },
    {
        "author": "苏颂",
        "paragraphs": [
            "地席贤王宠，官分右掖司。",
            "文华天所赋，政事吏为师。",
            "始见良言进，俄惊哲士萎。",
            "平生公辅业，所頼圣明知。"
        ],
        "title": "钱起居挽辞二首  其一",
        "id": "3b2beb9d-ce68-49bb-a97a-e82d00a4d450"
    },
    {
        "author": "苏颂",
        "paragraphs": [
            "制策词科世得贤，谏垣书殿继为联。",
            "皂囊封奏名宏议，丹扆书箴着旧篇。",
            "朝许臧孙为有後，人嗟贾傅不遐年。",
            "一门盛美时难及，家学于今令子传。"
        ],
        "title": "钱起居挽辞二首  其二",
        "id": "2f066640-ff50-4401-b20f-1614162a0ae1"
    },
    {
        "author": "苏颂",
        "paragraphs": [
            "具美生名世，熙工职代天。",
            "规橅在台阁，风采着藩宣。",
            "大议方尊老，清时遽丧贤。",
            "无言桃李感，闻者共潸然。"
        ],
        "title": "司徒侍中杜正献公挽辞五首  其一",
        "id": "e030ce3b-37ae-4252-8119-4f45e0df8d18"
    },
    {
        "author": "苏颂",
        "paragraphs": [
            "任重尝当国，功成急引年。",
            "荣华脱屣去，名节掩棺全。",
            "白日佳城远，清风举世传。",
            "诔终朝有法，大行特高前。"
        ],
        "title": "司徒侍中杜正献公挽辞五首  其二",
        "id": "6c92fb2d-7afd-4fc9-b265-b76e9faa17b2"
    },
    {
        "author": "苏颂",
        "paragraphs": [
            "当扆思遗直，推恩厚恤终。",
            "衮貂官秩贵，驷马葬仪雄。",
            "天老宵躔暗，高阳旧里空。",
            "从兹使车问，不似十年中。"
        ],
        "title": "司徒侍中杜正献公挽辞五首  其三",
        "id": "6d2a023d-2715-4313-ab59-0968005041a2"
    },
    {
        "author": "苏颂",
        "paragraphs": [
            "卜筑东畿谢事还，冥鸿高蹈孰能攀。",
            "朝廷宠遇三公礼，园馆优游十载闲。",
            "此日精诚骑列宿，他时歌咏叹颓山。",
            "虑终不及传家事，独有忠言贡九关。"
        ],
        "title": "司徒侍中杜正献公挽辞五首  其四",
        "id": "5a825df9-caa0-4dde-a385-14209305b56a"
    },
    {
        "author": "苏颂",
        "paragraphs": [
            "几杖初来宅次睢，孤生从此被深知。",
            "翘材馆盛亲师益，绿野堂闲奉燕私。",
            "恩纪难忘空陨涕，绪言如昨重铭肌。",
            "涣阳松柏无因见，延首东南倍怆悲。"
        ],
        "title": "司徒侍中杜正献公挽辞五首  其五",
        "id": "7421c998-1ec0-47e6-8b6a-6ca6e5700926"
    },
    {
        "author": "苏颂",
        "paragraphs": [
            "当代儒林老，谁知藴学精。",
            "典章推练达，经术号通明。",
            "簪橐何时去，堂坊一旦成。",
            "汉庭伤贾傅，仕不至公卿。"
        ],
        "title": "侍读给事王公挽辞三首  其一",
        "id": "87686ea1-001b-480d-8afe-7761d60e7406"
    },
    {
        "author": "苏颂",
        "paragraphs": [
            "禁序方尊宠，雍容侍紫宸。",
            "忽惊畴昔梦，遂失老成人。",
            "史稿留天阁，铭旌去国闉。",
            "龙门宾友散，挥涕想遗尘。"
        ],
        "title": "侍读给事王公挽辞三首  其二",
        "id": "67a0558d-6ef3-4c18-b8f2-765986ed704d"
    },
    {
        "author": "苏颂",
        "paragraphs": [
            "经幄咨嗟旧学臣，诔章追册两优恩。",
            "平时宠禄由稽古，不朽声名在立言。",
            "驷马嘶鸣还故国，素车奔走送高原。",
            "诸儒师表今亡矣，惟有清风愯後昆。"
        ],
        "title": "侍读给事王公挽辞三首  其三",
        "id": "4764dec4-1a97-4e55-82d6-343d5f70b85f"
    },
    {
        "author": "苏颂",
        "paragraphs": [
            "间代生人杰，高文擢隽科。",
            "立朝风采峻，临郡惠慈多。",
            "勋业传青简，音容逐迅波。",
            "百年谁不至，与善果如何。"
        ],
        "title": "赠吏部尚书建安郡正肃吴公挽辞三首  其一",
        "id": "a5edef67-9a39-4e34-826c-caad41b9caec"
    },
    {
        "author": "苏颂",
        "paragraphs": [
            "畴昔商楹梦，吁嗟鲁凤衰。",
            "清朝桡隆栋，多士失元龟。",
            "坟阙开京壤，帷旌出洛师。",
            "孤生怀旧感，西望涕交颐。"
        ],
        "title": "赠吏部尚书建安郡正肃吴公挽辞三首  其二",
        "id": "e35981d5-95cf-420e-ad7c-66a2e6085ba7"
    },
    {
        "author": "苏颂",
        "paragraphs": [
            "他日容台议，功书预讨论。",
            "襚章三品贵，诔策二名尊。",
            "遗直将谁继，清风想尚存。",
            "戢棺何所恨，牖下史鱼言。"
        ],
        "title": "赠吏部尚书建安郡正肃吴公挽辞三首  其三",
        "id": "0cabebbb-f7fc-47b1-8c5c-16a149f73010"
    },
    {
        "author": "苏颂",
        "paragraphs": [
            "西李风流远，中朝族望幽。",
            "宠荣三学士，试守六藩侯。",
            "不见登时栋，还惊失夜舟。",
            "平生喜名理，一致视浮休。"
        ],
        "title": "翰林侍读学士尚书右丞李公挽辞三首  其一",
        "id": "fd44c670-6a82-4046-979f-f0142d8b5df0"
    },
    {
        "author": "苏颂",
        "paragraphs": [
            "儒雅名公子，承平辅相孙。",
            "台仪尊右辖，世职重高门。",
            "富贵今如梦，便蕃殁有恩。",
            "迩英前席地，无复进嘉言。"
        ],
        "title": "翰林侍读学士尚书右丞李公挽辞三首  其二",
        "id": "4eaf2f66-3aba-4f9c-a950-e94a27304acb"
    },
    {
        "author": "苏颂",
        "paragraphs": [
            "岁晚轘辕道，神归嵩少原。",
            "百年封域广，三品葬仪尊。",
            "笳吹迎风急，帷裳蔽日昏。",
            "洛人应堕泪，几世见铭旛。"
        ],
        "title": "翰林侍读学士尚书右丞李公挽辞三首  其三",
        "id": "488553cd-8b05-4fa3-8786-9945906b507e"
    },
    {
        "author": "苏颂",
        "paragraphs": [
            "特起来南国，登庸历宰卿。",
            "立朝弦载直，遇物称如平。",
            "一梦荣华尽，千年封襚成。",
            "秋风暮江起，凄咽逝波声。"
        ],
        "title": "观文殿大学士刑部尚书赠左仆射兼侍中刘公挽辞三首  其一",
        "id": "887ef3dc-37ff-4c38-9d8d-e2796d65cfd5"
    },
    {
        "author": "苏颂",
        "paragraphs": [
            "星坠寝门夕，鵩来州舍辰。",
            "人悲丧遗爱，帝梦失良臣。",
            "勋业经纶远，文章气焰新。",
            "殁犹荣故里，宸笔镂坚珉。"
        ],
        "title": "观文殿大学士刑部尚书赠左仆射兼侍中刘公挽辞三首  其二",
        "id": "717f63b2-ded5-4259-a280-280b96c4bd33"
    },
    {
        "author": "苏颂",
        "paragraphs": [
            "蚤历平津馆，尝蒙鲍叔知。",
            "笑言忘位貌，论议切箴规。",
            "岂悟三秋别，遂成隔世期。",
            "英风今已矣，遗恨满江湄。"
        ],
        "title": "观文殿大学士刑部尚书赠左仆射兼侍中刘公挽辞三首  其三",
        "id": "1647e98c-b81b-4c1f-aa44-5b276fac2408"
    },
    {
        "author": "苏颂",
        "paragraphs": [
            "儒雅名公子，风流粉署贤。",
            "精神清比鉴，论议直如弦。",
            "朝已期登俊，天胡不畀年。",
            "永怀三友益，一恸寝门前。"
        ],
        "title": "宋中道都官挽辞二首  其一",
        "id": "f7760b99-b13a-40a7-8c6e-0134b2565bda"
    },
    {
        "author": "苏颂",
        "paragraphs": [
            "文章微婉气清遒，议论精通学赡优。",
            "方见璠玙为国器，忽经兰菊陨霜秋。",
            "梦中应讲阴堂奥，天上须刊白玉楼。",
            "闻道遗编已成帙，何人列上载蓬丘。"
        ],
        "title": "宋中道都官挽辞二首  其二",
        "id": "d9fcc018-bebe-4617-8121-cc06f31e402e"
    },
    {
        "author": "苏颂",
        "paragraphs": [
            "屡试循良政，兼推干裕才。",
            "惠和绥列郡，风绩振行台。",
            "始见彤襜去，遄惊画翣回。",
            "甘棠犹蔽芾，高陇已崔嵬。"
        ],
        "title": "致政少卿邵公挽辞三首  其一",
        "id": "3d309207-e2cf-4341-8bfb-1214141656ef"
    },
    {
        "author": "苏颂",
        "paragraphs": [
            "江左推华胄，朝端挹老成。",
            "官登九寺贵，迹寄五湖清。",
            "治行当年立，家声继世荣。",
            "书林有贤杰，名德岂惭卿。"
        ],
        "title": "致政少卿邵公挽辞三首  其二",
        "id": "d443bc44-c55f-4818-a6cd-f6a7ebd95ee9"
    },
    {
        "author": "苏颂",
        "paragraphs": [
            "吴苑新开第，都门遂挂冠。",
            "俄闻曳杖叹，未适散金欢。",
            "旧迹余三径，高风戢一棺。",
            "只应名不朽，沈志史臣刊。"
        ],
        "title": "致政少卿邵公挽辞三首  其三",
        "id": "46b54276-7970-4348-ac5e-f7f7c27347b1"
    },
    {
        "author": "苏颂",
        "paragraphs": [
            "封邑从夫贵，传家嗣子贤。",
            "初闻板舆去，忽怆寿宫迁。",
            "树隠长平外，川流濩泽前。",
            "高门余庆在，足以慰沈泉。"
        ],
        "title": "彭城县太君挽辞二首  其一",
        "id": "472b8fb5-2550-4043-9db7-a71497d7561d"
    },
    {
        "author": "苏颂",
        "paragraphs": [
            "寿考人间福，贤明阃内宗。",
            "铭传史官笔，墓绕故乡松。",
            "双剑归还合，南陔养莫容。",
            "登堂曾拜客，凄怆望新封。"
        ],
        "title": "彭城县太君挽辞二首  其二",
        "id": "260e4208-e2e9-4405-87c9-f065d0a693b5"
    },
    {
        "author": "苏颂",
        "paragraphs": [
            "学术儒林老，人流国士尊。",
            "立朝惟直道，寤主有嘉言。",
            "高议留帷幄，清风遗子孙。",
            "音仪嗟日远，隧路閟东原。"
        ],
        "title": "仆射文庄高公挽辞二首  其一",
        "id": "8965d5ac-b13b-49a4-8135-4e0bad36bdc5"
    },
    {
        "author": "苏颂",
        "paragraphs": [
            "宠禄功名孰与同，平津儒者仕三公。",
            "前言往行通今古，素节清规壹始终。",
            "岩庙犹传风采盛，燕堂俄怆笑谈空。",
            "从来操尚人知少，独有遗思在圣衷。"
        ],
        "title": "仆射文庄高公挽辞二首  其二",
        "id": "6ef6906f-e5e3-4112-ab07-3e3541001e13"
    },
    {
        "author": "苏颂",
        "paragraphs": [
            "早日文章誉，他年法令师。",
            "官终廷尉府，葬用贰卿仪。",
            "参佐征南画，哀矜谳狱词。",
            "平生经济学，不愧伯喈碑。"
        ],
        "title": "尚书祠部郎中大理少卿邹公挽辞二首  其一",
        "id": "8b518b1b-272a-46e1-a282-696be65596f8"
    },
    {
        "author": "苏颂",
        "paragraphs": [
            "赍志龄虽趣，传家德已流。",
            "里门开驷马，子舍直鳌头。",
            "不见车茵贵，频加绂冕优。",
            "箫笳归葬处，声断汉江秋。"
        ],
        "title": "尚书祠部郎中大理少卿邹公挽辞二首  其二",
        "id": "72954f3a-b18c-4c3e-9dc0-6f8e61e7c029"
    },
    {
        "author": "苏颂",
        "paragraphs": [
            "姓系山东胄，乡闾建业城。",
            "有家归吉士，从子尹留京。",
            "望郡疏封美，黄堂侍膳荣。",
            "终焉贵与寿，无一慊平生。"
        ],
        "title": "彭城郡郑太夫人挽辞二首  其一",
        "id": "c081e620-83cd-4d69-abfe-35e5c2fd73ff"
    },
    {
        "author": "苏颂",
        "paragraphs": [
            "他日亏常膳，呼医走数州。",
            "初欣药瞑眩，俄痛疾弥留。",
            "子舍终天恨，都人挽绋愁。",
            "春风汝阴道，贵母葬新丘。"
        ],
        "title": "彭城郡郑太夫人挽辞二首  其二",
        "id": "5e77c040-6aa5-41d2-bd49-5fc562b5351e"
    },
    {
        "author": "苏颂",
        "paragraphs": [
            "隠德称乡闬，清风遗子孙。",
            "未荣三釜禄，先逝九原魂。",
            "葬得眠牛地，家开纳驷门。",
            "足令来者慕，信有教忠言。"
        ],
        "title": "赠大理寺丞陈公挽辞",
        "id": "2d71caad-067a-4383-bedf-264746ab687b"
    },
    {
        "author": "苏颂",
        "paragraphs": [
            "奕世儒缨胄，清朝翰墨臣。",
            "裁成五色诏，出拥两朱轮。",
            "柏署分曹佚，铜楼拜命新。",
            "如何止中寿，志未展经纶。"
        ],
        "title": "留台宾客李公挽辞二首  其一",
        "id": "c93fd36e-28c2-4c67-974e-bbe83eb7359e"
    },
    {
        "author": "苏颂",
        "paragraphs": [
            "当年开府镇金陵，贱子尝蒙国士称。",
            "俯仰绪言犹在耳，赍咨遗恨遽填膺。",
            "人歌梁木空伤鲁，兆启佳城欲葬滕。",
            "引绋都门时一恸，悲风凄咽更难胜。"
        ],
        "title": "留台宾客李公挽辞二首  其二",
        "id": "d6618150-63d9-4035-b7c5-3108623ef73d"
    },
    {
        "author": "苏颂",
        "paragraphs": [
            "象服朝仪贵，封君国壤陪。",
            "从夫乘五马，见子蹑三台。",
            "静树终难止，东波遂不回。",
            "棘栾吾相慕，行道有余哀。"
        ],
        "title": "秦国太夫人挽辞二首  其一",
        "id": "06b8dd95-6596-4845-a32a-bbca709e9f3d"
    },
    {
        "author": "苏颂",
        "paragraphs": [
            "上宰隆恩礼，中闱集宠光。",
            "膳兰金鼎味，衣彩衮龙章。",
            "不见文轩驾，遄惊葆挽锵。",
            "宸慈均怆恤，临宴辍清觞。"
        ],
        "title": "秦国太夫人挽辞二首  其二",
        "id": "4427f3cb-0506-43a0-b6da-dc82985f01d1"
    },
    {
        "author": "苏颂",
        "paragraphs": [
            "嗟若时之彦，怀哉昔并游。",
            "十年追几砚，一别见坟丘。",
            "满目皆陈迹，伤心未白头。",
            "风流何处尽，颍水去悠悠。"
        ],
        "title": "王子直挽辞二首  其一",
        "id": "1d654833-bf0d-424c-9c64-7a0e9a173e79"
    },
    {
        "author": "苏颂",
        "paragraphs": [
            "逝者日云远，人情尤感伤。",
            "素车来隧路，奠哭起高堂。",
            "集纪论才备，阡铭叙事长。",
            "友兄成雅志，不朽是文章。"
        ],
        "title": "王子直挽辞二首  其二",
        "id": "9649c94e-c5d7-4365-9a0c-aa937d4eca81"
    },
    {
        "author": "苏颂",
        "paragraphs": [
            "仁圣隆儒有汉风，平津经术位三公。",
            "君臣契合千龄际，文武名尊二纪中。",
            "再谢貂蝉深畏宠，屡提貔虎不言功。",
            "一朝宾客衔悲散，寂寞延贤阁向东。"
        ],
        "title": "司徒侍中贾魏公挽辞二首  其一",
        "id": "332ec8c3-c732-47bd-819a-2e7f8e1ffef8"
    },
    {
        "author": "苏颂",
        "paragraphs": [
            "大邦开国赏元勋，秘殿陛班宠旧臣。",
            "饪味几年调鼎鼐，丹青何日画麒麟。",
            "千官祖軷都门外，驷马嘶鸣颍水滨。",
            "已见刊碑新隧路，无穷堕泪故州民。"
        ],
        "title": "司徒侍中贾魏公挽辞二首  其二",
        "id": "bc8b434a-0404-43d1-be88-e4049960bae2"
    },
    {
        "author": "苏颂",
        "paragraphs": [
            "观国五千里，成书一百篇。",
            "人方期远到，天不与遐年。",
            "事业逢知己，文章有象贤。",
            "未终三圣传，遗恨掩重泉。"
        ],
        "title": "苏明允宗丈挽辞二首  其一",
        "id": "61395654-c615-4cdc-a830-a3f9684b7d2a"
    },
    {
        "author": "苏颂",
        "paragraphs": [
            "尝论平陵系，吾宗代有人。",
            "源流知所自，道义更相亲。",
            "痛惜才高世，赍咨涕满巾。",
            "又知余庆远，二子志经纶。"
        ],
        "title": "苏明允宗丈挽辞二首  其二",
        "id": "1eff7e27-36eb-4318-afd0-a712c882f72d"
    },
    {
        "author": "苏颂",
        "paragraphs": [
            "四纪文章老，三朝侍从贤。",
            "安车初就第，华发未垂颠。",
            "道卷留藩翰，才豪付简编。",
            "风流一朝尽，士类共潸然。"
        ],
        "title": "王侍郎挽辞二首  其一",
        "id": "1aa4563b-aa9d-4eb3-a377-5b0803dd5d54"
    },
    {
        "author": "苏颂",
        "paragraphs": [
            "献赋初从淮海来，汉皇欣得马卿才。",
            "丝纶诰命追三代，山水歌辞冠一台。",
            "甲第图书遗旧迹，寿原松柏长新栽。",
            "故州民吏余思远，画翣凄凉薤唱哀。"
        ],
        "title": "王侍郎挽辞二首  其二",
        "id": "bf47e451-6ffb-47ee-b600-8ebd0945e3d4"
    },
    {
        "author": "苏颂",
        "paragraphs": [
            "清白家传业，中和吏向风。",
            "一门台阁仕，入使弟兄同。",
            "谳议民无讼，均输国不空。",
            "职劳终损寿，勤事有遗忠。"
        ],
        "title": "广东转运张公挽辞二首  其一",
        "id": "7d52b112-0cbc-411c-bf25-85d83ecfad27"
    },
    {
        "author": "苏颂",
        "paragraphs": [
            "寄委频承宠，经营未尽才。",
            "方从舆轿去，忽逐逝川回。",
            "返葬京阡远，遗思粤俗哀。",
            "人知有余德，嗣子蹑兰台。"
        ],
        "title": "广东转运张公挽辞二首  其二",
        "id": "0c7be97c-edc7-4056-a76f-4ca14338f17e"
    },
    {
        "author": "苏颂",
        "paragraphs": [
            "道济三千子，文高二百年。",
            "朝廷得王佐，经术有师传。",
            "笔削书纔就，弥纶志未宣。",
            "平生思颍事，倏忽启新阡。"
        ],
        "title": "欧阳文忠公挽辞二首  其一",
        "id": "f7819a79-dc38-409e-a174-49abcfb98c94"
    },
    {
        "author": "苏颂",
        "paragraphs": [
            "早向春闱遇品题，继从留幕被恩知。",
            "何期濲水缄书日，正是椒陵梦奠时。",
            "感旧绪言犹在耳，怆怀双泪谩交颐。",
            "谁将姓字题延道，共立门生故吏碑。"
        ],
        "title": "欧阳文忠公挽辞二首  其二",
        "id": "668acb99-8dbc-40a1-a4d1-0bd880d000e7"
    },
    {
        "author": "苏颂",
        "paragraphs": [
            "世德公高裔，家声相国孙。",
            "饰儒成吏事，训子服忠言。",
            "道直躬难进，流长庆有源。",
            "椎牛方返葬，纳驷已高门。"
        ],
        "title": "驾部郎中毕公挽辞二首  其一",
        "id": "7f59a150-bfbe-4e30-86c1-c7c2be43731b"
    },
    {
        "author": "苏颂",
        "paragraphs": [
            "早仕潜郎省，通才适世资。",
            "衣冠推吉履，州郡载遗思。",
            "乔木陉山外，阴堂洛水湄。",
            "令名千古在，沈刻争臣辞。"
        ],
        "title": "驾部郎中毕公挽辞二首  其二",
        "id": "70113839-8edf-42f1-b6e4-a3ce204b2119"
    },
    {
        "author": "苏颂",
        "paragraphs": [
            "台阁三朝旧，丝纶载世承。",
            "早年钦妙誉，末路愧同升。",
            "论议无吾间，文章岂众能。",
            "二经垂绝笔，天丧沈吴兴。"
        ],
        "title": "国史龙图侍郎宋次道挽辞五首  其一",
        "id": "546adad6-56f9-4599-a897-1b947433bc06"
    },
    {
        "author": "苏颂",
        "paragraphs": [
            "接武由童冠，论年并巳庚。",
            "切磨三友益，终始一交情。",
            "少别才经夏，何言遂隔生。",
            "空深寝门恸，不见繐帷旌。"
        ],
        "title": "国史龙图侍郎宋次道挽辞五首  其二",
        "id": "28520007-ddc6-4a3c-8a9a-1401eec3e12d"
    },
    {
        "author": "苏颂",
        "paragraphs": [
            "告卧春明日，灾逢本命年。",
            "英灵百人敌，奄忽一朝捐。",
            "妙墨宗祧秘，遗文太史编。",
            "家书四世学，嗣子复能传。"
        ],
        "title": "国史龙图侍郎宋次道挽辞五首  其三",
        "id": "5e17137b-813a-4187-b132-e5f757eed4a8"
    },
    {
        "author": "苏颂",
        "paragraphs": [
            "前日闻君撤瑟初，伤心悲愤不能舒。",
            "平生鲍叔偏知我，垂老庄龙独弃予。",
            "人物风流今已矣，交游零落痛何如。",
            "从兹道义谁相告，每欲临文辄废书。"
        ],
        "title": "国史龙图侍郎宋次道挽辞五首  其四",
        "id": "c5c99f5c-412d-4c8c-997e-fc25ae61b8af"
    },
    {
        "author": "苏颂",
        "paragraphs": [
            "君尝龃龉更三已，我亦邅回再下迁。",
            "趣舍既同高谊在，升沈虽异素交全。",
            "斤从质丧知何用，蕙为芝焚亦自怜。",
            "重咏十年情味句，吁嗟生意转翛然。"
        ],
        "title": "国史龙图侍郎宋次道挽辞五首  其五",
        "id": "9e8dc06d-fc74-4cdc-a86b-8c974a27db98"
    },
    {
        "author": "苏颂",
        "paragraphs": [
            "清修闻校议，慈惠布州蕃。",
            "奉使功虽最，遗荣道亦尊。",
            "卜居邻楚泽，反葬近秦源。",
            "自得寻真趣，高风世所敦。"
        ],
        "title": "朝议大夫致仕张公挽辞二首  其一",
        "id": "e22c84e2-aa7d-41aa-adad-00080b640e16"
    },
    {
        "author": "苏颂",
        "paragraphs": [
            "忆寓龙阳馆，曾陪布素游。",
            "登朝俱老大，分袪几春秋。",
            "脱屣追三景，遗衣复一丘。",
            "无因素车送，感旧涕双流。"
        ],
        "title": "朝议大夫致仕张公挽辞二首  其二",
        "id": "ef5ecd57-70f9-49bc-8b15-f320f574a534"
    },
    {
        "author": "苏颂",
        "paragraphs": [
            "秘殿除书降，经筵特诏开。",
            "未闻陪幄议，忽起奠楹哀。",
            "卜葬青乌兆，临丧白马来。",
            "平生我投分，洒泪向天台。"
        ],
        "title": "致政侍读孙蔓叔挽辞二首  其一",
        "id": "1776695f-c3d7-4b1c-844e-4cab6a8d200b"
    },
    {
        "author": "苏颂",
        "paragraphs": [
            "英祖修官日，先皇出震年。",
            "甘泉方授职，少海继登贤。",
            "望积公台久，恩从诔册宣。",
            "遗思满京邑，曾议市租钱。"
        ],
        "title": "致政侍读孙蔓叔挽辞二首  其二",
        "id": "f50bdf49-5f39-4a9d-ba15-a04245e75d2b"
    },
    {
        "author": "苏颂",
        "paragraphs": [
            "厚重资天粹，忠清袭世芳。",
            "周臣言谔谔，汉相貌堂堂。",
            "见象中台拆，伤时一鉴亡。",
            "罢朝仍制服，恤礼厚公王。"
        ],
        "title": "司空赠太傅康国韩公挽辞五首  其一",
        "id": "d6d5c507-c894-4c64-aafe-21dfa3b1c04c"
    },
    {
        "author": "苏颂",
        "paragraphs": [
            "前日崇明路，初闻撤瑟时。",
            "两宫驰道哭，三市辍舂悲。",
            "精爽骑箕尾，功名载鼎彝。",
            "谁修凤池录，直笔载萧规。"
        ],
        "title": "司空赠太傅康国韩公挽辞五首  其二",
        "id": "0f6b6862-6bf3-48aa-b235-372d98eea091"
    },
    {
        "author": "苏颂",
        "paragraphs": [
            "文物衣冠萃一门，如公终始见舆言。",
            "三登庆历三人第，四入熙宁四辅尊。",
            "继世拜封前及後，并时当政弟连昆。",
            "汉袁杨与唐萧杜，更有清风在裔孙。"
        ],
        "title": "司空赠太傅康国韩公挽辞五首  其三",
        "id": "7fded71a-ef73-408a-bbd9-8ecc713880d7"
    },
    {
        "author": "苏颂",
        "paragraphs": [
            "甲第初开汴水阳，安车归後体弥康。",
            "交游款密情无间，尊酒欢娱兴未忘。",
            "怀旧每论场屋事，伤离为惜颍川装。",
            "朝来重过里门外，感物思人泪数行。"
        ],
        "title": "司空赠太傅康国韩公挽辞五首  其四",
        "id": "99c080f0-fc38-44b9-b0b7-e4a434dc888b"
    },
    {
        "author": "苏颂",
        "paragraphs": [
            "六纪增年福未涯，三公归第宠频加。",
            "达逢雨木官虽怕，贤值辰年梦已嗟。",
            "中祀牲牢开祖道，太常铙吹送灵车。",
            "伤心前月登门後，临别殷勤贶手华。"
        ],
        "title": "司空赠太傅康国韩公挽辞五首  其五",
        "id": "2c771a2d-2f6c-4bdb-9380-99a2961e63c9"
    },
    {
        "author": "苏颂",
        "paragraphs": [
            "二圣临熙运，元精降佐臣。",
            "人承太岳裔，生在敦牂辰。",
            "六纪登遐寿，三期秉大均。",
            "还骑箕尾去，仍值在蛇春。"
        ],
        "title": "司空平章军国事赠太师开国正献吕公挽辞五首  其一",
        "id": "9baa42eb-c782-4716-a797-ff8296bda7f4"
    },
    {
        "author": "苏颂",
        "paragraphs": [
            "运偶千龄旦，家传万石风。",
            "五朝京兆尹，三世大司空。",
            "致主唐虞上，论经伏郑中。",
            "生钟维岳瑞，葬复近神崧。"
        ],
        "title": "司空平章军国事赠太师开国正献吕公挽辞五首  其二",
        "id": "5a7ecb65-bf32-40b7-b50e-1581031496e6"
    },
    {
        "author": "苏颂",
        "paragraphs": [
            "首建司空府，前临魏阙门。",
            "特留黄发老，对直紫微垣。",
            "故事传台阁，清风遗子孙。",
            "四方桃李满，不待史官言。"
        ],
        "title": "司空平章军国事赠太师开国正献吕公挽辞五首  其三",
        "id": "9eb412a9-2d9e-4236-843e-faf3dc5d1932"
    },
    {
        "author": "苏颂",
        "paragraphs": [
            "汉代明经相，唐朝镇俗贤。",
            "时方尊长孺，天遽夺公权。",
            "衮冕颁新隧，笳箫入故阡。",
            "文成内外服，二美冠周篇。"
        ],
        "title": "司空平章军国事赠太师开国正献吕公挽辞五首  其四",
        "id": "07a5e28b-ff43-4ae9-bcab-993e6062d6fd"
    },
    {
        "author": "苏颂",
        "paragraphs": [
            "自叹羁屯世少同，平生知己莫如公。",
            "早参直谅多闻数，晚入坯陶一器中。",
            "存殁交情成契阔，晤言名理谩研穷。",
            "追思五十年前会，已识河东父祖风。"
        ],
        "title": "司空平章军国事赠太师开国正献吕公挽辞五首  其五",
        "id": "ccfa5de6-5eb4-49d1-be07-a656364eaf91"
    },
    {
        "author": "苏颂",
        "paragraphs": [
            "雅丽文园令，深湛扬大夫。",
            "初为蜀词客，终作汉真儒。",
            "荣遇封公爵，归休职禁涂。",
            "逢时致君事，自与二贤殊。"
        ],
        "title": "蜀公范景仁忠文公挽辞四首  其一",
        "id": "2e8f67eb-7982-4255-a1d7-137be30c3730"
    },
    {
        "author": "苏颂",
        "paragraphs": [
            "仁祖倦勤日，公居献纳司。",
            "累朝论国本，三接叹忠规。",
            "未奋经纶业，空留典册词。",
            "二名彰美行，千古有遗思。"
        ],
        "title": "蜀公范景仁忠文公挽辞四首  其二",
        "id": "917f8d1a-8253-40c3-ad49-647aa3584dc7"
    },
    {
        "author": "苏颂",
        "paragraphs": [
            "追忆词场旧，交游四纪余。",
            "编年逢绝笔，议乐见成书。",
            "忽怆题丹旐，无由走素车。",
            "伤心寝门恸，南望涕涟如。"
        ],
        "title": "蜀公范景仁忠文公挽辞四首  其三",
        "id": "52e960b1-9f6d-493a-8308-2d118f6a69e7"
    },
    {
        "author": "苏颂",
        "paragraphs": [
            "岁在龙蛇会，思贤屡感伤。",
            "未收空土泪，又送蜀公丧。",
            "士类将安放，交情何日忘。",
            "共传金石刻，俱是大文章。"
        ],
        "title": "蜀公范景仁忠文公挽辞四首  其四",
        "id": "99e10ddb-4642-46a7-a110-e9978d81bd24"
    },
    {
        "author": "苏颂",
        "paragraphs": [
            "位冠枢机辅，名高羽翼臣。",
            "一言曾寤意，四近久同寅。",
            "丹旐都城远，青松隧路新。",
            "西瞻裕陵道，想从属车尘。"
        ],
        "title": "知枢密院孙温靖公挽辞二首  其一",
        "id": "6dba0d8f-2bfa-4147-9692-7bc806895bf7"
    },
    {
        "author": "苏颂",
        "paragraphs": [
            "畴昔逍遥曳杖时，銮舆临哭从官悲。",
            "三朝弼亮推公望，一品哀荣厚葬仪。",
            "陪幄谋猷存故事，出藩慈惠有余思。",
            "伯喈辞刻虽无愧，还作乡人堕泪碑。"
        ],
        "title": "知枢密院孙温靖公挽辞二首  其二",
        "id": "4e4c4822-14aa-411e-8af8-0491d759b6ad"
    },
    {
        "author": "苏颂",
        "paragraphs": [
            "衣冠元礼旧龙门，旄钺西平奕代勋。",
            "官是唐家贵公子，名高汉室故将军。",
            "四朝人地推时望，千载丘园脱世纷。",
            "国器幡然临挚殒，赍咨遗事谩传闻。"
        ],
        "title": "太子太保致仕李公挽辞二首  其一",
        "id": "1882eec3-a8fb-49e3-b1b9-5b20e0b755c4"
    },
    {
        "author": "苏颂",
        "paragraphs": [
            "子厚论先友，文章忆稚年。",
            "一时陪俊杰，四纪奉周旋。",
            "兰玉高门盛，松筠晚岁坚。",
            "风流今已矣，感旧独潸然。"
        ],
        "title": "太子太保致仕李公挽辞二首  其二",
        "id": "4f2ccd5b-3e18-4feb-af1d-e30c806f4097"
    },
    {
        "author": "苏颂",
        "paragraphs": [
            "母仪兼妇德，训子复宜家。",
            "旧宅邻三徙，新恩副六珈。",
            "累茵荣养久，八秩享年遐。",
            "宗族称贤行，诜诜福未涯。"
        ],
        "title": "秦国夫人挽辞二首  其一",
        "id": "5c0e9727-43c9-4199-b93f-5c02c7854ec4"
    },
    {
        "author": "苏颂",
        "paragraphs": [
            "大国膺朝宠，枢庭慰母慈。",
            "生为命妇首，殓用贵臣仪。",
            "铃绋传哀阕，金犀卷赞祠。",
            "攀车泣公辅，行路共赍咨。"
        ],
        "title": "秦国夫人挽辞二首  其二",
        "id": "670065ad-a2b9-41f7-9614-a07134ce0287"
    },
    {
        "author": "苏颂",
        "paragraphs": [
            "特起来湖海，详延入隽科。",
            "三登襃然首，再续喜哉歌。",
            "岩庙勋劳积，藩宣惠爱多。",
            "超遥脱屣去，谁叹逝川波。"
        ],
        "title": "宣徽南院使太子太保赠司空冯公挽辞三首  其一",
        "id": "93400433-7b27-4425-9cd0-88166d289270"
    },
    {
        "author": "苏颂",
        "paragraphs": [
            "清润慈明玉，汪洋叔度陂。",
            "不忧仁者寿，早作哲人萎。",
            "黄鹄归无日，青乌葬有期。",
            "阴堂介邢密，相望国侨祠。"
        ],
        "title": "宣徽南院使太子太保赠司空冯公挽辞三首  其二",
        "id": "5253c175-ca1e-4513-91f8-f62ce09d8c2b"
    },
    {
        "author": "苏颂",
        "paragraphs": [
            "皇佑登瀛日，同升愧妄庸。",
            "我年先一饭，君学富三冬。",
            "久要平生好，分携晚岁逢。",
            "无因素车去，执绋望丘封。"
        ],
        "title": "宣徽南院使太子太保赠司空冯公挽辞三首  其三",
        "id": "292bd42c-ccad-46db-886b-6628fc3307a6"
    },
    {
        "author": "苏颂",
        "paragraphs": [
            "气缊江山秀，人如圭璧温。",
            "一登文石陛，遂直紫微垣。",
            "论议中司见，谋猷内制存。",
            "公孙宿儒誉，垂老上金门。"
        ],
        "title": "尚书左丞赠开府仪同三司邓公挽辞三首  其一",
        "id": "ea28a462-0ef0-4f33-acac-5473a902043a"
    },
    {
        "author": "苏颂",
        "paragraphs": [
            "未正阶槐位，先登省辖崇。",
            "帝方咨傅野，天遽夺杨公。",
            "黻冕恩褒德，箫笳礼送终。",
            "淮滨故人在，一恸向西风。"
        ],
        "title": "尚书左丞赠开府仪同三司邓公挽辞三首  其二",
        "id": "e6f9a598-a247-4a86-ab59-8c9e59ea3f52"
    },
    {
        "author": "苏颂",
        "paragraphs": [
            "贡部抡才选，高风素所钦。",
            "方闻二道策，献纳百官箴。",
            "荣滞登台晚，周爰注意深。",
            "有时无命叹，遗恨古犹今。"
        ],
        "title": "尚书左丞赠开府仪同三司邓公挽辞三首  其三",
        "id": "d5f59490-829d-4d04-ba4e-12c29615d075"
    },
    {
        "author": "苏颂",
        "paragraphs": [
            "贾傅少驰誉，平津晚遘时。",
            "生贤不俾寿，造物孰能知。",
            "故事留乌府，清规载凤池。",
            "上思杨绾直，当扆屡嗟咨。"
        ],
        "title": "中书侍郎赠银青光禄大夫傅钦之挽辞三首  其一",
        "id": "124806ee-ecb9-4ce4-9e48-f08684d729fd"
    },
    {
        "author": "苏颂",
        "paragraphs": [
            "璞玉浑金量，经邦论道贤。",
            "肖形真间气，委蜕欻终天。",
            "繐帐群公奠，楹书奕世传。",
            "云谁哭之恸，庆历老同年。"
        ],
        "title": "中书侍郎赠银青光禄大夫傅钦之挽辞三首  其二",
        "id": "5a571ea2-1398-463f-a24e-4ca2a3ee09e0"
    },
    {
        "author": "苏颂",
        "paragraphs": [
            "平生出处与迍通，五十年中事事同。",
            "晚岁金门陪末议，一朝华箦见将终。",
            "晋贤已失苍生望，鲁国还嗟我道穷。",
            "衰病无因送归绋，商声聊复寄深衷。"
        ],
        "title": "中书侍郎赠银青光禄大夫傅钦之挽辞三首  其三",
        "id": "39689010-72f0-4177-a517-4bdf3602613e"
    },
    {
        "author": "苏颂",
        "paragraphs": [
            "逸气雄词昔自将，文场独立见轩昂。",
            "飞腾正近烟霄路，献纳尝依日月光。",
            "去国丹心那易折，临州惠爱想难忘。",
            "盖棺未毕经纶志，精爽犹应在帝乡。"
        ],
        "title": "龙图阁学士赠银青光禄大夫滕元发挽辞二首  其一",
        "id": "4df9ae26-2610-4014-80f0-c6a405291dcd"
    },
    {
        "author": "苏颂",
        "paragraphs": [
            "大器何妨更晚成，当年师友尽豪英。",
            "高谈每及功名际，壮志元无宠辱惊。",
            "天上玉楼须作记，人间白日睹佳城。",
            "伤心宿草东吴路，云水凄凉万古情。"
        ],
        "title": "龙图阁学士赠银青光禄大夫滕元发挽辞二首  其二",
        "id": "1ff4f94c-aa58-4a88-a949-d7e152f5d871"
    },
    {
        "author": "苏颂",
        "paragraphs": [
            "嘉瑞降灵，应我皇德。",
            "烨烨神芝，不根而植。",
            "春秋三秀，昼夜五色。",
            "物播诗歌，声被金石。"
        ],
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第一盏酒奏灵芝之曲",
        "id": "382e251d-3150-4e04-8af8-be320f4289e5"
    },
    {
        "author": "苏颂",
        "paragraphs": [
            "倬彼见象，于昭于天。",
            "维南有极，离丙之躔。",
            "既明且大，应圣乘干。",
            "诞受景福，亿万斯年。"
        ],
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第二盏酒奏寿星之曲",
        "id": "9d4e8f00-6b9a-4680-b50d-d6452dd1d984"
    },
    {
        "author": "苏颂",
        "paragraphs": [
            "泫泫零露，云英醴液。",
            "和气凝津，流甘委白。",
            "饴泛柈杯，珠联竹柏。",
            "天不爱道，圣功允格。"
        ],
        "title": "正月一日皇帝御大庆殿受文武百僚朝贺行上寿之仪乐章曲名 皇帝举第三盏酒奏甘露之曲",
        "id": "a2b31976-4e8d-4cc4-8a0c-86a4ecc9635e"
    },
    {
        "author": "苏颂",
        "paragraphs": [
            "乘震司春令，先天布政经。",
            "人时颁凤历，农事视龙星。"
        ],
        "title": "皇帝合春帖子六首  其一",
        "id": "88024132-5dd6-452f-9462-21f11d1a8b56"
    },
    {
        "author": "苏颂",
        "paragraphs": [
            "光宅唐尧日，暄和太昊春。",
            "德如天溥爱，性与帝同仁。"
        ],
        "title": "皇帝合春帖子六首  其二",
        "id": "c7e41eab-48fd-4ddc-9541-e7ce5dd86de0"
    },
    {
        "author": "苏颂",
        "paragraphs": [
            "西昴昏当午，诹訾旦在东。",
            "圣君南面治，常候四星中。"
        ],
        "title": "皇帝合春帖子六首  其三",
        "id": "0010c3f8-f41d-40f4-9c5b-42d19949b15b"
    },
    {
        "author": "苏颂",
        "paragraphs": [
            "律管已当人统月，斗杓初建孟陬辰。",
            "新修元佑万年历，今日纔开第五春。"
        ],
        "title": "皇帝合春帖子六首  其四",
        "id": "87a6e075-3774-4612-9ab2-90354dd3c17f"
    },
    {
        "author": "苏颂",
        "paragraphs": [
            "五时读令王春礼，大驾临朝晋室仪。",
            "东作西成皆有序，欲民敦本使前知。"
        ],
        "title": "皇帝合春帖子六首  其五",
        "id": "e822b905-af07-45be-8b52-995de2bbbbb4"
    },
    {
        "author": "苏颂",
        "paragraphs": [
            "四时嘉节宴游稀，盛德先从学士知。",
            "每岁惟呈簇金帖，新春不和彩花诗。"
        ],
        "title": "皇帝合春帖子六首  其六",
        "id": "4c951b29-4e2b-438c-864b-bc18f7869221"
    },
    {
        "author": "苏颂",
        "paragraphs": [
            "气至风条达，阳升土坟盈。",
            "芸芸生物遂，两两泰阶平。"
        ],
        "title": "太皇太后合春帖子六首  其一",
        "id": "91162dfc-182b-4c3f-b7c3-73b313756436"
    },
    {
        "author": "苏颂",
        "paragraphs": [
            "圣诏颁宽大，天恩遍迩遐。",
            "雷风孚号令，草木动萌芽。"
        ],
        "title": "太皇太后合春帖子六首  其二",
        "id": "15a1941e-081f-415a-8ec6-a4b284ab7d9f"
    },
    {
        "author": "苏颂",
        "paragraphs": [
            "宝历书推律，春觞颂献椒。",
            "年年似今日，三万八千朝。"
        ],
        "title": "太皇太后合春帖子六首  其三",
        "id": "a3c6d93b-380d-473f-bfa2-f7007e5a955f"
    },
    {
        "author": "苏颂",
        "paragraphs": [
            "冬後五旬逢岁朔，腊前三白遍民田。",
            "朝来淑气先时至，又见春秋大有年。"
        ],
        "title": "太皇太后合春帖子六首  其四",
        "id": "2d144f13-662d-4931-98c3-be3146efe9a7"
    },
    {
        "author": "苏颂",
        "paragraphs": [
            "荆楚牛人驱厉气，安丰枣腊祀苍精。",
            "圣朝虽举前朝事，不为禳祈为劝耕。"
        ],
        "title": "太皇太后合春帖子六首  其五",
        "id": "015fb2d9-ff8e-4ae9-879a-8161ec6fc41a"
    },
    {
        "author": "苏颂",
        "paragraphs": [
            "上寿春朝观外庭，诏恩不许会公卿。",
            "即时二史书谦德，只使群官进姓名。"
        ],
        "title": "太皇太后合春帖子六首  其六",
        "id": "eda34885-0475-4810-9c0e-dc4393e75680"
    },
    {
        "author": "苏颂",
        "paragraphs": [
            "九扈方司启，潜阳已发春。",
            "瑶觞进椒柏，眉寿祝灵椿。"
        ],
        "title": "皇太后合春帖子六首  其一",
        "id": "470a8d47-228d-40ed-8fea-abf68d93e3cc"
    },
    {
        "author": "苏颂",
        "paragraphs": [
            "冬至四十六，三阳生此辰。",
            "帝令天下寿，钻燧教斯民。"
        ],
        "title": "皇太后合春帖子六首  其二",
        "id": "f8beee92-9248-438f-9dda-f3b79db424bd"
    },
    {
        "author": "苏颂",
        "paragraphs": [
            "昼景添宫漏，慈闱念女功。",
            "常时浴蚕日，亲到濯龙宫。"
        ],
        "title": "皇太后合春帖子六首  其三",
        "id": "bf514b47-6522-4f2e-a5cb-1d471d03a37f"
    },
    {
        "author": "苏颂",
        "paragraphs": [
            "东郊青帻拜春回，迎得阳和次第来。",
            "风向乌竿千里应，气随鱼钥九重开。"
        ],
        "title": "皇太后合春帖子六首  其四",
        "id": "05ec9f95-06e7-42d6-b03e-e97c8d9544f8"
    },
    {
        "author": "苏颂",
        "paragraphs": [
            "蓬莱殿里春开宴，长乐宫中帝奉亲。",
            "妇顺母慈流美化，万方歌颂赞娥莘。"
        ],
        "title": "皇太后合春帖子六首  其五",
        "id": "939949d3-716b-45eb-abf7-db009fea72d1"
    },
    {
        "author": "苏颂",
        "paragraphs": [
            "花影迟迟转午阴，渐闻宫柳变鸣禽。",
            "休呈金彩矜工巧，但阅图书鉴古今。"
        ],
        "title": "皇太后合春帖子六首  其六",
        "id": "9abbb1a6-2b16-48b3-80e6-4998dde5e359"
    },
    {
        "author": "苏颂",
        "paragraphs": [
            "爱敬承三殿，慈柔化六宫。",
            "常膺万春祝，永继二南风。"
        ],
        "title": "皇太妃合春帖子五首  其一",
        "id": "de88f51d-c43e-4847-a87e-d8818f5aefed"
    },
    {
        "author": "苏颂",
        "paragraphs": [
            "甲观翔云覆，新宫书漏长。",
            "柳条初弄色，梅蕊已飘香。"
        ],
        "title": "皇太妃合春帖子五首  其二",
        "id": "ff930610-1f9e-4f98-82d5-cb29cec5763b"
    },
    {
        "author": "苏颂",
        "paragraphs": [
            "圣皇钦翼孝心存，宫合深沉母道尊。",
            "初庆新阳生嶰律，又闻清跸过尧门。"
        ],
        "title": "皇太妃合春帖子五首  其三",
        "id": "f80fc8f8-178e-4000-863e-5f51191f569c"
    },
    {
        "author": "苏颂",
        "paragraphs": [
            "天下太平今有象，宫中行乐但迎新。",
            "万年枝上看春色，三素云中望玉宸。"
        ],
        "title": "皇太妃合春帖子五首  其四",
        "id": "c6c789f6-92db-467c-9554-06649dbf29e4"
    },
    {
        "author": "苏颂",
        "paragraphs": [
            "冰散瑶津波隠隠，雪残鳷鹊气葱葱。",
            "新春游豫祈民福，红伞琱舆从两宫。"
        ],
        "title": "皇太妃合春帖子五首  其五",
        "id": "8aa9d553-9188-4fc4-a8fe-839cc917ed32"
    },
    {
        "author": "苏颂",
        "paragraphs": [
            "晓漏催银烛，新春趁贺朝。",
            "御香烟馥郁，宫佩影飘飖。"
        ],
        "title": "夫人合春帖子四首  其一",
        "id": "0e65f448-1a3c-42a7-bb79-e5d4957d4d48"
    },
    {
        "author": "苏颂",
        "paragraphs": [
            "岁近寒风薄，宫深爱日迟。",
            "欲知春到处，梅杏有新枝。"
        ],
        "title": "夫人合春帖子四首  其二",
        "id": "37808c70-8de1-482c-9510-bf53deb2d7d0"
    },
    {
        "author": "苏颂",
        "paragraphs": [
            "良辰孟月辰新阳，和气中宵遍未央。",
            "不待望春宫转漏，便趋崇庆殿称觞。"
        ],
        "title": "夫人合春帖子四首  其三",
        "id": "d11352fd-ec43-4657-8c97-f4073c00e252"
    },
    {
        "author": "苏颂",
        "paragraphs": [
            "君王崇俭化邦家，禁掖承恩绝泰奢。",
            "只拟讨寻钩盾籍，何曾琱刻上林花。"
        ],
        "title": "夫人合春帖子四首  其四",
        "id": "6faf2a3b-f77a-4e7d-b652-3fdc7d2a2372"
    },
    {
        "author": "苏颂",
        "paragraphs": [
            "首秋初望敛阶蓂，侍宴千官拱大庭。",
            "法部重翻慈寿曲，译场初上贝多经。",
            "宝邻双节遥驰传，玉塞重关尽撤扃。",
            "企望璇宫同祝圣，天南已见老人星。"
        ],
        "title": "坤成节集英殿宴教坊口号",
        "id": "f23acc5a-2ed1-4547-8222-bcebee7b9146"
    },
    {
        "author": "苏颂",
        "paragraphs": [
            "赤龙应世季冬初，上八开祥霓绕枢。",
            "金石宣和韶九奏，干坤荐寿岳三呼。",
            "善邻两使星轺集，拱极千官蕊绶趋。",
            "共捧尧钟歌既醉，洋洋朝野正欢娱。"
        ],
        "title": "兴龙节集英殿宴教坊口号",
        "id": "f08f2e9f-29d5-4dc2-bf2b-accd567df715"
    },
    {
        "author": "苏颂",
        "paragraphs": [
            "敦牂开岁斗回杓，共庆元正视朔朝。",
            "仗下法官陈禹会，宴开平乐奏虞韶。",
            "北邦肤使星持节，近侍词臣颂献椒。",
            "共效华封人吉语，勤勤三请祝唐尧。"
        ],
        "title": "紫宸殿正旦宴教坊口号",
        "id": "2755b6c6-b506-458a-abe8-22f49ee9da26"
    },
    {
        "author": "苏颂",
        "paragraphs": [
            "归休谢事乐时闲，衣钵承传宰辅冠。",
            "感德旧曾亲善政，沾恩新赐立危桓。",
            "堂堂严貌依龙衮，粲粲文星荷月寒。",
            "直笔当时修国史，英豪迈古後来看。"
        ],
        "title": "睢阳五老图",
        "id": "59da19f6-c89e-486e-89b5-f1d4005695ab"
    },
    {
        "author": "苏棁",
        "paragraphs": [
            "疲人思向醉中眠，物我翛然万虑闲。",
            "渴饮蔗浆劳隠几，吾身自足草莱间。"
        ],
        "title": "题李行中秀才醉眠亭  其一",
        "id": "6714f30f-8a13-48f6-9d9c-066bb90b27c9"
    },
    {
        "author": "苏棁",
        "paragraphs": [
            "趁阳渴鹿背清泉，之子名亭取性便。",
            "适意中间却无事，期君忘醉亦忘眠。"
        ],
        "title": "题李行中秀才醉眠亭  其二",
        "id": "d8c29e9b-8daa-4b9d-ac64-cd197a1d6a98"
    },
    {
        "author": "崔唐臣",
        "paragraphs": [
            "集僊僊客问生涯，买得渔舟度岁华。",
            "案有黄庭尊有酒，少风波处便为家。"
        ],
        "title": "书刺末",
        "id": "3b52d5f2-9eab-4d49-b922-bbba2251aa1c"
    },
    {
        "author": "张师中",
        "paragraphs": [
            "吴门多精蓝，此寺名尤古。",
            "距城七里余，冠盖日亭午。",
            "斜迳通采香，远岫对栖虎。",
            "岩扉横野桥，塔影落前浦。",
            "霜楼鸣晓钟，夕舸轧双橹。",
            "方丈中有人，学佛洞禅语。",
            "迹忙心已闲，道乐行弥苦。",
            "不为喧所迁，意以静为主。",
            "何必深山林，峰峦绕轩户。"
        ],
        "title": "枫桥寺",
        "id": "ee0953ee-a760-4316-be0d-3f0d833a23b2"
    },
    {
        "author": "冯浩",
        "paragraphs": [
            "前岁虎符纔罢府，此时龙节复行台。",
            "江湖远地虽劳力，大紫中楹正择才。",
            "召伯甘。"
        ],
        "title": "送程给事知越州  其一",
        "id": "87d08d8f-3a41-46c3-bc0f-ba6d35776f3b"
    },
    {
        "author": "冯浩",
        "paragraphs": [
            "棠歌旧治，并州竹马喜重来。",
            "莫将华发嗟寒素，会见青云道路开。"
        ],
        "title": "送程给事知越州  其二",
        "id": "b5178255-8180-4466-9323-4b84fd5d8c17"
    },
    {
        "author": "冯浩",
        "paragraphs": [
            "尝闻众乐亭，未窥众乐景。",
            "今蒙贶新诗，若得蹔观省。",
            "万象盈纸来，孤风随笔骋。",
            "丹青惭近功，造化与遥领。",
            "因识主人怀，殆非郡侯政。",
            "所寄嬉游中，期欢众庶竞。",
            "无俾一夫愁，将和四时盛。",
            "此而推是心，况乎持大柄。",
            "青山绿水佳，百草千花胜。",
            "吾将因宦游，异日细谣咏。"
        ],
        "title": "众乐亭",
        "id": "14da445c-59be-45e1-b97b-7899284cdeac"
    },
    {
        "author": "冯浩",
        "paragraphs": [
            "宝坊新构断尘飞，宴坐朝朝内外宜。",
            "一自觉来无相见，久忘言後少人知。",
            "天中月满云收夜，海底珠明浪静时。",
            "顿向此间超十地，愿将安定证群疑。"
        ],
        "title": "题招题院静照堂",
        "id": "6018a034-0e8d-425b-a847-b4094b84752c"
    },
    {
        "author": "陆若济",
        "paragraphs": [
            "崖悬怯吾顾，潭空沁我心。",
            "匪斯涉游趣，敬慎识官箴。"
        ],
        "title": "游虎潭",
        "id": "47b52b2b-3a85-4d9d-9e7c-407cdeaa4950"
    },
    {
        "author": "马默",
        "paragraphs": [
            "郭也三峰秀，文章似性淳。",
            "汶阳初识面，谓我旧相亲。",
            "题诗叙游隠，于今经几春。",
            "有家归未得，西望涕沾巾。"
        ],
        "title": "思郭真人",
        "id": "f121b586-d57d-4775-8c3d-84942dff7810"
    },
    {
        "author": "马默",
        "paragraphs": [
            "南山南面五千仞，瀑步飞来自山顶。",
            "真人言我昔曾登，争奈今生都不省。",
            "华山北面始披图，万壑千峰一一殊。",
            "长记真人言向我，曾登山顶看寰区。"
        ],
        "title": "题华山图",
        "id": "cba00ef5-3778-4e6a-abd6-63292826224a"
    },
    {
        "author": "王毖",
        "paragraphs": [
            "长桥千步截江洄，虹影随波彩翠开。",
            "谁与上皇传信息，定从此路入蓬莱。"
        ],
        "title": "垂虹亭",
        "id": "32dd5bd5-3dc6-4ab4-8ae4-a161e5dcffda"
    },
    {
        "author": "潘兴嗣",
        "paragraphs": [
            "休恨古人不见我，犹喜江东独有君。",
            "尽怪阿戎从幼异，人疑太白是前生。",
            "云间鸾凤人间现，天上麒麟地上行。",
            "诗律暮年谁可敌，笔头谈笑扫千兵。"
        ],
        "title": "戏郭功甫",
        "id": "dbaa7f3b-259d-4789-98b5-7f9a16daeb23"
    },
    {
        "author": "潘兴嗣",
        "paragraphs": [
            "苍龙夭矫西山来，凿破明珠成碧岫。",
            "何人架空起楼阁，地灵不敢藏余秀。",
            "锁窗云重衣巾润，梳木风清肌骨透。",
            "客来一夜与僧谈，气觉浩然充宇宙。"
        ],
        "title": "西山翠岩联句",
        "id": "b9167ede-3493-46f6-8617-8342b66b9ea7"
    },
    {
        "author": "潘兴嗣",
        "paragraphs": [
            "作亭名逍遥，此理诚不虚。",
            "宽于一天下，原宪惟桑枢。",
            "况我卜清旷，风雨庇有余。",
            "方池容潋滟，小径足萦迂。",
            "花木颇窈窕，松筠亦扶疏。",
            "鸣蛙送鼓吹，好鸟来笙竽。",
            "可琴亦可咏，可饮亦可娱。",
            "盘虽无下筯，宾食亦有鱼。",
            "恢论或申旦，隠几忘移晡。",
            "困来展足眠，醉倒从人扶。",
            "率尔但付畅，因烦而领无。",
            "邺侯三万轴，方朔五车书。",
            "弃置复弃置，任自相贤愚。",
            "无妨吾逍遥，此乐诚何如。"
        ],
        "title": "逍遥亭",
        "id": "3cdffda6-27f7-46e7-9e35-873e3aef8533"
    },
    {
        "author": "潘兴嗣",
        "paragraphs": [
            "师道久不振，小儒咸自私。",
            "破崖求圭角，务出己新奇。",
            "恻恻去圣远，六经秦火隳。",
            "不有传授学，涉猎安所为。",
            "汉儒守一经，学者如云随。",
            "承习虽未尽，模法有根基。",
            "荐绅立朝廷，开口应万机。",
            "附对皆据经，金石确不移。",
            "熟烂见本末，较然非可欺。",
            "吾愿下学官，各立一经师。",
            "务尽道德业，不取章句辞。",
            "庶几昔人风，炳然复在兹。"
        ],
        "title": "师道",
        "id": "add92764-8114-431a-afeb-878669e70d67"
    },
    {
        "author": "潘兴嗣",
        "paragraphs": [
            "萧峰顶上与云齐，一派溪流直下飞。",
            "击破寒冰千万片，涵林幽响动清晖。"
        ],
        "title": "凌云阁",
        "id": "7c7b37a7-63df-4f18-9314-6e21ffc06b85"
    },
    {
        "author": "潘兴嗣",
        "paragraphs": [
            "心似冰轮浸玉渊，节如金井冽寒泉。",
            "每怀颜子能希圣，犹笑梅真祇隠僊。",
            "仕傥遇时宁枉道，贫而能乐岂非贤。",
            "区区世路求难得，试往沧浪问钓船。"
        ],
        "title": "赠茂叔太博",
        "id": "eae330e2-6fff-418a-acae-8353d1aa16cd"
    },
    {
        "author": "潘兴嗣",
        "paragraphs": [
            "鳞鳞负郭田，渐次郊原口。",
            "其中得清旷，贵结林泉友。",
            "一溪东南来，潋滟翠波走。",
            "清响动灵粹，寒光生户牖。",
            "峨峨双剑峰，隠隠插牛斗。",
            "疏云互明晦，岚翠相妍丑。",
            "恍疑座中客，即是关中叟。",
            "为歌紫芝曲，更击秦人缶。",
            "窅然忘得丧，形骸与天偶。",
            "君怀康济术，休光动林薮。",
            "得非仁知乐，夙分已天有。",
            "捉鼻固未免，安能混真守。",
            "日暮车马徒，桥横莫回首。"
        ],
        "title": "过濂溪",
        "id": "2612a033-3b86-4ead-a8a0-b895943676c3"
    },
    {
        "author": "潘兴嗣",
        "paragraphs": [
            "五陵无限人，密视龙沙记。",
            "龙沙虽未合，气象已灵异。",
            "昔时蛟龙湫，半作桑麻地。",
            "地形带江转，洲浮有连势。",
            "陵谷岂可常，渊窦在何岁。",
            "微生久慕道，安恬辄忘味。",
            "愧无及物功，碌碌尚匏系。",
            "生蒙尘土厚，未受神仙秘。",
            "何时与孤鹤，冉冉从此逝。"
        ],
        "title": "龙沙",
        "id": "47fe2d2c-0919-417a-8db2-9b573f9fdd0c"
    },
    {
        "author": "潘兴嗣",
        "paragraphs": [
            "秦人当日避风烟，自种桑麻老洞天。",
            "绿竹横溪鸡犬静，不知门外汉山川。"
        ],
        "title": "秦人洞",
        "id": "43f5d554-eb65-4aef-a3b9-11852a44e2f0"
    },
    {
        "author": "潘兴嗣",
        "paragraphs": [
            "重叠西屏对面开，巍城穹阁信雄哉。",
            "眼中孤鹜云边没，望里长江槛外来。",
            "蛱蝶图成春未晚，柘枝筵动客多才。",
            "休论今古兴亡事，时倒金樽醉一回。"
        ],
        "tags": [
            "长江",
            "滕王阁"
        ],
        "title": "滕王阁春日晚眺",
        "id": "00789b97-90b3-4047-b5bb-5472ca13a6ac"
    },
    {
        "author": "潘兴嗣",
        "paragraphs": [
            "八百仙来不记年，剑池丹井尚依然。",
            "秀峰插汉含灵气，古洞通真锁瑞烟。",
            "竹简漆书何处觅，神符白雪更谁传。",
            "芝軿一去人间世，应念沧波又变田。"
        ],
        "title": "八百石洞",
        "id": "f52a964c-e2ff-4d28-b001-2246df514622"
    },
    {
        "author": "潘兴嗣",
        "paragraphs": [
            "丰狱剑飞云气尽，吴州僊去敢言轻。"
        ],
        "title": "句  其一",
        "id": "57629653-5515-4a81-8a34-47595dedb121"
    },
    {
        "author": "潘兴嗣",
        "paragraphs": [
            "窥鱼白鸟明残照，抱石幽云点半青。"
        ],
        "title": "句  其二",
        "id": "751d8609-164a-46e4-a414-6e8fbe94365b"
    },
    {
        "author": "潘兴嗣",
        "paragraphs": [
            "拟将十幅绡，绘出云堂景。"
        ],
        "title": "句  其三",
        "id": "6f4254db-1b1d-4dcc-b2a2-28b4f914244b"
    },
    {
        "author": "钱公辅",
        "paragraphs": [
            "蓬莱谪居香案吏，此语昔自微之始。",
            "後人慷慨慕前芬，高阁雄名由此起。",
            "一从圮废知几年，栋摧础断埋空山。",
            "遗踪余址杳何处，惟有竹树荒芜闲。",
            "过者徘徊游者惜，举头不见溪山色。",
            "寂寞无人欲问谁，神仙有景真虚掷。",
            "一兴一弊固有时，主人旌斾来何迟。",
            "下车铓刃得优逸，痛此旧事几凌夷。",
            "呼工萃材若河决，正值西成农隙月。",
            "屹然大厦立层巅，百尺崇基鬼神拔。",
            "虹蜺截空崖险平，一级一级烟云生。",
            "步武陵虚眉睫湿，四面四面屏障迎。",
            "时携宾佐恣吟赏，笙歌辈类文章党。",
            "回眸眩晃相顾笑，莫辨人间与天上。",
            "观风龌龊环翠低，左右罗列如婴儿。",
            "鉴湖浩渺稽岭秀，上下延揖生光辉。",
            "秋日凄清春日媚，冬宜饮雪夏宜醉。",
            "四时风景各一全，须言不是寻常地。",
            "乃知真境未易彰，神物宝护天缄藏。",
            "人谋暗与鬼工合，一日剖露如腾骧。",
            "越王台榭荒凉後，唐相英灵磨灭久。",
            "千岩万壑幽隠处，而今尽入人襟袖。",
            "凭栏黯黯半斜阳，烧烟渔火凝寒光。",
            "此时撇起千里恨，使人凄哽生断肠。",
            "隔帘依依渐明月，酒气浩荡歌声滑。",
            "此时放出百杯欢，使人雍容重击节。",
            "惟公独作蓬莱主，夜拥琴书杂樽俎。",
            "胸中气焰欲干斗，座上辞锋欣捉麈。",
            "嗟余时作蓬莱客，赋咏登临儒者职。",
            "千日徒教混醉醒，七言未解锵金石。",
            "蓬莱本在沧溟中，那知平地别有宫。",
            "方壶圆峤咫尺是，愿乘鹏翼长西东。",
            "满筵谁匪蓬莱宾，阖境尽是蓬莱民。",
            "人人共结蓬莱约，行行醉看蓬莱春。"
        ],
        "title": "蓬莱行",
        "id": "cf94d083-48b1-407c-a9cf-2d0c4d3375c9"
    },
    {
        "author": "钱公辅",
        "paragraphs": [
            "若耶溪出若耶山，浪影溶溶入醉颜。",
            "仙客曾因一箭赠，樵风长到五云关。",
            "数峰蘸碧轻清外，双舸浮春上下闲。",
            "料得当年乘兴子，为贪烟水宿前湾。"
        ],
        "title": "若耶溪",
        "id": "076acb62-340b-4c15-8833-850b7cc2ce4a"
    },
    {
        "author": "钱公辅",
        "paragraphs": [
            "一朵云根压众岚，古传深坎自天錾。",
            "藏书未必先王事，好怪惟闻太史探。",
            "洞府闲来何寂寞，龙髯垂处认䰐鬖。",
            "近岩更剖知章字，谩识奇踪意自甘。"
        ],
        "title": "禹穴",
        "id": "9ab50606-4fb2-49c6-ad56-f977afc8cd2e"
    },
    {
        "author": "钱公辅",
        "paragraphs": [
            "谁把江湖付此翁，江湖更在广城中。",
            "葺成世界三千景，占得鹏天九万风。",
            "宴豆四时諠画鼓，游人两岸跨长虹。",
            "他年若数东南胜，须作蓬邱第一宫。"
        ],
        "title": "众乐亭二首  其一",
        "id": "6ec59365-ca99-46e6-a4e1-397d05aa0c5f"
    },
    {
        "author": "钱公辅",
        "paragraphs": [
            "势压平湖四面佳，好风明月是生涯。",
            "鲸鲵背上浮三岛，菡萏香中放两衙。",
            "屏列已疑云母凈，帘垂不待水精奢。",
            "此心会笑元丞相，终日楼台为一家。"
        ],
        "title": "众乐亭二首  其二",
        "id": "2100663c-318a-48e8-a631-76f830458f42"
    },
    {
        "author": "钱公辅",
        "paragraphs": [
            "曩时曾作家山游，亭有翠麓排新幽。",
            "疏轩密牖竹锵戛，烈风劲雨松飕飗。",
            "呀然出户瞰山足，屹然数竿围上头。",
            "扫除云峰耸客步，煎煮锡水供茶瓯。",
            "我时既合众宾饮，醉岸山帻心迟留。",
            "山僧领我丐诗榜，诗未脱吻惊旋辀。",
            "四方环走倏已晚，十载负约今方酬。",
            "珍蓝增葺想胜旧，我已白首縻藩州。",
            "何当一赋归去来，再款岩室空披搜。",
            "吾宗道人正嘉遯，摆脱世上无穷忧。",
            "欣逢主人贤且令，泉石笑傲都相求。",
            "上人洒扫莫暂闲，行行逆我西来舟。"
        ],
        "title": "寄题翠麓寺呈伯强寺丞",
        "id": "84bfe1fd-ebb7-4e76-b2c3-f4104dd1b33e"
    },
    {
        "author": "钱公辅",
        "paragraphs": [
            "每同南郭先生到，今伴东牟太守来。",
            "自顾拙疏聊自乐，白云径里踏荒苔。"
        ],
        "title": "和许仲涂郎中游山",
        "id": "0e37e074-5b10-4557-bdfd-bcbc08236519"
    },
    {
        "author": "钱公辅",
        "paragraphs": [
            "七闽天东南，群山号未绝。",
            "其中长乐郡，佳丽比吴越。",
            "日出朝可攀，地温冬不雪。"
        ],
        "title": "福州",
        "id": "24fbdcd8-f949-48ab-84e3-73564457e629"
    },
    {
        "author": "吴充",
        "paragraphs": [
            "雪销鳷鹊御沟融，燕见殊恩缀上公。",
            "昼日乍惊三接宠，正风获听二南终。",
            "解颐共仰天颜喜，墙面裁容圣域通。",
            "午漏渐长知禹锡，侍臣何术补尧聪。"
        ],
        "title": "召赴资政殿听读诗义感事",
        "id": "bca8adf4-b638-461b-bb47-db9542ad49b8"
    },
    {
        "author": "吴充",
        "paragraphs": [
            "全吴风景好，之子去弦歌。",
            "夜犬惊胥少，秋鲈饷客多。",
            "县楼疑海蜃，衙鼓答江鼍。",
            "遥想晨鳬下，长桥正绿波。"
        ],
        "title": "送张君宰吴江",
        "id": "62779c6f-7952-411b-a87b-fb39d0e21c6e"
    },
    {
        "author": "吴充",
        "paragraphs": [
            "风力号强明，三朝选寄荣。",
            "谁非千骑长，独就五羊城。",
            "仙殿图书掩，山阴父老迎。",
            "蓬莱登望好，太守擅诗名。"
        ],
        "title": "送程给事知越州  其一",
        "id": "4750a6fd-08cb-4e0e-8fb0-c2808b01f9ec"
    },
    {
        "author": "吴充",
        "paragraphs": [
            "曾乘使君马，数上豫章楼。",
            "北阙领新命，西山追旧游。",
            "使星催县弩，乡月伴仙舟。",
            "却顾区区者，风波鬓已秋。"
        ],
        "title": "送程给事知越州  其二",
        "id": "770e5d1e-0fa6-4a3f-bead-13312833d9d1"
    },
    {
        "author": "吴充",
        "paragraphs": [
            "拂露屠苏酒满巡，越山如鬣水如鳞。",
            "日边虽望龙庭远，海上初传凤历新。",
            "好景融融来破雪，和风细细欲黏人。",
            "莫言老守无心计，排比宾寮醉过春。"
        ],
        "title": "岁日书事",
        "id": "b1e35966-aecf-4753-8676-45c3c249e093"
    },
    {
        "author": "吴充",
        "paragraphs": [
            "兰台开史局，玉斝赐君余。",
            "宾友求三事，规摹本八书。",
            "汗青裁仿此，衰白盍归欤。",
            "诏许从容会，何妨醉上车。"
        ],
        "title": "史院席上作",
        "id": "ff8a2aa6-cf4f-407d-b8dd-95f17d786f20"
    },
    {
        "author": "吴充",
        "paragraphs": [
            "人说招题好，师从静照来。",
            "亲携玉堂句，徐叩荜门开。",
            "好事能如此，题诗岂易哉。",
            "明年得东守，系舸一徘徊。"
        ],
        "title": "题招题院静照堂",
        "id": "d6aab2cc-f38b-4cec-aeb3-232fca661dd4"
    },
    {
        "author": "吴充",
        "paragraphs": [
            "使君新自四明归，邀我同为众乐诗。",
            "山川可爱惜不见，昼想夕思心为罢。",
            "怳然神遇若有得，赍身乃在天之涯。",
            "涨海连空四无岸，天吴却坐鲛人观。",
            "以手挥弄日月丹，能令桑田变弥漫。",
            "海边偶到山城中，山城二月多春风。",
            "牛羊闲暇夕阳晚，楼阁参差朝雾浓。",
            "一泓山溜佛头绿，环以翠屏屏六曲。",
            "人烟扰扰事嬉游，落花啼鸟更汀洲。",
            "中为台榭斗十二，上有藻井排文楸。",
            "旁人指点此何许，云是四明行乐处。",
            "此乐为民非为身，始是集贤钱使君。",
            "使君风韵谁之比，政事次公诗短李。",
            "醉凭熊轼劝耕畴，狂取螺杯翻舞袂。",
            "侬爱使君君勿归，诏书夺之知何为。",
            "闻侍玉皇香案侧，银台深阻无消息。",
            "意迷却悟坐空斋，忽省君诗昨日来。",
            "叠纸为君书所见，不知众乐诚然哉。"
        ],
        "title": "众乐亭",
        "id": "ad4ceb87-d645-41bd-b8fb-61bf1cf3c4a4"
    },
    {
        "author": "吴充",
        "paragraphs": [
            "南郭迎天使，东郊诏隠人。"
        ],
        "title": "句  其一",
        "id": "6eb2b6d2-6e0d-4a72-b6da-0f06ba57db9d"
    },
    {
        "author": "吴充",
        "paragraphs": [
            "压角旧仪烦阁老，濡毫逋责费公移。"
        ],
        "title": "句  其二",
        "id": "fc1fcfa0-074a-4486-a9cc-7f229fe57f1a"
    },
    {
        "author": "徐氏",
        "paragraphs": [
            "絮如柳陌三春雨，花落梨园一笛风。",
            "百尺玉楼帘半卷，夜深人在水晶宫。"
        ],
        "title": "诗一首",
        "id": "79cc6ad9-a439-4d1a-b5bb-b136973ca2aa"
    },
    {
        "author": "张伯端",
        "paragraphs": [
            "东方青龙西白虎，南面朱雀北玄武。",
            "四兽狰狞不可当，定计将军能作主。",
            "两手擒来合战时，正见中秋月当午。",
            "杀气惊天动鬼神，用尽周星震区宇。",
            "须臾战罢兵器收，产颗明珠号真土。"
        ],
        "title": "挨排四象生真土诗",
        "id": "f38b261e-d895-4a34-abcd-416ff46c7361"
    },
    {
        "author": "张伯端",
        "paragraphs": [
            "三十文爻七十武，二百六十分明数。",
            "首尾须教用武烹，中间文火温温煮。",
            "炉中炼出五彩光，赫赫一粒大如黍。",
            "将来掌上和殻吞，逍遥永作真仙侣。"
        ],
        "title": "炼铅火候",
        "id": "68cd3806-1796-4bf2-8a9b-49f1d49c4703"
    },
    {
        "author": "张伯端",
        "paragraphs": [
            "火记六百篇，十月如转毂。",
            "朝昏各一卦，屯蒙相趁逐。",
            "子时发阳火，二百一十六。",
            "午时起阴爻，十八八个足。",
            "铅消汞自干，熏蒸丹已熟。",
            "阴尽变纯阳，体貌如琼玉。"
        ],
        "title": "火记六百篇",
        "id": "05d77de3-f879-43cf-bead-a04b325ceff9"
    },
    {
        "author": "张伯端",
        "paragraphs": [
            "刑德同生杀，加临二八门。",
            "丹砂宜沐浴，神水灌灵根。",
            "闭兑留金汞，禁关养魄魂。",
            "不须行火候，炉里自温温。"
        ],
        "title": "沐浴",
        "id": "5eb1f045-5bc6-4a45-8824-88ee4d17a882"
    },
    {
        "author": "张伯端",
        "paragraphs": [
            "国富民安後，修成体属干。",
            "凝神归妙道，抱一守丹田。",
            "去住浑无碍，升腾任自然。",
            "九年功满日，独步大罗仙。"
        ],
        "title": "抱一",
        "id": "96cf2775-23d2-461c-a44d-028b52c39bc5"
    },
    {
        "author": "张伯端",
        "paragraphs": [
            "不求大道出迷涂，纵负贤才岂丈夫。",
            "百岁光阴石火烁，一生身世水泡浮。",
            "只贪利禄求荣显，不顾形容暗悴枯。",
            "试问堆金等山岳，无常买得不来无。"
        ],
        "title": "七言四韵十六首  其一",
        "id": "7e382dae-6c04-4338-a086-bc24d8df42db"
    },
    {
        "author": "张伯端",
        "paragraphs": [
            "人生虽有百年期，寿夭穷通莫预知。",
            "昨日街头犹走马，今朝棺内已眠尸。",
            "妻财遗下非君有，罪业将行难自欺。",
            "大药不求争得遇，遇之不炼是愚痴。"
        ],
        "title": "七言四韵十六首  其二",
        "id": "c6ca1bcb-3559-4502-8914-86861223c1dd"
    },
    {
        "author": "张伯端",
        "paragraphs": [
            "学仙须是学天仙，惟有金丹最的端。",
            "二物会时情性合，五行全处虎龙蟠。",
            "本因戊己为媒聘，遂使夫妻镇合欢。",
            "只候功成朝北阙，九霞光里驾祥鸾。"
        ],
        "title": "七言四韵十六首  其三",
        "id": "43aecc34-ee69-4af9-ae61-f774077bc850"
    },
    {
        "author": "张伯端",
        "paragraphs": [
            "此法真中妙更真，都缘我独异于人。",
            "自知颠倒由离坎，谁识浮沉定主宾。",
            "金鼎欲留朱里汞，玉池先下水中银。",
            "神功运火非终夕，现出深潭日一轮。"
        ],
        "title": "七言四韵十六首  其四",
        "id": "cb65fa27-2f60-474c-b133-ae15802ed3f6"
    },
    {
        "author": "张伯端",
        "paragraphs": [
            "虎跃龙腾风浪粗，中央正位产玄珠。",
            "果生枝上终期熟，子在胞中岂有殊。",
            "南北宗源翻卦象，晨昏火候合天枢。",
            "须知大隠居鄽市，何必深山守静孤。"
        ],
        "title": "七言四韵十六首  其五",
        "id": "3064e52d-32e0-42ec-ad3f-051ac89c773c"
    },
    {
        "author": "张伯端",
        "paragraphs": [
            "人人尽有长生药，自是愚迷枉摆抛。",
            "甘露降时天地合，黄芽生处坎离交。",
            "井蛙应谓无龙窟，篱鶠争知有凤巢。",
            "丹熟自然金满屋，何须寻草学烧茅。"
        ],
        "title": "七言四韵十六首  其六",
        "id": "3e07f0e6-481d-45b3-9efc-84ddf560da3b"
    },
    {
        "author": "张伯端",
        "paragraphs": [
            "要知产药川源处，只在西南是本乡。",
            "铅遇癸生须急采，金逢望远不堪尝。",
            "送归土釜牢封闭，次入流珠厮配当。",
            "药重一斤须二八，调停火候托阴阳。"
        ],
        "title": "七言四韵十六首  其七",
        "id": "a1a9e617-c481-40bc-acdf-83827db97d65"
    },
    {
        "author": "张伯端",
        "paragraphs": [
            "休炼三黄及四神，若寻众药便非真。",
            "阴阳得类归交感，二八相当自合亲。",
            "潭底日红阴怪灭，山头月白药苗新。",
            "时人要识真铅汞，不是凡砂及水银。"
        ],
        "title": "七言四韵十六首  其八",
        "id": "8e520b47-44f4-438a-964d-8c5ddfdb2d69"
    },
    {
        "author": "张伯端",
        "paragraphs": [
            "莫把孤阴为有阳，独修一物转羸尪。",
            "劳形按引皆非道，炼气餐霞总是狂。",
            "毕世谩求铅汞伏，何时得见虎龙降。",
            "劝君穷取生身处，返本还元是药王。"
        ],
        "title": "七言四韵十六首  其九",
        "id": "aa96199d-0305-4d42-8c31-fae12c330a35"
    },
    {
        "author": "张伯端",
        "paragraphs": [
            "好把真铅着意寻，莫教容易度光阴。",
            "但将地魄擒朱汞，自有天魂制水金。",
            "可谓道高龙虎伏，堪言德重鬼神钦。",
            "已知永寿齐天地，烦恼无由更上心。"
        ],
        "title": "七言四韵十六首  其一○",
        "id": "022f798b-3183-40c0-a163-42396bcb2134"
    },
    {
        "author": "张伯端",
        "paragraphs": [
            "黄芽白雪不难寻，达者须凭德行深。",
            "四象五行全藉土，三元八卦岂离壬。",
            "炼成灵质人难识，消尽阴魔鬼莫侵。",
            "欲向人间留秘诀，未闻一个是知音。"
        ],
        "title": "七言四韵十六首  其一一",
        "id": "fe8495a6-8e55-4563-9ecd-20d231d33bc2"
    },
    {
        "author": "张伯端",
        "paragraphs": [
            "草木阴阳亦两齐，若还缺一不芳菲。",
            "初开绿叶阳先唱，次发红花阴後随。",
            "常道只斯为日用，真源返覆有谁知。",
            "报言学道诸君子，不识阴阳莫强嗤。"
        ],
        "title": "七言四韵十六首  其一二",
        "id": "c0e11963-5fdc-47e3-bbb8-1e1ae3dc6b59"
    },
    {
        "author": "张伯端",
        "paragraphs": [
            "不识玄中颠倒颠，争知火里好栽莲。",
            "牵将白虎归家养，产个明珠似月圆。",
            "谩守药炉看火候，但看神息任天然。",
            "群阴剥尽丹成熟，跳出凡笼寿万年。"
        ],
        "title": "七言四韵十六首  其一三",
        "id": "0b079590-0cd3-4aed-b3d7-5d1306cb970d"
    },
    {
        "author": "张伯端",
        "paragraphs": [
            "三五一都三个字，古今明者实然稀。",
            "东三南二同成五，北一西方四共之。",
            "戊己自居生数五，三家相见结婴儿。",
            "婴儿是一含真炁，十月胎圆入圣基。"
        ],
        "title": "七言四韵十六首  其一四",
        "id": "f5962e2b-8bbf-4a17-b9b9-a7f45b686f2b"
    },
    {
        "author": "张伯端",
        "paragraphs": [
            "不识真铅正祖宗，万般作用枉施功。",
            "休妻谩遣阴阳隔，绝粒徒教肠胃空。",
            "草木金银皆滓质，云霞日月属朦胧。",
            "更饶吐纳并存想，总与金丹事不同。"
        ],
        "title": "七言四韵十六首  其一五",
        "id": "efd4fa94-5188-4ec1-ade7-c85976572e21"
    },
    {
        "author": "张伯端",
        "paragraphs": [
            "万卷仙经话总同，金丹只此是根宗。",
            "依他坤位生成体，种向干家交感宫。",
            "莫怪天机俱漏尽，都缘学者尽迷蒙。",
            "若人了得诗中意，立见三清太上翁。"
        ],
        "title": "七言四韵十六首  其一六",
        "id": "a28e3401-4a02-4e22-b6ea-551955f02cde"
    },
    {
        "author": "张伯端",
        "paragraphs": [
            "先把干坤为鼎器，次抟乌兔药来烹。",
            "既驱二物归黄道，争得金丹不解生。"
        ],
        "title": "绝句六十四首  其一",
        "id": "668090bb-73c2-4874-aeed-15a57e86c0b8"
    },
    {
        "author": "张伯端",
        "paragraphs": [
            "安炉立鼎法干坤，锻炼精华制魄魂。",
            "聚散氤氲为变化，敢将玄妙等闲论。"
        ],
        "title": "绝句六十四首  其二",
        "id": "0759d1f6-4af1-4226-98df-ff09dcc9db5d"
    },
    {
        "author": "张伯端",
        "paragraphs": [
            "休泥丹灶费工夫，炼药须寻偃月炉。",
            "自有天然真火用，不须柴炭及吹嘘。"
        ],
        "title": "绝句六十四首  其三",
        "id": "e9302d49-6725-4f3f-8799-cd102a99a1c1"
    },
    {
        "author": "张伯端",
        "paragraphs": [
            "偃月炉中玉蕊生，朱砂鼎内水银平。",
            "只因火力调和後，种得黄芽渐长成。"
        ],
        "title": "绝句六十四首  其四",
        "id": "4b9a7448-147d-4822-b62c-2b40eb7105ac"
    },
    {
        "author": "张伯端",
        "paragraphs": [
            "咽津纳气是人行，有药方能造化生。",
            "鼎内若无真种子，犹将水火煮空铛。"
        ],
        "title": "绝句六十四首  其五",
        "id": "bf80b94c-df67-4ec1-bf52-543515466f04"
    },
    {
        "author": "张伯端",
        "paragraphs": [
            "调和铅汞要成丹，大小无伤两国全。",
            "若问真铅是何物，蟾光终日照西川。"
        ],
        "title": "绝句六十四首  其六",
        "id": "d19337ec-4818-4109-8933-db0492a043e2"
    },
    {
        "author": "张伯端",
        "paragraphs": [
            "未炼还丹莫入山，山中内外尽非铅。",
            "此般至宝家家有，自是愚人识不全。"
        ],
        "title": "绝句六十四首  其七",
        "id": "4bca35fe-0125-4de0-8449-e1f17e3d1900"
    },
    {
        "author": "张伯端",
        "paragraphs": [
            "竹破须将竹补苴，覆雏当用子为之。",
            "万般非类徒劳力，争似真铅合圣机。"
        ],
        "title": "绝句六十四首  其八",
        "id": "7f3bdafc-7b64-4318-a741-aa72caaf5c6c"
    },
    {
        "author": "张伯端",
        "paragraphs": [
            "用铅不得用凡铅，用了真铅也弃捐。",
            "此是用铅真妙诀，用铅不用是诚言。"
        ],
        "title": "绝句六十四首  其九",
        "id": "6fbdd702-c71b-40cb-8946-9c03f250e6ee"
    },
    {
        "author": "张伯端",
        "paragraphs": [
            "虚心实腹义俱深，只为虚心要识心。",
            "莫若炼铅先实腹，且教守取满堂金。"
        ],
        "title": "绝句六十四首  其一○",
        "id": "134ff2e4-82b4-47fc-83e0-0bbccfbda5bd"
    },
    {
        "author": "张伯端",
        "paragraphs": [
            "梦谒西华到九天，真人授我指玄篇。",
            "其中简易无多语，只是教人炼汞铅。"
        ],
        "title": "绝句六十四首  其一一",
        "id": "eeb49a5f-d61c-4588-953d-7c5116c09d8d"
    },
    {
        "author": "张伯端",
        "paragraphs": [
            "道自虚无生一炁，便从一炁产阴阳。",
            "阴阳再合生三体，三体重生万物昌。"
        ],
        "title": "绝句六十四首  其一二",
        "id": "6458608f-2c60-4035-95a3-1f6b6a920654"
    },
    {
        "author": "张伯端",
        "paragraphs": [
            "坎电烹轰金水方，火发昆仑阴与阳。",
            "二物若还和合了，自然丹熟遍身香。"
        ],
        "title": "绝句六十四首  其一三",
        "id": "a8f5e09f-6b88-4660-9b29-2f19bc931bec"
    },
    {
        "author": "张伯端",
        "paragraphs": [
            "离坎若还无戊己，虽舍四象不成丹。",
            "只缘彼此怀真土，遂使金丹有返还。"
        ],
        "title": "绝句六十四首  其一四",
        "id": "902ef8ab-6b2d-4253-b24c-fe22db7f9194"
    },
    {
        "author": "张伯端",
        "paragraphs": [
            "日居离位翻为女，坎配蟾宫却是男。",
            "不会个中颠倒意，休将管见事高谈。"
        ],
        "title": "绝句六十四首  其一五",
        "id": "e524bce1-456d-4591-8705-dab727538156"
    },
    {
        "author": "张伯端",
        "paragraphs": [
            "取将坎位中心实，点化离宫腹里阴。",
            "从此变成干健体，潜藏飞跃尽由心。"
        ],
        "title": "绝句六十四首  其一六",
        "id": "8f63c5a9-339e-4514-923c-fbf89b8fecb9"
    },
    {
        "author": "张伯端",
        "paragraphs": [
            "震龙汞自出离乡，兑虎铅生在坎方。",
            "二物总因儿产母，五行全要入中央。"
        ],
        "title": "绝句六十四首  其一七",
        "id": "2279ccb6-c662-4b9d-b3e9-9b1684c08935"
    },
    {
        "author": "张伯端",
        "paragraphs": [
            "赤龙黑虎各西东，四象交加戊己中。",
            "复姤自兹能运用，金丹谁道不成功。"
        ],
        "title": "绝句六十四首  其一八",
        "id": "0fe1a5c8-4ef7-4830-8dbe-2e88571c84e4"
    },
    {
        "author": "张伯端",
        "paragraphs": [
            "西山白虎正猖狂，东海青龙不可当。",
            "两兽捉来令死斗，炼成一块紫金霜。"
        ],
        "title": "绝句六十四首  其一九",
        "id": "069d9cd4-e709-4f51-847e-d1f231238074"
    },
    {
        "author": "张伯端",
        "paragraphs": [
            "华岳山头雄虎啸，扶桑海底牝龙吟。",
            "黄婆自解相媒合，遣作夫妻共一心。"
        ],
        "tags": [
            "华山"
        ],
        "title": "绝句六十四首  其二○",
        "id": "08a4d2c1-7876-40cd-a779-b55d30fc1f6b"
    },
    {
        "author": "张伯端",
        "paragraphs": [
            "月纔天际半轮明，早有龙吟虎啸声。",
            "便好用心修二八，一时辰内管丹成。"
        ],
        "title": "绝句六十四首  其二一",
        "id": "284ae968-c204-4dc5-8aa9-241efa67d7e1"
    },
    {
        "author": "张伯端",
        "paragraphs": [
            "先且观天明五贼，次须察地以安民。",
            "民安国富方求战，战罢方能见圣君。"
        ],
        "title": "绝句六十四首  其二二",
        "id": "7a839745-2849-4e85-8afc-8b2d160d68c0"
    },
    {
        "author": "张伯端",
        "paragraphs": [
            "用将须分左右军，饶他为主我为宾。",
            "大凡临阵休轻敌，恐丧吾家无价珍。"
        ],
        "title": "绝句六十四首  其二三",
        "id": "a30ab358-9148-4deb-b0c4-b312a24cfd55"
    },
    {
        "author": "张伯端",
        "paragraphs": [
            "火生于木本藏锋，不会钻研莫强攻。",
            "祸发只因斯害己，要须制伏觅金翁。"
        ],
        "title": "绝句六十四首  其二四",
        "id": "79f79055-2847-4b87-b658-f4b8194b2939"
    },
    {
        "author": "张伯端",
        "paragraphs": [
            "金翁本是东家子，送向西邻寄体生。",
            "认得唤来归舍养，配将姹女作亲情。"
        ],
        "title": "绝句六十四首  其二五",
        "id": "7172768a-5020-4b63-8f64-b87d63589b78"
    },
    {
        "author": "张伯端",
        "paragraphs": [
            "姹女游从自有方，前行须短退须长。",
            "归来却入黄婆舍，嫁个金翁作老郎。"
        ],
        "title": "绝句六十四首  其二六",
        "id": "8bf48350-06ed-48a1-a459-08da3628975d"
    },
    {
        "author": "张伯端",
        "paragraphs": [
            "纵识朱砂及黑铅，不知火候也如闲。",
            "大都全藉维持力，毫发差殊不作丹。"
        ],
        "title": "绝句六十四首  其二七",
        "id": "115a1b1b-2d25-4f85-bc48-0a81a8fa0e42"
    },
    {
        "author": "张伯端",
        "paragraphs": [
            "契论经歌讲至真，不将火候着于文。",
            "要知口诀通玄处，须共神仙子细论。"
        ],
        "title": "绝句六十四首  其二八",
        "id": "01986fe0-813c-4e3a-9127-688197c7987c"
    },
    {
        "author": "张伯端",
        "paragraphs": [
            "八月十五翫蟾辉，正是金精壮盛时。",
            "若到一阳来起复，便堪进火莫延迟。"
        ],
        "title": "绝句六十四首  其二九",
        "id": "e26f2c83-8f70-4616-95f2-192b355b35a4"
    },
    {
        "author": "张伯端",
        "paragraphs": [
            "一阳纔动作丹时，铅鼎温温照幌帷。",
            "受气之初容易识，抽添运用且防危。"
        ],
        "title": "绝句六十四首  其三○",
        "id": "b34915d0-11fd-4654-b3f2-2ed322d562ab"
    },
    {
        "author": "张伯端",
        "paragraphs": [
            "玄珠有象逐阳生，阳极阴消渐剥形。",
            "十月霜飞丹始熟，恁时神鬼也须惊。"
        ],
        "title": "绝句六十四首  其三一",
        "id": "305967c1-4388-47e2-83c2-8f58ac978ed6"
    },
    {
        "author": "张伯端",
        "paragraphs": [
            "前弦之後後弦前，药味平平气象全。",
            "采得归来炉里锻，锻成温养似烹鲜。"
        ],
        "title": "绝句六十四首  其三二",
        "id": "4172f4e9-b3e0-4153-867c-023debc4570d"
    },
    {
        "author": "张伯端",
        "paragraphs": [
            "长男乍饮西方水，少女初开北地花。",
            "若使青娥相见後，一时关锁住黄家。"
        ],
        "title": "绝句六十四首  其三三",
        "id": "94aa0c7b-ea1e-495a-bebd-3d610d3944ec"
    },
    {
        "author": "张伯端",
        "paragraphs": [
            "兔鸡之月及其时，刑德临门药象之。",
            "到此金砂须沐浴，若还加火必倾危。"
        ],
        "title": "绝句六十四首  其三四",
        "id": "72d97d87-c2f8-472b-ada3-acc61c3922a5"
    },
    {
        "author": "张伯端",
        "paragraphs": [
            "日月三旬一遇逢，以时易日法神功。",
            "守城野战知凶吉，增得灵砂满鼎红。",
            "否泰纔交万物盈，屯蒙二卦受生成。",
            "个中得意休求象，若究群爻谩役情。"
        ],
        "title": "绝句六十四首  其三五",
        "id": "c0287932-61d0-4914-aeaf-deb0c8402e99"
    },
    {
        "author": "张伯端",
        "paragraphs": [
            "卦中设象本仪形，得象忘言意自明。",
            "後世迷徒惟泥象，却行卦炁望飞升。"
        ],
        "title": "绝句六十四首  其三六",
        "id": "1b1160f8-e851-4efc-a594-87d9f97af037"
    },
    {
        "author": "张伯端",
        "paragraphs": [
            "天地盈虚自有时，审观消息始知机。",
            "由来庚甲申明令，杀尽三尸道可期。"
        ],
        "title": "绝句六十四首  其三七",
        "id": "31e847da-7d35-4d1a-9999-9c169a27ae52"
    },
    {
        "author": "张伯端",
        "paragraphs": [
            "要得谷神长不死，须凭玄牝立根基。",
            "真精既返黄金室，一颗灵光永不离。"
        ],
        "title": "绝句六十四首  其三八",
        "id": "471dbb8b-dc91-45f0-b852-710ca5606b92"
    },
    {
        "author": "张伯端",
        "paragraphs": [
            "玄牝之门世罕知，休将口鼻妄施为。",
            "饶君吐纳经千载，争得金乌搦兔儿。"
        ],
        "title": "绝句六十四首  其三九",
        "id": "cf0fbbf0-5bf5-45f8-b590-526f3206612e"
    },
    {
        "author": "张伯端",
        "paragraphs": [
            "异名同出少人知，两者玄玄是要机。",
            "保命全形明损益，紫金丹药最灵奇。"
        ],
        "title": "绝句六十四首  其四○",
        "id": "206c1fa1-3088-48c1-bbc2-af490d52a8c7"
    },
    {
        "author": "张伯端",
        "paragraphs": [
            "始之有作无人见，及至无为众始知。",
            "但见无为为要道，岂知有作是根基。"
        ],
        "title": "绝句六十四首  其四一",
        "id": "21951052-16f7-40a0-9938-a7913c50dc49"
    },
    {
        "author": "张伯端",
        "paragraphs": [
            "黑中有白为丹母，雄里藏雌是圣胎。",
            "太一在炉宜守慎，三田聚宝应三台。"
        ],
        "title": "绝句六十四首  其四二",
        "id": "69efff99-254e-4b01-ba49-b17f8e0751ae"
    },
    {
        "author": "张伯端",
        "paragraphs": [
            "恍惚之中寻有象，杳冥之内觅真精。",
            "有无从此自相入，未见如何想得成。"
        ],
        "title": "绝句六十四首  其四三",
        "id": "003b2cbf-e679-4d3e-9802-47d42f9239f3"
    },
    {
        "author": "张伯端",
        "paragraphs": [
            "四象会时玄体就，五行全处紫金明。",
            "脱胎入口通身圣，无限龙神尽失惊。"
        ],
        "title": "绝句六十四首  其四四",
        "id": "05b15fc9-7a5e-4663-afa5-897cb174fe7b"
    },
    {
        "author": "张伯端",
        "paragraphs": [
            "华池饮罢月凝辉，跨个金龙访紫微。",
            "从此众仙相识後，海潮陵谷任迁移。"
        ],
        "title": "绝句六十四首  其四五",
        "id": "c1fe632b-60c5-4890-bc9e-80be3b801201"
    },
    {
        "author": "张伯端",
        "paragraphs": [
            "要知金液还丹法，须向家园下种栽。",
            "不假吹嘘并着力，自然丹熟脱真胎。"
        ],
        "title": "绝句六十四首  其四六",
        "id": "0cc1760d-c95c-44a7-9175-1db758a4d11e"
    },
    {
        "author": "张伯端",
        "paragraphs": [
            "徒施巧伪为功力，认取他家不死方。",
            "壶内旋添留命酒，鼎中收取返魂浆。"
        ],
        "title": "绝句六十四首  其四七",
        "id": "4194e99f-7c19-4530-87a1-7ad21ebfd781"
    },
    {
        "author": "张伯端",
        "paragraphs": [
            "雪山一味好醍醐，倾入东阳造化炉。",
            "若过昆仑西北去，张骞方得见麻姑。"
        ],
        "title": "绝句六十四首  其四八",
        "id": "fa2f02e0-3c1e-404d-9651-64c2ac5fc59e"
    },
    {
        "author": "张伯端",
        "paragraphs": [
            "不识阳精及主宾，知他那个是疏亲。",
            "房中空闭尾闾穴，悞杀阎浮多少人。"
        ],
        "title": "绝句六十四首  其四九",
        "id": "f4dff275-930d-42a4-803d-ab6d64bb91c7"
    },
    {
        "author": "张伯端",
        "paragraphs": [
            "万物芸芸各返根，返根复命即长存。",
            "知常返本人难会，妄作招凶众所闻。"
        ],
        "title": "绝句六十四首  其五○",
        "id": "9a69a784-05ea-4c32-b221-336ba16c164a"
    },
    {
        "author": "张伯端",
        "paragraphs": [
            "欧冶亲传铸剑方，莫耶金水配柔刚。",
            "炼成便会知人意，万里诛妖一电光。"
        ],
        "title": "绝句六十四首  其五一",
        "id": "d6eeba53-d4e4-4cb9-9cbc-04cef8610833"
    },
    {
        "author": "张伯端",
        "paragraphs": [
            "敲竹唤龟吞玉芝，鼓琴招凤饮刀圭。",
            "近来透体金光现，不与常人话此规。"
        ],
        "title": "绝句六十四首  其五二",
        "id": "99824ef1-5b72-4621-bd6b-0d0a06188bd3"
    },
    {
        "author": "张伯端",
        "paragraphs": [
            "药逢气类方成象，道合希夷即自然。",
            "一粒金丹吞入腹，始知我命不由天。"
        ],
        "title": "绝句六十四首  其五三",
        "id": "d6a85cb2-9217-45b8-9fb8-3b8d518ce2d9"
    },
    {
        "author": "张伯端",
        "paragraphs": [
            "赫赤金丹一日成，古仙垂语实堪听。",
            "若言九载三年者，尽是推延款日程。"
        ],
        "title": "绝句六十四首  其五四",
        "id": "700eafab-7175-4d71-ae70-512f9c776743"
    },
    {
        "author": "张伯端",
        "paragraphs": [
            "大药修之有易难，也知由我亦由天。",
            "若非积行施功德，动有群魔作障缘。"
        ],
        "title": "绝句六十四首  其五五",
        "id": "a4ad2142-b3bc-4614-9264-ba702d014891"
    },
    {
        "author": "张伯端",
        "paragraphs": [
            "三才相盗食其时，此是神仙道德机。",
            "万化既安诸虑息，百骸俱理证无为。"
        ],
        "title": "绝句六十四首  其五六",
        "id": "0f56f71d-7cdd-4e8f-baef-ebc594468176"
    },
    {
        "author": "张伯端",
        "paragraphs": [
            "阴符宝字逾三百，道德灵文止五千。",
            "今古上仙无限数，尽于此处达真诠。"
        ],
        "title": "绝句六十四首  其五七",
        "id": "d40dff9b-2d58-46f7-a136-d0a9ce387555"
    },
    {
        "author": "张伯端",
        "paragraphs": [
            "饶君聪慧过颜闵，不遇师传莫强猜。",
            "只为丹经无口诀，教君何处结灵胎。"
        ],
        "title": "绝句六十四首  其五八",
        "id": "98b82bc3-963e-425d-89fb-675241309299"
    },
    {
        "author": "张伯端",
        "paragraphs": [
            "了了心猿方寸机，三千功行与天齐。",
            "自然有鼎烹龙虎，何必担家恋子妻。"
        ],
        "title": "绝句六十四首  其五九",
        "id": "82c2256c-1c67-4e30-b507-8ab145d2228b"
    },
    {
        "author": "张伯端",
        "paragraphs": [
            "未炼还丹须急炼，炼了还须知止足。",
            "若也持盈未已心，不免一朝遭殆辱。"
        ],
        "title": "绝句六十四首  其六○",
        "id": "06494ac5-b592-4e3a-9c58-3d70c94c9150"
    },
    {
        "author": "张伯端",
        "paragraphs": [
            "须将死户为生户，莫执生门号死门。",
            "若会杀机明返覆，始知害里却生恩。"
        ],
        "title": "绝句六十四首  其六一",
        "id": "ba7a9f43-27b1-4545-805e-7b38960a623d"
    },
    {
        "author": "张伯端",
        "paragraphs": [
            "祸福由来互倚伏，还如影响相随逐。",
            "若能转此生杀机，返掌之间灾变福。"
        ],
        "title": "绝句六十四首  其六二",
        "id": "a3dd315b-0522-4e29-a5f7-b3f765aabfc4"
    },
    {
        "author": "张伯端",
        "paragraphs": [
            "修行混俗且和光，圆即圆兮方即方。",
            "显晦逆从人莫测，教人争得见行藏。"
        ],
        "title": "绝句六十四首  其六三",
        "id": "17105cb6-0011-4bb9-81b3-d14261496756"
    },
    {
        "author": "张伯端",
        "paragraphs": [
            "饶君了悟真如性，未免抛身却入身。",
            "何似更兼修大药，顿超无漏作真人。"
        ],
        "title": "绝句  其一",
        "id": "873611bb-42ca-4719-9930-e64c0c766c03"
    },
    {
        "author": "张伯端",
        "paragraphs": [
            "投胎夺舍及移居，旧住名为四果徒。",
            "若解降龙并伏虎，真金起屋几时枯。"
        ],
        "title": "绝句  其二",
        "id": "ebc6dbcb-dbaf-4b40-935e-0b2aed80bfa7"
    },
    {
        "author": "张伯端",
        "paragraphs": [
            "鉴形闭气思神法，初出艰难後坦途。",
            "倏忽虽能游万国，奈何弃旧却移居。"
        ],
        "title": "绝句  其三",
        "id": "adc70082-b425-4f65-bf8b-48c81745cce4"
    },
    {
        "author": "张伯端",
        "paragraphs": [
            "释氏教人修极乐，亦缘极乐是金方。",
            "大都色相惟兹实，余二非真谩度量。"
        ],
        "title": "绝句  其四",
        "id": "1d81d15a-0d24-40e3-b296-4e6f144d3c82"
    },
    {
        "author": "张伯端",
        "paragraphs": [
            "俗语常言合圣道，宜向其中细寻讨。",
            "能将日用颠倒求，天地尘沙尽成宝。"
        ],
        "title": "绝句  其五",
        "id": "ecc05c14-80e4-416b-adb9-da4c7016532a"
    },
    {
        "author": "张伯端",
        "paragraphs": [
            "女子着青衣，郎君披素练。",
            "见之不可用，用之不可见。",
            "恍惚里相逢，杳冥中有变。",
            "一霎火焰飞，真人自出现。"
        ],
        "title": "五言",
        "id": "73db1c32-e1c3-427c-b594-2869cad21c5d"
    },
    {
        "author": "张伯端",
        "paragraphs": [
            "佛性非同异，千灯共一光。",
            "增之宁解溢，减着且无伤。",
            "取舍皆为过，焚漂总不妨。",
            "见闻知觉法，无一可猜量。"
        ],
        "title": "性地颂  其一",
        "id": "70e8f601-bdf0-4f15-ac65-7649289791d1"
    },
    {
        "author": "张伯端",
        "paragraphs": [
            "如来妙体遍河沙，万象森罗无障遮。",
            "会得圆通真法眼，始知三界是吾家。"
        ],
        "title": "性地颂  其二",
        "id": "5f45d40f-1cf0-4e0e-9c49-3c9d88eafcb6"
    },
    {
        "author": "张伯端",
        "paragraphs": [
            "视之不可见其形，及至呼之又却应。",
            "莫道此声如谷响，若还无谷有何声。"
        ],
        "title": "性地颂  其三",
        "id": "8fa76163-99dd-4943-9a57-135ce6cffc91"
    },
    {
        "author": "张伯端",
        "paragraphs": [
            "一物含闻见觉知，盖诸尘境显其机。",
            "灵常一物尚非有，四者凭何作所依。"
        ],
        "title": "性地颂  其四",
        "id": "80d71966-e8d0-4a3d-afc6-414eb5a08a82"
    },
    {
        "author": "张伯端",
        "paragraphs": [
            "不移一步到西天，端坐诸方在目前。",
            "项後有光犹是幻，云生足下未为仙。"
        ],
        "title": "性地颂  其五",
        "id": "a5a0f4cf-ad07-4480-b141-3fa1ca42f790"
    },
    {
        "author": "张伯端",
        "paragraphs": [
            "求生本自无生，畏灭何曾暂灭。",
            "眼见不如耳见，口说争如鼻说。"
        ],
        "title": "性地颂  其六",
        "id": "fc66c811-ddb0-4111-99da-5103c7dd0765"
    },
    {
        "author": "张伯端",
        "paragraphs": [
            "终日行不曾行，终日坐何曾坐。",
            "修善不成功德，造恶元无罪过。",
            "时人若未明心，莫执此言乱做。",
            "死後须见阎王，难免镬汤碓磨。"
        ],
        "title": "无罪福",
        "id": "498c1c90-c3e6-4198-9a78-26f50ef9e4d2"
    },
    {
        "author": "张伯端",
        "paragraphs": [
            "三界惟心妙理，万物非此非彼。",
            "无一物非我心，无一物是我己。"
        ],
        "title": "三界惟心",
        "id": "569d8b53-d2b2-40bb-87d9-380c07a0450b"
    },
    {
        "author": "张伯端",
        "paragraphs": [
            "见物便见心，无物心不现。",
            "十方通塞中，真心无不遍。",
            "若生知识解，却成颠倒见。",
            "睹境能无心，始见菩提面。"
        ],
        "title": "见物便见心",
        "id": "ae3318fb-7b39-48fc-a706-c9f8a9772966"
    },
    {
        "author": "张伯端",
        "paragraphs": [
            "见了真空空不空，圆明何处不圆通。",
            "根尘心法都无物，妙用方知与物同。"
        ],
        "title": "圆通",
        "id": "cb288295-a819-44d7-a5fd-92eabb8d4e54"
    },
    {
        "author": "张伯端",
        "paragraphs": [
            "万物纵横在目前，随他动静任哗欢。",
            "圆明定慧终无染，似水生莲莲自干。"
        ],
        "title": "随他",
        "id": "5f523aa2-54a7-4d4a-b5cb-9a3d0423051b"
    },
    {
        "author": "张伯端",
        "paragraphs": [
            "一轮明月当虚空，万国清光无障碍。",
            "收之不聚拨不开，前之不进後不退。",
            "彼非远兮此非近，表非外兮里非内。",
            "同中有异异中同，问你傀儡会不会。"
        ],
        "title": "宝月",
        "id": "9bea9978-6781-49fe-be7f-bc30b258140e"
    },
    {
        "author": "张伯端",
        "paragraphs": [
            "藴谛根尘空色，都无一法堪言。",
            "颠倒之见已尽，寂静之体翛然。"
        ],
        "title": "心经颂",
        "id": "f22e7256-3e38-48f3-8ea6-d55ceb82534d"
    },
    {
        "author": "张伯端",
        "paragraphs": [
            "我不异人，人心自异。",
            "人有亲疏，我无彼此。",
            "水陆飞行，等观一体。",
            "贵贱尊卑，首足同己。",
            "我尚非我，何尝有你。",
            "彼此俱无，众泡归水。"
        ],
        "title": "人我",
        "id": "443416a6-9169-46d1-b36d-5c05f1a761e0"
    },
    {
        "author": "张伯端",
        "paragraphs": [
            "曹溪一水分千派，照古澄今无滞碍。",
            "近来学者不穷源，妄指蹄漥为大海。",
            "雪窦老师达真趣，大震雷音椎法鼓。",
            "狮王哮吼出窟来，百兽千邪皆恐惧。",
            "或歌诗，或语句，丁宁指引迷人路。",
            "言辞磊落义高深，击玉敲金响千古。",
            "争奈迷人逐境留，却将言相寻名数。",
            "真如实相本无言，无下无高无有边。",
            "非色非空非二体，十方尘剎一轮圆。",
            "正定何曾分语默，取不得兮舍不得。",
            "但于诸相不留心，即是如来真轨则。",
            "为除妄相将真对，妄若不生真亦晦。",
            "能知真妄两俱非，方得真心无罣碍。",
            "无罣碍兮能自在，一悟顿消穷劫罪。",
            "不施功力证菩提，从此永离生死海。",
            "吾师近而言语畅，留在世间为榜样。",
            "昨宵被我唤将来，把鼻孔穿放杖上。",
            "问他第一义如何，却道有言皆是谤。"
        ],
        "title": "读雪窦禅师祖英集",
        "id": "2619da4e-9a2c-4e6f-8223-c996ab2646a9"
    },
    {
        "author": "张伯端",
        "paragraphs": [
            "佛即心兮心即佛，心佛从来皆妄物。",
            "若知无佛复无心，始是真如法身佛。",
            "法身佛，没模样，一颗圆光含万象。",
            "无体之体即真体，无相之相即实相。",
            "非色非空非不空，不动不静不来往。",
            "无异无同无有无，难取难舍难听望。",
            "内外圆通到处通，一佛国在一沙中。",
            "一粒沙含大千界，一个身心万个同。",
            "知之须会无心法，不染不滞为浄业。",
            "善恶千端无所为，便是南无及迦叶。"
        ],
        "title": "即心是佛颂",
        "id": "75601b65-576c-4849-9e4a-787992c41982"
    },
    {
        "author": "张伯端",
        "paragraphs": [
            "贫儿衣中珠，本自圆明好。",
            "不会自寻求，却数他人宝。",
            "数他宝，终无益，只是教君空费力。",
            "争如认取自家珍，价值黄金千万亿。",
            "此宝珠，光最大，遍照三千大千界。",
            "从来不解少分毫，刚被浮云为障碍。",
            "自从认得此摩尼，泡体空花谁更爱。",
            "佛珠还与我珠同，我性即归佛性海。",
            "珠非珠，海非海，坦然心量包法界。",
            "任你尘嚣满眼前，定慧圆明常自在。",
            "不是空，不是色，内外皎然无壅塞。",
            "六通神慧妙无穷，自利利他宁解极。",
            "见即了，万事毕，绝学无为度终日。",
            "怕兮如未兆婴儿，动止随缘无固必。",
            "不断妄，不修真，真妄之心总属尘。",
            "从来万法皆无相，无相之中有法身。",
            "法身即是天真佛，亦非人兮亦非物。",
            "浩然充塞天地间，只是希夷并恍惚。",
            "垢不染，光自明，无法不从心里生。",
            "心若不生法自灭，即知罪福本无形。",
            "无佛修，无法说，丈夫智见自然别。",
            "出言便作狮子鸣，不似野牛论生灭。"
        ],
        "title": "采珠歌",
        "id": "970b0dce-1e0d-49c4-89f7-97aaff2ede67"
    },
    {
        "author": "张伯端",
        "paragraphs": [
            "如来禅性如水，体静风波自止。",
            "兴居湛湛常清，不独坐时方是。",
            "今人静坐取证，不道全在见性。",
            "性于见里若明，见向性中自定。",
            "定成慧用无穷，是名诸佛神通。",
            "几欲究其体用，但见十方虚空。",
            "空中杳无一物，亦无希夷恍惚。",
            "希恍既不可寻，寻之却成乖失。",
            "只此乖失两字，不可执为凭据。",
            "本心尚乃如空，岂有得失能所。",
            "但将万法遣除，遣令浄尽无余。",
            "豁然圆明自现，便与诸佛无殊。",
            "色身为我桎梏，且恁和光混俗。",
            "举动一切无心，争甚是非荣辱。",
            "生身只是寄居，逆旅主号毗卢。",
            "毗卢不来不去，乃知生灭无余。",
            "或问毗卢何似，只为有相不是。",
            "眼前叶叶尘尘，尘叶非同非异。",
            "况此尘尘叶叶，个个释迦迦叶。",
            "异则万籁皆鸣，同则一风都摄。",
            "若要认得摩尼，莫道得法方知。",
            "有病用他药疗，病差药更何施。",
            "心迷须假法照，心悟法更不要。",
            "又如昏镜得磨，痕垢自然灭了。",
            "本为心法皆妄，故令难尽诸相。",
            "诸相离了何如，是名至真无上。",
            "若欲庄严佛土，平等行慈救苦。",
            "菩提本愿虽深，切莫相中有取。",
            "此为福慧双圆，当来授记居先。",
            "断常纤尘有染，却于诸佛无缘。",
            "翻念凡夫迷执，尽被情爱染习。",
            "只为贪着情多，常生胎卵化湿。",
            "学道须教猛烈，无情心刚似铁。",
            "直饶父母妻儿，又与他人何别。",
            "常守一颗圆光，不见可欲思量。",
            "万法一时无着，说甚地狱天堂。",
            "然後我命在我，空中无升无堕。",
            "出没诸佛土中，不离菩提本坐。",
            "观音三十二应，我当亦从中证。",
            "化现不可思议，尽出逍遥之性。",
            "我是无心禅客，凡事不会拣择。",
            "昔时一个黑牛，今日浑身总白。",
            "有时自歌自笑，傍人道我神少。",
            "争知被褐之形，内怀无价之宝。",
            "更若见我谈空，恰似囫囵吞枣。",
            "此法唯佛能知，凡愚岂解相表。",
            "兼有修禅上人，只学斗口合唇。",
            "夸我问答敏急，却元不识主人。",
            "盖是寻枝摘叶，不解穷究本根。",
            "得根枝叶自茂，无根枝叶难存。",
            "便逞已握灵珠，转于人我难除。",
            "与我灵源妙觉，远隔千里之殊。",
            "此辈可伤可笑，空说积年学道。",
            "心高不肯问人，枉使一生虚老。",
            "乃是愚迷钝根，邪见业重为因。",
            "若向此生不悟，後世争免沉沦。"
        ],
        "title": "禅定指迷歌",
        "id": "bb8d862b-dc28-4372-9e3d-3af4311c2e05"
    },
    {
        "author": "张伯端",
        "paragraphs": [
            "堪笑我心，如顽如鄙。",
            "兀兀腾腾，任物安委。",
            "不解修行，亦不造罪。",
            "不曾利人，亦不私己。",
            "不持戒律，不徇忌讳。",
            "不知礼乐，不行仁义。",
            "人间所能，百无一会。",
            "饥来吃饭，渴来饮水。",
            "困则打睡，觉则行履。",
            "热则单衣，寒则盖被。",
            "无思无量，何忧何喜。",
            "不悔不谋，无念无意。",
            "凡生荣辱，逆旅而已。",
            "林木栖鸟，亦可为比。",
            "来且不禁，去亦不止。",
            "不避不来，无赞无毁。",
            "不厌丑恶，不羡善美。",
            "不趣静室，不远闹市。",
            "不说人非，不夸己是。",
            "不厚尊崇，不薄贱稚。",
            "亲爱冤仇，大小内外。",
            "哀乐得丧，钦侮险易。",
            "心无两睹，坦然一揆。",
            "不为福先，不为祸始。",
            "感而後应，迫而後起。",
            "不畏锋刀，焉怕虎兕。",
            "随物称呼，岂拘名字。",
            "眼不就色，声不来耳。",
            "凡所有相，皆属妄伪。",
            "男女形声，悉非定体。",
            "体相无心，不染不碍。",
            "自在逍遥，物莫能累。",
            "妙觉光圆，映彻表里。",
            "包裹六极，无有遐迩。",
            "光兮非光，如月在水。",
            "取舍既难，复何比拟。",
            "了兹妙用，迥然超彼。",
            "或问所宗，此而已矣。"
        ],
        "title": "无心颂",
        "id": "a5a45957-4b22-43f6-ba6c-768e931611b8"
    },
    {
        "author": "张伯端",
        "paragraphs": [
            "玉走金飞两曜忙，始闻花发又秋霜。",
            "徒夸籛寿千来岁，也似云中一电光。",
            "一电光，何太速，百年都来三万日。",
            "其间寒暑互煎熬，不觉童颜暗中失。"
        ],
        "title": "赠白龙洞刘道人歌  其一",
        "id": "aec91a21-de05-4f00-a91d-b1fc032fd86f"
    },
    {
        "author": "张伯端",
        "paragraphs": [
            "却成恩爱转牵缠。",
            "及乎精竭身枯朽，谁解教君暂驻延。",
            "暂驻延，既无计，不免将身归水逝。",
            "但看古往圣贤人，几个解留身在世。",
            "身在世，也有方，祗为时人没度量。",
            "竞向山中寻草木，伏铅制汞点丹阳。",
            "点丹阳，事迥别，须向坎中求赤血。",
            "捉来离位制阴精，配合调和有时节。",
            "时节正，用媒人，金公姹女结亲姻。",
            "金公偏好骑白虎，姹女常驾赤龙身。",
            "虎来静坐秋山里，龙向碧潭奋身起。",
            "两兽相逢战一场，波浪奔腾如鼎沸。",
            "黄婆丁老助威灵，撼动干坤走神鬼。",
            "须臾战罢云雨收，种个玄珠在泥底。",
            "从此根芽渐长成，随时灌溉抱真精。",
            "十月脱胎吞入口，不觉凡身已有灵。",
            "此个事，世间稀，不是等闲人得知。",
            "夙世若无仙骨分，容易如何得遇之。",
            "得遇之，宜便炼，都缘光景急如箭。",
            "要取鱼时须结罾，莫待临渊空叹羡。",
            "闻君知药已多年，何不收心炼汞铅。",
            "休教烛被风吹灭，六道轮回莫怨天。",
            "近来世上人多诈，尽着布衣称道者。",
            "问他金木是何般，噤口无言如害哑。",
            "却去伏气与休粮，别有门庭道路长。",
            "君不见破迷歌里说，太乙含真法最良。",
            "莫怪言辞多狂劣，只教时人难鉴别。",
            "惟君心与我心同，方敢倾怀向君说。"
        ],
        "title": "赠白龙洞刘道人歌  其二",
        "id": "04b7621a-3206-4030-b1b2-9a6e1e69c5ca"
    },
    {
        "author": "张伯端",
        "paragraphs": [
            "吾家本住石桥北，山镇水关森古木。",
            "桥下涧水彻昆仑，山下有泉香馥郁。",
            "吾居山内实堪夸，遍地均栽不谢花。",
            "山北穴中藏猛虎，出窟哮吼生风霞。",
            "山南潭底隠蛟龙，腾云降雨山蒙蒙。",
            "二兽相逢斗一场，玄味隠伏皆真祥。",
            "景堪美，吾暗喜，自斟自酌醺醺醉。",
            "醉弹一曲无弦琴，琴里声声教仔细。",
            "可煞醉後没人知，昏昏默默恰如痴。",
            "仰观造化工夫妙，日还西出月东归。",
            "天是地，地是天，反覆阴阳合自然。",
            "识得五行颠倒处，指日升霞归洞天。",
            "黄金屋，白玉椽，玉女金童日侍前。",
            "南辰北斗分明布，森罗万象现无边。",
            "无昼夜，要绵绵，聚散周天火候全。",
            "若问金丹端的处，寻师指破水中铅。",
            "木生火，金生水，水火须分前後队。",
            "要辨浮沉识主宾，铅银砂汞方交会。",
            "有刚柔，莫逸意，知足常足归本位。",
            "万神齐贺太平年，恁时国富民欢喜。",
            "此个事，好推理，同道之人知此义。",
            "後来一辈学修真，只说存养并行气。",
            "在眼前，甚容易，得服之人妙难比。",
            "先且去病更延年，用火烹煎变阳体。",
            "学道人，去思已，休问旁门小法制。",
            "只知目下哄得人，不觉自身暗憔悴。",
            "劝後学，须猛絷，莫徒抛家住他地。",
            "妙道不离自家身，岂在千山并万水。",
            "莫因循，自贪鄙，火急寻师觅玄旨。",
            "在生若不学修行，未必来生甚胎里。",
            "既有心，要终始，人生大事惟生死。",
            "皇天若负道心人，令我三涂为下鬼。"
        ],
        "title": "石桥歌",
        "id": "8c746cb8-687f-4862-a8b8-3eb72cb2ca59"
    },
    {
        "author": "王安石",
        "paragraphs": [
            "四山翛翛映赤日，田背坼如龟兆出。",
            "湖阴先生坐草室，看踏沟车望秋实。",
            "雷蟠电掣云滔滔，夜半载雨输亭皋。",
            "旱禾秀发埋牛尻，豆死更苏肥荚毛。",
            "倒持龙骨挂屋敖，买酒浇客追前劳。",
            "三年五谷贱如水，今见西成复如此。",
            "元丰圣人与天通，千秋万岁与此同。",
            "先生在野故不穷，击壤至老歌元丰。"
        ],
        "title": "元丰行示德逢",
        "id": "42bb9e3e-9558-4d5d-a075-be4f3fe20d4f"
    },
    {
        "author": "王安石",
        "paragraphs": [
            "歌元丰，十日五日一雨风。",
            "麦行千里不见土，连山没云皆种黍。",
            "水秧绵绵复多稌，龙骨长干挂梁梠。",
            "鲥鱼出网蔽洲渚，荻笋肥甘胜牛乳。",
            "百钱可得酒斗许，虽非社日长闻鼓。",
            "吴儿蹋歌女起舞，但道快乐无所苦。",
            "老翁堑水西南流，杨柳中间杙小舟。",
            "乘兴欹眠过白下，逢人欢笑得无愁。"
        ],
        "title": "後元丰行",
        "id": "694cea59-f5f0-4415-8171-18455fdb7de6"
    },
    {
        "author": "王安石",
        "paragraphs": [
            "水菽中岁乐，鼎茵暮年悲。",
            "同胞苦零落，会合尚凄其。",
            "况乃梦乖阔，伤怀而赋诗。",
            "诗言道路寒，乃似北征时。",
            "叔兮今安否，季也来何迟。",
            "中夜遂不眠，辗转涕流离。",
            "老我孤主恩，结草以为期。",
            "冀叔善事国，有知无不为。",
            "千里永相望，昧昧我思之。",
            "幸唯季优游，岁晚相携持。",
            "于焉可晤语，水木有茅茨。",
            "畹兰伫归憩，绕屋正华滋。"
        ],
        "title": "夜梦与和甫别如赴北京时和甫作诗觉而有作因寄纯甫",
        "id": "160c583f-fb64-445e-94e4-2a977ea21735"
    },
    {
        "author": "王安石",
        "paragraphs": [
            "画史纷纷何足数，惠崇晚出吾最许。",
            "旱云六月涨林莽，移我翛然堕洲渚。",
            "黄芦低摧雪翳土，鳬雁静立将俦侣。",
            "往时所历今在眼，沙平水澹西江浦。",
            "暮气沈舟暗鱼罟，欹眠呕轧如闻橹。",
            "颇疑道人三昧力，异域山川能断取。",
            "方诸承水调幻药，洒落生绡变寒暑。",
            "金坡巨然山数堵，粉墨空多真漫与。",
            "大梁崔白亦善画，曾见桃花浄初吐。",
            "酒酣弄笔起春风，便恐漂零作红雨。",
            "流鶑探枝婉欲语，蜜蜂掇蕊随翅股。",
            "一时二子皆绝艺，裘马穿羸久羁旅。",
            "华堂岂惜万黄金，苦道今人不如古。"
        ],
        "title": "纯甫出释惠崇画要予作诗",
        "id": "fe71f7dd-9026-42ca-9b56-05fd95a7b7b4"
    },
    {
        "author": "王安石",
        "paragraphs": [
            "徐熙丹青盖江左，杏枝偃蹇花婀娜。",
            "一见真谓值芳时，安知有人盘礴臝。",
            "同朝众史共排媢，亦欲学之无自可。",
            "锦囊深贮几春风，借问此木何时果。"
        ],
        "title": "徐熙花",
        "id": "6059152a-4964-4057-b998-ef397625e69e"
    },
    {
        "author": "王安石",
        "paragraphs": [
            "往时濯足潇湘浦，独上九疑寻二女。",
            "苍梧之野烟漠漠，断垄连冈散平楚。",
            "暮年伤心波浪阻，不意画中能更睹。",
            "燕公侍书燕王府，王求一笔终不与。",
            "奏论谳死误当赦，全活至今何可数。",
            "仁人义士埋黄土，祗有粉墨归囊褚。"
        ],
        "title": "燕侍郎山水",
        "id": "c8bbb5bf-9914-47ea-bdca-af68936325ed"
    },
    {
        "author": "王安石",
        "paragraphs": [
            "江南种菜漫阡陌，紫芥绿菘何所直。",
            "陶生画此共言好，一幅往往黄金百。",
            "北山老圃不外慕，但守荒畦斸荆棘。",
            "陶生养目渠养腹，各以所能为物役。"
        ],
        "title": "陶缜菜示德逢",
        "id": "5b8a40f2-a15f-4d34-82ce-c095d4c82e15"
    },
    {
        "author": "王安石",
        "paragraphs": [
            "朔风积夜雪，明发洲渚浄。",
            "开门望钟山，松石皓相映。",
            "故人过我宿，未尽跻攀兴。",
            "而我方渺然，长波一归艇。",
            "款段庶可策，柴荆当未暝。",
            "与子出东冈，墙西扫新径。"
        ],
        "title": "己未耿天骘着作自乌江来予逆沈氏妹于白鹭洲遇雪作此诗寄天骘",
        "id": "9ad3f76d-0a6d-4dd2-a131-e4c724ceba0f"
    },
    {
        "author": "王安石",
        "paragraphs": [
            "往时江总宅，近在青溪曲。",
            "井灭非故桐，台倾尚余竹。",
            "池塘三四月，菱蔓芙蕖馥。",
            "蒲柳亦竞时，冥冥一川绿。",
            "方坻最所爱，意谓可穿筑。",
            "欲往无舟梁，长年寄心目。",
            "故人晚得此，心事付草木。",
            "消摇檐宇新，揽结蹊隧熟。",
            "更能适我愿，中水开茆屋。",
            "鬼营诛荒梗，人境扫喧黩。",
            "濠鱼浄留连，海鸟暖追逐。",
            "岂无方外客，于此停高躅。",
            "忆初桑落时，要我岂非夙。",
            "蚕眠忽欲老，一个未言速。",
            "当缘东门水，尚涩南浦舳。",
            "吾庐虽隠翳，赏眺还自足。",
            "横陂受後涧，直堑输前渎。",
            "跳鳞出重锦，舞羽堕软玉。",
            "碧筩递舒卷，紫角联出缩。",
            "千枝孙峄阳，万本毋淇澳。",
            "满门陶令株，弥岸韩侯蔌。",
            "尚复有野物，与公新听瞩。",
            "金钿拥芜菁，翠被敷苜蓿。",
            "虾蟆能作技，科斗似可读。",
            "棂轩俯北渚，花气时度谷。",
            "耘锄聊效颦，缔构行可续。",
            "荒乘傥不倦，一昼敢辞卜。",
            "虽无北海酒，乃有平津肉。",
            "翛翛仙李枝，城市久烦促。",
            "寄声与俱来，荫我台上谷。"
        ],
        "title": "招约之职方并示正甫书记",
        "id": "ae2d2873-0b58-4130-bc46-4ce026a33b33"
    },
    {
        "author": "王安石",
        "paragraphs": [
            "世传一尾龟百龄，此龟逮见隋唐兴。",
            "虽然天幸免焦灼，想屡缩颈愁严凝。",
            "前年赴海不量力，欲替鳌负三崚嶒。",
            "番禺使君邂逅见，知困簸荡因嗟矜。",
            "疾呼余且设网取，以组系首𪚫穿绳。",
            "北归与俱度大庾，两夫赑屃苦不胜。",
            "舣船秦淮担送我，云此一可当十朋。",
            "昔人宝龟谓神物，奉事槁骨尤兢兢。",
            "残民灭国递争夺，有此乃敢司黎烝。",
            "于时睹甲别贵贱，太卜藏法传昆仍。",
            "岂如元君须见梦，初知欢喜得未曾。",
            "自从九江罢纳锡，众渔贱弃秋不登。",
            "卜人官废亦已久，果猎谁复知殊称。",
            "今君此宝世莫识，我亦坐视心瞢瞢。",
            "搘床纔堪比瓦砾，当粟孰肯捐斗升。",
            "糁头腥臊何足嗜，曳尾污秽适可憎。",
            "盛溲除聋岂必验，蹈背出险安敢凭。",
            "刳肠以占幸无事，卷殻而食病未能。",
            "如闻翕息可视效，乃往有堕崖千层。",
            "仰窥朝阳俯引气，亦得难老如冈陵。",
            "谅能学此真寿类，世论妄以虫疑冰。",
            "嗟余老矣倦呼吸，起晏光景难瞻承。",
            "但知故人所玩惜，每戒异物相侵陵。",
            "唯忧盗贼今好卜，夜半劫请无威惩。",
            "复恐嚵夫负之走，并窃老木为薪蒸。",
            "浅樊荒圃不可保，守视且寄钟山僧。"
        ],
        "title": "同王浚贤良赋龟得升字",
        "id": "a931318f-856a-4094-bb62-661073cb223f"
    },
    {
        "author": "王安石",
        "paragraphs": [
            "今年钟山南，随分作园囿。",
            "凿池构吾庐，碧水寒可漱。",
            "沟西雇丁壮，担土为培塿。",
            "扶疏三百株，莳梀最高茂。",
            "不求鹓雏实，但取易成就。",
            "中空一丈地，斩木令结构。",
            "五楸东都来，斸以遶檐溜。",
            "老来厌世语，深卧塞门窦。",
            "赎鱼与之游，喂鸟见如旧。",
            "独当邀之子，商略终宇宙。",
            "更待春日长，黄鹂弄清昼。"
        ],
        "title": "示元度",
        "id": "79d7d470-33e7-470f-9715-8ea9e17baf44"
    },
    {
        "author": "王安石",
        "paragraphs": [
            "初登张公门，公子始冠帻。",
            "于今见公子，与我偕鬓白。",
            "山林坐语笑，宛我在公侧。",
            "岂惟貌如之，侃侃有公德。",
            "忆公营濑乡，许我归作客。",
            "我归公既逝，惆怅难再得。",
            "得子如得公，交怀我忻戚。",
            "漂摇将安往，税驾止一昔。",
            "寤言且勿寐，庶以永今夕。",
            "何时复能还，裹饭冶城宅。"
        ],
        "title": "仲明父至宿明日遂行",
        "id": "573abe42-958d-49ad-aa47-90430a442b76"
    },
    {
        "author": "王安石",
        "paragraphs": [
            "石梁度空旷，茅屋临清炯。",
            "俯窥娇饶杏，未觉身胜影。",
            "嫣如景阳妃，含笑堕宫井。",
            "怊怅有微波，残妆坏难整。"
        ],
        "title": "杏花",
        "id": "6a48b229-70ee-40ca-a210-24aff44e4720"
    },
    {
        "author": "王安石",
        "paragraphs": [
            "君家段干木，为义畏人侵。",
            "冯轼信厚礼，逾垣终褊心。",
            "川坻宁有此，园屋谅非今。",
            "雨过梅柳浄，潮来蒲稗深。",
            "种芳弥近渚，伐翳取遥岑。",
            "清节亦难尚，旷怀差易寻。",
            "子猷怜水竹，逸少惬山林。",
            "况复能招我，亲题汉上襟。"
        ],
        "title": "奉酬约之见招",
        "id": "a39247c6-bc9e-42fb-86ee-f76070c226ce"
    },
    {
        "author": "王安石",
        "paragraphs": [
            "伯姬不见我，乃今始七龄。",
            "家书无虚月，岂异常归宁。",
            "汝夫缀卿官，汝儿亦搢綖。",
            "儿已受师学，出蓝而更青。",
            "女复知女功，婉嫕有典刑。",
            "自吾舍汝东，中父继在廷。",
            "小父数往来，吉音汝每聆。",
            "既嫁可愿怀，孰如汝所丁。",
            "而吾与汝母，汤熨幸小停。",
            "丘园禄一品，吏卒给使令。",
            "膏粱以晚食，安步而车軿。",
            "山泉皋壤间，适志多所经。",
            "汝何思而忧，书每说涕零。",
            "吾庐所封殖，岁久愈华菁。",
            "岂特茂松竹，梧楸亦冥冥。",
            "芰荷美花实，弥漫争沟泾。",
            "诸孙肯来游，谁谓川无舲。",
            "姑示汝我诗，知嘉此林垌。",
            "末有拟寒山，觉汝耳目荧。",
            "因之授汝季，季也亦淑灵。"
        ],
        "title": "寄吴氏女子",
        "id": "fd62416c-b779-41c8-a248-7d0b3da62ef6"
    },
    {
        "author": "王安石",
        "paragraphs": [
            "君胸寒而痞，我齿热以摇。",
            "无方可捄药，相值久无憀。",
            "欲寻秦越人，魂逝莫能招。",
            "但当观此身，不实如芭蕉。"
        ],
        "title": "赠约之",
        "id": "05b9809f-e733-496e-a3c8-c720ead57b75"
    },
    {
        "author": "王安石",
        "paragraphs": [
            "山樊老惮暑，独寤无所适。",
            "湖阴宛在眼，旷若千里隔。",
            "遥闻青秧底，复作龟兆坼。",
            "占岁以知子，将勤而後食。",
            "穿沟取西港，此计当未获。",
            "翛翛两龙骨，岂得长挂壁。",
            "晤言久不嗣，作苦何时息。",
            "炎天不可触，怅望新舂白。"
        ],
        "title": "寄杨德逢",
        "id": "d306bdbc-d24d-4645-bef2-22f0dcc2ca56"
    },
    {
        "author": "王安石",
        "paragraphs": [
            "一雨洗炎蒸，旷然心志适。",
            "如输浮幢海，灭火十八隔。",
            "俯观风水涌，仰视电云坼。",
            "知公开霁後，过我言不食。",
            "翻愁陂路长，泥淖困臧获。",
            "明明吾有怀，如日照东壁。",
            "莫逢田父归，倚杖问消息。",
            "渠来那得度，南荡今已白。"
        ],
        "title": "再次前韵寄杨德逢",
        "id": "1827dab7-7b24-4362-acb5-9e96e92856a8"
    },
    {
        "author": "王安石",
        "paragraphs": [
            "月出映沟坻，烟升隠墟落。",
            "寒鱼占窟聚，暝鸟投枝泊。",
            "亭皋闭晚市，陇首归新获。",
            "伫子终不来，青灯耿林壑。"
        ],
        "title": "仲明父不至",
        "id": "ff8789c2-c5ab-46b1-8264-a264cc836c6c"
    },
    {
        "author": "王安石",
        "paragraphs": [
            "靖节爱吾庐，猗玗乐吾耳。",
            "适野无世諠，吾今亦如此。",
            "纷纷旧可厌，俗子今扫轨。",
            "使君气相求，眷顾未云已。",
            "追随上东岭，俯仰多可喜。",
            "何以况清明，朝阳丽秋水。",
            "微云会消散，岂久污尘滓。",
            "所怀在分衿，藉草泪如洗。"
        ],
        "title": "与吕望之上东岭",
        "id": "32ce9fe3-b494-4fec-a225-968b58d60a9c"
    },
    {
        "author": "王安石",
        "paragraphs": [
            "念方与子违，戃怳夜不眠。",
            "起视明星高，整驾出东阡。",
            "聊为山水游，以写我心悁。",
            "知子不餔糟，相与酌云泉。"
        ],
        "title": "与望之至八功德水",
        "id": "f7563280-acbd-4d8d-844f-519fd526242b"
    },
    {
        "author": "王安石",
        "paragraphs": [
            "念子且行矣，要子过我庐。",
            "汲我山下泉，煮我园中蔬。",
            "知子有仁心，不忍钩我鱼。",
            "我池在人境，不与钩獭居。",
            "亦复无虫蛆，出没争腐余。",
            "食罢往游观，鱍鱍藻与蒲。",
            "清波映白日，摆尾扬其须。",
            "岂鱼有此乐，而我与子无。",
            "击壤谣圣时，自得以为娱。"
        ],
        "title": "要望之过我庐",
        "id": "e97ed525-8d8b-4023-a1c2-debc396f3fa8"
    },
    {
        "author": "王安石",
        "paragraphs": [
            "子来我乐只，子去悲如何。",
            "谓言且少留，大舸已凌波。",
            "闇黮虽莫测，皇明迈羲娥。",
            "修门归有时，京水非汨罗。"
        ],
        "title": "闻望之解舟",
        "id": "d10bfac6-a8b9-4fb7-8e79-22997e69937a"
    },
    {
        "author": "王安石",
        "paragraphs": [
            "法云但见脊，细路埋桑麻。",
            "扶舆度焰水，窈窕一川花。",
            "一川花好泉亦好，初晴涨绿深于草。",
            "汲泉养之花不老，花底幽人自衰槁。"
        ],
        "title": "法云",
        "id": "67250c02-e36b-48d5-b6bd-a42f55c0709a"
    },
    {
        "author": "王安石",
        "paragraphs": [
            "残暑安所逃，弯碕北窗北。",
            "伐翳作清旷，培芳卫岑寂。",
            "投衣挂青枝，敷簟取一息。",
            "凉风过碧水，俯见游鱼食。",
            "永怀少陵诗，菱叶浄如拭。",
            "谁当共新甘，紫角方可摘。"
        ],
        "title": "弯碕",
        "id": "52bfda55-3de1-4d3d-97ed-c2a7679f68e5"
    },
    {
        "author": "王安石",
        "paragraphs": [
            "山泉堕清陂，陂月临静路。",
            "惜哉此佳境，独赏无与晤。",
            "埭口哆陂阴，要予水西去。",
            "呼僮拥草垡，复使东南注。"
        ],
        "title": "月夜二首  其一",
        "id": "0c88fdec-c85e-4cb5-8a4c-ad88255d42f4"
    },
    {
        "author": "王安石",
        "paragraphs": [
            "蹋月看流水，水明摇荡月。",
            "草木已华滋，山川复清发。",
            "褰裳伏槛处，绿浄数毛发。",
            "谁能挽姮娥，俯濯凌波袜。"
        ],
        "title": "月夜二首  其二",
        "id": "33ffb8ea-4031-4ec3-8d3c-0a6aa45e42a1"
    },
    {
        "author": "王安石",
        "paragraphs": [
            "自予营北渚，数至两山间。",
            "临路爱山好，出山愁路难。",
            "山花如水浄，山鸟与云闲。",
            "我欲抛山去，山仍劝我还。",
            "祗应身後冢，亦是眼中山。",
            "且复依山住，归鞍未可攀。"
        ],
        "title": "两山间",
        "id": "459445a0-006e-4b06-ae04-5421ad4686e0"
    },
    {
        "author": "王安石",
        "paragraphs": [
            "南康父老传史君，疾呼急索初不闻。",
            "未尝遣汲谷帘水，三岁只望香炉云。",
            "云徐无心澹无滓，史君恬静亦如此。",
            "飙然一去扫遗阴，便觉歊烦怅千里。",
            "归田负戴子与妻，圃蔬园果西山西。",
            "出门亭皋百顷绿，望云纔喜雨一犁。",
            "我知新亭望云好，欲斸比邻成二老。",
            "莫嫌鸡黍数往来，为报襄阳德公嫂。"
        ],
        "title": "题南康晏史君望云亭",
        "id": "ef3faa4f-8a59-435d-b9de-6e283a337e70"
    },
    {
        "author": "王安石",
        "paragraphs": [
            "朝寻东郭来，西路历洊亭。",
            "众山若怨思，惨澹长眉青。",
            "迸水泣幽咽，复如语丁宁。",
            "岂予久忘之，而欲我小停。",
            "歇鞍松柏间，坐起俯轩棂。",
            "秋日幸未暮，奈何雨冥冥。"
        ],
        "title": "洊亭",
        "id": "532a1909-a2a7-4f97-8034-f67945f94c68"
    },
    {
        "author": "王安石",
        "paragraphs": [
            "翛然光宅淮之阴，扶舆独来止中林。",
            "千秋钟梵已变响，十亩桑竹空成阴。",
            "昔人倨堂有妙理，高座翳绕天花深。",
            "红葵紫苋复满眼，往事无迹难追寻。"
        ],
        "title": "光宅寺",
        "id": "bee54f43-3f85-4ee4-b6ed-f9ed4114448a"
    },
    {
        "author": "王安石",
        "paragraphs": [
            "门前杨柳二三月，枝条绿烟花白雪。",
            "呼僮羁我果下骝，欲寻南冈一散愁。",
            "缘冈初日沟港浄，与我门前绿相映。",
            "隔淮仍见袅袅垂，伫立怊怅去年时。",
            "杏花园西光宅路，草暖沙晴正好渡。",
            "兴尽无人檝迎我，却随倦鸦归薄暮。"
        ],
        "title": "春日晚行",
        "id": "a3cd7312-c4ca-4d84-847c-69c35088e4e8"
    },
    {
        "author": "王安石",
        "paragraphs": [
            "老年少忻豫，况复病在床。",
            "汲水置新花，取慰此流芳。",
            "流芳秪须臾，我亦岂久长。",
            "新花与故吾，已矣两可忘。"
        ],
        "title": "新花",
        "id": "9d7b0289-c2da-472d-bc1e-31da1773e00c"
    },
    {
        "author": "王安石",
        "paragraphs": [
            "四皓秦汉时，招招莫能致。",
            "紫芝可以饱，粱肉非所嗜。",
            "谷广水涣涣，山长云泄泄。",
            "与其贵而拘，不若贱而肆。"
        ],
        "title": "四皓二首  其一",
        "id": "757ad155-2a37-4cad-9866-8e46b1bfd6b3"
    },
    {
        "author": "王安石",
        "paragraphs": [
            "秦驱九州逃，知力起经纶。",
            "重利诱众策，颇知聚秦民。",
            "颓然此四老，上友千载魂。",
            "采芝商山中，一视汉与秦。",
            "灵珠在泥沙，光景不可昏。",
            "道德虽避世，余风回至尊。",
            "嫡孽一朝正，留侯果知言。",
            "出处但有礼，废兴岂所存。"
        ],
        "title": "四皓二首  其二",
        "id": "fea9433c-58a2-487d-9e40-700fb7e76013"
    },
    {
        "author": "王安石",
        "paragraphs": [
            "予常值真人，能藏毒而宁。",
            "能纳秽若浄，能易膻使馨。",
            "能解身赫赫，能逆知冥冥。",
            "日唯汝心撄，而汝耳目荧。",
            "廓然而无营，其孰扰汝灵。",
            "神奇实主汝，厥通莫之令。",
            "嘻予岂不知，黄帝与焦螟。",
            "死心而废形，乃可少闻霆。",
            "顾今亲遘之，于吾独剽聆。",
            "刳心事斯语，自儆以书铭。"
        ],
        "title": "真人",
        "id": "3c10e4d3-c7aa-4d64-a809-0a3b93cdeb0c"
    },
    {
        "author": "王安石",
        "paragraphs": [
            "建业东郭，望城西堠。",
            "千嶂承宇，百泉绕溜。",
            "青遥遥兮纚属，绿宛宛兮横逗。",
            "积李兮缟夜，崇桃兮炫昼。",
            "兰馥兮众植，竹娟兮常茂。",
            "柳蔫绵兮含姿，松偃蹇兮献秀。",
            "鸟跂兮下上，鱼跳兮左右。",
            "顾我兮适我，有斑兮伏兽。",
            "感时物兮念汝，迟汝归兮携幼。"
        ],
        "title": "寄蔡氏女子二首  其一",
        "id": "a2b7c71b-343d-486a-b7cf-57a5a39b41f0"
    },
    {
        "author": "王安石",
        "paragraphs": [
            "我营兮北渚，有怀兮归女。",
            "石梁兮以苫盖，绿阴阴兮承宇。",
            "仰有桂兮俯有兰，嗟汝归兮路岂难。",
            "望超然之白云，临清流而长叹。"
        ],
        "title": "寄蔡氏女子二首  其二",
        "id": "d745c1ae-e801-4245-a409-f4d5e00a8c05"
    },
    {
        "author": "王安石",
        "paragraphs": [
            "梦传失之妄，昼冀见而想。",
            "岂伊不可怀，而使我心往。",
            "山林老颠眴，数日占黄壤。",
            "舟舆来何迟，北望屡戃怳。",
            "西城荠花时，落魄随两桨。",
            "岁晚洲渚浄，水消烟渺莽。",
            "踌蹰壁上字，期我无乃{辶壬}。"
        ],
        "title": "梦黄吉甫",
        "id": "bb5809a4-6e04-4dd0-90c2-c7da9aebac83"
    },
    {
        "author": "王安石",
        "paragraphs": [
            "定林瞰土山，近乃在眉睫。",
            "谁谓秦淮广，正可藏一艓。",
            "朝予欲独往，扶惫强登涉。",
            "蔡侯闻之喜，喜色见两颊。",
            "呼鞍追我马，亦以两黥挟。",
            "敛书付衣囊，裹饭随药笈。",
            "翛翛阿兰若，土木老山胁。",
            "鼓钟卧空旷，簨簴雕捷业。",
            "升堂廓无主，考击谁敢辄。",
            "坡陀谢公冢，藏椁久穿劫。",
            "百金买酒地，野老今行馌。",
            "缅怀起东山，胜践比稠叠。",
            "于时国累卵，楚夏血常喋。",
            "外实备艰梗，中仍费调燮。",
            "公能觉如梦，自喻一蝴蝶。",
            "桓温适自毙，苻坚方天厌。",
            "且可缓九锡，宁当快一捷。",
            "彼哉斗筲人，得丧易矜怯。",
            "妄言屐齿折，吾欲刊史牒。",
            "伤心新城埭，归意终难惬。",
            "漂摇五城舟，尚想浮河檝。",
            "千秋陇东月，长照西州堞。",
            "岂无华屋处，亦捉蒲葵箑。",
            "碎金谅可惜，零落随秋叶。",
            "好事所传玩，空残法书帖。",
            "清谈眇不嗣，陈迹怳如接。",
            "东阳故侯孙，少小同鼓箧。",
            "一官初岭海，仰视飞鸢跕。",
            "穷归放款段，高卧停远蹀。",
            "牵襟肘即见，着帽耳纔擪。",
            "数椽危败屋，为我炊陈浥。",
            "虽无膏污鼎，尚有羹濡筴。",
            "纵言及平生，相视开笑靥。",
            "邯郸枕上事，且饮且田猎。",
            "或昏眠委翳，或妄走超躐。",
            "或叫号而寤，或哭泣而魇。",
            "幸哉同圣时，田里老安帖。",
            "易牛以宝剑，击壤胜弹铗。",
            "追怜衰晋末，此土方岌业。",
            "强偷须臾乐，抚事终愁惵。",
            "予虽天戮民，有械无接折。",
            "翁今贫而静，内热非复叶。",
            "予衰极今岁，傥与鸡梦协。",
            "委蜕亦何恨，吾儿已长鬣。",
            "翁虽齿长我，未见白可镊。",
            "祝翁尚难老，生理归善摄。",
            "久留畏年少，讥我两呫嗫。",
            "束火扶路还，宵明狐兔慑。",
            "蔡侯雄俊士，心憭形亦谍。",
            "异时能飞鞚，快若五陵侠。",
            "胡为阡陌间，踠足仅相蹑。",
            "谅欲交辔语，呿予不能嗋。"
        ],
        "title": "游土山示蔡天启秘校",
        "id": "14ac105f-483c-47dc-a07f-68041be57374"
    },
    {
        "author": "王安石",
        "paragraphs": [
            "蔡侯东方来，取友无所挟。",
            "翛翛一囊衣，偶以一书笈。",
            "定林朝自炊，有匕或无筴。",
            "时时羹藜藿，镬大苦难燮。",
            "骄顽遂敢侮，有甚观骈胁。",
            "澹然山谷中，变色未尝辄。",
            "始见类欺魄，寒暄粗酬接。",
            "从容与之语，烂漫无不涉。",
            "奇经可治疾，秘祝可解魇。",
            "巫医之所知，瞽史之所业。",
            "载车必百两，独以方寸摄。",
            "微言归易悟，疾若髭赴镊。",
            "天机信卓越，学等何足躐。",
            "纵谈及既往，每与唐许协。",
            "扬雄尚汉儒，韩愈真秦侠。",
            "好大人谓狂，知微乃如谍。",
            "惟初造文字，人惑鬼愁慑。",
            "秦愚既改罪，新眊仍易叠。",
            "六书遂失指，隶草矜敏捷。",
            "谁珍坛山刻，共赏兰亭帖。",
            "东京一祭酒，收拾偶予惬。",
            "少尝妄思索，老懒因退怯。",
            "侯方习篆籀，寸管静尝擪。",
            "深原道德意，助我耕且猎。",
            "昔功恐唐捐，异味今得馌。",
            "京口媚学子，追师尝劫劫。",
            "陆赢淮汴粮，水僦湖海艓。",
            "远求而近遗，如目不见睫。",
            "伪凤易悦楚，真龙反惊叶。",
            "闻予再三叹，往往心不厌。",
            "或自逸而走，或呿而不嗋。",
            "或嗤元郎漫，或訾白翁嗫。",
            "铄金徒欲消，韫玉岂愁浥。",
            "贤愚有定分，咄汝无喋喋。",
            "跨鞍随我游，曳屣联我跕。",
            "照泉挹清泚，跂石缘嵬嶪。",
            "东陂数鯈鱼，西崦追蛱蝶。",
            "翳林窥抟黍，藉草听批颊。",
            "黄寻远莲须，红阅邻杏靥。",
            "荏苒光景流，杨园忽无叶。",
            "扶痾归未久，吾见喜宁帖。",
            "褰裳告我去，禄仕当随牒。",
            "萧晨秣款段，归骑得追蹑。",
            "谓言循东路，复出西城堞。",
            "行矣忍羁旅，无鱼勿弹铗。",
            "天闲久索骥，骏足方腾蹀。",
            "长驱勿骄矜，小踠亦勿惵。",
            "鹏飞九万里，勿借风一箑。",
            "溟波浩难穷，勉自养鳞鬣。",
            "爵禄实天械，功名为接折。",
            "宁能复与我，摇漾秦淮檝。",
            "附书勿辞频，隔岁期满箧。"
        ],
        "title": "再用前韵寄蔡天启",
        "id": "e32af978-6892-4efc-9c81-60c00b1e42ee"
    },
    {
        "author": "王安石",
        "paragraphs": [
            "叶侯越着姓，胄出实楚叶。",
            "缙云虽穷远，冠盖传累叶。",
            "心大有所潜，肩高未尝胁。",
            "飘飘凌云意，强御莫能慑。",
            "辟雍海环流，用汝作舟檝。",
            "开胸出妙义，可发蒙起魇。",
            "词如太阿锋，谁敢触其铗。",
            "听之心凛然，难者口因嗋。",
            "抟飞欲峨峨，锻堕今跕跕。",
            "忘情塞上马，适志梦中蝶。",
            "若金静无求，在冶惟所挟。",
            "载醪但彼惑，馈浆非我谍。",
            "经纶安所施，有寓聊自惬。",
            "棋经看在手，棋诀传满箧。",
            "坐寻棋势打，侧写棋图贴。",
            "携持山林屐，刺擿沟港艓。",
            "一枰尝自副，当热宁忘箑。",
            "反嗤褦襶子，但守一经笈。",
            "亡羊等残生，朽筴何足折。",
            "欢然值手敌，便与对匕筴。",
            "纵横子堕局，腷膊声出堞。",
            "樵父弛远担，牧奴停晏馌。",
            "旁观各技痒，窃议儿女嗫。",
            "所矜在得丧，闻此更心惵。",
            "熟视笼两手，徐思捻长鬣。",
            "微吟静愔愔，坚坐高帖帖。",
            "未快岩谷叟，斧柯尝烂浥。",
            "趋边耻局缩，穿腹愁危嶪。",
            "或撞关以攻，或觑眼而擪。",
            "或羸行伺击，或猛出追蹑。",
            "垂成忽破坏，中断俄连接。",
            "或外示闲暇，伐事先和燮。",
            "或冒突超越，鼓行令震叠。",
            "或粗见形势，驱除令远蹀。",
            "或开拓疆境，欲并包总摄。",
            "或仅残尺寸，如黑子着靥。",
            "或横溃解散，如尸僵血喋。",
            "或惭如告亡，或喜如献捷。",
            "陷敌未甘虏，报仇方借侠。",
            "讳输宁断头，悔悞乃批颊。",
            "终朝已罢精，既夜未交睫。",
            "翻然悟且叹，此何宜劫劫。",
            "孟轲恶妨行，陶侃惩废业。",
            "扬雄有前言，韦曜存往牒。",
            "晋臣抑帝手，捘侯何啻涉。",
            "冶城子争道，拒父乃如辄。",
            "争也实逆德，岂如私斗怯。",
            "艺成况穷苦，此殆天所厌。",
            "如今刘与李，伦等安可躐。",
            "试令取一毫，亦乏寸金镊。",
            "以此待君子，未与回参协。",
            "操具投诸江，道耕而德猎。"
        ],
        "title": "用前韵戏赠叶致远直讲",
        "id": "4a8d8c1f-59a2-4efa-a9f3-18014e7e3b0d"
    },
    {
        "author": "王安石",
        "paragraphs": [
            "白鹤声可怜，红鹤声可恶。",
            "白鹤静无匹，红鹤喧无数。",
            "白鹤招不来，红鹤挥不去。",
            "长松受秽死，乃以红鹤故。",
            "北山道人曰，美者自美，吾何为而喜。",
            "恶者自恶，吾何为而怒。",
            "去自去耳，吾何阙而追。",
            "来自来耳，吾何妨而拒。",
            "吾岂厌喧而求静，吾岂好丹而非素。",
            "汝谓松死吾无依邪，吾方舍阴而坐露。"
        ],
        "title": "白鹤吟示觉海元公",
        "id": "a388c8d8-9fe9-4453-9b95-399d2e2afe8c"
    },
    {
        "author": "王安石",
        "paragraphs": [
            "道人深北山为家，宴坐白露眠苍霞。",
            "手扶棁杖虽老矣，走险尚可追麏麚。",
            "踞堂俯视何所有，窈窕樛木垂榠樝。",
            "深寻石路仍有栗，持以馈我因烹茶。"
        ],
        "title": "示安大师",
        "id": "01411f25-fcb9-4854-9c55-041fde8ec865"
    },
    {
        "author": "王安石",
        "paragraphs": [
            "宿雨转歊烦，朝云拥清迥。",
            "萧萧碧柳软，脉脉红蕖靓。",
            "默卧如有怀，荒乘岂无兴。",
            "幽人适过我，共取墙阴径。"
        ],
        "title": "示宝觉",
        "id": "6330ddd5-e8e1-44af-86e9-f39daf30398a"
    },
    {
        "author": "王安石",
        "paragraphs": [
            "昨登定林山，俯视东南陔。",
            "但见一方白，莫知所从来。",
            "湿银注寒晶，奁以青培堆。",
            "迢迢晻霭中，疑有白玉台。",
            "是夕清风兴，烦云豁然开。",
            "常娥攀桂枝，顾景久徘徊。",
            "杖藜忽高秋，陈迹与子陪。",
            "壮观非复昔，平芜夜莓苔。"
        ],
        "title": "定林示道原",
        "id": "c55320f1-d83c-448c-986a-e82b1694295e"
    },
    {
        "author": "王安石",
        "paragraphs": [
            "我所思兮在彭蠡，一奁寒晶径千里。",
            "天低绀滑风静止，月澹星渟尤可喜。",
            "亦复可怜波浪起，琉璃崩嵌涌颠絫。",
            "万斛之舟簸一苇，超邑越都如历指。",
            "岸沙雪积山云委，云半飞泉挂龙尾。",
            "跳空散作平地水，牛乳芳甘那得比。",
            "萝茑冥冥荫演迤，稍上寻源出奇诡。",
            "像图释迦祠老子，台殿晻霭相重累。",
            "石槽环除逗清泚，松竹靓深无虎虺。",
            "其徒翛然弃尘滓，虽未应真终适己。",
            "黄侯可与谈妙理，视弃荣宦犹弊屣。",
            "每采紫芝求石髓，我欲从之倦游徙。",
            "谷城公孙能若此，五老闻之当启齿。",
            "寄声五老吾念尔，相见无时老将死。"
        ],
        "title": "我所思寄黄吉甫",
        "id": "b6c3a93c-9944-43b5-b965-88e74934476b"
    },
    {
        "author": "王安石",
        "paragraphs": [
            "西安春风花几树，花边饮酒今何处。",
            "一杯塞上看黄云，万里寄声无雁去。",
            "世事纷纷洗更新，老来空得满衣尘。",
            "青山欲买江南宅，归去相招有此身。"
        ],
        "title": "寄朱昌叔",
        "id": "79a62fef-3ba7-4322-b4cd-8a6540ce94eb"
    },
    {
        "author": "王安石",
        "paragraphs": [
            "升也初见我，肤腴仍洁白。",
            "今何苦而老，手脚皴以黑。",
            "闻有道人者，于今号禅伯。",
            "嬲汝以一句，西归瘦如腊。",
            "汝观青青枝，岁寒好颜色。",
            "此松亦有心，岂问庭前柏。"
        ],
        "title": "与僧道升二首  其一",
        "id": "d20d1991-d5ef-40aa-a6c3-4604781dc759"
    },
    {
        "author": "王安石",
        "paragraphs": [
            "跋陀罗师能幻物，幻秽为浄持幻佛。",
            "佛幻诸天以戏之，幢幡香果助设施。",
            "茫然悔欲除所幻，还为幻佛力所持。",
            "佛天与汝本无间，汝今何恭昔何慢。",
            "十方三世本来空，受记岂非遭佛幻。"
        ],
        "title": "与僧道升二首  其二",
        "id": "aedff8b6-2588-4ef3-b145-9584914cb49c"
    },
    {
        "author": "王安石",
        "paragraphs": [
            "鄱水滔天竟东注，气泽所钟贤可慕。",
            "文章浩渺足波澜，行义迢迢有归处。",
            "中江秋浸两崖间，遡洄与我相往还。",
            "我挹其清久未竭，复得纵观于波澜。",
            "放言深入妙云海，示我仙圣本所寰。",
            "楞伽我亦见彷佛，岁晚所悲行路难。"
        ],
        "title": "赠彭器资",
        "id": "1e0460c1-448a-4feb-8392-533bdb4261ef"
    },
    {
        "author": "王安石",
        "paragraphs": [
            "武林王居士，与子俱学佛。",
            "以财供佛事，不自费一物。"
        ],
        "title": "赠王居士",
        "id": "3a45af6d-0416-4300-add8-fca12af8aad1"
    },
    {
        "author": "王安石",
        "paragraphs": [
            "李子山水人，而常寓城郭。",
            "毫端出窈窕，心手初不着。",
            "我闻大梵天，擎跨鸡孔雀。",
            "执铃扬赤幡，浩劫浄无作。",
            "隹哉子能图，可以慰寂寞。",
            "相与验其真，他年在寥廓。"
        ],
        "title": "赠李士云",
        "id": "7f48e1f1-af72-41f9-afb6-bcb62bb53039"
    },
    {
        "author": "王安石",
        "paragraphs": [
            "我行天即雨，我止雨还住。",
            "雨岂为我行，邂逅与相遇。"
        ],
        "title": "题半山寺壁二首  其一",
        "id": "fde1205e-dcb5-4f95-8aad-fb202f03593d"
    },
    {
        "author": "王安石",
        "paragraphs": [
            "寒时暖处坐，热时凉处行。",
            "众生不异佛，佛即是众生。"
        ],
        "title": "题半山寺壁二首  其二",
        "id": "cc4d2622-2c5d-48fe-aa96-84e78360aa83"
    },
    {
        "author": "王安石",
        "paragraphs": [
            "众木凛交覆，孤泉静横分。",
            "楚老一枝笻，于此傲人群。",
            "城市少美蔬，想今困惔焚。",
            "且凭东北风，持寄岭头云。"
        ],
        "title": "定林寺",
        "id": "3191cff6-b5b6-4dde-a776-3cf5f977a6d5"
    },
    {
        "author": "王安石",
        "paragraphs": [
            "定林自有主，我为林下客。",
            "客主各有心，还能共岑寂。"
        ],
        "title": "题定林壁",
        "id": "809756da-a5d1-47b2-b8aa-a7971eb15288"
    },
    {
        "author": "王安石",
        "paragraphs": [
            "舍南舍北皆种桃，东风一吹数尺高。",
            "枝柯蔫绵花烂熳，美锦千两敷亭皋。",
            "晴沟涨春绿周遭，俯视红影移渔舠。",
            "山前邂逅武陵客，水际彷佛秦人逃。",
            "攀条弄芳畏晼晚，已见黍雪盘中毛。",
            "仙人爱杏令虎守，百年终属樵苏手。",
            "我衰此果复易朽，虫来食根那得久。",
            "瑶池绀绝谁见有，更值花时且追酒。",
            "君能酩酊相随否。"
        ],
        "title": "移桃花示俞秀老",
        "id": "c6d01a6f-c21a-4673-a19d-8a988a114be8"
    },
    {
        "author": "王安石",
        "paragraphs": [
            "北风吹人不可出，清坐且可与君棋。",
            "明朝投局日未晚，从此亦复不吟诗。"
        ],
        "title": "对棋与道源至草堂寺",
        "id": "3ee18ffa-32e8-4495-911e-4d9ce2e2f456"
    },
    {
        "author": "王安石",
        "paragraphs": [
            "幽独若可厌，真实为可喜。",
            "见山不碍目，闻水不逆耳。",
            "翛然无所为，自得而已矣。"
        ],
        "title": "书八功德水庵",
        "id": "b6b9f9f0-b4e3-4315-b645-b082bb932d6f"
    },
    {
        "author": "王安石",
        "paragraphs": [
            "捉鱼浅水中，投置最深处。",
            "当暑脱煎熬，翛然泳而去。",
            "岂无良庖者，可使供七箸。",
            "物我皆畏苦，舍之宁啖茹。"
        ],
        "title": "放鱼",
        "id": "269e5805-3296-494d-85d9-3bd69127d395"
    },
    {
        "author": "王安石",
        "paragraphs": [
            "霾风摧万物，暴雨膏九州。",
            "卉花何其多，天阙亦已稠。",
            "白日不照见，干坤莽悲愁。",
            "时也独奈何，我歌无有求。"
        ],
        "title": "霾风",
        "id": "cfb9dc25-6994-4548-8eaa-bd739674169a"
    },
    {
        "author": "王安石",
        "paragraphs": [
            "惠施说万物，盘特忘一句。",
            "寄语读书人，呶呶非胜处。"
        ],
        "title": "偶书",
        "id": "4ea5f5e4-cf6d-48ea-b2d1-2c5551a6b31b"
    },
    {
        "author": "王安石",
        "paragraphs": [
            "云从钟山起，却入钟山去。",
            "借问山中人，云今在何处。"
        ],
        "title": "即事二首  其一",
        "id": "a44c6e6c-f850-4128-a089-baffab62fda4"
    },
    {
        "author": "王安石",
        "paragraphs": [
            "云从无心来，还向无心去。",
            "无心无处寻，莫觅无心处。"
        ],
        "title": "即事二首  其二",
        "id": "c28cf724-654f-4779-af2a-44553cb01df0"
    },
    {
        "author": "王安石",
        "paragraphs": [
            "牛若不穿鼻，岂肯推人磨。",
            "马若不络头，随宜而起卧。",
            "干地终不涴，平地终不堕。",
            "扰扰受轮回，祗缘疑这个。"
        ],
        "title": "拟寒山拾得二十首  其一",
        "id": "34f02490-a9f3-4e56-834f-2f0f4dd0b83f"
    },
    {
        "author": "王安石",
        "paragraphs": [
            "我曾为牛马，见草豆欢喜。",
            "又曾为女人，欢喜见男子。",
            "我若真是我，祗合长如此。",
            "若好恶不定，应知为物使。",
            "堂堂大丈夫，莫认物为己。",
            "凡夫当梦时，眼见种种色。",
            "此非作故有，亦非求故获。",
            "不知今是梦，道我能畜积。",
            "贪求复守护，尝怕水火贼。",
            "既觉方自悟，本空无所得。",
            "死生如觉梦，此理甚明白。"
        ],
        "title": "拟寒山拾得二十首  其二",
        "id": "8c6c8d76-41f5-4ff6-8885-f375ee7efcc8"
    },
    {
        "author": "王安石",
        "paragraphs": [
            "风吹瓦堕屋，正打破我头。",
            "瓦亦自破碎，岂但我血流。",
            "我终不嗔渠，此瓦不自由。",
            "众生造众恶，亦有一机抽。",
            "渠不知此机，故自认愆尤。",
            "此但可哀怜，劝令真正修。",
            "岂可自迷闷，与渠作冤雠。"
        ],
        "title": "拟寒山拾得二十首  其三",
        "id": "96da6c17-8a8f-402c-bf3e-e003803698d5"
    },
    {
        "author": "王安石",
        "paragraphs": [
            "若言梦是空，觉後应无记。",
            "若言梦非空，应有真实事。",
            "燔烧阳自招，沈溺阴自致。",
            "令汝尝惊魇，岂知安稳睡。"
        ],
        "title": "拟寒山拾得二十首  其四",
        "id": "de9133ec-6d70-48f2-8b34-782a4f1d6522"
    },
    {
        "author": "王安石",
        "paragraphs": [
            "人人有这个，这个没量大。",
            "坐也坐不定，走也跳不过。",
            "锯也解不断，锤也打不破。",
            "作马便搭鞍，作牛便推磨。",
            "若问无眼人，这个是甚么。",
            "便遭伊缠绕，鬼窟里忍饿。"
        ],
        "title": "拟寒山拾得二十首  其五",
        "id": "3c9d139e-781f-4e04-b70a-7e3b300ba44c"
    },
    {
        "author": "王安石",
        "paragraphs": [
            "我读万卷书，识尽天下理。",
            "智者渠自知，愚者谁信尔。",
            "奇哉闲道人，跳出三句里。",
            "独悟自根本，不从他处起。"
        ],
        "title": "拟寒山拾得二十首  其六",
        "id": "b361b52c-4d47-4558-a21f-0a2fb15c8261"
    },
    {
        "author": "王安石",
        "paragraphs": [
            "幸身无事时，种种妄思量。",
            "张三腨口窄，李四帽檐长。",
            "失脚落地狱，将身投镬汤。",
            "谁知受热恼，却不解思凉。"
        ],
        "title": "拟寒山拾得二十首  其七",
        "id": "3ccbdf91-4871-4057-bfef-b1bf84b67c5e"
    },
    {
        "author": "王安石",
        "paragraphs": [
            "有一即有二，有三即有四。",
            "一二三四五，有亦何妨事。",
            "如火能烧手，要须方便智。",
            "若未解传薪，何须学钻燧。"
        ],
        "title": "拟寒山拾得二十首  其八",
        "id": "607de3db-be14-4de9-b1fc-cc55defc6935"
    },
    {
        "author": "王安石",
        "paragraphs": [
            "昨日见张三，嫌他不守己。",
            "归来自悔责，分别亦非理。",
            "今日见张三，分别心复起。",
            "若除此恶习，佛法无多子。"
        ],
        "title": "拟寒山拾得二十首  其九",
        "id": "3958f3c8-0547-48de-9881-eb223a23313f"
    },
    {
        "author": "王安石",
        "paragraphs": [
            "傀儡祗一机，种种没根栽。",
            "被我入棚中，昨日亲看来。",
            "方知棚外人，扰扰一场呆。",
            "终日受伊谩，更被索钱财。"
        ],
        "title": "拟寒山拾得二十首  其一○",
        "id": "6416fb5a-0ca9-4612-b432-ff910f56c472"
    },
    {
        "author": "王安石",
        "paragraphs": [
            "李生坦荡荡，所见实奇哉。",
            "问渠前世事，答我烧炭来。",
            "炭成能然火，火过却成灰。",
            "灰成即是土，随意立根栽。"
        ],
        "title": "拟寒山拾得二十首  其一一",
        "id": "86536fb9-31dc-4071-892f-ca2cc6e464fc"
    },
    {
        "author": "王安石",
        "paragraphs": [
            "众生若有我，我何能度脱。",
            "众生若无我，已死应不活。",
            "众生不了此，便听佛与夺。",
            "我无我不二，四天王献钵。"
        ],
        "title": "拟寒山拾得二十首  其一二",
        "id": "e6da0bad-2743-434c-9af3-a54576e8d8df"
    },
    {
        "author": "王安石",
        "paragraphs": [
            "莫嫌张三恶，莫爱李四好。",
            "既往念即晚，未来思又早。",
            "见之亦何有，欻然如电扫。",
            "恶既是磨灭，好亦难长保。",
            "若令好与恶，可积如财宝。",
            "自始而至今，有几许烦恼。"
        ],
        "title": "拟寒山拾得二十首  其一三",
        "id": "f1e917db-e14d-4e53-97b9-65a3b0aedef8"
    },
    {
        "author": "王安石",
        "paragraphs": [
            "失志难作福，得势易造罪。",
            "苦即念快乐，乐即生贪爱。",
            "无苦亦无乐，无明亦无昧。",
            "不属三界中，亦非三界外。"
        ],
        "title": "拟寒山拾得二十首  其一四",
        "id": "e974cfa8-6c16-402c-8ec0-7ce28d88655e"
    },
    {
        "author": "王安石",
        "paragraphs": [
            "打贼贼恐怖，看客客喜欢。",
            "亦有客是贼，切莫受伊谩。",
            "乐哉贫儿家，无事役心肝。",
            "既无贼可打，岂有客须看。"
        ],
        "title": "拟寒山拾得二十首  其一五",
        "id": "a19a9f18-60d0-47cf-b1d8-56923c8a4cec"
    },
    {
        "author": "王安石",
        "paragraphs": [
            "有一种贫儿，不能自营生。",
            "若不作客走，即须随贼行。",
            "复有一种贫，常时腹彭亨。",
            "若有亦不畜，若无亦不营。"
        ],
        "title": "拟寒山拾得二十首  其一六",
        "id": "41125842-7d42-4636-a890-f589b2719d4a"
    },
    {
        "author": "王安石",
        "paragraphs": [
            "汝无名高者，以见利贪叨。",
            "汝无行实者，以取着名高。",
            "行实尚非实，利名岂坚牢。",
            "一朝投土窟，魂魄散逃逃。"
        ],
        "title": "拟寒山拾得二十首  其一七",
        "id": "63b16101-12eb-4e40-9825-d80d4b347bf0"
    },
    {
        "author": "王安石",
        "paragraphs": [
            "勇有孟施舍，能无惧而已。",
            "若人学佛法，勇亦当如此。",
            "休来讲下坐，莫入禅门里。",
            "但能一切舍，管取佛欢喜。"
        ],
        "title": "拟寒山拾得二十首  其一八",
        "id": "b9e3abd8-6c9b-4a77-ba52-aac0c23de8e5"
    },
    {
        "author": "王安石",
        "paragraphs": [
            "利瞋汝刀山，浊爱汝灰河。",
            "汝痴分别心，即汝琰魔罗。",
            "圆成但一性，一切法依他。",
            "遍了一切法，不如且头陀。"
        ],
        "title": "拟寒山拾得二十首  其一九",
        "id": "597ab13c-b479-4655-9540-3235673cee46"
    },
    {
        "author": "王安石",
        "paragraphs": [
            "闭户欲推愁，愁终不肯去。",
            "底事春风来，留愁愁不住。"
        ],
        "title": "自遣",
        "id": "b31735ca-ca98-4a2a-907b-a3451ebd78cb"
    },
    {
        "author": "王安石",
        "paragraphs": [
            "岸凉竹娟娟，水浄菱帖帖。",
            "虾摇浮游须，鱼鼓嬉戏鬣。",
            "释杖聊一愒，褰裳如可涉。",
            "自喻适志欤，翩然梦中蝶。"
        ],
        "title": "自喻",
        "id": "c8044016-f87f-4e77-ba7b-84cb5e2aacac"
    },
    {
        "author": "王安石",
        "paragraphs": [
            "采芝天门山，寒露浄毛骨。",
            "帝青九万里，空洞无一物。",
            "倾河略西南，晶射河鼓没。",
            "蓬莱眼中见，人世叹超忽。",
            "当时弃桃核，闻已撑月窟。",
            "且当呼阿环，乘兴弄溟渤。"
        ],
        "tags": [
            "天门山"
        ],
        "title": "古意",
        "id": "30dfc685-e9ce-4745-86ef-c528c3020af4"
    },
    {
        "author": "王安石",
        "paragraphs": [
            "吾心童稚时，不见一物好。",
            "意言有妙理，独恨知不早。",
            "初闻守善死，颇复吝肝脑。",
            "中稍历艰危，悟身非所保。",
            "犹然谓俗学，有指当穷讨。",
            "晚知童稚心，自足可忘老。"
        ],
        "title": "吾心",
        "id": "f564bca7-cd56-4613-b4a5-95bafe43d0b5"
    },
    {
        "author": "王安石",
        "paragraphs": [
            "无营固无尤，多与亦多悔。",
            "物随扰扰集，道与翛然会。",
            "墨翟真自苦，庄周吾所爱。",
            "万物莫足归，此言犹有在。"
        ],
        "title": "无营",
        "id": "5a0fde8f-290c-4048-aefe-8ac1a61abfbf"
    },
    {
        "author": "王安石",
        "paragraphs": [
            "稚金敷新凉，老火灺残浊。",
            "桃枝暖淟涊，散发晞晓捉。",
            "烦痾脱然愈，静若遗身觉。",
            "移榻欹独眠，欣佳恐难数。"
        ],
        "title": "病起",
        "id": "2cdd83d5-7033-4d4d-9cee-3b7226edce4c"
    },
    {
        "author": "王安石",
        "paragraphs": [
            "钟山独归雨微冥，稻畦夹冈半黄青。",
            "疲农心知水未足，看云倚木车不停。",
            "悲哉作劳亦已久，暮歌如哭难为听。",
            "而我官闲幸无事，北窗枕簟风泠泠。",
            "于时荷花拥翠盖，细浪嬲雪千娉婷。",
            "谁能欹眠共此乐，秋港虽浅可扬舲。"
        ],
        "title": "独归",
        "id": "272418d7-d6a9-426b-be29-efeba6d011df"
    },
    {
        "author": "王安石",
        "paragraphs": [
            "午鸠鸣春阴，独卧林壑静。",
            "微云过一雨，淅沥生晚听。",
            "红绿纷在眼，流芳与时竞。",
            "有怀无与言，伫立钟山暝。"
        ],
        "title": "独卧有怀",
        "id": "90224fb3-fe06-44d5-a24d-717e17628f7a"
    },
    {
        "author": "王安石",
        "paragraphs": [
            "无动行善行，无明流有流。",
            "种种生住灭，念念闻思修。",
            "终不与法缚，亦不着僧裘。"
        ],
        "title": "无动",
        "id": "802d27d4-2527-455a-8e48-a76fd06a3d45"
    },
    {
        "author": "王安石",
        "paragraphs": [
            "知世如梦无所求，无所求心普空寂。",
            "还似梦中随梦境，成就河沙梦功德。"
        ],
        "title": "梦",
        "id": "6b7647bc-2f14-48b4-b4bc-5af65570e114"
    },
    {
        "author": "王安石",
        "paragraphs": [
            "荒哉我中园，珍果所不产。",
            "朝暮惟有鸟，自呼车载板。",
            "楚人闻此声，莫有笑而莞。",
            "而我更歌呼，与之相往返。",
            "视遇若抟黍，好音而睍睆。",
            "壤壤生死梦，久知无可拣。",
            "物弊则归土，吾归其不晚。",
            "归欤汝随我，可相蒿里挽。"
        ],
        "title": "车载板二首  其一",
        "id": "6a697b72-1279-4457-a02e-4e2ff7cd813b"
    },
    {
        "author": "王安石",
        "paragraphs": [
            "鸟有车载板，朝暮尝一至。",
            "世传鵩似鸮，而此与鸮似。",
            "唯能预人死，以此有名字。",
            "疑即贾长沙，当时所遭值。",
            "洛阳多少年，扰扰经世意。",
            "粗闻方外语，便释形骸累。",
            "吾衰久捐书，放浪无复事。",
            "尚自不见我，安知汝为异。",
            "怜汝好毛羽，言音亦清丽。",
            "胡为太多知，不默而见忌。",
            "楚人既憎汝，弹射将汝利。",
            "且长随我游，吾不汝羹胾。"
        ],
        "title": "车载板二首  其二",
        "id": "fdcb53a4-e745-4663-a267-a9d269bc2be5"
    },
    {
        "author": "王安石",
        "paragraphs": [
            "江南黄鹌飞满野，徐熙画此何为者。",
            "百年幅纸无所直，公每玩之常在把。"
        ],
        "title": "跋黄鲁直画",
        "id": "d06ae29f-a119-4f80-a601-454a6f84840c"
    },
    {
        "author": "王安石",
        "paragraphs": [
            "携僧出西路，日晏昧所投。",
            "循河望积谷，一饱觉易谋。",
            "稚子举桉出，咄嗟见盘羞。",
            "饭新秔有香，煮菜旨且柔。",
            "暮从秀岩归，秣蹇得少留。",
            "捧腹笑相语，果然无所求。"
        ],
        "title": "过杨德逢庄",
        "id": "21a25d0e-0758-40dd-b283-8f6834fcf62e"
    },
    {
        "author": "王安石",
        "paragraphs": [
            "火腾为虐不可摧，屋窄无所逃吾骸。",
            "织芦编竹继檐宇，架以松栎之条枚。",
            "岂惟宾至得清坐，因有余地苏陪台。",
            "愆阳陵秋更暴横，焮我欲作昆明灰。",
            "金流玉熠何足怪，鸟焚鱼烂为可哀。",
            "忆我少时亦值此，翛然但以书自埋。",
            "老衰奄奄气易夺，抚卷岂复能低徊。",
            "西风忽送中夜湿，六合一气窑新开。",
            "帘窗幕户便防冷，且恐霰雪相寻来。"
        ],
        "title": "秋热",
        "id": "ff68c35f-085d-4960-91ff-dd1abbcc1ece"
    },
    {
        "author": "王安石",
        "paragraphs": [
            "暮寻蔡墩西，独觉秋尚早。",
            "山路葩卉繁，野田风日好。",
            "禅林乌未泊，经屋尘初扫。",
            "蛮藤五花簟，复足休吾老。"
        ],
        "title": "秋早",
        "id": "dd046081-4c6f-4fb4-9acc-4a72b9540b37"
    },
    {
        "author": "王安石",
        "paragraphs": [
            "寒云静如痴，寒日惨如戚。",
            "解鞍寒山中，共坐寒水侧。",
            "新甘出短绠，一酌烦可涤。",
            "仰攀青青枝，木醴何所直。"
        ],
        "title": "同沈道源游八功德水",
        "id": "296a2546-8a6f-42ef-9b16-2281e2136a76"
    },
    {
        "author": "王安石",
        "paragraphs": [
            "伫立望钟山，阳春更萧瑟。",
            "暮寻北郭归，故绕东冈出。"
        ],
        "title": "望钟山",
        "id": "51c4a5da-54ff-46f5-a5ff-6bf4311e993f"
    },
    {
        "author": "王安石",
        "paragraphs": [
            "日日思北山，而今北山去。",
            "寄语白莲庵，迎我青松路。"
        ],
        "title": "思北山",
        "id": "cd0a1963-8900-49d4-8ace-45108631e3d3"
    },
    {
        "author": "王安石",
        "paragraphs": [
            "暮坞屋荒凉，寒陂水清浅。",
            "捐书息微倦，委辔随小蹇。",
            "偶攀黄黄柳，却望青青巘。",
            "幽寻复有兴，未觉西林晚。"
        ],
        "title": "上南冈",
        "id": "840077fc-c791-46db-9436-4718920bdef0"
    },
    {
        "author": "王安石",
        "paragraphs": [
            "走马白下门，投鞭谢公墩。",
            "昔人不可见，故物尚或存。",
            "问樵樵不知，问牧牧不言。",
            "摩挲苍苔石，点检屐齿痕。",
            "想此絓长樯，想此倚短辕。",
            "想此玩云月，狼籍盘与樽。",
            "井迳亦已没，漫然禾黍村。",
            "摧藏羊昙骨，放浪李白魂。",
            "亦已同山丘，缅怀莳兰荪。",
            "小草戏陈迹，甘棠咏遗恩。",
            "万事付鬼箓，耻荣何足论。",
            "天机自开阖，人理孰畔援。",
            "公色无惧喜，傥知祸福根。",
            "涕泪对桓伊，暮年无乃昏。"
        ],
        "title": "谢公墩",
        "id": "19e6531b-c176-4904-b8b8-ee2ce86cc8d2"
    },
    {
        "author": "王安石",
        "paragraphs": [
            "池堑秋水浄，扁舟遡凉飙。",
            "的皪荷上珠，俯映疏星摇。",
            "深寻畏鱼淰，中路且回桡。",
            "冥冥菰蒲中，乃复有惊跳。"
        ],
        "title": "秋夜泛舟",
        "id": "57c02cec-fabe-47fb-8cd4-8202b666c178"
    },
    {
        "author": "王安石",
        "paragraphs": [
            "道人深闭门，二客来不速。",
            "摄衣负朝暄，一笑皆捧腹。",
            "逍遥烟中策，放浪尘外躅。",
            "晤言或世闻，谁谓非绝俗。"
        ],
        "title": "和耿天骘同游定林",
        "id": "ba5fa521-54ea-4d76-aaa5-294aa755b297"
    },
    {
        "author": "王安石",
        "paragraphs": [
            "鱼跳桑柳阴，鸟落蒲苇侧。",
            "已无溪姑祠，何有江令宅。",
            "故人耽田里，老脱尚方舄。",
            "开亭捐百金，于此扫尘迹。",
            "地偏人罕至，心远境常寂。",
            "我行西州旋，税驾候颜色。",
            "相随望南山，水际因一息。",
            "公时指岸木，谓此可寻尺。",
            "伐之营中沚，持用自怡怿。",
            "欢言俟其成，邀我堂上食。",
            "百忧每多违，一诺还自惕。",
            "春风檐楹新，坐久膝前席。",
            "翛然忘故约，北郭疑有适。",
            "长淫舒永怀，伫想对以臆。",
            "摛辞甚有理，窃比书石鹢。",
            "知公不欺我，把玩果心恻。",
            "嘉肴既夙设，丽藻仍虚掷。",
            "左车公自迎，右券吾敢责。",
            "闻说芼羹臛，芬香出邻壁。",
            "妇休机杼事，儿失刀椠职。",
            "何胶胶扰扰，而纷纷籍籍。",
            "携持欲一往，继此方如织。",
            "元龙但高眠，司马勿亲涤。",
            "几能孩童旧，握手皆鬓白。",
            "有兴即联𩍶，东阡与南陌。"
        ],
        "title": "次韵约之谢惠诗",
        "id": "465d775f-acec-428f-9471-cc135977a474"
    },
    {
        "author": "王安石",
        "paragraphs": [
            "岸红归欲稠，渚绿合犹晚。",
            "晴沙上屐轻，暖水随帆远。",
            "吹波戏鱼动，掠叶飞禽返。",
            "着意觅幽蹊，桃花悞刘阮。"
        ],
        "title": "次韵舍弟江上",
        "id": "2330cabb-38b4-4939-a6e2-3d6960177843"
    },
    {
        "author": "王安石",
        "paragraphs": [
            "世传寿可三松倒，此语难为常人道。",
            "人能百岁自古稀，松得千年未为老。",
            "我移两松苦不早，岂望见渠身合抱。",
            "但怜众木总漂摇，颜色青青终自保。",
            "兔丝茯苓会当有，邂逅食之能寿考。",
            "不知篝火定何人，且看森垂覆荒草。",
            "君诗爱我亦古意，秀眉昔比南山栲。",
            "复谓留侯不及我，人或笑君无白皁。",
            "求仙辟谷彼诚悞，未见赤松饥已槁。",
            "岂如强饭适志游，封殖苍官荫华皓。",
            "赤松复自无特操，上下随烟何慅慅。",
            "苍官受命与舜同，真可从之忘发缟。",
            "诗虽祝我以再黑，积雪已多安可扫。",
            "试问苍官值岁寒，戴白孰与苍然好。"
        ],
        "title": "酬王浚贤良松泉二诗 松",
        "id": "799e2f81-8203-40ac-ab69-faf64dcd578c"
    },
    {
        "author": "王安石",
        "paragraphs": [
            "宋兴古剎今长干，灵曜台殿荒檀栾。",
            "二泉相望弃不渫，西泉尚絫三石盘。",
            "其流散漫为沮洳，稍集小砾生微澜。",
            "东泉土梗久蔽塞，穿治乃见甃甓完。",
            "道人慈哀波及远，沟荡两取合土山。",
            "山前灌输各自足，辘轳罢转井口闲。",
            "取遥比甘觉近美，与旧争冽知新寒。",
            "爞爞夏秋百源干，抱瓮复道愁蹒跚。",
            "疾倾横逗势未足，嗟此善利何时殚。",
            "虑长易脆有大檀，伐坚羌庐窟孱颜。",
            "金多匠手肯出巧，风水千里安知难。",
            "没羽之虎行林间，箨龙失职因藏跧。",
            "循除静投悲瑟瑟，映瓦微见清潺潺。",
            "三年营之一日就，有口共以成为欢。",
            "论功信可侈後观，何似当时万竹蟠。"
        ],
        "title": "酬王浚贤良松泉二诗 泉",
        "id": "c89f0492-9589-416f-a3b4-6cfd2a1c5247"
    },
    {
        "author": "王安石",
        "paragraphs": [
            "诸偶缘安有，实相非相偶。",
            "虽神如季咸，终亦失而走。"
        ],
        "title": "答俞秀老",
        "id": "a7d3bfa8-68a0-4764-8f10-8adb2e02e879"
    },
    {
        "author": "王安石",
        "paragraphs": [
            "空怀谁与论，梦境偶相值。",
            "莫将漱流齿，欲挂功名事。"
        ],
        "title": "清凉寺送王彦鲁",
        "id": "98abf62f-0a7e-4011-838c-1334f9f46320"
    },
    {
        "author": "王安石",
        "paragraphs": [
            "黄鹤抚四海，翻然落中州。",
            "一听笙与镛，低回如有求。",
            "飞鸣阿阁上，好与凤皇游。",
            "顾怜鲁东门，无事反悲愁。",
            "岁晏忽惊矫，问胡不少留。",
            "因知网罗外，犹有稻粱谋。"
        ],
        "title": "送惠思上人",
        "id": "a0e32aa8-a7f3-4ce6-baf7-2f618a82e81a"
    },
    {
        "author": "王安石",
        "paragraphs": [
            "老景春可惜，无花可留得。",
            "绕屋褚先生，萧萧何所直。",
            "每嫌柳浑青，追怅李太白。",
            "多谢安石榴，向人红蕊拆。"
        ],
        "title": "老景",
        "id": "6428a911-343c-4eb7-802d-f3e13e030991"
    },
    {
        "author": "王安石",
        "paragraphs": [
            "万物余一体，九州余一家。",
            "秋毫不为小，徼外不为遐。",
            "不识寿与夭，不知贫与赊。",
            "忘心乃得道，道不去纷华。",
            "近迹以观之，尧舜亦泥沙。",
            "庄周谓如此，而世以为夸。"
        ],
        "title": "杂咏八首  其一",
        "id": "ccbd5ccd-ea4b-42a9-8088-d43f7a709e4b"
    },
    {
        "author": "王安石",
        "paragraphs": [
            "神龙豢可致，猛虎扰亦留。",
            "变生父子间，上圣不能谋。",
            "常情在欲得，义养或成仇。",
            "他人恩更轻，患祸信难周。"
        ],
        "title": "杂咏八首  其二",
        "id": "d5c429b5-4774-40cd-a916-21e0ee8fc52d"
    },
    {
        "author": "王安石",
        "paragraphs": [
            "古风致逊悌，班白见尊优。",
            "薄俗谬为恭，独在势权尤。",
            "伏波迷俯仰，爱礼坐成仇。",
            "龂龂洙泗间，岂是老者羞。"
        ],
        "title": "杂咏八首  其三",
        "id": "c0028ed1-4e13-4870-a5db-f24ef1d97990"
    },
    {
        "author": "王安石",
        "paragraphs": [
            "羔豚窘虎豹，鸠雀穷鹰鹯。",
            "巧者具机弋，鸷猛还拘挛。",
            "论功莫如神，论大莫如天。",
            "悲哉区区人，乃欲逃其间。"
        ],
        "title": "杂咏八首  其四",
        "id": "ea227e08-b500-4cb9-a414-52c696408791"
    },
    {
        "author": "王安石",
        "paragraphs": [
            "黄雀死弹丸，厥罪在啄粟。",
            "翠鹄不近人，何为亦穷辱。",
            "材为世所利，高下同僵仆。",
            "能逃天地间，蠛蠓无不足。"
        ],
        "title": "杂咏八首  其五",
        "id": "3d6a5437-e402-49ed-8b31-72547eba1b44"
    },
    {
        "author": "王安石",
        "paragraphs": [
            "关雎后之淑，棫朴王之明。",
            "兔罝尚好德，况乃公与卿。",
            "所以彼行苇，敦然遂其生。",
            "谁能弦且歌，为我发古声。"
        ],
        "title": "杂咏八首  其六",
        "id": "13da4a18-9ca2-4258-84d2-fc88d378b061"
    },
    {
        "author": "王安石",
        "paragraphs": [
            "召公方伯尊，材亦圣人亚。",
            "农时惮烦民，听讼甘棠下。",
            "嗟今千室长，已耻问耕稼。",
            "弹琴高堂上，欲以世为化。"
        ],
        "title": "杂咏八首  其七",
        "id": "d6fe33c0-1def-4da6-acd2-c0dc771a13b7"
    },
    {
        "author": "王安石",
        "paragraphs": [
            "任公蹲海滨，一钓饱千里。",
            "用力已云多，钩缗亦难理。",
            "巨鱼暖更逃，壮士饥欲死。",
            "游鯈不可数，空满沧浪水。"
        ],
        "title": "杂咏八首  其八",
        "id": "e3975bff-7762-40c9-bcf5-00f7c8e15898"
    },
    {
        "author": "王安石",
        "paragraphs": [
            "留侯美好如妇人，五世相韩韩入秦。",
            "倾家为主合壮士，博浪沙中击秦帝。",
            "脱身下邳世不知，举国大索何能为。",
            "素书一卷天与之，谷城黄石非吾师。",
            "固陵解鞍聊出口，捕取项羽如婴儿。",
            "从来四皓招不得，为我立弃商山芝。",
            "洛阳贾谊才能薄，扰扰空令绛灌疑。"
        ],
        "title": "张良",
        "id": "7b5f0f58-270a-4bfe-96d9-e169f80d3872"
    },
    {
        "author": "王安石",
        "paragraphs": [
            "孔鸾负文章，不忍留枳棘。",
            "嗟子刀锯间，悠然止而食。",
            "成书与後世，愤悱聊自释。",
            "领略非一家，高辞殆天得。",
            "虽微樊父明，不失孟子直。",
            "彼欺以自私，岂啻相十百。"
        ],
        "title": "司马迁",
        "id": "9f074658-4d11-40f2-a3dc-9fb28efe120f"
    },
    {
        "author": "王安石",
        "paragraphs": [
            "汉日落西南，中原一星黄。",
            "群盗伺昏黑，联翩各飞扬。",
            "武侯当此时，龙卧独摧藏。",
            "掉头梁甫吟，羞与众争光。",
            "邂逅得所从，幅巾起南阳。",
            "崎岖巴汉间，屡以弱攻强。",
            "晖晖若长庚，孤出照一方。",
            "势欲起六龙，东回出扶桑。",
            "惜哉沦中路，怨者为悲伤。",
            "竖子祖余策，犹能走强梁。"
        ],
        "title": "诸葛武侯",
        "id": "e3550765-1997-4850-8964-12f5a194d4d2"
    },
    {
        "author": "王安石",
        "paragraphs": [
            "谁为尧舜徒，孔子而已矣。",
            "人皆是尧舜，未必知孔子。",
            "伯夷不辱身，柳下援而止。",
            "孔子尚有言，我则异于是。",
            "兼爱为无父，排斥固其理。",
            "孔墨必相用，自古宁有此。",
            "退之嘲鲁连，顾未知之耳。",
            "如何蔽于斯，独有见于彼。",
            "凡人工自私，翟也信奇伟。",
            "惜乎不见正，遂与中庸诡。",
            "退之醇孟轲，而驳荀杨氏。",
            "至其趣舍间，亦又蔽于己。",
            "化而不自知，此语孰云俚。",
            "咏言以自警，吾诗非好诋。"
        ],
        "title": "读墨",
        "id": "f9f11e26-7130-4932-b64b-4f8667345172"
    },
    {
        "author": "王安石",
        "paragraphs": [
            "秦征天下材，入作阿房宫。",
            "宫成非一木，山谷为穷空。",
            "子羽一炬火，骊山三月红。",
            "能令扫地尽，岂但焚人功。"
        ],
        "title": "读秦汉间事",
        "id": "575eed69-91ac-41ed-887a-ceb20ec159f6"
    },
    {
        "author": "王安石",
        "paragraphs": [
            "云翳翳兮谷之幽，天将雨我兮田者之稠。",
            "有绳于防兮有畚于沟，我公不出兮谁省吾忧。",
            "日晖晖兮山之下，岁则熟兮收者舞。",
            "吾收满车兮弃者满筥，谁吾与乐兮我公燕语。",
            "山有木兮谷有泉，公与客兮醉其间。",
            "芳可搴兮甘可漱，无壮无稚兮环公以笑。",
            "公归而醉兮人则喜，公好我州兮殆其肯止。",
            "公归不醉兮我之忧，岂其不怿兮将舍吾州。",
            "公一朝兮去我，我岁岁兮来游。",
            "完公亭兮使勿毁，以慰吾兮岁岁之愁。"
        ],
        "title": "幽谷引",
        "id": "d154040e-8464-4495-a04e-fa70b543314d"
    },
    {
        "author": "王安石",
        "paragraphs": [
            "明妃初出汉宫时，泪湿春风鬓脚垂。",
            "低徊顾影无颜色，尚得君王不自持。",
            "归来却怪丹青手，入眼平生几曾有。",
            "意态由来画不成，当时枉杀毛延寿。",
            "一去心知更不归，可怜着尽汉宫衣。",
            "寄声欲问塞南事，只有年年鸿雁飞。",
            "家人万里传消息，好在毡城莫相忆。",
            "君不见咫尺长门闭阿娇，人生失意无南北。"
        ],
        "title": "明妃曲二首  其一",
        "id": "f1b1fe0b-feb3-4e98-82a3-0a61b2d3780d"
    },
    {
        "author": "王安石",
        "paragraphs": [
            "明妃初嫁与胡儿，毡车百两皆胡姬。",
            "含情欲说独无处，传与琵琶心自知。",
            "黄金捍拨春风手，弹看飞鸿劝胡酒。",
            "汉宫侍女暗垂泪，沙上行人却回首。",
            "汉恩自浅胡自深，人生乐在相知心。",
            "可怜青冢已芜没，尚有哀弦留至今。"
        ],
        "title": "明妃曲二首  其二",
        "id": "236f60a1-a8d6-47d5-89a4-5813aee6e275"
    },
    {
        "author": "王安石",
        "paragraphs": [
            "望夷宫中鹿为马，秦人半死长城下。",
            "避时不独商山翁，亦有桃源种桃者。",
            "此来种桃经几春，采花食实枝为薪。",
            "儿孙生长与世隔，虽有父子无君臣。",
            "渔郎漾舟迷远近，花间相见因相问。",
            "世上那知古有秦，山中岂料今为晋。",
            "闻道长安吹战尘，春风回首一沾巾。",
            "重华一去宁复得，天下纷纷经几秦。"
        ],
        "title": "桃源行",
        "id": "977ef721-7413-44a9-a152-08bd2ad1fa22"
    },
    {
        "author": "王安石",
        "paragraphs": [
            "周公兄弟相杀戮，李斯父子夷三族。",
            "富贵常多患祸婴，贫贱亦复难为情。",
            "身随衣食南与北，至亲安能常在侧。",
            "谓言黍熟同一炊，欻见陇上黄离离。",
            "游人中道忽不返，从此食黍还心悲。"
        ],
        "title": "食黍行",
        "id": "7be3377e-a1c2-4f34-93bb-6db7e06f5fcb"
    },
    {
        "author": "王安石",
        "paragraphs": [
            "官驱群囚入市门，妻子恸哭白日昏。",
            "市人相与说囚事，破家劫钱何处村。",
            "朝廷法令亦宽大，汝罪当死谁云冤。",
            "路傍年少叹息汝，贞观元元之子孙。"
        ],
        "title": "叹息行",
        "id": "2f062606-6392-469d-a291-1e71f293d933"
    },
    {
        "author": "王安石",
        "paragraphs": [
            "武陵山下朝买船，风吹宿雾山花鲜。",
            "万家笑语横青天，绮窗罗幕舞婵娟。",
            "小鬟折花叩船舷，玉琖写酒酬金钱。",
            "朱甍飞动浮云巘，天外筦箫来宛转。",
            "断桥人行夕阳路，楼观琉璃影中见。",
            "酡颜未分骅骝催，烛入坐客犹徘徊。",
            "岂知阊阖门边住，春尽不见芳菲开。",
            "日月纷纷车走坂，少年意气何由挽。",
            "洞庭浪与天地白，尘昏万里东浮眼。",
            "黑貂裘敝归几时，相见绿树啼黄鹂。",
            "荣华俯仰忧患随，命驾吾与高人期。"
        ],
        "tags": [
            "洞庭湖"
        ],
        "title": "送春",
        "id": "25b81ed4-7563-4b19-a71a-702099850a5c"
    },
    {
        "author": "王安石",
        "paragraphs": [
            "三代子百姓，公私无异财。",
            "人主擅操柄，如天持斗魁。",
            "赋予皆自我，兼并乃奸回。",
            "奸回法有诛，势亦无自来。",
            "後世始倒持，黔首遂难裁。",
            "秦王不知此，更筑怀清台。",
            "礼义日已偷，圣经久堙埃。",
            "法尚有存者，欲言时所咍。",
            "俗吏不知方，掊克乃为材。",
            "俗儒不知变，兼并可无摧。",
            "利孔至百出，小人私阖开。",
            "有司与之争，民愈可怜哉。"
        ],
        "title": "兼并",
        "id": "ea678be4-caf9-42fb-9a0c-e2556eb4c2ec"
    },
    {
        "author": "王安石",
        "paragraphs": [
            "郑国欲弊秦，渠成秦富强。",
            "本始意已陋，末流功更长。",
            "维汴亦如此，浚源在淫荒。",
            "归作万世利，谁能弛其防。",
            "夷门筑天都，横带国之阳。",
            "漕引天下半，岂云独荆扬。",
            "货入空外府，租输陈太仓。",
            "东南一百年，寡老无残粻。",
            "自宜富京师，乃亦窘盖藏。",
            "征求过夙昔，机巧到莛芒。",
            "御史闵其然，志欲穷舟航。",
            "此言信有激，此水存何伤。",
            "救世讵无术，习传自先王。",
            "念非老经纶，岂易识其方。",
            "我懒不足数，君材仍自强。",
            "他日听施设，无乃弃篇章。"
        ],
        "title": "和吴御史汴渠",
        "id": "0b9ea52a-1a69-4ccd-bfa7-aec0e0b3069c"
    },
    {
        "author": "王安石",
        "paragraphs": [
            "余闻古之人，措法贻厥後。",
            "命官惟贤材，职事又习狃。",
            "止能权轻重，王府则多有。",
            "岂尝搉其子，而为民父母。",
            "当时所经营，今十已毁九。",
            "其一虽幸在，漂摇亦将朽。",
            "公卿患才难，州县固多苟。",
            "诏令虽数下，纷纷谁与守。",
            "官居甚传舍，位以声势受。",
            "既不责施为，安能辨贤不。",
            "区区欲捄弊，万谤不容口。",
            "天下大安危，谁当执其咎。",
            "劳心适有罪，养誉终天丑。",
            "岂惟祖子孙，教戒及朋友。",
            "贵者大其领，诗人歌四牡。",
            "至尊空独忧，不敢乐饮酒。",
            "哿矣富阡陌，哀哉此无糗。",
            "乡闾人所怀，今或弃而走。",
            "岂无济时术，使尔安畎亩。",
            "故今二三公，戮力思矫揉。",
            "永惟东南害，茶法盖其首。",
            "私藏与窃贩，犴狱常纷纠。",
            "输将一不足，往往死鞭杻。",
            "贩陈彼杂恶，强卖曾非诱。",
            "已云困关市，且复搔林薮。",
            "将更百年弊，谓民知可否。",
            "出节付群材，询谋欲经久。",
            "朝廷每若此，自可跻仁寿。",
            "因知从今始，渐欲人财阜。",
            "吾宗恢奇士，选使自朝右。",
            "聪明谅多得，为上归析剖。",
            "王程虽薄遽，邦法难卤莽。",
            "愿君博咨诹，无择壮与耉。",
            "余知茶山民，不必生皆厚。",
            "独当征求任，尚恐难措手。",
            "孔称均无贫，此语今可取。",
            "譬欲轻万钧，当令众人负。",
            "强言岂宜当，聊用报琼玖。"
        ],
        "title": "酬王詹叔奉使江南访茶法利害见寄",
        "id": "fef23142-d4c8-4335-a47e-2f712e15fe77"
    },
    {
        "author": "王安石",
        "paragraphs": [
            "吾闻人之初，好恶尚无朕。",
            "帝与凿耳目，贤愚遂殊品。",
            "尔来百千年，转化薄愈甚。",
            "父翁相贩卖，浮诈谁能审。",
            "睢盱猴缨冠，狼籍鼠穴寝。",
            "沧海恐值到，谁论鱼鳖淰。",
            "鸮声虽云恶，革去在食葚。",
            "嗟谁职教化，独使此风稔。",
            "恬观不知救，坐费太官廪。",
            "予生少而戆，好古乃天禀。",
            "念此俗衰坏，何尝敢安枕。",
            "有时不能平，悲咤失食饮。",
            "唯子同我病，亦或涕沾衽。",
            "谓予可告语，密以诗来谂。",
            "烂然辞满纸，秋水濯新锦。",
            "穷观何拳拳，静念复凛凛。",
            "贱贫欲救世，无宁犹拾渖。",
            "说穷且版筑，尹屈唯烹饪。",
            "逢时岂遽废，避俗聊须噤。",
            "徂年幸未暮，此意可勤恁。"
        ],
        "title": "酬王伯虎",
        "id": "fb3b2d10-cbb5-4c02-b90c-59e03fa2d424"
    },
    {
        "author": "王安石",
        "paragraphs": [
            "辍学以从仕，仕非吾本谋。",
            "欲归谅不能，非敢忘林丘。",
            "临餐耻苟得，冀以尽心酬。",
            "万事等画墁，虽勤亦何收。",
            "扬扬古之人，彼职乃无忧。",
            "感子抚我厚，欲言秪惭羞。"
        ],
        "title": "答虞醇翁",
        "id": "10fde32a-1bae-4f2c-82e8-4c52743927e8"
    },
    {
        "author": "王安石",
        "paragraphs": [
            "韩君揭阳居，戚嗟与死邻。",
            "吕使揭阳去，笑谈面生春。",
            "当复进赵子，诗书相讨论。",
            "不必移鳄鱼，诡怪以疑民。",
            "有若大颠者，高材能动人。",
            "亦勿与为礼，听之汩彝伦。",
            "同朝叙朋友，异姓接婚姻。",
            "恩义乃独厚，怀哉余所陈。"
        ],
        "title": "送潮州吕使君",
        "id": "cb680b61-402e-4a54-8699-bb76fbcb871c"
    },
    {
        "author": "王安石",
        "paragraphs": [
            "严严中天阁，蔼蔼层云树。",
            "为子望江南，蔽亏无行路。",
            "平生湖海士，心迹非无素。",
            "老矣不自知，低徊如有慕。",
            "伤怀西风起，心与河汉注。",
            "哀鸿相随飞，去我终不顾。"
        ],
        "title": "寄曾子固二首  其一",
        "id": "3e3a0694-5a7e-452a-aa4f-bea312033ce3"
    },
    {
        "author": "王安石",
        "paragraphs": [
            "崔嵬天门山，江水绕其下。",
            "寒渠已胶舟，欲往岂无马。",
            "时恩缪拘缀，私养难乞假。",
            "低徊适为此，含忧何时写。",
            "吾能好谅直，世或非诡诈。",
            "安得有一廛，相随问耕者。"
        ],
        "tags": [
            "天门山"
        ],
        "title": "寄曾子固二首  其二",
        "id": "8125c2cf-e4f2-4cfc-8094-19df041bf136"
    },
    {
        "author": "王安石",
        "paragraphs": [
            "壮哉非罴亦非貙，目光夹镜当坐隅。",
            "横行妥尾不畏逐，顾盼欲去仍踌躇。",
            "卒然我见心为动，熟视稍稍摩其须。",
            "固知画者巧为此，此物安肯来庭除。",
            "想当盘礴欲画时，睥睨众史如庸奴。",
            "神闲意定始一扫，功与造化论锱铢。",
            "悲风飒飒吹黄芦，上有寒雀惊相呼。",
            "槎牙死树鸣老乌，向之俛噣如哺雏。",
            "山墙野壁黄昏後，冯妇遥看亦下车。"
        ],
        "title": "虎图",
        "id": "f57303e5-fb86-40e5-b4d5-9ec6534cc06e"
    },
    {
        "author": "王安石",
        "paragraphs": [
            "端溪琢枕绿玉色，蕲水织簟黄金纹。",
            "翰林所宝此两物，笑视金玉如浮云。",
            "都城六月招客语，地上赤日流黄尘。",
            "烛龙中天进无力，客主歊然各疲剧。",
            "形骸直欲坐弃忘，冠带安能强修饰。",
            "恃公宽贷更不疑，箕倨岂复论官职。",
            "笛材平莹家故藏，砚璞坳清此新得。",
            "扫除堂屋就阴翳，公不自眠分与客。",
            "知公用意每如此，真能与物同其适。",
            "岂比法曹空自私，却愿天日长炎赫。",
            "公才卓牵人所惊，久矣四海流声名。",
            "天方选取欲扶世，岂特使以文章鸣。",
            "深探力取常不寐，思以正议排纵横。",
            "奈何甘心一榻上，欲卧颍尾为洁清。",
            "贤愚劳佚非一轨，顾我病昏惟未死。",
            "心于万事久翛然，身寄一官真偶尔。",
            "便当买宅归偃休，白发溪山如愿始。",
            "看公勠力就太平，却上青天跨箕尾。"
        ],
        "title": "次韵信都公石枕蕲簟",
        "id": "d737b6bd-ba2c-4f49-9ae1-a85b5e641be1"
    },
    {
        "author": "王安石",
        "paragraphs": [
            "阳回力犹邅，阴合势方巩。",
            "填空忽汗漫，造物谁怂恿。",
            "轻于擘絮纷，细若吹毛氄。",
            "云连昼已瞀，风助宵仍汹。",
            "凭陵虽一时，变态亦千种。",
            "帘深卷或避，户隘关犹拥。",
            "滔天有冻浪，匝地无荒陇。",
            "飞扬类挟富，委翳等辞宠。",
            "穿幽偶相重，值险辄孤耸。",
            "积惨会将舒，群轻。"
        ],
        "title": "和吴冲卿雪  其一",
        "id": "7e5a33e5-f02a-4998-b5cb-d4e9e896000a"
    },
    {
        "author": "王安石",
        "paragraphs": [
            "那久重。",
            "纷华始满眼，消释不旋踵。",
            "槁树散飞花，空檐落县湩。",
            "还当困炎热，以此涤烦壅。",
            "共约市南人，收藏不为冗。"
        ],
        "title": "和吴冲卿雪  其二",
        "id": "7693c7a6-efef-499c-a6b2-69707e12635a"
    },
    {
        "author": "王安石",
        "paragraphs": [
            "地卷江海浮，天吹河汉涌。",
            "北风散作花，巧丽世无种。",
            "霾昏得照曜，尘滓归掩拥。",
            "荒林无空枝，幽瓦有高陇。",
            "分纔一毛细，聚或千钧重。",
            "飞扬窥已眩，摧压听还凶。",
            "渔舟平系舷，樵屩没归踵。",
            "空令物象莹，岂免川涂壅。",
            "争光姮娥妒，失色羲和恐。",
            "頼逢阳气蒸，转作水波溶。",
            "舞庭称贺严，扫路传呼宠。",
            "冲游谢壮少，避卧甘闲冗。",
            "吴侯绝俗唱，韩子当敌勇。",
            "胜负观两豪，吾衰但阴拱。"
        ],
        "title": "和冲卿雪诗并示持国",
        "id": "b129843d-4fa9-4a5f-a4b0-adcacfcd2558"
    },
    {
        "author": "王安石",
        "paragraphs": [
            "虚名误长者，邂逅肯经过。",
            "所操十余篇，浩荡决江河。",
            "侧身朝市间，乐少悲惭多。",
            "文章旧所好，久已废吟哦。",
            "开编喜有得，一读瘳沉痾。",
            "裹饭北城阴，永怀从晤歌。",
            "又欲及岁晚，空堂扫丝窠。",
            "稍出平生言，道艺相琢磨。",
            "忽随雁南飞，当此叶辞柯。",
            "去去梨岭高，想见青坡陀。",
            "黄花一杯酒，为寿乐如何。",
            "微诗等瓦砾，持用报隋和。"
        ],
        "title": "送石赓归宁",
        "id": "a51038a7-e80c-432e-a3d9-abd611ab210b"
    },
    {
        "author": "王安石",
        "paragraphs": [
            "归卧不自得，出门无所投。",
            "独寻城隅水，送子因远游。",
            "荒林缠悲风，惨惨吹驼裘。",
            "捉手共笑语，顾瞻中河舟。",
            "嗟人皆行乐，而我方坐愁。",
            "肠胃绕钟山，形骸空此留。",
            "念始读诗书，岂非亦有求。",
            "一来裹青衫，触事自悔尤。",
            "误为世所容，荣禄今白头。",
            "塞责以区区，一毛施万牛。",
            "不足助时治，但为故人羞。",
            "宽恩许自劾，终欲东南流。",
            "子今涉冬江，船必泊蔡洲。",
            "寄声冶城人，为我问一丘。"
        ],
        "title": "送张拱微出都",
        "id": "f1534bc8-a61f-4e10-a1d5-9da4663cee5e"
    },
    {
        "author": "王安石",
        "paragraphs": [
            "刘侯少慷慨，天马脱馽羁。",
            "一官不得意，州县老委蛇。",
            "新居当中条，墙屋稍补治。",
            "疏轩以睡名，从我远求诗。",
            "朝廷法令具，百吏但循持。",
            "又况佐小邑，有才安所施。",
            "赋租如簿领，狱讼了鞭笞。",
            "翛然即高枕，于此乐可知。",
            "王官有空谷，隠者常栖迟。",
            "拂榻梦其人，亦足慰所思。",
            "嗟予久留连，窃食坐无为。",
            "浩歌临西风，更欲往从之。"
        ],
        "title": "寄题睡轩",
        "id": "6b63e7c5-32dc-4216-9808-28d395af947d"
    },
    {
        "author": "王安石",
        "paragraphs": [
            "咨予乏时才，始愿乃丘壑。",
            "强走十五年，朱颜已非昨。",
            "低回大梁下，屡叹风沙恶。",
            "所欣同舍郎，诱我文义博。",
            "古声无慆淫，真味有淡泊。",
            "追攀风月久，貌简非心略。",
            "君恩忽推徙，所望颇乖错。",
            "尚怜得经过，未比参辰各。",
            "留连惜余景，从子至日落。",
            "明灯照亲友，环坐倾杯杓。",
            "别离宽後悲，笑语尽今乐。",
            "论诗知不如，兴至亦同作。"
        ],
        "title": "冲卿席上得作字",
        "id": "619ff325-0d73-4c7d-b52e-34f815b88a37"
    },
    {
        "author": "王安石",
        "paragraphs": [
            "塞翁少小垄上锄，塞翁老来能捕鱼。",
            "鱼长如人水满眼，桑柘死尽生芙蕖。",
            "汉家新堤广能筑，胡儿壮马休南牧。",
            "北风卷却波浪声，祇放田车行轣辘。"
        ],
        "title": "塞翁行",
        "id": "fe0065dc-f41c-4afc-bf54-2607ab32c95b"
    },
    {
        "author": "王安石",
        "paragraphs": [
            "白沟河边蕃塞地，送迎蕃使年年事。",
            "蕃使常来射狐兔，汉兵不道传烽燧。",
            "万里锄耰接塞垣，幽燕桑叶暗川原。",
            "棘门灞上徒儿戏，李牧廉颇莫更论。"
        ],
        "tags": [
            "边塞",
            "政治",
            "怀古",
            "讽刺"
        ],
        "title": "白沟行",
        "id": "124d5a68-89ac-4867-ae48-755856781e61"
    },
    {
        "author": "王安石",
        "paragraphs": [
            "北行出河间，千岁想贤王。",
            "胡麻生蓬中，诘曲终自伤。",
            "好德尚如此，恃材宜见戕。",
            "乃知阴自修，彼不为倾商。",
            "区区三世家，庙册富文章。",
            "教子以空言，得祚果不良。"
        ],
        "title": "河间",
        "id": "7bb702b3-0a7a-43ea-91aa-c6c76d5e5472"
    },
    {
        "author": "王安石",
        "paragraphs": [
            "走马黄昏渡河水，夜争归路春风里。",
            "指点韦城太白高，投鞭日午陈桥市。",
            "杨柳初回陌上尘，烟脂洗出杏花匀。",
            "纷纷塞路堪追惜，失却新年一半春。"
        ],
        "title": "陈桥",
        "id": "1b5ef3a4-084a-4139-8d39-4888c27388b0"
    },
    {
        "author": "王安石",
        "paragraphs": [
            "去都二百四十里，河流中间两城峙。",
            "南城草草不受兵，北城楼橹如边城。",
            "城中老人为予语，契丹此地经钞虏。",
            "黄屋亲乘矢石间，胡马欲踏河冰渡。",
            "天发一矢胡无酋，河冰亦破沙水流。",
            "欢盟从此至今日，丞相莱公功第一。"
        ],
        "title": "澶州",
        "id": "e9e7c72c-940d-48f6-9d1d-ea967a7461ec"
    },
    {
        "author": "王安石",
        "paragraphs": [
            "紫衣操鼎置客前，巾鞴稻饭随粱饘。",
            "引刀取肉割啖客，银盘擘臑薧与鲜。",
            "殷勤劝侑邀一饱，卷牲归馆觞更传。",
            "山蔬野果杂饴蜜，獾脯豕腊加炰煎。",
            "酒酣众史稍欲起，小胡捽耳争留连。",
            "为胡止饮且少安，一杯相属非偶然。"
        ],
        "title": "北客置酒",
        "id": "6f027cf9-be73-4b8d-b775-dc428d5669f0"
    },
    {
        "author": "王安石",
        "paragraphs": [
            "道人少贾海上游，海舶破散身沈浮。",
            "抱金满箧人所寄，吹簸偶得还中州。",
            "臝身归金不受报，秖取斗酒相献酬。",
            "欢娱慈母终一世，脱弃妻子藏岩幽。",
            "苍烟寥寥池水漫，白玉菡萏吹高秋。",
            "夜燃柏子煮山药，忆此东望无时休。",
            "塞垣春枯积雪溜，沙砾盛怒黄云愁。",
            "五更匹马随雁起，想见鄮郭花今稠。",
            "百年夸夺终一丘，世上满眼真悠悠。",
            "寄声万里心绸缪，莫道异趣无相求。"
        ],
        "title": "奉使道中寄育王山长老常坦",
        "id": "9f775a47-7d96-4e58-90e9-3e1aa2200926"
    },
    {
        "author": "王安石",
        "paragraphs": [
            "泊船香炉峰，始与子相识。",
            "寄书邗江上，诒我峰下石。",
            "缘以湘水竹，携持与南北。",
            "永怀故人欢，不愿百金易。",
            "竹枯归樵苏，石烂弃沙砾。",
            "夷门得邂逅，绿发皆半白。",
            "追思少时事，俛仰如一夕。",
            "老矣无所为，空知念畴昔。",
            "常思一杯酒，要子相解释。",
            "出门事纷纷，归卧意还𠙆。",
            "闻当上湓水，持诏守岭阨。",
            "方为万里别，执手先惨戚。",
            "兹游信浩荡，山水多所得。",
            "为我谢香炉，风尘每相忆。"
        ],
        "title": "送李屯田守桂阳二首  其一",
        "id": "757e08b3-a5aa-4e85-a137-f5541e59268e"
    },
    {
        "author": "王安石",
        "paragraphs": [
            "苍黄离家问南北，中路思归归不得。",
            "风涛何处不惊人，雨雪前村更欺客。",
            "旧交旌旆此盘桓，见我即令儿解鞍。",
            "荒山乐官歌舞拙，提壶沽酒聊一欢。",
            "行藏欲语眉不展，互叹别离心缱绻。",
            "行年半百劳如此，南亩催耕未宜晚。"
        ],
        "title": "送李屯田守桂阳二首  其二",
        "id": "5490afee-6f6f-4ffe-bfb7-d9bc6bfee70c"
    },
    {
        "author": "王安石",
        "paragraphs": [
            "吴公治河南，名出汉廷右。",
            "高才有公孙，相望千岁後。",
            "平明省门开，吏接堂上肘。",
            "指撝谈笑间，静若在林薮。",
            "连墙画山水，隠几诗千首。",
            "浩然江湖思，果得东南守。",
            "传鼓上清湘，旌旗蔽牛斗。",
            "方今河南治，复在荆人口。",
            "自古楚有材，酃渌多美酒。",
            "不知樽前客，更得贾生否。"
        ],
        "title": "送吴仲庶出守潭州",
        "id": "22ca8b49-a86f-4406-bcbc-d6d0c761d7b5"
    },
    {
        "author": "王安石",
        "paragraphs": [
            "怀王自堕马，贾傅至死悲。",
            "古人事一职，岂敢苟然为。",
            "哭死非为生，吾心良不欺。",
            "滔滔声利间，绛灌亦何知。"
        ],
        "title": "杂咏三首  其一",
        "id": "4566413d-4e08-409b-8166-5d61e7aeb4ef"
    },
    {
        "author": "王安石",
        "paragraphs": [
            "先生善鼓瑟，齐国好吹竽。",
            "操竽入齐人，雅郑亦复殊。",
            "岂不得禄赐，归卧自欷歔。",
            "寥寥朱丝弦，老矣谁与娱。"
        ],
        "title": "杂咏三首  其二",
        "id": "3b2448b9-80c8-4d98-a021-54aef642535e"
    },
    {
        "author": "王安石",
        "paragraphs": [
            "商阳杀三人，每辄不忍视。",
            "亦云食君食，报礼当如此。",
            "波澜吹九州，金石安得止。",
            "永怀南山阿，慷慨中夜起。"
        ],
        "title": "杂咏三首  其三",
        "id": "e1cb93e8-7ac0-4eac-8971-f3fecb69409d"
    },
    {
        "author": "王安石",
        "paragraphs": [
            "我起影亦起，我留影逡巡。",
            "我意不在影，影长随我身。",
            "交游义相好，骨肉情相亲。",
            "如何有乖睽，不得同苦辛。"
        ],
        "title": "即事三首  其一",
        "id": "3966f2f3-531e-4c45-a009-296686ac4281"
    },
    {
        "author": "王安石",
        "paragraphs": [
            "昏昏白日卧，皎皎中夜愁。",
            "明月入枕席，凉风动衾帱。",
            "蛬蝉相鸣悲，上下无时休。",
            "徒能感我耳，顾尔安知秋。"
        ],
        "title": "即事三首  其二",
        "id": "4e23291c-98d7-4248-b9c2-f6580f2645fd"
    },
    {
        "author": "王安石",
        "paragraphs": [
            "日月随天旋，疾迟与天谋。",
            "寒暑自有常，不顾万物求。",
            "蜉蝣蔽朝夕，蟪蛄疑春秋。",
            "眇眇上古历，回环今几周。"
        ],
        "title": "即事三首  其三",
        "id": "58e32111-0099-4a87-80fc-d624f8166452"
    },
    {
        "author": "王安石",
        "paragraphs": [
            "郑子喜论兵，魁然万人敌。",
            "尝持一尺棰，跨马河南北。",
            "方今边利害，口手能讲画。",
            "疑师谷城翁，方略已自得。",
            "天兵卷甲老，壮士不肉食。",
            "低徊向诗书，文字锐镌刻。",
            "科名又龃龉，弃置非人力。",
            "黄尘雕罽裘，逆旅同偪仄。",
            "秋风吹残汴，霰雪已惊客。",
            "浩歌随东舟，别我无惨恻。",
            "闽生今好游，往往老妻息。",
            "南陔子所慕，天命岂终塞。"
        ],
        "title": "送郑叔熊归闽",
        "id": "d9de0327-2b94-4022-adf7-58b10a4dc093"
    },
    {
        "author": "王安石",
        "paragraphs": [
            "萧条冬风高，吹我冠上霜。",
            "我行岁已寒，悲汝道路长。",
            "持以犬马心，千里不得将。",
            "使汝身百忧，辛苦冒川梁。",
            "青灯照诗书，仰屋涕数行。",
            "不有亲戚思，讵知远游伤。"
        ],
        "title": "寄二弟时往临川",
        "id": "856c4477-4ff6-4b5f-8e70-5e585c37ba33"
    },
    {
        "author": "王安石",
        "paragraphs": [
            "沅江水有梁与罾，沅田树桑可蚕耕。",
            "君于其间耻射利，独岸清泚留朱甍。",
            "诗书当前日开阖，冠带满坐相逢迎。",
            "勉求高论出施设，无以私智为公卿。"
        ],
        "title": "李氏沅江书堂",
        "id": "f547b02c-ba63-4b0b-8201-06f70df6ae68"
    },
    {
        "author": "王安石",
        "paragraphs": [
            "罢惫得休假，衣冠倦趋翔。",
            "挟书聊自娱，解带寺东廊。",
            "六龙高徘徊，光景在我裳。",
            "冬屋稍暄暖，病身更强梁。",
            "从我有不思，舍我有不忘。",
            "问谁可与言，携手此徜徉。",
            "婉婉吾所爱，新居乃邻墙。",
            "寄声能来游，维用写愁肠。"
        ],
        "title": "休假大佛寺",
        "id": "a8cad953-a82d-404a-8267-71881b335c33"
    },
    {
        "author": "王安石",
        "paragraphs": [
            "阊阖城西地如水，鸡鸣黄尘波浪起。",
            "穷年一马望扶桑，东得省门身辄止。",
            "簿书期会老纷纷，邂逅论心喜有君。",
            "数日未多还舍我，相看愁思乱于云。"
        ],
        "title": "别谢师宰",
        "id": "e37ae38d-42c0-466e-95b1-d5d0403574b2"
    },
    {
        "author": "王安石",
        "paragraphs": [
            "始吾泊棠阴，三子不在舟。",
            "今当舍之去，三子还远游。",
            "茫然千里水，今见荻花洲。",
            "俛仰换春冬，纷纷空百忧。",
            "怀哉山川异，往矣霰雪稠。",
            "登高一涕泗，寄此寒江流。"
        ],
        "title": "解使事泊棠阴时三弟皆在京师二首  其一",
        "id": "c4919833-f626-43b4-bc93-84966a968170"
    },
    {
        "author": "王安石",
        "paragraphs": [
            "泊船棠阴下，滩水清且浅。",
            "回首望孤城，浮云一何缅。",
            "久留非吾意，欲去犹缱绻。",
            "驰心故人侧，一望三四反。",
            "萧萧东堂竹，异日留息偃。",
            "无恩被南国，疑此行当翦。"
        ],
        "title": "解使事泊棠阴时三弟皆在京师二首  其二",
        "id": "547fa4cf-4528-423a-9d78-c7ad34db53ba"
    },
    {
        "author": "王安石",
        "paragraphs": [
            "龙德不可系，变化谁能谋。",
            "骅骝亦骏物，卓荦地上游。",
            "怒行追疾风，忽忽跨九州。",
            "辙迹古所到，山川略能周。",
            "鸿蒙无人梯，沆漭绕天浮。",
            "巉岩拔青冥，仙圣所止留。",
            "欲往辄不能，视龙乃知羞。"
        ],
        "title": "骅骝",
        "id": "59bf1779-96c7-4f90-9406-dbf20c824d18"
    },
    {
        "author": "王安石",
        "paragraphs": [
            "昔来高邮居，我始得朱子。",
            "从容谈笑间，已足见奇伟。",
            "行寻城阴田，坐钓渠下沚。",
            "归来同食眠，左右皆图史。",
            "入视尔诸幼，欢言亦多祉。",
            "当时独张倩，远在庐山趾。",
            "沈君未言昏，名已习吾耳。",
            "安知十年来，乖隔非愿始。",
            "相逢辄念远，悲咤多于喜。",
            "今兹岂人力，所念皆聚此。",
            "诸甥昔未有，满眼秀而美。",
            "低徊吾亲侧，亦足慰劳止。",
            "嗟予迫时恩，一传日千里。",
            "尔舟亦已戒，五两翩然起。",
            "萧萧东南县，望尔何时已。",
            "空知梦为鱼，逆上西安水。"
        ],
        "tags": [
            "庐山"
        ],
        "title": "寄朱氏妹",
        "id": "9466ded3-c66d-4039-9649-5fd819dd83d7"
    },
    {
        "author": "王安石",
        "paragraphs": [
            "吾尝奇华佗，肠胃真割剖。",
            "神膏既傅之，顷刻活残朽。",
            "昔闻今则信，绝伎世尝有。",
            "堂堂颍川士，察脉极渊薮。",
            "珍丸起病瘠，鲙虫随泄呕。",
            "挛足四五年，下针使之走。",
            "一言傥不合，万金莫可诱。",
            "又复能赋诗，往往吹琼玖。",
            "卷纸夸速成，语怪若神授。",
            "名声动京洛，踪迹晦莨莠。",
            "相逢但长啸，遇饮辄掩口。",
            "独醒竟何如，无乃寡俗偶。",
            "顾非避世翁，疑是壁中叟。",
            "安得斯人术，付之经国手。"
        ],
        "title": "赠陈君景初",
        "id": "4df1dca8-3b6b-44c9-91ff-218f99e10ff2"
    },
    {
        "author": "王安石",
        "paragraphs": [
            "昔在历阳时，得子初江津。",
            "手中紫团参，一饮宽吾亲。",
            "舍舟城南居，杖屦日相因。",
            "百口代起伏，呻呼聒比邻。",
            "叩门或夜半，屡费药物珍。",
            "欲报恨不得，肠胃盘车轮。",
            "今逢又坎坷，令子驰风尘。",
            "颠倒车马间，起先冰雪晨。",
            "嗟我十五年，得禄尚辞贫。",
            "所读漫累车，岂能苏一人。",
            "无求愧子义，有施惭子仁。",
            "逝将收桑榆，邀子寂寞滨。"
        ],
        "title": "赠张康",
        "id": "b48ae2ce-f8ec-4d8b-b4b6-4d0f743a003a"
    },
    {
        "author": "王安石",
        "paragraphs": [
            "画船插帜摇秋光，鸣铙传鼓水洋洋。",
            "豫章太守吴郡郎，行指斗牛先过乡。",
            "乡人出郭航酒浆，炰鳖鲙鱼炊稻粱。",
            "芡头肥大菱腰长，釂酬喧呼坐满床。",
            "怪君三年寓瞿塘，又驱传马登太行。",
            "缨旄脱尽归大梁，翻然出走天南疆。",
            "九江左投贡与章，扬澜吹漂浩无旁。",
            "老蛟戏水风助狂，盘涡忽坼千丈强。",
            "君闻此语悲慨慷，迎吏乃前持一觞。",
            "鄙州历选多俊良，镇抚时有诸侯王。",
            "拂天高阁朱鸟翔，西山蟠绕鳞鬣苍。",
            "下视城堑真金汤，雄楼杰屋鬰相望。",
            "中户尚有千金藏，漂田种秔出穰穰。",
            "沉檀珠犀杂万商，大舟如山起牙樯。",
            "输泻交广流荆扬，轻裾利屣列名倡。",
            "春风蹋谣能断肠，平湖湾坞烟渺茫。",
            "树石珍怪花草香，幽处往往闻笙簧。",
            "地灵人秀古所臧，胜兵可使酒可尝。",
            "十州将吏随低昂，谈笑指麾回雨旸。",
            "非君才高力方刚，岂得跨有此一方。",
            "无为听客欲沾裳，使君谢吏趣治装。",
            "我行乐矣未渠央。"
        ],
        "title": "送程公辟守洪州",
        "id": "00d62e4e-af1b-429a-8296-9c2c638040b2"
    },
    {
        "author": "王安石",
        "paragraphs": [
            "驱马信所适，落日望九州。",
            "青山满天地，何往为吾丘。",
            "贫贱身秖辱，富贵道足羞。",
            "涉世谅如此，惜哉去无由。"
        ],
        "title": "凤凰山",
        "id": "85f5c013-3402-4520-88f3-b070952cc807"
    },
    {
        "author": "王安石",
        "paragraphs": [
            "青门道北云为屋，大垆贮酒千万斛。",
            "独龙注雨如车轴，不畏不售畏不续。"
        ],
        "title": "梦中作",
        "id": "04d371b8-5569-4639-8d73-d819b9c071f2"
    },
    {
        "author": "王安石",
        "paragraphs": [
            "茫茫彭蠡春无地，白浪春风湿天际。",
            "东西捩柂万舟回，千岁老蛟时出戏。",
            "少年轻事镇南来，水怒如山帆正开。",
            "中流蜿蜒见脊尾，观者胆堕予方咍。",
            "衣冠今日龙山路，庙下沽酒山前住。",
            "老矣安能学佽飞，买田欲遡江湖去。"
        ],
        "title": "彭蠡",
        "id": "797d2ee8-8de6-446a-aeb4-bc42e74d00d4"
    },
    {
        "author": "王安石",
        "paragraphs": [
            "历阳之南有牛渚，一风微吹万舟阻。",
            "华戎蛮蜀支百川，合为大江神所躔。",
            "山盘水怒不得泄，到此乃有无穷渊。",
            "朱衣乘车作官府，操制生杀非无权。",
            "阴灵秘怪不欲露，毁犀得祸岂偶然。"
        ],
        "title": "牛渚",
        "id": "2849ea3b-5c13-4de2-83f3-5066c37c2526"
    },
    {
        "author": "王安石",
        "paragraphs": [
            "东门白下亭，摧甓蔓寒葩。",
            "浅沙杙素舸，一水宛秋蛇。",
            "渔商数十室，门巷隠桑麻。",
            "翰林谪仙人，往岁酒姥家。",
            "调笑此水上，能歌杨白花。",
            "杨花飞白雪，枝袅绿烟斜。",
            "舞袖卷烟雪，绮裘明紫霞。",
            "风流翳蓬颗，故地使人嗟。",
            "迢迢陌头青，空复可藏鸦。"
        ],
        "title": "东门",
        "id": "88f18fa0-58d8-4f62-b4ab-717029cb5487"
    },
    {
        "author": "王安石",
        "paragraphs": [
            "寒云沈屯白日埋，河汉荡坼天如簁。",
            "衡门兼旬限泥潦，卧听窾木鸣相挨。",
            "萧辰忽扫纤翳尽，北岭初出青嵬嵬。",
            "微之新诗动我目，烂若火齐金盘堆。",
            "想携诸彦眺平野，高论历诋秦以来。",
            "觥船淋浪始快意，忽忆归云胡为哉。",
            "念君少壮辍游衍，发挥春秋名玉杯。",
            "书成不得断国论，但此空语传八垓。",
            "登临兴罢因感触，更欲远引追宗雷。",
            "君知富贵亦何有，谄誉未足偿讥排。",
            "风豪雨横费调燮，坐使发背为黄台。",
            "留宾往往夜参半，虽有罇俎无由开。",
            "江南佳丽非一日，况乃故园名池台。",
            "能招过客饮文字，山水又足供欢咍。",
            "剩留官屋贮酒母，取醉不竭当如淮。"
        ],
        "title": "和王微之登高斋三首  其一",
        "id": "74ec891e-241c-4199-b0d1-b9f1e303ecf9"
    },
    {
        "author": "王安石",
        "paragraphs": [
            "六朝人物随烟埃，金舆玉几安在哉。",
            "钟山石城已寂寞，祇见江水云端来。",
            "百年故老有存者，尚忆世宗初伐淮。",
            "魏王兵马接踵出，旗纛千里相搪挨。",
            "当时谋臣非不众，上国拔取多陪台。",
            "龙腾九天跨四海，一水欲阻为可咍。",
            "降王北归楼殿坼，弃屋尚锁残金堆。",
            "神灵变化自真主，将帅何力求公台。",
            "山川清明草木静，天地不复屯云雷。",
            "使君登高访古昔，伤此陈迹聊持杯。",
            "因留嘉客坐披写，酃渌笑语倾如簁。",
            "酒酣重惜功业晚，老矣万卷徒兼该。",
            "攒峰列壑动归兴，忧端落笔何崔嵬。",
            "余年无欢易感激，亦愧庄叟能安排。",
            "青灯明灭照不寐，但把君诗阖且开。"
        ],
        "title": "和王微之登高斋三首  其二",
        "id": "9998479a-d04f-4172-a3bb-83eb78300b06"
    },
    {
        "author": "王安石",
        "paragraphs": [
            "干戈六代战血埋，双阙尚指山崔嵬。",
            "当时君臣但儿戏，把酒空劝长星杯。",
            "临春美女闭黄壤，玉枝自蕊繁如堆。",
            "後庭新声散樵牧，兴废倏忽何其哀。",
            "咸阳龙移九州坼，遗种变化呼风雷。",
            "萧条中原砀无水，崛强又此凭江淮。",
            "广陵衣冠扫地去，穿筑陇亩为池台。",
            "吴侬倾家助经始，尺土不借秦人簁。",
            "珠犀磊落万艘入，金璧照耀千门开。",
            "建隆天飞跨两海，南发交广东温台。",
            "中间嶪嶪地无几，欲久割据诚难哉。",
            "灵旗指麾尽貔虎，谈笑力可南山排。",
            "楼船蔽川莫敢动，扶伏但有谋臣来。",
            "百年沧洲自潮汐，事往不与波争回。",
            "黄云荒城失苑路，白草废畤空坛垓。",
            "使君新篇韵险绝，登眺感悼随嘲咍。",
            "嗟予愁惫气已竭，对垒每欲相劘挨。",
            "挥毫更想能一战，数窘乃见诗人才。"
        ],
        "title": "和王微之登高斋三首  其三",
        "id": "56856996-ec16-447a-a70b-a3db15ccf9a4"
    },
    {
        "author": "王安石",
        "paragraphs": [
            "元和伐蔡何危哉，朝廷百口无一谐。",
            "盗伤中丞偶不死，利剑白日投天街。",
            "裹疮入相议军旅，国火一再更檀槐。",
            "上前慷慨语发涕，誓出按抚除睽乖。",
            "指撝光颜战洄曲，阚如怒虎搏虺豺。",
            "愬能捕虏取肝鬲，护送密乞完形骸。",
            "笞兵夜半投死地，雪湿不敢燃薪{艹点}。",
            "空城竖子已可缚，中使尚作嗁儿哇。",
            "退之道此尤俊伟，当镂玉牒东燔柴。",
            "欲编诗书播後嗣，笔墨虽巧终类俳。",
            "唐从天宝运中圮，廊庙往往非忠佳。",
            "诸侯纵横代割据，疆土岂得无离𠇗。",
            "德宗末年惩战祸，一矢不试尘蒙靫。",
            "宪皇初起众未信，意欲立扫除昏霾。",
            "追还清明救薄蚀，屡敕主府拘穷蛙。",
            "王师伤夷征赋窘，千里亦忌毫厘差。",
            "小夫偷安自非计，长者远虑或可怀。",
            "桓桓晋公忠且壮，时命适与功名偕。",
            "是非末世主成败，烜赫今古谁讥排。",
            "贤哉韦纯议北赦，仓卒两伐尤难皆。",
            "重华声明弥万国，服苗干羽舞两阶。",
            "宣王侧身内修政，常德立武能平淮。",
            "昔人经纶初若缓，欲弃此道非吾侪。",
            "千秋事往踪迹在，岳石款记如湘崖。",
            "文严字丽皆可喜，黄埃蔽没苍藓埋。",
            "当时将佐尽豪杰，想此兵祷陪祠斋。",
            "君曾西迁为拓本，濡麝割蜜亲劘揩。",
            "新篇波澜特浩荡，把卷熟读迷津涯。",
            "褒贤乐善自为美，当挂庙壁为诗牌。"
        ],
        "title": "董伯懿示裴晋公平淮右题名碑诗用其韵和酬",
        "id": "b81a9364-6c41-42a1-bd89-b5687542c4d9"
    },
    {
        "author": "王安石",
        "paragraphs": [
            "秦惜逝者耋，晋嘉良士休。",
            "古人皆好乐，哀此岁月遒。",
            "嗟我抱愁毒，残年自羁囚。",
            "但为兔得蹄，非复天上鸥。",
            "虽知林塘美，欲往辄回辀。",
            "名园一散策，笑语随觥筹。",
            "探题绕梅花，高咏接应刘。",
            "宿雨洗荒壍，寒蛟沈老湫。",
            "沿洄信画舸，归路子城幽。",
            "冬风不改绿，忽见新阳浮。",
            "欢事去如梦，嘉时念难留。",
            "明发得君句，谓将续前游。",
            "语我饮倡乐，不如诗献酬。",
            "淮洲奏钟鼛，雅刺德不犹。",
            "文墨有真趣，荒淫何足收。",
            "来篇信时女，窈窕众所求。",
            "兹理傥可谐，华簪为君抽。"
        ],
        "title": "用王微之韵和酬即事书怀",
        "id": "e4dbbdee-3530-4398-bf52-9ab5fe88d47c"
    },
    {
        "author": "王安石",
        "paragraphs": [
            "刀笔漫无营，图书纷不御。",
            "平生携手人，邂逅赏心处。",
            "名卿邵朱邑，肤使超严助。",
            "都官富篇章，博士熟经据。",
            "岂特好微言，又多知大虑。",
            "从容故天幸，倜傥尽人誉。",
            "千艘来交荆，万舸去扬豫。",
            "良无此嘉客，式饮吾所庶。"
        ],
        "title": "和仲求即席分题得庶字",
        "id": "e481e33a-db0f-493d-b230-aeb2b2401dc3"
    },
    {
        "author": "王安石",
        "paragraphs": [
            "昭陵落月烟雾昏，篝火度谷行山根。",
            "投鞭委辔涉数村，寤出巩县城东门。",
            "向来宫阙不可见，但有洛水流浑浑。"
        ],
        "title": "出巩县",
        "id": "53e7c0d1-5386-47ed-a487-f0b81187e163"
    },
    {
        "author": "王安石",
        "paragraphs": [
            "儿童系马黄河曲，近岸河流如可掬。",
            "任村炊米朝食鱼，日暮荥阳驿中宿。",
            "投老经过身独在，当时洲渚今平陆。",
            "秫黍冥冥十数家，仰视荒蹊但乔木。",
            "冰盘鲙美客自知，起看白水还东驰。",
            "尔来百口皆年少，归与何人共此悲。"
        ],
        "title": "书任村马铺",
        "id": "fda1cde9-28b2-4603-880c-17fd78199398"
    },
    {
        "author": "王安石",
        "paragraphs": [
            "巫山高，十二峰。",
            "上有往来飘忽之猨猱，下有出没瀺灂之蛟龙，中有倚薄缥缈之神宫。",
            "神人处子冰雪容，吸风饮露虚无中。",
            "千岁寂寞无人逢，邂逅乃与襄王通。",
            "丹崖碧嶂深重重，白月如日明房栊。",
            "象床玉几来自从，锦屏翠幔金芙蓉。",
            "阳台美人多楚语，秖有纤腰能楚舞，争吹凤管鸣鼍鼓。",
            "那知襄王梦时事，但见朝朝暮暮长云雨。"
        ],
        "title": "葛藴作巫山高爱其飘逸因亦作两篇  其一",
        "id": "e98af27b-3896-4058-bb59-a751dbbe6685"
    },
    {
        "author": "王安石",
        "paragraphs": [
            "巫山高，偃薄江水之滔滔。",
            "水于天下实至险，山亦起伏为波涛。",
            "其巅冥冥不可见，崖岸斗绝悲猨猱。",
            "赤枫青栎生满谷，山鬼白日樵人遭。",
            "窈窕阳台彼神女，朝朝暮暮能云雨。",
            "以云为衣月为褚，乘光服暗无留阻。",
            "昆仑曾城道可取，方丈蓬莱多伴侣。",
            "块独守此嗟何求，况乃低徊梦中语。"
        ],
        "title": "葛藴作巫山高爱其飘逸因亦作两篇  其二",
        "id": "da0958e8-0969-4a94-8384-442d126918a1"
    },
    {
        "author": "王安石",
        "paragraphs": [
            "少年不知秋，喜闻西风生。",
            "老大多感伤，畏此蟋蟀鸣。",
            "况乃舍亲友，抱病独远行。",
            "中夜卧不周，恻恻感我情。",
            "起视天正黑，弱云乱纵横。",
            "似有霰雪飘，不复星斗明。",
            "时节忽如此，重令壮心惊。",
            "谅无同忧人，樽酒安可倾。"
        ],
        "title": "西风",
        "id": "55f094b4-a225-4790-87bd-59d854b96572"
    },
    {
        "author": "王安石",
        "paragraphs": [
            "煤炱着天无寸空，白沫上岸吹鱼龙。",
            "羲和推车出不得，河伯欲取山为宫。",
            "城门昼开眠百贾，饥孙得糟夜哺翁。",
            "老人惯事少所怪，看屋箕踞歌南风。"
        ],
        "title": "久雨",
        "id": "a194ae89-9054-4917-8973-8e0bf22d291f"
    },
    {
        "author": "王安石",
        "paragraphs": [
            "泥水填马不受辙，瓦雪得火犹藏沟。",
            "宿雾纷纷度城阙，朔气凛凛吹衣裘。",
            "穷阎闭门无一客，剥啄惊我有前驺。",
            "强随传呼出屋去，鼻息冻合髭缪缪。",
            "投缰马鬣任欹侧，欲出操棰手还抽。",
            "行思江南悲故事，溪谷冬暖花常流。",
            "前年腊归三见白，霁色岭上班班留。",
            "杖藜此时将邑子，登眺置酒身优游。",
            "岂如都城今日事，秖恐一蹶为亲忧。",
            "因知田里驾款段，昔人岂即非良谋。",
            "君家洛阳名实大，谈笑枯槁回春柔。",
            "平生意气故应在，白发未敢相寻求。",
            "从容退食想佳节，岂无歌声相献酬。",
            "奈何亦作苦寒调，叹息朝夕无骅骝。",
            "超然遂有江湖意，满纸为我书穷愁。",
            "相如正应居客右，子路且莫乘桴浮。"
        ],
        "title": "和王胜之雪霁借马入省",
        "id": "751d5933-e40f-4b54-958d-8f9c7d90fb63"
    },
    {
        "author": "王安石",
        "paragraphs": [
            "寒林昏鸦相与还，下有跂石苍孱颜。",
            "曾于古图见彷佛，已怪刀笔非人间。",
            "君家石屏谁为写，古图所传无似者。",
            "鸦飞历乱止且鸣，林叶惨惨风烟生。",
            "高斋日午坐中见，意似落日空上行。",
            "君诗雄盛付君手，云此非人乃天巧。",
            "嗟哉浑沌死，干坤至，造作万物丑妍巨细各有理。",
            "问此谁主何其精，恢奇谲诡多可喜。",
            "人于其间乃复雕镵刻画出智力，欲与造化追相倾。",
            "拙者婆娑尚欲奋，工者固已穷夸矜。",
            "吾观鬼神独与人意异，虽有至巧无所争。",
            "所以虢山间，埋没此宝千万岁，不为见者惊。",
            "吾又以此知妙伟之作不在百世後，造始乃与元气并。",
            "画工粉墨非不好，岁久剥烂空留名。",
            "能从太古到今日，独此不朽由天成。",
            "世人尚奇轻货力，山珍海怪采掇今欲索。",
            "此屏後出为君得，胡贾欲价着不识。",
            "吾知金帛不足论，当与君诗两相直。"
        ],
        "title": "和吴冲卿鸦鸣树石屏",
        "id": "641c1821-b48d-4964-bc45-d1d23a810bce"
    },
    {
        "author": "王安石",
        "paragraphs": [
            "闽山到漳穷，地与南越错。",
            "山川鬰雾毒，瘴疠春冬作。",
            "荒茅篁竹闲，蔽亏有城郭。",
            "居人特鲜少，市井宜萧索。",
            "野花开无时，蛮酒持可酌。",
            "穷年不值客，谁与分杯杓。",
            "朝廷尚贤俊，磊砢充台阁。",
            "君能喜节行，文艺又该博。",
            "超然万里去，识者为不乐。",
            "予闻君子居，自可救民瘼。",
            "苟能御外物，得地无美恶。",
            "似闻最南方，北客今勿药。",
            "林麓换风气，兽蛇凋毒蠚。",
            "如漳犹近州，气冷又销铄。",
            "珍足海物味，其厚不为薄。",
            "章举马甲柱，固已轻羊酪。",
            "蕉黄荔子丹，又胜楂梨酢。",
            "逢衣比多士，往往在丘壑。",
            "从容与笑语，岂不慰寂寞。",
            "太守好觞咏，嘉宾应在幕。",
            "想即有新诗，流传至京洛。"
        ],
        "title": "送李宣叔倅漳州",
        "id": "9db0a72e-0051-4142-9904-4cee6fa7f5dd"
    },
    {
        "author": "王安石",
        "paragraphs": [
            "霜泽与天杳，旁临无限情。",
            "他时散发处，最爱垂虹亭。",
            "飘然平生游，舍我戴吴星。",
            "欲往独不得，都门看扬舲。",
            "到县问疾苦，为予求所经。",
            "当知耕牧地，往往茭蒲青。",
            "三江断其二，洚水何由宁。",
            "微子好古者，此歌尚谁听。"
        ],
        "title": "送裴如晦宰吴江",
        "id": "7af15385-b64c-4aa1-849f-0f9df1fdf5f4"
    },
    {
        "author": "王安石",
        "paragraphs": [
            "韩侯冰玉人，不可尘土杂。",
            "官虽众俊後，名字久訇磕。",
            "并州天下望，抚士威爱惬。",
            "千金弃不惜，宾客常满合。",
            "遥闻余风高，为子置一榻。",
            "亲交西门饯，百马骄杂沓。",
            "子材宜用世，谈者为呜唈。",
            "矧今名主人，气力足呵欱。",
            "推贤为时辅，势若朽易拉。",
            "会当荐还朝，立子在阊阖。",
            "惜哉秣骐骥，赋以升龠合。",
            "咨予栖栖者，气象已摧塌。",
            "他年佐方州，说将尚不纳。",
            "况于声势尊，岂易取酬答。",
            "有如持寸莛，未足撼鞺鞳。",
            "顾于山水闲，意愿多所合。",
            "匡庐与韶石，少小已尝蹋。",
            "风游会稽春，雪宿天柱腊。",
            "淮湖江海上，惯食虾蟹蛤。",
            "西南穷岷嶓，东北尽济漯。",
            "身虽未尝历，魂梦已稠沓。",
            "荆溪最所爱，映烛多庙塔。",
            "溪果点丹漆，溪花团并罨。",
            "扁舟信所过，行不废樽榼。",
            "一从舍之去，霜雪行满颌。",
            "思之不能寐，蹙若虻蚋噆。",
            "方将筑其滨，毕景谢噂𠴲。",
            "安能孤此意，颠倒就衰飒。",
            "唯子余所向，嗜好比鹣鲽。",
            "何时归相过，游屐尚可蜡。"
        ],
        "tags": [
            "庐山"
        ],
        "title": "韩持国从富并州辟",
        "id": "017e77f2-1220-4970-bb2e-377d110a7dd0"
    },
    {
        "author": "王安石",
        "paragraphs": [
            "物变极万殊，心通纔一曲。",
            "读书谓已多，抚事知不足。",
            "与君语承华，念此非不夙。",
            "恨无数顷田，归耕使成熟。",
            "当官拙自计，易用忤流俗。",
            "穷年走区区，得谤大于屋。",
            "归来污省舍，又继故人躅。",
            "相逢祇数步，吏桉常填目。",
            "切嗟非无朋，阻阔嗟何速。",
            "孤危失所助，把卷常恨独。",
            "虚名终自误，谬恩何见蹙。",
            "清明有冲卿，奥美如晦叔。",
            "时谓当选升，屈指尚五六。",
            "揆才最不称，饕宠宁无恧。",
            "殷勤故人书，纸尾又见勖。",
            "君虽好德言，我自望忠告。",
            "易称动不括，传论大明服。",
            "进为非成材，罪恐不容赎。",
            "岁残东风生，陕树尘翳曲。",
            "何缘一杯酒，谈笑相追逐。"
        ],
        "title": "寄吴冲卿",
        "id": "8e72b5de-e995-4c0a-830e-c0f1025ae593"
    },
    {
        "author": "王安石",
        "paragraphs": [
            "余生非匏瓜，于世不无求。",
            "弱力惮耕稼，衣食当周流。",
            "起家始二十，南北今白头。",
            "愁伤意已败，罢病恐难瘳。",
            "江湖把一节，屡乞东南州。",
            "治民岂吾能，闲僻庶可偷。",
            "谬恩当徂冬，黾勉始今秋。",
            "岂敢事高蹇，茫然乖本谋。",
            "抚心私自怜，仰屋窃叹愀。",
            "强骑黄饥马，欲语将谁投。",
            "頼此城下宅，数蒙故人留。",
            "揽衣坐中庭，仰视白云浮。",
            "白云御西风，一一向沧洲。",
            "安得两黄鹄，跨之与云游。"
        ],
        "title": "韩持国见访",
        "id": "600f62cb-8b60-47c5-b4d1-beb494bbd556"
    },
    {
        "author": "王安石",
        "paragraphs": [
            "自吾失逢原，触事辄愁思。",
            "岂独为故人，抚心良自悲。",
            "我善孰相我，孰知我瑕疵。",
            "我思谁能谋，我语听者谁。",
            "朝出一马驱，暝归一马驰。",
            "驰驱不自得，谈笑强追随。",
            "仰屋卧太息，起行涕淋漓。",
            "念子冢上土，草茅已纷披。",
            "婉婉妇且少，茕茕一女嫠。",
            "高义动闾里，尚闻致财赀。",
            "嗟我衣冠朝，略能具饘糜。",
            "葬祭无所助，哀颜亦何施。",
            "闻妇欲北返，跂予常望之。",
            "寒汴已闭口，此行又参差。",
            "又说当产子，产子知何时。",
            "贤者宜有後，固当梦熊罴。",
            "天方不可恃，我愿适在兹。",
            "我疲学更误，与世不相宜。",
            "宿昔心已许，同冈结茅茨。",
            "此事今已矣，已矣尚谁知。",
            "渺渺江与潭，茫茫山与陂。",
            "安能久窃食，终负故人期。"
        ],
        "title": "思王逢原",
        "id": "989642a8-bcbc-4429-bccb-5143bfe16d2f"
    },
    {
        "author": "王安石",
        "paragraphs": [
            "放身千仞高，北望太行山。",
            "邑屋如蚁冢，蔽亏尘雾间。",
            "念此屋中人，当复几人闲。",
            "鸡鸣起四散，暮夜相与还。",
            "物物各自我，谁为贤与顽。",
            "贱气即易凌，贵气即难攀。",
            "愧予心未齐，俛首一破颜。"
        ],
        "title": "登景德塔",
        "id": "5563f6f4-3165-428f-bcda-f9c8675b50f9"
    },
    {
        "author": "王安石",
        "paragraphs": [
            "冯侯天马壮不羁，韩侯白鹭下清池。",
            "刘侯羽翰秋欲击，吴侯葩萼春争披。",
            "沈侯玉雪照人洁，萧洒已见江湖姿。",
            "唯予貌丑骇公等，自镜亦正如蒙倛。",
            "忘形论交喜有得，杯酒邂逅今良时。",
            "心亲不复异新旧，便脱巾屦相谐嬉。",
            "空堂无尘小雨定，浓绿翳水浮秋曦。",
            "高谈四坐扫炎热，木末更送凉风吹。",
            "此欢不尽忽分散，明月照屋空参差。",
            "平明余清在心耳，洗我重得刘侯诗。",
            "刘侯未见闻已熟，吾友称诵多文辞。",
            "才高意大方用世，自有豪俊相攀追。",
            "咨予後会恐不数，魂梦久向东南驰。",
            "何时扁舟却顾我，还欲迎子游山陂。"
        ],
        "title": "和刘贡甫燕集之作",
        "id": "72832a74-40ab-40d3-8b7a-c83ba2424778"
    },
    {
        "author": "王安石",
        "paragraphs": [
            "北风吹云埋九垓，草木零落空池台。",
            "六龙避逃不敢出，地上独有寒崔嵬。",
            "披衣起行愁不惬，归坐把卷阖且开。",
            "永怀古人今已矣，感此近世何为哉。",
            "申韩百家爇火起，孔子大道寒于灰。",
            "儒衣纷纷欲满地，无复气焰空煤炱。",
            "力排异端谁助我，忆见夫子真奇材。",
            "楩柟豫章概白日，秖要匠石聊穿裁。",
            "我方官拘不得往，子有闲暇宜能来。",
            "晤言相与入圣处，一取万古光芒回。"
        ],
        "title": "寄王逢原",
        "id": "2d85bbc0-8f1b-4d46-b9b3-46b3caea3c9d"
    },
    {
        "author": "王安石",
        "paragraphs": [
            "少时已感韩子诗，东西南北俱欲往。",
            "新年尤觉此语悲，恨无羽翼超惚恍。",
            "肺肝欲绝形骸外，涕洟自落衣巾上。",
            "此忧难与世共知，忆子论心更惆怅。"
        ],
        "title": "寄孙正之",
        "id": "2d1edb64-ed64-4517-a0a9-bcf7f8d5b7ac"
    },
    {
        "author": "王安石",
        "paragraphs": [
            "古之士方穷，材行已云贵。",
            "大臣公听采，左右不得蔽。",
            "或从蒿藜间，入据廊庙势。",
            "小夫不敢望，云我非其汇。",
            "朝游儁者羞，暮出逢者避。",
            "所以後世愚，人人愿高位。"
        ],
        "title": "思古",
        "id": "88e592c4-13fe-4590-b4a5-f28988045272"
    },
    {
        "author": "王安石",
        "paragraphs": [
            "白日照四方，当在中天留。",
            "春风地上行，当与时周游。",
            "和气所披拂，槁干却湿柔。",
            "爱欲传万物，势难停一州。",
            "栖栖孔子者，惜日此之由。",
            "不能使此邦，利泽施诸侯。",
            "岂若驾以行，使我遇者稠。",
            "当时三千人，齐宋楚陈周。",
            "小者传吾粗，大能传奥幽。",
            "道散学以圣，众源乃常流。",
            "吾初如匏瓜，彼亦孰知丘。",
            "唯士欲自达，穷通非外求。",
            "岂必相天子，乃能经九畴。",
            "行虽耻强勉，闭户非良谋。"
        ],
        "title": "惜日",
        "id": "9021928e-db68-4b3c-91ce-e50f136286bf"
    },
    {
        "author": "王安石",
        "paragraphs": [
            "飘然五湖长，昨日国子师。",
            "绿发约略白，青衫欲成缁。",
            "牵舟推河冰，去与山水期。",
            "春风垂虹亭，一杯湖上持。",
            "傲兀何宾客，两忘我与而。",
            "能复记此饮，诗成酒淋漓。"
        ],
        "title": "送裴如晦即席分题三首  其一",
        "id": "9f67b8d6-8130-4b5a-83a5-4e95be4ca4bd"
    },
    {
        "author": "王安石",
        "paragraphs": [
            "十月颍水冰，问君行何为。",
            "行不顾斗米，自与五湖期。",
            "平生湖上游，幽事略能知。",
            "此後君最乐，穷年得游嬉。",
            "彩鲸抗波涛，风作鳞之而。",
            "鸣鼓上洞庭，笑看红橘垂。",
            "漠漠大梁下，黄沙吹酒旗。",
            "应怜故人愁，回首一相思。"
        ],
        "tags": [
            "洞庭湖"
        ],
        "title": "送裴如晦即席分题三首  其二",
        "id": "abf7f81a-172b-4700-995a-1b1ea677d953"
    },
    {
        "author": "王安石",
        "paragraphs": [
            "邂逅君子堂，一杯相与持。",
            "便应取酩酊，万事不足惟。",
            "平明蔡河风，回首成差池。",
            "独我漫浪者，尚得行相追。",
            "磨刀鲙严冬，宿昔少陵诗。",
            "还当捕鲈鱼，载酒与我期。",
            "甫里松菊盛，洞庭柑橘垂。",
            "文章为我唱，不数陆与皮。"
        ],
        "tags": [
            "洞庭湖"
        ],
        "title": "送裴如晦即席分题三首  其三",
        "id": "2553d88e-2eb2-42fc-afbf-f28184e87ddb"
    },
    {
        "author": "王安石",
        "paragraphs": [
            "两马齿俱壮，自骄千里材。",
            "生姿何轩轩，或是龙之媒。",
            "一马立长衢，顾影方徘徊。",
            "一马裂衔辔，奔嘶逸风雷。",
            "立岂饱刍豆，恋栈常思回。",
            "奔岂欲野龁，久羁羡驽骀。",
            "两马不同调，各为世所猜。",
            "问之不能言，使我心悠哉。"
        ],
        "title": "两马齿俱壮",
        "id": "a6e60a7a-eae8-4336-8c24-40d8c42bc878"
    },
    {
        "author": "王安石",
        "paragraphs": [
            "春从沙碛底，转上青天际。",
            "霭霭桑柘墟，浮云变姿媚。",
            "游人出暄暖，鸟语辞阴翳。",
            "心知归有日，我亦无愁思。",
            "所嗟独季子，尚客江湖澨。",
            "万里卜凤凰，飘飘何时至。"
        ],
        "title": "春从沙碛底",
        "id": "d89a72b6-e72a-4deb-bbb4-1cee4a7a2caf"
    },
    {
        "author": "王安石",
        "paragraphs": [
            "晨兴望南山，不见南山根。",
            "草树露颠顶，樛枝空复繁。",
            "铜瓶取井水，已至尚余温。",
            "天风一吹拂，的皪成玙璠。"
        ],
        "title": "晨兴望南山",
        "id": "71ebde83-9918-4da2-984d-6b68ffc03b60"
    },
    {
        "author": "王安石",
        "paragraphs": [
            "结屋山涧曲，挂瓢秋树颠。",
            "鸣不中律吕，时时惊我眠。",
            "吾儿亦恶聒，勠力事弃捐。",
            "止我为尔歌，不如恣其然。",
            "狂风动地至，万窍各啾喧。",
            "一瓢虽易除，岂在有无间。",
            "皪皪山下石，泠泠手中弦。",
            "临流写所爱，坐听以穷年。"
        ],
        "title": "结屋山涧曲",
        "id": "17b8954e-5b9b-4588-a130-8f6ad7d90e72"
    },
    {
        "author": "王安石",
        "paragraphs": [
            "朝日一曝背，欣然忘夜寒。",
            "樵松煮涧水，既食取琴弹。",
            "弹作南风歌，歌罢坐长叹。",
            "寤彼栖栖者，遗世良独难。"
        ],
        "title": "朝日一曝背",
        "id": "6b8b9d22-c777-4ac9-8112-6a45991eb620"
    },
    {
        "author": "王安石",
        "paragraphs": [
            "团团城上日，秋至少光辉。",
            "积阴欲滔天，况乃草木微。",
            "黄菊有至性，孤芳犯群威。",
            "采采霜露闲，亦足慰朝饥。"
        ],
        "title": "黄菊有至性",
        "id": "1bfcc689-788f-4752-ae9b-25a8c3e72a3f"
    },
    {
        "author": "王安石",
        "paragraphs": [
            "少狂喜文章，颇复好功名。",
            "稍知古人心，始欲老蚕耕。",
            "低徊但志食，邂逅亦专城。",
            "仰惭冥冥士，俯愧扰扰甿。",
            "良夜未遽央，青灯数寒更。",
            "拨书置左右，仰屋慨平生。"
        ],
        "title": "少狂喜文章",
        "id": "42c272e4-3f67-4f44-b409-6421279e70ec"
    },
    {
        "author": "王安石",
        "paragraphs": [
            "三战败不羞，一官迁辄喜。",
            "古人思慰亲，愧辱宁在己。",
            "于陵避兄食，织屦仰妻子。",
            "恩义有相权，洁身非至理。"
        ],
        "title": "三战败不羞",
        "id": "2d56967e-8877-4025-920d-2054887132b9"
    },
    {
        "author": "王安石",
        "paragraphs": [
            "少年见青春，万物皆妩媚。",
            "身虽不饮酒，乐与宾客醉。",
            "一从鬓上白，百不见可喜。",
            "心肠非故时，更觉日月驶。",
            "闻欢已倦往，得饱还思睡。",
            "春归只如梦，不复悲憔悴。",
            "寄言少年子，努力作春事。",
            "亦勿怪衰翁，衰强自然异。"
        ],
        "title": "少年见青春",
        "id": "368c1768-f0ed-446f-b832-c6e80892d61d"
    },
    {
        "author": "王安石",
        "paragraphs": [
            "白日不照物，浮云在寥廓。",
            "风涛吹黄昏，屋瓦更纷泊。",
            "行观蔡河上，负土私力弱。",
            "隋堤散万家，乱若春蚕箔。",
            "仍闻决数道，且用宽城郭。",
            "妇子夜号呼，西南漫为壑。"
        ],
        "title": "白日不照物",
        "id": "bf92711b-ace6-457e-809c-ca2b3b617f89"
    },
    {
        "author": "王安石",
        "paragraphs": [
            "草端无华滋，阴气已盘固。",
            "暄妍却如春，岁晚曾不寤。",
            "一裘可以暖，贫士终难豫。",
            "忽忽远枝空，寒虫欲坏户。"
        ],
        "title": "草端无华滋",
        "id": "26788ab1-99ae-46d3-95cd-786618d4482f"
    },
    {
        "author": "王安石",
        "paragraphs": [
            "一日不再饭，饭已八九眠。",
            "忽忽返照闲，顿羸不可迁。",
            "筋骸徽纆束，肺腑鼎铛煎。",
            "长往理不惜，高堂思所牵。"
        ],
        "title": "一日不再饭",
        "id": "c3572dfa-cd67-49ad-8d2b-38d77294ecc1"
    },
    {
        "author": "王安石",
        "paragraphs": [
            "秋枝如残人，颜色先憔悴。",
            "微寒吹已空，性命一何脆。",
            "宁当记畴昔，葩叶相妩媚。",
            "岁行谁使然，好杀岂天意。"
        ],
        "title": "秋枝如残人",
        "id": "9dfea2dd-516e-412e-a373-97c708e77766"
    },
    {
        "author": "王安石",
        "paragraphs": [
            "人情甘阿谀，我独倦请谒。",
            "尤于权门疏，万事亦已拙。",
            "平生江湖期，梦寐不可遏。",
            "青青西门槐，少解马上暍。"
        ],
        "title": "青青西门槐",
        "id": "152a93cd-fec9-4923-83a9-d8a7f8c48d64"
    },
    {
        "author": "王安石",
        "paragraphs": [
            "天下不用车，人人乘马驰。",
            "王良虽善御，揽辔欲从谁。",
            "汉武伐大宛，杀人若京坻。",
            "孝文却走马，独行先安之。",
            "万物命在天，取舍各有时。",
            "阴阳更用事，冬暖岂所宜。",
            "卞氏强献玉，两刖亦已痴。",
            "幸终遇良工，已剖得不疑。"
        ],
        "title": "天下不用车",
        "id": "457118d4-0498-44ad-a45c-37d4fbe26c91"
    },
    {
        "author": "王安石",
        "paragraphs": [
            "山田久欲拆，秋至尚求雨。",
            "妇女喜秋凉，踏车多笑语。",
            "朔云卷众水，惨淡吹平楚。",
            "横陂与直堑，疑即没洲渚。",
            "霍霍反照中，散丝鱼几缕。",
            "鸿蒙不可问，且往知何许。",
            "欹眠露下舸，侧见星月吐。",
            "龙骨已呕哑，田家真作苦。"
        ],
        "title": "山田久欲拆",
        "id": "e6499abf-472a-4652-bfe4-46f1e93b3dd1"
    },
    {
        "author": "王安石",
        "paragraphs": [
            "圣贤何常施，所遇有伸屈。",
            "曲士守一隅，欲以齐万物。",
            "丧非不欲富，言为南宫出。",
            "世无子有子，谁敢救其失。"
        ],
        "title": "圣贤何常施",
        "id": "f4a54e4c-4549-4fae-9a4e-2887ac14854f"
    },
    {
        "author": "王安石",
        "paragraphs": [
            "散发一扁舟，夜长眠屡起。",
            "秋水泻明河，迢迢藕花底。",
            "爱此露的皪，复怜云绮靡。",
            "谅无与歌弦，幽独亦可喜。"
        ],
        "title": "散发一扁舟",
        "id": "14f15aa1-c8d0-4bb7-aacf-b941ab556b5d"
    },
    {
        "author": "王安石",
        "paragraphs": [
            "道人北山来，问松我东冈。",
            "举手指屋脊，云今如此长。",
            "开田故岁收，种果今年尝。",
            "告叟去复来，耘锄尚康强。",
            "死狐正首丘，游子思故乡。",
            "嗟我行老矣，坟墓安可忘。"
        ],
        "title": "道人北山来",
        "id": "1eefca21-919b-440c-820d-0e1194674a88"
    },
    {
        "author": "王安石",
        "paragraphs": [
            "今日非昨日，昨日已可思。",
            "明日异今日，如何能勿悲。",
            "当门五六树，上有蝉鸣枝。",
            "朝听尚壮急，暮闻已衰迟。",
            "仰看青青叶，亦复少华滋。",
            "万物同一气，固知当尔为。",
            "我友南山居，笑谈解人颐。",
            "分我秋柏实，问言归何时。",
            "衣冠污穷尘，苟得犹苦饥。",
            "低徊岁已晚，恐负平生期。"
        ],
        "title": "今日非昨日",
        "id": "ad9750a6-4640-46c6-b3e8-547e71cc10a7"
    },
    {
        "author": "王安石",
        "paragraphs": [
            "秋日不可见，林端但余黄。",
            "杖藜思平野，俛仰畏无光。",
            "栗栗涧谷风，吹我衣与裳。",
            "娟娟空山月，照我冠上霜。"
        ],
        "title": "秋日不可见",
        "id": "c211c1fc-d3bc-4f07-bff9-23061c8f95b5"
    },
    {
        "author": "王安石",
        "paragraphs": [
            "骐骥在霜野，低徊向衰草。",
            "入枥闻秋风，悲鸣思长道。",
            "黄金作鞭辔，粲粲空外好。",
            "人生贵得意，不必恨枯槁。"
        ],
        "title": "骐骥在霜野",
        "id": "fb6d2bc3-59bb-4f8b-afd0-55f9891c0374"
    },
    {
        "author": "王安石",
        "paragraphs": [
            "悲哉孔子没，千岁无麒麟。",
            "蚩蚩尽鉏商，此物谁能珍。",
            "汉武得一角，燔烹诬鬼神。",
            "更以铸黄金，传夸後世人。"
        ],
        "title": "悲哉孔子没",
        "id": "a29bbe03-438e-45ac-86be-30b9e7890a6e"
    },
    {
        "author": "王安石",
        "paragraphs": [
            "秋庭午吏散，予亦归息偃。",
            "岂无嘉宾客，欲往心独懒。",
            "北窗古人篇，一读三四反。",
            "悲哉不蚤计，失道行晼晚。"
        ],
        "title": "秋庭午吏散",
        "id": "9ff8a112-49c3-4e47-bcea-f45c7dce342f"
    },
    {
        "author": "王安石",
        "paragraphs": [
            "秋日在梧桐，转阴如急毂。",
            "冥冥蔽中庭，下视今可暴。",
            "高蝉不复嘒，稍得寒鸦宿。",
            "百绕有衰翁，行歌待春绿。"
        ],
        "title": "秋日在梧桐",
        "id": "bd5926a6-ebfb-4e09-8b32-72b5c34f3983"
    },
    {
        "author": "王安石",
        "paragraphs": [
            "我欲往沧海，客来自河源。",
            "手探囊中胶，救此千载浑。",
            "我语客徒尔，当还治昆仑。",
            "叹息谢不能，相看涕翻盆。",
            "客止我且往，濯发扶桑根。",
            "春风吹我舟，万里空目存。"
        ],
        "title": "我欲往沧海",
        "id": "969a9c4c-4843-499e-b24b-2d848c3db111"
    },
    {
        "author": "王安石",
        "paragraphs": [
            "前日石上松，斸移沙水际。",
            "青青折钗股，俯映幽人砌。"
        ],
        "title": "前日石上松  其一",
        "id": "b18ed0a4-9bea-462b-ae13-3cc917c0f5a4"
    },
    {
        "author": "王安石",
        "paragraphs": [
            "日出堂上饮，日西未云休。",
            "主人笑而歌，客子叹以愀。",
            "指此堂上柱，始生在岩幽。",
            "雨露饱所滋，凌云亦千秋。",
            "所托愿求久，何言值君收。",
            "乃令卑湿地，百蚁上穷锼。",
            "丹青空外好，镇压已堪忧。",
            "为君重去之，不使一蚁留。",
            "蚁力虽云小，能生万蚍蜉。",
            "又能高其础，不尔继者稠。",
            "语客且勿然，百年等浮沤。",
            "为客当酌酒，何豫主人谋。"
        ],
        "title": "日出堂上饮",
        "id": "76ee856d-6ef4-4149-b6f3-e241905c5a6c"
    },
    {
        "author": "王安石",
        "paragraphs": [
            "圣人道大能亦博，学者所得皆秋毫。",
            "虽传古未有孔子，蠛蠓何足知天高。",
            "桓魋武叔不量力，欲挠一草摇蟠桃。",
            "颜回已自不可测，至死钻仰忘身劳。"
        ],
        "title": "孔子",
        "id": "946aac45-e999-4c58-bf66-2341df5de153"
    },
    {
        "author": "王安石",
        "paragraphs": [
            "子云游天禄，华藻锐初学。",
            "覃思晚有得，晦显无适莫。",
            "寥寥邹鲁後，于此归先觉。",
            "岂尝知符命，何苦自投阁。",
            "长安诸愚儒，操行自为薄。",
            "谤嘲出异己，传载因疏略。",
            "孟轲劝伐燕，伊尹干说亳。",
            "叩马触兵锋，食牛要禄爵。",
            "少知羞不为，况彼皆卓荦。",
            "史官蔽多闻，自古喜穿凿。"
        ],
        "title": "扬雄二首  其一",
        "id": "883c2d3a-0f5c-4877-a06c-34db7967aa64"
    },
    {
        "author": "王安石",
        "paragraphs": [
            "子云平生人莫知，知者乃独称其辞。",
            "今尊子云者皆是，得子云心亦无几。",
            "圣贤树立自有师，人知不知无以为。",
            "俗人贱今常贵古，子云今存谁女数。"
        ],
        "title": "扬雄二首  其二",
        "id": "847e0d59-0188-4f9f-b201-a9a62f325389"
    },
    {
        "author": "王安石",
        "paragraphs": [
            "轻刑死人众，丧短生者偷。",
            "仁孝自此薄，哀哉不能谋。",
            "露台惜百金，灞陵无高丘。",
            "浅恩施一时，长患被九州。"
        ],
        "title": "汉文帝",
        "id": "2172d7f2-2796-47a1-a540-bb49c6402cc4"
    },
    {
        "author": "王安石",
        "paragraphs": [
            "天方猎中原，狐兔在所憎。",
            "伤哉六孱王，当此鸷鸟膺。",
            "搏取已扫地，翰飞尚凭凌。",
            "游将跨蓬莱，以海为丘陵。",
            "勒石颂功德，群臣助骄矜。",
            "举世不读易，但以刑名称。",
            "蚩蚩彼少子，何用辨坚冰。"
        ],
        "title": "秦始皇",
        "id": "1aef45bf-f0f1-4b22-8e83-bc6175f430fa"
    },
    {
        "author": "王安石",
        "paragraphs": [
            "韩信寄食常歉然，邂逅漂母能哀怜。",
            "当时哙等何由伍，但有淮阴恶少年。",
            "谁道萧曹刀笔吏，从容一语知人意。",
            "坛上平明大将旗，举军尽惊王不疑。",
            "捄兵半楚潍半沙，从初龙且闻信怯。",
            "鸿沟天下已横分，谈笑重来卷楚氛。",
            "但以怯名终得羽，谁为孔费两将军。"
        ],
        "title": "韩信",
        "id": "0d636044-e98a-49b1-9e3a-709a882b61e8"
    },
    {
        "author": "王安石",
        "paragraphs": [
            "先生秦博士，秦礼颇能熟。",
            "量主欲有为，两生皆不欲。",
            "草具一王仪，群豪果知肃。",
            "黄金既遍赐，短衣亦已续。",
            "儒术自此凋，何为反初服。"
        ],
        "title": "叔孙通",
        "id": "0281062d-ab99-446a-bdaa-a7d5d03ef880"
    },
    {
        "author": "王安石",
        "paragraphs": [
            "平原狂先生，隠翳世上尘。",
            "材多不可数，射覆亦绝伦。",
            "谈辞最诙怪，发口如有神。",
            "以此得亲幸，赐予颇不贫。",
            "金玉本光莹，泥沙岂能堙。",
            "时时一悟主，惊动汉庭臣。",
            "不肯下儿童，敢言诋平津。",
            "何知夷与惠，空复忤时人。"
        ],
        "title": "东方朔",
        "id": "7a530d69-c353-4f6c-a7a2-ba23c5ba7c6d"
    },
    {
        "author": "王安石",
        "paragraphs": [
            "人各有是非，犯时为患害。",
            "唯诗以谲谏，言者得无悔。",
            "汾王昔监谤，变雅今尚载。",
            "末俗忌讳繁，此理宁复在。",
            "南山咏种豆，议法过四罪。",
            "玄都戏桃花，母子受颠沛。",
            "疑似已如此，况欲谆谆诲。",
            "事变故不同，杨刘可为戒。"
        ],
        "title": "杨刘",
        "id": "eabe4884-9162-4adf-afc6-2f8a4158e793"
    },
    {
        "author": "王安石",
        "paragraphs": [
            "位在万乘师，孟轲犹不遇。",
            "岂云贫与贱，世道非吾趣。",
            "意行天下福，事忤由然去。",
            "命也固有在，臧仓汝何与。"
        ],
        "title": "臧仓",
        "id": "479d7fea-bba8-4c7d-bfa8-112f1f02e563"
    },
    {
        "author": "王安石",
        "paragraphs": [
            "愍王万乘齐，走死区区燕。",
            "田单一即墨，扫敌如风旋。",
            "舞鸟怪不测，腾牛怒无前。",
            "飘飖乐毅去，磊砢功名传。",
            "掘葬与劓降，论乃愧儒先。",
            "深诚可奋士，王蠋岂非贤。"
        ],
        "title": "田单",
        "id": "c380c925-7d6d-4a05-8dc3-d687251188aa"
    },
    {
        "author": "王安石",
        "paragraphs": [
            "昔在宋王所，皆非薛居州。",
            "区区一不胜，辛苦亦何求。",
            "怀禄讵有耻，知命乃无忧。",
            "此士自可怜，能复识此不。"
        ],
        "title": "戴不胜",
        "id": "b7ebc31a-de60-4da4-afc3-c5c8794e1794"
    },
    {
        "author": "王安石",
        "paragraphs": [
            "虞人以士招，御者与射比。",
            "当时尚羞为，况乃天下士。",
            "英英陆忠州，学问辅明智。",
            "低徊得坎坷，勋业终不遂。"
        ],
        "title": "陆忠州",
        "id": "8a61458d-4178-4a57-8358-a7024e195e3a"
    },
    {
        "author": "王安石",
        "paragraphs": [
            "君不闻开元盛天子，纠合儁杰披奸猖。",
            "几年辛苦补四海，始得完好无疽疮。",
            "一朝寄托谁家子，威福颠倒那复理。",
            "那知赤子偏愁毒，祇见狂胡仓卒起。",
            "茫茫孤行西万里，偪仄归来竟忧死。",
            "子孙险不失故物，社稷陵夷从此始。",
            "由来犬羊着冠坐庙堂，安得四鄙无豺狼。"
        ],
        "title": "开元行",
        "id": "101f311f-b4a7-45ae-bcfb-5f184f3bad60"
    },
    {
        "author": "王安石",
        "paragraphs": [
            "一车南，一车北，身世悤悤俱有役。",
            "忆昔论心两绸缪，那知相送不得留。",
            "但闻马嘶觉已远，欲望应须上前坂。",
            "秋风忽起吹泥尘，双目空回不见人。"
        ],
        "title": "相送行效张籍",
        "id": "f3e95800-6b2c-420d-b2d6-21d2e04492c5"
    },
    {
        "author": "王安石",
        "paragraphs": [
            "愁云怒风相追逐，青山灭没沧江覆。",
            "少留灯火就空床，更听波涛围野屋。",
            "忆昨踏雪度长安，夜宿木瘤还苦寒。",
            "谁云当春便妍暖，十日九八阴漫漫。"
        ],
        "title": "阴漫漫行",
        "id": "c50b69f4-af95-493c-b2bb-35d6aca31ff4"
    },
    {
        "author": "王安石",
        "paragraphs": [
            "贱贫奔走食与衣，百日奔走一日归。",
            "平生欢意苦不尽，正欲老大相因依。",
            "空房萧瑟施繐帷，青灯半夜哭声稀。",
            "音容想像今何处，地下相逢果是非。"
        ],
        "title": "一日归行",
        "id": "9ca8cb22-5ebc-4f7f-a722-53168c7c0767"
    },
    {
        "author": "王安石",
        "paragraphs": [
            "汴水无情日夜流，不肯为我少淹留。",
            "相逢故人昨夜去，不知今日到何州。",
            "州州人物不相似，处处蝉鸣令客愁。",
            "可怜南北意不就，二十起家今白头。"
        ],
        "title": "汴水",
        "id": "5b1a33a7-9323-4088-9a4d-c2c9cb06e60d"
    },
    {
        "author": "王安石",
        "paragraphs": [
            "阴山健儿鞭鞚急，走势能追北风及。",
            "逶迤一虎出马前，白羽横穿更人立。",
            "回旗倒戟四边动，抽矢当前放蹄入。",
            "爪牙蹭蹬不得施，碛上流丹看来湿。",
            "胡天朔漠杀气高，烟云万里埋弓刀。",
            "穹庐无工可貌此，汉使自解丹青包。",
            "堂上绢素开欲裂，一见犹能动毛发。",
            "低徊使我思古人，此地抟兵走戎羯。",
            "禽逃兽遁亦萧然，岂若封疆今晏眠。",
            "契丹弋猎汉耕作，飞将自老南山边，还能射虎随少年。"
        ],
        "title": "阴山画虎图",
        "id": "7891f91d-538c-4025-a749-ae65a8c5fddd"
    },
    {
        "author": "王安石",
        "paragraphs": [
            "吾观少陵诗，为与元气侔。",
            "力能排天斡九地，壮颜毅色不可求。",
            "浩荡八极中，生物岂不稠。",
            "丑妍巨细千万殊，竟莫见以何雕锼。",
            "惜哉命之穷，颠倒不见收。",
            "青衫老更斥，饿走半九州。",
            "瘦妻僵前子仆後，攘攘盗贼森戈矛。",
            "吟哦当此时，不废朝廷忧。",
            "常愿天子圣，大臣各伊周。",
            "宁令吾庐独破受冻死，不忍四海寒飕飕。",
            "伤屯悼屈止一身，嗟时之人死所羞。",
            "所以见公像，再拜涕泗流。",
            "惟公之心古亦少，愿起公死从之游。"
        ],
        "title": "杜甫画像",
        "id": "c9be51f1-7319-4128-b13b-3f5c7ba4b6e9"
    },
    {
        "author": "王安石",
        "paragraphs": [
            "鲁公之书既绝伦，岁久更为时所珍。",
            "荒坛坏冢朽崖屋，剥落风雨埋煨尘。",
            "断碑数尺谁所得，点画入纸完如新。",
            "延陵公子好事者，拓取持寄情相亲。",
            "六书篆籀数变改，训诂後世多失真。",
            "谁初妄凿妍与丑，坐使学士劳骸筋。",
            "堂堂鲁公勇且仁，出遇世难亲经纶。",
            "挥毫卓荦又惊俗，岂亦以此夸常民。",
            "但疑技巧有天得，不必勉强方通神。",
            "诗歌甘棠美召伯，爱惜蔽芾由思人。",
            "时危忠谊常恨少，宝此勿复令埋堙。"
        ],
        "title": "吴长文新得颜公坏碑",
        "id": "c92a4921-6a91-4f5b-ba7b-94c205012536"
    },
    {
        "author": "王安石",
        "paragraphs": [
            "少食苦不足，一官聊自谋。",
            "为生晚更拙，怀禄尚迟留。",
            "黾勉讵有补，强颜包众羞。",
            "谓我古人风，知君以相优。",
            "君实高世才，主恩正绸缪。",
            "哿矣哀此民，华簪宁易投。"
        ],
        "title": "答扬州刘原甫",
        "id": "0b1530c2-12da-46f7-aa5e-8e714e925760"
    },
    {
        "author": "王安石",
        "paragraphs": [
            "昔人宁饮建业水，共道不食武昌鱼。",
            "公来建业每自如，亦复不厌武昌居。",
            "武昌山川今可想，绿水逶迤烟莽苍。",
            "白鸥晴飞随两桨，岸荠茸茸映鱼网。",
            "投老留连陌上尘，思公一语何由往。"
        ],
        "title": "寄岳州张使君",
        "id": "ea03b351-a461-4bac-9df8-a8664b5a16f3"
    },
    {
        "author": "王安石",
        "paragraphs": [
            "海隅山谷闲，人物最多处。",
            "平旦息相吹，连城黕如雾。",
            "闽王旧宫室，丹漆美无度。",
            "今为大帅府，千里来赴愬。",
            "元侯文章翁，更以吏能着。",
            "峨峨中天阁，鸣玉新改步。",
            "衔诏出梨岭，方为远人慕。",
            "旌旗满流水，冠盖东门驻。",
            "四坐共咨嗟，疑侯不当去。",
            "张仲称孝友，樊侯正求助。",
            "名城虽云乐，行矣未宜遽。"
        ],
        "title": "送元厚之待制知福州",
        "id": "47908e28-eee8-4fa2-9623-315b1da2655d"
    },
    {
        "author": "王安石",
        "paragraphs": [
            "杜生四五十，孝友称乡里。",
            "隠约不外求，耕桑有妻子。",
            "藜杖牧鸡豚，筠筒钓鲂鲤。",
            "岁时沽酒归，亦不乏甘旨。",
            "天涯一杯饭，夙昔相逢喜。",
            "谈辞足诗书，篇咏又清泚。",
            "都城问越客，安否常在耳。",
            "日月未渠央，如何弃予死。",
            "古风久凋零，好学少为己。",
            "悲哉四明山，此士今已矣。"
        ],
        "title": "悼四明杜醇",
        "id": "725562c9-81f5-48dc-842f-3a53a95ab42a"
    },
    {
        "author": "王安石",
        "paragraphs": [
            "诗行于世先春秋，国风变衰始柏舟。",
            "文辞感激多所忧，律吕尚可谐鸣球。",
            "先王泽竭士已偷，纷纷作者始可羞。",
            "其声与节急以浮，真人当天施再流。",
            "笃生梅公应时求，颂歌文武功业优。",
            "经奇纬丽散九州，众皆少锐老则不。",
            "翁独辛苦不能休，惜无采者人名遒。",
            "贵人怜公青两眸，吹嘘可使高岑楼。",
            "坐令隠约不见收，空能乞钱助饙馏。",
            "疑此有物司诸幽，栖栖孔孟葬鲁邹。",
            "後始卓荦称轲丘，圣贤与命相楯矛。",
            "势欲强达诚无由，诗人况又多穷愁。",
            "李杜亦不为公侯，公窥穷阨以身投。",
            "坎轲坐老当谁尤，吁嗟岂即非善谋。",
            "虎豹虽死皮终留，飘然载丧下阴沟。",
            "粉书轴幅悬无旒，高堂万里哀白头。",
            "东望使我商声讴。"
        ],
        "title": "哭梅圣俞",
        "id": "ca5c7b93-ad6b-4dd2-89eb-213a439c7117"
    },
    {
        "author": "王安石",
        "paragraphs": [
            "九日章义寺，倦游因解镳。",
            "拂榻寄午梦，起寻北山椒。",
            "岑蔚鸟绝迹，悲鸣唯一蜩。",
            "欢言与僧期，于此共箪瓢。",
            "斩松八九根，窗壁具一朝。",
            "伏槛何所见，苍苍围寂寥。",
            "岩谷寒更静，水泉清不摇。",
            "安得有车马，尚无渔与樵。",
            "神茂真观复，心明众尘消。",
            "阴岭有嘉客，傥来不须招。"
        ],
        "title": "游章义寺",
        "id": "6fd26a70-b045-4dff-b5b4-e9e9acf2ea28"
    },
    {
        "author": "王安石",
        "paragraphs": [
            "驾言东南游，午饭投僧馆。",
            "山白梅蕊长，林黄柳芽短。",
            "笭箵沙际来，略彴桑闲断。",
            "春映一川明，雪消千壑漫。",
            "鱼随竹影浮，鸟误人声散。",
            "翫物岂能留，干时吾自懒。"
        ],
        "title": "饭祈泽寺",
        "id": "4aed5a60-b9ba-48df-b227-68cc4cede02f"
    },
    {
        "author": "王安石",
        "paragraphs": [
            "远水悠然碧，远山天际苍。",
            "中有山水人，寄我十远章。",
            "我时在高楼，徙倚观八荒。",
            "亦复有远意，千载不相忘。"
        ],
        "title": "答瑞新十远",
        "id": "de11fbd5-0e78-4d47-b3f5-748ba421f74e"
    },
    {
        "author": "王安石",
        "paragraphs": [
            "文翁出治蜀，蜀士始文章。",
            "司马唱成都，嗣音得王扬。",
            "荦荦汉守孙，千秋起相望。",
            "操笔赋上林，脱巾选为郎。",
            "拥书天禄阁，奇字校偏傍。",
            "忽乘驷马车，牛酒过故乡。",
            "时平无谕檄，不访碧鸡祥。",
            "问君行何为，关陇正繁霜。",
            "中和助宣布，循吏缀前芳。",
            "岂特为亲荣，区区夸一方。"
        ],
        "title": "送文学士倅邛州",
        "id": "5c776db2-2e14-48df-9a01-29cb97d0dd81"
    },
    {
        "author": "王安石",
        "paragraphs": [
            "漳水不灌邺，不知几何时。",
            "後世有史起，乃能为可为。",
            "余尝怜洺民，{舃臼=血}卤半不治。",
            "颇觉漳可引，但为谈者嗤。",
            "高议不同俗，功成人始思。",
            "夫子到官日，勿忘吾此诗。"
        ],
        "title": "送宋中道倅洺州",
        "id": "ae5be805-16d1-4b46-a336-57f00a1d1c29"
    },
    {
        "author": "王安石",
        "paragraphs": [
            "楚客来时雁为伴，归期祇待春冰泮。",
            "雁飞南北三两回，回首湖山空梦乱。",
            "秘书一官聊自慰，安丰百里谁复叹。",
            "扬鞭去去及芳时，寿酒千觞花烂熳。"
        ],
        "title": "送张公仪宰安丰",
        "id": "b51c031d-a3ee-4795-9235-ade0a069a1ed"
    },
    {
        "author": "王安石",
        "paragraphs": [
            "有司昔者患不公，糊名誊书今故密。",
            "论才相若子独弃，外物有命真难必。",
            "乡闾孝友莫如子，我愿卜邻非一日。",
            "朱门奕奕行多惭，归矣无为恶蓬荜。"
        ],
        "title": "送陈谔",
        "id": "500a4b4b-ed85-4bee-a231-fbcf7f12182c"
    },
    {
        "author": "王安石",
        "paragraphs": [
            "溪涧得雨潦，奔溢不可航。",
            "江海收百川，浩浩谁能量。",
            "溪涧之日短，江海之日长。",
            "愿生畜道德，江海以自方。"
        ],
        "title": "送孙长倩归辉州",
        "id": "d53f3761-bae0-4549-8e8c-ea59be946bbf"
    },
    {
        "author": "王安石",
        "paragraphs": [
            "薄饭午不羹，空炉夜无炭。",
            "寥寥日避席，烈烈风欺幔。",
            "谓予勿恶此，何为向子叹。",
            "长年客尘沙，无妇助亲爨。",
            "寒暄慰白首，我弟纔将冠。",
            "邅回岁又晚，想见淮湖漫。",
            "古人一日养，不以三公换。",
            "田园在戮力，且欲归锄灌。",
            "行矣子诚然，光阴未宜翫。",
            "负米力有余，能无读书伴。"
        ],
        "title": "送乔执中秀才归高邮",
        "id": "c4f7c190-e089-4399-9eb8-e2380264f7b3"
    },
    {
        "author": "王安石",
        "paragraphs": [
            "云山参差碧相围，溪水诘曲带城陴。",
            "溪穷壤断至者谁，予独与子相谐熙。",
            "山城之西鼓吹悲，水风萧萧不满旗。",
            "子今去此来无时，予有不可谁予规。"
        ],
        "title": "云山诗送正之",
        "id": "76401a63-20cc-4543-abec-6ce417810e13"
    },
    {
        "author": "王安石",
        "paragraphs": [
            "季子将北征，貂裘解亭皋。",
            "使君拥鸣驺，出饯载酒醪。",
            "作诗宠行色，坐客多贤豪。",
            "信知大夫才，能赋在登高。",
            "陟峯忧未已，强歌反哀号。",
            "问言归何时，逮此冬风饕。",
            "川涂良阻修，棰辔慎所操。",
            "黄屋初启圣，万灵归一陶。",
            "询谋及疏贱，拔取皆时髦。",
            "往矣果有合，可辞州县劳。"
        ],
        "title": "和甫如京师微之置酒",
        "id": "c7e86a84-f2f3-46e1-8c16-746fef0a1afb"
    },
    {
        "author": "王安石",
        "paragraphs": [
            "逢原未熟我，已与子相知。",
            "自吾得逢原，知子更不疑。",
            "把手湖上舟，望子欲归时。",
            "茫然乃分散，独背东南驰。",
            "寥寥西城居，邂逅与子期。",
            "鸡鸣入省门，朱墨来纷披。",
            "含意不自得，强颜聊尔为。",
            "会合常在夜，青灯照书诗。",
            "往往并衾语，至明不言疲。",
            "悤悤舍我去，使我当从谁。",
            "送子不出门，我身方羁縻。",
            "我心得自如，今与子相随。",
            "随子至湖上，逢原所尝嬉。",
            "想见荷叶尽，北风卷寒漪。",
            "已怀今日愁，更念昔日悲。",
            "相逢亦何有，但有镜中丝。"
        ],
        "title": "别孙莘老",
        "id": "ac8ebf03-89e8-4a41-bfc2-3549ea27567e"
    },
    {
        "author": "王安石",
        "paragraphs": [
            "人生九州闲，泛泛水中木。",
            "漂浮随风波，邂逅得相触。",
            "始我与夫子，得官同一州。",
            "相逢皆偶然，情义乃绸缪。",
            "我于人事疏，而子久矣修。",
            "磨砻以成我，德大不可酬。",
            "乖离今六年，念子未尝休。",
            "岂不道相逢，但得顷刻留。",
            "欢喜不满颜，长年抱离忧。",
            "古人有所思，千里驾车牛。",
            "如何咫尺间，而不与予游。",
            "顾惜五斗米，无辜自拘囚。",
            "念彼磊落者，心颜两惭羞。",
            "剡山碧榛榛，剡水日夜流。",
            "山行苦无巇，水浅亦可舟。",
            "使君子所善，来檄自可求。",
            "何时子来意，待子南山头。"
        ],
        "title": "寄丁中允",
        "id": "faa66ce2-890d-4f81-92ae-3e2d3db22bc5"
    },
    {
        "author": "王安石",
        "paragraphs": [
            "汴渠西受昆仑水，五月奔湍射黄矢。",
            "高淮夜入忽倒流，碕岸相看欲生嘴。",
            "万樯如山矻不动，嗟我仲子行亦止。",
            "自闻留连且一月，每得问讯犹千里。",
            "老工取河天上落，伏砾邅沙卷无底。",
            "土桥立马望城东，数日知有相逢喜。",
            "墙隅返照媚槐谷，池面过雨苏篁苇。",
            "欣然把手相与闲，所愿此时无一诡。",
            "岂无他忧能老我，付与天地从今始。",
            "闭门为谢载酒人，外慕纷纷吾已矣。"
        ],
        "title": "示平甫弟",
        "id": "b7be252f-cec9-4234-9199-feff292f1739"
    },
    {
        "author": "王安石",
        "paragraphs": [
            "苍藤翠木江南山，激激流水两山间。",
            "山高水深鱼鸟乐，车马迹绝人长闲。",
            "云埋樵声隔葱蒨，月弄钓影临潺湲。",
            "黄尘满眼衣可濯，梦寐惆怅何时还。"
        ],
        "title": "忆北山送胜上人",
        "id": "f74ea1e4-a06b-4e35-b101-626903dce25a"
    },
    {
        "author": "王安石",
        "paragraphs": [
            "侏优戏场中，一贵复一贱。",
            "心知本自同，所以无欣怨。"
        ],
        "title": "相国寺启同天节道场行香院观戏者",
        "id": "5ae06be9-6b13-41b4-89b3-f42566e496d8"
    },
    {
        "author": "王安石",
        "paragraphs": [
            "三月杨花迷眼白，四月柳条空老碧。",
            "年光如水尽东流，风物看看又到秋。",
            "人世百年能几许，何须戚戚长辛苦。",
            "富贵功名自有时，箪瓢捽茹亦山雌。"
        ],
        "title": "马上转韵",
        "id": "3b6308b1-883f-4261-96a6-a811db86ffc5"
    },
    {
        "author": "王安石",
        "paragraphs": [
            "欲望钟山岑，因知冶城路。",
            "跻攀隠木杪，稍记曾游处。",
            "红沉渚上日，苍起榛中雾。",
            "即事有哀伤，山川自如故。"
        ],
        "title": "乙巳九月登冶城作",
        "id": "cb7e08ec-6089-4e34-8037-280566d795c1"
    },
    {
        "author": "王安石",
        "paragraphs": [
            "去年约子游山陂，今者仍为大梁客。",
            "天旋日月不少留，称意人闲宁易得。",
            "天明径欲相就语，云雪填城万家白。",
            "冬风吹鬣马更骄，一出何由问行迹。",
            "能言奇字世已少，终欲追攀岂辞剧。",
            "枕中鸿宝旧所传，饮我宁辞酒或索。",
            "吾愿与子同醉醒，颜状虽殊心不隔。",
            "故知今有可怜人，回首纷纷斗筲窄。"
        ],
        "title": "过刘贡甫",
        "id": "21637d76-4720-40cb-b8f1-ada79123aa2e"
    },
    {
        "author": "王安石",
        "paragraphs": [
            "潼关西山古蓝田，有气鬰鬰高拄天。",
            "雄虹雌霓相结缠，昼夜不散非云烟。",
            "秦人挟斤上其巅，视气所出深镵镌。",
            "得物盈尺方且坚，以斤试叩声泠然。",
            "持归市上求百钱，人皆疑嗟莫爱怜。",
            "大梁老估闻不眠，操金喜取走蹁跹。",
            "深藏牢包三十年，光怪邻里惊相传，欲献天子无由缘。",
            "朝廷昨日钟鼓县，呼工琢圭寘神筵。",
            "玉材细琐不中权，贾孙抱物诏使前。",
            "红罗复叠帕紫毡，发视绀碧光属联。",
            "诏问与价当几千，众工让口无敢先。",
            "嗟我岂识真与全。"
        ],
        "title": "估玉",
        "id": "7de9ed5f-be5b-48ec-95a6-97fdef2d9e31"
    },
    {
        "author": "王安石",
        "paragraphs": [
            "水精为宫玉为田，姮娥缟衣洗朱铅。",
            "宫中老兔非日浴，天使洁白宜婵娟。",
            "扬须弭足桂树间，桂花如霜乱後前。",
            "赤鸦相望窥不得，空疑两瞳射日丹。",
            "东西跳梁自长久，天毕横施亦何有。",
            "凭光下视罝网繁，衣褐纷纷漫回首。",
            "去年惊堕滁山云，出入虚莽犹无群。",
            "奇毛难藏果亦得，千里今以穷归君。",
            "空衢险幽不可返，食君庭除嗟亦窘。",
            "令予得为此兔谋，丰草长林且游衍。"
        ],
        "title": "信都公家白兔",
        "id": "6b793988-77c0-4317-92fa-475b9873911b"
    },
    {
        "author": "王安石",
        "paragraphs": [
            "车螯肉甚美，由美得烹燔。",
            "殻以无味弃，弃之能久存。",
            "予尝怜其肉，柔弱甘咀吞。",
            "又尝怪其殻，有功不见论。",
            "醉客快一噉，散投墙壁根。",
            "宁能为收拾，持用讯医门。"
        ],
        "title": "车螯二首  其一",
        "id": "897074fb-f746-4915-8199-a0faa172f905"
    },
    {
        "author": "王安石",
        "paragraphs": [
            "车螯肉之弱，恃殻保厥身。",
            "自非身有求，不敢微启唇。",
            "尚恐擉者得，泥沙常埋堙。",
            "往往汤火间，身尽殻空存。",
            "维海错万物，口牙且咀吞。",
            "尔无如彼何，可畏宁独人。",
            "无为久自苦，含匿不暴陈。",
            "豁然从所如，游荡四海滣。",
            "清波濯其污，白日晒其昏。",
            "死生或有在，岂遽得烹燔。"
        ],
        "title": "车螯二首  其二",
        "id": "e0980ec8-8de8-45bf-a375-b53efcd0b93f"
    },
    {
        "author": "王安石",
        "paragraphs": [
            "冰雪泊楚岸，万株同飘零。",
            "春风都城居，初见叶青青。",
            "岁行如车轮，荫翳忽满庭。",
            "秋子今在眼，何时动江舲。"
        ],
        "title": "与平甫同赋槐",
        "id": "6284f2ba-33c7-4c8a-bcd2-bc2c3fff57d5"
    },
    {
        "author": "王安石",
        "paragraphs": [
            "甘棠诗所歌，自足夸众果。",
            "爱其凌秋霜，万玉悬磊砢。",
            "园夫盛采摘，市贾争包裹。",
            "车输动盈箱，舟载辄连柁。",
            "朝分不知数，暮在知几颗。",
            "但使甘有余，何伤小而椭。",
            "主人捐千金，饤饾留四坐。",
            "柑椑与橙栗，在口亦云可。",
            "都城纷华地，内热易生火。",
            "问客当此时，蠲烦孰如我。"
        ],
        "title": "甘棠梨",
        "id": "b2a16ba3-3fbb-4fcf-98d2-5579f5ca5eba"
    },
    {
        "author": "王安石",
        "paragraphs": [
            "独山梅花何所似，半开半谢荆棘中。",
            "美人零落依草木，志士憔悴守蒿蓬。",
            "亭亭孤艳带寒日，漠漠远香随野风。",
            "移栽不得根欲老，回首上林颜色空。"
        ],
        "title": "独山梅花",
        "id": "ba7dd0ec-c11b-4787-aa1c-9ba8c0541419"
    },
    {
        "author": "王安石",
        "paragraphs": [
            "雁雁无定栖，随阳以南北。",
            "嗟哉此为奴，至性能恳恻。",
            "人将伺其殆，奴辄告之亟。",
            "举群寤而飞，机巧无所得。",
            "夜或以火取，奴鸣火因匿。",
            "频惊莫我捕，顾谓奴不直。",
            "嗷嗷身百忧，泯泯众一息。",
            "相随入矰缴，岂不听者惑。",
            "偷安与受绐，自古有亡国。",
            "君看雁奴篇，祸福甚明白。"
        ],
        "title": "同昌叔赋雁奴",
        "id": "cef51536-7052-4307-b95c-35e0cc8c1ed9"
    },
    {
        "author": "王安石",
        "paragraphs": [
            "去年北风吹瓦裂，墙头老树冻欲折。",
            "苍叶蔽屈忽扶疏，野禽从此相与居。",
            "禽鸣无时不可数，雌雄各自应律吕。",
            "我床拨书当午眠，能惊我眠聒我语。",
            "古诗鸟鸣山更幽，我念不若鸣声收。",
            "但忧此物一朝去，狂风还来欺老树。"
        ],
        "title": "老树",
        "id": "399ec26c-3786-4175-acf7-0934a515054a"
    },
    {
        "author": "王安石",
        "paragraphs": [
            "种桃昔所传，种枣予所欲。",
            "在实为美果，论材又良木。",
            "余甘入邻家，尚得馋妇逐。",
            "况余秋盘中，快噉取餍足。",
            "风包堕朱缯，日颗皱红玉。",
            "贽享古已然，豳诗自宜录。",
            "{糹丐}怀青齐间，万树荫平陆。",
            "谁云食之昏，匿知乃成俗。",
            "广庭觞圣寿，以此参肴蔌。",
            "愿比赤心投，皇明傥予烛。"
        ],
        "title": "赋枣",
        "id": "c9c6a47e-b579-4a6f-9f92-5f1feefe72a0"
    },
    {
        "author": "王安石",
        "paragraphs": [
            "雁飞冥冥时下泊，稻粱虽少江湖乐。",
            "人生何必慕轻肥，辛苦将身到沙漠。",
            "汉时苏武与张骞，万里生还值偶然。",
            "丈夫许国当如此，男子辞亲亦可怜。"
        ],
        "title": "飞雁",
        "id": "b87dd8bd-a2a9-4e93-ad52-2a2a44fc8e4e"
    },
    {
        "author": "王安石",
        "paragraphs": [
            "诜诜古之士，出必见礼乐。",
            "群游与群饮，仁义待扬搉。",
            "心疲歌舞荒，耳聒米盐浊。",
            "所以後世贤，绝俗乃为学。"
        ],
        "title": "寓言九首  其一",
        "id": "2c3d8b0f-1c6b-4fef-a82a-d59d812f5246"
    },
    {
        "author": "王安石",
        "paragraphs": [
            "不得君子居，而与小人游。",
            "疵瑕不相摩，况乃祸衅稠。",
            "高语不敢出，鄙辞强颜酬。",
            "始云避世患，自觉日已偷。",
            "如傅一齐人，以万楚人咻。",
            "云复学齐言，定复不可求。",
            "仁义多在野，欲从苦淹留。",
            "不悲道难行，所悲累身修。"
        ],
        "title": "寓言九首  其二",
        "id": "da698d3d-84dd-4ef6-a45f-42c0cac988fc"
    },
    {
        "author": "王安石",
        "paragraphs": [
            "周公歌七月，耕稼乃王术。",
            "宣王追祖宗，考牧与宫室。",
            "甘棠能听讼，召伯圣人匹。",
            "後生论常高，于世复何实。"
        ],
        "title": "寓言九首  其三",
        "id": "ca603a15-983c-4548-8416-6d9a66d7540f"
    },
    {
        "author": "王安石",
        "paragraphs": [
            "婚丧孰不供，贷钱免尔萦。",
            "耕收孰不给，倾粟助之生。",
            "物赢我收之，物窘出使营。",
            "後世不务此，区区挫兼并。"
        ],
        "title": "寓言九首  其四",
        "id": "3e4dbe77-2ba1-4a4d-9c1e-62e9853fedde"
    },
    {
        "author": "王安石",
        "paragraphs": [
            "贞观业万世，经营岂非艰。",
            "其子一摇之，宗庙灵几殚。",
            "开元始聪明，一眚奔岷山。",
            "功高後毁易，德薄人存难。"
        ],
        "title": "寓言九首  其五",
        "id": "5f2690ca-3199-4b50-a186-6201b31818ac"
    },
    {
        "author": "王安石",
        "paragraphs": [
            "言失于须臾，百世不可除。",
            "行失几席间，恶名满八区。",
            "百年养不足，一日毁有余。",
            "谅彼耻不仁，戒哉惟厥初。"
        ],
        "title": "寓言九首  其六",
        "id": "37d7d1c1-6915-4a54-a0a3-5fe07a45d298"
    },
    {
        "author": "王安石",
        "paragraphs": [
            "钟鼓非乐本，本末犹相因。",
            "仁声入人深，孟子言之醇。",
            "如何贞观君，从古同隋陈。",
            "风俗不粹美，惜哉世无臣。"
        ],
        "title": "寓言九首  其七",
        "id": "9d3bbf53-0ece-4b83-8e53-3e751c4d2974"
    },
    {
        "author": "王安石",
        "paragraphs": [
            "游鲸厌海浊，出戏清江湄。",
            "风涛助翻腾，网罟不敢窥。",
            "失身洲渚间，蝼蚁乘其机。",
            "物大苦易穷，一穷无所归。"
        ],
        "title": "寓言九首  其八",
        "id": "5e29e57d-3a7f-4920-aca8-ccc4ed618923"
    },
    {
        "author": "王安石",
        "paragraphs": [
            "猛虎卧草间，群鸟从噪之。",
            "万物忌强梁，宁独以其私。",
            "虎终机械得，鸟亦弹丸随。",
            "山鸡不忤物，默与凤凰期。"
        ],
        "title": "寓言九首  其九",
        "id": "80c800de-b1ae-48cb-88ba-bb7cb1d87773"
    },
    {
        "author": "王安石",
        "paragraphs": [
            "冉冉木叶下，萧萧山水秋。",
            "浮云带田野，落日抱汀洲。",
            "归卧无与语，出门何所求。",
            "未能忘感慨，聊以古人谋。"
        ],
        "title": "舟中读书",
        "id": "fa60b002-42df-48cf-874e-7b26302e2202"
    },
    {
        "author": "王安石",
        "paragraphs": [
            "文章始隋唐，进取归一律。",
            "安知鸿都事，竟用程人物。",
            "变今嗟未能，于己空自咄。",
            "流波亦已漫，高论常见屈。",
            "故令俶傥士，往往弃堙鬰。",
            "皋陶叙九德，固有知人术。",
            "圣世欲尔为，徐观异人出。"
        ],
        "title": "和王乐道读进士试卷",
        "id": "2810bc1c-1163-4cd3-a21e-dea7250770de"
    },
    {
        "author": "王安石",
        "paragraphs": [
            "孔子见南子，子路为不怡。",
            "欲从公山氏，勃鬰见色辞。",
            "道如天之苍，万物不能缁。",
            "弟子尚不信，况余乏才资。",
            "明知古人仁，语默各有时。",
            "苟出不自慎，果为听者疑。",
            "白圭尚有磨，驷马犹能追。",
            "一言成不智，虽悔欲何为。"
        ],
        "title": "自讼",
        "id": "f12e1339-dfb4-4600-8482-77bd6abace0c"
    },
    {
        "author": "王安石",
        "paragraphs": [
            "上古杳默无人声，日月不忒山川平。",
            "人与鸟兽相随行，祖孙一死十百生。",
            "万物不给乃相兵，伏羲画法作後程。",
            "渔虫猎兽宽群争，势不得已当经营。",
            "非以示世为聪明，方分类别物有名。",
            "夸贤尚功列耻荣，蛊伪日巧雕元精。",
            "至言一出众辄惊，上智闭匿不敢成。",
            "因时就俗救刖黥，惜哉彼狂以文鸣。",
            "强取色乐要聋盲，震荡沈浊终无清。",
            "诙诡徒乱圣人氓，岂若泯默死蚕耕。"
        ],
        "title": "彼狂",
        "id": "2b9fa5d6-7c7f-4ef1-b6e7-6cf76fc43dc1"
    },
    {
        "author": "王安石",
        "paragraphs": [
            "众人纷纷何足竞，是非吾喜非吾病。",
            "颂声交作莽岂贤，四国流言旦犹圣。",
            "唯圣人能轻重人，不能铢两为千钧。",
            "乃知轻重不在彼，要之美恶由吾身。"
        ],
        "title": "众人",
        "id": "94e043a6-84b6-4b98-9bfd-6561802ba925"
    },
    {
        "author": "王安石",
        "paragraphs": [
            "折杨黄华笑者多，阳春白雪和者少。",
            "知音四海无几人，况乃区区郢中小。",
            "千载相传始欲慕，一时独唱谁能晓。",
            "古心以此分冥冥，俚耳至今徒扰扰。",
            "朱楼碧瓦何年有，榱桷连空欲惊矫。",
            "郢人烂漫醉浮云，郢女参差蹑飞鸟。",
            "丘墟余响难再得，栏槛兹名复谁表。",
            "我来欲歌声更吞，石城寒江暮云绕。"
        ],
        "title": "寄题郢州白雪楼",
        "id": "b2101281-2a14-41a9-98ed-3648c9590f02"
    },
    {
        "author": "王安石",
        "paragraphs": [
            "虎豹不食子，鸱枭不乘雄。",
            "人恶甚鸟兽，吾能与成功。",
            "爱有以计留，去有势不容。",
            "吾谋适合意，几亦齿奸锋。",
            "时恩沦九泉，褒取异代忠。",
            "堂堂社稷臣，近世孰如公。",
            "空使苗裔孙，称扬得诗翁。",
            "一读亦使我，慨然想余风。"
        ],
        "title": "圣俞为狄梁公孙作诗要予同作",
        "id": "8005a7ff-3fcc-4df4-8359-773ce7a66847"
    },
    {
        "author": "王安石",
        "paragraphs": [
            "隠者委所逢，在物无不足。",
            "山林与城市，语道归一毂。",
            "诗人论巨细，此指尚局束。",
            "颇知区区者，自屏忍所欲。",
            "孰识古之人，超然遗耳目。",
            "岂于喧与静，趣舍有偏独。",
            "命亭今何为，似乃畏惊俗。",
            "至意不标揭，小名聊自属。",
            "夏风檐楹寒，冬雪窗户燠。",
            "春樊乱梅柳，秋径深松菊。",
            "壶觞日笑傲，裙屣相追逐。",
            "此乐已难言，持琴作新曲。"
        ],
        "title": "蒙亭",
        "id": "b80d68d0-7ffc-44c5-aa05-d4cb5cdb8d29"
    },
    {
        "author": "王安石",
        "paragraphs": [
            "秋暑汗流如炙輠，敝衣湿蒸尘垢涴。",
            "施施众虱当此时，择肉甘于虎狼饿。",
            "咀啮侵肤未云已，爬搔次骨终无那。",
            "时时对客辄自扪，千百所除纔几个。",
            "皮毛得气强复活，爪甲流丹真暂破。",
            "未能汤沐取一空，且以火攻令少挫。",
            "踞炉炽炭已不暇，对灶张衣诚未过。",
            "飘零乍若蛾赴灯，惊扰端如蚁旋磨。",
            "欲殴百恶死焦灼，肯贷一凶生弃播。",
            "已观细黠无所容，未放老奸终不堕。",
            "然脐郿坞患溢世，焚宝鹿台身易货。",
            "冢中燎入化秦尸，池上焮随迁莽坐。",
            "彼皆势极就烟埃，况汝命轻侔涕唾。",
            "逃藏坏絮尚欲索，埋没死灰谁复课。",
            "熏心得祸尔莫悔，烂额收功吾可贺。",
            "犹残众虮恨未除，自计宁能久安卧。"
        ],
        "title": "和王乐道烘虱",
        "id": "e0bd4f47-543f-4550-bf84-a586f704bafb"
    },
    {
        "author": "王安石",
        "paragraphs": [
            "田父结田庐，聊容一身息。",
            "呼儿取茅竹，不借乡人力。",
            "起行庐旁朝，归卧庐下夕。",
            "悠悠各有愿，勿笑田庐窄。"
        ],
        "title": "和圣俞农具诗十五首 田庐",
        "id": "e91f223f-9cc2-49a7-8609-d35da6833255"
    },
    {
        "author": "王安石",
        "paragraphs": [
            "百金聚一冶，所赋以所遭。",
            "此岂异莫耶，奈何独当樵。",
            "朝出在人手，暮归在人腰。",
            "用舍各有时，此日两无邀。"
        ],
        "title": "和圣俞农具诗十五首 樵斧",
        "id": "b61993ad-f834-4e7e-a9d6-d15cded569e8"
    },
    {
        "author": "王安石",
        "paragraphs": [
            "朝耕草茫茫，暮耕水潏潏。",
            "朝耕及露下，暮耕连月出。",
            "自无一毛利，主有千箱实。",
            "睆彼天上星，空名岂余匹。"
        ],
        "title": "和圣俞农具诗十五首 耕牛",
        "id": "68496f11-088e-496b-aed5-6487c251cdce"
    },
    {
        "author": "王安石",
        "paragraphs": [
            "取车当要津，膏润及远野。",
            "与天常斡旋，如雨自潀泻。",
            "置心亦何有，在物偶相假。",
            "此理乃可言，安得圆机者。"
        ],
        "title": "和圣俞农具诗十五首 水车",
        "id": "b2b9a08a-2d1f-4343-953b-07533de3a3d4"
    },
    {
        "author": "王安石",
        "paragraphs": [
            "绿草无端倪，牛羊在平地。",
            "芊绵杳霭间，落日一横吹。",
            "超遥送逸响，澶漫写真意。",
            "岂比卖饧人，吹箫贩童稚。"
        ],
        "title": "和圣俞农具诗十五首 牧笛",
        "id": "ee98374d-0137-4859-9040-b50f4d7a0afa"
    },
    {
        "author": "王安石",
        "paragraphs": [
            "精良止如留，疏恶去如摈。",
            "如摈非尔憎，如留岂吾吝。",
            "无心以择物，谁喜亦谁愠。",
            "翁乎勤簸扬，可使糠粃尽。"
        ],
        "title": "和圣俞农具诗十五首 扬扇",
        "id": "12f176ea-2476-4a52-a83f-2a2247def7ce"
    },
    {
        "author": "王安石",
        "paragraphs": [
            "占星昏晓中，寒暑已不疑。",
            "田家更置漏，寸晷亦欲知。",
            "汗与水俱滴，身随阴屡移。",
            "谁当哀此劳，往往夺其时。"
        ],
        "title": "和圣俞农具诗十五首 田漏",
        "id": "48c0566a-e511-4941-be17-d529a115a764"
    },
    {
        "author": "王安石",
        "paragraphs": [
            "百兽冬自暖，独牛非氄毛。",
            "无衣与卒岁，坐恐得空牢。",
            "主人覆护恩，岂啻一绨袍。",
            "问尔何以报，离离满东皋。"
        ],
        "title": "和圣俞农具诗十五首 牛衣",
        "id": "0966e0a9-1ca4-41be-8065-6a0987247123"
    },
    {
        "author": "王安石",
        "paragraphs": [
            "富家种论石，贫家种论斗。",
            "富贫同一时，倾泻应心手。",
            "行看万垄空，坐使千箱有。",
            "利物博如此，何惭在牛後。"
        ],
        "title": "和圣俞农具诗十五首 耧种",
        "id": "0177c482-aca2-4280-94c4-ec62064fa899"
    },
    {
        "author": "王安石",
        "paragraphs": [
            "耒耜见于易，圣人取风雷。",
            "不有仁智兼，利端谁与开。",
            "神农后稷死，般尔相寻来。",
            "山林尽百巧，揉斲无良材。"
        ],
        "title": "和圣俞农具诗十五首 耒耜",
        "id": "a907cfd7-5b55-4e70-abc4-f86f3560c10e"
    },
    {
        "author": "王安石",
        "paragraphs": [
            "于易见耒耜，于诗闻钱镈。",
            "百工圣人为，此最功不薄。",
            "欲收禾黍善，先去蒿莱恶。",
            "愿同欹器悟，更使臣工作。"
        ],
        "title": "和圣俞农具诗十五首 钱镈",
        "id": "6c5c7666-5d8e-4cad-984a-d984d1e604b9"
    },
    {
        "author": "王安石",
        "paragraphs": [
            "锻金以为曲，揉木以为直。",
            "直曲相後先，心手始两得。",
            "秦人望屋食，以此当金革。",
            "君勿易耰锄，耰锄胜锋镝。"
        ],
        "title": "和圣俞农具诗十五首 耰锄",
        "id": "08cb170a-ba36-4110-a6f3-46dc7e39ab81"
    },
    {
        "author": "王安石",
        "paragraphs": [
            "采采霜露下，披披烟雨中。",
            "蒲茅以为友，短褐相与同。",
            "勿妒市门人，绮纨被奴僮。",
            "当惭边城戍，擐甲徂春冬。"
        ],
        "title": "和圣俞农具诗十五首 袯襫",
        "id": "2d130972-0ae1-4358-b916-e7f765d25cd5"
    },
    {
        "author": "王安石",
        "paragraphs": [
            "耕有春雨濡，耘有秋阳暴。",
            "二物应时须，九州同我服。",
            "欲为生少慕，得此自云足。",
            "君思周伯阳，所愿岂华毂。"
        ],
        "title": "和圣俞农具诗十五首 台笠",
        "id": "a366fffe-1777-4bea-bd3c-947b8ba7d819"
    },
    {
        "author": "王安石",
        "paragraphs": [
            "逢逢戏场声，壤壤战时伍。",
            "日落未云休，田家亦良苦。",
            "问儿今垄上，听此何莽卤。",
            "昨日应官繇，州前看歌舞。"
        ],
        "title": "和圣俞农具诗十五首 耘鼓",
        "id": "ab6f3ba8-d2b1-41ba-b3de-8ffd971a2d02"
    },
    {
        "author": "王安石",
        "paragraphs": [
            "微之出守秋浦时，椎冰看捣万谷皮。",
            "波工龟手咤今样，鱼网肯数荆州池。",
            "霜纨夺色贾不售，虹玉丧气山无辉。",
            "方船稳载献天子，善价徐取供吾私。",
            "十年零落尚百一，持以赠我随清诗。",
            "君宁久寄金谷地，方执赐笔磨坳螭。",
            "当留此物朝上国，日侍帝侧书新仪。",
            "不然名山副史本，褒拔元凯诛穷奇。",
            "咨予文章非世用，画镂空尔靡冰脂。",
            "挥毫才足记姓字，窃学又耻从师宜。",
            "匆匆点污亦何忍，嘉贶但觉难为辞。",
            "篇终有意责赵璧，穷国恐误连城归。",
            "倾囊倒箧聊一报，安敢坐以秦为雌。"
        ],
        "title": "次韵酬微之赠池纸并诗",
        "id": "aaaea579-f6ed-4c71-912c-1d9879476169"
    },
    {
        "author": "王安石",
        "paragraphs": [
            "夜云不见天，况乃星与月。",
            "萧萧暗尘走，坎坎寒更发。",
            "楼歌客尚饮，酩酊不畏雪。",
            "巷哭复有人，邻风送幽咽。",
            "纷然各所遇，悲喜孰优劣。",
            "君方感庄周，浩荡摆羁绁。",
            "归来亦置酒，玉指调弦拨。",
            "独我坐无为，青灯对明灭。"
        ],
        "title": "酬冲卿月晦夜有感",
        "id": "52b5c98f-478e-458d-a05c-7332b3748401"
    },
    {
        "author": "王安石",
        "paragraphs": [
            "沄沄曲江水，天借九秋色。",
            "楼台飞半空，秀气盘韶石。",
            "载酒填里闾，吹花换朝夕。",
            "笙箫震河汉，锦绣烂冠帻。",
            "地灵瘴疠绝，人物倾南极。",
            "先朝有名臣，卧理讼随息。",
            "稍稍延诸生，谈笑与宾客。",
            "子来适妙年，谒入交履舄。",
            "寂寥九龄後，此独望一国。",
            "虞翻礼丁览，韩愈俟赵德。",
            "孤岸镇颓波，俗流未易识。",
            "我方文葆中，旋逐旌旗迹。",
            "去思今岂忘，耳目熟遗迹。",
            "吏含殷勤言，俛仰问乖隔。",
            "当时府中儿，侵寻鬓边白。",
            "下帷虽着书，不捄寒饥迫。",
            "谓宜门阑士，宦路久烜赫。",
            "奈何犹差池，更捧丞掾檄。",
            "骥摧千里蹄，鹏堕九霄翮。",
            "人生无巧愚，天运有通塞。",
            "试观驰骋人，意气宇宙窄。",
            "荣华去路尘，谤辱与山积。",
            "优游禄仕间，较计谁失得。",
            "送君强成歌，陟岵翻感激。"
        ],
        "title": "送子思兄参惠州军",
        "id": "eef8250f-114a-4731-b313-0310e0b0f6af"
    },
    {
        "author": "王安石",
        "paragraphs": [
            "我来以丧归，君至因谪徙。",
            "苍黄忧患中，邂逅遇于此。",
            "去年服初除，听赦相助喜。",
            "看君数归月，但屈两三指。",
            "茫然冬更秋，一笑非愿始。",
            "篮舆杨柳下，明月芙蕖水。",
            "僮饥屡窥门，客罢方隠几。",
            "是非评众诗，成败断前史。",
            "时时对奕石，漫浪争生死。",
            "送迎皆幅巾，设食但陈米。",
            "亦曾戏篇章，挥翰疾蒿矢。",
            "君豪才有余，我老惫先止。",
            "东城景阳陌，南望长干紫。",
            "欲斸三亩蔬，于焉寄残齿。",
            "经过许後日，唱和犹在耳。",
            "新恩忽舍我，欣怅生彼己。",
            "江湖北风帆，捩柂即千里。",
            "相逢知何时，莫惜缣与纸。"
        ],
        "title": "送董伯懿归吉州",
        "id": "6a309484-47db-4617-93a8-51a4cdd13657"
    },
    {
        "author": "王安石",
        "paragraphs": [
            "空庭得秋长漫漫，寒露入幕愁衣单。",
            "喧喧人语已成市，白日未到扶桑间。",
            "永怀所好却成梦，玉色彷佛开心颜。",
            "逆知後应不复隔，谈笑明月相与闲。"
        ],
        "title": "八月十九日试院梦冲卿",
        "id": "a8d85999-b4c3-4e60-8b9f-e39f9836d529"
    },
    {
        "author": "王安石",
        "paragraphs": [
            "无田士相吊，亦以废燕乐。",
            "我官虽在朝，得饮乃不数。",
            "诗书向墙户，宾至无杯杓。",
            "空取上古言，酬之等糟粕。",
            "有如扬子云，岁晚天禄阁。",
            "但无载酒人，识字真未博。",
            "叔兮归自东，一笑堂上酌。",
            "绪余不及客，儿女聊相酢。",
            "高谈非世欢，自慰亦不恶。",
            "寄言繁华子，此趣由来各。"
        ],
        "title": "平甫归饮",
        "id": "28fff585-dddc-4305-9530-89687980e4fc"
    },
    {
        "author": "王安石",
        "paragraphs": [
            "天马志万里，驾盐不如闲。",
            "壮士困局束，不如弃之完。",
            "利行有阨辙，势涉无恬澜。",
            "明明千年羞，促促一日欢。",
            "孰肯避此世，引身取平宽。",
            "超然子有意，为我歌考盘。",
            "予方慕孔氏，委吏久盘桓。",
            "得失未云殊，聊各趋所安。"
        ],
        "title": "答陈正叔",
        "id": "63174a8b-6798-48cd-b374-a6088bc581ae"
    },
    {
        "author": "王安石",
        "paragraphs": [
            "他年过食新城藕，枕藉船中载亲友。",
            "今年却到经行处，独坐昏烟对舞柳。",
            "甘酸向口无所适，牢落盘餐与樽酒。",
            "冰房玉节漫自好，欲御还休涕垂手。",
            "曾参宦学居常近，阳城离别初不久。",
            "人间此愿两未能，西风落日空回首。"
        ],
        "title": "过食新城藕",
        "id": "e33fa7a5-8bef-40e6-8263-e40eca54a283"
    },
    {
        "author": "王安石",
        "paragraphs": [
            "使君幕府开东部，名高海曲人知慕。",
            "舣船谈笑政即成，洗涤山川作嘉趣。",
            "平泉浩荡银河注，想见明星弄机杼。",
            "载沙筑成天上路，投虹为桥取孤屿。",
            "扫除荆棘水中央，碧瓦朱甍随指顾。",
            "春风满城金版舫，来看置酒新亭上。",
            "百女吹笙彩凤悲，一夫伐鼓灵鼍壮。",
            "安期羡门相与游，方丈蓬莱不更求。",
            "酒酣忽跨鲸鱼去，陈迹空令此地留。"
        ],
        "title": "明州钱君倚众乐亭",
        "id": "6f6f247c-9d46-48b2-8030-a51edffbffd9"
    },
    {
        "author": "王安石",
        "paragraphs": [
            "雁生阴沙春，冬息阳海澨。",
            "冥冥取南北，岂以食为累。",
            "咨予愁病躯，朴鄙人所戏。",
            "无才治时难，量力当自弃。",
            "岂知塞上霜，飘然亦何事。",
            "高堂已白发，爱日负明义。",
            "悲风吹平原，秣马聊一愒。",
            "含怀孰与语，仰屋思叹喟。",
            "孟母知身从，莱妻耻人制。",
            "一肉傥易谋，万钟非得计。"
        ],
        "title": "爱日",
        "id": "2d204793-3191-4b56-b282-c625873f3437"
    },
    {
        "author": "王安石",
        "paragraphs": [
            "君游苦数归苦晚，一驿险有千里远。",
            "知君陟降旦暮间，马力不劲厌长坂。",
            "雨脚坠地花枝低，风头入溪蒲叶偃。",
            "此处登临不奈愁，琼树森森遮叠巘。"
        ],
        "title": "答裴煜道中见寄",
        "id": "4b693c5b-b84e-4907-866a-7e239b4c634d"
    },
    {
        "author": "王安石",
        "paragraphs": [
            "余寒驾春风，入我征衣裳。",
            "扪鬓只得冻，蔽面尚疑创。",
            "士耳恐犹坠，马毛欲吹僵。",
            "牢持有失箸，疾饮无留汤。",
            "曈曈扶桑日，出有万里光。",
            "可怜当此时，不湿地上霜。",
            "冥冥鸿雁飞，北望去成行。",
            "谁言有百鸟，此鸟知阴阳。",
            "岂时有必至，前识圣所臧。",
            "把酒谢高翰，我知思故乡。"
        ],
        "title": "余寒",
        "id": "03b0604e-e3a9-40be-9730-e33adaa009cd"
    },
    {
        "author": "王安石",
        "paragraphs": [
            "孤城回望距几何，记得好处常经过。",
            "最思东山烟树色，更忆南湖秋水波。",
            "百年颠倒如梦寐，万事乖隔徒悲歌。",
            "应须饮酒不复道，今夜江头明月多。"
        ],
        "title": "孤城",
        "id": "6daad5c6-3911-43c9-b50c-79ce5bfbcf22"
    },
    {
        "author": "王安石",
        "paragraphs": [
            "赤车使者锦帐郎，从客珂马留闲坊。",
            "紫芝眉宇倾一坐，笑语但闻鸡舌香。",
            "药名劝酒诗实好，陟厘为我书数行。",
            "真珠的皪鸣槽床，金罂琥珀正可尝。",
            "史君子细看流光，莫惜觅醉衣淋浪。",
            "独醒至死诚可伤，欢华易尽悲酸早，人间没药能医老。",
            "寄言歌管众少年，趁取乌头未白前。"
        ],
        "title": "和微之药名劝酒",
        "id": "e035ae1a-776b-4cd7-9c12-6c147e76d261"
    },
    {
        "author": "王安石",
        "paragraphs": [
            "结屋在墙阴，闭门读诗书。",
            "怀我平生友，山水异秦吴。",
            "杖藜出柴荆，岂无马与车。",
            "穷通适异趣，谈笑不相愉。",
            "岂复求古人，浩荡与之俱。",
            "客至当饮酒，日月无根株。"
        ],
        "title": "客至当饮酒二首  其一",
        "id": "6136570f-67f2-486c-bc3d-48e3dd4aec66"
    },
    {
        "author": "王安石",
        "paragraphs": [
            "天提两轮光，环我屋角走。",
            "自从红颜时，照我至白首。",
            "累累地上土，往往平生友。",
            "少年所种树，磥砢行复朽。",
            "古人有真意，独在无好丑。",
            "冥冥谁与论，客至当饮酒。"
        ],
        "title": "客至当饮酒二首  其二",
        "id": "0854d495-9bf0-4680-88df-c40e1ddc6214"
    },
    {
        "author": "王安石",
        "paragraphs": [
            "天旋无穷走日月，青发能禁几回首。",
            "儿呻妇叹冬复春，强欲笑歌难发口。",
            "黄卷幽寻非贵嗜，藜床稳卧虽贫有。",
            "二物长乖亦可怜，一生所得犹多苟。"
        ],
        "title": "乙未冬妇子病至春不已",
        "id": "51addcdc-3726-4f94-8f2a-f8a48b6ac3ad"
    },
    {
        "author": "王安石",
        "paragraphs": [
            "寒堂耿不寐，辘辘闻车声。",
            "不知谁家儿，先我霜上行。",
            "叹息夜未央，遽呼置前楹。",
            "推枕欲强起，问知星正明。",
            "昧旦圣所勉，齐诗有鸡鸣。",
            "嗟予以窃食，更觉负平生。"
        ],
        "title": "强起",
        "id": "bfff53f0-e2b4-4aa5-985d-d08c3954f8c5"
    },
    {
        "author": "王安石",
        "paragraphs": [
            "裴侯饮我日向中，四坐宾客颜皆红。",
            "扫除高馆邀我入，自出粜麦怜民穷。",
            "天边眼力破万里，桑麻冥冥山四起。",
            "野心探寻殊未已，更欲湔衣北城水。",
            "忽见碧树樱桃悬，下马恣食不论钱。",
            "赤星磊落入我眼，恐是半醉游青天。",
            "裴侯方坐尘沙里，役身救物当如此。",
            "我曹偶脱簿领闲，何忍爱惜一日闲。",
            "且归拂席饱眠睡，明日更看滁南山。"
        ],
        "title": "饮裴侯家",
        "id": "a8d9bbd7-2640-4413-a52a-6be07874bd3d"
    },
    {
        "author": "王安石",
        "paragraphs": [
            "珠玉不自贵，故为人所怜。",
            "贤愚亦如此，好恶有自然。",
            "闻子欲东南，使我抱幽悁。",
            "炎风沙土中，甘与子留连。",
            "大梁非无客，跪起废食眠。",
            "相看独不厌，以此知子贤。",
            "衰气已难强，壮心方少年。",
            "才高岂易得，勖子在雕镌。"
        ],
        "title": "送谢师宰赴任楚州  其一",
        "id": "2afbfeff-9591-4bb7-9836-3679df6fb6e1"
    },
    {
        "author": "王安石",
        "paragraphs": [
            "昆仑一支流向东，七月八月船如风。",
            "爱君少壮此行乐，恨我留连成老翁。",
            "神头两岸水无穷，伏槛荷花满地红。",
            "当时不得君携手，今日山川在眼中。"
        ],
        "title": "送谢师宰赴任楚州  其二",
        "id": "99ca4bb0-339e-47b1-87f5-17d5f6e2fb31"
    },
    {
        "author": "王安石",
        "paragraphs": [
            "宣城百山间，文脊尤奇峰。",
            "拔出飞鸟上，图画难为容。",
            "闻昔有幽人，扪萝追赤松。",
            "遗形此古室，孤坐鹿裘重。",
            "人去邈不反，洞壑空藏龙。",
            "侧行苍崖烟，俯仰求灵踪。",
            "游者如可得，甘弃万户封。",
            "安能久尘土，倾倒相迎逢。"
        ],
        "title": "次韵游山门寺望文脊山",
        "id": "9e25f063-51c7-4b54-be30-c9bea352e0d0"
    },
    {
        "author": "王安石",
        "paragraphs": [
            "海于天地间，万物无不容。",
            "车螯亦其一，埋没沙水中。",
            "独取常苦易，卫生乏明聪。",
            "机缄谁使然，含蓄略相同。",
            "坐欲肠胃得，要令汤火攻。",
            "置之先生盘，噉客为一空。",
            "蛮夏怪四坐，不论殻之功。",
            "狼籍堆左右，弃置任儿童。",
            "何当强收拾，持问大医工。"
        ],
        "title": "车螯",
        "id": "9c05dc8f-9527-4806-9d9f-d1cd19029daf"
    },
    {
        "author": "王安石",
        "paragraphs": [
            "浮阳燥欲出，阴湿与之战。",
            "燥湿相留连，虫出乃投间。",
            "搔肤血至股，解衣燎炉炭。",
            "方其惬心时，更自无可患。",
            "呼医急治之，莫惜千金散。",
            "有乐即有苦，惬心非所愿。"
        ],
        "title": "疥",
        "id": "16874d98-9d30-4c71-bb17-021011f91055"
    },
    {
        "author": "王安石",
        "paragraphs": [
            "楚越千万山，雄奇此山兼。",
            "盘根虽巨壮，其末乃修纤。",
            "去县尚百里，侧身勇前瞻。",
            "萧条烟岚上，缥缈浮青尖。",
            "徐行稍复逼，所瞩亦已添。",
            "精神去亹亹，气象来渐渐。",
            "卸席取近岸，移船傍苍蒹。",
            "窥观坐穷晡，未觉晷刻淹。",
            "江空万物息，四面波澜恬。",
            "峨然九女鬟，争出一镜奁。",
            "卧送秋月没，起看朝阳暹。",
            "游氛荡无余，琐细得尽觇。",
            "陵空翠纛直，照影寒铓铦。",
            "冢木立绀发，崖林张紫髯。",
            "变态生倏忽，虽神讵能占。",
            "当留老吾身，少驻谁云餍。",
            "惜哉秦汉君，黄屋上衡灊。",
            "等之事嬉游，舍此何其廉。",
            "我疑二后荒，神物久已厌。",
            "埋藏在云雾，不欲登昏憸。",
            "又疑避褒封，蔽匿以为谦。",
            "或是古史书，脱落简与签。",
            "当时备巡游，今不在缃缣。",
            "终南秦之望，泰山鲁所詹。",
            "天王与秩祭，俎豆罗酰盐。",
            "苟能泽下民，维此远亦沾。",
            "方今东南旱，土脉燥不黏。",
            "尚无肤寸功，岂免窃食嫌。",
            "神莽吾难知，士病吾能砭。",
            "文章巧傅会，智术工飞箝。",
            "荐宝互珪璧，论材自楩柟。",
            "苟以饰妇妾，谬云活苍黔。",
            "岂如幽人乐，兹山谢闾阎。",
            "穴石作户牖，垂泉当门帘。",
            "寻奇出後径，览胜倚前檐。",
            "超然往不返，举世徒呫呫。",
            "高兴寄日月，千秋伴乌蟾。",
            "遐追商洛翁，秦火不能炎。",
            "近慕楚穆生，竟脱楚人钳。",
            "吾意窃所尚，人谋谅难佥。"
        ],
        "tags": [
            "泰山",
            "九华山"
        ],
        "title": "和平甫舟中望九华山二首  其一",
        "id": "61b08d86-5d72-4374-9cb2-db3f5a4a8f80"
    },
    {
        "author": "王安石",
        "paragraphs": [
            "谁谓九华远，吾身未尝詹。",
            "唱篇每起予，予口安能箝。",
            "忆在秋浦北，空江上新蟾。",
            "光洁写一镜，回环两堤奁。",
            "露坐引衣襋，风行欹帽檐。",
            "维舟当此时，巨细得尽瞻。",
            "试尝论大略，次乃述微纤。",
            "此山广以深，包畜万物兼。",
            "嘘云吐雾雨，生育靡不渐。",
            "巍然如九皇，德泽四海沾。",
            "此山相後先，各出群峰尖。",
            "毅然如九官，罗立在堂廉。",
            "挺身百辟上，附丽无奸憸。",
            "此山高且寒，五月不觉炎。",
            "草树萋已绿，冰霜尚涵淹。",
            "颓然如九老，白发连苍髯。",
            "此山当无云，秀色鬰以添。",
            "姹然如九女，靓饰出重帘。",
            "佩环与巾裙，绀玉青纨缣。",
            "远之妍西施，近或丑无盐。",
            "变态不可穷，诗者徒呫呫。",
            "我初勇一往，役世难安恬。",
            "浪荒不走职，民瘼当谁砭。",
            "乖离今数旬，梦想欲窥觇。",
            "自期得所如，何啻释囚钳。",
            "念昔太白巅，下视海日暹。",
            "朅来天柱游，屐齿尚苔黏。",
            "犹之健饮食，屡飨亦云餍。",
            "胡为慕攀踏，已惫且不嫌。",
            "岂其仁智心，山水固所潜。",
            "男儿有所学，进退不在占。",
            "功名苟不谐，廊庙等闾阎。",
            "况乃抡椽杙，其谁辨楩柟。",
            "归欤岩崖居，料理带与签。",
            "得石坐兀兀，逢泉饮厌厌。",
            "取舍断在独，岂必询谋佥。",
            "子语实慰我，宁殊邑中黔。",
            "玉枝将在山，当倚以葭蒹。",
            "诗力我已屈，锋铓子犹铦。",
            "扶伤更一战，语汝其无谦。"
        ],
        "tags": [
            "九华山"
        ],
        "title": "和平甫舟中望九华山二首  其二",
        "id": "ac29d945-a0b6-48ac-9de7-0b4686e96374"
    },
    {
        "author": "王安石",
        "paragraphs": [
            "雪释沙轻马蹄疾，北城可游今暇日。",
            "溅溅溪谷水乱流，漠漠郊原草争出。",
            "娇梅过雨吹烂熳，幽鸟迎阳语啾唧。",
            "分香欲满锦树园，剪彩休开宝刀室。",
            "胡为我辈坐自苦，不念兹时去如失。",
            "饱闻高径动车轮，甘卧空堂守经帙。",
            "淮蝗蔽天农久饿，越卒围城盗少逸。",
            "至尊深拱罢箫韶，元老相看进刀笔。",
            "春风生物尚有意，壮士忧民岂无术。",
            "不成欢醉但悲歌，回首功名古难必。"
        ],
        "title": "和中甫兄春日有感",
        "id": "4b09d285-555b-4c79-883f-573172fa3c50"
    },
    {
        "author": "王安石",
        "paragraphs": [
            "万里山林姿，羽毛何璀璀。",
            "鸣声应律吕，唯有知者爱。",
            "都门市井儿，谁翫汝文采。",
            "应须锁樊笼，勿受丸矰害。"
        ],
        "title": "信陵坊有笼山乐官",
        "id": "b097ef09-c4ee-4a9a-9af5-8411e0ea19d2"
    },
    {
        "author": "王安石",
        "paragraphs": [
            "州家飞符来比栉，海中收盐今复密。",
            "穷囚破屋正嗟欷，吏兵操舟去复出。",
            "海中诸岛古不毛，岛夷为生今独劳。",
            "不煎海水饿死耳，谁肯坐守无亡逃。",
            "尔来贼盗往往有，劫杀贾客沈其艘。",
            "一民之生重天下，君子忍与争秋毫。"
        ],
        "title": "收盐",
        "id": "97acc1db-e710-4e2e-9b75-9a6debeaa281"
    },
    {
        "author": "王安石",
        "paragraphs": [
            "有客语省兵，兵省非所先。",
            "方今将不择，独以兵乘边。",
            "前攻已破散，後距方完坚。",
            "以众亢彼寡，虽危犹幸全。",
            "将既非其才，议又不得专。",
            "兵少败孰继，胡来饮秦川。",
            "万一虽不尔，省兵当何缘。",
            "骄惰习已久，去归岂能田。",
            "不田亦不桑，衣食犹兵然。",
            "省兵岂无时，施置有後前。",
            "王功所由起，古有七月篇。",
            "百官勤俭慈，劳者已息肩。",
            "游民慕草野，岁熟不在天。",
            "择将付以职，省兵果有年。"
        ],
        "title": "省兵",
        "id": "fbaaaae7-8d38-461a-ae0f-e011377f4b09"
    },
    {
        "author": "王安石",
        "paragraphs": [
            "先王有经制，颁赍上所行。",
            "後世不复古，贫穷主兼并。",
            "非民独如此，为国頼以成。",
            "筑台尊寡妇，入粟至公卿。",
            "我尝不忍此，愿见井地平。",
            "大意苦未就，小官苟营营。",
            "三年佐荒州，市有弃饿婴。",
            "驾言发富藏，云以救鳏惸。",
            "崎岖山谷间，百室无一盈。",
            "乡豪已云然，罢弱安可生。",
            "兹地昔丰实，土沃人良耕。",
            "他州或呰窳，贫富不难评。",
            "豳诗出周公，根本讵宜轻。",
            "愿书七月篇，一寤上聪明。"
        ],
        "title": "发廪",
        "id": "b0c2d740-b527-4d9d-afbe-20ee98398ad5"
    },
    {
        "author": "王安石",
        "paragraphs": [
            "贱子昔在野，心哀此黔首。",
            "丰年不饱食，水旱尚何有。",
            "虽无剽盗起，万一且不久。",
            "特愁吏之为，十室灾八九。",
            "原田败粟麦，欲诉嗟无赇。",
            "间关幸见省，笞扑随其後。",
            "况是交冬春，老弱就僵仆。",
            "州家闭仓庾，县吏鞭租负。",
            "乡邻铢两征，坐逮空南亩。",
            "取赀官一毫，奸桀已云富。",
            "彼昏方怡然，自谓民父母。",
            "朅来佐荒郡，懔懔常惭疚。",
            "昔之心所哀，今也执其咎。",
            "乘田圣所勉，况乃余之陋。",
            "内讼敢不勤，同忧在僚友。"
        ],
        "title": "感事",
        "id": "e9b2edad-6c56-45a3-8b11-1494a2a8cabb"
    },
    {
        "author": "王安石",
        "paragraphs": [
            "美玉小瑕疵，国工犹珍之。",
            "大贤小玷缺，良交岂其绝。",
            "小缺可以补，小瑕可以磨。",
            "不补亦不磨，人为奈尔何。"
        ],
        "title": "美玉",
        "id": "5ece3f62-311d-4a59-9a03-01500e0fee59"
    },
    {
        "author": "王安石",
        "paragraphs": [
            "吾少莫与合，爱我君为最。",
            "君名高山岳，嵑𡾹嵩与泰。",
            "低心收憃友，似不让尘𡏖。",
            "又如沧江水，不逆沟畎浍。",
            "君身揭日月，遇辄破氛霭。",
            "我材特穷空，无用补仓廥。",
            "谓宜从君久，垢污得洮汰。",
            "人生不可必，所愿每颠沛。",
            "乖离五年余，牢落千里外。",
            "投身落俗穽，薄宦自钳釱。",
            "平居每自守，高论从谁丐。",
            "摇摇西南心，梦想与君会。",
            "思君挟奇璞，愿售无良侩。",
            "穷阎抱幽忧，凶祸费禳禬。",
            "州穷吉士少，谁可婿诸妹。",
            "仍闻病连月，医药谁可頼。",
            "家贫奉养狭，谁与通货贝。",
            "诗人刺曹公，贤者荷戈祋。",
            "奈何遭平时，德泽盛汪濊。",
            "鸾凤鸣且下，万羽来翙翙。",
            "呦呦林间鹿，争出噬苹藾。",
            "乃令高世士，动辄遭狼狈。",
            "人事既难了，天理尤茫昧。",
            "圣贤多如此，自古云无奈。",
            "周人贵妇女，扁鹊名医滞。",
            "今世无常势，趋舍唯利害。",
            "而君信斯道，不闵身穷泰。",
            "弃捐人间乐，濯耳受天籁。",
            "谅知安肥甘，未肯顾糠糩。",
            "龙螭虽蟠屈，不慕蛇蝉蜕。",
            "令人重感奋，意勇忘身蕞。",
            "何由日亲灸，病体同砭艾。",
            "功名未云合，岁月尤须愒。",
            "怀思切劘效，中夜泪霶霈。",
            "君尝许过我，早晚治车轪。",
            "山溪虽峻恶，高眺发蒙{目市}。",
            "峰峦碧参差，木树青晻蔼。",
            "桐江路尤驶，飞桨下鸣濑。",
            "鱼村指暮火，酒舍瞻晨旆。",
            "清醪足消忧，玉鲫行可脍。",
            "行行愿无留，日夕伫倾盖。",
            "会将见颜色，不复谋蓍蔡。",
            "延陵古君子，议乐耻言郐。",
            "细事岂足论，故欲论其大。",
            "披披发鞬櫜，懔懔见戈锐。",
            "探深犯严壁，破惑翻强旝。",
            "离行步荃兰，偶坐阴松桧。",
            "宵床连衾帱，昼食共粗粝。",
            "兹欢何时合，清瘦见衣带。",
            "作诗寄微诚，诚语无彩绘。"
        ],
        "title": "寄曾子固",
        "id": "9ae8aea3-65d9-4ac7-b782-2bf11a4124a4"
    },
    {
        "author": "王安石",
        "paragraphs": [
            "山公游何处，白马鸣翩翩。",
            "檀栾十亩碧，五月浮寒烟。",
            "留客听其间，风吹江海县。",
            "出樽不见日，竹外空青天。",
            "焚蜡助月出，酒光发金船。",
            "狂客惜不去，醉翁舞回旋。",
            "何必吹箫人，玉枝自婵娟。",
            "归路借红烛，雨星低马前。"
        ],
        "title": "同杜史君饮城南",
        "id": "29438f54-e82b-4ad6-a73f-acccd570788d"
    },
    {
        "author": "王安石",
        "paragraphs": [
            "忆昔与胡子，戏娱西城幽。",
            "放斥仆与马，独身步田畴。",
            "牛竖歌我旁，听之为久留。",
            "一接田父语，叹之胜王侯。",
            "追逐恨不恣，暮归辄怀愁。",
            "顾常轻千乘，只愿足一丘。",
            "子时怪我少，好此寂寞游。",
            "笙簧不入耳，又不甘醪羞。",
            "那知抱孤伤，罢顿不能遒。",
            "世味已鲜少，但余野心稠。",
            "乖离今十年，班发满我头。",
            "昔兴亦略尽，食眠常百忧。",
            "每逢佳山水，欲往辄复休。",
            "方壮遂如此，况乃高春秋。"
        ],
        "title": "有感",
        "id": "f3304f82-779e-4538-885c-0696e47a904c"
    },
    {
        "author": "王安石",
        "paragraphs": [
            "古人喜经纶，万事惭强聒。",
            "时来上青冥，俯仰但一节。",
            "危言回丘山，声利尽毫末。",
            "由来治乱体，宿昔心已达。",
            "肯随俗好恶，议论轻自决。",
            "遗风何寥寥，梦寐待豪杰。",
            "天书下东南，趣召赴严阙。",
            "长材晦朝伦，高行隠家闼。",
            "新除酬问望，宿藴行施设。",
            "念吾非忘形，此理未易说。"
        ],
        "title": "送孙叔康赴御史府",
        "id": "205f9245-a26a-4306-8174-2c9fa5a4413f"
    },
    {
        "author": "王安石",
        "paragraphs": [
            "伯夷恶一世，季也皆乡人。",
            "吾尝论夫子，有似季之伦。",
            "人情路万殊，近世颇荆榛。",
            "唯君游其间，坦坦得所循。",
            "意君诚恺悌，慕向从宿昔。",
            "奈何初相欢，鹢首已云北。",
            "莓莓郊原青，漠漠风雨黑。",
            "冠盖满津亭，君今去何适。"
        ],
        "title": "别马秘丞",
        "id": "dd8ca359-3f4c-4819-aca7-dca1744eae73"
    },
    {
        "author": "王安石",
        "paragraphs": [
            "泻碧沄沄横带郭，浮苍霭霭遥连阁。",
            "草木犹疑夏鬰葱，风云已见秋萧索。",
            "荒歌野舞同醉醒，水果山肴互酬酢。",
            "自嫌多病少欢颜，独负嘉宾此时乐。"
        ],
        "title": "到郡与同官饮",
        "id": "1961d14c-6540-48a8-b8be-33998bfb0aa8"
    },
    {
        "author": "王安石",
        "paragraphs": [
            "晨霜践河梁，落日憩亭皋。",
            "念彼千里行，恻恻我心劳。",
            "揽辔上层冈，下临百仞濠。",
            "寒流咽欲绝，鱼鳖久已逃。",
            "暮行苦邅回，细路隠蓬蒿。",
            "惊麏出马前，鸟骇亡其曹。",
            "投僧避夜雨，古檠昏无膏。",
            "山木鸣四壁，疑身在波涛。",
            "平明长安岭，飞雪忽满袍。",
            "天低浮云深，更觉所向高。"
        ],
        "title": "自舒州追送朱氏女弟憩独山馆宿木瘤僧舍明日度长安岭至皖口",
        "id": "b3bf52d5-6dca-45d2-95c2-c5c3bf710bf9"
    },
    {
        "author": "王安石",
        "paragraphs": [
            "青青石上蘗，霜至亦已凋。",
            "冉冉水中蒲，尔生信无聊。",
            "感此岁云晚，欲欢念谁邀。",
            "嘉我二三子，为回东城镳。",
            "幽菊尚可泛，取鱼系榆条。",
            "毋为百年忧，一日以逍遥。"
        ],
        "title": "招同官游东园",
        "id": "c1985477-ea7d-4e3b-b264-7175939f6858"
    },
    {
        "author": "王安石",
        "paragraphs": [
            "暑往讵几时，凉归亦云暂。",
            "相随东山乐，及此身无憾。",
            "聊回清池柂，更伏荒城槛。",
            "采采黄金花，持杯为君泛。"
        ],
        "title": "九日随家人游东山遂游东园",
        "id": "d87b52ea-b218-43ea-950d-3a38181e9cc6"
    },
    {
        "author": "王安石",
        "paragraphs": [
            "城南平野寒多露，窗壁含风秋气度。",
            "邻桑槭槭已欲空，悲虫啾啾促机杼。",
            "柴门半掩扫鸟迹，独抱残编与神遇。",
            "韩公既去岂能追，孟子有来还不拒。"
        ],
        "title": "秋怀",
        "id": "429e9a27-6792-474e-bd15-9ee04c62d2e2"
    },
    {
        "author": "王安石",
        "paragraphs": [
            "赤车使者白头翁，当归入见天门冬。",
            "与山久别悲匆匆，泽泻半天河汉空。",
            "羊王不留行薄晚，酒肉从容追路远。",
            "临流黄昏席未卷，玉壶倒尽黄金盏。",
            "罗列当辞更缱绻，预知子不空青眼。",
            "严徐长卿误推挽，老年挥翰天子苑。",
            "送车陆续随子返，坐听城鸡肠宛转。"
        ],
        "title": "既别羊王二君与同官会饮于城南因成一篇追寄",
        "id": "1f60447c-2d1b-4cc3-9943-5003bed821c4"
    },
    {
        "author": "王安石",
        "paragraphs": [
            "此泉地何偏，陆羽曾未阅。",
            "坻沙光散射，窦乳甘潜泄。",
            "灵山不可见，嘉草何由啜。",
            "但有梦中人，相随掬明月。"
        ],
        "title": "试茗泉",
        "id": "6431daac-f223-48b6-9813-10a5787e300c"
    },
    {
        "author": "王安石",
        "paragraphs": [
            "古水缩蛟螭，憎山欲隳突。",
            "山祇来伐之，半岭跳啮膝。",
            "玉珂鸣塞空，组练光照日。",
            "崩腾赴不测，一陷常万匹。",
            "神战异人间，千秋为儵忽。",
            "泉旁往来客，夜寄幽人室。",
            "但听鸣萧萧，何由见神物。"
        ],
        "title": "跃马泉",
        "id": "eb3fd329-c225-42b9-93a5-6b3ee2b0a877"
    },
    {
        "author": "王安石",
        "paragraphs": [
            "白纻众山顶，江湖所萦带。",
            "浮云卷晴明，可见九州外。",
            "肩舆上寒空，置酒故人会。",
            "峰峦张锦绣，草木吹竽籁。",
            "登临信地险，俯仰知天大。",
            "留欢薄日晚，起视飞鸟背。",
            "残年苦局束，往事嗟摧坏。",
            "歌舞不可求，桓公井空在。"
        ],
        "title": "白纻山",
        "id": "b4e1bf71-2b9e-4068-aa59-75d04452044c"
    },
    {
        "author": "王安石",
        "paragraphs": [
            "余闻星堕地，往往化为石。",
            "石上有七星，此理余莫测。",
            "持来当白日，光彩不为匿。",
            "恍如起鸿蒙，俛仰帝垣侧。",
            "当由偶然似，见取参笔墨。",
            "豪心荡珍异，乐以万金得。",
            "南工始为伪，傅合巧无隙。",
            "亦时疑世人，故自有能识。"
        ],
        "title": "七星砚",
        "id": "acde1616-2916-4346-9ef1-b87099b68f9b"
    },
    {
        "author": "王安石",
        "paragraphs": [
            "禹行掘山走百谷，蛟龙窜藏魑魅伏。",
            "心志幽妖尚觊隙，以金铸鼎空九牧。",
            "冶云赤天涨为黑，韛风余吹山拔木。",
            "鼎成聚观变怪索，夜人行歌鬼昼哭。",
            "功施元元後无极，三姓卫守相传属。",
            "弱周无人有宜出，沈之九幽拆地轴。",
            "始皇区区求不得，坐令神奸窥邑屋。"
        ],
        "title": "九鼎",
        "id": "310a1174-62a2-407e-bcaf-e35a88907a91"
    },
    {
        "author": "王安石",
        "paragraphs": [
            "沿崖涉涧三十里，高下荦确无人耕。",
            "扪萝挽茑到山趾，仰见吹泻何峥嵘。",
            "余声投林欲风雨，末势卷土犹溪坑。",
            "飞虫凌兢走兽栗，霜雪夏落雷冬鸣。",
            "野人往往见神物，鳞甲漠漠云随行。",
            "我来立久无所得，空数石上菖蒲生。",
            "中官系龙沉玉册，小吏磔狗浇银觥。",
            "地形偶尔藏险怪，天意未必司阴晴。",
            "山川在理有崩竭，丘壑自古相虚盈。",
            "谁能保此千世後，天柱不折泉常倾。"
        ],
        "title": "九井",
        "id": "db765628-db5a-4587-a71c-ef8d356a0939"
    },
    {
        "author": "王安石",
        "paragraphs": [
            "陵阳游观吾所好，恨不即过众乐亭。",
            "尝闻彷佛入梦寐，吟笔自欲图丹青。",
            "千峰秀出百里外，忽于其上峥檐楹。",
            "朝云嘘岩日暖暖，夜水落涧风泠泠。",
            "春花窈窕鸟争舞，夏木荫鬰猿哀鸣。",
            "潦收叶落天地爽，海月影到山川明。",
            "篮舆晨出谁与适，坐与万物观虚盈。",
            "令思民事不忍後，田间笑语催蚕耕。",
            "吏休归舍狱讼少，墟落饮酒欲秋成。",
            "唯愁一日夺令去，出来老稚交逢迎。",
            "彼民安知方禄仕，徒喜使我宽逋征。",
            "令知道义士林服，遗爱岂用吾诗评。"
        ],
        "title": "寄题众乐亭",
        "id": "68e4e19f-3e81-45db-8c37-b2c85db1f4af"
    },
    {
        "author": "王安石",
        "paragraphs": [
            "西城路，居人送客西归处。",
            "年年借问去何时，今日扁舟从此去。",
            "春风吹花落高枝，飞来飞去不自知。",
            "路上行人亦如此，应有重来此处时。"
        ],
        "title": "书会别亭",
        "id": "a91d2ba1-7eb2-4573-add6-7eb064e65e54"
    },
    {
        "author": "王安石",
        "paragraphs": [
            "水泠泠而北出，山靡靡而旁围。",
            "欲穷源而不得，竟怅望以空归。"
        ],
        "title": "题舒州山谷寺石牛洞泉穴",
        "id": "79be576a-d1c5-452b-a0e4-c36496853bbe"
    },
    {
        "author": "王安石",
        "paragraphs": [
            "朝游盘门东，暮出阊门西。",
            "四顾茫无人，但见白日低。",
            "荒林带昏烟，上有归鸟啼。",
            "物皆得所托，而我无安栖。"
        ],
        "title": "泊舟姑苏",
        "id": "ac9ab34e-851f-4492-888a-b199140f4385"
    },
    {
        "author": "王安石",
        "paragraphs": [
            "僧蹊蟠青苍，莓苔上秋床。",
            "露翰饥更清，风蘤远亦香。",
            "扫石出古色，洗松纳空光。",
            "久游不忍还，迫迮冠盖场。"
        ],
        "title": "昆山慧聚寺次孟郊韵",
        "id": "863a19c2-927b-4a7c-a833-76dd03fe45e0"
    },
    {
        "author": "王安石",
        "paragraphs": [
            "春江窈窈来无地，飞帆浩浩穷天际。",
            "朝出吴川夕霅溪，回首乔林吹岸荠。",
            "柁师高卧自啸歌，戏彼挽舟行复止。",
            "人生万事反衍多，道路後先能几何。"
        ],
        "title": "如归亭顺风",
        "id": "73d22928-763a-4a10-9296-dbcb0be09ef5"
    },
    {
        "author": "王安石",
        "paragraphs": [
            "三江五湖口，地与天不隔。",
            "日月所蔽亏，东西渺然白。",
            "漫漫浸北斗，浩浩浮南极。",
            "谁投此虹蜺，欲济两间阨。",
            "中流杂蜃气，栏楯相承翼。",
            "初疑神所为，灭没在顷刻。",
            "晨兴坐其上，傲兀至中昃。",
            "犹怜变化功，不谓因人役。",
            "今君持酒浆，谈笑顾宾客。",
            "颇夸九州物，壮丽此无敌。",
            "荧煌丹砂柱，璀璨黄金壁。",
            "中家不虑始，助我皆豪殖。",
            "喟予独感此，剥烂有终极。",
            "改作不可无，还当采民力。"
        ],
        "title": "垂虹亭",
        "id": "e733fcd9-23c4-4a6b-a6ea-6e87c18bbe03"
    },
    {
        "author": "王安石",
        "paragraphs": [
            "动者利进为，静者乐止居。",
            "物性有偏得，惟贤时卷舒。",
            "张侯始出仕，所至多名誉。",
            "老矣归偃休，买地斸荒芜。",
            "屋成为令名，名实与时俱。",
            "南堂栖幽真，晨起瞻像图。",
            "北堂画五禽，游戏养形躯。",
            "燕有诸宾庭，学有诸子庐。",
            "问侯年几何，矫矫八十余。",
            "问侯何能尔，心不藏忧愉。",
            "问侯客何为，弦歌饮投壶。",
            "问侯儿何读，夏商及唐虞。",
            "嵩山填门户，洛水绕阶除。",
            "侯于山水间，结驷有通衢。",
            "我念老退者，古多贤大夫。",
            "留侯亦养生，乃欲凌空虚。",
            "闭门不饮酒，岂异山中臞。",
            "疏傅稍喜客，挥金能自娱。",
            "不闻喜教子，满屋青紫朱。",
            "张侯能兼取，胜事古所无。",
            "褒称有乐石，丞相为之书。",
            "而我不自量，闻风亦歌呼。"
        ],
        "title": "张氏静居院",
        "id": "da805704-0c96-4404-a88a-33d1f17544aa"
    },
    {
        "author": "王安石",
        "paragraphs": [
            "北风阁雨去不下，惊沙苍茫乱昏晓。",
            "传闻城外八九里，雹大如拳死飞鸟。"
        ],
        "title": "丙戌五日京师作二首  其一",
        "id": "d5913658-ad85-4700-9549-bb6deff34064"
    },
    {
        "author": "王安石",
        "paragraphs": [
            "浮云离披久不合，太阳独行干万物。",
            "谁令昨夜雨霶沱，北风萧萧寒到骨。"
        ],
        "title": "丙戌五日京师作二首  其二",
        "id": "58c4df4a-66e0-4d82-b05d-ad3c1fa99552"
    },
    {
        "author": "王安石",
        "paragraphs": [
            "士常疑西伯，何至羑里辱。",
            "瞽鳏亲父子，尚脱井廪酷。",
            "昏主虽圣臣，飞祸安可卜。",
            "致命遂其志，虽穷不为戮。"
        ],
        "title": "答客",
        "id": "1f73564b-b27f-496a-99c4-0d09f21e3811"
    },
    {
        "author": "王安石",
        "paragraphs": [
            "寥寥湖上亭，不见野王居。",
            "平林岂旧物，岁晚空扶疏。",
            "自古圣贤人，邑国皆丘墟。",
            "不朽在名德，千秋想其余。"
        ],
        "title": "次韵唐彦猷华亭十咏 顾林亭",
        "id": "6fd2042d-d17a-4325-a1c6-e64f87b3016b"
    },
    {
        "author": "王安石",
        "paragraphs": [
            "神泉冽冰霜，高穴与云平。",
            "空山渟千秋，不出呜咽声。",
            "山风吹更寒，山月相与清。",
            "北客不到此，如何洗烦酲。"
        ],
        "title": "次韵唐彦猷华亭十咏 寒穴",
        "id": "2245da06-c271-4a3e-b082-3bdbd09327cc"
    },
    {
        "author": "王安石",
        "paragraphs": [
            "吴王好射虎，但射不操戈。",
            "匹马掠广场，万兵助遮罗。",
            "时平事非昔，此地桑麻多。",
            "猛兽亦已尽，牛羊在田坡。"
        ],
        "title": "次韵唐彦猷华亭十咏 吴王猎场",
        "id": "bd0f0319-b4f9-4a62-bb15-d2d571fb8727"
    },
    {
        "author": "王安石",
        "paragraphs": [
            "穆王得八骏，万事得期修。",
            "茫茫万载间，复此好远游。",
            "车轮与马迹，此地亦尝留。",
            "想当治道时，劳者尸如丘。"
        ],
        "title": "次韵唐彦猷华亭十咏 始皇驰道",
        "id": "303531f5-9a32-465b-958e-a686edccd65b"
    },
    {
        "author": "王安石",
        "paragraphs": [
            "柘林着湖山，菱叶蔓湖滨。",
            "秦女亦何事，能为此湖神。",
            "年年赛鸡豚，渔子自知津。",
            "幽妖窟险阻，祸福易欺人。"
        ],
        "title": "次韵唐彦猷华亭十咏 柘湖",
        "id": "c977ad16-bb37-4c85-8748-49cc43aad6c0"
    },
    {
        "author": "王安石",
        "paragraphs": [
            "野人非昔人，亦复水上居。",
            "纷纷水中游，岂是昔时鱼。",
            "吹波浮还没，竞食糟糠余。",
            "吞舟不可见，守此岁月除。"
        ],
        "title": "次韵唐彦猷华亭十咏 陆瑁养鱼池",
        "id": "718dfd39-ca96-498b-b288-6b7ac91528b4"
    },
    {
        "author": "王安石",
        "paragraphs": [
            "巨川非一源，源亦在众流。",
            "此谷乃清浅，松江能覆舟。",
            "虫鱼何所知，上下相沉浮。",
            "徒嗟大盈北，浩浩无春愁。"
        ],
        "title": "次韵唐彦猷华亭十咏 华亭谷",
        "id": "1be53216-464d-4b0e-94e5-dc3827aa9460"
    },
    {
        "author": "王安石",
        "paragraphs": [
            "故物一已尽，嗟此岁年深。",
            "野桃自着花，荒棘自生针。",
            "芊芊谷水阳，鬰鬰昆山阴。",
            "俛仰但如昨，游者不可寻。"
        ],
        "title": "次韵唐彦猷华亭十咏 陆机宅",
        "id": "74af1d4c-0382-4ec7-8ef8-06461bc14732"
    },
    {
        "author": "王安石",
        "paragraphs": [
            "玉人生此山，山亦传此名。",
            "崖风与穴水，清越有余声。",
            "悲哉世所珍，一出受欹倾。",
            "不如鹤与猿，栖息尚全生。"
        ],
        "title": "次韵唐彦猷华亭十咏 昆山",
        "id": "47b9d7ad-3f54-444d-b124-34de986e5a7f"
    },
    {
        "author": "王安石",
        "paragraphs": [
            "自古世上雄，慷慨擅功名。",
            "当时岂有力，能使死者生。",
            "三女共一丘，此憾亦难平。",
            "音容若有作，无力倾人城。"
        ],
        "title": "次韵唐彦猷华亭十咏 三女岗",
        "id": "f4b0f32e-7cc5-43f4-b989-7026d5c777c8"
    },
    {
        "author": "王安石",
        "paragraphs": [
            "太白巃嵷东南驰，众岭环合青纷披。",
            "烟云厚薄皆可爱，树石疏密自相宜。",
            "阳春已归鸟语乐，溪水不动鱼行迟。",
            "生民何由得处所，与兹鱼鸟相谐熙。"
        ],
        "title": "太白岭",
        "id": "60ea445e-4d52-4129-aceb-beb7abda8f4d"
    },
    {
        "author": "王安石",
        "paragraphs": [
            "吏役沧海上，瞻山一停舟。",
            "怪此秃谁使，乡人语其由。",
            "一狙山上鸣，一狙从之游。",
            "相匹乃生子，子众孙还稠。",
            "山中草木盛，根实始易求。",
            "攀挽上极高，屈曲亦穷幽。",
            "众狙各丰肥，山乃尽侵牟。",
            "攘争取一饱，岂暇议藏收。",
            "大狙尚自苦，小狙亦已愁。",
            "稍稍受咋啮，一毛不得留。",
            "狙虽巧过人，不善操锄耰。",
            "所嗜在果谷，得之常似偷。",
            "嗟此海山中，四顾无所投。",
            "生生未云已，岁晚将安谋。"
        ],
        "tags": [
            "写山",
            "寓言",
            "描写山",
            "讽刺"
        ],
        "title": "秃山",
        "id": "936d2eb4-76fd-44df-8029-64c4c024e3e7"
    },
    {
        "author": "王安石",
        "paragraphs": [
            "曾子文章众无有，水之江汉星之斗。",
            "挟才乘气不媚柔，群儿谤伤均一口。",
            "吾语群儿勿谤伤，岂有曾子终皇皇。",
            "借令不幸贱且死，後日犹为班与扬。"
        ],
        "title": "赠曾子固",
        "id": "e43b90b4-53f5-4684-96be-733d1127ec1a"
    },
    {
        "author": "王安石",
        "paragraphs": [
            "村南鲍公山，山北鲍公水。",
            "高穴逗远源，泠泠落山嘴。",
            "玉色与饴味，不可他味比。",
            "竹树四蒙密，翠藤相披靡。",
            "漫郎昔少年，幽居得之此。",
            "临窥若有遇，爱叹无时已。",
            "浮名未污染，永矢终焉尔。",
            "奈何中弃入长安，十载风尘化旧颜。",
            "欢嚣满耳不可洗，此水泠泠空在山。"
        ],
        "title": "鲍公水",
        "id": "68a722f9-42de-42b1-b621-bd5e957329fc"
    },
    {
        "author": "王安石",
        "paragraphs": [
            "楼台高耸间晴霞，松桧阴森夹柳斜。",
            "渴愁如箭去年华，陶情满满倾榴花。",
            "自嗟不及门前水，流到先生云外家。"
        ],
        "title": "寄李士宁先生",
        "id": "89cd38ec-dcaa-44cf-86f6-bdae5c7f6ca7"
    },
    {
        "author": "王安石",
        "paragraphs": [
            "淙淙万音落石颠，皎皎一派当檐前。",
            "清风高吹鸾鹤唳，白日下照蛟龙涎。",
            "浮云妆额自能卷，缺月琢钩相与县。",
            "朱门试问幽人价，翡翠鲛绡不直钱。"
        ],
        "title": "僧德殊家水帘求予咏",
        "id": "4d902929-8222-4840-a241-766f955019a5"
    },
    {
        "author": "王安石",
        "paragraphs": [
            "浮屠之法与世殊，洗涤万事求空虚。",
            "师心以此不挂物，一堂收身自有余。",
            "堂阴置石双嵽嵲，石脚立竹青扶疏。",
            "一来已觉肝胆豁，况乃宴坐穷朝晡。",
            "忆初救时勇自许，壮大看俗尤崎岖。",
            "丰车肥马载豪杰，少得志愿多忧虞。",
            "始知进退各有理，造次未可分贤愚。",
            "会将筑室返耕钓，相与此处吟山湖。"
        ],
        "title": "杭州修广师法喜堂",
        "id": "edd483c6-db97-4dc7-b7ee-28e5fcbcac44"
    },
    {
        "author": "王安石",
        "paragraphs": [
            "溪水浑浑来自北，千山抱水清相射。",
            "山深水急无艇子，欲从故人安可得。",
            "故人昔日此水上，樽酒扁舟慰行役。",
            "津亭把手坐一笑，我喜满怀君动色。",
            "论新讲旧惜未足，落日低徊已催客。",
            "离心自醉不复饮，秋果寒花空满席。",
            "今年却坐相逢处，怊怅难求别时迹。",
            "可怜溪水自南流，安得溪船问消息。"
        ],
        "title": "复至曹娥堰寄剡县丁元珍",
        "id": "0f30497e-296e-4d13-bcdf-71682b1af203"
    },
    {
        "author": "王安石",
        "paragraphs": [
            "吾子命世豪，术学穷无闲。",
            "直意慕圣人，不问闵与颜。",
            "彼昏何为者，诬构来{口颜}{口颜}。",
            "应逮犯秋阳，动为人所叹。",
            "不恤我躬瘁，乃嗟天泽悭。",
            "令人念公卿，烨烨趋王班。",
            "泊无悯世意，狙猿而佩环。",
            "爱子所守卓，忧予不能攀。",
            "永矢从子游，合如扉上镮。",
            "愿言借余力，迎浦疏潺潺。",
            "亦有衣上尘，可攀禆泰山。",
            "大江秋正清，岛溆相萦弯。",
            "四盼浩无主，日暮烟霞斑。",
            "水竹密以劲，霜枫衰更殷。",
            "赏托亦云健，行矣非闲关。",
            "相期东北游，致馆淮之湾。",
            "无为袭宁嬴，悠然及温还。"
        ],
        "tags": [
            "泰山"
        ],
        "title": "答曾子固南丰道中所寄",
        "id": "2392d679-3286-4e89-8a2a-518b72ded744"
    },
    {
        "author": "王安石",
        "paragraphs": [
            "先生天下豪杰魁，胸臆广博天所开。",
            "文章事业望孔孟，不复睥睨蔡与崔。",
            "十年留滞东南州，饱足藜藿安蒿莱。",
            "独鸣道德惊此民，民之闻者源源来。",
            "高冠大带满门下，奋如百蛰乘春雷。",
            "恶人沮服善者起，昔时蹻跖今骞回。",
            "先生不试乃能尔，诚令得志如何哉。",
            "吾愿圣帝营太平，补葺廊庙枝倾颓。",
            "披旒发纩广耳目，照彻山谷多遗材。",
            "先收先生作梁柱，以次构架桷与榱。",
            "群臣面向帝深拱，仰戴堂陛方崔嵬。"
        ],
        "title": "寄赠胡先生",
        "id": "0a1922a4-2c1f-4306-960a-b4f76b1d8990"
    },
    {
        "author": "王安石",
        "paragraphs": [
            "始吾居扬日，重问每见及。",
            "云将自亲侧，万里同讲习。",
            "子行何舒舒，吾望已汲汲。",
            "穷年梦东南，颜色不可挹。",
            "仁贤岂欺我，正恐事维絷。",
            "严亲抱忧衰，生理頼以给。",
            "不然航江外，天寒北风急。",
            "无乃山路恶，仆弱马行涩。",
            "孤怀未肯开，岁物忽如蛰。",
            "朅来高邮住，巷屋颇卑湿。",
            "蓬蒿稍芟除，茅竹随补葺。",
            "苟云御风气，尚恐忧雨汁。",
            "故人莫在眼，屡独开巾笈。",
            "忠信盖未见，吾敢诬兹邑。",
            "出关谁与语，念子百忧集。",
            "眺听聊自放，日暮城头立。",
            "徐归坐当户，使者操书入。",
            "时开识子意，如渴得美湆。",
            "骊驹日就道，玉手行可执。",
            "旧学待镌磨，新文得删拾。",
            "重登城头望，喜气满原隰。"
        ],
        "title": "得曾子固书因寄",
        "id": "3192f25c-6e1d-4e99-970d-da6cbea6485c"
    },
    {
        "author": "王安石",
        "paragraphs": [
            "贡水日夜下，下与章水期。",
            "我行二水间，无日不尔思。",
            "飘若越鸟北，心常在南枝。",
            "又如岐首蛇，南北两欲驰。",
            "逝者日已远，百忧讵能追。",
            "生存苦乖隔，邂逅亦何时。",
            "女子归有道，善怀见于诗。",
            "庶云留汝车，慰我堂上慈。"
        ],
        "title": "寄虔州江阴二妹",
        "id": "a55cefeb-e21c-43f0-be9e-fb19463a978c"
    },
    {
        "author": "王安石",
        "paragraphs": [
            "越山长青水长白，越人长家山水国。",
            "可怜客子无定宅，一梦三年今复北。",
            "浮云缥缈抱城楼，东望不见空回头。",
            "人间未有归耕处，早晚重来此地游。"
        ],
        "title": "登越州城楼",
        "id": "904e5f46-b959-44af-ac79-ba567343ce0f"
    },
    {
        "author": "王安石",
        "paragraphs": [
            "忆昨此地相逢时，春入穷谷多芳菲。",
            "短垣囷囷冠翠岭，踯躅万树红相围。",
            "幽花媚草错杂出，黄蜂白蝶参差飞。",
            "此时少壮自负恃，意气与日争光辉。",
            "乘闲弄笔戏春色，脱略不省旁人讥。",
            "坐欲持此博轩冕，肯言孔孟犹寒饥。",
            "丙子从亲走京国，浮尘坌并缁人衣。",
            "明年亲作建昌吏，四月挽船江上矶。",
            "端居感慨忽自寤，青天闪烁无停晖。",
            "男儿少壮不树立，挟此穷老将安归。",
            "吟哦图书谢庆吊，坐室寂寞生伊威。",
            "材疏命贱不自揣，欲与稷契遐相希。",
            "旻天一朝畀以祸，先子泯没予谁依。",
            "精神流离肝肺绝，眦血被面无时晞。",
            "母兄呱呱泣相守，三载厌食钟山薇。",
            "属闻降诏起群彦，遂自下国趋王畿。",
            "刻章琢句献天子，钓取薄禄欢庭闱。",
            "身着青衫手持版，奔走卒岁官淮沂。",
            "淮沂无山四封庳，独有庙塔尤峨巍。",
            "时时凭高一怅望，想见江南多翠微。",
            "归心动荡不可抑，霍若猛吹翻旌旗。",
            "腾书漕府私自列，仁者恻隠从其祈。",
            "暮春三月乱江水，劲橹健帆如转机。",
            "还家上堂拜祖母，奉手出涕纵横挥。",
            "出门信马向何许，城郭宛然相识稀。",
            "永怀前事不自适，却指舅馆接山扉。",
            "当时髫儿戏我侧，于今冠佩何颀颀。",
            "况复丘樊满秋色，蜂蝶摧藏花草腓。",
            "令人感嗟千万绪，不忍苍卒回骖騑。",
            "留当开樽强自慰，邀子剧饮毋予违。"
        ],
        "title": "忆昨诗示诸外弟",
        "id": "fb209e44-8c05-4dec-b04d-398ea8775f78"
    },
    {
        "author": "王安石",
        "paragraphs": [
            "数家邻水竹，一坞共云林。",
            "晚食静适己，独谣欣会心。",
            "移床随漫兴，操策取幽寻。",
            "未爱神锥汝，犹怜妙斲琴。"
        ],
        "title": "欣会亭",
        "id": "171c8ea6-f25c-4ad5-acb7-c58d38ec285b"
    },
    {
        "author": "王安石",
        "paragraphs": [
            "起伏晴云径，纵横暖水陂。",
            "草长流翠碧，花远没黄鹂。",
            "楚制从人笑，吴吟得自怡。",
            "东皋兴不浅，游走及芳时。"
        ],
        "title": "东皋",
        "id": "739e0315-1684-4b5c-b9c1-425cc3fa2a65"
    },
    {
        "author": "王安石",
        "paragraphs": [
            "月映林塘澹，风含笑语凉。",
            "俯窥怜绿凈，小立伫幽香。",
            "携幼寻新的，扶衰坐野航。",
            "延缘久未已，岁晚惜流光。"
        ],
        "title": "岁晚",
        "id": "d32faff3-3e14-4ec9-b0d2-c2ee73165b7d"
    },
    {
        "author": "王安石",
        "paragraphs": [
            "春风取花去，酬我以清阴。",
            "翳翳陂路静，交交园屋深。",
            "床敷每小息，杖屦或幽寻。",
            "惟有北山鸟，经过遗好音。"
        ],
        "title": "半山春晚即事",
        "id": "a427447b-187c-4c4d-9e59-e71385b80598"
    },
    {
        "author": "王安石",
        "paragraphs": [
            "翠幙卷东冈，欹眠月半床。",
            "松声悲永夜，荷气馥初凉。",
            "清话非无寄，幽期故不忘。",
            "扁舟亦在眼，终自懒衣裳。"
        ],
        "title": "欹眠",
        "id": "0572daef-ba92-406f-8031-ee6a77cfe086"
    },
    {
        "author": "王安石",
        "paragraphs": [
            "露坐看沟月，飘然风度荷。",
            "珠跳散作点，金涌合成波。",
            "老失芳岁易，静知良夜多。",
            "陵秋久不寐，吾乐岂弦歌。"
        ],
        "title": "露坐",
        "id": "6dac1567-4b7e-46a9-ada1-869d175859be"
    },
    {
        "author": "王安石",
        "paragraphs": [
            "出写清浅景，归穿苍翠阴。",
            "平头均楚制，长耳嗣吴吟。",
            "暮岭已佳色，寒泉仍好音。",
            "谁同此真意，倦鸟亦幽寻。"
        ],
        "title": "山行",
        "id": "6f0d6f82-4fa8-490a-bbce-9119206e27bf"
    },
    {
        "author": "王安石",
        "paragraphs": [
            "斯文实有寄，天岂偶生才。",
            "一日凤鸟去，千秋梁木摧。",
            "烟留衰草恨，风造暮林哀。",
            "岂谓登临处，飘然独往来。"
        ],
        "title": "题雱祠堂",
        "id": "01af5e57-4903-427d-b56f-ca8bea9860bd"
    },
    {
        "author": "王安石",
        "paragraphs": [
            "漱甘凉病齿，坐旷息烦襟。",
            "因脱水边屦，就敷岩上衾。",
            "但留云对宿，仍值月相寻。",
            "真乐非无寄，悲虫亦好音。"
        ],
        "title": "定林",
        "id": "8d397eb8-95d8-443a-9071-0d6e456e9b67"
    },
    {
        "author": "王安石",
        "paragraphs": [
            "人情每期费，之子适予心。",
            "老饯城东陌，悲分岁暮襟。",
            "少留班露草，遂往隔云林。",
            "未觉青丘远，因风嗣好音。"
        ],
        "title": "送张甥赴青州幕",
        "id": "619743c1-124b-4acd-a560-d32f630970a9"
    },
    {
        "author": "王安石",
        "paragraphs": [
            "会稽游宦乡，海物错句章。",
            "土润箭萌美，水甘茶串香。",
            "今君诚暂屈，他日恐难忘。",
            "唯有西兴渡，灵胥或怒张。"
        ],
        "title": "送张宣义之官越幕二首  其一",
        "id": "2773dcc0-6213-43ce-b0eb-32dd158ec388"
    },
    {
        "author": "王安石",
        "paragraphs": [
            "谁谓贵公子，乃如寒士家。",
            "真宜举敦朴，已自胜浮华。",
            "洲荻藏迷子，溪篁拥若耶。",
            "相望只在眼，音问莫言赊。"
        ],
        "title": "送张宣义之官越幕二首  其二",
        "id": "df593642-d54f-4b44-91ef-3d640d668a20"
    },
    {
        "author": "王安石",
        "paragraphs": [
            "柴荆雀有罗，公子数经过。",
            "邂逅相知晚，从容所得多。",
            "百忧生暮齿，一笑隔沧波。",
            "早晚西州路，遥听下坂珂。"
        ],
        "title": "送赞善张轩民西归",
        "id": "62e72573-d47c-45c4-959a-341656c36171"
    },
    {
        "author": "王安石",
        "paragraphs": [
            "不见骊塘路，茫然四十春。",
            "长为异乡客，每忆故时人。",
            "水阅公三世，云浮我一身。",
            "濠梁送归处，握手但悲辛。"
        ],
        "title": "送邓监簿南归",
        "id": "d5203d17-d2f1-41c9-a918-9c750c085f69"
    },
    {
        "author": "王安石",
        "paragraphs": [
            "客卧书颠倒，虫鸣坐寂寥。",
            "残灯生暗晕，重露集寒条。",
            "真乐闲尤见，深禅静更超。",
            "此怀无与晤，拥鼻一长谣。"
        ],
        "title": "秋夜二首  其一",
        "id": "e975f3b9-3d01-4e33-8e0a-864399738997"
    },
    {
        "author": "王安石",
        "paragraphs": [
            "幔逗长风细，窗留半月斜。",
            "浮烟暝绿草，泫露冷黄花。",
            "独曳缘云策，仍寻度水槎。",
            "归时参夜半，邻犬静中哗。"
        ],
        "title": "秋夜二首  其二",
        "id": "e9ecd9ad-777d-47bc-8bb7-d2aa9bd0a52a"
    },
    {
        "author": "王安石",
        "paragraphs": [
            "径暖草如积，山晴花更繁。",
            "纵横一川水，高下数家村。",
            "静憩鸡鸣午，荒寻犬吠昏。",
            "归来向人说，疑是武陵源。"
        ],
        "title": "即事",
        "id": "31c02da1-1422-4e75-b78b-4650d5d8fdc3"
    },
    {
        "author": "王安石",
        "paragraphs": [
            "井迳从芜漫，青藜亦倦扶。",
            "百年唯有且，万事总无如。",
            "弃置蕉中鹿，驱除屋上乌。",
            "独眠窗日午，往往梦华胥。"
        ],
        "title": "昼寝",
        "id": "77136279-38ce-45e3-9c8d-7e26ac01afb4"
    },
    {
        "author": "王安石",
        "paragraphs": [
            "泝栰开新屋，扶舆绕故园。",
            "事遗心独寄，路翳目空存。",
            "野果寒林寂，蛮花午簟温。",
            "难忘旧时处，欲宿愧桑门。"
        ],
        "title": "过故居",
        "id": "cea33753-7827-47db-a414-eb9483c8af58"
    },
    {
        "author": "王安石",
        "paragraphs": [
            "北去还为客，南来岂是归。",
            "倦投空渚泊，饥帖冷云飞。",
            "垣栅鸡长暖，沟池鹜自肥。",
            "怜渠不知此，更堕野人机。"
        ],
        "title": "雁",
        "id": "61aaaf07-b7ea-49fe-8ea9-9f40b5dc0b31"
    },
    {
        "author": "王安石",
        "paragraphs": [
            "桑杨已零落，藻荇亦消沈。",
            "园宅在人境，岁时伤我心。",
            "强穿西埭路，共望北山岑。",
            "欲觅道人语，跨鞍聊一寻。"
        ],
        "title": "与道原过西庄遂游宝乘道原游西庵遂至草堂宝乘寺二首  其一",
        "id": "fe3663a2-aa54-407b-a414-2fc80e253abf"
    },
    {
        "author": "王安石",
        "paragraphs": [
            "亲朋会合少，时序感伤多。",
            "胜践聊为乐，清谈可当歌。",
            "微风淡水竹，浄日暖烟萝。",
            "兴极犹难尽，当如薄暮何。"
        ],
        "title": "与道原过西庄遂游宝乘道原游西庵遂至草堂宝乘寺二首  其二",
        "id": "f762a193-6146-497b-8a7e-fda6ad9e3954"
    },
    {
        "author": "王安石",
        "paragraphs": [
            "云结川原暗，风连草木萎。",
            "遥瞻季行役，正对女伤悲。",
            "梦事中千变，生涯老百罹。",
            "更惭无道力，临路涕交颐。"
        ],
        "title": "送陶氏妇兼寄纯甫",
        "id": "d3bc7fd4-639f-4323-8175-b56676265af9"
    },
    {
        "author": "王安石",
        "paragraphs": [
            "意衰难自力，扶路便思还。",
            "强逐萧骚水，遥看惨淡山。",
            "行寻香草遍，归漾晚云间。",
            "西崦分明见，幽人不可攀。"
        ],
        "title": "自府中归寄西庵行详",
        "id": "e61102df-2d71-4171-8a99-0b59fbb0f0ff"
    },
    {
        "author": "王安石",
        "paragraphs": [
            "白下有贤宰，能歌如紫芝。",
            "民欺自不忍，县治本无为。",
            "风月谁同赏，江山我亦思。",
            "粉墙侵醉墨，怊怅绿苔滋。"
        ],
        "title": "赠上元宰梁之仪承议",
        "id": "3a2b758d-7f56-44d6-bdb8-df96a6f84348"
    },
    {
        "author": "王安石",
        "paragraphs": [
            "早悟耆山善，今为洛社豪。",
            "有生常寂寞，所得是风骚。",
            "露夕吟逾苦，云收思共高。",
            "此怀差自适，千社一牛毛。"
        ],
        "title": "赠殊胜院简道人",
        "id": "b7c196e4-a33a-48be-9d44-b5077d6d4ef1"
    },
    {
        "author": "王安石",
        "paragraphs": [
            "南郭红亭冷，西山白道曛。",
            "江光凌翠气，洲色乱黄云。",
            "岁暮谁邀客，情亲故忆君。",
            "天涯独惆怅，归鸟黑纷纷。"
        ],
        "title": "怀吴显道",
        "id": "a9acd9a5-5236-44be-b7f9-5f677c3c5b15"
    },
    {
        "author": "王安石",
        "paragraphs": [
            "任公蹲会稽，海上得招提。",
            "浄观堂新构，幽寻客屡携。",
            "飞檐出风雨，洒翰落虹蜺。",
            "投老黄尘陌，东看路恐迷。"
        ],
        "title": "静照堂",
        "id": "55eab102-05f2-4f4f-940f-daba4985b795"
    },
    {
        "author": "王安石",
        "paragraphs": [
            "垣屋荒葛藟，野殿冷檀沈。",
            "鹤有思颙意，鹰无恋遁心。",
            "禅房闭深竹，斋钵度遥岑。",
            "寂寞黄尘里，金身倚一寻。"
        ],
        "title": "重游草堂  其一",
        "id": "c0f927db-c27b-4aed-8f40-f8ffeee26c33"
    },
    {
        "author": "王安石",
        "paragraphs": [
            "僧残尚食少，佛古但泥多。",
            "寒守三衣法，饥传一钵歌。",
            "宽闲每迸竹，危朽漫牵萝。",
            "怊怅庭前柏，西来意若何。"
        ],
        "title": "重游草堂  其二",
        "id": "3e3ebbea-30eb-4b2f-b495-ad8bb632741d"
    },
    {
        "author": "王安石",
        "paragraphs": [
            "野寺真兰若，山僧老病多。",
            "疏钟挟谷响，悲梵入樵歌。",
            "水映茅篁竹，云埋茑女萝。",
            "拂尘书所见，因得拟阴何。"
        ],
        "title": "重游草堂  其三",
        "id": "d433da6a-361b-43d8-80f7-3de592d96a6b"
    },
    {
        "author": "王安石",
        "paragraphs": [
            "此山无踯躅，故国有杨梅。",
            "怅望心常折，殷懃手自栽。",
            "暮年逢火改，晴日对花开。",
            "万里乌塘路，春风自往来。"
        ],
        "title": "题齐安寺山亭",
        "id": "a7c6c2a8-ca9d-4aac-a07c-cc36f746cbed"
    },
    {
        "author": "王安石",
        "paragraphs": [
            "蹇馿愁石路，余亦倦跻攀。",
            "不见道人久，忽然芳岁残。",
            "朝随云暂出，暮与鸟争还。",
            "杳杳青松壑，知公在两间。"
        ],
        "title": "自白门归望定林有寄",
        "id": "651a27d5-9cc2-4acc-ae6a-c7c4d9495121"
    },
    {
        "author": "王安石",
        "paragraphs": [
            "天女穿林至，姮娥度陇来。",
            "欲归今晼晚，相值且徘徊。",
            "谁谓我忘老，如闻虫造哀。",
            "邻衾亦不寐，共尽白云杯。"
        ],
        "title": "宿定林示无外名务周",
        "id": "0dc4f4bb-0d42-4e98-a7b7-a84f13acb879"
    },
    {
        "author": "王安石",
        "paragraphs": [
            "都城羁旅日，独许上人贤。",
            "谁为孤峰下，还来宴坐边。",
            "是身犹梦幻，何物可攀缘。",
            "坐对青灯落，松风咽夜泉。"
        ],
        "title": "宿北山示行详上人",
        "id": "22cd7b24-c027-4c08-a687-64088d4ca95f"
    }
]