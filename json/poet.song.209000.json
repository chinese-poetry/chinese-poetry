[
    {
        "author": "詹初",
        "paragraphs": [
            "白雲冉冉度南園，綠柳明花處處然。",
            "雲物無心心自適，優游無我我忘年。"
        ],
        "title": "春日",
        "id": "ef5d8566-a9d8-4a0e-8124-a33f93d57d75"
    },
    {
        "author": "詹初",
        "paragraphs": [
            "歲月新更又一春，迎春還是舊年人。",
            "願除舊妄生新意，端與新年日日新。"
        ],
        "title": "新春",
        "id": "1c43ffe4-e43e-4f38-807c-3f478e95414c"
    },
    {
        "author": "詹初",
        "paragraphs": [
            "方趁夏日永，不知秋已清。",
            "秋清歲即晚，吾道終何成。"
        ],
        "title": "秋至",
        "id": "86616bef-eb68-4125-93fc-09c97634ba16"
    },
    {
        "author": "詹初",
        "paragraphs": [
            "呼爾羣兒，示爾兒知。",
            "儉則本立，學則智資。",
            "時逐勿逐，古聖是規。",
            "守道安貧，我所慕思。",
            "競勢趨豪，我心實悲。",
            "毋謂放巧，毋謂謹癡。",
            "毋謂惡小，乃以自欺。",
            "毋謂善小，棄而不爲。",
            "爲善去惡，奮志乘時。",
            "少壯不力，老大何追。",
            "爾父雖昧，所言則宜。",
            "永以爲訓，無爲我遺。"
        ],
        "title": "訓子",
        "id": "0b2f4955-d209-4f28-8298-7c65ab403e0b"
    },
    {
        "author": "詹初",
        "paragraphs": [
            "生生天地心，吾人秉其真。",
            "虛靈無一物，純然惟元仁。",
            "如何彼放失，物欲共沉淪。",
            "客感乃爲主，本主翳埃塵。",
            "鑒此去物欲，而求我真純。",
            "求之真即見，端然還在身。",
            "祗恐物與欲，乘間復來侵。",
            "念茲心益奮，日夜終惟寅。",
            "戒懼與謹獨，式用存吾神。",
            "于焉生生意，始與天地倫。"
        ],
        "title": "求心齋",
        "id": "f0dc80ab-7fb5-4a01-a968-767b337582a6"
    },
    {
        "author": "詹初",
        "paragraphs": [
            "世道已趨末，人心覺更殊。",
            "逐逐在勢利，權勢競吹噓。",
            "忠言翻爲怨，成風在諂諛。",
            "諂諛勢立至，勢去還躊躇。",
            "小人誇得志，君子思歸歟。",
            "不忍同世濁，深山高結廬。",
            "閉門守吾拙，勢利安可居。",
            "勢利一時榮，時過禍反予。",
            "不如守貧賤，履道常坦如。",
            "所以介然志，三公不易諸。"
        ],
        "title": "有感",
        "id": "97d86ffa-3dad-45da-94fd-ca53bbfb1c85"
    },
    {
        "author": "詹初",
        "paragraphs": [
            "靜夜無人語，何處送杵聲。",
            "米以杵而出，杵以多而精。",
            "小事尚如此，况於吾性成。",
            "所以古聖賢，寢食不遑寧。"
        ],
        "title": "聞杵",
        "id": "024630ae-c764-4e1d-8f1f-deb1de1e9ddd"
    },
    {
        "author": "詹初",
        "paragraphs": [
            "閒笑唐明主，深憐李勣忠。",
            "如何一諂獻，便使百年恫。",
            "武后興唐亂，英公奮義戎。",
            "那知成禍者，禍慘亦歸躬。"
        ],
        "title": "讀李敬業傳",
        "id": "36ea1913-5134-430c-b1dc-26a4d29f2ce8"
    },
    {
        "author": "詹初",
        "paragraphs": [
            "吾聞古君子，發憤競分陰。",
            "漫以一朝逸，終辜百歲心。",
            "嫌秋晝短入，愛夏刻長臨。",
            "三省吾身過，專誠學子參。"
        ],
        "title": "惜日",
        "id": "0f1a754f-8a9f-4e61-a99e-ce496ac251f6"
    },
    {
        "author": "詹初",
        "paragraphs": [
            "雨過窗前樹，天然生意新。",
            "枝條枯昨日，萌蘗長今晨。",
            "根本原無改，濡滋自有神。",
            "靜看微物理，應識養心真。"
        ],
        "title": "窗樹",
        "id": "4c58520c-ec7b-4526-8848-28bc9f6f0b70"
    },
    {
        "author": "詹初",
        "paragraphs": [
            "小谿流水自悠悠，策杖南林入早秋。",
            "隨地人生俱可樂，浮雲富貴復何求。"
        ],
        "title": "書懷  其一",
        "id": "fc23eca4-1431-40de-a6f0-0e5f683e2062"
    },
    {
        "author": "詹初",
        "paragraphs": [
            "獨坐終日閉寒廬，回首生年五十初。",
            "歲月不知垂老至，惟從憤樂自如如。"
        ],
        "title": "書懷  其二",
        "id": "b381b2a8-6d65-44a2-8176-9571aae2b9b2"
    },
    {
        "author": "詹初",
        "paragraphs": [
            "何須身外更求榮，榮在吾身爾自輕。",
            "但得仁榮真尊爵，榮華世上總虛名。"
        ],
        "title": "偶成",
        "id": "605321c0-b304-43c2-bf89-c661817b82e2"
    },
    {
        "author": "詹初",
        "paragraphs": [
            "桃花灼灼鬭春芳，一見如雲滿目光。",
            "不識冬來霜雪徧，芳意爭似竹松長。"
        ],
        "title": "桃花",
        "id": "43e97097-2589-4427-9d6a-ba7e6213425f"
    },
    {
        "author": "詹初",
        "paragraphs": [
            "萬木枯歲晚，寒梅獨不移。",
            "幽香對白雪，清景月明時。"
        ],
        "title": "梅",
        "id": "59479169-f862-46f5-907b-274465bb5ca9"
    },
    {
        "author": "詹初",
        "paragraphs": [
            "人心如穀種，生生本無時。",
            "雖然有生意，培養貴自知。",
            "不耘誠爲昧，揠苗良可悲。",
            "戒病復有事，苗秀實可期。"
        ],
        "title": "心如穀種",
        "id": "abb53a1c-dd98-472b-86c0-0b43858e2a1d"
    },
    {
        "author": "詹初",
        "paragraphs": [
            "門前鑿三塘，流水常不息。",
            "逝者誠如斯，間斷伊誰忒。"
        ],
        "title": "鑿流塘二首  其一",
        "id": "ee47bada-43e2-4f15-b0e4-34f1e97022e7"
    },
    {
        "author": "詹初",
        "paragraphs": [
            "舊爲沙泥場，今爲流水域。",
            "混混固有源，開導吾爲德。",
            "人心凝物欲，已有猶當克。",
            "已去心源澄，活潑自無塞。",
            "萬彙當其前，水鑒真明極。",
            "徘徊此塘濱，永爲立心則。"
        ],
        "title": "鑿流塘二首  其二",
        "id": "e5e6f163-6414-4c25-9edf-bd3fe9b6e128"
    },
    {
        "author": "詹初",
        "paragraphs": [
            "南開數畝田，妻子共鋤耕。",
            "比歲頗豐稔，仰天歌治弘。",
            "憂貧本匪念，忘物自怡情。",
            "遥憶執輿者，問津來上平。"
        ],
        "title": "田居",
        "id": "58b9315d-9fd8-49ec-b0a2-8733f208f5c0"
    },
    {
        "author": "詹初",
        "paragraphs": [
            "摳衣上聖山，徘徊四望通。",
            "下視小區邑，上視高蒼穹。",
            "小者吾誠高，高者吾何從。",
            "渾渾道無極，求之不可窮。",
            "而欲窮其際，亦曰執一中。",
            "一中苟在斯，卑高大小同。"
        ],
        "title": "登聖山",
        "id": "65e1a966-04b7-4589-96b3-268e09769951"
    },
    {
        "author": "詹初",
        "paragraphs": [
            "理本無象，氣爲有形。",
            "氣爲理載，理以氣乘。",
            "匪理氣粗，匪氣理冥。",
            "氣以理神，理以氣弘。",
            "二者相須，其道分明。"
        ],
        "title": "理氣",
        "id": "3890d948-f6e9-4911-af48-f89d8ae71104"
    },
    {
        "author": "詹初",
        "paragraphs": [
            "天上一輪影萬輪，一輪方是月明真。",
            "祗尋天上一輪月，水裏萬千何足論。"
        ],
        "title": "月  其一",
        "id": "5e159700-8136-4698-ae17-cd909f4ff542"
    },
    {
        "author": "詹初",
        "paragraphs": [
            "水中月影還是影，天上一真影萬川。",
            "水裏月影人共識，一真誰復見先天。"
        ],
        "title": "月  其二",
        "id": "26f5269b-eb18-4413-9221-9455eb95c03b"
    },
    {
        "author": "詹初",
        "paragraphs": [
            "青荷小小初凌水，梗直中虛不著塵。",
            "爲道人心本然處，直虛原與物爲同。"
        ],
        "title": "新荷",
        "id": "3f0bf31c-bbfc-45d4-9e05-dcd7506d95cd"
    },
    {
        "author": "詹初",
        "paragraphs": [
            "數椽草閣構新成，四面蒼松入戶清。",
            "霜雪須教長不改，後凋端與爾爲盟。"
        ],
        "title": "寒松草閣",
        "id": "f9fe06a9-a13b-4757-8092-76669c5db5c8"
    },
    {
        "author": "詹初",
        "paragraphs": [
            "先天本無言，有言即後天。",
            "欲知先天易，須在無言前。"
        ],
        "title": "讀易",
        "id": "c95f5287-afa6-43d5-bcbf-dbfe4f43462a"
    },
    {
        "author": "詹初",
        "paragraphs": [
            "老來不忍聞征戰，征戰偏從老歲聞。",
            "靜裏追思生亂者，令人無語對斜曛。"
        ],
        "title": "聞胡人入寇",
        "id": "9c7fd059-963c-49e5-a96a-4c0c57b076ba"
    },
    {
        "author": "詹初",
        "paragraphs": [
            "行行涉南原，遥望北山岑。",
            "上有千尺崖，下有高樹林。",
            "高林轉幽隩，戛然啼雙禽。",
            "流水自迅逝，白雲澹無心。",
            "策杖者誰子，閒來坐春陰。",
            "相逢擇林下，携手谿水濱。",
            "對之兩無言，悠然鳴素琴。",
            "素琴清且越，暢以披沖襟。",
            "沖襟良自爾，那知春已深。"
        ],
        "title": "出心原",
        "id": "b99c9ce0-7814-4e50-983e-2e62aca7f17b"
    },
    {
        "author": "詹初",
        "paragraphs": [
            "聖賢自古執其中，允執此中萬理通。",
            "萬理由來心自得，心同方是理大同。"
        ],
        "title": "中道",
        "id": "fd7e1093-9248-43fa-980b-ba43869396ad"
    },
    {
        "author": "詹初",
        "paragraphs": [
            "忽爾聞鶑語，語巧真如簧。",
            "呼童逐之去，不使鳴我傍。",
            "語巧是非亂，語拙道吾常。",
            "守道由拙得，不仁爲巧亡。",
            "吾寧道吾拙，翻爲巧者傷。"
        ],
        "title": "聞鶑",
        "id": "68d0f316-e39d-4595-87d8-7902122c1d0f"
    },
    {
        "author": "詹初",
        "paragraphs": [
            "幽居避俗氛，世事那復聞。",
            "閒浴池塘水，靜看山嶺雲。",
            "雲自無心出，水從有本分。",
            "水雲真自得，吾與爾爲羣。"
        ],
        "tags": [
            "泰山"
        ],
        "title": "題岱山水雲幽居",
        "id": "0e679f01-bcf5-4fb3-bc6e-1b622bae12d5"
    },
    {
        "author": "詹初",
        "paragraphs": [
            "不聞爾言久，因覺我言非。",
            "欲得爾之善，真期爾指歸。"
        ],
        "title": "寄柳塘汪叔畊三首  其一",
        "id": "6355b59e-6f89-4d8d-9bc7-44a32c4c398e"
    },
    {
        "author": "詹初",
        "paragraphs": [
            "久未從君行，出門無可去。",
            "思爾行之善，秉燭坐至曙。"
        ],
        "title": "寄柳塘汪叔畊三首  其二",
        "id": "beeeb203-53fe-4193-980e-4ed1b1a361c0"
    },
    {
        "author": "詹初",
        "paragraphs": [
            "數月未論心，此心覺還真。",
            "矢以惺惺法，始終奉此身。"
        ],
        "title": "寄柳塘汪叔畊三首  其三",
        "id": "d9568360-d72b-4377-9d97-ee8fea5b9d1b"
    },
    {
        "author": "詹初",
        "paragraphs": [
            "歸田漫云苦，田野樂有餘。",
            "忙去一犂黍，閒來萬卷書。",
            "食贍忘帝力，理見識心虛。",
            "隨地平生意，從今可自如。"
        ],
        "title": "歸田",
        "id": "71f2a5bb-06bf-499b-bd15-c42365bc4907"
    },
    {
        "author": "詹初",
        "paragraphs": [
            "一從示至教，日覺舊行非。",
            "但恨範模遠，終爲物欲欺。",
            "有知無取正，積惑總成疑。",
            "獨有依歸念，端然未改移。"
        ],
        "title": "奉寄體仁宗叔一首",
        "id": "59eead9c-248f-40cf-972b-60bba2e5591a"
    },
    {
        "author": "詹初",
        "paragraphs": [
            "秋風獨坐野塘前，水上遊鱼自有天。",
            "真意更須何處覓，知音從古在無絃。"
        ],
        "title": "漫興",
        "id": "7e710397-d01c-4e90-9046-75574f6d5a8b"
    },
    {
        "author": "詹初",
        "paragraphs": [
            "生意無端綠滿枝，閉門高卧日遲遲。",
            "一編周易年年把，門外春歸總不知。"
        ],
        "title": "春歸",
        "id": "2086313f-16d7-4ad4-a24b-40fab299bd69"
    },
    {
        "author": "詹初",
        "paragraphs": [
            "此翁日日對脩竹，竹上風清心亦清。",
            "高節有常原自勁，中虛無物本來成。",
            "美淇君子詩爲咏，貫歲聖人禮作盟。",
            "林裏七賢真浪跡，憐君不慕七賢名。"
        ],
        "title": "題程棲竹居士卷",
        "id": "cdb170fe-ad83-4637-8944-3d8336c29456"
    },
    {
        "author": "詹初",
        "paragraphs": [
            "遊雲紛擾混太清，蒼茫萬里晦月明。",
            "豈是貞明能爲改，却緣外面縱且橫。",
            "縱橫雲靄盡能撥，一輪即見當天發。",
            "當天皎皎月照人，今古何曾人照月。",
            "千江萬江月盡圓，千人萬人誰知焉。",
            "李白江頭捉月死，盡笑李白醉而顛。",
            "江中那有月可捉，舉首獨立空茫然。",
            "空茫然，月在天，古來祗有一心傳。",
            "休教心外便便言，當時豈啻李白醉江邊。"
        ],
        "title": "雲掩月  其一",
        "id": "a6d24c99-c0ba-4851-a924-85d64565800f"
    },
    {
        "author": "詹初",
        "paragraphs": [
            "心如明月物如雲，心放應爲物所分。",
            "欲反此心須去物，原來還自在天君。"
        ],
        "title": "雲掩月  其二",
        "id": "3b39cc2a-e941-4cc6-a087-715b94ae7bbc"
    },
    {
        "author": "詹初",
        "paragraphs": [
            "暮春河水暖春暉，浴罷悠悠自坐磯。",
            "弄柳乘風興未盡，高歌一曲日西歸。"
        ],
        "title": "沐浴  其一",
        "id": "d8377826-c337-4071-989e-5ab7157fc464"
    },
    {
        "author": "詹初",
        "paragraphs": [
            "閒浴谿頭靜自居，此身已濯心何如。",
            "此心欲濯靜中去，靜定由來物自除。"
        ],
        "title": "沐浴  其二",
        "id": "b8dda058-b0af-45e8-ac75-7203b62317c3"
    },
    {
        "author": "詹初",
        "paragraphs": [
            "歲月蹉跎六十乘，嗟予德業竟何能。",
            "善無一得過恒有，力盡千般志尚弘。",
            "學易一編終法孔，反身三省死如曾。",
            "漫嘲吾老成衰朽，定舉全仁重任勝。"
        ],
        "title": "感嘆",
        "id": "0443dddb-cdab-4150-a60e-6923cef46cad"
    },
    {
        "author": "詹初",
        "paragraphs": [
            "憶昔年猶壯，廬山侍讀書。",
            "叨爲三友末，相隔廿年餘。",
            "君道多朋合，余非獨索居。",
            "緣茲君日益，余昧愈成愚。"
        ],
        "tags": [
            "庐山"
        ],
        "title": "寄黄直卿",
        "id": "a7db5462-b731-4339-b4f5-6ee709ac548d"
    },
    {
        "author": "詹初",
        "paragraphs": [
            "萬木春來花滿枝，忽來忽去迭無時。",
            "此中還有此中意，說向傍人人不知。"
        ],
        "title": "觀春",
        "id": "957bcc7c-9bbb-4011-ad75-404a302b9e69"
    },
    {
        "author": "詹初",
        "paragraphs": [
            "潯陽夜泊送客船，船上誰人白樂天。",
            "坐聞一曲琵琶奏，青衫何用涕泗漣。",
            "豈知通窮良有命，君子當之無怨焉，虛使歌行世上傳。"
        ],
        "title": "書白樂天琵琶行後",
        "id": "3c145066-5be4-4126-9905-ed31d06bdddf"
    },
    {
        "author": "詹初",
        "paragraphs": [
            "青翠春來未見奇，麗紅正是夭夭時。",
            "霜寒十月花開盡，祗有松筠秀舊枝。"
        ],
        "title": "松竹",
        "id": "bb3b2d7a-2e38-44b5-9c56-12ca6770b464"
    },
    {
        "author": "鄭寅",
        "paragraphs": [
            "地隔一區石，山高兩漈深。",
            "弓旌已陳迹，泉石高餘音。",
            "若不登茲境，何由見古心。",
            "遺編湮沒久，思與共追尋。"
        ],
        "title": "夾漈草堂",
        "id": "e9fa217f-26cf-4af9-b82a-d481599056ae"
    },
    {
        "author": "劉燧叔",
        "paragraphs": [
            "試携杖屨作山行，一夜秋風桂子生。",
            "犀曳千章稠黛綠，鵝兼萬點簇雲英。",
            "長哦賓客珠璣句，敬仰濂溪日月名。",
            "我亦黄塵吹鬢者，頻來心跡覺雙清。"
        ],
        "title": "連州大雲洞",
        "id": "537b31fe-e732-4a00-9285-7344e4052390"
    },
    {
        "author": "劉煒叔",
        "paragraphs": [
            "天戈一指迅雷轟，涌雪公應記洗兵。",
            "伊洛風烟想如舊，江淮草木轉知名。",
            "爭先識面今裴度，孰與論心昔孔明。",
            "文水萬家惟擊壤，得無軍餉盡歸耕。"
        ],
        "title": "上陳招使",
        "id": "9b6a673e-dc9d-4787-8992-2fcefb789074"
    },
    {
        "author": "趙汝唫",
        "paragraphs": [
            "薄宦塵埃易滿襟，問盟猶喜盍朋簪。",
            "只今風月一杯酒，他日雲山千里心。",
            "楊柳陰疎秋館靜，芙蓉香冷暮江深。",
            "潮回一信西興渡，爲寄相思別後吟。"
        ],
        "title": "別朱子大蘇名叟",
        "id": "375d2eca-8b15-44a6-bbd3-7bc38a43def9"
    },
    {
        "author": "趙汝唫",
        "paragraphs": [
            "離歌休再疊，我亦不堪聞。",
            "山接詩愁去，雲隨別袂分。",
            "官閒寧問祿，命薄謾能文。",
            "悵望梅邊屋，花開更憶君。"
        ],
        "title": "送梅窗兄",
        "id": "d4247ac4-01f1-488a-8fb4-6fc3d9937399"
    },
    {
        "author": "趙汝唫",
        "paragraphs": [
            "幅巾灑松露，雙袖抖衣塵。",
            "可耐人間暑，來尋洞裏春。",
            "座分雲骨冷，屐隠甃紋新。",
            "鶴近清尊舞，如留欲去賓。"
        ],
        "title": "棲真洞",
        "id": "4987a04b-f846-4c2b-8fe7-c217a433ac09"
    },
    {
        "author": "趙汝唫",
        "paragraphs": [
            "細雨吹凉客袂分，青燈夢短苦思君。",
            "洞仙應快登臨眼，盡向山邊掃白雲。"
        ],
        "title": "遊洞霄  其一",
        "id": "d4461a35-7f26-4016-97bd-6b5d6eae22f5"
    },
    {
        "author": "趙汝唫",
        "paragraphs": [
            "九鎖扃仙窟，棲真隔茂林。",
            "地靈泉石祕，巖古薜蘿侵。",
            "屐踐東山勝，樽傾北海深。",
            "主人娛客興，喚起玉龍吟。"
        ],
        "title": "遊洞霄  其二",
        "id": "9c577ace-65de-4c32-af87-44d1ff1851b7"
    },
    {
        "author": "趙汝唫",
        "paragraphs": [
            "昨日始騎馿，今朝共跨魚。",
            "一官塵坎壈，三逕木扶疎。",
            "童返還知白，身輕繼寢虛。",
            "道傳傳便得，元乏枕中書。"
        ],
        "title": "遊洞霄  其三",
        "id": "5f7963b7-a6f0-4221-8283-701aaccd3842"
    },
    {
        "author": "趙汝唫",
        "paragraphs": [
            "茅屋初寒夜，衾裯整未成。",
            "烹泉沙鼎快，讀易紙窗明。",
            "菊上霜偏力，梅邊日最清。",
            "孤吟誰與和，落葉上階鳴。"
        ],
        "title": "山",
        "id": "748de207-af00-461a-8de2-797fb08cad07"
    },
    {
        "author": "趙汝唫",
        "paragraphs": [
            "犬入五雲音信絕，鳳樓凝碧悄無聲。",
            "焚香古洞步虛夜，露濕松花空月明。"
        ],
        "title": "朝山",
        "id": "0de5605f-0179-4b4f-8129-27c43c6a0f27"
    },
    {
        "author": "趙汝唫",
        "paragraphs": [
            "去郭近一里，結茅纔數間。",
            "紅塵飛不到，幽事頗相關。",
            "鑿石分流水，移松補斷山。",
            "棲禽忙似我，日落未知還。"
        ],
        "title": "居苦",
        "id": "1345c43a-7c1e-4629-97e9-a84ddaeb022c"
    },
    {
        "author": "趙汝唫",
        "paragraphs": [
            "詩題：離越首句：東關寒水深。"
        ],
        "title": "存目",
        "id": "e1bda9cd-5b5f-4d7c-8495-5fddad36248c"
    },
    {
        "author": "魏汝賢",
        "paragraphs": [
            "修篁曲折繞牆東，風景輞川孰與同。",
            "過雨凉生千樹外，亂山青入一樓中。",
            "高人爾日聯吟社，逐客當年作寓公。",
            "別後新詩又多少，雙魚應許寄郵筒。"
        ],
        "title": "寄題四明張氏南園",
        "id": "cf130da4-1af2-4969-8bd0-d0f354f7444d"
    },
    {
        "author": "吳梅卿",
        "paragraphs": [
            "秋菊由來美，願言愛者誰。",
            "聞道陶彭澤，嗜彼獨孜孜。",
            "嗟嗟兮秋菊，何入淵明思。",
            "我今忽解得，不肯告人知。"
        ],
        "title": "題淵明愛菊圖",
        "id": "3f79203f-0da0-4b65-a891-2d8ca42264c4"
    },
    {
        "author": "黄昇",
        "paragraphs": [
            "曳履江城北，逍遥訪仙鄉。",
            "掃却千里恨，愛此六月凉。",
            "雲根埋宿雨，木末酣斜陽。",
            "峭崖列巖竇，老樹攀穹蒼。",
            "地坼三關暗，天開一隙光。",
            "青霄麗太白，應此金之芒。",
            "雙桃幾日熟，冷笑癡吳王。",
            "洞開人已去，剛風舞霓裳。",
            "仙凡本相近，此理自可量。",
            "學詩未學仙，凡骨生慚惶。"
        ],
        "title": "游金精山",
        "id": "4d815f11-8720-46af-bc9b-100afac4f9c2"
    },
    {
        "author": "時少章",
        "paragraphs": [
            "三里寥落秋夜長，老雞望星初引吭。",
            "一聲二聲天沆漭，客夢初回猶惚恍。",
            "三聲四聲天漸明，道上行人馬蹄響。",
            "嗟爾行人人有心，心長面短誰能尋。",
            "薛君脫走窘思慮，劉牧起舞豪精神。",
            "勿言咿喔纔滿座，中有歎悲千萬箇。",
            "君知種種在此雞，只合雞聲塞天破。",
            "吳中老翁百不忙，殺雞釀酒酬年光。",
            "黄紬輭暖蒲薦穩，日出三竿猶在牀。"
        ],
        "title": "鳴雞行",
        "id": "bf34278f-84f1-44ae-b0fa-4afd6b34d7c4"
    },
    {
        "author": "時少章",
        "paragraphs": [
            "諸將紛然各自雄，面前全隔馬牛風。",
            "尚衣已辦通天带，何日臨門送晉公。"
        ],
        "title": "書事七首  其一",
        "id": "3cb14250-8aea-45fa-b7ea-098a0fc48fee"
    },
    {
        "author": "時少章",
        "paragraphs": [
            "共說曾公有府城，殿前數日浄邊塵。",
            "白麻宣受人爭看，寶馬高秋報主身。"
        ],
        "title": "書事七首  其二",
        "id": "b9664304-3e5b-4529-9253-07747784aec6"
    },
    {
        "author": "時少章",
        "paragraphs": [
            "特地今年荷主恩，儲胥百萬給諸屯。",
            "張彝自向河南死，懷朔驚翻賀六渾。"
        ],
        "title": "書事七首  其三",
        "id": "533a87c1-c202-4b91-9722-70a1183d3d00"
    },
    {
        "author": "時少章",
        "paragraphs": [
            "莫爲蒲騷舉高趾，邊情轉眼又千迴。",
            "吳房小敗寧非計，防後飛軍雪裏來。"
        ],
        "title": "書事七首  其四",
        "id": "ce50011f-d6aa-4c8c-9ef9-e13ef9b1d397"
    },
    {
        "author": "時少章",
        "paragraphs": [
            "高帝神靈未可誣，至今陵柏尚扶疎。",
            "小臣眼有一石淚，準擬北來都破除。"
        ],
        "title": "書事七首  其五",
        "id": "ce431424-bb3f-4534-9d4b-a155a6cdca06"
    },
    {
        "author": "時少章",
        "paragraphs": [
            "北引黄河入宿河，下栽鹿角起層波。",
            "城中待哺一萬戶，咫尺南船那得過。"
        ],
        "title": "書事七首  其六",
        "id": "f7bdef25-d732-4a67-a12d-151d7fcf33bc"
    },
    {
        "author": "時少章",
        "paragraphs": [
            "瑪瑙遺基尚未斜，兩京風物使人嗟。",
            "先皇月出曾遊歷，空見春風發落花。"
        ],
        "title": "書事七首  其七",
        "id": "9c622d16-1949-42e9-86ce-a7c61cc7671a"
    },
    {
        "author": "時少章",
        "paragraphs": [
            "林花落處憶初妍，半折妖紅似隔年。",
            "今日綠陰還漲眼，却思花落又茫然。"
        ],
        "title": "題園門",
        "id": "1224ca92-8054-4dea-87d5-c4d0a4a2f983"
    },
    {
        "author": "時少章",
        "paragraphs": [
            "天降疢疾殄我民，鴟鶹奮怒豺虎獰。",
            "掩道赤鴉蔽陽精，夜羅鬼火塞要津。",
            "當塗大吏腰纏金，撓膕稽顙泪滿膺。",
            "嗢咿軟語若稚嬰，欺賣宗祏傾皇靈。",
            "有勇三子心稜稜，扳弧援甲憑孤城。",
            "城頺兵折氣益振，目光如炬鑠成羣。",
            "或從辟雍曳長紳，欲拄八極遮帝輧。",
            "有偉三子辭轟轟，危立高駡聲吐霆。",
            "頸血濺天天爲昏，斷屍峙立不仆傾。",
            "神扶鬼挾赫可驚，坐朝不與燕不賓。",
            "寸武不踏黄金屏，性忠內發孰使令。",
            "英氣挺挺曠古今，朅來柯山訪厥孫。",
            "彷彿毅狀衝杳冥，築堂泮宇夐深明。",
            "悲風苦雨凄棘林，魂兮來歸肅泠泠。",
            "寥哉曠宇疇非臣，登茲堂兮企風神。",
            "鬚毛磔立心膽森，勿俾三子專修名。"
        ],
        "title": "大節堂碑引",
        "id": "1228aee9-b13d-412b-89f7-60393b2ae12a"
    },
    {
        "author": "魏慶之",
        "paragraphs": [
            "一步離家是出塵，幾重山色幾重雲。",
            "沙溪清淺橋邊路，折得梅花又見君。"
        ],
        "title": "過玉林",
        "id": "3ff3d3ed-c28f-4176-8189-d9124cc0adf7"
    },
    {
        "author": "魏慶之",
        "paragraphs": [
            "一吟一咏一相思，滿紙銀鈎滿紙詩。",
            "深院沈沈人悄悄，落花片片雨垂垂。",
            "蹉跎二月還三月，點檢新枝□□□。",
            "愁絕問春春不語，見君何地會何時。"
        ],
        "title": "答玉林示",
        "id": "cb34a8a4-18b2-472a-941f-c9e76e3c0a8a"
    },
    {
        "author": "魏慶之",
        "paragraphs": [
            "朱絃莫余和，落指空琅然。",
            "天風遠送將，去作碧巖泉。"
        ],
        "title": "題張敬仲寒巖瀑泉",
        "id": "9a53bc8b-db84-4ed1-9758-31e518eba132"
    },
    {
        "author": "魏慶之",
        "paragraphs": [
            "庭夜酣紅杏，牆陰染碧苔。",
            "吟翁醉未醒，啼鳥去還來。"
        ],
        "title": "偶題",
        "id": "6dcaac7c-6952-4826-9eed-ed446357bf2c"
    },
    {
        "author": "魏慶之",
        "paragraphs": [
            "今宵方對月，何日結忘年。"
        ],
        "title": "句",
        "id": "a135ad0a-cb33-4ca9-afde-01f55ed65e74"
    },
    {
        "author": "宋詡",
        "paragraphs": [
            "未得草茅封下事，少從桃李徑中行。"
        ],
        "title": "句",
        "id": "fcd9efde-7747-4441-83bf-fdeadd28f66d"
    },
    {
        "author": "吳錡",
        "paragraphs": [
            "曾訪神仙巖洞來，人言偉觀似天台。",
            "藤蘿足下猨猱嘯，鐘鼓聲邊日月開。",
            "燈續佛光凝紫翠，雲將蜃氣作樓臺。",
            "最憐貫石神龍尾，猶带天東雨露回。"
        ],
        "title": "遊永福方廣巖",
        "id": "5738a3cc-2a5a-4d74-bb8b-ede940d337c8"
    },
    {
        "author": "常令孫",
        "paragraphs": [
            "薝蔔花中燕子飛，旌旗小隊到招提。",
            "客車陸續氈重席，僧饌雍客藿間藜。",
            "文奕已先元墅奪，詩壇漸壓魯山低。",
            "歸來醉步誰扶杖，月在牛欄西復西。"
        ],
        "title": "遊{若/山}山寺",
        "id": "71aed111-74fa-463e-85b6-34ba50effb75"
    },
    {
        "author": "常顓孫",
        "paragraphs": [
            "倚湖松竹擁樓臺，景物招人得得來。",
            "誰識我身非俗物，洞門深鎖不容開。"
        ],
        "tags": [
            "西湖"
        ],
        "title": "題西湖水閣",
        "id": "edcab3d0-ab84-4a3d-b2d9-0c49bad084d2"
    },
    {
        "author": "朱承祖",
        "paragraphs": [
            "鶴林古竹院，馬素舊松關。",
            "草合門前路，雲埋寺後山。",
            "花神千載去，僧話片時閑。",
            "滿壁瑰奇句，慙窺豹一斑。"
        ],
        "title": "鶴林寺次岳侍郎韵",
        "id": "dd75e184-4fa7-4bfe-8d9e-bc4544e61195"
    },
    {
        "author": "孟珙",
        "paragraphs": [
            "老拙愛游戲，忙裏放癡憨。",
            "正當恁麽持，無處見無庵。",
            "混沌庵之基，大朴庵之梁。",
            "大始庵之柱，大極庵之枋。",
            "西儀庵之戶，三才庵之房。",
            "四象庵之壁，八卦庵之窗。",
            "白雲庵之頂，清風庵之牆。",
            "誰人運斤斧，大匠曰羲黄。",
            "明月爲伴侶，萬古共如常。",
            "欲知我富貴，秋水接天長。",
            "水雲不到處，一片玉壺光。"
        ],
        "title": "自贊",
        "id": "89e02451-c119-4b18-922e-20c99ec0292f"
    },
    {
        "author": "孟珙",
        "paragraphs": [
            "有生必有滅，無庵無可說。",
            "踢倒玉崑崙，夜半紅日出。"
        ],
        "title": "自頌",
        "id": "2ae432ac-6564-49c4-99a1-524aeb3ee58c"
    },
    {
        "author": "蔡權",
        "paragraphs": [
            "故居廌山東，十載去不還。",
            "故人廬峰北，一念長周旋。",
            "風波既渺藐，歲月空推延。",
            "園地益新好，亭館故依然。",
            "憶昔紫陽翁，沉醉春風前。",
            "登覽意有會，携提筆如椽。",
            "銀鈎並鐵畫，燦爛疑蛇蜒。",
            "至今雕梁上，日夕生雲煙。",
            "觸事多思遠，撫景良獨妍。",
            "秀色可覽結，嵐光渺無邊。",
            "斯文與斯亭，千古垂不刊。"
        ],
        "title": "自詠",
        "id": "333f971f-b921-4268-bd2a-c025d5a5970f"
    },
    {
        "author": "蔡權",
        "paragraphs": [
            "不寐中宵發嘆歌，無聞見惡竟如何。",
            "堪嗟歲月蹉跎久，却悔塵寰錯誤多。",
            "事業分明卑管晏，源流直上接丘軻。",
            "衰顔皓髮雄心在，蓄艾從今起宿疴。"
        ],
        "title": "夜嘆",
        "id": "f47dba9d-c389-4df5-84bf-75737da9a4ec"
    },
    {
        "author": "蔡權",
        "paragraphs": [
            "朱陸豪雄夙所欽，本仁祖義渾同心。",
            "高明頓足先登岸，邃密爲山漸到岑。",
            "易簡支離爭誚切，禪關俗學互浮沉。",
            "撐眉拏眼來葱嶺，公論昭明在古今。"
        ],
        "title": "和鵝湖三先生韵",
        "id": "7444108a-5021-4ddb-98d5-ee731742dcf8"
    },
    {
        "author": "蔡權",
        "paragraphs": [
            "洞天杳杳白雲低，古木叢陰路欲迷。",
            "晝永並無人跡混，夜深惟有鳥聲啼。",
            "雨昏草色寒侵院，風入松聲響亂溪。",
            "隔宿尋幽心未愜，馬回山下日將西。"
        ],
        "title": "遊西山",
        "id": "3573ffc5-b9ff-4095-941e-59b6abc45d23"
    },
    {
        "author": "蔡權",
        "paragraphs": [
            "露冷風高天氣清，中秋月色更分明。",
            "捫懷永夜心同照，抱膝孤燈興自傾。",
            "漏盡欣無塵客坐，鐘鳴恍有老仙迎。",
            "歸來最愛天機靜，莫遣紛紛混世情。"
        ],
        "title": "夜坐",
        "id": "f5826d21-c93e-434f-9cec-e0bdbbb4104b"
    },
    {
        "author": "蔡權",
        "paragraphs": [
            "院靜秋深晝掩扉，倦遊園圃坐忘歸。",
            "休驚白髮催顔瘦，且看黄鸝繞樹飛。",
            "翠竹受風生遠韵，碧梧竟夕含清暉。",
            "此間標格誰能會，唯有孤星入少微。"
        ],
        "title": "掩扉",
        "id": "e7a104e8-267a-4dd4-8ecb-51a3c3fe20f0"
    },
    {
        "author": "吳潛",
        "paragraphs": [
            "南州六月天不雨，千里川原成赤土。",
            "禾黍盈疇强半枯，桔槹遍野民勞苦。",
            "望雲仰見日在天，旱魃肆虐如焚煎。",
            "馮夷匿淵恐波竭，夸娥走海愁山然。",
            "天外悠然片雲起，倏忽走騰八埏裏。",
            "猛風驚電白晝昏，霹靂一聲蛟蜃起。",
            "馬上誰把天瓢傾，須臾陸地波濤生。",
            "禾黍芃芃復故秀，羣黎載道生歡聲。",
            "秋來尚見時豐阜，會須售粲三錢斗。",
            "官家燮理當有人，太史還看書大有。"
        ],
        "title": "喜雨歌",
        "id": "ebb75e67-5af5-4a55-8a6c-f3939d0370ce"
    },
    {
        "author": "吳潛",
        "paragraphs": [
            "襥被趨省宿，披襟對晚凉。",
            "古心知老樹，生意見新篁。",
            "鐘鼓鳴將合，蜩蟬咽更長。",
            "靜中觀物化，誰與共平章。"
        ],
        "title": "宿省",
        "id": "ed80dcc3-c650-495f-959d-ff1234cdcced"
    },
    {
        "author": "吳潛",
        "paragraphs": [
            "睡起卸冠簪，園行獨自吟。",
            "山昏知雨到，樹密覺春深。",
            "竹外童相報，門前客見尋。",
            "歸來即敗意，誰者是知心。"
        ],
        "title": "睡起行北園",
        "id": "475a74e4-9aa5-40a8-9692-4fa00c354e7a"
    },
    {
        "author": "吳潛",
        "paragraphs": [
            "秋老逢天晚，孤城倚碧空。",
            "升沈當此際，悵望與誰同。",
            "遠樹沒歸鳥，寒莎泣候蟲。",
            "所懷無晤處，彈指向西風。"
        ],
        "title": "郡城晚望",
        "id": "ac00ada0-db02-432d-975d-e9a1260ad908"
    },
    {
        "author": "吳潛",
        "paragraphs": [
            "十日爲山客，今朝問水程。",
            "沙橫疑港斷，灘迅覺舟輕。",
            "遠近村舂合，高低漁火明。",
            "回頭忽蒼莽，一望一關情。"
        ],
        "title": "寧川道中",
        "id": "47cf431c-873f-4087-ae85-89289f8313ca"
    },
    {
        "author": "吳潛",
        "paragraphs": [
            "竹院秋逾靜，柴門晝不開。",
            "病先携老去，懶漸逐衰來。",
            "莫遣新緣結，都將舊念灰。",
            "川魚與雲鳥，從此莫驚猜。"
        ],
        "title": "幽居",
        "id": "3e4481d5-c673-45ea-a8d1-6d50fa90a810"
    },
    {
        "author": "吳潛",
        "paragraphs": [
            "風雨一樽酒，此懷誰得知。",
            "三春花老後，千里客歸時。",
            "浩浩人間事，悠悠身外思。",
            "君能袪物役，林下早相期。"
        ],
        "title": "送何錫汝",
        "id": "ee904434-7e03-4b65-becf-efe6de16e2fd"
    },
    {
        "author": "吳潛",
        "paragraphs": [
            "松楸長夜夢，風露作晨征。",
            "山近却無色，葉枯偏有聲。",
            "架禾知歲熟，種麥得天晴。",
            "到底農桑好，營營誤此生。"
        ],
        "title": "宋山掃墓書所見",
        "id": "9a93df34-ede2-4d97-a2ca-4fe80f4875fe"
    },
    {
        "author": "吳潛",
        "paragraphs": [
            "山近寒偏早，愁多夢不濃。",
            "鴉啼半夜月，鶴唳五更風。",
            "曉接殘燈裏，吟成落葉中。",
            "塵埃今已厭，懶聽上方鐘。"
        ],
        "title": "山樓枕上",
        "id": "e8aa77fe-aae6-4f93-9837-fbeb90c21c4f"
    },
    {
        "author": "吳潛",
        "paragraphs": [
            "伊軋籃輿拂面風，桃花倚路笑相逢。",
            "鶑鶑交囀春榆密，燕燕于飛烟樹濃。",
            "日午暫休欹客枕，年饑忽喜聽村舂。",
            "鄉音到耳知家近，尚及鋤犂伴老農。"
        ],
        "title": "桐川道中",
        "id": "cf87c03c-b43b-4e3c-9749-40670379622b"
    },
    {
        "author": "吳潛",
        "paragraphs": [
            "幾年西戍暫歸田，又向澄江買去船。",
            "劍閣山巒雄蔽日，昆明池水闊浮天。",
            "故園此際同明月，蠻域明朝隔瘴烟。",
            "此去須期剿胡虜，丈夫勳業在安邊。"
        ],
        "title": "送曾阿宜往戍",
        "id": "427089e7-92c7-47f7-b757-554b04a4eb35"
    },
    {
        "author": "吳潛",
        "paragraphs": [
            "事業諸公鬭長雄，謭才惟願課田功。",
            "誰知絃管江南地，漸有弓刀塞北風。",
            "大獮未須搜猛獸，先驅聊用習驕驄。",
            "還知武備資文事，要在人心可即戎。"
        ],
        "title": "和章子美閲武見貽",
        "id": "b21d7774-4c0b-470a-ac0a-63dfa5ce543c"
    },
    {
        "author": "吳潛",
        "paragraphs": [
            "半勺蘭膏暖焰生，恍疑赤壁夜鏖兵。",
            "騎乘猛燎奔馳疾，人運長鎗轉戰輕。",
            "旗影靜移雲母帳，劍鋩微掣水晶營。",
            "何人幻此圓機妙，獨向元宵策美名。"
        ],
        "title": "走馬燈賡張樞副韻",
        "id": "ffffc2e1-4fc5-4d3e-8a56-ea5ed865b545"
    },
    {
        "author": "吳潛",
        "paragraphs": [
            "何年神物爲堙幽，時見虹光射斗牛。",
            "出匣試來霜刃暗，倚天立處土花浮。",
            "鸊膏新淬冰泉潔，錦带橫懸鬼魅愁。",
            "不是張華能博物，黄塵滿眼欲何求。"
        ],
        "title": "古劍",
        "id": "46337193-d678-4c77-b610-447834eb00b0"
    },
    {
        "author": "吳潛",
        "paragraphs": [
            "門前春水滑，柳外夕陽斜。",
            "欲識春風面，滿城桃李花。"
        ],
        "title": "春日雜詠",
        "id": "597eb51c-8a2f-4e68-8bb4-b56633f0a946"
    },
    {
        "author": "吳潛",
        "paragraphs": [
            "濃淡烟村碧，淺深霜葉紅。",
            "蓬窗今夜客，蘆岸晚來風。"
        ],
        "title": "偶題",
        "id": "9d261891-5f0e-4dc0-8e41-27bcf733ff49"
    },
    {
        "author": "吳潛",
        "paragraphs": [
            "信馬來游白紵山，僧窗容我片時閒。",
            "人生自古少行樂，試爲春風一解顔。"
        ],
        "title": "游白紵山",
        "id": "5e664f5c-c97d-4f6a-b1bd-2e706cb93a2e"
    },
    {
        "author": "吳潛",
        "paragraphs": [
            "春陰漠漠護輕寒，春晝無聊午夢閒。",
            "幽鳥不知人意改，銜花飛傍小闌干。"
        ],
        "title": "即事",
        "id": "ef00b143-c2fe-43b7-be96-25f273b362d2"
    },
    {
        "author": "吳潛",
        "paragraphs": [
            "幽幽池館鎖蒼苔，萬朵芙蓉取次開。",
            "却似昭陽舊宮女，含嬌只待翠華來。"
        ],
        "title": "陪陳立道中書泛湖二首  其一",
        "id": "6686a741-62ed-404d-be9d-773272cb9808"
    },
    {
        "author": "吳潛",
        "paragraphs": [
            "絃管叢中畫舫行，都人一一賀昇平。",
            "飛鴻不識人間事，猶作窮邊腸斷聲。"
        ],
        "title": "陪陳立道中書泛湖二首  其二",
        "id": "b6a42a91-1b31-405f-9b8a-16724923a5dd"
    },
    {
        "author": "吳潛",
        "paragraphs": [
            "孤雲住處是狼山，雲本無心山自閒。",
            "老率似雲雲似率，等閒飛去又飛還。"
        ],
        "title": "送率翁歸狼山",
        "id": "26dcd5cb-ef71-4afb-9f5b-83192fde05d1"
    },
    {
        "author": "吳潛",
        "paragraphs": [
            "吳波亭下繫扁舟，輕雨輕烟又麥秋。",
            "烏兔銜將日月去，江山管定古今愁。"
        ],
        "title": "吳波亭二首  其一",
        "id": "e88e82f0-9dc5-40df-87a4-75777d0796f3"
    },
    {
        "author": "吳潛",
        "paragraphs": [
            "雲收烟歛遠山明，時有漁歌度晚晴。",
            "綠葉青枝生意思，白鷗蒼鳥野心情。"
        ],
        "title": "吳波亭二首  其二",
        "id": "61af0fef-a76b-466d-b0ff-ddb92805024a"
    },
    {
        "author": "吳潛",
        "paragraphs": [
            "夫子曳杖逍遥，曾子易簀兢戰。",
            "聖賢樂天畏天，吳子中通一線。"
        ],
        "title": "謝世頌三首  其一",
        "id": "7689eba8-1de0-4602-8fc8-e6319d04b6c6"
    },
    {
        "author": "吳潛",
        "paragraphs": [
            "大带深衣，緇冠素履。",
            "籍以紙衾，覆以布被。",
            "一物不將，歛形而已。",
            "其人伊何，履齋居士。"
        ],
        "title": "謝世頌三首  其二",
        "id": "7bca271c-f2e9-4789-8598-400cf09e7f58"
    },
    {
        "author": "吳潛",
        "paragraphs": [
            "生在湖州新市上，死在循州貢院中。",
            "一場雜劇也好笑，來時無物去時空。"
        ],
        "title": "謝世頌三首  其三",
        "id": "6db67d66-c22a-40f1-9a9a-e34fb3229c6f"
    },
    {
        "author": "吳潛",
        "paragraphs": [
            "直殿風流間世才，乞恩監郡築高臺。",
            "杖遊便覺開懷抱，石甃何須辟草萊。",
            "奎壁九重文運煥，烟巒千里畫圖開。",
            "愛山必欲斯民愛，沛澤行看早晚來。"
        ],
        "title": "愛山臺",
        "id": "0d84cae4-a2fc-454d-9cec-36abaf19acbd"
    },
    {
        "author": "吳潛",
        "paragraphs": [
            "長鯨海上來，壯士田間起。",
            "登城復何悲，禾稼秋風裏。"
        ],
        "title": "秋風歎四首  其一",
        "id": "2a1fc2bc-966f-403e-8d62-228a51675403"
    },
    {
        "author": "吳潛",
        "paragraphs": [
            "誰將訟風伯，謂天懲雨師。",
            "天閽幾萬里，聵聵安得知。"
        ],
        "title": "秋風歎四首  其二",
        "id": "50960e8f-042a-41fc-a659-e97b026093d8"
    },
    {
        "author": "吳潛",
        "paragraphs": [
            "軍書督戰急，縣吏催租還。",
            "力盡將何訴，浮雲深九關。"
        ],
        "title": "秋風歎四首  其三",
        "id": "42444e8f-300d-462c-a086-7e8779308e31"
    },
    {
        "author": "吳潛",
        "paragraphs": [
            "嘗聞海客談，白浪海風惡。",
            "祗是欺舴艋，那見摧蛟鱷。"
        ],
        "title": "秋風歎四首  其四",
        "id": "c98f0a49-6480-4d1c-ae94-fb9397aea199"
    },
    {
        "author": "吳潛",
        "paragraphs": [
            "丹厓白雲往來，絕岸流潮吞吐。",
            "我所思兮何人，莽悠悠兮太古。"
        ],
        "title": "題舒蓼瞻嘯圃獨吟圖二首  其一",
        "id": "7f9fc211-013f-4efd-9a88-51d1e9a249c8"
    },
    {
        "author": "吳潛",
        "paragraphs": [
            "江口寒潮自至，山間明月誰招。",
            "自可歸來坐嘯，何須世上折腰。"
        ],
        "title": "題舒蓼瞻嘯圃獨吟圖二首  其二",
        "id": "de0d376b-c462-42cb-a9ad-411d644124c8"
    },
    {
        "author": "吳潛",
        "paragraphs": [
            "雁湖龍井久知名，總入君家匣裏清。",
            "客舍試彈三兩曲，恍疑飛沫濺塵纓。"
        ],
        "title": "聽琴客周信民彈秋泉二首  其一",
        "id": "9936b1fe-087a-47ce-8d4f-860abfcb2fb5"
    },
    {
        "author": "吳潛",
        "paragraphs": [
            "故里泉聲不可聞，携琴相約鮑參軍。",
            "山瓢只繫經行處，落葉空山好覓君。"
        ],
        "title": "聽琴客周信民彈秋泉二首  其二",
        "id": "5d4e6756-ab85-48dd-aa70-e5067af397fc"
    },
    {
        "author": "吳潛",
        "paragraphs": [
            "凜凜清規百世師，功名僅見奉天時。",
            "忠謀任起姦邪忌，感泣寧無士卒思。",
            "落日桑榆存舊蹟，西風蘆葦護荒祠。",
            "忠宣流落何遺恨，留得良方與後醫。"
        ],
        "title": "陸宣公祠",
        "id": "5f281030-0daf-4c97-b268-135223cc65a5"
    },
    {
        "author": "吳潛",
        "paragraphs": [
            "江頭風雨弄輕寒，小艇輕蓑把釣竿。",
            "日暮滄浪歌漸遠，延緣應自避塵冠。"
        ],
        "tags": [
            "钱塘江"
        ],
        "title": "錢塘江三首  其一",
        "id": "6ac5564a-a206-4ad4-86dd-fc4d46b42a1d"
    },
    {
        "author": "吳潛",
        "paragraphs": [
            "扁舟東下白雲鄉，一水牽愁萬里長。",
            "多謝白鷗閒不去，知余機事近來忘。"
        ],
        "tags": [
            "钱塘江"
        ],
        "title": "錢塘江三首  其二",
        "id": "92849b15-f7ab-4495-9a66-6604345c9ef5"
    },
    {
        "author": "吳潛",
        "paragraphs": [
            "秋光漠漠草青青，日落江流雁下汀。",
            "世路風波今始半，爲余遥謝草堂靈。"
        ],
        "tags": [
            "钱塘江"
        ],
        "title": "錢塘江三首  其三",
        "id": "ddc1616d-743b-403f-8805-a0b386e29eb3"
    },
    {
        "author": "吳潛",
        "paragraphs": [
            "鄮山深處古明州，新有江南客倚樓。",
            "鳳闕天連便望日，蛟門海晏不驚秋。",
            "頭顱已迫殘年景，身口聊爲卒歲謀。",
            "蕭颯西風吹敗葉，滿眶清淚自難收。"
        ],
        "title": "登鎮海樓",
        "id": "2f2ae683-3c12-49f9-9099-65f155e67f60"
    },
    {
        "author": "吳潛",
        "paragraphs": [
            "當年脫却戲衫回，又被官差喚出來。",
            "疾惡念輕緣練歷，好名心懶爲衰摧。",
            "莫愁白髮家千里，且對黄花酒一杯。",
            "信美江山非我土，倚空凝竚更徘徊。"
        ],
        "title": "對黄花",
        "id": "d5fe9fa9-d753-4b75-9611-b1f6848caac3"
    },
    {
        "author": "吳潛",
        "paragraphs": [
            "八年兩喚浙江船，吳越青山相對妍。",
            "長媿主恩難報答，不知人事幾推遷。",
            "香浮菊桂秋將暮，景迫桑榆歲可憐。",
            "荒縣今宵孤館夢，四千里外楚雲邊。"
        ],
        "title": "呈蕭山知縣",
        "id": "5b699058-608f-4e42-ac42-139fb5e6b248"
    },
    {
        "author": "吳潛",
        "paragraphs": [
            "丁年曾授此東州，懇懇牋天得罷休。",
            "七上八下忽九閏，十洲三島終一遊。",
            "人言官貴體當重，自笑兒癡病未瘳。",
            "只爲君恩深莫報，明年春盡得歸不。"
        ],
        "title": "分定",
        "id": "ca5bf0c8-3118-4844-a32f-084e74c04daa"
    },
    {
        "author": "吳潛",
        "paragraphs": [
            "門槌拍板久收藏，又向棚頭弄一場。",
            "束縛冠裳新上舍，經營粥飯舊街方。",
            "亂鴉啼處客回首，落雁聲邊人斷腸。",
            "堆案文書銷永日，誰云燕寢凝清香。"
        ],
        "title": "自嘆",
        "id": "3aeb3431-5b78-45d4-930f-dc33df64b0f3"
    },
    {
        "author": "吳潛",
        "paragraphs": [
            "諸兒憐我太焦熬，我把真機告汝曹。",
            "外白內黄常抱守，出朱入墨任紛撓。",
            "治齊固有曹參逸，理蜀寧無諸葛勞。",
            "畢竟食焉而怠事，天刑人禍恐難逃。"
        ],
        "title": "曉兒輩",
        "id": "58a874c6-ee14-4d91-8b93-438aa85673ad"
    },
    {
        "author": "吳潛",
        "paragraphs": [
            "內江外海四周圍，正是綢繆戶牖時。",
            "北瞰登萊山不礙，東漸倭麗汛難期。",
            "未須鷂鷁增威勢，已覺狌鼯受指麾。",
            "敢謂虛名彈壓得，多應一念老天知。"
        ],
        "title": "閲城壁",
        "id": "baffbde9-556f-41af-bc3a-5803eb6939fe"
    },
    {
        "author": "吳潛",
        "paragraphs": [
            "豢成凋郡力難任，雪上加霜兩鬢侵。",
            "四五更頭猿鶴夢，數千里外鶺鴒心。",
            "老來倍覺光陰促，休去方知意味深。",
            "陶白邵詩消遣具，晚窗無事且微吟。"
        ],
        "title": "歲晏無聊收叔氏訊",
        "id": "12be0ab3-0289-41cc-8d78-98942ca2a7af"
    },
    {
        "author": "吳潛",
        "paragraphs": [
            "面擁旌旗鼓樂隨，誰知錦被裹瘡痍。",
            "吏那秋斂充春賦，兵待朝輸作暮炊。",
            "縮手判支窮措大，攢眉書準老沙彌。",
            "此是履翁新活計，雁書多報故人知。"
        ],
        "title": "朝謁歸省文書",
        "id": "2d663d71-889e-40aa-9033-20947841f69b"
    },
    {
        "author": "吳潛",
        "paragraphs": [
            "黄竹歌中百姓歡，去天近處雪花乾。",
            "蔡洄事業方歸度，剡曲風流欲訪安。",
            "便覺光輝生萬里，定知潤澤被三韓。",
            "衰頹老守煨殘芋，白戰猶堪上將壇。"
        ],
        "title": "喜雪二首  其一",
        "id": "b3b461d7-b2cd-4ec8-8bca-1d544923e2ff"
    },
    {
        "author": "吳潛",
        "paragraphs": [
            "玄冥去歲失其官，今歲誰云補過難。",
            "謝院撒鹽飛瑣瑣，隋堤翦帛散戔戔。",
            "簷儲宿肉喧山鵲，路沒遺蹤走野豻。",
            "管取明年書大有，飽抄雲子飯加餐。"
        ],
        "title": "喜雪二首  其二",
        "id": "ec569db1-a44c-4518-91bf-6250be844805"
    },
    {
        "author": "吳潛",
        "paragraphs": [
            "黑風翦水作瑰琦，散落人閒賤似泥。",
            "萬象直教還朴素，千岐何幸盡平夷。",
            "征人奔路昏投店，戍士乘城夜守陴。",
            "不識艱難惟党二，銷金帳底飲羔兒。"
        ],
        "title": "再賦喜雪二首  其一",
        "id": "4334b33f-4088-408a-879a-135e76dc64d4"
    },
    {
        "author": "吳潛",
        "paragraphs": [
            "夜深如水潑衣衾，曉看皚皚冒碧岑。",
            "以潔藏污窺物理，由仁行義見天心。",
            "但教南畝多呈瑞，何必東夷屢獻琛。",
            "麥熟吾時歸印綬，不能者止念周任。"
        ],
        "title": "再賦喜雪二首  其二",
        "id": "6568ab96-e263-4994-bd72-6f708231508f"
    },
    {
        "author": "吳潛",
        "paragraphs": [
            "雷使巡行徧五方，夾秋不怕旱爲殃。",
            "人閒祥瑞三伏雨，枕上吟哦終夕凉。",
            "已卜晚青催出穗，且將早赤急舂糧。",
            "有司不損應言損，隨分蠲租助蓋藏。"
        ],
        "title": "喜雨二首  其一",
        "id": "4f343c7a-6e2f-4a60-809a-00cec8358e09"
    },
    {
        "author": "吳潛",
        "paragraphs": [
            "莫嫌暴涷勢如噴，此是家家老飯盆。",
            "雨足蛟龍應得謝，秋登雞犬亦蒙恩。",
            "頻年已喜稼無賊，今歲尤欣禾有孫。",
            "回首江南田谷口，西風颯颯倍消魂。"
        ],
        "title": "喜雨二首  其二",
        "id": "88300b51-169b-4d2a-ade0-ca0fa82e3d60"
    },
    {
        "author": "吳潛",
        "paragraphs": [
            "行雨龍公屢易方，魃妖誰敢扇餘殃。",
            "田疇接得三年熟，枕簟供來幾夜凉。",
            "更喜征夫無減竈，定應行旅不賫糧。",
            "寄聲鄞土黄承事，有粟何須更窖藏。"
        ],
        "title": "再用前韻二首  其一",
        "id": "ae1bea2d-4578-43c0-9029-39852f7d8c47"
    },
    {
        "author": "吳潛",
        "paragraphs": [
            "不假焦仙把酒噴，須臾澍雨若翻盆。",
            "官應可了劭農事，天豈終慳及物恩。",
            "無復絕糧憂魯叟，何須進食念王孫。",
            "只愁撩得秋聲動，老客他鄉易斷魂。"
        ],
        "title": "再用前韻二首  其二",
        "id": "64d952f2-16d6-4e55-b365-ea480a447d14"
    },
    {
        "author": "吳潛",
        "paragraphs": [
            "九天膏澤沛羣方，盡掃螟蝗蝥𧎬殃。",
            "即刻焦煩成爽塏，何時繁富換荒凉。",
            "滌場定是多遺秉，棲畝爰知有剩糧。",
            "却笑蓽門窮措大，瓶罌脫粟正深藏。"
        ],
        "title": "再用前韻各賦三解  其一",
        "id": "63713d1a-2079-4cd5-8e5d-2cbc4eb0197d"
    },
    {
        "author": "吳潛",
        "paragraphs": [
            "神虬捲水向空噴，溝澮充盈到盎盆。",
            "天上只消些少力，人閒知受幾多恩。",
            "江沱樂意魚夫婦，淇澳生涯龍子孫。",
            "無限槁枯皆被澤，阿香一擊尚驚魂。"
        ],
        "title": "再用前韻各賦三解  其二",
        "id": "7001bf81-1bff-436a-b293-9cf1c0b113ec"
    },
    {
        "author": "吳潛",
        "paragraphs": [
            "密雲能雨自西方，不假巫{八/几王}解息殃。",
            "地産固應滋物産，天凉那更挾心凉。",
            "未憂懸釜供蘇爨，何事量沙作糗糧。",
            "臨得顔公乞米帖，從今歲歲只珍藏。"
        ],
        "title": "再用前韻各賦三解  其三",
        "id": "cf77580c-2a07-47c3-85cb-ee994af30572"
    },
    {
        "author": "吳潛",
        "paragraphs": [
            "赤米炊香兩鼻噴，白鹽不用置牢盆。",
            "家家已了收藏計，物物何知造化恩。",
            "衣褐寬來姑喚婦，垣墉補處祖將孫。",
            "江鄉此際雞豚社，俚舞村歌入夢魂。"
        ],
        "title": "再用前韻各賦三解  其四",
        "id": "d39e93a3-f3bb-4d3d-b4ec-4c33cf601d09"
    },
    {
        "author": "吳潛",
        "paragraphs": [
            "先生粗有辟邪方，不怕鱄魚解降殃。",
            "今雨收功真溥博，早秋得勢已淒涼。",
            "豳場栗栗方登穀，漢甬陳陳可峙糧。",
            "此是邊籌居第一，賈生表餌且韜藏。"
        ],
        "title": "再用前韻各賦三解  其五",
        "id": "b3264590-2267-4e02-8eba-bd0788807582"
    },
    {
        "author": "吳潛",
        "paragraphs": [
            "牀頭酒熟氣烝噴，嘉飯何妨置瓦盆。",
            "醉飽不知身世事，思量難報后皇恩。",
            "垂髫牧子行牽父，戴白山翁坐擁孫。",
            "却笑東征西討客，龍堆萬里欲飛魂。"
        ],
        "title": "再用前韻各賦三解  其六",
        "id": "9b476c61-983f-4411-9b19-081fd1b514fb"
    },
    {
        "author": "吳潛",
        "paragraphs": [
            "古佛爐前一炷香，神龍夭矯掛空蒼。",
            "人閒祥瑞六月雨，枕上吟哦終夕凉。",
            "不待白渠紛畚鍤，俄驚赤鹵屹倉箱。",
            "自慚太守無功德，帝力惟知荷聖皇。"
        ],
        "title": "喜雨三首  其一",
        "id": "0709038a-dc04-46da-8b45-e26f94d9b10f"
    },
    {
        "author": "吳潛",
        "paragraphs": [
            "西抹東塗老不禁，芙蓉洲畔更浮沈。",
            "數莖半黑半絲髮，一寸憂晴憂雨心。",
            "烏糤且欣將淅玉，紅蓮何翅已抽簪。",
            "小臣獻穀秋嘗了，深密山林可訪尋。"
        ],
        "title": "喜雨三首  其二",
        "id": "bb0275cf-e659-4b97-903a-d61ca5b75fac"
    },
    {
        "author": "吳潛",
        "paragraphs": [
            "晚上危樓望碧岑，雲煙開闔弄晴陰。",
            "見前鷗鷺移心法，何處鴟梟過耳音。",
            "好雨十分催暑駕，凉風一宿動秋砧。",
            "誰憐老子思鄉淚，滴向鄞江未是深。"
        ],
        "title": "喜雨三首  其三",
        "id": "9e776aa5-38f3-4cb4-b41f-716ef2c97626"
    },
    {
        "author": "吳潛",
        "paragraphs": [
            "古說雲香雨亦香，天工豈是色蒼蒼。",
            "寸瓢假手何煩靖，斗酒開眉不換凉。",
            "𥣬{禾散}已欣登杵臼，綌絺漸可納巾箱。",
            "擬賡周雅魚麗什，堆案文書未暇皇。"
        ],
        "title": "再用喜雨韻三首  其一",
        "id": "38160df0-edac-4b38-8c8c-9b199ddbddc9"
    },
    {
        "author": "吳潛",
        "paragraphs": [
            "熱惱煩蒸正不禁，火輪忽向半空沈。",
            "屯中信有雲雷象，復處方知天地心。",
            "便擬新秋先上印，何須晚歲始投簪。",
            "江山信美非吾土，栗里時從蝶夢尋。"
        ],
        "title": "再用喜雨韻三首  其二",
        "id": "242d256b-f888-48b0-83ba-ca553d2b9022"
    },
    {
        "author": "吳潛",
        "paragraphs": [
            "雨脚如奔冒遠岑，須臾六合變層陰。",
            "坐回物物昭甦意，想見村村喜笑音。",
            "翁詫稻粱營米棧，婦思裘褐拂衣砧。",
            "定知一熟酬諸願，擊壤歌中此感深。"
        ],
        "title": "再用喜雨韻三首  其三",
        "id": "7e4dd1fe-5ffa-4611-9e68-6290b7cd1a32"
    },
    {
        "author": "吳潛",
        "paragraphs": [
            "雨缶雲瓶剖阿香，瀰漫何處辨玄蒼。",
            "衰翁顦顇憂三伏，古佛慈悲賜一凉。",
            "但願有緣乘款段，豈應無夢駕偏箱。",
            "西風谷口秋田熟，休問奇章與贊皇。"
        ],
        "title": "三用喜雨韻三首  其一",
        "id": "86d4582a-4f55-4017-9609-aad4c865f997"
    },
    {
        "author": "吳潛",
        "paragraphs": [
            "虬龍未必要呵禁，久暍無緣便陸沈。",
            "未遂明農歸老計，且寬憂國願豐心。",
            "披襟雅稱琉璃簟，散髮何銷玳瑁簪。",
            "只怕門前多褦襶，文書銜袖苦相尋。"
        ],
        "title": "三用喜雨韻三首  其二",
        "id": "789bcf09-23b1-40c6-a1cc-5b7e013d13d9"
    },
    {
        "author": "吳潛",
        "paragraphs": [
            "電掣金蛇跨列岑，秋陽翕忽轉秋陰。",
            "俄驚石鼓無停響，坐聽簷花不斷音。",
            "玉秫已堪供甕釀，紫螯漸可付庖砧。",
            "一年好處相將近，分外鄉情此際深。"
        ],
        "title": "三用喜雨韻三首  其三",
        "id": "0c113254-c326-4c5a-bbfe-b2f87268cca6"
    },
    {
        "author": "吳潛",
        "paragraphs": [
            "園林過雨宿荷香，猶掛輕綀佩水蒼。",
            "老去只應休去好，秋來方是晚來凉。",
            "倦翎網已離三面，病顙車難服兩箱。",
            "多幸時和歲豐美，只將心念報虛皇。"
        ],
        "title": "四用喜雨韻三首  其一",
        "id": "8faa7842-e91b-40d2-a8f0-48c7a4f198f1"
    },
    {
        "author": "吳潛",
        "paragraphs": [
            "背人歲月苦難禁，烏兔相追互起沈。",
            "點檢平生如夢事，保全晚節是真心。",
            "圍腰減削那勝带，種髮蕭疎不上簪。",
            "久悟盈虛消息理，香山蓮社擬追尋。"
        ],
        "title": "四用喜雨韻三首  其二",
        "id": "ed386081-bc97-4466-ad42-34ba48dfba37"
    },
    {
        "author": "吳潛",
        "paragraphs": [
            "北岑飛雨過南岑，遠嶂晴明近嶂陰。",
            "老檜婆娑方午色，孤桐摇落忽秋音。",
            "庭稀雁鶩飛符檄，海絕鯨鯢伏斧砧。",
            "此是老臣聊報國，仁聲敢謂入人深。"
        ],
        "title": "四用喜雨韻三首  其三",
        "id": "42011fd1-8003-4b00-9aa1-a8070376063c"
    },
    {
        "author": "吳潛",
        "paragraphs": [
            "暗雲潑雨土生香，不假琮黄與璧蒼。",
            "天道從來關感應，人閒此際換炎凉。",
            "青燈可近聊凭案，緗帙堪翻謾啟箱。",
            "窗外候蟲聲更急，坐看斜月照堂皇。"
        ],
        "title": "五用喜雨韻三首  其一",
        "id": "9399c71b-20ba-420e-8e78-08c3edae1d05"
    },
    {
        "author": "吳潛",
        "paragraphs": [
            "癡風盲雨驟難禁，撼壁掀窗夜向沈。",
            "百種已灰當世念，一團都是故鄉心。",
            "伏鴽撲墮牀頭幔，饑鼠銜翻鏡上簪。",
            "閑打無爲坐空寂，譙樓五鼓已侵尋。"
        ],
        "title": "五用喜雨韻三首  其二",
        "id": "0c2449c7-8b29-4fbd-ac78-711359762dd3"
    },
    {
        "author": "吳潛",
        "paragraphs": [
            "家家穫稻積如岑，不問山椒與谷陰。",
            "沽去村醪醽醁味，吹來隴笛筦絃音。",
            "餔兒喜笑迎郎罷，饁婦讙欣就藁砧。",
            "雨玉雨珠無此景，須知造物用情深。"
        ],
        "title": "五用喜雨韻三首  其三",
        "id": "c42dfdc6-faa7-4b11-89d2-3ac7c296d249"
    },
    {
        "author": "吳潛",
        "paragraphs": [
            "午窗隨分理殘香，掃地關門付小蒼。",
            "連夜月無昨夜色，今朝雨有幾朝凉。",
            "白頭凝望家千里，黄耳寄歸書一箱。",
            "徧問西疇全熟否，還鄉百口免憂皇。"
        ],
        "title": "六用喜雨韻三首  其一",
        "id": "cb999cea-4192-490e-b125-a5e518eda408"
    },
    {
        "author": "吳潛",
        "paragraphs": [
            "毋煩符祝不祥禁，并遣商羊旱魃沈。",
            "自詭何關太守力，誰知最切老婆心。",
            "苦身見說湯誅髮，沾體曾聞禹墮簪。",
            "乾溢兩無年大有，君王德澤海千尋。"
        ],
        "title": "六用喜雨韻三首  其二",
        "id": "26f53e97-b557-4eba-a38a-1c37988ca15e"
    },
    {
        "author": "吳潛",
        "paragraphs": [
            "雲霾幾日障危岑，戶牖綢繆要背陰。",
            "又是撩空孤雁唳，那堪穴壁亂蛩音。",
            "潘郎寂寞嗟輕箑，楚女淒涼起斷砧。",
            "大抵人生嫌老大，一回秋思一回深。"
        ],
        "title": "六用喜雨韻三首  其三",
        "id": "97e9c0b5-19b4-4c9c-9aef-fdd0e37ffca7"
    },
    {
        "author": "吳潛",
        "paragraphs": [
            "鼻觀初聞九里香，小山幽桂老尤蒼。",
            "縱然有少殘零熱，自是無緣頓段凉。",
            "似覺衣襦嫌楚葛，便教牀榻卷巴箱。",
            "虬龍雨足當休謝，誰與飛牋叩玉皇。"
        ],
        "title": "七用喜雨韻三首  其一",
        "id": "8b3a663e-b8af-46be-a4a1-d6f336472e49"
    },
    {
        "author": "吳潛",
        "paragraphs": [
            "頹年寒暑不能禁，休較玄枵與實沈。",
            "自古難銷兒輩口，從來幸契老天心。",
            "農登稼穡多儲寶，盜息萑蒲罕竊簪。",
            "持此效君强曝背，庶幾三徑許歸尋。"
        ],
        "title": "七用喜雨韻三首  其二",
        "id": "927b443c-980b-4c78-bd03-841ae783fe3d"
    },
    {
        "author": "吳潛",
        "paragraphs": [
            "闌干小倚望遥岑，曉霽朝朝換午陰。",
            "越鶩已收天外影，吳鳩尚带雨中音。",
            "海瀕客子秋銜袖，塞上征人夜拊砧。",
            "都是一般無意緒，閔勞爭柰主恩深。"
        ],
        "title": "七用喜雨韻三首  其三",
        "id": "ae70a19e-8fce-46f8-9ed5-b6ef72bb4f9d"
    },
    {
        "author": "吳潛",
        "paragraphs": [
            "飯抄雲子得能香，秋賽村村答上蒼。",
            "雀集田疇營宿飽，牛閒籬落卧新凉。",
            "棲棲底用干鄰粟，翼翼惟應詠我箱。",
            "一稔居然寬百慮，不須禹稷更皇皇。"
        ],
        "title": "八用喜雨韻三首  其一",
        "id": "fa00971c-6dca-4c1c-8f0b-edd558b50b11"
    },
    {
        "author": "吳潛",
        "paragraphs": [
            "殘暑如烝尚不禁，坐鄰三鼓斗杓沈。",
            "雨調可是月離畢，時熟元來歲在心。",
            "筋力不堪凭几案，頭顱惟便卸冠簪。",
            "呼童火燎焦冥種，投隙藏虛未易尋。"
        ],
        "title": "八用喜雨韻三首  其二",
        "id": "66ef8c9c-3f54-4c16-aec3-e2b679008c9f"
    },
    {
        "author": "吳潛",
        "paragraphs": [
            "礫石何分埠與岑，神功且幸景多陰。",
            "願聞慶義空中語，喜聽子期巖下音。",
            "南圃壁懸居士杖，西鄰牀撼女郎砧。",
            "消磨鄉思憑杯酒，力不能任莫放深。"
        ],
        "title": "八用喜雨韻三首  其三",
        "id": "f4a1ad3c-5577-4dd7-9e9c-34283c3e59ad"
    },
    {
        "author": "吳潛",
        "paragraphs": [
            "何消黍稷薦馨香，三尺擡頭即昊蒼。",
            "雨缶决來如此溢，風車輸與自然凉。",
            "問他金玉堆成塢，更使珠璣積在箱。",
            "逢却年饑堪煮否，移民移粟定旁皇。"
        ],
        "title": "九用喜雨韻三首  其一",
        "id": "cf1d5e1a-703d-410b-9b65-d7f37acd6700"
    },
    {
        "author": "吳潛",
        "paragraphs": [
            "倒甕翻盆勢莫禁，旱灘焦磧盡低沈。",
            "定知此喜非常喜，只是將心去比心。",
            "人樂和豐方賣劍，誰貪遺滯忽亡簪。",
            "村翁曳杖前山去，丁祝孫來酒戶尋。"
        ],
        "title": "九用喜雨韻三首  其二",
        "id": "b56ffb93-4d36-4cf6-84f3-3a2300ef4727"
    },
    {
        "author": "吳潛",
        "paragraphs": [
            "家鄉千里隔千岑，想見飛鳴鶴在陰。",
            "留滯又煩山寄檄，平安且幸竹傳音。",
            "謾誇齋靜香凝寢，但覺簷高響發砧。",
            "若把悲愁情緒較，蚤秋不似暮秋深。"
        ],
        "title": "九用喜雨韻三首  其三",
        "id": "47f355c2-2e52-42e3-80bf-7e7fd2fd8c0d"
    },
    {
        "author": "吳潛",
        "paragraphs": [
            "江南九月菊花香，獵子牽黄與臂蒼。",
            "歲幸豐登連楚越，地非磽薄比渠凉。",
            "雨收甘澤歸三印，雷歛神功入五箱。",
            "作解工夫都了畢，不須赤子更回皇。"
        ],
        "title": "十用喜雨韻三首  其一",
        "id": "2998a7ef-9f28-49ae-9c80-085ba3e31b11"
    },
    {
        "author": "吳潛",
        "paragraphs": [
            "喜極夫何恨不禁，五更霜角夜聲沈。",
            "滴殘塞北征夫淚，點碎江南遊子心。",
            "久客情懷愁似織，休官時候夢非簪。",
            "寶陀老子相憐否，苦海應援綆萬尋。"
        ],
        "title": "十用喜雨韻三首  其二",
        "id": "ebcf8068-a5b7-4d20-92aa-2c2f470f3489"
    },
    {
        "author": "吳潛",
        "paragraphs": [
            "覽輝儀鳳下高岑，有道朝廷夬决陰。",
            "宣室禮成熙洽象，明堂樂奏治安音。",
            "嘉祥已慶連金穎，盛事還祈獻石砧。",
            "只道太平無以報，誰知堯德舜功深。"
        ],
        "title": "十用喜雨韻三首  其三",
        "id": "f5db5520-edee-4ceb-9893-2293445bf642"
    },
    {
        "author": "吳潛",
        "paragraphs": [
            "朝廷差下勸農官，同向郊原點檢看。",
            "場圃事興杷扒穴，田疇功畢桔槔殘。",
            "上租郎主丘丘定，輸米官司粒粒乾。",
            "雖是太平今有象，願陳七月述艱難。"
        ],
        "title": "劭農三首  其一",
        "id": "fc3ee434-22dd-4e0f-a516-d263d4e1ed2a"
    },
    {
        "author": "吳潛",
        "paragraphs": [
            "因見他鄉黍稷收，令人鄉思轉悠悠。",
            "新篘白酒雞豚社，旋摘絲蓴鱸雁洲。",
            "好處光陰長是客，老來情緒更逢秋。",
            "堯夫六十三休致，前輩風流可繼不。"
        ],
        "title": "劭農三首  其二",
        "id": "f54581cc-3a8a-4f55-8aec-2d903022683a"
    },
    {
        "author": "吳潛",
        "paragraphs": [
            "名園乘興小留連，洛社風光在眼前。",
            "突兀樓臺多占水，陰翳花竹小窺天。",
            "建封已去悲春燕，樊素何之咽暮蟬。",
            "人事廢興渾若此，憑欄對景一淒然。"
        ],
        "title": "劭農三首  其三",
        "id": "997cf33b-441b-44b8-9de9-5b7c8e655603"
    },
    {
        "author": "吳潛",
        "paragraphs": [
            "連檣載米去輸官，只得將爲樂土看。",
            "餉互豚蹄秋願了，飽均雞犬午舂殘。",
            "門前掃刮犁鋤浄，屋上鋪添槀秸乾。",
            "識字田夫充長吏，了知圖易在思難。"
        ],
        "title": "出郊用劭農韻三首  其一",
        "id": "af7ee5e2-0e1e-4774-a52b-092745b97240"
    },
    {
        "author": "吳潛",
        "paragraphs": [
            "水光山色盡兜收，老子穿林興尚悠。",
            "眼底有詩皆錦野，心頭無事即瀛洲。",
            "鷃鳩豈較物和我，蟪蛄何知春與秋。",
            "所謂人生行樂耳，如斯逝者可追不。"
        ],
        "title": "出郊用劭農韻三首  其二",
        "id": "421a12f4-94ff-4ff1-8066-19c3eb85f298"
    },
    {
        "author": "吳潛",
        "paragraphs": [
            "怕見書空雁字連，可堪清淚落尊前。",
            "謾因上澣休閑日，出見初秋瑩浄天。",
            "人正慕羶爭似蟻，誰能換骨蛻如蟬。",
            "細思回客吾徒爾，而我何爲獨不然。"
        ],
        "title": "出郊用劭農韻三首  其三",
        "id": "8aecfc3a-a2ff-422c-b747-c4ad76f498fe"
    },
    {
        "author": "吳潛",
        "paragraphs": [
            "碧沚堂前瞰水官，只應喚作玉壺看。",
            "頗聞秩秩玳筵展，莫遣匆匆銀燭殘。",
            "酒付別腸寧怕窄，詩由廣舌不憂乾。",
            "老夫孤坐三更月，欲往從之良獨難。"
        ],
        "title": "聞同官會碧沚用出郊韻三首  其一",
        "id": "d144afcc-5b9a-443d-9c6d-23bdf5ca9f66"
    },
    {
        "author": "吳潛",
        "paragraphs": [
            "萬頃蟾光浩不收，花汀竹嶼思悠悠。",
            "黄公所隠知何地，賀監宜歸乞此洲。",
            "良夜最佳惟午夜，今秋偏好是中秋。",
            "舉杯酒露月同吸，仰面青天可問不。"
        ],
        "title": "聞同官會碧沚用出郊韻三首  其二",
        "id": "35ff1fa6-e957-4ec6-a792-6bb6c5123a1d"
    },
    {
        "author": "吳潛",
        "paragraphs": [
            "暝色偏宜水色連，橫陳好景向尊前。",
            "是人享用無遮月，誰子裝褫不染天。",
            "細閲人生幻泡影，了知世事雀螗蟬。",
            "賞心樂事休空擲，邂逅相逢不偶然。"
        ],
        "title": "聞同官會碧沚用出郊韻三首  其三",
        "id": "ba9b3ce9-d810-454c-93e4-0e3efc133b13"
    },
    {
        "author": "吳潛",
        "paragraphs": [
            "此時尉候迭專官，木落郊空最好看。",
            "海檜不爲時節改，巖花未覺色香殘。",
            "明堂柱下捐樗散，清廟籩中薦豆乾。",
            "天地無私能物物，飛蚊終是負山難。"
        ],
        "title": "出郊再用韻賦三解  其一",
        "id": "eac80017-554d-4e43-8a7d-f4ac90843773"
    },
    {
        "author": "吳潛",
        "paragraphs": [
            "山朋水友訊頻收，怪我明農事轉悠。",
            "南墅麋猿專一壑，東溪鳬鶩據三洲。",
            "人閒顛倒舟移夜，客裏淒涼坐閲秋。",
            "六十餘翁何所戀，金雞赦了可歸不。"
        ],
        "title": "出郊再用韻賦三解  其二",
        "id": "61935860-5ab5-412e-b78a-6e162a682dcd"
    },
    {
        "author": "吳潛",
        "paragraphs": [
            "見說蓬瀛上界連，誰知只在眼睛前。",
            "但須牢踏脚根地，更要放開心裏天。",
            "世事可憐旋磨蟻，人情爭慕集冠蟬。",
            "若教禁臠曾知味，不似魚羹飯泰然。"
        ],
        "title": "出郊再用韻賦三解  其三",
        "id": "c7218ff9-efa2-46b0-9cea-9d9aac05a5ea"
    },
    {
        "author": "吳潛",
        "paragraphs": [
            "平生慣作牧民官，不作朱幡畫戟看。",
            "惟有寸心存惻隠，誰憐隻手補創殘。",
            "樹蔬人要畦畦潤，種麥農便隴隴乾。",
            "乍雨乍晴都恰好，老天誰道叫呼難。"
        ],
        "title": "出郊再用韻賦三解  其四",
        "id": "9bec2a8c-7ea2-496b-a84a-2c610fbc131f"
    },
    {
        "author": "吳潛",
        "paragraphs": [
            "空綃圖畫幾曾收，樓外蒼林遠更悠。",
            "日莫羣烏投櫟社，天長數雁落蘆洲。",
            "爲諳世上空花景，最喜山中落葉秋。",
            "官事漸稀農事了，携壺挈榼可容不。"
        ],
        "title": "出郊再用韻賦三解  其五",
        "id": "4115af23-7bbc-4956-9351-d704337772fc"
    },
    {
        "author": "吳潛",
        "paragraphs": [
            "水聚山環旺氣連，榮華富貴各攙前。",
            "劫從無始認爲我，數到有終還是天。",
            "曉月園林空唳鶴，晚風亭樹謾鳴蟬。",
            "寄言世上耽迷者，所美當知非美然。"
        ],
        "title": "出郊再用韻賦三解  其六",
        "id": "8dd72e10-b977-4414-8ef6-20ac1e787975"
    },
    {
        "author": "吳潛",
        "paragraphs": [
            "老大頭皮捉出官，轉頭重九又看看。",
            "莫愁客裏黄花負，只恐尊前白日殘。",
            "喜得賜封天燧息，願他入塞帝巴乾。",
            "豐年喜色眉尖上，一笑相携肯作難。"
        ],
        "title": "出郊再用韻賦三解  其七",
        "id": "6c0be0b9-541f-45f4-8494-95664518aef0"
    },
    {
        "author": "吳潛",
        "paragraphs": [
            "午香一縷篆煙收，欹枕方牀此景悠。",
            "便覺夢尋桃葉渡，不知身在菊花洲。",
            "簿書堆裏挨排日，砧杵聲中斷送秋。",
            "坏戶蟄蟲猶識候，人生知覺似渠不。"
        ],
        "title": "出郊再用韻賦三解  其八",
        "id": "3f6f128f-3cff-48f8-bc6e-113bfb45aba7"
    },
    {
        "author": "吳潛",
        "paragraphs": [
            "窗草池蓮樂意連，一帆直到太虛前。",
            "拈來瓦礫無非道，觸處鳶魚共此天。",
            "鶉固珍羞元是鼠，蜣雖穢物却爲蟬。",
            "神奇臭腐相更禪，妙理誰知所以然。"
        ],
        "title": "出郊再用韻賦三解  其九",
        "id": "c55adf9b-08dc-4b51-87ab-9e0f15f902be"
    },
    {
        "author": "吳潛",
        "paragraphs": [
            "菩提只在攝心官，日觀元同月觀看。",
            "萬種因緣都是結，一花根蒂幾曾殘。",
            "祖師曾誓瘡膿壞，講主能參屎橛乾。",
            "百碩麻油攤樹上，得來元不見難難。"
        ],
        "title": "再用出郊韻似延慶老三首  其一",
        "id": "0404f44e-d6d9-4056-b4a0-d1b9a7468249"
    },
    {
        "author": "吳潛",
        "paragraphs": [
            "工夫全在放時收，鷂過新羅路太悠。",
            "世網愛河千渤泡，人寰苦海一浮洲。",
            "要知坐卧并行住，只在春冬與夏秋。",
            "昨日亭前柏樹子，分明說法聽聞不。"
        ],
        "title": "再用出郊韻似延慶老三首  其二",
        "id": "51ba4de7-edd6-4226-8eb7-1158817fdd0b"
    },
    {
        "author": "吳潛",
        "paragraphs": [
            "普殊難葉一鈎連，勘到釋迦文佛前。",
            "口裏巴巴緣十地，眼中盼盼是諸天。",
            "泥涂爛處藏頭鼈，高樹梢頭脫殻蟬。",
            "各自身軀各自性，誰知各自本同然。"
        ],
        "title": "再用出郊韻似延慶老三首  其三",
        "id": "5f1b0c99-4364-496d-82de-b10dcb38288b"
    },
    {
        "author": "吳潛",
        "paragraphs": [
            "東西南北幸同官，休作班荆解后看。",
            "一笑喜逢粳秫賤，相攀莫待菊茱殘。",
            "沙鷗點點投波沒，簷鵲聲聲带日乾。",
            "美景良辰同賞樂，四并誰道古來難。"
        ],
        "title": "登延慶佛閣用出郊韻三首  其一",
        "id": "c6236e18-8088-4fa8-8c9f-57d425d73ba5"
    },
    {
        "author": "吳潛",
        "paragraphs": [
            "高閣都將萬象收，凭欄睇望興何悠。",
            "張郎遯世誰家谷，孫子成仙何處洲。",
            "風雨喜無臨九日，江山幸有答三秋。",
            "年豐市井多歡笑，老子婆婆亦可不。"
        ],
        "title": "登延慶佛閣用出郊韻三首  其二",
        "id": "17864036-6837-457b-ae1e-57407a7b2b9d"
    },
    {
        "author": "吳潛",
        "paragraphs": [
            "遠峰近嶂似環連，擁翠排青到面前。",
            "可聖可賢桑落酒，不寒不暖菊花天。",
            "吐吞湖海酎金兕，批判煙雲揮玉蟬。",
            "此客坐中應不欠，逢場何惜一跫然。"
        ],
        "title": "登延慶佛閣用出郊韻三首  其三",
        "id": "b8e02af7-c080-44d0-873a-015fb0373ab3"
    },
    {
        "author": "吳潛",
        "paragraphs": [
            "父老休驚作長官，只將田畯一般看。",
            "汝應西墅功將畢，我亦南柯夢向殘。",
            "夕照拖雲楓影亂，秋風掃地葉聲乾。",
            "瀛仙島客知何處，策杖相從正不難。"
        ],
        "title": "再用出郊韻三首  其一",
        "id": "08650086-047b-46f7-9a35-55181cae8cc9"
    },
    {
        "author": "吳潛",
        "paragraphs": [
            "遠山空處斷雲收，一段秋光野思悠。",
            "鷹隼不妨侵碧落，魚鳬自覺得滄洲。",
            "桑榆晚景能多日，桂菊他鄉又一秋。",
            "聊把清尊澆眊矂，茲遊還可再尋不。"
        ],
        "title": "再用出郊韻三首  其二",
        "id": "e747e92e-837f-4769-89bd-6d2cea035c2d"
    },
    {
        "author": "吳潛",
        "paragraphs": [
            "屈曲蜂房蟻戶連，秦箏羯鼓綠窗前。",
            "儘教迫窄無餘地，誰道虛空有剩天。",
            "是處畫堂餘燕雀，幾家高屋畫貂蟬。",
            "閑階細草蛩聲急，極目煙波正渺然。"
        ],
        "title": "再用出郊韻三首  其三",
        "id": "5ede7e14-c1e9-4be6-ad49-7e2812f227e9"
    },
    {
        "author": "吳潛",
        "paragraphs": [
            "從來此地出高官，綺屋連雲畫裏看。",
            "十里湖光多樣好，百年人事幾回殘。",
            "菰蒲带露枝猶溼，䆉稏逢晴把便乾。",
            "樂歲何妨歌樂職，簿書纏縛敢辭難。"
        ],
        "title": "三用出郊韻三首  其一",
        "id": "c57fd2ce-3458-497e-8010-deeb480b7224"
    },
    {
        "author": "吳潛",
        "paragraphs": [
            "高橋第一戰功收，從此江沱歲月悠。",
            "顧我壯懷成槁木，令人老淚落荒洲。",
            "西風何處雞豚社，東里此時魚蟹秋。",
            "一笑回頭便今古，賞心樂事可重不。"
        ],
        "title": "三用出郊韻三首  其二",
        "id": "b93f2f57-6934-4017-9c09-72f1e3cd3980"
    },
    {
        "author": "吳潛",
        "paragraphs": [
            "金屋無人喚阿連，碧桐依舊綠階前。",
            "境瞞眼處非關物，事換頭時即是天。",
            "秋水岸邊凝鵲鷺，晚風枝上沸蜩蟬。",
            "靜中閲動渾如此，描畫何須倩巨然。"
        ],
        "title": "三用出郊韻三首  其三",
        "id": "2432df87-2291-4d30-b03a-b49d7dccd88c"
    },
    {
        "author": "吳潛",
        "paragraphs": [
            "慚愧曾尸一品官，如今已作倒盆看。",
            "但干馳逐心都歇，只有登臨興未殘。",
            "欲掃雲煙憂筆禿，擬澆塵土怕壺乾。",
            "傍人莫把衰翁笑，追趁躋攀尚不難。"
        ],
        "title": "四用出郊韻三首  其一",
        "id": "4353202f-8e45-41ca-af5b-4063666dc97a"
    },
    {
        "author": "吳潛",
        "paragraphs": [
            "四望青山宿霧收，白鷗浩蕩意悠悠。",
            "紅旗不用穿三市，畫舸何妨訪十洲。",
            "臺榭裝成多樣景，水雲占却幾分秋。",
            "洛陽耆舊名園記，般入明州志可不。"
        ],
        "title": "四用出郊韻三首  其二",
        "id": "f4c36e6e-5786-479e-a313-465e7098b8e0"
    },
    {
        "author": "吳潛",
        "paragraphs": [
            "一望平湖萬頃連，恍如身在鷲峰前。",
            "築塗成宅能移地，疊石爲山欲奪天。",
            "綠萼枝方停曉鳳，白楊樹已咽寒蟬。",
            "達人大觀緣如此，萬事都來付且然。"
        ],
        "title": "四用出郊韻三首  其三",
        "id": "7c52e527-ebd2-47f2-a125-954a19423add"
    },
    {
        "author": "吳潛",
        "paragraphs": [
            "寄語頭銜水利官，隄防莫作等閑看。",
            "田疇雖幸收成早，溝澮猶疑灌溉殘。",
            "勸課農桑心獨苦，丁寧父老吻應乾。",
            "米從布袋癡兒事，我輩須知稼穡難。"
        ],
        "title": "五用出郊韻三首  其一",
        "id": "9d7198f8-dff1-437f-a656-360ab54b54f1"
    },
    {
        "author": "吳潛",
        "paragraphs": [
            "看他南畝十分收，歸去來兮事尚悠。",
            "夢裏便尋青櫟社，生來幾過白蘋洲。",
            "向前七袠無多歲，更後三朝即半秋。",
            "如電如陰如幻境，還知生熟路頭不。"
        ],
        "title": "五用出郊韻三首  其二",
        "id": "72acab4b-71fa-4713-9197-73b7e8b9e746"
    },
    {
        "author": "吳潛",
        "paragraphs": [
            "冥鴻本擬與雞連，一笑西風沆瀣前。",
            "放步退來元有地，從頭算去莫非天。",
            "可憐高舉摶風翮，爭似低飛飲露蟬。",
            "若使危機能徹底，盈虛消息豈其然。"
        ],
        "title": "五用出郊韻三首  其三",
        "id": "d8ea371b-ecae-431c-92c1-143f7cb24c19"
    },
    {
        "author": "吳潛",
        "paragraphs": [
            "小隊旌旗上翠巖，松風十里鎖禪關。",
            "水深水淺高低澗，春淡春濃遠近山。",
            "鄉思猛隨蒼鳥去，客心暫與白雲閑。",
            "天公已是多情殺，特把淋頭雨放慳。"
        ],
        "title": "劭農翠山賦唐律二首  其一",
        "id": "9c1a751a-ecf5-4abc-b7a0-b784a67c3804"
    },
    {
        "author": "吳潛",
        "paragraphs": [
            "老守憂民若己傷，三回奉詔勸耕桑。",
            "周家綿遠農開國，漢室興隆穀腐倉。",
            "麥緣少地鋤山種，水怕多流纍石防。",
            "田里熙熙知樂土，更祈四表共平康。"
        ],
        "title": "劭農翠山賦唐律二首  其二",
        "id": "6b38c0e8-3b7c-45e2-b857-c4d346c92b9c"
    },
    {
        "author": "吳潛",
        "paragraphs": [
            "難喚林逋伴客遊，占春亭畔獨夷猶。",
            "一花兩蘂意方遠，三島十洲香已浮。",
            "清曉園林霜似練，黄昏欄檻月如鈎。",
            "若還說著和羹事，只恐渠儂笑不休。"
        ],
        "title": "梅花小吟",
        "id": "09f38c55-b7cb-40c1-83f1-a478b2d1a114"
    },
    {
        "author": "吳潛",
        "paragraphs": [
            "桃花幾片隔牆飛，獨自危樓徙倚時。",
            "目送斷鴻雲外沒，東風吹淚落天涯。"
        ],
        "title": "占春亭即事三首  其一",
        "id": "ace8a49a-c6b2-428d-9e96-5e5269bef776"
    },
    {
        "author": "吳潛",
        "paragraphs": [
            "見他門戶插垂楊，懊恨江南客子腸。",
            "春夢誰云無準托，連宵合眼是家鄉。"
        ],
        "title": "占春亭即事三首  其二",
        "id": "5b9fe3d4-d1e8-4d37-a2cd-16c0f7be1633"
    },
    {
        "author": "吳潛",
        "paragraphs": [
            "薄霧輕煙柳際浮，階前細草綠初抽。",
            "年年春事年年恨，一擔擔來是白頭。"
        ],
        "title": "占春亭即事三首  其三",
        "id": "dcdd0ea0-595e-4ece-a3c4-4c768743f819"
    },
    {
        "author": "吳潛",
        "paragraphs": [
            "上苑春光已探來，諸公逸駕莫遲回。",
            "點頭定有文驚坐，燒尾何妨酒吸杯。",
            "自是功名難躲避，須知氣節要壅培。",
            "老夫親手傳衣鉢，來歲圖經用再開。"
        ],
        "title": "鄉舉鹿鳴勸駕",
        "id": "cc5a2615-92f0-4227-a6c0-6a166471d3ce"
    },
    {
        "author": "吳潛",
        "paragraphs": [
            "東郡衣冠盛，南宮牓帖新。",
            "諸科唐取士，數路漢得人。",
            "鳴鹿殷勤意，攀龍變化身。",
            "若爲明主獻，忠讜要披陳。"
        ],
        "title": "諸路發解勸駕",
        "id": "014e2c96-dcda-4fe5-b5f7-66126411e165"
    },
    {
        "author": "吳潛",
        "paragraphs": [
            "與君託鄉閭，東野連西墅。",
            "誰知俯仰閒，各各歲年暮。",
            "當時同隊魚，十已九捐故。",
            "君抱珪璧姿，方獲展寸步。",
            "梁棟須羣材，榱桷共支拄。",
            "生從匠石園，一一居王所。",
            "何必效鷗鳬，江湖任來去。",
            "但須飽讀易，細翫奇耦數。",
            "問之何將迎，終然抱璞素。",
            "砥柱三門津，波瀾自流注。"
        ],
        "title": "和景回胡計院數字韻就送其行",
        "id": "fcaf5350-0779-4154-8e7a-62b858251888"
    },
    {
        "author": "吳潛",
        "paragraphs": [
            "後園梅樹老槎牙，初放枝頭一兩花。",
            "便是春光先漏洩，其如暮景已橫斜。",
            "西湖處士吟情在，東里先生心事賒。",
            "清足亭前無限好，五更魂夢定還家。"
        ],
        "tags": [
            "西湖"
        ],
        "title": "窺園",
        "id": "dafc521e-58ba-4092-858b-0530db876bd7"
    },
    {
        "author": "吳潛",
        "paragraphs": [
            "六十三餘七十翁，頗從靜裏得些工。",
            "陰陽理向塵塵見，天地心於物物同。",
            "荔挺生來元不死，葭灰塞處自能通。",
            "古今宇宙渾如此，康節何煩企下風。"
        ],
        "title": "小至三詩呈景回制幹并簡同官  其一",
        "id": "98fedc34-f39b-4786-9d39-2d2da4858c00"
    },
    {
        "author": "吳潛",
        "paragraphs": [
            "莫嫌一點稚陽微，化育工夫自此推。",
            "履襪已無親可獻，黍羔猶與俗相宜。",
            "數千里外縈心事，四五更頭欹枕時。",
            "懇懇對天香一炷，定知人願必天隨。"
        ],
        "title": "小至三詩呈景回制幹并簡同官  其二",
        "id": "a7c48291-da45-43de-851c-ab64019e460b"
    },
    {
        "author": "吳潛",
        "paragraphs": [
            "勸君莫望楚雲飛，一片雲飛兩淚垂。",
            "去歲尚傳鴻雁信，今年空念鶺鴒詩。",
            "大刀折處心尤苦，半臂添來體更羸。",
            "鼓笛謾將廳事聒，誰知裏面有人悲。"
        ],
        "title": "小至三詩呈景回制幹并簡同官  其三",
        "id": "ccd69ad3-dd8f-4e4f-ad1b-5c5cdfabf5b6"
    },
    {
        "author": "吳潛",
        "paragraphs": [
            "傍海風癡翦水難，偷他瑞葉散雲端。",
            "可須滕巽同宣力，坐使顓冥不曠官。",
            "衣被麥苗攙臘到，裝褫花樹借春看。",
            "明年定賽今年熟，野老心腴更體胖。"
        ],
        "title": "喜雪用禁物體二首  其一",
        "id": "e4885a18-3a50-4fb7-961a-ad748af1b4b7"
    },
    {
        "author": "吳潛",
        "paragraphs": [
            "一帳誰將罩太虛，但憐雁字不堪書。",
            "江山盡在光華裏，宇宙真成渾沌初。",
            "險地豈容呈坎壈，荒林無復露空疎。",
            "休將入蔡功名詫，思播新聞却衆狙。"
        ],
        "title": "喜雪用禁物體二首  其二",
        "id": "029de3a2-6dec-4dde-a0be-c6f1159e9965"
    },
    {
        "author": "吳潛",
        "paragraphs": [
            "翦水工夫入細難，篩塵屑末粲豪端。",
            "司寒便合修年譜，凌室何妨踐世官。",
            "惠可立時師受記，焦先卧處衆爭看。",
            "只緣一竅丹成熟，四體那拘瘠與胖。"
        ],
        "title": "再用前韻二首  其一",
        "id": "6ca6265a-26a7-4856-ae87-6ddb55c6fb0f"
    },
    {
        "author": "吳潛",
        "paragraphs": [
            "中夜懷歸夢趁虛，柰無黄耳寄家書。",
            "高人不問閉門後，征士應思遣戍初。",
            "壓棟排簷能拉朽，穿簾入隙解乘疎。",
            "遥知山谷皆封路，食絕腸饑有怒狙。"
        ],
        "title": "再用前韻二首  其二",
        "id": "e3318778-757d-4736-a411-720d757e02bd"
    },
    {
        "author": "吳潛",
        "paragraphs": [
            "不用憂他道路難，渾淪宇宙杳無端。",
            "齊腰若未能逃佛，滅迹何妨且棄官。",
            "節士挺身松柏比，田翁滿眼稻粱看。",
            "明年飽喫宣州飯，管取便便此腹胖。"
        ],
        "title": "三用喜雪韻呈同官諸丈不敢輟禁物之令也二首  其一",
        "id": "66c43bef-6ee6-43b0-9603-60fe04023f2a"
    },
    {
        "author": "吳潛",
        "paragraphs": [
            "光浮暗室不因虛，凍筆難呵且罷書。",
            "可是羞明宜夜後，何妨等伴到春初。",
            "累茵合念閭閻苦，返棹非於故舊疎。",
            "堪笑老禪功用狹，但能分食飼猨狙。"
        ],
        "title": "三用喜雪韻呈同官諸丈不敢輟禁物之令也二首  其二",
        "id": "9ed5a4e5-7051-481a-b0bb-40971f22e0ab"
    },
    {
        "author": "吳潛",
        "paragraphs": [
            "不數玄真與木難，也休翦綵綴林端。",
            "五車自有神朝闕，萬寶非因賈送官。",
            "老大已殘洄曲夢，推敲且作灞陵看。",
            "忍寒袖手青燈畔，解字閑書胖與胖。"
        ],
        "title": "四五用喜雪韻四首  其一",
        "id": "e18133bb-bc93-404b-970b-b458d45c34c3"
    },
    {
        "author": "吳潛",
        "paragraphs": [
            "富貴家家遣五虛，不須乞米效顔書。",
            "垢除與物重更始，朴散于今暫復初。",
            "狡兔迷藏罝謾設，游魚潛伏網應疎。",
            "此恩箇箇當沾被，莫逐林閒竊芋狙。"
        ],
        "title": "四五用喜雪韻四首  其二",
        "id": "676abf83-fb93-49c4-96a4-ca7dded2c5db"
    },
    {
        "author": "吳潛",
        "paragraphs": [
            "戰退妖狐是不難，飛毛散羽息爭端。",
            "甕眠但願爲逋客，靴沒何須慕大官。",
            "化化形形隨物付，平平坦坦與人看。",
            "閉門獨有袁夫子，窮餓難磨氣象胖。"
        ],
        "title": "四五用喜雪韻四首  其三",
        "id": "f6ebd1ab-e026-4a22-bf9a-ce51b7a375a4"
    },
    {
        "author": "吳潛",
        "paragraphs": [
            "覆蓋無分實與虛，太平有象史官書。",
            "園林底用誇末至，山水惟應訪遂初。",
            "潤到青蔬尤脆美，老添蒼檜更扶疎。",
            "是中廣莫天同大，□□何妨有傲狙。"
        ],
        "title": "四五用喜雪韻四首  其四",
        "id": "65899e1b-44b7-4d4d-bc54-7797c228fc21"
    },
    {
        "author": "吳潛",
        "paragraphs": [
            "白戰從來號令難，不知此令孰抽端。",
            "開倉自有齊相國，排戶何煩漢縣官。",
            "坐覺閻浮塵世隔，便同佛度化成看。",
            "遥思蘇武囚深窖，氣力雖微志自胖。"
        ],
        "title": "六用喜雪韻二首  其一",
        "id": "e935d909-27f3-4169-b641-e096c3311ae9"
    },
    {
        "author": "吳潛",
        "paragraphs": [
            "梵宮樓閣正橫虛，俯瞰平疇一幅書。",
            "宿鳥投林迷所自，野貛尋穴失其初。",
            "茅柴熟處功非細，榾柮燒來計未疎。",
            "回首少年觀校獵，忽飛一騎射山狙。"
        ],
        "title": "六用喜雪韻二首  其二",
        "id": "4fc5a0b9-d106-4d5d-9d51-d3294da0cd85"
    },
    {
        "author": "吳潛",
        "paragraphs": [
            "不持寸鐵事應難，何止空空竭兩端。",
            "遠麓遮藏山被檄，輕冰裁翦水能官。",
            "將梁兔苑瀛洲比，把蔡鶩池臺閣看。",
            "獨羨當年灰袋客，雪埋氣宇更充胖。"
        ],
        "title": "七八用喜雪韻四首  其一",
        "id": "f6d5c98a-9547-4195-a9d6-f0573771b877"
    },
    {
        "author": "吳潛",
        "paragraphs": [
            "鏖戰邪川正瞰虛，庚牌裹雪發軍書。",
            "光摇闕角更傳後，色眩觚稜月上初。",
            "大抵衣袽須早戒，莫教戶牖有時疎。",
            "喜聞庸蜀羣尨吠，辟易何分玃與狙。"
        ],
        "title": "七八用喜雪韻四首  其二",
        "id": "a2b422da-1768-4b82-9244-c9e4582655fe"
    },
    {
        "author": "吳潛",
        "paragraphs": [
            "也知天女散花難，束帛戔戔幾疋端。",
            "富貴何妨還白屋，繁華亦欲傲蒼官。",
            "梁山操裏聲愁聽，湘水圖中景喜看。",
            "爭似寒爐煨芋者，身心何處不休胖。"
        ],
        "title": "七八用喜雪韻四首  其三",
        "id": "dc6531a4-fbf8-4b45-a7c0-6664efe6463e"
    },
    {
        "author": "吳潛",
        "paragraphs": [
            "有年呈瑞厭孤虛，不用東封更獻書。",
            "雁背嚴凝能備預，鵲搜儲蓄善謀初。",
            "併衣左伯情何厚，穿履東方計莫疎。",
            "聞說山林皆凍合，徧狙無處覓雄狙。"
        ],
        "title": "七八用喜雪韻四首  其四",
        "id": "7adf17d2-026a-4360-b1ab-1f360cbf9f96"
    },
    {
        "author": "吳潛",
        "paragraphs": [
            "不用韓非騁說難，異同堅白謾多端。",
            "恍迷千界現梵國，駢集萬妃驅女官。",
            "要得彘生將罟沒，恐他鼉怪作城看。",
            "道人宴坐蒲團上，外景常如內景胖。"
        ],
        "title": "九十用喜雪韻四首  其一",
        "id": "ae80bcbd-6a0b-4f81-a486-0d1e5cf3fc6e"
    },
    {
        "author": "吳潛",
        "paragraphs": [
            "臘中三白瑞非虛，不慮無冰魯史書。",
            "薹長新蔬蒙賜後，根舒宿麥受恩初。",
            "憑陵敗絮寒能重，撲蔌斜窗曉漸疎。",
            "林杪窮猿應禁口，猢孫乞食向公狙。"
        ],
        "title": "九十用喜雪韻四首  其二",
        "id": "b7c94a9a-5e33-4670-89dc-c61a41bc6ca5"
    },
    {
        "author": "吳潛",
        "paragraphs": [
            "今歲鏖寒亦大難，裁裘製褐費無端。",
            "旋添酒興嫌工正，旁索詩材喜稗官。",
            "見晛未消亭午待，加霜更潔翌朝看。",
            "遥憐掃巷歡娛輩，大體何知小體胖。"
        ],
        "title": "九十用喜雪韻四首  其三",
        "id": "5dbbdc46-8c2a-4db7-a2e9-ecc7bfbfd066"
    },
    {
        "author": "吳潛",
        "paragraphs": [
            "陳年古屋瓦浮虛，穿漏時將被覆書。",
            "集謝曾陪上相後，映孫難忘秀才初。",
            "磚花似鏤多奇異，簷柱如排少闊疎。",
            "吏卒報衙天未曉，老身牽强類冠狙。"
        ],
        "title": "九十用喜雪韻四首  其四",
        "id": "980e81d7-7fbd-4451-bd71-a4232679ab82"
    },
    {
        "author": "吳潛",
        "paragraphs": [
            "水潑衾裘夜卧難，也休暖足喚端端。",
            "平生自是冰爲氏，此際何妨火紀官。",
            "無色圖從天地展，有聲畫與古今看。",
            "忽思十萬邊兵冷，膚體相關豈獨胖。"
        ],
        "title": "十一二用喜雪韻四首  其一",
        "id": "98a01132-4bdb-46ac-9245-6a0de241d877"
    },
    {
        "author": "吳潛",
        "paragraphs": [
            "片片穿帷解擣虛，夜明細字亦堪書。",
            "五車現瑞從今後，一尺呈祥復古初。",
            "暖室溫軒人起晏，遠坊窮巷客來疎。",
            "茅山見說黄精熟，山友迷蹤饜黠狙。"
        ],
        "title": "十一二用喜雪韻四首  其二",
        "id": "635544c5-14f9-445d-a232-c0028400ec14"
    },
    {
        "author": "吳潛",
        "paragraphs": [
            "長安貧者再炊難，臛肉蒼頭飫舌端。",
            "食雪自應還猛將，飲冰只合付清官。",
            "尚興塞外鳴弦想，賸欲江頭把釣看。",
            "只恐逢他吹鐵笛，骨寒股戰失吾胖。"
        ],
        "title": "十一二用喜雪韻四首  其三",
        "id": "c049d68e-cec7-46a1-804d-cdc144f3843e"
    },
    {
        "author": "吳潛",
        "paragraphs": [
            "只堪閉戶著潜虛，欲作遨頭畏簡書。",
            "乍密乍稀雲凍後，半融半落雨收初。",
            "封條正恐觀梅錯，漬穀猶疑學稼疎。",
            "却喜明朝春稅駕，氣甦𥜿𥜿與狙狙。"
        ],
        "title": "十一二用喜雪韻四首  其四",
        "id": "23917161-c0db-40e9-85d9-35f177673f1f"
    },
    {
        "author": "吳潛",
        "paragraphs": [
            "安西都護肯辭難，不怕亡胡起怨端。",
            "節義士知堪作使，神仙人豈戀爲官。",
            "寒肩此際如樓聳，眩眼當年似席看。",
            "百丈山中誰築室，是中非隘亦非胖。"
        ],
        "title": "十三四用喜雪韻四首  其一",
        "id": "2676f069-5bf1-4397-8515-26ed38c8bb51"
    },
    {
        "author": "吳潛",
        "paragraphs": [
            "瑞氣應纏牛女虛，坐令三白歷家書。",
            "竹寒不用歌周末，粟腐行將紀漢初。",
            "蟠際混同能廣大，方圓成就更通疎。",
            "狐猿夜半疑天曉，叫起攀林掛樹狙。"
        ],
        "title": "十三四用喜雪韻四首  其二",
        "id": "453f2d61-7112-4807-ae4b-6118c2adba1e"
    },
    {
        "author": "吳潛",
        "paragraphs": [
            "普博誰云仁道難，翦裁妙巧智之端。",
            "都將凡物換英物，盡欲熱官成冷官。",
            "色即是空隨手滅，恩生於害轉頭看。",
            "大千界裏毫光徹，稽首惟應禮屈胖。"
        ],
        "title": "十三四用喜雪韻四首  其三",
        "id": "cbd41dd4-ef3d-4d1d-bb7c-ad91a1a459d4"
    },
    {
        "author": "吳潛",
        "paragraphs": [
            "雪邊好景說涵虛，欲往從之掣簿書。",
            "王道平平須有象，皇風浩浩恐無初。",
            "舉遮正恐渠難耐，罷掃緣憂彼作疎。",
            "翠浪黄雲來歲事，已應癡望到毚狙。"
        ],
        "title": "十三四用喜雪韻四首  其四",
        "id": "b209e8ea-ffbb-439c-90df-5f700c250f66"
    },
    {
        "author": "吳潛",
        "paragraphs": [
            "南方一佛放圓光，散作閻浮薝蔔香。",
            "便把此花爲讚祝，更將何物獻休祥。",
            "建中聖主平平蕩，錫福明王簡簡穰。",
            "共喜太平今有象，新年好上萬年觴。"
        ],
        "title": "和史司直韻五首  其一",
        "id": "5a9c7bb2-85d0-4a3c-be96-e68f86f8c236"
    },
    {
        "author": "吳潛",
        "paragraphs": [
            "疑怪虛窗徹夜明，曉看積雪與階平。",
            "雖知樂歲無捐瘠，尚恐祁寒有怨情。",
            "天地渾淪方返朴，國家霈澤正哀惸。",
            "區區甚願祈三白，只怕人閒忌滿盈。"
        ],
        "title": "和史司直韻五首  其二",
        "id": "c748a1d2-a25b-48b7-bad1-9018de938056"
    },
    {
        "author": "吳潛",
        "paragraphs": [
            "滕翁只道老非才，不料窮冬雪壯哉。",
            "擬撥寒蔬尋早韭，試尋玉樹索寒梅。",
            "孤汀錯認鷀爲鷺，四野偏宜牟與來。",
            "聞說廣鞮西北走，將軍已自播州回。"
        ],
        "title": "和史司直韻五首  其三",
        "id": "29a11a87-d874-4eac-bc78-062ffe9ede91"
    },
    {
        "author": "吳潛",
        "paragraphs": [
            "空中萬鶴舞盤旋，飛向西天祇樹園。",
            "一幅繒綃包宇宙，連城珪璧委郊原。",
            "冰笳莫弄兩三曲，鐵甲猶聯百萬屯。",
            "痛癢不知惟党二，至今浪有姓名存。"
        ],
        "title": "和史司直韻五首  其四",
        "id": "ce611a96-f3dd-4cc1-9db3-ddf3ecae2856"
    },
    {
        "author": "吳潛",
        "paragraphs": [
            "世閒傳假不傳真，丞相可曾城換銀。",
            "巷掃他家難敵富，氅披之子未爲貧。",
            "也知東郡行春守，便作南溪釣雪人。",
            "指碔爲瑶慚興寄，恨無一縷引千鈞。"
        ],
        "title": "和史司直韻五首  其五",
        "id": "e1ed2109-0ffe-44cc-b150-eef99020debf"
    },
    {
        "author": "吳潛",
        "paragraphs": [
            "珠琲無煩費斗量，家家潑撒不珍藏。",
            "渾疑入臘梅花放，已卜來年稻顆香。",
            "萬感固知由氣類，一根元只自心秧。",
            "天憐老子憂民切，將變荒州作富穰。"
        ],
        "title": "和袁尚書韻",
        "id": "6930edfc-1d9f-4897-83cc-c967df313b85"
    },
    {
        "author": "吳潛",
        "paragraphs": [
            "寂喧相去幾由旬，禽戲何妨小屈伸。",
            "退步自應行步穩，識心安用捧心顰。",
            "又看桃板迎新歲，定是蒲輪訪舊人。",
            "粒粒金丹分二百，祝公丈六現金身。"
        ],
        "title": "同前",
        "id": "b6c1ed45-66ec-4f4c-b799-3f0aa4e2eefb"
    },
    {
        "author": "吳潛",
        "paragraphs": [
            "黑風吹海屑銀濤，莫辨秦瑰與楚瑶。",
            "煮水煎茶還我輩，竈煙文武火須調。"
        ],
        "title": "和趙知錄韻三首  其一",
        "id": "39a882b3-ca72-43fc-b48d-22ca0b0bffd0"
    },
    {
        "author": "吳潛",
        "paragraphs": [
            "甫能乞得六花飛，又要憂它褐與衣。",
            "爭似煙江漁釣侶，賣魚沽酒唱歌歸。"
        ],
        "title": "和趙知錄韻三首  其二",
        "id": "4f9d86d7-c440-427f-83d4-3b451d333577"
    },
    {
        "author": "吳潛",
        "paragraphs": [
            "造物從來害是恩，由他珪璧委千門。",
            "梅梢已露春消息，小向涵虛駐客軒。"
        ],
        "title": "和趙知錄韻三首  其三",
        "id": "c09f87cc-5338-46f9-bbfe-9b6ad1d2f78e"
    },
    {
        "author": "吳潛",
        "paragraphs": [
            "妖蜃吹城帀海濤，也疑瀛島産琨瑶。",
            "老滕解把真成妄，郢曲如今始再調。"
        ],
        "title": "再和趙知錄韻三首  其一",
        "id": "55cd2d80-be97-498c-ac8a-8560c3f60b8c"
    },
    {
        "author": "吳潛",
        "paragraphs": [
            "只道梅花已亂飛，何須點綴謝莊衣。",
            "獨欣凍死安西虜，載取狐巴馬上歸。"
        ],
        "title": "再和趙知錄韻三首  其二",
        "id": "3d66120e-c015-4c65-88d6-7448faa3fbe4"
    },
    {
        "author": "吳潛",
        "paragraphs": [
            "何煩洛令市私恩，有客甘貧自閉門。",
            "恰似明州前錄事，清高直可傲羲軒。"
        ],
        "title": "再和趙知錄韻三首  其三",
        "id": "689c17cf-bcd2-49a4-bfd6-6624db06e4d4"
    },
    {
        "author": "吳潛",
        "paragraphs": [
            "九折羊腸路險巇，險巇過了始平夷。",
            "風霜雨露無非教，菌槿椒蘭各有時。",
            "退步元來天地闊，捫心自是鬼神知。",
            "莫嫌載月舟如洗，贏得清名滿海涯。"
        ],
        "title": "餞趙物斛三首  其一",
        "id": "b43d7601-d80a-4762-86b0-1cf1e5d7591e"
    },
    {
        "author": "吳潛",
        "paragraphs": [
            "同寅兩載意何傾，不是人間兒女情。",
            "嫉惡吾方欠隠忍，鉏姦君亦太分明。",
            "是非烈日秋霜勁，利害浮埃抹電輕。",
            "臨別一言何所贈，做人須做十分成。"
        ],
        "title": "餞趙物斛三首  其二",
        "id": "43b6e7d9-619b-4434-9770-89968672c311"
    },
    {
        "author": "吳潛",
        "paragraphs": [
            "精義無窮在鄴籤，更須於易倍深拈。",
            "陽奇陰偶機難測，往屈來伸理可占。",
            "有謂宣尼夫乃佞，或云仲子烏能廉。",
            "聖賢言行多參考，美疢猶應用石砭。"
        ],
        "title": "餞趙物斛三首  其三",
        "id": "c91bfdba-c044-4939-9b34-69c99e8f592f"
    },
    {
        "author": "吳潛",
        "paragraphs": [
            "車水耕田正閔農，夜來好雨一犁通。",
            "相近可是須羣望，陟降元來即上穹。",
            "擊壤何曾知帝力，觀風誰與達天聰。",
            "見他東作思南墅，愁殺江南桑苧翁。"
        ],
        "title": "喜雨和趙右司",
        "id": "4ccdc4ba-dc77-4cf0-939f-9e277016fb65"
    },
    {
        "author": "吳潛",
        "paragraphs": [
            "六丁海面揭封回，天上屯雲撮得來。",
            "連月不曾聽澍雨，今年方始見轟雷。",
            "定知水畎移秧插，底用泥塗把穀栽。",
            "聞說君王勤露禱，固應妖魃不能災。"
        ],
        "title": "喜雨和史司直二首  其一",
        "id": "8bb64817-59f2-477c-a161-63721193c52d"
    },
    {
        "author": "吳潛",
        "paragraphs": [
            "簷溜終宵稍慰心，更須三日始爲霖。",
            "雲雷尚覺經綸狹，暑雨猶疑咨怨深。",
            "不假溟鯤能激水，何須垤鸛解知陰。",
            "回頭谷口耕樵侶，辜負盟言愧斷金。"
        ],
        "title": "喜雨和史司直二首  其二",
        "id": "3bed964d-885c-43cf-9b13-b10e2ba7802e"
    },
    {
        "author": "吳潛",
        "paragraphs": [
            "西風黄葉墮階前，秋思撩人已可憐。",
            "身漸衰來非一日，心都懶處是今年。",
            "愛憎毀譽何關我，消息盈虛要識天。",
            "六十四翁凡百足，只祈君相放歸田。"
        ],
        "title": "秋思一首寄方君遇",
        "id": "9aee8be2-8c61-4584-9b56-f5ed3c44a83d"
    },
    {
        "author": "吳潛",
        "paragraphs": [
            "今年快活好重陽，君相都俞盡主張。",
            "飛語不容輕點污，細書那更極揄揚。",
            "無風無雨稻粱熟，有酒有螯棖橘香。",
            "只待防冬平靜了，來春衣錦又還鄉。"
        ],
        "title": "寄丁丞相",
        "id": "dad2d937-142b-4bd7-84ef-118b036c4dd6"
    },
    {
        "author": "吳潛",
        "paragraphs": [
            "醜虜逋誅尚不庭，敢驅羊犬瞰邊城。",
            "滂沱無此十月雨，攘却過如百萬兵。",
            "狗帳縱氈淋易透，馬蹄雖澀滑難行。",
            "只願皇天相佑助，皇天佑助豈人情。"
        ],
        "title": "喜雨預卜淮寇之遁口占小詩呈同官",
        "id": "970f8647-09b4-4b4a-9848-c84b245faea2"
    },
    {
        "author": "吳潛",
        "paragraphs": [
            "犂掃終當盡穴庭，將軍夫豈但嬰城。",
            "何妨水潦威曹賊，應以風聲懾晉兵。",
            "中立運籌飛凱奏，昌黎吮筆草歌行。",
            "開年東作吾何在，野老相携話故情。"
        ],
        "title": "景回兄和篇甚佳信筆再用韻",
        "id": "8de02f51-47b6-42df-a1f4-ad00f23d5806"
    },
    {
        "author": "吳潛",
        "paragraphs": [
            "佛貍索死離龍庭，堪笑披猖欲背城。",
            "釜爲水懸憂後爨，弓因雨弱失長兵。",
            "突三千人如電掃，誅兩萬戶若風行。",
            "又報廣南騰露布，太平從此慰皇情。"
        ],
        "title": "昨日連晝夜之雨尤可喜再用前韻",
        "id": "f66b7051-5d2f-408f-a44a-803eab8ca6d9"
    },
    {
        "author": "吳潛",
        "paragraphs": [
            "夷狄爲陰中國陽，豈容羊犬更鴟張。",
            "捷書一紙來從廣，凱奏連旗至自揚。",
            "盡瘁元臣食放箸，偷安老守寢凝香。",
            "但憐此土非吾土，歲晚天寒憶故鄉。"
        ],
        "title": "和丁丞相",
        "id": "9610745b-9ea3-4cba-a7a6-dba84b060691"
    },
    {
        "author": "吳潛",
        "paragraphs": [
            "小借園林一餉閒，相携送客上天關。",
            "頺齡晚歲淒涼裏，今日明朝聚散閒。",
            "極目煙雲方渺渺，滿蹊桃李正斑斑。",
            "老來尚被冠裳縛，坐對漁舟亦厚顔。"
        ],
        "title": "和惠檢閲送胡計院韻",
        "id": "be2fb377-da1e-4aee-8e0b-88bc4a067b39"
    },
    {
        "author": "吳潛",
        "paragraphs": [
            "今年花信已成空，白白紅紅苦雨中。",
            "老境摧頹春更好，愁城高聳酒難攻。",
            "一生當號知非子，萬事都歸亡是公。",
            "巴得新晴天亦笑，東風吹夢過江東。"
        ],
        "title": "行小圃偶成唐律呈直翁自昭叔夏",
        "id": "8362f295-89af-43e6-8cd0-57e0a2ff7b9a"
    },
    {
        "author": "吳潛",
        "paragraphs": [
            "老子誰知密度關，却支筇杖訪荒園。",
            "故應我輩鍾情別，佳話真堪詔子孫。"
        ],
        "title": "和劉右司見寄六絕一律  其一",
        "id": "6980b510-aba0-41ae-a376-6e9e53afcd82"
    },
    {
        "author": "吳潛",
        "paragraphs": [
            "撩我歸心更欲歸，綠英已是換紅菲。",
            "分明不似高空鳥，無弋無矰到處飛。"
        ],
        "title": "和劉右司見寄六絕一律  其二",
        "id": "c496c34a-6501-4711-bf3b-64ce628297d4"
    },
    {
        "author": "吳潛",
        "paragraphs": [
            "鵲絆晴絲柳絮乾，金沙玉李鬭開顔。",
            "此時此景此中意，付與仙翁一餉閒。"
        ],
        "title": "和劉右司見寄六絕一律  其三",
        "id": "0e9f6400-bdc9-4847-9401-d34b4f1bd11e"
    },
    {
        "author": "吳潛",
        "paragraphs": [
            "酴醾萬玉吐幽香，芍藥千紅護綠裳。",
            "好景只供人借看，尋思百計是歸强。"
        ],
        "title": "和劉右司見寄六絕一律  其四",
        "id": "44295f56-574e-47e5-9567-77fa667e93c4"
    },
    {
        "author": "吳潛",
        "paragraphs": [
            "小兒亦解挽公留，知有人閒第一流。",
            "老我相思無盡藏，臨風一日幾搔頭。"
        ],
        "title": "和劉右司見寄六絕一律  其五",
        "id": "6c3ce87e-2581-4134-87fb-d08adc584d95"
    },
    {
        "author": "吳潛",
        "paragraphs": [
            "愁來只是向無何，浮聖沈賢共一波。",
            "若見江南煙釣侶，寄言好與曬漁蓑。"
        ],
        "title": "和劉右司見寄六絕一律  其六",
        "id": "bb8cbff6-b266-435a-aa71-4f4f90998a97"
    },
    {
        "author": "吳潛",
        "paragraphs": [
            "我家碧雲畔，中有最高亭。",
            "閲世已頭白，看山猶眼青。",
            "誰能環北轍，那更徙南溟。",
            "歸計天須許，煩占處士星。"
        ],
        "title": "和劉右司見寄六絕一律  其七",
        "id": "a1f9fb8b-a06e-443b-860f-eac027ea5519"
    },
    {
        "author": "吳潛",
        "paragraphs": [
            "門戶喜方興，送兒五馬行。",
            "君恩天樣大，家法水能清。",
            "但務平平政，何須赫赫名。",
            "也休扳汝父，皂白太分明。"
        ],
        "title": "送十二知軍領郡澄江二首  其一",
        "id": "80880202-ade5-4b83-a473-641141db00ef"
    },
    {
        "author": "吳潛",
        "paragraphs": [
            "老父如汝年，監州尚折旋。",
            "後生何聞望，小郡亦藩宣。",
            "申浦秋潮落，君山暮靄連。",
            "菊時吾去此，訪汝擊羣鮮。"
        ],
        "title": "送十二知軍領郡澄江二首  其二",
        "id": "a1aa9de2-2e02-464f-bc0d-d22cc6ea87c9"
    },
    {
        "author": "吳潛",
        "paragraphs": [
            "韙軒吾石友，相從三十年。",
            "舌本多文獻，胸笥皆簡編。",
            "脊梁硬於鐵，雖貧不言錢。",
            "古井波愈靜，老榦骨尤堅。",
            "眨眼七十翁，酡顔映銀髯。",
            "辭我歸舊隠，從此將終焉。",
            "我懷雖惻楚，君意難棄捐。",
            "顧我亦歲徂，華髮蒙其顛。",
            "君王念帷蓋，高車會當懸。",
            "爾汝一蘧廬，日月雙彈圓。",
            "合離與聚散，暮景必復然。",
            "以茲强排遣，送君鄞水邊。",
            "空江漲夏潦，遠山生夕煙。",
            "野鳥投林飛，漁舟衝浦還。",
            "萬物各有適，人生且隨緣。",
            "江東企西浙，道里無半千。",
            "幸及身强健，尚可相周旋。",
            "所愧韓魏公，不能官老泉。"
        ],
        "title": "古風一首送常明仲還里社",
        "id": "e3c3f86f-002f-45e3-ae03-507c84085e0b"
    },
    {
        "author": "吳潛",
        "paragraphs": [
            "韙軒從此入山深，阿阮同途反奮岑。",
            "老大分携朋友意，死生契闊弟兄心。",
            "碧雲悵望家千里，白髮瓢零酒一斟。",
            "歲晚情懷易感觸，不堪衰淚忽霑襟。"
        ],
        "title": "明仲小姪歸江浙餞之西渡有感二首  其一",
        "id": "5a0f6f29-d99f-4775-a7a5-87c062274846"
    },
    {
        "author": "吳潛",
        "paragraphs": [
            "宿秧青碧穉秧黄，長葉抽苗勢已張。",
            "田就再耘秋有準，水收積潦旱無傷。",
            "老牛引犢挨籬卧，新燕將雛貼水翔。",
            "一壑一邱吾亦有，誰憐留滯尚他鄉。"
        ],
        "title": "明仲小姪歸江浙餞之西渡有感二首  其二",
        "id": "6f59c641-bab6-49a1-a602-b230350d16c2"
    },
    {
        "author": "吳潛",
        "paragraphs": [
            "煙靄晚將合，湖山景致嘉。",
            "誰爲千里別，客負一年花。",
            "心事違春事，年華上鬢華。",
            "扁舟何日發，回首水雲賒。"
        ],
        "title": "餞鄭宗丞",
        "id": "1eddde9c-c017-42cb-aa95-9da59e2ca89e"
    },
    {
        "author": "吳潛",
        "paragraphs": [
            "慧公幻出一齋堂，巨棟危梁壓十方。",
            "更有心堂無量闊，闊中別有好思量。"
        ],
        "title": "天寧長老新齋堂請轉語",
        "id": "08029834-3f4f-46bf-b065-f64efb2e21a5"
    },
    {
        "author": "吳潛",
        "paragraphs": [
            "牛背牽來一牧兒，要從古道去揚輝。",
            "莫學當年隻履客，無人秋采却西歸。"
        ],
        "title": "因藏主持此稽首諸山如有小小寺院保明出世",
        "id": "ff556644-5f70-44b4-8e43-596b67ea276f"
    },
    {
        "author": "吳潛",
        "paragraphs": [
            "無流無派亦無源，糲食充饑衲禦寒。",
            "直下承當直下了，有何佛祖有何傳。"
        ],
        "title": "代爲大川重說偈言",
        "id": "8bbc1766-b71f-484b-8aef-5a296796c945"
    },
    {
        "author": "吳潛",
        "paragraphs": [
            "黄連甜兮甘草苦，這些滋味許誰知。",
            "宰官具足端嚴相，畢竟元無病可醫。"
        ],
        "title": "僧若珪求短偈",
        "id": "8c56bfa7-6ed9-4cc3-a112-1918a3d6c6e2"
    },
    {
        "author": "吳潛",
        "paragraphs": [
            "聞師遭遇善知識，布衲時聞羅綺香。",
            "照管爲他眼景轉，投胎託舍沒思量。"
        ],
        "title": "山偈寄無聲老師",
        "id": "3e7c3ac7-9b94-49cd-8611-8450133f95c8"
    },
    {
        "author": "吳潛",
        "paragraphs": [
            "傳語當年白侍郎，住行坐卧只尋常。",
            "須彌山子才翻却，便是人天大法王。"
        ],
        "title": "又山偈就寄善知識",
        "id": "cb4255af-f2d2-4be3-8f30-be25c8965e5e"
    },
    {
        "author": "吳潛",
        "paragraphs": [
            "人生浮脆若菰蒲，四十年前此丈夫。",
            "擬向西湖酹孤魄，想應風月易招呼。"
        ],
        "tags": [
            "西湖"
        ],
        "title": "題暗香疏影詞後用潘德久贈姜白石韻",
        "id": "0c3f7785-e4be-4576-a829-f61aa504348d"
    },
    {
        "author": "吳潛",
        "paragraphs": [
            "舊雨連今雨，南鳩喚北鳩。",
            "聲聲腸寸斷，點點淚交流。",
            "歷耳風來處，凝眸天盡頭。",
            "衷情如此苦，造物亦憐不。"
        ],
        "title": "苦雨吟十首呈同官諸丈  其一",
        "id": "56cc5341-3751-4e5e-a860-ab50b36606c8"
    },
    {
        "author": "吳潛",
        "paragraphs": [
            "自春爰及夏，多雨少曾晴。",
            "積壓兼旬潦，瀰漫四澤盈。",
            "穉苗憂冒沒，矮岸恐頹傾。",
            "急遣洪賓佐，代余省爾氓。"
        ],
        "title": "苦雨吟十首呈同官諸丈  其二",
        "id": "2547b4f2-2a3c-46a8-995a-6c56b50a8d8e"
    },
    {
        "author": "吳潛",
        "paragraphs": [
            "洪穴隄凡九，泄水注之江。",
            "荷鍤來如織，奔湍去若撞。",
            "雨聲雖斷續，潦勢已賓降。",
            "想見魚秧泛，沙汀白鳥雙。"
        ],
        "title": "苦雨吟十首呈同官諸丈  其三",
        "id": "ae36d3f5-8f10-4ea1-a4d0-8d360941f448"
    },
    {
        "author": "吳潛",
        "paragraphs": [
            "早晚遣長鬚，行田西北隅。",
            "稻禾都旺否，廬舍莫淹無。",
            "高仰爲何碶，低漥是某都。",
            "水痕如退落，分寸要相符。"
        ],
        "title": "苦雨吟十首呈同官諸丈  其四",
        "id": "9037e774-ee98-4cf9-9fbc-432a0b44cc4b"
    },
    {
        "author": "吳潛",
        "paragraphs": [
            "正直三神列，慈悲一佛尊。",
            "須知真實念，是謂吉祥門。",
            "巨浸旋歸壑，頑雲漸散屯。",
            "更憑驅日馭，揮霍照乾坤。"
        ],
        "title": "苦雨吟十首呈同官諸丈  其五",
        "id": "cce608a5-d068-4ecd-8b82-339fd53ceff7"
    },
    {
        "author": "吳潛",
        "paragraphs": [
            "田官决水歸，喜若潰重圍。",
            "晚種禾頭出，新耘稻本肥。",
            "已如雲氣勃，只恨日光稀。",
            "安得驅夸父，搪開萬里輝。"
        ],
        "title": "苦雨吟十首呈同官諸丈  其六",
        "id": "8522d53e-1a7b-4b50-86f1-bb43f9edfbd9"
    },
    {
        "author": "吳潛",
        "paragraphs": [
            "海鄉多下田，潢潦易纏綿。",
            "雲脚晚希露，天心朝望穿。",
            "壤蚯方惡出，穴蟻又憂遷。",
            "翻覆陰晴證，愁腸日幾旋。"
        ],
        "title": "苦雨吟十首呈同官諸丈  其七",
        "id": "a8c4b4f8-8720-43b6-b149-2b5fc27009dd"
    },
    {
        "author": "吳潛",
        "paragraphs": [
            "連朝雨水淹，燕寢似窮閻。",
            "無處可就燥，何時得附炎。",
            "頻占季主卦，屢乞鮑君籤。",
            "千里人知否，心香日夜添。"
        ],
        "title": "苦雨吟十首呈同官諸丈  其八",
        "id": "3ec11f80-32de-4866-8709-5079c214c594"
    },
    {
        "author": "吳潛",
        "paragraphs": [
            "五鼓立中庭，疎星一二明。",
            "轉頭雲復合，移步雨還傾。",
            "感召雖人事，怨咨柰物情。",
            "號空猶未應，隠痛痛無聲。"
        ],
        "title": "苦雨吟十首呈同官諸丈  其九",
        "id": "8c93b72c-eb81-4f6d-a0e3-63d23502c8e7"
    },
    {
        "author": "吳潛",
        "paragraphs": [
            "老守最憂農，往來思慮忡。",
            "半時半刻裏，一飯一茶中。",
            "饑溺真猶己，恫{疒眾}在厥躬。",
            "天高元聽下，一念豈難通。"
        ],
        "title": "苦雨吟十首呈同官諸丈  其一○",
        "id": "0f6fe86b-b0a3-4229-a8de-dfcacae6222a"
    },
    {
        "author": "吳潛",
        "paragraphs": [
            "樂天何愛詠，堯夫非好吟。",
            "愧乏康濟術，粗懷饑溺心。",
            "彌旬雨翻屋，耄倪泣蒼䫒。",
            "微臣職芻牧，癢痛入肌深。",
            "行若負刺芒，坐如隠氈鍼。",
            "再拜告神明，寸心秉堅金。",
            "蠲租還已債，議獄并弛刑。",
            "但求講實政，何暇競虛名。",
            "天威咫尺臨，昏翳忽開明。",
            "宿苗既豐碩，穉秧靡飄淫。",
            "阿香亦效靈，排陰吐洪音。",
            "推出太陽輝，天外旋收聲。",
            "老守寬近憂，濁醪呼客斟。",
            "客有勸翁歸，前身豈傅霖。"
        ],
        "title": "久雨喜晴檢閲計院紀以舂容之篇敬用韻爲謝",
        "id": "5823491d-4335-4815-a1d9-da306e97c77f"
    },
    {
        "author": "吳潛",
        "paragraphs": [
            "倦聽衙官報兩衙，出門山水即吾家。",
            "淺深碧綠湖田稻，濃淡紅黄野岸花。",
            "草草人生知有限，悠悠客恨自無涯。",
            "凉颸特爲驅袢暑，白鳥青天萬里賒。"
        ],
        "title": "賡劉自昭出郊佳什",
        "id": "1e7244db-0da9-4caa-a591-d4c3c1647054"
    },
    {
        "author": "吳潛",
        "paragraphs": [
            "聊驅小隊出郊圻，天遣凉風却午曦。",
            "雨脚似披千疋練，山容如障數層帷。",
            "並岸低疇苗頷長，近坡高隴稻頭垂。",
            "因他景物思吾土，還是黄雞白酒時。"
        ],
        "title": "出郊偶賦",
        "id": "37cce327-2223-4513-ad61-a2caa9c3f936"
    },
    {
        "author": "吳潛",
        "paragraphs": [
            "小隊旌旗西郭頭，筍輿緩步看農疇。",
            "十分田有九分闢，今歲人無去歲憂。",
            "貼水新秧頭欲起，連雲宿麥頷都收。",
            "天憐老子勤民瘼，賜與豐年不待求。"
        ],
        "title": "高橋舟中二首  其一",
        "id": "8aec6bc9-2c31-4e7c-a754-2e1b3ced0c5a"
    },
    {
        "author": "吳潛",
        "paragraphs": [
            "小麥青青大麥黄，海鄉風物亦江鄉。",
            "籃鋪蠶種提歸急，肩夯牛犂出去忙。",
            "春漲半篙波瀲灩，曉山一带色微茫。",
            "東風客子思歸切，不待啼鵑也斷腸。"
        ],
        "title": "高橋舟中二首  其二",
        "id": "b2449c6d-9d2c-48b7-9f54-bda5b289d5c6"
    },
    {
        "author": "吳潛",
        "paragraphs": [
            "不禁歸夢五更長，出見寬閑若故鄉。",
            "天外慘舒雲黑白，隴頭大小麥青黄。",
            "水雖四澤無蘆葦，地不多山少柘桑。",
            "却有一般堪愛賞，虬髯老檜鬰蒼蒼。"
        ],
        "title": "水雲鄉和制機劉自昭韻三首  其一",
        "id": "c238a42c-11f0-4239-9550-c0cc5e47394f"
    },
    {
        "author": "吳潛",
        "paragraphs": [
            "問君身世欲如何，付與漁翁欵乃歌。",
            "未酩酊時須酩酊，得磨駝處且磨駝。",
            "聲名草木知誰是，功業旂常在古多。",
            "百尺危樓聊弔往，薰風首夏正清和。"
        ],
        "title": "水雲鄉和制機劉自昭韻三首  其二",
        "id": "f8cfa756-f9f4-4ed5-b616-9d3c92884eb7"
    },
    {
        "author": "吳潛",
        "paragraphs": [
            "水高只合汎歸舟，老大何須說壯猷。",
            "樂事尚堪葵麥候，豐年已兆黍禾秋。",
            "西曹久負平平考，東郡今稱上上州。",
            "不待子規相勸督，衰翁何止四宜休。"
        ],
        "title": "水雲鄉和制機劉自昭韻三首  其三",
        "id": "51736e08-15b8-4fee-a399-b6100a4570c8"
    },
    {
        "author": "吳潛",
        "paragraphs": [
            "插種如雲四月頭，代他田畯閲耕疇。",
            "意行不敢煩君重，詩到偏能寫我憂。",
            "占穀喜看連歲熟，麗琛聞說十分收。",
            "各家官事隨宜了，尊酒相過莫外求。"
        ],
        "title": "和謝惠計院二首  其一",
        "id": "cb8cb6b5-4321-454d-8bd9-7ecd48c6ce2b"
    },
    {
        "author": "吳潛",
        "paragraphs": [
            "千林新綠褪萎黄，人在它鄉某水鄉。",
            "白鳥閑閑疑冷看，蒼鷹擾擾正乾忙。",
            "阿婆塗抹情何在，老子瞢騰視已茫。",
            "二頃良田元不欠，一聲布穀斷人腸。"
        ],
        "title": "和謝惠計院二首  其二",
        "id": "0da9abc8-f93a-4a2f-be2d-e7d907f46d71"
    },
    {
        "author": "吳潛",
        "paragraphs": [
            "春來物物攪愁腸，排遣惟應闖醉鄉。",
            "無柰督郵風味惡，桃花流水願分嘗。"
        ],
        "title": "寄樗寮張寺丞",
        "id": "640fdcb6-357d-4d6d-b41e-fb018b0f47a3"
    },
    {
        "author": "吳潛",
        "paragraphs": [
            "孝娥何意要垂名，重在天倫一命輕。",
            "若訂漢家彤史傳，淳于公女尚偷生。"
        ],
        "title": "舟檥娥祠敬留二絕  其一",
        "id": "82a68127-e715-4bc0-8d8c-33bbc45bc752"
    },
    {
        "author": "吳潛",
        "paragraphs": [
            "雖然墟墓一拳土，泰華衡常未必侔。",
            "感動行人忠孝淚，滄江不斷水東流。"
        ],
        "title": "舟檥娥祠敬留二絕  其二",
        "id": "1c6974e9-4a30-40a2-ade4-b77d1a758f3f"
    },
    {
        "author": "吳潛",
        "paragraphs": [
            "年來戶外故人疎，慚愧新詞解起予。",
            "賀監本家明與越，扁舟來訪問何如。"
        ],
        "title": "口占酬翁處靜",
        "id": "1d017102-d230-4793-abde-27c3942bfafb"
    },
    {
        "author": "吳潛",
        "paragraphs": [
            "彈指江湖三十年，淋漓舊墨尚依然。",
            "人生未必堅如紙，心事淒涼雪滿顛。"
        ],
        "title": "君異鄭兄出示舊詩蓋紹定初所信筆也俛仰三十年矣戲成口占復歸之",
        "id": "ccf6ddb9-c5b1-48ae-8af1-efffcfbd9d61"
    },
    {
        "author": "吳潛",
        "paragraphs": [
            "黄蘂檀心襯綠衣，細成棋架四方齊。",
            "只緣鼻孔撩天去，特遣清香起自低。"
        ],
        "title": "和翁處靜賦木香",
        "id": "46a9d101-7e95-41cd-a79f-317f99012932"
    },
    {
        "author": "吳潛",
        "paragraphs": [
            "烏{禾散}新春玉粒堆，齊頭{禾畕}{禾散}又相催。",
            "高田猶怕來秋旱，上界俄聞發水雷。",
            "幾日雲車停野外，今宵雨旆入城來。",
            "須臾簷溜如奔峽，枕上吟哦一快哉。"
        ],
        "title": "喜雨二解  其一",
        "id": "5a2d2c66-419c-4f09-bfac-269e6cf536ef"
    },
    {
        "author": "吳潛",
        "paragraphs": [
            "須知造化自心生，風雨雲雷特踐形。",
            "人在兩閒元有事，天於萬類豈無情。",
            "焦枯蒙潤物蘇醒，昏悶得凉身泰平。",
            "昨夜桃笙時便背，定應收捲向金莖。"
        ],
        "title": "喜雨二解  其二",
        "id": "4216d6ab-174b-435f-baab-50e508d5947c"
    },
    {
        "author": "吳潛",
        "paragraphs": [
            "見說瓊樓忒煞寒，雲衣特地護霄端。",
            "也應齒髮十分老，自是嫦娥一笑難。",
            "此夜不妨留客醉，明年未卜共誰看。",
            "歸與丘壑無窮趣，何惜相從樂且盤。"
        ],
        "title": "中秋無月和曾儀吉制幹",
        "id": "1bfec85e-c5fe-4072-a177-1b18a8807285"
    },
    {
        "author": "吳潛",
        "paragraphs": [
            "荆溪惠子鬢鬅鬙，義理鑽研到粹精。",
            "允以名堂由意實，漫云從仕但心亨。",
            "一窗春草無窮意，四壁秋蛩不斷聲。",
            "若向此中能領會，始知持敬造存誠。"
        ],
        "title": "賦惠計院允堂",
        "id": "8b607488-e179-474f-99ba-11eb8ab82c2e"
    },
    {
        "author": "吳潛",
        "paragraphs": [
            "乾坤正氣清且勁，長挾春風作襟韻。",
            "不惟散滿詩人脾，還入靈根茁苕穎。",
            "顧山仙人曇滯家，带春蒐摘黄金芽。",
            "擣碎雲英琢蒼璧，旋瀉玉瓷浮白花。",
            "半甌和露沾喉吻，甘潤遶肌香貫頂。",
            "孔光賢處不脂韋，長孺直時無苦梗。",
            "平生腐儒湯餠腸，不堪八餠分頭綱。",
            "多君鄉味裹將送，謂我詩情應得嘗。",
            "分無蛾眉捧玉椀，亦乏撐腸五千卷。",
            "活火新泉點啜來，儼若少陽人覿面。",
            "飲散登臺嗅老香，却憶家山菊徑荒。",
            "明朝便作玉川子，兩腋乘風歸故鄉。"
        ],
        "title": "謝惠計院分餉新茶",
        "id": "76d6dae5-e040-40af-81a4-34fc09dbcf2b"
    },
    {
        "author": "吳潛",
        "paragraphs": [
            "手中拍板袖中槌，贏得逢場弄一回。",
            "寄語無門開道者，挑包便好出山來。"
        ],
        "title": "示慧開禪師頌二首  其一",
        "id": "d65ac054-df08-42ec-9319-beb98d93ba9f"
    },
    {
        "author": "吳潛",
        "paragraphs": [
            "黑山心歷歷，金殿口巴巴。",
            "不因漁父引，怎得見波查。"
        ],
        "title": "示慧開禪師頌二首  其二",
        "id": "62dd9499-2345-4366-899c-bd1db35fb368"
    },
    {
        "author": "吳潛",
        "paragraphs": [
            "編茅爲屋竹爲椽，屋上青山屋下泉。",
            "半掩柴門人不見，老牛將犢伴籬眠。"
        ],
        "title": "竹",
        "id": "93f86e5c-5998-4c98-83bb-2fea65f13ab8"
    },
    {
        "author": "吳潛",
        "paragraphs": [
            "聖主垂衣坐九重，不才假守勸農功。",
            "周家永命由忠厚，湯后存心在困窮。",
            "安得田租成歲減，且將人事兆年豐。",
            "守宰監州民最近，相期清白紹家風。"
        ],
        "title": "真如勸農二首  其一",
        "id": "c246ec3e-c8ee-47b9-99a1-77111bfadd2e"
    },
    {
        "author": "吳潛",
        "paragraphs": [
            "百尺高橋鎮古丘，乘閒莫惜小夷猶。",
            "新楊受日春無際，宿麥翻雲歲有瘳。",
            "鷹隼圖南天外意，江山遶北望中愁。",
            "世事難知人易老，一杯聊復寄沈浮。"
        ],
        "title": "真如勸農二首  其二",
        "id": "c4b51233-650a-4410-9d44-68cff9ac19f7"
    },
    {
        "author": "吳潛",
        "paragraphs": [
            "伶仃七十翁，間關四千里。",
            "縱非烟瘴窟，自無逃生理。",
            "去年三伏中，葉舟遡梅水。",
            "燥風扇烈日，熱喘乘毒氣。",
            "盤回七十灘，顛頓常驚悸。",
            "肌體若分裂，肝腸如擣碎。",
            "支持達循州，荒凉一墟市。",
            "託迹貢士闈，古屋已頹圮。",
            "地濕暗流泉，風雨上不庇。",
            "蛇鼠相交羅，螻蟈聲怪異。",
            "短垣逼閭閻，簷楹接尺咫。",
            "凡民多死喪，哭聲常四起。",
            "妻或哭其夫，父或哭其子。",
            "爾哭我傷懷，傷懷那可止。",
            "悲愁復悲愁，憔悴更憔悴。",
            "陰陽寇乘之，不覺入腠理。",
            "雙足先蹣跚，兩股更重膇。",
            "擁腫大如椽，何止患蹠盭。",
            "淫邪復入腹，喘促妨卧寐。",
            "脾神與食仇，入口即嘔噦。",
            "膏肓勢日危，和扁何爲計。",
            "人生固有終，蓋棺亦旋已。",
            "長兒在道塗，不及見吾斃。",
            "老妻對我啼，數僕環雪涕。",
            "緜蕞斂形骸，安能備喪禮。",
            "孤柩倚中堂，几筵聊復爾。",
            "骨肉遠不知，鄰里各相慰。",
            "相慰亦何言，眼眼自相視。",
            "龍川水泱泱，敖山雲委委。",
            "雲飛何處歸，水流何處止。",
            "悠悠旅中魂，雲水兩迢遞。",
            "朝廷有至仁，歸骨或可覬。",
            "魂兮早還家，毋作異鄉鬼。"
        ],
        "title": "謝世詩",
        "id": "ba8a0cae-3701-4025-9834-7dfce62ebe33"
    },
    {
        "author": "吳潛",
        "paragraphs": [
            "仙人藥苗化爲魚，身雖纖細味豐腴。",
            "土人涉溪如採荇，以布爲網猶恐疏。",
            "不比吳王耽嗜鱠，松江千古留腥滓。",
            "好似春茶槍與旗，俯視銀條不足數。",
            "人生所樂在家鄉，何必定食河之魴。",
            "琴高仙游不可躡，自向崑崙朝玉皇。",
            "玉皇一笑倚天末，乞與五湖任囊括。",
            "扁舟煙雨歸去來，卧聽魚槎聲濊濊。"
        ],
        "title": "和人賦琴高魚",
        "id": "1c4ed172-0101-4fa8-91da-a2db35f744b1"
    },
    {
        "author": "吳潛",
        "paragraphs": [
            "擬續宣城志，難忘令尹賢。",
            "庭空無獄訟，齋靜有詩篇。",
            "心似秋雲遠，政如霜月懸。",
            "活人最多處，饑歲作豐年。"
        ],
        "title": "送林明府",
        "id": "05880984-d93e-4f34-b6c4-b0a8ae6de75a"
    },
    {
        "author": "吳潛",
        "paragraphs": [
            "塵裏光陰夢裏殘，西湖莫厭白時看。",
            "落花飛絮將春去，斷雨零雲入暮寒。",
            "白髮催人愁遠道，青山笑我戀微官。",
            "浮生要足何緣足，枝上鷦鷯儘自安。"
        ],
        "tags": [
            "西湖"
        ],
        "title": "泛湖次韵",
        "id": "5d73fd0a-690a-482c-8773-c38f32304f9f"
    },
    {
        "author": "吳潛",
        "paragraphs": [
            "仙遊杳不極，山夕景獨殊。",
            "丹氣發空翠，天燈照連珠。",
            "下有神之宅，何年託蓬壺。",
            "想爭隋氏鹿，赫赫雄萬夫。",
            "提劍起草莽，搴旗護枌榆。",
            "奇功未盡賞，靈異終弗渝。",
            "祝釐賽田畯，撫節降楚巫。",
            "羽人孰可仍，我亦懷英圖。",
            "芬薌乍成霧，盃珓若合符。",
            "歌此謝冥貺，送迎神以娛。"
        ],
        "title": "太平仙游山神祠",
        "id": "fea79b75-67d3-4367-b048-30424b7adcd2"
    },
    {
        "author": "吳潛",
        "paragraphs": [
            "荒城十載路重經，暫艤扁舟坐驛亭。",
            "春到梅花何處白，雪晴山色向人青。",
            "驚心家遠書難寄，迎面風寒酒易醒。",
            "莫憶牽衣兒女態，曉猿夜鶴笑林扃。"
        ],
        "title": "邳州",
        "id": "4156ace5-1d03-44e4-adaa-323b5b813ce2"
    },
    {
        "author": "吳潛",
        "paragraphs": [
            "潮痕初漲沒汀沙，隔岸青帘認酒家。",
            "要識江鄉春事晚，東風吹盡野棠花。"
        ],
        "title": "龍溪道中",
        "id": "970b7bc3-4a05-496a-a3a5-da61f160c879"
    },
    {
        "author": "吳潛",
        "paragraphs": [
            "萬雉參差雲霧開，四千里外客重來。",
            "平岡日出車牛喘，古道塵飛驛騎回。",
            "白玉至今傳楚璞，黄金自古說燕臺。",
            "高樓紅旆應如昨，莫遣新盃到酒盃。"
        ],
        "title": "通州道中",
        "id": "7f184411-8f9b-4f38-802c-669f64af2880"
    },
    {
        "author": "吳潛",
        "paragraphs": [
            "盡日西風捲地狂，只堪吹雁過瀟湘。",
            "黄沙萬里暮天遠，白水一杯秋井香。",
            "楊柳年年人老大，江山處處客淒涼。",
            "朅來無限興亡事，淚落淮南古戰場。"
        ],
        "title": "平山堂",
        "id": "68e7e479-0b71-4e24-a8a4-09d8588ff0fa"
    },
    {
        "author": "吳潛",
        "paragraphs": [
            "歲晏謝紛務，掩關慕幽居。",
            "於道良未親，養真聊自娛。",
            "孰謂雙彥來，南征千里餘。",
            "忻然肯相過，脩贄期讀居。",
            "媿無一日長，幸與斯文俱。",
            "溫溫石中玉，皎皎淵底珠。",
            "至瑶豈易求，欲速非良圖。",
            "雨餘浮新綠，風暖勾萌舒。",
            "閒齋對泮水，感物懷倚閭。",
            "即此悟明德，遠遊竟何如。"
        ],
        "title": "送魏時中胡才卿還城",
        "id": "7acd0cf0-6204-4d17-90e0-4dfd20551bab"
    },
    {
        "author": "吳潛",
        "paragraphs": [
            "股肱十載竭丹心，諫草雖多禍亦深。",
            "補衮每思期仲甫，殺人未必是曾參。",
            "氈裘浩蕩紅塵滿，風雨淒涼紫殿陰。",
            "遥望諸陵荒草隔，不堪老淚灑衣襟。"
        ],
        "title": "謝世詩二首  其一",
        "id": "daad4737-7398-467c-be34-d199465a455c"
    },
    {
        "author": "吳潛",
        "paragraphs": [
            "邊馬南來動北風，屢陳長策矢孤忠。",
            "群豺橫暴嘉謀遏，儀鳳高飛事業空。",
            "愁恨暗消榕樹綠，寸心漫擬荔枝紅。",
            "欲知千載英雄氣，盡在風雷一夜中。"
        ],
        "title": "謝世詩二首  其二",
        "id": "fea80f2b-e79c-417b-bbb9-a5057e2d1d9e"
    },
    {
        "author": "吳潛",
        "paragraphs": [
            "故園芳事無人管，到處梅花動客情。"
        ],
        "title": "句  其一",
        "id": "0a83780c-d76d-46a6-bfac-3e27734016cb"
    },
    {
        "author": "吳潛",
        "paragraphs": [
            "粲粲黄金裾，亭亭白玉膚。",
            "極知時好異，擬與歲寒俱。",
            "墮地良不忍，抱枝寧自枯。"
        ],
        "title": "句  其二",
        "id": "4ff6380b-0f10-41f3-a207-69f52e4536f2"
    },
    {
        "author": "吳潛",
        "paragraphs": [
            "可堪收拾歸屏枕，頗欲浮沈付酒杯。"
        ],
        "title": "句  其三",
        "id": "d85a5660-48fb-4352-91c3-674e0f3fa7e0"
    },
    {
        "author": "吳潛",
        "paragraphs": [
            "邂逅一杯酒，東風柳絮天。"
        ],
        "title": "句  其四",
        "id": "2d22980e-8bba-40fc-b22c-c2108e5e724a"
    },
    {
        "author": "趙希邁",
        "paragraphs": [
            "日長松院靜，孤坐對殘編。",
            "雨久波平岸，山高燒接天。",
            "春酲茶可解，詩病藥難痊。",
            "獨喜君清政，南中客共傳。"
        ],
        "title": "酬陳校書見寄",
        "id": "f07ea6c2-91c1-4307-be4d-cb4f8e2ac126"
    },
    {
        "author": "趙希邁",
        "paragraphs": [
            "危亭石作關，假道一躋攀。",
            "白鶴何年去，青松盡日閒。",
            "坐時聞遠水，望處小他山。",
            "衲子雲衣厚，寒猶宿此間。"
        ],
        "title": "白鶴關",
        "id": "2a32f41d-63fb-451d-8bb9-ca70b9a088e1"
    },
    {
        "author": "趙希邁",
        "paragraphs": [
            "幽居雜嶺雲，清過晉時人。",
            "學苦常如病，家和不見貧。",
            "雪消崖溜急，春近燒痕新。",
            "寒燭半明滅，通宵語意真。"
        ],
        "title": "贈劉隠居",
        "id": "a0ffeb66-d9c0-4272-8912-72b1a081af43"
    },
    {
        "author": "趙希邁",
        "paragraphs": [
            "渡湖歸古縣，一望水程賒。",
            "月正帆無影，風橫浪有花。",
            "寒更知戍屋，野火是漁家。",
            "擬待春洲暖，重來採荻芽。"
        ],
        "title": "昆湖夜歸",
        "id": "4253587c-62ef-49ec-89dc-0b5babceab64"
    },
    {
        "author": "趙希邁",
        "paragraphs": [
            "山縣渾如野客家，遊蜂數點趁朝衙。",
            "簿書押了無公事，小吏呼來掃落花。"
        ],
        "title": "山縣",
        "id": "7139f9b9-e5d4-4110-a1b1-7fc43a7a4586"
    },
    {
        "author": "趙希邁",
        "paragraphs": [
            "五斗驅將五嶺來，蕭蕭老屋枕岩隈。",
            "風高松子和釵落，地暖梅花带葉開。",
            "短鬢吟邊從似雪，壯心客裏漸成灰。",
            "官身縱使多塵事，亦許偷閑踏徑苔。"
        ],
        "title": "五斗",
        "id": "c428bee9-8ed4-4bcc-8044-1025cdc0b406"
    },
    {
        "author": "趙希邁",
        "paragraphs": [
            "携家經月尚羈程，隨處風光似有情。",
            "一石峭從平地起，數禽飛入半天鳴。",
            "春生草樹洲添綠，船載詩人水倍清。",
            "晚泊別無消遣處，自酤村酒對花傾。"
        ],
        "title": "携家",
        "id": "25ad9961-d195-43c7-adc6-fbf11c2ff519"
    },
    {
        "author": "趙希邁",
        "paragraphs": [
            "鬰鬰棲鳳枝，青青止渴林。",
            "兩樹交江濆，敷爲十畝陰。",
            "朱光燦萬宇，喚渡人煩襟。",
            "一憇爽烏匼，方知樹德心。",
            "嘉哉建安子，繁衍徵在今。"
        ],
        "title": "梧梅渡",
        "id": "22d2852a-c87b-4472-a146-b758a95689a5"
    },
    {
        "author": "趙希邁",
        "paragraphs": [
            "范寬山頭李成樹，百年二老皆仙去。",
            "如今尺素留人間，縱有千金無博處。",
            "後人筆底工一家，聲價隨可喧中華。",
            "王君二妙聚一手，參以吟思遊天涯。",
            "萬里江山纔數幅，東抹西塗意先足。",
            "蒼梢癩石相參差，風雨烟雲在覊束。",
            "近時目賤耳反真，畫圖重舊不重新。",
            "名家翰墨未必貴，塵漬贋本翻爲珍。",
            "君提健筆來海外，山若玉簪江爲带。",
            "朝昏變態焉可窮，筆未鋪張心已會。",
            "嶺南遊者多詩人，見君作畫應憐君。",
            "求我新詩寫君畫，終使李范聲名分。"
        ],
        "title": "王生山水歌",
        "id": "199012a4-b158-4a8d-af44-1e9c8e30e22c"
    },
    {
        "author": "趙希邁",
        "paragraphs": [
            "客來僧已去，古屋靜蕭蕭。",
            "敲石引松火，對花懸酒瓢。",
            "窗櫺寒背日，柱礎潤通潮。",
            "君肯過幽寂，水程纔隔宵。"
        ],
        "title": "琴川精舍寄城中友人",
        "id": "0865dde8-13b0-4a1a-9ec8-ebd9888c97e4"
    },
    {
        "author": "趙希邁",
        "paragraphs": [
            "凉分一半秋，此夜客吳州。",
            "無侶共明月，喚僧同倚樓。",
            "天虛雲氣盡，風靜桂香浮。",
            "遥憶前年醉，狂吟滄海頭。"
        ],
        "title": "吳中中秋懷瓜廬諸友",
        "id": "b3fcee68-dd6e-470b-88dd-d39eb5065e9c"
    },
    {
        "author": "趙希邁",
        "paragraphs": [
            "臘盡客蕭蕭，繫船當遠郊。",
            "凍苔龜曝日，古樹鵲營巢。",
            "野老掃寒屋，騷人寄午庖。",
            "不知何所見，能索近詩抄。"
        ],
        "title": "小泊毗陵西郊即事",
        "id": "71e5db0d-207f-42a9-946c-89302e626f5d"
    },
    {
        "author": "趙希邁",
        "paragraphs": [
            "四月寒猶在，日高常掩扉。",
            "縱收風外絮，難暖客中衣。",
            "新竹笋多瘦，殘梢花最肥。",
            "有情雙燕子，能認舊巢歸。"
        ],
        "title": "新夏",
        "id": "403b7297-9e31-4048-886f-3bfd42e35345"
    },
    {
        "author": "趙希邁",
        "paragraphs": [
            "亂崖懸怪木，地勝絕纖塵。",
            "曾有昇仙者，寧無避世人。",
            "湍流因過雨，啼鳥但如春。",
            "誰種桃千樹，荒碑記不真。"
        ],
        "title": "小桃源",
        "id": "efa905b8-ee2b-4ac2-bd57-65628159ddaa"
    },
    {
        "author": "趙希邁",
        "paragraphs": [
            "故人能下榻，爲喜客相過。",
            "不住夜泉滴，常疑春雨多。",
            "風來琴自響，冰合硯難磨。",
            "明日還分袂，覊吟誰共哦。"
        ],
        "title": "宿溪村書齋",
        "id": "ac5b9552-a7f3-452c-8d41-03a0ef6fc63c"
    },
    {
        "author": "趙希邁",
        "paragraphs": [
            "山峭石臺平，天低可摘星。",
            "岸回分水勢，城缺見州形。",
            "曉樹來孤鶴，春吟憶二靈。",
            "客行貪訪古，柳下一舟停。"
        ],
        "title": "南臺徐靈暉徐靈淵皆有作",
        "id": "0b47c1f0-895d-41f5-ab96-1794f9abcfcc"
    },
    {
        "author": "趙希邁",
        "paragraphs": [
            "出郭無多路，縈迴入翠微。",
            "水邊寒艇泊，松下老僧歸。",
            "藏古神抄供，亭幽客掩扉。",
            "自來還自咏，不覺到斜暉。"
        ],
        "title": "慧力寺",
        "id": "b981af6c-e4ae-4907-acc4-2ebcfe4fc2ba"
    },
    {
        "author": "趙希邁",
        "paragraphs": [
            "僦居初不惡，門巷接溪灣。",
            "有譜曾評菊，無錢可買山。",
            "吟驅生計拙，愁積鬢毛斑。",
            "遠示諸名作，閒題馹寄還。"
        ],
        "title": "贈沈兢",
        "id": "90fea566-44f1-49c1-b25f-6c5f55338200"
    },
    {
        "author": "趙希邁",
        "paragraphs": [
            "數客同吟棹，覊懷得少寬。",
            "山晴平眺遠，灘澀泝流難。",
            "饑鵲窺茶鼎，游魚識釣竿。",
            "天南風土別，晚歲未全寒。"
        ],
        "title": "黄姚灘",
        "id": "b96cdfee-1ce9-4cdd-af49-4e275d79d4be"
    },
    {
        "author": "趙希邁",
        "paragraphs": [
            "古剎枕瀟湘，閑吟步墅廊。",
            "蘚封巖石老，松落井泉香。",
            "采蜜蜂歸晚，赴齋雀亦忙。",
            "主僧同里社，十歲已離鄉。"
        ],
        "title": "瀟湘寺",
        "id": "3f45bdc4-4950-41fc-885e-7d396ecc534b"
    },
    {
        "author": "趙希邁",
        "paragraphs": [
            "郡小人烟密，來游契所聞。",
            "城因山勢築，江向廟頭分。",
            "凍葦聲如雨，春泉氣似雲。",
            "梅公堂上酒，客裏易成醺。"
        ],
        "title": "次昭城",
        "id": "44fdf7b1-a3df-494e-af1d-2b75985c83df"
    },
    {
        "author": "趙希邁",
        "paragraphs": [
            "夜分天籟寂，誰與共襟期。",
            "童子醉眠處，老夫吟苦時。",
            "雲黏蒼蘚石，月掛老松枝。",
            "一鶴來何處，相從立水湄。"
        ],
        "title": "夜分",
        "id": "40a1d697-7bdf-4c94-a0cf-f65a282cbe3c"
    },
    {
        "author": "趙希邁",
        "paragraphs": [
            "道傍無驛舍，投宿向深村。",
            "閒喚鄰翁語，翛然古意存。",
            "半籬花隔水，數畝竹當門。",
            "傳說岡頭樹，時留虎爪痕。"
        ],
        "title": "深村",
        "id": "503a322e-c67b-429c-9e12-3f82a7eb75ba"
    },
    {
        "author": "趙希邁",
        "paragraphs": [
            "數間吟屋就，謝爾肯相依。",
            "巢穩迎人語，身輕掠水飛。",
            "漂流皆是客，來去兩忘機。",
            "何事拋珠箔，欣然戀竹扉。"
        ],
        "title": "蕪",
        "id": "d9e42670-5e5d-4d2b-9e7a-e7353c7ab555"
    },
    {
        "author": "趙希邁",
        "paragraphs": [
            "閒池草色青，蝌蚪自滋生。",
            "尚覺窺天小，何因妬月明。",
            "通宵成樂部，過雨雜棋聲。",
            "靜者心無役，從君取意鳴。"
        ],
        "title": "蛙",
        "id": "b5c126b4-f446-4a54-a0ba-c48db579e8eb"
    },
    {
        "author": "趙希邁",
        "paragraphs": [
            "身與沙鷗一樣閑，每來池上獨凭闌。",
            "葯苗得雨侵苔綠，楮實逢秋似荔丹。",
            "酒欠好懷狂飲少，詩因多病苦思難。",
            "虛廊日晚人稀到，風約蜻蜓泊釣竿。"
        ],
        "title": "晚立池上",
        "id": "f63c8971-ed49-4c04-9c64-cef87e375152"
    },
    {
        "author": "趙希邁",
        "paragraphs": [
            "只許吟蹤向此來，逕無吟屐損蒼苔。",
            "雪明霜樹清於月，人滌茶甌瘦似梅。",
            "古瓦旋磨成硯璞，腐桐新琢作琴材。",
            "曉晴不管寒侵骨，儗看湘山上楚臺。"
        ],
        "title": "雪夜吟竹屋因約友人明日登楚臺",
        "id": "9aa7e68a-d5fe-4817-a628-2556a4be6fa5"
    },
    {
        "author": "趙希邁",
        "paragraphs": [
            "墅梅汀畔客帆過，歲晚天南氣候和。",
            "江合湘灕流水急，山藏洞壑吐雲多。",
            "村家釀酒連醅濁，小吏抄詩覺字訛。",
            "幾點白鷗清似畫，對人飛下泊寒莎。"
        ],
        "title": "汀畔",
        "id": "aad82d24-16c2-43f6-a021-5d53202786ae"
    },
    {
        "author": "趙希邁",
        "paragraphs": [
            "村邑蕭條廨屋低，茆牆缺處補荆籬。",
            "市添人語當墟日，田捲車筒漫種時。",
            "公事偶無封印早，小胥習懶赴衙遲。",
            "閑行摸索街頭石，尋得前朝一片碑。"
        ],
        "title": "偶得",
        "id": "4ece44d7-86b5-43af-b618-38bd7553c7aa"
    },
    {
        "author": "趙希邁",
        "paragraphs": [
            "歲杪携家客桂林，鄉山萬里楚雲深。",
            "甕留臘水供春釀，梅著寒花伴晚吟。",
            "自笑老來貧不減，誰憐鬢底雪相侵。",
            "俸錢用處清無敵，半打崖碑半買琴。"
        ],
        "title": "歲杪",
        "id": "966d0134-d773-4e19-affa-458abe22ccf3"
    },
    {
        "author": "趙希邁",
        "paragraphs": [
            "涉歷長亭復短亭，兼旬方抵貴州城。",
            "江從白鷺飛邊轉，雲在青山缺處生。",
            "家務每因官事廢，詩篇多向客途成。",
            "耕桑儘自無榮辱，却悔當年事短檠。"
        ],
        "title": "到貴州",
        "id": "5f0dc548-102d-4b9f-aa88-67e3f639cdc1"
    },
    {
        "author": "趙希邁",
        "paragraphs": [
            "問利問名總不知，生涯付與一輪絲。",
            "四時風月俱還我，萬頃烟波說向誰。",
            "霽後短簑和笠晒，醉來長笛倚篷吹。",
            "此懷惟有詩人識，除却詩人只楚詞。"
        ],
        "title": "漁人",
        "id": "230dc657-a203-4b2b-9f10-f299d8fa33e4"
    },
    {
        "author": "趙希邁",
        "paragraphs": [
            "萬頃平田一望中，獨乘瘦馬當吟筇。",
            "天連濁霧無非海，地少嚴寒不類冬。",
            "刺竹滿林生似蝟，古榕臨水卧如龍。",
            "村家米賤新醅熟，猶及停鞭問老農。"
        ],
        "title": "萬頃田",
        "id": "98633b9c-c484-4e4c-9e5e-6994967d72ee"
    },
    {
        "author": "趙希邁",
        "paragraphs": [
            "縱使秋風滿道間，炎州且任客衣單。",
            "馬行峻嶺如雲度，鷺立枯楂似畫看。",
            "問盡地名猶跋涉，忽收家信喜平安。",
            "渡頭沽得茅柴酒，儘可吟邊作醉顔。"
        ],
        "title": "秋風",
        "id": "695df5ba-4e76-4cf5-8704-30d95e81d1ef"
    },
    {
        "author": "趙希邁",
        "paragraphs": [
            "松林際晚鶴飛回，一片荒碑卧草萊。",
            "顔色不隨塵土化，澗邊猶有野棠開。"
        ],
        "title": "真娘墓",
        "id": "9fa19c53-c3f0-4cb9-9277-a2fa37c152f1"
    },
    {
        "author": "趙希邁",
        "paragraphs": [
            "鬢髮如霜心未灰，尚營活計待將來。",
            "嶺頭盡日敲松子，猶向山園空處栽。"
        ],
        "title": "老叟",
        "id": "7beff12e-1a83-4731-9bd6-3476ab78ad87"
    },
    {
        "author": "趙希邁",
        "paragraphs": [
            "溪叟山居不計年，半欹茅屋倚雲邊。",
            "竹溝旋引高源水，灌得門前數畝田。"
        ],
        "title": "書山人居",
        "id": "afcf315b-cebc-43f7-83ef-4f40afac444e"
    },
    {
        "author": "趙希邁",
        "paragraphs": [
            "無數桃花傍水栽，水邊新架佛亭臺。",
            "不因橋畔僧相接，只道玄都觀裏來。"
        ],
        "title": "山寺看桃",
        "id": "855cee9f-a70e-4617-9af2-a9b3ba495714"
    },
    {
        "author": "趙希邁",
        "paragraphs": [
            "疏竹牆邊筍漸添，况逢數日雨廉纖。",
            "粉梢一夜拋寒籜，便有清陰拂短檐。"
        ],
        "title": "亦文齋竹",
        "id": "96bd5bcd-76ac-41d7-bc9a-4f9fbcb03f58"
    },
    {
        "author": "趙希邁",
        "paragraphs": [
            "官與民間一樣貧，空流江水凈如銀。",
            "誰將山裏閒田地，喚作黄金誤世人。"
        ],
        "title": "涌金湯",
        "id": "62f772c2-06f2-48fc-8ccd-c1778caaddd9"
    },
    {
        "author": "趙希邁",
        "paragraphs": [
            "舊日看山古渡頭，村深無馬但騎牛。",
            "如今身被微官縛，欲要騎牛不自由。"
        ],
        "title": "偶得",
        "id": "563f724c-90be-4b57-8744-7742aff9d7f3"
    },
    {
        "author": "趙希邁",
        "paragraphs": [
            "妃子當年井尚存，誰栽石塔向雲根。",
            "春泉不洗開元恨，空與黥兒洗字痕。"
        ],
        "title": "楊妃井",
        "id": "81306967-7a2a-407f-9d0c-9636c0e96ad3"
    },
    {
        "author": "趙希邁",
        "paragraphs": [
            "一卷殘書自課兒，欹斜茅屋任風吹。",
            "階頭石鼎煎茶熟，還咏當時月蝕詩。"
        ],
        "title": "玉川煎茗圖",
        "id": "7d509021-8eec-4aed-a5db-b5404860784c"
    },
    {
        "author": "趙希邁",
        "paragraphs": [
            "西風溪上雨初收，數葉新紅點樹頭。",
            "白鷺作成秋景致，背人飛過蓼花洲。"
        ],
        "title": "西風",
        "id": "5ac7da4a-ce16-4141-b5ed-713d1b40aeaf"
    },
    {
        "author": "趙希邁",
        "paragraphs": [
            "路轉楓林積葉深，秋塘漲水綠沉沉。",
            "沙鷗却似曾相識，獨立莎汀伴醉吟。"
        ],
        "title": "路轉",
        "id": "c4fcaebd-ad08-44af-8f42-2cf3633cf169"
    },
    {
        "author": "李濤",
        "paragraphs": [
            "南山思美人也",
            "彼美人兮，在南山之陽。",
            "豈不爾思，道阻且長。",
            "彼美人兮，在南山之側。",
            "我不見兮，寤寐思服。",
            "彼美人兮，悠悠我思。",
            "何以予之，瓊瑰玉佩。"
        ],
        "title": "南山",
        "id": "ef38aaf9-fb11-4c5f-876b-4e24dfc5838d"
    },
    {
        "author": "李濤",
        "paragraphs": [
            "彼美人兮，在南山之陽。",
            "豈不爾思，道阻且長。"
        ],
        "title": "南山  其一",
        "id": "e9893154-6f95-430e-b334-e40c4a732610"
    },
    {
        "author": "李濤",
        "paragraphs": [
            "彼美人兮，在南山之側。",
            "我不見兮，寤寐思服。"
        ],
        "title": "南山  其二",
        "id": "d1968708-d654-4fde-91ef-2da35f41d48b"
    },
    {
        "author": "李濤",
        "paragraphs": [
            "彼美人兮，悠悠我思。",
            "何以予之，瓊瑰玉佩。"
        ],
        "title": "南山  其三",
        "id": "52325d4e-1b75-4540-aa06-950b3a70e488"
    },
    {
        "author": "李濤",
        "paragraphs": [
            "登高丘，望遠海，萬里長城今何在。",
            "坐使神州竟陸沉，夷甫諸人合葅醢。",
            "望遠海，登高丘。",
            "知我者謂我心憂，不知我者謂我何求。",
            "歸枕蓬萊漱弱水，大觀宇宙真蜉蝣。"
        ],
        "title": "登高丘而望遠海",
        "id": "e9ec3591-7396-478c-9f32-9b64627cce60"
    },
    {
        "author": "李濤",
        "paragraphs": [
            "人生天地間，如花開春時。",
            "遇晴即欣榮，遇雨還離披。",
            "晴雨由上蒼，汝花何悲爲。",
            "顯允阮嗣宗，放達世所推。",
            "憂思獨傷心，作爲十七詩。",
            "感慨懷辛酸，似未達天理。",
            "既好王子喬，又惡輕薄子。",
            "善善又惡惡，好生而惡死。",
            "如何得徽稱，口不挂臧否。"
        ],
        "title": "讀阮籍詠懷十七首",
        "id": "9210e253-1003-4506-8c47-8452f3ab7c09"
    },
    {
        "author": "李濤",
        "paragraphs": [
            "處事無心萬象春，任渠逆境自橫陳。",
            "籠中無療家貧藥，門外有催詩債人。",
            "酒盞闊疏瓶久卧，文書散亂案多塵。",
            "生前富貴非吾願，肯學癡人問大鈞。"
        ],
        "title": "處事",
        "id": "d9026444-acc7-4fa4-bbbf-16fbd38df153"
    },
    {
        "author": "李濤",
        "paragraphs": [
            "有詩千首可成名，萬戶侯封亦可輕。",
            "自是高標凌富貴，肯隨餘子逐恩榮。",
            "君遊璧水甘芳餌，僕爲銓衡上玉京。",
            "水鏡蘭坡各求第，詩盟似未十分清。"
        ],
        "title": "詩社中有赴補者",
        "id": "9cd64168-6d5d-42ad-a604-337f4e31e624"
    },
    {
        "author": "李濤",
        "paragraphs": [
            "日與聖賢居，其中樂有餘。",
            "但存三寸舌，讀盡五車書。",
            "學問勝金璧，功名特土苴。",
            "先當分義利，毋作小人儒。"
        ],
        "title": "新年開義館教族屬子姪作詩勉之",
        "id": "083d6e89-6e4d-43b7-bfcb-a461a45eeb17"
    },
    {
        "author": "李濤",
        "paragraphs": [
            "俯隨韁鎖就科名，可笑蘭坡未苦清。",
            "不管北山怨猿鶴，竟從南海掣鰲鯨。",
            "賞延于世愧在我，思濟斯民同此情。",
            "軒冕儻來來則受，未來猶可以詩鳴。"
        ],
        "title": "蘭坡過省",
        "id": "1549d236-b26c-4e94-9426-7feb76ac4bab"
    },
    {
        "author": "李濤",
        "paragraphs": [
            "涉江采夫容，江水濕我衣。",
            "厲揭不敢憚，將以遺所思。",
            "所思不我見，持此將安歸。",
            "野花逞姿媚，衆好紛莫違。",
            "此物何足歎，但傷愛者稀。"
        ],
        "title": "詩友作涉江采夫容觸撥鄙思亦成一首",
        "id": "d73449de-ede0-42ea-afc6-df73261e8ba7"
    },
    {
        "author": "李濤",
        "paragraphs": [
            "茶餠嚼時香透齒，水沉燒處碧凝烟。",
            "紗窗閉著猶慵起，極困新晴乍雨天。"
        ],
        "tags": [
            "春天"
        ],
        "title": "春晝回文一首",
        "id": "ac706ec3-3d39-4cbc-9848-077d7290404a"
    },
    {
        "author": "李濤",
        "paragraphs": [
            "頃刻花開奕葉光，花間奇字兆災祥。",
            "神仙幻術從來有，昔日韓湘今仲湘。"
        ],
        "title": "贈染花徐仲湘",
        "id": "9fc41a04-f17f-4dac-a318-7bc145f0ab55"
    },
    {
        "author": "李濤",
        "paragraphs": [
            "滔滔東流水，赴海無歸期。",
            "亭亭右轉日，今茲復來茲。",
            "人生寄天地，百年七十稀。",
            "思慮復營營，恐爲達者嗤。"
        ],
        "title": "雜詩十首  其一",
        "id": "b498dd5b-adf7-4a85-bba6-8ce4b3039c1d"
    },
    {
        "author": "李濤",
        "paragraphs": [
            "燕雀賀厦屋，蟲蟻慕腥羶。",
            "野花引飛蝶，古木來嘶蟬。",
            "秋天百蟲吟，春天百禽喧。",
            "翟公真闇事，喜慍見色言。"
        ],
        "title": "雜詩十首  其二",
        "id": "29267008-07fa-48bf-9b0d-523d40c841a8"
    },
    {
        "author": "李濤",
        "paragraphs": [
            "明主不棄士，我自志山林。",
            "爵服豈無華，才疏力難任。",
            "鳥向深山棲，魚由深淵沉。",
            "吾亦愛吾廬，高歌復微吟。"
        ],
        "title": "雜詩十首  其三",
        "id": "3e1010ba-777b-4c18-8417-a962c47ddbc1"
    },
    {
        "author": "李濤",
        "paragraphs": [
            "深巖有老翁，庬眉鬚鬢雪。",
            "夜半呼我名，授我微妙訣。",
            "字畫古籀樣，體勢訛復缺。",
            "雙眸忽烱烱，須臾竟披閲。",
            "至今得其傳，心會口難說。"
        ],
        "title": "雜詩十首  其四",
        "id": "04f3998a-4cf3-4cb1-af8b-964e22db4e6e"
    },
    {
        "author": "李濤",
        "paragraphs": [
            "琴書隨分足生涯，只灌園畦亦自佳。",
            "行狀是劉斯立記，門風似杜少陵家。",
            "添詩人瘦因中酒，解睡魔圍只上茶。",
            "無事出門覓詩料，巡檐指點數梅花。"
        ],
        "title": "琴書",
        "id": "b9b10f29-60a7-4735-a685-2eb17093a403"
    },
    {
        "author": "李濤",
        "paragraphs": [
            "清敏當年宰寶唐，至今遺愛在甘棠。",
            "稅苗有例分三等，吏卒無因下六鄉。",
            "時異事殊民尚憶，人亡政息事堪傷。",
            "如今白納重催吏，也坐先生對越堂。"
        ],
        "title": "寄范稅院倚衡",
        "id": "c86075ac-07dc-4e7f-b092-9c2f1620a4ff"
    },
    {
        "author": "李濤",
        "paragraphs": [
            "兒童傳好語，王子去求仙。",
            "我住亦邇只，君胡不惠然。",
            "相望百里外，一別五年前。",
            "會聚渾閑事，鷺鷗盟要堅。"
        ],
        "title": "次韻平埜王子厚登相山不及相過",
        "id": "74e83fa7-12c7-4fec-b4cc-127f2fa4b428"
    },
    {
        "author": "李濤",
        "paragraphs": [
            "山川城郭同一形，市人鴉鵲同一聲。",
            "吾身本自備萬物，萬物何有非吾身。",
            "此心虛徹公則明，事至能應物能名。",
            "君不見神心精舍袁主人，叱咤風雷呵鬼神。"
        ],
        "title": "題袁恭父神心精舍",
        "id": "ce3def3b-1b0b-4d0a-aa5d-674d42c7be3b"
    },
    {
        "author": "李濤",
        "paragraphs": [
            "近聞甘子說，僧裏有翛然。",
            "詩學貫休體，心參馬祖禪。",
            "箇中真有得，名下豈虛傳。",
            "索我蒙泉稿，因風寄此篇。"
        ],
        "title": "僧本均乞蒙泉稿",
        "id": "4cc6055d-2969-4334-af22-16a2683a043a"
    },
    {
        "author": "李濤",
        "paragraphs": [
            "仙伯當年亭植梅，當今天子題品來。",
            "梅花是我丈人行，見梅不賦梅應咍。",
            "王君結廬在梅境，日與梅兄相追陪。",
            "吟詩些起逋仙魂，索笑醉銜工部杯。",
            "吾聞梅乃萬木母，桃爲奴婢李輿臺。",
            "一陽生子萬物始，梅花獨先群卉開。",
            "一陰生午萬物成，梅實獨先群蘤胎。",
            "華實先天天不違，梅之時義大矣哉。",
            "紛紛餘子不知本，祗說百花頭上魁。",
            "此語聞之梅亭翁，錄以贈君君勿推。"
        ],
        "title": "題旴江王章甫梅境",
        "id": "7070b915-0df9-40fa-b14c-8e5ac7824e3a"
    },
    {
        "author": "李濤",
        "paragraphs": [
            "隔江招手見高亭，來謁嵩溪聽水聲。",
            "縱是遠公今不出，也須强起送淵明。"
        ],
        "title": "爲廣壽長老文傑說嵩溪偈",
        "id": "1b650209-bb1c-4845-8911-55b0491fc57e"
    },
    {
        "author": "李濤",
        "paragraphs": [
            "十二時中六不收，了然無一事爲頭。",
            "禪河既寂無由浪，此岸已離那用舟。",
            "塵世榮枯真幻夢，涅槃生死是浮漚。",
            "要知無學用工處，十二時中六不收。"
        ],
        "title": "爲能仁長老本端說無學偈",
        "id": "bfc7572f-8777-4c08-9a7e-dba0b9be3b1c"
    },
    {
        "author": "李濤",
        "paragraphs": [
            "纔上蘇堤聞杜鵑，杜鵑怪我在天邊。",
            "平生不作功名想，今日胡爲富貴牽。",
            "辟穀未能那廢食，買山所欲尚無錢。",
            "但須兩事略如意，便占白雲深處眠。"
        ],
        "tags": [
            "西湖"
        ],
        "title": "三月十六日西湖聞杜鵑",
        "id": "3e80fc29-df63-45e2-ad93-7ee8ff2396f6"
    },
    {
        "author": "李濤",
        "paragraphs": [
            "車馬喧闐桃李村，誰人復識老梅尊。",
            "時中只有梅亭姪，來訪西湖處士孫。"
        ],
        "tags": [
            "西湖"
        ],
        "title": "訪林龍發",
        "id": "314df84c-833a-495d-b4e6-3870c47960ba"
    },
    {
        "author": "朱日新",
        "paragraphs": [
            "十年欲到今纔到，九鎖山中稱策筇。",
            "白日燃松遊兩洞，清晨洗眼看孤峯。",
            "心情老矣難爲節，景氣暄然不似冬。",
            "剩與仙翁有期約，從茲來往定從容。"
        ],
        "title": "大滌洞天留題",
        "id": "4f4e43e5-a03f-4dd6-88dc-16909a2e2c6b"
    },
    {
        "author": "冷應澂",
        "paragraphs": [
            "位列三台貴，旌旄障雨深。",
            "仁廉兩個字，忠孝一生心。",
            "出省輕侯印，歸甯問俸金。",
            "携家半窗月，撐轉古榕陰。"
        ],
        "title": "述懷",
        "id": "5521f104-dd41-44b7-8274-871c31bd0288"
    },
    {
        "author": "冷應澂",
        "paragraphs": [
            "日映罦罳曉殿深，君恩稠疊駕親臨。",
            "褒衣紅濯天機錦，束带黄分內帑金。",
            "何幸清班容宦轍，自慚白髮點朝簪。",
            "撥亂致治平生學，消得君王念苦辛。"
        ],
        "title": "謝御賜紫金魚袋烏紗象簡",
        "id": "38e8a71d-26f8-4cec-af49-f2b91760f757"
    },
    {
        "author": "冷應澂",
        "paragraphs": [
            "聽月樓高接泰清，樓高聽月最分明。",
            "轉空軋軏冰輪響，擣藥叮噹玉杵鳴。",
            "樂奏廣寒音細細，斧侵丹桂韻丁丁。",
            "更須一派天風起，吹下嫦娥笑語聲。"
        ],
        "title": "聽月樓",
        "id": "3a17c244-0c92-4b1f-ac98-e7f4431ac2f5"
    },
    {
        "author": "徐寶之",
        "paragraphs": [
            "又過江頭黯淡時，野梅初見雪前枝。",
            "水霞錯落書秦篆，煙樹凄迷畫楚辭。",
            "山店燈殘人亦睡，寒洲月上雁先知。",
            "自題秋葉尋前夢，薄酒殘蔬當夕炊。"
        ],
        "title": "水西村",
        "id": "c4a1d6a7-c9a6-494b-bd2b-9ef94684983b"
    },
    {
        "author": "徐寶之",
        "paragraphs": [
            "野風摇枯荄，長夜山雨寒。",
            "夢忽墮千里，扶胥黄木灣。",
            "美人秋水容，衆芳潔初服。",
            "海樹鳴騷騷，醉吟瘴雲宿。",
            "憶昔西窗眠，三谿月如水。",
            "忽作千日別，人生別能幾。",
            "有客從南來，說君新况好。",
            "升沉何足云，令德似爲寶。",
            "同袍澗谷友，掉臂青雲端。",
            "而我卧山阿，淡心如露蘭。",
            "手種麓下梅，半吐欲遲雪。",
            "再三拂霜紈，待君畫孤潔。",
            "寄書何時到，歲晚百念中。",
            "天涯一望斷，雁遠夕陽紅。"
        ],
        "title": "寄李南金",
        "id": "34847a33-8c40-46d6-8a18-34c86a69a894"
    },
    {
        "author": "徐寶之",
        "paragraphs": [
            "少陽一疏折群姦，拂袖歸來日月閑。",
            "誤國小人猶法從，扣閽諸子自賢關。",
            "是非頗亦通千古，義利那能立兩間。",
            "若向西湖浮畫舫，好傾巵酒酹孤山。"
        ],
        "tags": [
            "西湖"
        ],
        "title": "寄潘子善",
        "id": "47a5b479-ffac-4428-8fdf-fb1b3d43d80b"
    },
    {
        "author": "徐寶之",
        "paragraphs": [
            "江頭風雨多，蘼蕪濕春香。",
            "皎皎千里心，閨中春夢長。",
            "曉城鼓聲發，寄書問河陽。",
            "君行紫騮老，君母白髮黄。"
        ],
        "title": "寄遠詞二首  其一",
        "id": "f1f9305a-0830-4bdc-af21-82b0035bb527"
    },
    {
        "author": "徐寶之",
        "paragraphs": [
            "暮堂解羅衣，未洗別時淚。",
            "燕子雨中歸，春寒門已閉。",
            "邊城想如此，草色入湖地。",
            "花前教小郎，已解識侯字。"
        ],
        "title": "寄遠詞二首  其二",
        "id": "5762bb54-da42-43c8-9335-0f7e6bcbe364"
    },
    {
        "author": "徐寶之",
        "paragraphs": [
            "草樹荒凉門半開，管祠人去不曾來。",
            "漫裝舒國簪貂坐，何似鍾山策蹇回。",
            "後世詩名高北斗，向時國論冷殘灰。",
            "近儒作記存東廡，一丈寒碑立翠苔。"
        ],
        "title": "題荆公祠",
        "id": "08fde60a-eda7-405e-b16a-473bbc5f907f"
    },
    {
        "author": "徐寶之",
        "paragraphs": [
            "冬迫水逾瘦，湘梅岸岸開。",
            "雲心岳麓樹，雪意定王臺。",
            "江晚船爭集，山寒使未來。",
            "漢廷難用少，流落賈生材。"
        ],
        "title": "長沙",
        "id": "15d3980e-5dcd-4327-8b18-8ad377127bcf"
    },
    {
        "author": "徐寶之",
        "paragraphs": [
            "萬里吳江湘浦圖，一春摹在小村隅。",
            "南山欲霽北山雨，昨日平濤今日湖。",
            "荻岸出時知水減，桐花過後有寒無。",
            "老漁心在蒼茫外，夢破三更水鳥呼。"
        ],
        "title": "江漲",
        "id": "7ef54df3-6408-45c1-bc73-28d6188c5d8b"
    },
    {
        "author": "徐寶之",
        "paragraphs": [
            "行盡苔階碧甃長，早秋風味入思量。",
            "蕙香半在空堂夢，荷雨多於別岸凉。",
            "獨夜玉絃知寂寞，舊愁湘月記微茫。",
            "採江節晚秋心遠，一舸輕颸過夕陽。"
        ],
        "title": "秋日溪上",
        "id": "fa0d4700-48cb-4381-80b7-b357c1a116e7"
    },
    {
        "author": "徐寶之",
        "paragraphs": [
            "秋風入我戶，翩翩動床帷。",
            "咄唶中夜起，奈何我心悲。",
            "四海豈不大，傷哉無己知。"
        ],
        "title": "秋風入我戶",
        "id": "7790d39d-ef3c-4120-92e4-0e679b9fe7fa"
    },
    {
        "author": "徐寶之",
        "paragraphs": [
            "濕雲冉冉樹藏鴉，秋岸無人小艇斜。",
            "細雨入簾新睡起，晚□吹落木犀花。"
        ],
        "title": "湖上客舍睡起",
        "id": "27b6ee46-8c69-445f-8883-73eb500acc4f"
    },
    {
        "author": "徐寶之",
        "paragraphs": [
            "巴滇之馬如游龍，寶鞭裊裊迴如風。",
            "將軍夢斷忽心戰，五騎飛出尋無蹤。",
            "道旁客姥頭欲白，驚見歸韀如電擊。",
            "當時天子重丁寧，典午安危爭一刻。",
            "大寧王氣方中天，南陽青兖森戈鋋。",
            "金函詔下傳羽檄，狂奴喑死如寒蟬。",
            "老驥志欲千里伸，晉天不覆鬼蜮臣。",
            "草間悵望可人土，老却江潭種柳人。"
        ],
        "title": "續湖陰曲",
        "id": "4d321972-3484-40a7-8878-1c121447926b"
    },
    {
        "author": "徐寶之",
        "paragraphs": [
            "炊熟風瓢動，吟歸雪硯枯。"
        ],
        "title": "句  其一",
        "id": "110e300a-6d7e-4e85-b19d-4a22e35ed742"
    },
    {
        "author": "徐寶之",
        "paragraphs": [
            "盡日飛花急，隔溪芳草深。"
        ],
        "title": "句  其二",
        "id": "da190e44-8613-4e1d-b2a4-4efd8102705c"
    },
    {
        "author": "洪夢炎",
        "paragraphs": [
            "植桂不在多，種德如種樹。",
            "前人能種後人傳，自有清陰滿庭戶。",
            "高枝淩雲低覆闌，晴光翠色生晝寒。",
            "人家多愛種桃李，幾日春風紅滿地。",
            "何如此花開獨遲，蟾宮窟裏秋香細。",
            "課兒讀書書滿牀，更將幽興引壺觴。",
            "半酣獨卧高齋下，啼鳥數聲清晝長。"
        ],
        "title": "高齋桂窟",
        "id": "a2a1462b-d5bf-41b1-875a-3041b49b5364"
    },
    {
        "author": "林興宗",
        "paragraphs": [
            "最是北來詩料少，地寒難得見梅花。"
        ],
        "title": "句  其一",
        "id": "847319a2-3bf6-4119-81b3-9e055fdd7802"
    },
    {
        "author": "林興宗",
        "paragraphs": [
            "形容變盡頭如雪，不改當時一寸心。"
        ],
        "title": "句  其二",
        "id": "5f013d81-76e1-46d3-8984-961b0a8112dc"
    },
    {
        "author": "史嵩之",
        "paragraphs": [
            "同雲收萬里，斜日已三竿。",
            "有鳥皆潛迹，無風尚送寒。",
            "晴檐如下雨，枯澗忽鳴湍。",
            "漸覺山河復，方知世界寬。"
        ],
        "title": "雪後",
        "id": "5fd1a336-676d-459e-8560-934e44908196"
    },
    {
        "author": "史嵩之",
        "paragraphs": [
            "一片瑶光萬里開，停杯追憶謫仙才。",
            "尋常明月不易見，如此中秋能幾來。",
            "零落故人非白社，登臨何地不瑶臺。",
            "欲招黄鶴臨風去，爲問霓裳安在哉。"
        ],
        "title": "中秋對月",
        "id": "5c7115ca-7450-4b9f-b12b-72d30e756268"
    },
    {
        "author": "史嵩之",
        "paragraphs": [
            "鳴蹕高登秋暮天，西郊輦路直如弦。",
            "梨園花覆千官醉，愈覺君恩湛湛然。"
        ],
        "title": "宴瓊林苑",
        "id": "68a34371-15b6-45ba-ac72-4002d051694e"
    },
    {
        "author": "薛師魯",
        "paragraphs": [
            "六出夫何甚，經旬散野堂。",
            "喜心翻作厭，瑞物恐爲殃。",
            "歲晚思新火，天寒望太陽。",
            "荒邨風雪裏，頼有隔年糧。"
        ],
        "title": "苦雪",
        "id": "fc4a8b26-1875-45a9-9721-c3e91a6fb9d7"
    },
    {
        "author": "薛師魯",
        "paragraphs": [
            "臨流結屋植琅玕，中有高人詠考槃。",
            "一曲秋煙青欲滴，滿林春雨翠堪看。",
            "山僧過乞歸雲杖，漁父來分釣月竿。",
            "千古王猷惟此癖，但知此外別無歡。"
        ],
        "title": "過王處士竹莊",
        "id": "efe56f4e-cf57-4b67-b3bb-5ff5832bb3f9"
    },
    {
        "author": "汪真",
        "paragraphs": [
            "參差瓦上溥霜凝，釀得嚴寒漸漸增。",
            "布被多年渾似鐵，石牀連夜恰如冰。",
            "杯邀竹葉爲兄弟，帳伴梅花作友朋。",
            "酒醒依然眠不得，攬衣重整對青燈。"
        ],
        "title": "獨居外寢偶薄寒侵體遂賦一律",
        "id": "ed776790-0f1b-4a55-a605-c3960d105e80"
    },
    {
        "author": "汪真",
        "paragraphs": [
            "屺岵登來步步悲，百年空有淚雙垂。",
            "凄凄葉落秋風曉，寂寂燈昏夜雨時。",
            "庭院每驚携杖履，羹牆長見畫容儀。",
            "遥瞻檻外遺蹤在，料得尋常只自知。"
        ],
        "title": "憶父母",
        "id": "d70b6906-d517-48e2-8c23-f3232701a37b"
    },
    {
        "author": "汪真",
        "paragraphs": [
            "高人清隠處，不尚滿籝金。",
            "一曲閒千古，三冬惜寸陰。",
            "嘲風神鬼泣，操月鳳凰吟。",
            "門外知音少，曾來立雪深。"
        ],
        "title": "題琴書清隠圖",
        "id": "90cbd431-c9bf-4804-9bb0-5a098ebc8121"
    },
    {
        "author": "汪真",
        "paragraphs": [
            "桂籍青年壓俊英，橋門卒業已成名。",
            "九章列秀銅章美，百里春風墨綬榮。",
            "德及桑麻猶有頌，夢遺琴鶴已無聲。",
            "故鄉歸去長眠夜，芳草斜陽伴墓銘。"
        ],
        "title": "輓送縣令歸葬四明",
        "id": "0cda939a-a2a3-40ef-8fbb-b601c67e7cdb"
    },
    {
        "author": "汪真",
        "paragraphs": [
            "萬里乾坤雨乍收，冰輪展出碧雲頭。",
            "蟾宮皎潔分明見，桂子婆娑黯裏遊。",
            "照我獨成孤影客，忘形相占一天秋。",
            "長懷此夕風光好，不得袁安共泛舟。"
        ],
        "title": "中秋見月",
        "id": "4358daee-2067-4aec-9508-9ede3ce132f8"
    },
    {
        "author": "汪真",
        "paragraphs": [
            "羨傳姑婦死爲神，化石真成不壞身。",
            "千載兀然巖口立，舉頭指點往來人。"
        ],
        "title": "題姑婦巖",
        "id": "c0286ac4-4d07-433a-aa32-3c0e004ccddc"
    },
    {
        "author": "汪真",
        "paragraphs": [
            "玄武崖前啟洞天，登登轉望已超然。",
            "春工著地看如畫，水籟到山聽似弦。",
            "鳥駕高山呼飲酒，童衙平野舞鞦韆。",
            "自欣煙火仙都里，得意還來詩一篇。"
        ],
        "title": "遊姑婦巖",
        "id": "1b2fffd6-a97d-4e44-8bcf-e3f2d06562f1"
    },
    {
        "author": "汪真",
        "paragraphs": [
            "萬山高下擅清都，烟火四開總版圖。",
            "白日梯人天上走，青蓮載客水中浮。",
            "道超形妙稱仙釋，人尚耕桑見婦姑。",
            "干戈滿路川原靜，何物壺公更一壺。"
        ],
        "title": "仙都",
        "id": "981ef3b1-ba85-4efe-9d41-de8607c930f6"
    },
    {
        "author": "汪真",
        "paragraphs": [
            "長安今日多英賢，裘馬翩翩羨少年。",
            "勳高名勒凌烟閣，霓裳歌舞畫堂前。",
            "君不見人生百年須曠達，莫負金樽贏白髮。",
            "又不見對景逢場須盡歡，轉眼光陰一指彈。",
            "春去春來人易老，今年花比去年好。",
            "等閒花下且豪吟，笑指乾坤憑潦倒。",
            "却看世上三萬六千場，幾人身赴蓬萊島。",
            "蓬萊之島在何方，莫將塵事縈懷抱。"
        ],
        "title": "及時行樂歌",
        "id": "2bda768b-467f-4655-bb5d-c01801f9b1ac"
    },
    {
        "author": "劉仕龍",
        "paragraphs": [
            "人生百年中，窮通無定迹。",
            "譬如風前花，榮謝亦頃刻。",
            "當時牧牛豎，尊貴誰與敵。",
            "顦顇種瓜翁，乃是封侯客。",
            "丈夫苟得時，糞土成拱璧。",
            "一朝恩寵衰，黄金失顔色。",
            "古今諒皆然，我今何歎息。"
        ],
        "title": "知廉州條上邊事落職主管台州崇道觀賦感",
        "id": "77da2884-a6d1-4242-9752-7eac376118ab"
    },
    {
        "author": "錢璧",
        "paragraphs": [
            "插空軒檻扁停雲，雲本無心豈解停。",
            "斂散卷舒渾在我，本來明月一天青。"
        ],
        "title": "停雲軒",
        "id": "4b5db9b1-ed20-40af-9f32-a54e9b638f2e"
    },
    {
        "author": "湯中",
        "paragraphs": [
            "山勢迢迢萬馬奔，就寬平處著祇園。",
            "門無俗駕真堪隠，院有禪僧便不村。",
            "百頃霜黄收{禾羅}稏，一泓寒綠養蘭蓀。",
            "我來訪道連宵宿，共撥爐灰仔細論。"
        ],
        "title": "過羅首",
        "id": "a708d2a0-aa15-4386-97b3-0d316ac76f7b"
    },
    {
        "author": "湯中",
        "paragraphs": [
            "三年飲得大江中，更枉輶軒到里中。",
            "訪舊不辭山路險，居今誰有古人風。",
            "漢胡隠遁藏清叟，瑞節歡迎走野童。",
            "頼有良朋共樽酒，雍容不與孫文同。"
        ],
        "title": "贈久軒提刑江東二首  其一",
        "id": "2e77efe8-4e1f-4a94-9f8e-9996a43c033d"
    },
    {
        "author": "湯中",
        "paragraphs": [
            "晨登鶴嶺俯平川，暫輟鳴騶看瀑泉。",
            "自有此山無此客，愧非真隠枉真賢。",
            "精廬豈但榮三顧，憇木猶應咏百年。",
            "獨愧庵無煨芋老，鄴侯雖過莫留連。"
        ],
        "title": "贈久軒提刑江東二首  其二",
        "id": "54ccd0af-5bc8-49c4-a87c-00d13e09f34f"
    },
    {
        "author": "湯中",
        "paragraphs": [
            "金堂玉室相掩映，珠簾翠箔誰褰開。"
        ],
        "title": "句",
        "id": "73668a89-1145-4686-8bfe-d8eb02c0195d"
    },
    {
        "author": "羅大經",
        "paragraphs": [
            "錯認蒼姬六典書，中原從此變蕭疏。",
            "幅巾投老鍾山日，辛苦區區活數魚。"
        ],
        "title": "王荆公",
        "id": "9d878644-8297-4125-a22c-1656a0bba0a4"
    },
    {
        "author": "羅大經",
        "paragraphs": [
            "赤子須摩撫，紅塵幾送迎。",
            "幕張雲匼匝，車列鑑鮮明。",
            "豈是朘民血，空教適宦情。",
            "忍聞分竹者，竭澤自求盈。"
        ],
        "title": "彤庭分帛",
        "id": "b645c039-dfdf-48b7-bfdd-07d16f5fb4ee"
    },
    {
        "author": "羅大經",
        "paragraphs": [
            "奮髯要斬高郵守，攘臂甘驅好水軍。",
            "到得繞牀停轡日，始知心服范希文。"
        ],
        "title": "韓范用兵",
        "id": "02b64f36-b5f4-432b-be78-b190838af623"
    },
    {
        "author": "羅大經",
        "paragraphs": [
            "不惜黄金募鐵椎，祖龍身在魄先飛。",
            "齊田楚項紛紛起，輸與先生第一機。"
        ],
        "title": "博浪沙",
        "id": "21ce5152-1999-448d-be62-edc5ef1d832f"
    },
    {
        "author": "羅大經",
        "paragraphs": [
            "平生謹敕劉文叔，却與狂奴意氣投。",
            "激發潛龍雲雨志，了知功跨鄧元侯。"
        ],
        "title": "題釣臺二首  其一",
        "id": "62932691-2d0f-4b7a-9bf5-6934f57f8773"
    },
    {
        "author": "羅大經",
        "paragraphs": [
            "講磨潛佐漢中興，豈是空標處士名。",
            "堪笑史臣無卓識，却將周黨與同稱。"
        ],
        "title": "題釣臺二首  其二",
        "id": "9b7529ac-b72c-4f4f-92a6-e30aaf7276ac"
    },
    {
        "author": "羅大經",
        "paragraphs": [
            "陋室偏遭黠鼠欺，狸奴雖小策勳奇。",
            "扼喉莫訝無遺力，應記當年骨醉時。"
        ],
        "title": "貓捕鼠",
        "id": "5a448c89-40ed-462b-add5-0d82eb170064"
    },
    {
        "author": "羅大經",
        "paragraphs": [
            "殺胡快劍是清謳，牛渚依然一片秋。",
            "却恨荷花留玉輦，竟忘煙柳汴宮愁。"
        ],
        "title": "和謝處厚",
        "id": "418e0453-d029-4767-9b76-852fba6d9d8d"
    },
    {
        "author": "羅大經",
        "paragraphs": [
            "范叔綿袍暖一身，大裘只蓋洛陽人。",
            "九州四海黄綿襖，誰似天公賜予均。"
        ],
        "title": "黄綿襖",
        "id": "cef25ceb-8ed6-4a5c-92f4-3d21701fc487"
    },
    {
        "author": "羅大經",
        "paragraphs": [
            "濮園議起沸烏臺，傳語歐公莫怨猜。",
            "須記上坡持橐日，也曾尋探好題來。"
        ],
        "title": "濮議",
        "id": "de947446-d10e-461c-a4b4-24cd1d15158a"
    },
    {
        "author": "羅大經",
        "paragraphs": [
            "松風檜雨到來初，急引銅瓶離竹爐。",
            "待得聲聞俱寂後，一甌春雪勝醍醐。"
        ],
        "title": "茶聲",
        "id": "00ddd0b7-8f0c-4522-9668-e9f4b8afae5c"
    },
    {
        "author": "羅大經",
        "paragraphs": [
            "小槽真珠太森嚴，兵厨玉友專甘醇。",
            "兩家風味欠商略，偏剛偏柔俱可憐。",
            "使君袖有轉物手，鸕鷀杓中平等分。",
            "更憑石髓媒妁之，混融併作一家春。",
            "季良不用笑伯高，張竦何必譏陳遵。",
            "時中便是尼父聖，孤竹柳下成一人。",
            "平雖有智難獨任，勃也未可嫌少文。",
            "黄龍丙魏要兼用，姚宋相濟成開元。",
            "試將此酒反觀我，胸中問學當日新。",
            "更將此酒達觀國，宇宙皆可歸經綸。",
            "書生觸處便饒舌，以一貫萬如斲輪。",
            "使君聞此却絕倒，罰以太白眠金尊。"
        ],
        "title": "酒有和勁",
        "id": "4ca48a99-bc8b-4e4a-a394-cf51e0735937"
    },
    {
        "author": "羅大經",
        "paragraphs": [
            "瑰奇恣搜討，貝闕青瑶房。",
            "方隘疑永巷，俄敞如華堂。",
            "玉橋巧橫溪，瓊戶正當窗。",
            "仙佛肖彷彿，鐘鼓鏗擊撞。",
            "贔贔左顧龜，狺狺欲吠庬。",
            "丹竈儼亡恙，芝田藹生香。",
            "搏噬千怪聚，絢爛五色光。",
            "更無一塵涴，但覺六月凉。",
            "玲瓏穿數路，屈曲通三湘。",
            "神鬼工剜刻，乾坤真混茫。",
            "入如夜漆暗，出乃日珠光。",
            "隔世疑恍惚，異境難揣量。"
        ],
        "title": "陪桂林伯趙季仁遊桂林暗洞列炬數百隨以鼓吹市人從之者以千計巳而入申而出入自曾公巖出于棲霞洞入若深夜出乃白晝恍如隔宿異世季仁索余賦詩紀之",
        "id": "e7c31e3e-b7cf-4b73-a97e-2b3d54e138c0"
    },
    {
        "author": "羅大經",
        "paragraphs": [
            "齋壇一鉞底須慳，坐見諸賢散似煙。",
            "不使慶元爲慶曆，也由人事也由天。"
        ],
        "title": "韓平原",
        "id": "c5c0b5b9-2f4a-4e23-9af3-39ef9c8989bf"
    },
    {
        "author": "羅大經",
        "paragraphs": [
            "瑰奇恣搜貝千趾，老仙遺祠邈誰始。",
            "後繼述之□□李，異枝同根隆復祉。",
            "巨畫更鑱埒前美，紫氣臨關西未止。",
            "張留著書繄尹喜，末孫銘焉適當爾，附名崖端永不毀。"
        ],
        "title": "從趙季仁游洞作",
        "id": "f081c129-3d71-4e53-93ea-b3edf04c574c"
    },
    {
        "author": "羅大經",
        "paragraphs": [
            "數間茅屋带烟雲，一片秋光惹翠蘋。",
            "鶴髮漁翁猶結網，世間何處有閑人。"
        ],
        "title": "舟行野景",
        "id": "16de9473-409d-4b0b-89b5-feb4f4ae85bf"
    },
    {
        "author": "羅大經",
        "paragraphs": [
            "日占出海時，月驗仰瓦體。"
        ],
        "title": "句  其一",
        "id": "637b167a-b356-4982-92d9-d62a4b07eb56"
    },
    {
        "author": "羅大經",
        "paragraphs": [
            "臭襪終須來塞口，枉收八百斛胡椒。"
        ],
        "title": "句  其二",
        "id": "60b9714d-6aad-4e2c-aacb-ae3c37cb22d2"
    },
    {
        "author": "太學生",
        "paragraphs": [
            "朝來池上有斯事，火急報教同舍知。",
            "昨夜雨餘春水滿，白鷗飛下立多時。"
        ],
        "title": "池鷗",
        "id": "93e3b703-5f5a-491e-8d14-734f2d2c5c52"
    },
    {
        "author": "住山僧",
        "paragraphs": [
            "方丈前頭掛草鞋，流行坎止任安排。",
            "老僧脚底從來闊，未必枯髏就此埋。"
        ],
        "title": "詩一首",
        "id": "524e840b-e904-4ac1-af1a-0c652d3a2fc0"
    },
    {
        "author": "陳顯伯",
        "paragraphs": [
            "分明貯秋汀一角。"
        ],
        "title": "句",
        "id": "63d711b7-eeda-4638-9012-9fff51224e66"
    },
    {
        "author": "吳子良",
        "paragraphs": [
            "花生初咫尺，意思已尋丈。",
            "一日復一日，看看衆花上。"
        ],
        "title": "葵花",
        "id": "5a3325e2-5f30-4903-be74-2e7c51d739bd"
    },
    {
        "author": "吳子良",
        "paragraphs": [
            "松樹高低逐徑斜，祠堂牢落鎖煙霞。",
            "我來閒詠梅花句，想見此翁如此花。"
        ],
        "title": "林和靖祠",
        "id": "2801802d-08d2-418e-b826-b8b248050e02"
    },
    {
        "author": "吳子良",
        "paragraphs": [
            "問花何事人偏愛，會遇淵明把玩來。"
        ],
        "title": "句",
        "id": "a145e942-6b08-41c8-8b8f-9b85fab978b6"
    },
    {
        "author": "顔耆仲",
        "paragraphs": [
            "聖訓昭垂本至仁，此堂取義立名新。",
            "通商有道能徠遠，計利無心蓋爲民。",
            "寬賜一分皆德意，奉行兩字屬微臣。",
            "年年寶貨千般集，好是熙臺到處春。"
        ],
        "title": "寬民堂",
        "id": "a8da6020-0a15-466c-9225-2d567a45b64e"
    },
    {
        "author": "顔耆仲",
        "paragraphs": [
            "六月炎炎苦旱災，斯民何罪守非材。",
            "爐煙未斷濃雲合，神物潜驅好雨來。",
            "苗槁復蘇青易見，鬢愁雖喜白難回。",
            "也知慰我三農望，膏澤應須徧九垓。"
        ],
        "title": "喜雨軒",
        "id": "43840c38-581c-4166-9d5d-28654d350ff6"
    },
    {
        "author": "趙彥鈕",
        "paragraphs": [
            "怪石嵯峨勢若擎，天成斗室一蓬瀛。",
            "掃門常得風爲帚，照夜從教月作燈。",
            "三伏人於冰上立，四時鳥在洞中鳴。",
            "來茲欲避人間世，嘯傲煙霞豁性靈。"
        ],
        "title": "同友人訪石室",
        "id": "016ce3d1-b607-471c-b470-eb651969c987"
    },
    {
        "author": "師顯行",
        "paragraphs": [
            "跨鶴驂鸞訪穉川，松風吹散鐵橋煙。",
            "聯登百步眼萬里，長嘯一聲身九天。",
            "倚大石樓敲竹杖，躡飛雲頂著吟鞭。",
            "而今飽挹羅浮秀，未服靈丹亦是仙。"
        ],
        "title": "見日庵舊址",
        "id": "41c92bc5-ccd4-4b88-90f9-33cdc3b488be"
    },
    {
        "author": "馮端榮",
        "paragraphs": [
            "繰得春蠶不值錢，幾時南畝解豐年。",
            "小臣無計紓民力，稽首虛皇一炷烟。"
        ],
        "title": "題武夷  其一",
        "id": "f9036e32-df37-4692-9164-1517328aa3ba"
    },
    {
        "author": "馮端榮",
        "paragraphs": [
            "花滿晴烟樹滿雲，我來寧是學仙人。",
            "願將九曲溪頭水，散作年年百里春。"
        ],
        "title": "題武夷  其二",
        "id": "50a78ecc-61c9-431f-8e77-0339dbeaee3d"
    },
    {
        "author": "洪天錫",
        "paragraphs": [
            "平生要識瓊崖面，到此當堅鐵石心。"
        ],
        "title": "句",
        "id": "4a16538c-891d-406f-8a4d-75323b9fddce"
    },
    {
        "author": "章琰",
        "paragraphs": [
            "凄其秋已晚，塞草青欲黄。",
            "出門褰君衣，問君何遑遑。",
            "捷書來古峴，談笑復古疆。",
            "功名有斯會，寧計道路長。",
            "思昔君之祖，尺箠笞西羌。",
            "當時軍中謠，豈在甲兵强。",
            "慷慨懷前烈，膏秣趣晨裝。",
            "掀髯作遠役，匪爲官爵忙。",
            "淚碑吊叔子，草廬訪南陽。",
            "世豈無若人，君豈問老龐。",
            "吾能送君去，不能共君航。"
        ],
        "title": "送韓時齋赴京湖幕",
        "id": "cf35f6a5-f89d-49f3-af05-19505d2f3ce3"
    },
    {
        "author": "李南金",
        "paragraphs": [
            "落魄江湖十二年，布衫闊袖裹風烟。",
            "如今各樣新裝束，典却清狂賣却顛。"
        ],
        "title": "登第後畫師以冠裳寫真戲題",
        "id": "2837e257-7683-4811-8537-7eaee0209b45"
    },
    {
        "author": "李南金",
        "paragraphs": [
            "兒時盛氣高於山，不信壯士有饑寒。",
            "如今一杯零落酒，風雨蝕盡征袍單。",
            "側立崑奴面鐵色，楚客不言未吹笛。",
            "關山有月無人聲，自是江頭渚花發。",
            "渚花春少未得妍，凝立青山圍水天。",
            "杜鵑故態不解事，盡情叫入青楓烟。",
            "壯士未握邊頭槊，旄頭如月幾時落。",
            "如今世界不愛賢，看取青峰白雲角。",
            "嗚呼一歌兮歌已怨，壺中無酒可續嚥。"
        ],
        "title": "江頭吟",
        "id": "d54c38f4-c479-468f-835b-11b8653b6ec1"
    },
    {
        "author": "李南金",
        "paragraphs": [
            "砌蟲唧唧萬蟬催，忽有千車捆載來。",
            "聽得松風并澗水，急呼縹色綠瓷杯。"
        ],
        "title": "茶聲",
        "id": "b9b3e495-074c-4349-b8c5-6058451abaa6"
    },
    {
        "author": "姚望之",
        "paragraphs": [
            "蛇豕腥膻經幾年，故都宮闕尚巍然。",
            "八陵蒼莽知何地，九廟英靈如在天。",
            "重整六軍嚴宿衛，旋興百堵慰氓編。",
            "微臣董役慚無補，擬繪新圖獻榻前。"
        ],
        "title": "汴京",
        "id": "804fa896-cdbf-414b-9f06-599f4a517b73"
    },
    {
        "author": "姚望之",
        "paragraphs": [
            "萬山深處遠輪蹄，古寺雍熙詔賜題。",
            "坐望竺乾諸佛近，徙憑菌閣十方低。",
            "靈岩頻見玄猿度，琪樹應招白鶴棲。",
            "不覺勝游天已晚，一痕新月印前溪。"
        ],
        "title": "龜山禪寺",
        "id": "ecd29260-f168-4a3c-9af4-87560be8a607"
    },
    {
        "author": "桂柔夫",
        "paragraphs": [
            "君是軼羣者，當知不可覊。",
            "淵源象山學，聲價鯉庭詩。",
            "要路足將策，高雲翅肯垂。",
            "餘波幸沾丐，活我出污池。"
        ],
        "title": "贈桂琴隠先生傅子雲韻",
        "id": "ce13b21e-a1e0-4fed-8fde-0b74eec3f9f9"
    },
    {
        "author": "梅均",
        "paragraphs": [
            "人言十月小春回，誰釀寒雲作雪醅。",
            "天女戲拋羣玉珮，風姨吹散萬銀杯。",
            "竹非爲米腰皆折，山不因愁髮盡皚。",
            "凍合詩肩不成句，六花時入轎窗來。"
        ],
        "title": "遊石臺寺遇雪",
        "id": "6bbe0d5d-99d9-46b8-8440-163ee4a74dfd"
    },
    {
        "author": "梅均",
        "paragraphs": [
            "憶昔經行處，如今兩見秋。",
            "山川舊相識，泉石記曾遊。",
            "槐國未爲守，醉鄉先拜侯。",
            "擁爐聽僧話，忘却客中愁。"
        ],
        "title": "再遊石臺",
        "id": "b08243c7-16ac-4f68-9488-f230782c882f"
    },
    {
        "author": "趙瑻夫",
        "paragraphs": [
            "好春虛度三之一，滿架荼䕷取次開。",
            "有客相看無可設，數枝带雨摘將來。"
        ],
        "title": "寄林可山",
        "id": "55d7a5d5-bd0e-4727-8aa9-3058308e12c9"
    },
    {
        "author": "趙汝普",
        "paragraphs": [
            "春去夏來雨雪花，飛入隔窗點絳紗。",
            "呼童掇取尊前酒，看景哦詩醉落霞。"
        ],
        "title": "暮春晚酌",
        "id": "4914ef2a-80fe-488d-bb42-48b41d5149f7"
    },
    {
        "author": "趙汝普",
        "paragraphs": [
            "蒼梧雲斷帝升遐，奇石江邊自古誇。",
            "莫道薰絃無逸響，雞鳴寸念亦重華。"
        ],
        "title": "題舜帝廟",
        "id": "eef87624-5e66-4218-a0fc-16bdd18c53f7"
    },
    {
        "author": "趙汝普",
        "paragraphs": [
            "欲揮塵事訪名山，更羨吾宗吏事閒。",
            "龍穴藏身空世慮，源泉撫掌傲人寰。"
        ],
        "title": "秋日謁清臣宗叔紀洞霄景二首  其一",
        "id": "7d6a8064-d631-40ae-820a-e14d8205c52b"
    },
    {
        "author": "趙汝普",
        "paragraphs": [
            "大滌山頭一振衣，仙人曾向此幽棲。",
            "至今翠箬丹砂隠，夜半浮光古洞飛。"
        ],
        "title": "秋日謁清臣宗叔紀洞霄景二首  其二",
        "id": "8e80e83b-c2a3-4758-bbd2-aacf0f05fa78"
    },
    {
        "author": "趙汝普",
        "paragraphs": [
            "先生道足師天子，豈爲劉郎作諫官。",
            "一線不期貪懦法，兩臺自受水雲寬。",
            "忘機故把直鈎釣，適志何嫌高揭竿。",
            "千載尚留真蹟在，客星炯炯照相灘。"
        ],
        "title": "探釣臺",
        "id": "5c306960-a40e-4c36-8bf1-42732d893ec8"
    },
    {
        "author": "趙汝楳",
        "paragraphs": [
            "仙去當年尋舊迹，傳來此日尚名山。",
            "花開花落朝昏事，唯有春風歲歲閑。"
        ],
        "title": "鶴林寺",
        "id": "1bbef965-25af-48d4-b937-7e4c0e891efa"
    },
    {
        "author": "趙汝育",
        "paragraphs": [
            "解鞍遊古寺，夕照滿疎林。",
            "雨過山如畫，風生竹解吟。",
            "龍眠秋水靜，豹隠暮雲深。",
            "喚醒遊僊夢，數聲何處碪。"
        ],
        "title": "次龍吟寺壁間韻",
        "id": "25a54f39-e508-4411-89d5-bcaeafba81a1"
    },
    {
        "author": "趙汝育",
        "paragraphs": [
            "臨陽僊窟宅，遺跡在巖扉。",
            "丹就泉如舊，壇空人已非。",
            "碧峰千古在，黄鶴幾時歸。",
            "乞我刀圭惠，從君隠翠微。"
        ],
        "title": "浮丘壇",
        "id": "21c8ed25-c018-4f48-af1b-b42431c8b9cf"
    },
    {
        "author": "趙汄夫",
        "paragraphs": [
            "海棠別得一風光，恨不生香轉曲廊。",
            "春睡太真困未足，胭脂露冷濕紅妝。"
        ],
        "title": "海棠次蘇子瞻韻",
        "id": "21796cf6-edaf-4fd8-b1f9-03e3ea9d5f08"
    },
    {
        "author": "趙希玣",
        "paragraphs": [
            "侵晨命僕起隨行，滴滴流泉聒耳鳴。",
            "遥望君家何處是，白雲溪上小橋橫。"
        ],
        "title": "山行二絕  其一",
        "id": "182a453f-e1a4-4e5c-9c7c-b78959076d42"
    },
    {
        "author": "趙希玣",
        "paragraphs": [
            "柴門寂寂傍林泉，古木陰森不染烟。",
            "陣陣落花鋪滿徑，呼童漫掃夕陽邊。"
        ],
        "title": "山行二絕  其二",
        "id": "09ee9934-328c-4595-bc93-036d3f0f9e7a"
    },
    {
        "author": "馬光祖",
        "paragraphs": [
            "長江兮淙淙，踞虎兮蟠龍。",
            "秀羣英兮禮樂，覽千古兮焉窮。",
            "蹇誰留兮青溪，穆將愉兮壽宮。",
            "思至德兮肇蒼姬，避聖嗣兮興句吳。",
            "竟長干兮游五湖，燁客星兮隠東廬。",
            "坐根石兮定吳都，懷仲父兮秦淮隅。",
            "燎赤壁兮偉北圖，憶尚書兮西明居。",
            "孝感兮冰魚，鹿苑兮儒書。",
            "起烏衣兮見夷吾，運百甓兮恢宏橅。",
            "忠孝兮父子，將相兮叔姪。",
            "登冶城兮想高世，酌貪泉兮徒西壁。",
            "興文兮雷劉，著書兮陶蕭。",
            "大節兮霜凜凜，謫仙兮風飄飄。",
            "雲龍上下兮東野，桃花流水兮致堯。",
            "肆滎陽兮忠憤，相先民兮迢迢。",
            "天昌宋兮將有曹，平江南兮斧不膏。",
            "德乖崖兮桑本袤，美中丞兮蓉幕高。",
            "神明兮待制，忠恕兮膚使。",
            "春風兮壽元氣，圖繪兮回天意。",
            "出師門兮道與南，建留都兮垂萬世。",
            "仗征鉞兮江無波，死封疆兮人知義。",
            "采石兮功之奇，紫陽兮道之繼。",
            "佐乃翁兮南軒，開厥後兮壹是。",
            "澤斯民兮西山，儼元凱兮是似。",
            "庀管鑰兮北門，思尚友兮古人。",
            "建芳馨兮堂廡，合荃芷兮盈庭。",
            "嫋秋風兮桂枝，繚荷屋兮杜衡。",
            "薦菊兮寒泉，采藻兮落成。",
            "浴蘭湯兮沐華，望美人兮並迎。",
            "芳菲菲兮滿堂，靈之來兮如雲。",
            "聊逍遥兮容與，集琳琅兮鏘鳴。",
            "吉日兮辰良，蕙蒸兮椒漿。",
            "元勳兮鉅德，日月兮齊光。",
            "介民兮景福，昭昭兮未央。",
            "高山兮景行，千秋兮難忘。"
        ],
        "tags": [
            "长江"
        ],
        "title": "迎享送神",
        "id": "7a02e20d-0078-4fc7-b44d-4a29e00e1b93"
    },
    {
        "author": "馬光祖",
        "paragraphs": [
            "人道青溪有九曲，如今一曲僅能存。",
            "江家宅畔成花圃，東府門前作菜園。",
            "登閣自堪觀疊嶂，汎舟猶可醉芳樽。",
            "料應當日皆無恙，苕霅瀟湘不足言。"
        ],
        "title": "青溪",
        "id": "c9678004-35d1-4f94-8300-8d33fb91bb5b"
    },
    {
        "author": "馬光祖",
        "paragraphs": [
            "當時只號汝南灣，後有三人住此間。",
            "自謂逸民須隠約，並稱賢士想高閑。",
            "祗緣水味都殊異，且欲鄰居數往還。",
            "好事有時相就飲，不妨鐺脚對青山。"
        ],
        "title": "汝南灣",
        "id": "dc1db238-b938-4e8d-988e-0b6204866f86"
    },
    {
        "author": "馬光祖",
        "paragraphs": [
            "太守憂民只寸心，按行安得百其身。",
            "煩君爲我家家問，要使重崖處處春。"
        ],
        "title": "贈李端履  其一",
        "id": "74f1a7ef-7516-4f62-ac4d-8c0a7dba21ed"
    },
    {
        "author": "馬光祖",
        "paragraphs": [
            "倚門稚子竈頭妻，有米無錢相對啼。",
            "爲把青蚨濟艱苦，莫教窮谷有饑黎。"
        ],
        "title": "贈李端履  其二",
        "id": "39316c37-4131-4fa1-a93c-abf4c670b94d"
    },
    {
        "author": "馬光祖",
        "paragraphs": [
            "辦得錢來直是難，錢錢要使及煢鰥。",
            "莫教散入他人手，減百抽分或細奸。"
        ],
        "title": "贈李端履  其三",
        "id": "2e71098e-463a-476d-956b-3c0171a02f81"
    },
    {
        "author": "馬光祖",
        "paragraphs": [
            "闤闠通衢散不難，最艱難處是深山。",
            "涉溪渡嶺須周遍，莫憚芒鞋一往還。"
        ],
        "title": "贈李端履  其四",
        "id": "229fc78e-aa03-427b-bcaa-6e566f6174ca"
    },
    {
        "author": "馬光祖",
        "paragraphs": [
            "從來難察是奸欺，莫索心頭只自知。",
            "惟有老夫呼得應，他年禍福更關誰。"
        ],
        "title": "贈李端履  其五",
        "id": "009ef325-fa71-4f1b-8083-5cbc8575fb43"
    },
    {
        "author": "陳鑄",
        "paragraphs": [
            "任公何代此昇仙，萬仞仙臺倚翠巔。",
            "石徑層層封綠蘚，松蘿步步拂青烟。",
            "海中島嶼分諸國，野外雲霞萃一川。",
            "賢守乘秋縱登賞，不妨吟到夕陽天。"
        ],
        "title": "任公仙臺祠堂",
        "id": "9bbdc7a7-9f2a-4e23-918a-7a6de0a0ada4"
    },
    {
        "author": "陳鑄",
        "paragraphs": [
            "雲頭落日半規明，林際炊煙一抹橫。"
        ],
        "title": "句",
        "id": "1cd65ef2-0685-4d54-ba75-b87bba30f677"
    },
    {
        "author": "周申",
        "paragraphs": [
            "蕤賓紀月蓂初開，斗杓直指午位回。",
            "家家粧點垂門艾，兒童報道端午來。",
            "仙風偠{亻裊}溫瓊室，幔亭秀氣重胚胎。",
            "夜來忽叶熊夢吉，凌晨果見生真才。",
            "光風霽月和可掬，天上鸑鷟真奇哉。",
            "五枝丹桂推獨秀，滿堂却更金玉堆。",
            "新帥問友尤篤意，慶動慈闈戲老萊。",
            "青氈舊物須還復，香羅細葛好事催。",
            "年年記取蒲切玉，瑶池醉泛蟠桃杯。"
        ],
        "title": "壽友人",
        "id": "028c0b1b-edf1-4b40-bf0a-514e93e91ddf"
    },
    {
        "author": "翁甫",
        "paragraphs": [
            "秋風兩度身爲客，已見重陽未到家。",
            "村酒不堪供節事，祗將青眼看黄花。"
        ],
        "title": "九日",
        "id": "f781f53e-1d35-4bbf-a29b-242c486897bb"
    },
    {
        "author": "翁甫",
        "paragraphs": [
            "我生頭髮未燥時，花間已歌花翁詩。",
            "我髮既長今漸白，猶見花翁好顔色。",
            "舉酒祝翁壽百年，我爲詩孫戲翁邊。"
        ],
        "title": "贈孫花翁",
        "id": "f9ee938d-2295-4f51-9625-195871f07539"
    },
    {
        "author": "鄭宅",
        "paragraphs": [
            "雲谷高風挽不留，尚餘書澤賁松楸。",
            "山瞻泰華巖巖聳，水接濂伊混混流。",
            "千古爲渠開日月，百年知我有春秋。",
            "自憐晚學無仙骨，空把遺編記話頭。"
        ],
        "title": "題朱文公唐石墳庵",
        "id": "bc0dcbc5-39ed-417b-8436-fff821783971"
    },
    {
        "author": "孫因",
        "paragraphs": [
            "典午氏之盛時兮，余鼻祖曰子荆。",
            "謀樂郊以隠居兮，颺潄石之清名。",
            "有聞孫曰承公兮，嘗令鄞與餘姚。",
            "愛會稽之山水兮，爰徙家於茲城。",
            "當永和之九年兮，惠風暢夫莫春。",
            "偕王謝之諸公兮，會修禊於蘭亭。",
            "賦臨流之五言兮，寄幽尋之逸興。",
            "泛迴沼倚脩竹兮，松風落而冷冷。",
            "維興公尤好事兮，作流觴之後序。",
            "助逸少之高致兮，齊芳譽於難兄。",
            "既乃登陸而游兮，歷天台與四明。",
            "潄飛瀑於筆端兮，遺擲地之金聲。",
            "余自句章徙姚兮，倏綿歷乎十稔。",
            "慨風流之浸邈兮，幸猶爲夫越氓。",
            "掬清泉之潺湲兮，友過雲之溶洩。",
            "訪樊榭之杳靄兮，栖石窗之玲瓏。",
            "客有過余兮，謂余博覽而好古。",
            "世爲越人兮，胡不志夫越之風土。",
            "余謝不能兮，傴余指而縷數。",
            "前有靈符之記兮，後有龜齡之賦。",
            "嗟彼皆已爲陳迹兮，時亦隨夫所遇。",
            "儻含毫而不斷兮，將羞余之鼻祖。"
        ],
        "title": "越問 篇引",
        "id": "338d2325-b2ec-4a7e-a815-21d468f7b94f"
    },
    {
        "author": "孫因",
        "paragraphs": [
            "九州皆有山鎮兮，職方氏獨先會稽。",
            "射祥光於斗分兮，占星紀於天倪。",
            "牽牛炳其初躔兮，屆須女之七度。",
            "少陽當其正位兮，爲萬物之潔齊。",
            "南控引乎閩粵兮，北連亙乎鉅海。",
            "日出扶桑之東兮，風行浙河之西。",
            "八山蜿其中蟠兮，羅千嵒以爲鄣。",
            "三江匯而旁注兮，渺萬壑以爲谿。",
            "洞天㟏岈以連雲兮，俯九垠其如芥。",
            "洪濤沸渭以拍天兮，轟三軍之鼓鼙。",
            "宅卧龍之岧嶢兮，蠡城屹其環繚。",
            "带平湖之浩㵿兮，雲鏡鑄而天低。",
            "闢陵門而四達兮，八風颯其遞至。",
            "飛翼樓而舞空兮，天門沈其可梯。",
            "提封方數千里兮，運甌吳於掌上。",
            "七郡四十餘縣兮，歸中權之總提。",
            "茲古今之大都會兮，爲九牧之冠冕。",
            "諒天地之設險兮，他郡寧得而攀躋。",
            "客曰偉哉山川兮，信美矣其無慊。",
            "然吾聞固國兮，不以山溪之險。"
        ],
        "title": "越問 封疆",
        "id": "98d3fa61-87a9-431a-ac70-3fcea2a19b0c"
    },
    {
        "author": "孫因",
        "paragraphs": [
            "觀地産之所宜兮，惟金錫之最良。",
            "貢品肇於有姒兮，暨蒼姬而加詳。",
            "雖歷代之所珍兮，凜英氣其猶祕。",
            "歐冶子之神奇兮，爰採取而鍊淬。",
            "剖赤堇而出錫兮，山色變而無雲。",
            "涸若耶之銅液兮，俯不見夫潛鱗。",
            "鑄嶺岌其插天兮，冶井浸而寒冽。",
            "前豐霳爲擊橐兮，後雨師爲灑塵。",
            "發銅牛之藏屑兮，赭林麓以炊炭。",
            "棄右冶之餘滓兮，草木爲之焦爛。",
            "炎煙漲乎銅孤兮，寒光浮乎鍊塘。",
            "越砥妥其斂鍔兮，鑄浦沸其若湯。",
            "合衆靈而成器兮，爲寶劍凡有五。",
            "曰湛盧與巨闕兮，蓋珍名之最著。",
            "既屬之善相之薛燭兮，復謀之南林之處女。",
            "水試則斷蛟螭兮，陸用而剸犀虎。",
            "掃攙槍使澌滅兮，伏蚩尤使奔怖。",
            "豈吳鉤之敢抗兮，非燕函之能禦。",
            "客曰偉哉利器兮，誠爲越國之珍。",
            "斯劍客之喜談兮，非文種之願聞。"
        ],
        "title": "越問 金錫",
        "id": "9a4ef3fb-f73a-4f9b-957f-ec703799ad3f"
    },
    {
        "author": "孫因",
        "paragraphs": [
            "維苗山之竹箭兮，稟勁氣於乾坤。",
            "實東南之美材兮，聲價等乎瑶琨。",
            "良工相夫陰陽兮，加利鏃以爲矢。",
            "習國人於射瀆兮，震電激而星奔。",
            "挾之以六千之君子兮，從之以八千之子弟。",
            "可以償方張之闔閭兮，走善射之樓煩。",
            "彼羣仙之會聚兮，亦以射而爲樂。",
            "登石室之射堂兮，射東峯而的白。",
            "丁令威爲拾箭兮，山上下以求索。",
            "獲遺鏃於樵夫兮，償以樵風之南北。",
            "客曰異哉斯事兮，誠振古之怪奇。",
            "然越人之彎弓兮，則談笑而道之。"
        ],
        "title": "越問 竹箭",
        "id": "09cdba36-c79b-40e0-9253-753c07d0e224"
    },
    {
        "author": "孫因",
        "paragraphs": [
            "百川會同滄海兮，浩不知夫津涯。",
            "吐雲濤以瀾汗兮，沃日御而渺瀰。",
            "藏巨靈之贔屓兮，見天吳之惚怳。",
            "戴五山之嶪峨兮，涵百怪之陸離。",
            "巨魚出沒其中兮，不知其幾千里。",
            "鼓浪沫以成霧兮，噓雲氣以成霓。",
            "任公子之投竿而釣兮，五十犗以爲餌。",
            "閲期年而得魚兮，牽巨鈎而下之。",
            "鬐鬛怒而刺天兮，白波湧而山立。",
            "膏流溢而爲淵兮，顱骨積而成坻。",
            "自浙水以東兮，無不饜若魚之肉。",
            "彼赤鱔黄顙何足數兮，又況梅魚與桃鯔。",
            "維天地之寶藏兮，有煮海之鹺鹽。",
            "曝曜靈以摝涉兮，浮蓮的以試滷。",
            "編篔簹以爲槃兮，處烈焰而不灼。",
            "霜鉛倏其凝沍兮，霜花颯其的皪。",
            "茲海若之不愛寶兮，豐功被乎天下。",
            "抑造化之自然兮，詎人爲之力假。",
            "客曰富哉魚鹽兮，此越國之寶也。",
            "是特以利言兮，吾願聞其上者。"
        ],
        "title": "越問 魚鹽",
        "id": "d063e216-21b1-43f5-a5de-5916f7382e23"
    },
    {
        "author": "孫因",
        "paragraphs": [
            "越人生長澤國兮，其操舟也若神。",
            "有習流之二千兮，以沼吳而策勳。",
            "尋笠澤以潛涉兮，北渡淮而會盟。",
            "擅航烏之長技兮，水犀爲之逡巡。",
            "浮海救東甌兮，有握節之嚴助。",
            "治船習水戰兮，榮衣錦於買臣。",
            "渡浙江而誓衆兮，會稽之內史。",
            "率水棹以拒戰兮，凌江之將軍。",
            "坐大船若山兮，公苗山陰之傑。",
            "汎波襲番禺兮，季高永興之人。",
            "想萬艘之竝進兮，紛青龍與赤雀。",
            "風帆儵忽千里兮，駕巨浪如飛雲。",
            "今競渡其遺俗兮，習便駊以捷疾。",
            "觀者動心駭目兮，相雜襲如魚鱗。",
            "客曰盛哉舟楫兮，他郡孰加於越。",
            "然同濟或不同心兮，請置此而新其說。"
        ],
        "title": "越問 舟楫",
        "id": "6a964e7f-52e2-4167-8020-5b9269b3c62f"
    },
    {
        "author": "孫因",
        "paragraphs": [
            "揚州之種宜稻兮，越土最其所宜。",
            "稬種居其十六兮，又稻品之最奇。",
            "自海上以漂來兮，伊仙公之遺育。",
            "別黄秈與金釵兮，紫珠貫而纍纍。",
            "酒人取以爲釀兮，辨五齊以致用。",
            "湑鏡流之香潔兮，貯祕色之新甕。",
            "助知章之高興兮，眼花眩乎水底。",
            "侑謝傅之雅遊兮，陶丹府而哦詩。",
            "集羣賢以觴詠兮，浮罰觥乎子敬。",
            "指鳴蛙爲鼓吹兮，暢獨酌於稚珪。",
            "斯越酒之醖藉兮，非宜城中山之比。",
            "矧投醪之醇德兮，能使勇氣百倍於熊羆。",
            "客曰旨哉越釀兮，固越俗之所怡。",
            "然自征榷之法行兮，安得薛戎而蠲之。"
        ],
        "title": "越問 越釀",
        "id": "bf5d261e-5508-467c-99aa-59f885297c27"
    },
    {
        "author": "孫因",
        "paragraphs": [
            "日鑄山之英氣兮，既發越於鏌鎁。",
            "地靈洩而不盡兮，復薰蒸於草芽。",
            "雖名出之最晚兮，爲江南之第一。",
            "視紫筍若奴臺兮，又何論乎石花。",
            "維瑞龍之爲品兮，與此山以相亞。",
            "意山脈之通貫兮，仙種同乎一家。",
            "汲西岩之清泉兮，松風生乎石鼎。",
            "滋芳液於靈襟兮，沆瀣集乎齒牙。",
            "歐公錄之歸田兮，蘇仙流諸佳詠。",
            "伯玉註於詩版兮，文正賞其甘華。",
            "至鴈塔與花塢兮，固郡志之所載。",
            "若餘姚之瀑布兮，尤茶經之所誇。",
            "嗟陸羽之不逢兮，宜鑑味之絕少。",
            "世方貴夫建茗兮，孰有知夫越茶。",
            "客曰世非不知兮，顧茗禁之已苛。",
            "亦幸其不盡知兮，姑舍是而言他。"
        ],
        "title": "越問 越茶",
        "id": "f31b3965-579b-4942-8eab-196b16397c95"
    },
    {
        "author": "孫因",
        "paragraphs": [
            "繄剡藤之爲紙兮，品居上者有三。",
            "蓋篠簜之變化兮，非藤楮之可參。",
            "在晉而名側理兮，儲郡庫以九萬。",
            "曰姚黄今最顯兮，蒙詩翁之賞談。",
            "加越石以萬杵兮，光色透於金版。",
            "近不數夫杭由兮，遠孰稱夫池繭。",
            "半山愛其短樣兮，東坡耆夫竹展。",
            "薛君封以千戶兮，元章用司筆硯。",
            "數其德有五兮，以縝滑而爲首。",
            "發墨養筆鋒兮，性不蠹而耐久。",
            "惜昌黎之未見兮，姓先生而爲楮。",
            "使元輿之及知兮，又何悲剡藤之有。",
            "客曰媺哉越紙兮，有大造於斯文。",
            "然世方好紙而玉兮，又烏知乎此君。"
        ],
        "title": "越問 越紙",
        "id": "bef573ec-6dd9-4acc-99d5-98260cad531a"
    },
    {
        "author": "孫因",
        "paragraphs": [
            "陽明太元之天兮，乃羣仙之所游。",
            "有金堂與玉室兮，挹方丈與瀛洲。",
            "伯經得道□泉兮，乘雲氣於木杪。",
            "仙公韜光丹井兮，發函書於船頭。",
            "騎青騾以入市兮，薊子訓之賣藥。",
            "切鯔魚以作膾兮，介元則之垂鈎。",
            "弘景寄跡釣槎兮，隠吏栖於梅市。",
            "廣信駕龍白日兮，羽人萃於丹丘。",
            "擷芝草以爲侶兮，左元放之金液。",
            "餐桂屑而飲水兮，范少伯之扁舟。",
            "煉日精以回形兮，虞翁色若嬰孺。",
            "位上清而標籍兮，思玄跡混俗流。",
            "嚴青能服石髓兮，終斷穀而輕舉。",
            "伯陽煉成神丹兮，雖蛻形而不留。",
            "御天風而上征兮，與日月以齊壽。",
            "皆地勝之所招兮，舉塵寰而少仇。",
            "客曰神仙信有兮，特祕怪而難求。",
            "吾聞越多隠君子兮，試詳言而旁搜。"
        ],
        "title": "越問 神仙",
        "id": "7e7ba077-67cb-490a-b7cb-4573b0600c74"
    },
    {
        "author": "孫因",
        "paragraphs": [
            "謝隠士當少微兮，精神見乎天文。",
            "嚴子陵應客星兮，光芒動夫至尊。",
            "居剡下以高潔兮，戴安道之父子。",
            "游嵩嶽以偕隠兮，孔述睿之弟昆。",
            "却米餉而不受兮，朱百年之夫婦。",
            "受肥遁以就閑兮，阮萬齡之祖孫。",
            "閉蓬戶以觀書兮，淳之棲於窮岫。",
            "輕白璧而不盼兮，景齊隠於日門。",
            "扣藥船而引聲兮，歌競傳於仲御。",
            "漁鏡湖以賦詩兮，島尚號於方干。",
            "黄公列乎四皓兮，成定儲之羽翼。",
            "嵇康儕於七賢兮，著養生之至言。",
            "王子猷詠招隠兮，愛山陰之竹種。",
            "謝靈運賦山居兮，采地黄爲溪蓀。",
            "著貂裘坐岩石兮，弘之志不在釣。",
            "袘豹席與椶橋兮，志和豈羨回軒。",
            "彼皆不事王侯兮，以高尚而辟世。",
            "亦地氣之所鍾兮，多秀水與名山。",
            "客曰士各有志兮，斯固古之逸民。",
            "夫何欲潔其身兮，弗念君臣之大倫。"
        ],
        "title": "越問 隠逸",
        "id": "b50f1c2b-4402-49cd-8cd0-833194f5c2c0"
    },
    {
        "author": "孫因",
        "paragraphs": [
            "昔句踐兮思報吳，問國政兮五大夫。",
            "辟田野兮實倉府，訪疾苦兮字幼孤。",
            "抱冰兮握火，置膽兮坐卧。",
            "采蕺兮與葛，側席兮閭左。",
            "觴酒豆肉兮必均其施，樂不盡聲兮食不致味。",
            "鷙鳥匿形兮踰一十祀，吳無稻蟹兮越有地利。",
            "一朝興師兮三戰得志，姑蘇既墟兮橫行淮泗。",
            "伯東諸侯兮賀貢畢致，赫然雋功兮又何可議。",
            "客曰，異哉兮彼長頸而烏喙。",
            "如其可與其樂兮，何鴟夷之遠避。"
        ],
        "title": "越問 句踐",
        "id": "989e0335-8698-469b-8829-a21d18c4ef57"
    },
    {
        "author": "孫因",
        "paragraphs": [
            "帝舜生於姚丘兮，地近夷而居東。",
            "母握登感天瑞兮，漾祥光於大虹。",
            "歷山其所耕稼兮，陶漁皆有遺跡。",
            "二女降於媯汭兮，百官備而景從。",
            "大禹巡於鬴山兮，會羣臣而計功。",
            "執玉帛者萬國兮，戮後至之防風。",
            "託菲飲以名泉兮，鑿了溪而宅土。",
            "發金簡於石匱兮，藏祕圖於山中。",
            "望邑名夫虞姚兮，山靈護夫禹穴。",
            "儼廟貌於千古兮，遺化被於無窮。",
            "繄帝王之所在兮，宜風俗之近古。",
            "習孝悌與勤儉兮，亦好遜而上忠。",
            "客曰於戲大哉兮，又何可以比隆。",
            "然有爲者亦若是兮，豈無與舜禹之事同。"
        ],
        "title": "越問 舜禹",
        "id": "d7cbbf74-2056-4ec4-a465-9404fcbfd9dd"
    },
    {
        "author": "孫因",
        "paragraphs": [
            "維六飛之南渡兮，潢濤江以東歷。",
            "後舜禹三千年兮，履舜禹之遺迹。",
            "駐翠蹕以彌年兮，因改元而頒詔。",
            "爰陞州而爲府兮，冠紹興之大號。",
            "舉大享之上儀兮，即行闕而蕆祀。",
            "視總章與重屋兮，亦庶幾其遺意。",
            "登堂而望稽嶺兮，懷克勤之令德。",
            "留建炎之御製兮，彰復古之素志。",
            "采上虞之囊封兮，終然法乎舜禪。",
            "山鬰葱以蜿蜒兮，鍾禹陵之佳氣。",
            "御香四時來下兮，道冠蓋以相望。",
            "拱觚稜於雲闕兮，儼威顔而天咫。",
            "繄百年之父老兮，及親逢乎盛事。",
            "想天民之視阜兮，與虞夏而同治。",
            "客曰幸游舜禹之邦兮，復逢舜禹之君。",
            "然儻無舜禹之臣兮，孰能牧舜禹之民。"
        ],
        "title": "越問 駐蹕",
        "id": "f3477d53-8e21-4619-b9d9-afcdfe2b372c"
    },
    {
        "author": "孫因",
        "paragraphs": [
            "自大駕之西幸兮，府遂爲於近藩。",
            "賜行殿爲府治兮，暨澤牧之惟艱。",
            "張毘陵首當是選兮，實股肱之舊弼。",
            "仍土階之素規兮，因舊宇以爲安。",
            "朱忠靖繼剖符兮，屹具瞻於岩石。",
            "趙忠簡亦相望兮，凜清風而獨寒。",
            "忠定王之來鎮兮，當乾道之四禩。",
            "捐帑以置義租兮，闢宮而祠先賢。",
            "諒棠陰之蔽芾兮，思召伯其如憩。",
            "宜大封於是邦兮，良天道之好還。",
            "後五十餘年兮，誰儷美以增飾。",
            "維我新安公兮，騖逸駕而獨攀。",
            "剖滯訟如澌流兮，召雨暘如應響。",
            "使百城俱按堵兮，令滄海無驚瀾。",
            "立吏膽於秋霜兮，洽民氣於春澤。",
            "出干將於寶匣兮，照沆瀣於銅盤。",
            "圜扉鞠爲茂草兮，麥岐藹其連秀。",
            "令修戶庭之內兮，民樂湖山之閒。",
            "既修政而人悅兮，文書省於幙府。",
            "新百廢以具興兮，聳輪奐之偉觀。",
            "八邑不知有役兮，一道不知有費。",
            "若天造而神設兮，豈民力之或煩。",
            "化榛莽爲宏麗兮，敞隘敝爲爽塏。",
            "革蠹撓而雄疊兮，易朽腐而堊丹。",
            "茲棟隆之規模兮，特於此乎小試。",
            "非成毀之相仍兮，數循環而無端。",
            "鎮越巋乎中踞兮，修廊翼其旁拱。",
            "何獨斂夫散氣兮，所以重夫中權。",
            "巨扁揭乎雲霄兮，鈞筆粲乎星斗。",
            "山靈爲之呵護兮，珍光赫而屬天。",
            "前方台之月華兮，後蓬萊之雲氣。",
            "左燕春之凝香兮，右清白之寒泉。",
            "繞層城以拂雲兮，開屏障於四面。",
            "卧林影於雲壑兮，栖山光乎二軒。",
            "吸平湖於酒杯兮，浮翠峯於茗椀。",
            "送歸鴻於天外兮，數飛鷗於海門。",
            "動秋聲之摵摵兮，泊晴嵐之藹藹。",
            "餞崦嵫之夕照兮，賓暘谷之朝暾。",
            "上越王之危臺兮，誦唐人之傑句。",
            "鷓鴣飛而地迥兮，晴烟渺而天寬。",
            "飛蓋游乎清夜兮，羃輕烟之素練。",
            "棹歌發乎中沚兮，浴明月於金盆。",
            "麗譙湧乎青冥兮，角聲起而寥亮。",
            "佳山蔚其照眼兮，洗萬里之陰雰。",
            "新隄平而擬掌兮，沸行歌以載路。",
            "漕渠濬而舉重兮，鼓千艘而駢闐。",
            "雄威扁營疊創兮，雷歡聲於貔虎。",
            "泮宮修貢闈闢兮，遂飛躍於魚鳶。",
            "臺府煥而一新兮，巖壑爲之改觀。",
            "他人視之拱手兮，公談笑而不難。",
            "既游刃之有餘兮，復善刀而藏用。",
            "寂然若無所營兮，湛中襟而靖淵。",
            "炷爐香而讀易兮，悟至理於泰否。",
            "託寄軒之柱刻兮，等蘧廬於乾坤。",
            "上方蕆事明庭兮，將入扈於豹尾。",
            "如旄倪之借留兮，紛截鐙以攀轅。",
            "繄郢曲之寡和兮，信蕭規之難繼。",
            "民願公無遽歸兮，帝謂吾今召環。",
            "雖卿月之暫駐兮，幸臨照夫越土。",
            "恐使星之遷次兮，迫太階之魁躔。",
            "推治越之道治天下兮，固我公之餘事。",
            "然越人愛公如慈父母兮，願託歌而永傳。",
            "客乃斂袵肅容兮，屏氣弗敢復言。",
            "孫子於是濃墨大字兮，終夫越問之篇。"
        ],
        "title": "越問 良牧",
        "id": "9454ba13-2bc2-4300-bca6-91c2f022ff23"
    },
    {
        "author": "趙彥鏜",
        "paragraphs": [
            "紛紛敗葉撲西風，嚦嚦征鴻度碧空。",
            "咿咿菱歌煙暝外，丁丁衣杵月明中。",
            "瀟瀟細滴蕉窗雨，唧唧悲鳴草砌蛩。",
            "忽忽有懷如宋玉，行行搔首思沖沖。"
        ],
        "title": "秋聲",
        "id": "41fecc74-6963-4ff9-9be0-a965add4d561"
    },
    {
        "author": "吳從善",
        "paragraphs": [
            "樂聲隨轉闔閭城，檣杪無風水自平。",
            "不待尊前催畫燭，落霞明月送船行。"
        ],
        "title": "游虎丘山  其一",
        "id": "3bf9b4db-5e30-4ab4-9472-901e191fff18"
    },
    {
        "author": "吳從善",
        "paragraphs": [
            "兩岸黄堆罷亞香，月波金瀉亂波光。",
            "不驅風露歸囊錦，安得新詩鬰鬯凉。"
        ],
        "title": "游虎丘山  其二",
        "id": "adf01922-7ee4-495e-9f78-6dd2ed257ec3"
    },
    {
        "author": "葛紹體",
        "paragraphs": [
            "問津城西市，呼渡江南岸。",
            "棹穩當潮生，帆輕趁風便。",
            "龍翔古招提，鳥革今輪奐。",
            "回合列翠屏，周遭鋪素練。",
            "邀行嫩篁竿，勸坐老木榦。",
            "沿壁覽新題，吹塵認舊篆。",
            "一隅看不足，兩塔窮未見。",
            "陽光爍崗頂，飆陣掠波面。",
            "郛郭聚拱伏，烟雲散呈獻。",
            "俯拜肅御邸，仰瞻粲宸翰。",
            "皇帝南巡意，生靈北望眼。",
            "書千古清輝，爲萬世偉觀。",
            "樓臺明月讌，鐘鼓朝暮飯。",
            "徒見一時近，孰念百年遠。",
            "江濤常摏撞，帝澤共流轉。",
            "遊子感詩歌，居人思日勉。"
        ],
        "title": "江心長句",
        "id": "3d6a62ca-7d32-46ea-812a-c2a1aeca9186"
    },
    {
        "author": "葛紹體",
        "paragraphs": [
            "只飲太湖水，不鱠松江鱸。",
            "鱸雜魚蝦腥，水涵天地初。",
            "千里開鏡奩，一色包冰壺。",
            "日月遞吐吞，蛟龍相蟄舒。",
            "上接河漢高，下連溟渤虛。",
            "中有洞庭山，雲氣相縈紆。",
            "我來風雪天，修綆汲自如。",
            "一飲塵涴清，再飲澆詩書。",
            "三飲毛髮寒，胸次包寰區。",
            "大禹果至神，彷彿來前除。",
            "萬古不盡流，禹功常與俱。"
        ],
        "tags": [
            "太湖",
            "洞庭湖"
        ],
        "title": "太湖吟",
        "id": "d4ab9553-2053-4120-b639-5e1b3ccf87f7"
    },
    {
        "author": "葛紹體",
        "paragraphs": [
            "岐路東西分，閩浙自茲異。",
            "平波翼藂篠，荒丘带深隧。",
            "漸聞新蠻音，不見舊朋類。",
            "悽然獨含情，誰與話幽意。",
            "滿空霜氣橫，鴻影過一二。",
            "回首良不堪，歸期數長至。",
            "茫茫宇宙大，人生本如寄。"
        ],
        "title": "分水嶺",
        "id": "be84dd15-037c-4479-9803-7d6e32eda614"
    },
    {
        "author": "葛紹體",
        "paragraphs": [
            "一石類古鐘，範模昔誰製。",
            "開闢幾歲月，蘿蔓疑篆隸。",
            "老木上婆娑，清泉下溶㵝。",
            "左右亂石列，拱若朝玉帝。",
            "惜在道路傍，倦客謾凝睇。",
            "倘立泰山巔，爰遇封禪代。",
            "萬乘躬巡幸，想像羲皇際。",
            "銘德刻雋功，表裏千萬世。",
            "願言勿輕鑿，天意或有待。"
        ],
        "tags": [
            "泰山"
        ],
        "title": "飯溪石",
        "id": "64e45d11-09c4-4f08-94f8-32644dbe8ea3"
    },
    {
        "author": "葛紹體",
        "paragraphs": [
            "峭絕不可步，肩輿屢顛覆。",
            "南北三十里，上下九回曲。",
            "兩畔沿古松，虬枝亂相續。",
            "根迸石齒裂，葉密雲氣宿。",
            "或一蓋高張，或萬蛇奔促。",
            "或魑魅隠見，或虎豹躑躅。",
            "縱無遊子悲，遇此亦慘目。",
            "鼠梯側將崩，鳥逕深更蹙。",
            "吾道豈終窮，朅來意何欲。"
        ],
        "title": "頭陀嶺",
        "id": "40f3da95-2624-4168-b208-20e6616e2a42"
    },
    {
        "author": "葛紹體",
        "paragraphs": [
            "人生盡馳騖，忙裏換烏兔。",
            "白髮忽相侵，紅顔若何駐。",
            "豈如向丘壑，味此閑中趣。",
            "鶬鶊啼春風，鳲鳩喚時雨。",
            "煙林上笋蕨，晴川下鷗鷺。",
            "好景滿眼前，興來可以賦。",
            "貧賤與富貴，願言履其素。"
        ],
        "title": "袁從道山廬三首  其一",
        "id": "b004df8d-17da-4a50-9170-dfe346ca7f46"
    },
    {
        "author": "葛紹體",
        "paragraphs": [
            "竹屋已三間，花逕旋一新。",
            "芳苞束碎錦，細草鋪柔茵。",
            "曾悟順動豫，豈歎雲雷屯。",
            "箇中足俛仰，世上誰經綸。"
        ],
        "title": "袁從道山廬三首  其二",
        "id": "98282224-f464-438c-83fd-9237db319463"
    },
    {
        "author": "葛紹體",
        "paragraphs": [
            "日月久棲遲，姓名誰得知。",
            "頭戴世儒冠，身著山人衣。",
            "峻頷带薄髭，瘦骨撐疎眉。",
            "青編口能誦，白飯手自炊。",
            "苦茗一兩碗，濁醪三兩巵。",
            "琴彈多舊曲，窗題少新詩。",
            "別去動經年，坐來愁語離。",
            "幽齋早葺罷，借榻重歸時。"
        ],
        "title": "袁從道山廬三首  其三",
        "id": "9eea67fa-a88d-41e6-89a5-fe1dd7ef0518"
    },
    {
        "author": "葛紹體",
        "paragraphs": [
            "丞郎昔躬耕，懷野壟上宅。",
            "東湖一棹近，南畝耦夫百。",
            "風交苗懷新，雲鋪稼敷澤。",
            "疎櫺翼虛堂，時焉此憩息。",
            "殷勤左氏語，銀鈎掛簷壁。",
            "新居匾鍾慶，金字照於赫。",
            "水竹带左右，春秋燕晨夕。",
            "鼎鼎百年間，相望屹咫尺。",
            "寧知笙歌地，一旦灰燼迹。",
            "人事定誰訛，毋乃數當革。",
            "以彼而易此，倉卒有良策。",
            "丁丁斤舊材，介介繩新畫。",
            "美哉輪奐焉，不負肯堂責。",
            "父基貽厥子，子構孫更闢。",
            "笙歌且置之，詩禮日探索。",
            "軌涂馳霜蹄，霄衢展雲翮。",
            "放我方寸寬，笑彼宇宙窄。",
            "益亹澶淵功，永壽元祐脈。",
            "力穡乃有秋，先難而後獲。"
        ],
        "title": "渭南考室",
        "id": "5246317c-a431-40db-b365-447338c5e289"
    },
    {
        "author": "葛紹體",
        "paragraphs": [
            "雙檜老虬榦，萬竹蒼龍枝。",
            "道院傍西築，書窗下南帷。",
            "笑談清燈暈，坐起白麈揮。",
            "天低月初挂，河澹星欲垂。",
            "醉生筆硯妍，卧籌民物規。",
            "蟋蟀喚鄉夢，莎雞引秋思。",
            "客身休自疑，古人以爲期。"
        ],
        "title": "入竹西道院",
        "id": "d3fb9e52-a4d7-4c4d-915a-aaa9ff56be1b"
    },
    {
        "author": "葛紹體",
        "paragraphs": [
            "已聞掛風帆，寧知掣其肘。",
            "緘自春山雲，吟轉秋夜斗。",
            "文友有新錄，筆之自吾手。",
            "惓言桂山君，到死意愈厚。",
            "夜半十一字，龍蛇尚驚走。",
            "悠悠浙東西，客路霜中柳。",
            "巍峨讀書堂，珍重夫人壽。",
            "弟兄自答問，進學以虛受。",
            "所期躡層霄，斷金真皓首。",
            "樓崎歸去來，相忘如此酒。"
        ],
        "title": "謝蒙齋王子文寄文卷",
        "id": "0ad0a0b6-5528-46a2-b040-ad56dac7a58e"
    },
    {
        "author": "葛紹體",
        "paragraphs": [
            "持我五字句，送子千里別。",
            "蕪菁滿地花，柳絮漫天雪。",
            "去去當何之，苕川賸風月。",
            "風月還相思，江山豈相越。"
        ],
        "title": "送陳良卿",
        "id": "2107a549-9066-4213-aa4f-601d232e3ced"
    },
    {
        "author": "葛紹體",
        "paragraphs": [
            "輕風盪宿氛，薄日籠曉晴。",
            "草嫩芟鋤易，沙軟蹙踏輕。",
            "軍容壯而肅，兵器老以剛。",
            "震動擊鼓鼙，節止鳴鐃鉦。",
            "前行萃白旗，後隊隨紅旌。",
            "閃閃雲霧披，閴閴煙塵凝。",
            "放箭羽鮮新，張弓角光晶。",
            "麫絲搭飯玉，赭衫坐盈庭。",
            "犒激券楮疊，簇結巾带橫。",
            "叉手最健武，驍勢殊掀騰。",
            "跳梁勇投擲，呼喝驕憑陵。",
            "左旋忽右轉，此伏俄彼升。",
            "路分尋丈鬭，鋒合毫釐爭。",
            "目與手不謀，須臾懸死生。",
            "儻非教之素，何以所習精。",
            "豫章太史氏，家世冰雪清。",
            "早傳師律嚴，遂識戎陣明。",
            "坐言二十年，不見此憲程。",
            "教場沮洳地，漬雨幾浮傾。",
            "荒池倒枯荷，腐水飄亂萍。",
            "舊觀喜再還，徒曰練弓兵。",
            "公宇昔零落，華屋今崢嶸。",
            "昔也一槩廢，今也百度興。",
            "今昔同此時，人有能不能。",
            "蕭蕭憂危念，策策夙夜情。",
            "固將宣國威，非惟振家聲。",
            "兒戲誰逍遥，老成尚典刑。",
            "嗟乎真將軍，亞夫細柳營。"
        ],
        "title": "嘉興尉府教閲即事",
        "id": "8e65bbd8-72ff-42ef-a823-f5c975227e19"
    },
    {
        "author": "葛紹體",
        "paragraphs": [
            "四海指掌上，西浙復制置。",
            "機張要省括，萬里發中祕。",
            "制劄天邊來，奪我嘉興尉。",
            "風流誰後人，太史山谷氏。",
            "老成負大才，初筮僅小試。",
            "雷行換風采，鼓作起憔悴。",
            "遊刃綽有餘，走筆浩無愧。",
            "青青歲寒姿，松柏森勁氣。",
            "層冰幾重重，堅可敵陽熂。",
            "置之籌幄中，秉心端不二。",
            "討賊先正名，逆順有大義。",
            "晝夜運日月，東生定西墜。",
            "終古大明照，不照此醜類。",
            "送死須臾爾，清寧一天地。",
            "公在誰相知，郡守股肱寄。",
            "公去誰相思，邦民共相企。",
            "白髮我獨悲，青雲公自喜。",
            "顧此金蘭心，終始永同味。",
            "去住路兩岐，別酒重三喟。",
            "江湖年華晚，萬物回春意。",
            "吟邊一籌先，寄我空中字。"
        ],
        "title": "送黄尉制司稟議",
        "id": "cc233a78-28c4-4bee-b017-f402e70b4e98"
    },
    {
        "author": "葛紹體",
        "paragraphs": [
            "邑稱仙之居，山水開畫圖。",
            "著我老仙子，少試胸中書。",
            "視印秋風前，觀化冬日初。",
            "琴調待平絃，髮稠借輕梳。",
            "豈必三年期，朞月亦可乎。",
            "赤城勢連越，朱溪流通吳。",
            "人限地百里，而滯天一隅。",
            "俄然乘雲翔，邑人空歎吁。"
        ],
        "title": "送仙居令",
        "id": "37b66c18-20a6-45e1-ab52-44c90336485f"
    },
    {
        "author": "葛紹體",
        "paragraphs": [
            "禾興望金華，東西渺天涯。",
            "西園堂上翁，鬢影霜欲欺。",
            "如何二十年，晝夜夢見之。",
            "歸榮豈不樂，旅瑣寧頻歸。",
            "我來惠而好，鷗浪相追隨。",
            "青燈幾言話，白雲每翻思。",
            "昊天鑑中扃，少愜平生期。",
            "貢幃秋揚舲，監學春舞旗。",
            "趨庭問先及，喜色開霜眉。",
            "壽日長至初，百拜迎春祺。",
            "香罍金翠行，畫燭舞繡圍。",
            "桂枝茂紛紛，椿樹陰遲遲。",
            "君才天下選，一日千里馳。",
            "八詠賦平遠，雙溪照清漪。",
            "來來快著鞭，了此一段奇。"
        ],
        "title": "送竹洲葉成之歸省後參學",
        "id": "ce31b377-3e56-43b0-bfb7-c5d6c894074b"
    },
    {
        "author": "葛紹體",
        "paragraphs": [
            "焦桐有良材，函彼太古音。",
            "良工巧斲之，可歌南風琴。",
            "隠居掛空壁，不受埃塵侵。",
            "虛中閟清響，靜參萬籟吟。",
            "一朝絃素絲，徽星粲黄金。",
            "玉軫圓更齊，鼓之大廷陰。",
            "斡回天地春，山水自高深。",
            "匪藉伯牙手，能開子期心。"
        ],
        "title": "喜聞韓時齋捷書",
        "id": "a94a9e65-fa9e-4233-8f92-1cba130f1745"
    },
    {
        "author": "葛紹體",
        "paragraphs": [
            "取友但聞道，不問年先後。",
            "西澗吾世交，豈在接杯酒。",
            "言歸復言歸，光怪願袖手。",
            "樓崎靈泉山，松柏歲寒友。"
        ],
        "title": "王深道別酒走筆次韻",
        "id": "1fc6e60d-11ba-4062-bc03-c9f172fee1b5"
    },
    {
        "author": "葛紹體",
        "paragraphs": [
            "但愛秋月明，不厭秋夜永。",
            "掀髯立長風，舞手弄孤影。",
            "天浄神宇清，露重衣袂冷。",
            "隠約辨山河，分明認奎井。",
            "一笑震九霄，喚起迷者省。"
        ],
        "title": "對月簡松廬",
        "id": "1aa19c44-3bdb-4009-9424-a7f6be26651a"
    },
    {
        "author": "葛紹體",
        "paragraphs": [
            "走騎引征鞍，鳴榔趁行舶。",
            "下唐三百里，棹穩波如席。",
            "霜晴天宇清，日暖带春色。",
            "髻梳粲新粧，羅襦照澄碧。",
            "怡怡兄弟情，亹亹僕馭力。",
            "豈爲詫遊觀，肝腸孝思激。",
            "嵯峨上柏山，丞郎舊形魄。",
            "松臺夜漫漫，竹塢風索索。",
            "聲容弗云遠，肅雝對巾幘。",
            "追惟起家難，飽適敢笑劇。",
            "於昭萬古魂，伊嘏願無斁。",
            "嗟嗟天涯客，青燈延永夕。",
            "君有霜露感，我念雲水隔。"
        ],
        "title": "送高文父上柏省墳",
        "id": "67b907b2-bc9a-4cc7-9587-994423e464a4"
    },
    {
        "author": "葛紹體",
        "paragraphs": [
            "吟卷閑晚窗，捷音鬨春郵。",
            "推几舞影急，踏門步蹤稠。",
            "黄冊幾載傳，青衫今日酬。",
            "學舍丈人行，文場少年儔。",
            "倚天仰泰華，行地輸驊騮。",
            "暑清庭陰闊，風香御煙浮。",
            "龍飛屈親策，虎帥登先籌。",
            "力深一代源，聲匝四海流。",
            "朝陽孤鳳凰，曙陰羣蜉蝣。",
            "端爲砥柱基，非干稻粱謀。",
            "百鍊要愈剛，萬折空自柔。"
        ],
        "title": "送余直卿廷對",
        "id": "0cf8e0df-f70d-4a52-b7c9-f8c631ab93f4"
    },
    {
        "author": "葛紹體",
        "paragraphs": [
            "去年花開春日和，行嗅香蕊攀柔柯。",
            "今年花開煙雨愁，坐見落英填污溝。",
            "世事翻覆故應爾，天工卷舒亦如此。",
            "曷不長教四時好，却令二月春草草。",
            "牆頭錦紅一花梢，人間雪白幾鬢毛。",
            "東家兒女喜鬭妍，西鄰老婦羞頺顔。",
            "亦有對酒高陽徒，零落山丘空畫圖。",
            "悲來乎，悲來乎，花開花落胡爲乎。",
            "把住東風聊自娛，明年晴雨知何如。"
        ],
        "title": "惜春長句",
        "id": "8322ab69-9047-40c9-8dd9-d8c7a07990f9"
    },
    {
        "author": "葛紹體",
        "paragraphs": [
            "中秋竟夕佳月色，萬里光芒霜雪白。",
            "人言陰晴一瞬易，不料清輝連永夕。",
            "有情傍我書几多，書中今古舊應識。",
            "玉華嬋娟徹鬢眉，冰澌的皪瑩肝膈。",
            "風流似與仙娥俱，縞衣練裳新灑滌。",
            "酒酣顛倒欲結交，燈火希微疑避席。",
            "出門露氣已半銷，輕風西來盪虛碧。",
            "中天鏡懸見本真，一點靈明透八極。"
        ],
        "title": "中秋後二夜對月",
        "id": "5a343e7b-86d9-4ebb-88df-dfa1a64e2d21"
    },
    {
        "author": "葛紹體",
        "paragraphs": [
            "幾年廢井城東衙，甃石缺裂洿淖多，奈此宣公初鑿何。",
            "宣公浩氣輩孟軻，論諫仁義永不磨，炳炳丹衷史所誇。",
            "當時芟薙開藤蘿，細穿地脈泉源過，暗引雲氣通天河。",
            "誰知荒蕪日冥冥，泥舍不食羸其瓶，谷射甕漏汲莫升。",
            "舊跡契君懷古情，一朝渫治翻光晶，百丈修綆轆轤聲。",
            "乳泉溶溶早夜生，寒冽不改徹底清，靜養日月印列星。",
            "君欲著亭泉之側，味良高風夢想覿，釀泉爲酒觴佳客。",
            "舂來香秫珠的皪，玉缸方糵化醇醳，蟻蜉槽牀春滴滴。",
            "宣公在天酹可索，宣公之泉带神識，濱湖一嘯暮天碧。"
        ],
        "title": "宣公泉歌",
        "id": "910118fa-738c-4209-8095-10d9fefa458f"
    },
    {
        "author": "葛紹體",
        "paragraphs": [
            "步虛影裏雲璈舉，精誠上對東皇語。",
            "蓬萊拂檻多飛雲，西風吹作人間雨。",
            "田家誰不知公勤，千里歡聲公亦聞。",
            "早禾登場晚禾實，公庭如水清無塵。"
        ],
        "title": "和水心先生寄越帥汪煥章得雨韻",
        "id": "76ebe0b2-8f6a-40f9-adc1-bca10b7d4304"
    },
    {
        "author": "葛紹體",
        "paragraphs": [
            "吟邊逡巡風雨催，秋空蕭索聲隠雷。",
            "老松相應發清響，疑伴吹簫仙子來。",
            "當年作樓遠塵務，坊僧執籌工執鋸。",
            "愛他欄檻看雲山，不肯怱怱下樓去。"
        ],
        "title": "次韻",
        "id": "2dafb9b4-a578-4012-be9a-7a80f139b3f5"
    },
    {
        "author": "葛紹體",
        "paragraphs": [
            "天地黯淡疑古初，遠近依約垂冰壺。",
            "樓閣突兀撐蘧廬，林阜參差自縈紆。",
            "極目似接滄溟虛，流水迤邐隨城隅。",
            "客舟飄颻帆影孤，紫幕半罩推蓬圖。",
            "須臾四面雲糢糊，舞風片片細和麤。",
            "带雨點點密更疎，陣復一陣低勻鋪。",
            "梅腮破紅笑卷舒，柳眼含赤窺榮枯。",
            "水鴨飛去投平蕪，野雁鳴來落寒蘆。",
            "巷嫗追逐携雙姝，巧花入時壓鬢梳。",
            "艷歌逸響龡笙竽，酒酣意氣高陽徒。",
            "蓴盤快斫松江鱸，茶鼎漸融女牆酥。",
            "駕言旋返日已晡，馬驕不羨灞橋馿。",
            "人言雪瑞慶農夫，况此連雪祥可符，黄土耕桑拱行都。"
        ],
        "title": "雪中月波即事",
        "id": "2a823cc7-19ba-4d19-aaa7-65436f2b68a3"
    },
    {
        "author": "葛紹體",
        "paragraphs": [
            "述作當經綸，孤燈坐到晨。",
            "笑迎東海日，喚起北窗人。",
            "露滴煙梢靜，鳥啼花逕春。",
            "自憐身是客，與客謾相親。"
        ],
        "title": "春曉訪客",
        "id": "6e4a07bb-c94b-42c1-b7f6-cd61420dd13b"
    },
    {
        "author": "葛紹體",
        "paragraphs": [
            "不對黄花酒，還添白苧衣。",
            "沼鱗空細泳，林翼奮高飛。",
            "氣槩今誰是，才華昔已非。",
            "最憐多病後，衣带褪重圍。"
        ],
        "title": "重陽後五日再和叔愚",
        "id": "91d03046-35c6-4792-95db-19b8e4de34ce"
    },
    {
        "author": "葛紹體",
        "paragraphs": [
            "往歲南閩路，曾知幕府崇。",
            "已先多士列，不與衆人同。",
            "紅透荔枝日，香傳茉莉風。",
            "還應飛詔急，催向道山中。"
        ],
        "title": "送趙獻可福州撫幹",
        "id": "560d42e4-424a-4834-824f-80fa0b71510e"
    },
    {
        "author": "葛紹體",
        "paragraphs": [
            "老檜依庭下，青堅自舊名。",
            "林深便靜坐，徑淺却幽深。",
            "逗日分松色，迎風和竹聲。",
            "相韓親匾字，相對有餘清。"
        ],
        "title": "青堅即事",
        "id": "4333dfd4-dc5a-4ad4-aa8c-dbf1ada13e2f"
    },
    {
        "author": "葛紹體",
        "paragraphs": [
            "堂深暑不到，閑意一爐香。",
            "棋鬭過河急，琴彈流水長。",
            "古瓶疎牖下，怪石小池旁。",
            "忠獻畫圖在，英聲不可忘。"
        ],
        "title": "韓氏與閑即事",
        "id": "a1e747fd-6d44-4dfe-bf42-c5f36935286f"
    },
    {
        "author": "葛紹體",
        "paragraphs": [
            "自占一窗明，小爐春意生。",
            "茶分香味薄，梅插小枝橫。",
            "有意探禪學，無心了世情。",
            "不知清夜坐，知得若爲清。"
        ],
        "title": "洵上人房",
        "id": "9c086308-a8bc-4362-a4df-83211e79a86c"
    },
    {
        "author": "葛紹體",
        "paragraphs": [
            "招提俯秋水，畫手借王維。",
            "清磬遞風韻，曉霜翻露姿。",
            "茶煙邀客竚，帆影喚舟移。",
            "他日成歸夢，來興楚子悲。"
        ],
        "title": "遊本覺寺",
        "id": "1695d068-6662-41cc-979d-91b14758bcd2"
    },
    {
        "author": "葛紹體",
        "paragraphs": [
            "渺渺錢塘路，相携秋色新。",
            "馬蹄沙尾雨，舟楫渡頭雲。",
            "世道已非古，交情此是真。",
            "覊棲正愁絕，得爾張吾軍。"
        ],
        "tags": [
            "西湖"
        ],
        "title": "謝韓次公趙獻可踐西湖約",
        "id": "a0deaa1e-d79e-4eb0-8d36-5d995fbddfff"
    },
    {
        "author": "葛紹體",
        "paragraphs": [
            "歸去是明朝，多應趁早朝。",
            "雖然鄰邑近，亦似客程遥。",
            "村社酒三杓，山家水一瓢。",
            "吟邊如得句，共語在元宵。"
        ],
        "title": "留別永嘉文友",
        "id": "1f8dab75-31cc-48a4-a333-373de264625f"
    },
    {
        "author": "葛紹體",
        "paragraphs": [
            "詔趣朝天去，春風半月程。",
            "西湖花錦重，東越柳綿輕。",
            "趨走輸年少，謀猷讓老成。",
            "邊烽半明滅，𤱶畝一關情。"
        ],
        "tags": [
            "西湖"
        ],
        "title": "送上蔡謝悔齋赴召",
        "id": "745197d4-703b-4c0e-860b-1cd9aa23a33e"
    },
    {
        "author": "葛紹體",
        "paragraphs": [
            "天台今日去，步步紫雲鄉。",
            "麥浪漲新綠，花風吹舊香。",
            "屏開千嶂遠，带遶一溪長。",
            "遊冶誰家子，酣歌古道傍。"
        ],
        "title": "早發西城即景",
        "id": "92f03555-61a6-4d7f-92e0-f6896bdbd66b"
    },
    {
        "author": "葛紹體",
        "paragraphs": [
            "門當海嶠開，籬脚破新苔。",
            "梅影落寒井，漁歌近酒杯。",
            "客帆雲外過，沙鳥雨中迴。",
            "多少風煙趣，從今入夢來。"
        ],
        "title": "道傍酒家",
        "id": "4efbc3e6-6f30-4a60-afdc-dd73dadc522d"
    },
    {
        "author": "葛紹體",
        "paragraphs": [
            "歸路忘羈思，邛枝第共携。",
            "江船閑載鶴，山店靜聞雞。",
            "晚稻新收歛，秋花舊品題。",
            "明朝行幾里，應近赤城西。"
        ],
        "title": "新昌道中",
        "id": "065b944e-3798-44b7-8d86-032796f8f77b"
    },
    {
        "author": "葛紹體",
        "paragraphs": [
            "同是他鄉客，分携二月初。",
            "如何近流火，曾不寄來書。",
            "夜雨青燈暗，晨風黄卷舒。",
            "相思五字句，惠好莫相疎。"
        ],
        "title": "寄三衢趙希遠",
        "id": "9ef8b3c1-62c1-4d91-9c52-3025925c3990"
    },
    {
        "author": "葛紹體",
        "paragraphs": [
            "客情無處著，身事定何如。",
            "秀水且停棹，蕺山終結廬。",
            "秋風一杯酒，夜雨半繙書。",
            "把手蓬萊頂，梅花臘月初。"
        ],
        "title": "寄越中文友",
        "id": "2c14e29d-7fdb-4e8d-a6ce-ed44297b53f3"
    },
    {
        "author": "葛紹體",
        "paragraphs": [
            "欹枕小春雨，虛屏半夜風。",
            "病驚身是客，愁恐鬢成翁。",
            "窗曙逗微白，燈寒带淺紅。",
            "歸期倩誰卜，心挂浙江東。"
        ],
        "title": "卧病",
        "id": "b75af57d-ca2f-41f0-a248-16c45d3b3db1"
    },
    {
        "author": "葛紹體",
        "paragraphs": [
            "交情苦疎闊，君復是行人。",
            "燈火誰同坐，詩書只自親。",
            "丹楓蒼嶺曉，黄菊好溪春。",
            "一別三年遠，相思入夢頻。"
        ],
        "title": "送林子柄縉雲令",
        "id": "18ed2bdb-f9be-4cd6-b2fb-2051afee6c0d"
    },
    {
        "author": "葛紹體",
        "paragraphs": [
            "揚子江頭路，龜池草色新。",
            "細調絃上曲，閑拂馬前塵。",
            "遠塞秋風靜，平疇夜雨勻。",
            "遥知報嘉政，笑我苦吟身。"
        ],
        "title": "送王伯逢泰興令",
        "id": "6ab382c4-6c99-4ed6-ac27-e0781cdda014"
    },
    {
        "author": "葛紹體",
        "paragraphs": [
            "會面難如此，人生祇自憐。",
            "笑言無一日，離別有三年。",
            "故國带秋色，長淮起暮煙。",
            "官閑足登眺，吟滿菊花天。"
        ],
        "title": "送趙紫芝入金陵幕",
        "id": "01a5da6a-a55a-4965-bdb1-9ea5aa316b5f"
    },
    {
        "author": "葛紹體",
        "paragraphs": [
            "三千八百里，何自遽成行。",
            "只重新知己，都忘逆旅情。",
            "瘴煙隨處合，庾嶺際天橫。",
            "應有相思淚，清宵夢裏驚。"
        ],
        "title": "送王秀才同謝德慶行",
        "id": "21012ad2-8c18-4a3b-9176-f67fef35586e"
    },
    {
        "author": "葛紹體",
        "paragraphs": [
            "尋常居異所，客路得同行。",
            "別久話難盡，路長愁易生。",
            "湘江春自綠，衡嶽古來青。",
            "何似歸休好，西巖深處耕。"
        ],
        "title": "送翁靈舒",
        "id": "f43e96d4-387c-4e67-896b-80f1515a4cc3"
    },
    {
        "author": "葛紹體",
        "paragraphs": [
            "不記京華路，西行有幾程。",
            "因君一言別，動我十年情。",
            "野水涵天碧，山花照眼明。",
            "春風馬蹄急，得意向東城。"
        ],
        "title": "送高仲發赴銓  其一",
        "id": "3c7b2545-8661-4175-b6a6-afdc17d722e5"
    },
    {
        "author": "葛紹體",
        "paragraphs": [
            "多應無旅思，天氣正春暄。",
            "柳送行時路，花迎到處村。",
            "捷書新得意，詩句舊曾論。",
            "獨坐相思日，東風靜掃門。"
        ],
        "title": "送高仲發赴銓  其二",
        "id": "96827473-5410-4d97-9184-3a0283102805"
    },
    {
        "author": "葛紹體",
        "paragraphs": [
            "此日携家去，休言惜遠離。",
            "江天雖雨意，客路正花時。",
            "擊楫漫長嘯，把書常自隨。",
            "爲官閑亦好，竹外鶴偏宜。"
        ],
        "title": "送薛子舒華亭造船場",
        "id": "37b904ce-2a70-4818-95f1-080f38e5dba9"
    },
    {
        "author": "葛紹體",
        "paragraphs": [
            "夜半橫空一片雲，雲邊明月带疎星。",
            "松關露重驚飛鵲，荷渚風輕低度螢。",
            "粟綴嫩黄懷老圃，酒篘新綠見虛亭。",
            "秋吟不作相思調，許我西湖伴醉醒。"
        ],
        "tags": [
            "西湖"
        ],
        "title": "浸碧亭月夜",
        "id": "5e54bcc2-ae70-40dc-b816-589a0318854d"
    },
    {
        "author": "葛紹體",
        "paragraphs": [
            "雲閣憑高起暮愁，西風吹作帽簷秋。",
            "煙林回薄地欲轉，水國蒼茫天共浮。",
            "富貴從來聯後乘，行藏何處借前籌。",
            "東籬又負黄花約，新月光中一獻酬。"
        ],
        "title": "九日登真如閣",
        "id": "91e474a4-617e-4468-aa0c-686df74bf40d"
    },
    {
        "author": "葛紹體",
        "paragraphs": [
            "秋浦星郎舊隠居，石巢長伴竹蕭疎。",
            "寒窗細酌月來往，暑檻殘編風卷舒。",
            "硯滴凈涵天地祕，爐煙閑接水雲虛。",
            "風流格調今猶在，有子挑燈讀父書。"
        ],
        "title": "韓吏部竹隠亭",
        "id": "5e25ec46-a650-49f5-86c6-3a7b82330bbd"
    },
    {
        "author": "葛紹體",
        "paragraphs": [
            "松柏蒼蒼蔭碧瀾，碧瀾深處有龍蟠。",
            "清閑日月長廊靜，慘澹雲烟畫閣寒。",
            "林鳥忽鳴疑悟道，石磯危坐似逃禪。",
            "天台行客東嘉友，一笑春風共倚欄。"
        ],
        "title": "水陸寺",
        "id": "0e64606b-1b98-47ca-b5b9-13d9fdf763fc"
    },
    {
        "author": "葛紹體",
        "paragraphs": [
            "三年涕血漬槃蔬，蓬首春風未欲梳。",
            "客病屢驚幾死去，母慈常念有生初。",
            "乞文西麓標銘墓，立石東山伴倚廬。",
            "恩到九原那可答，近來和淚看除書。"
        ],
        "title": "寄謝周西麓國博",
        "id": "a8aca621-7ea8-4410-be0b-0f7489460a3a"
    },
    {
        "author": "葛紹體",
        "paragraphs": [
            "雙溪風月只當年，客夢尋君屢慨然。",
            "萬里青雲誰覽鏡，一窗黄卷自鳴鞭。",
            "病餘念此懷憂樂，醉裏從其號聖賢。",
            "多少離情那寫似，排空煙柳綠無邊。"
        ],
        "title": "次韻杜十三丈",
        "id": "fb53f1f2-dc6b-4ed3-bc89-7314bb91c263"
    },
    {
        "author": "葛紹體",
        "paragraphs": [
            "飛旆行春沐雨天，風光一陣雜晴煙。",
            "麥苗綠潤秧芽嫩，鼓吹聲中卜有年。"
        ],
        "title": "太師汪煥章社日勸農余出湖曲  其一",
        "id": "4e67fbec-6cec-48b0-83fb-4b8946edbb8a"
    },
    {
        "author": "葛紹體",
        "paragraphs": [
            "春勸老農誇歲歲，晚飛新燕賀年年。",
            "鑑湖一棹煙波客，燕舞農歌伴醉眠。"
        ],
        "title": "太師汪煥章社日勸農余出湖曲  其二",
        "id": "a95dc1a2-5041-4714-87b2-0d37048096b8"
    },
    {
        "author": "葛紹體",
        "paragraphs": [
            "書滿曉窗看不暇，推書起步略尋閑。",
            "春酣風日生光怪，不在煙村花柳間。"
        ],
        "title": "春曉散步",
        "id": "d1cca83a-db51-4360-9b84-1d19856be6d4"
    },
    {
        "author": "葛紹體",
        "paragraphs": [
            "地僻人稀春日長，小池波暖浴鴛鴦。",
            "閑拈藜杖歸來晚，簾幙風微花氣香。"
        ],
        "title": "春日即事二首  其一",
        "id": "4701907a-00f6-4eb4-a696-106ea67471c9"
    },
    {
        "author": "葛紹體",
        "paragraphs": [
            "一带青煙護白溪，溪流橫截路東西。",
            "早春晴日自風度，嶺樹數聲春鳥啼。"
        ],
        "title": "春日即事二首  其二",
        "id": "f8ce0576-3749-4bd1-9d2d-cff4c59815c4"
    },
    {
        "author": "葛紹體",
        "paragraphs": [
            "晴日無多雨日多，春藏花底暗消磨。",
            "一年尚有幾春色，花若飄零春奈何。"
        ],
        "title": "惜春二首  其一",
        "id": "11b00b46-46bf-49ce-be09-4287b2d7410c"
    },
    {
        "author": "葛紹體",
        "paragraphs": [
            "桐角聲中春欲歸，一番桃李又空枝。",
            "楊花好與春將息，莫被東風容易吹。"
        ],
        "title": "惜春二首  其二",
        "id": "cdb0d4e9-e710-4e55-bb83-2bc15c3da0b2"
    },
    {
        "author": "葛紹體",
        "paragraphs": [
            "春衫曾著淚痕斑，才到年時怕倚欄。",
            "何處飛來雙燕子，傍人還欲訴春寒。"
        ],
        "title": "春懷",
        "id": "31996465-5c97-4fd7-9432-743af359328d"
    },
    {
        "author": "葛紹體",
        "paragraphs": [
            "過了紅芳又綠陰，綠陰多處覺春深。",
            "東皇自是成功早，取次南風入舜琴。"
        ],
        "title": "晚春",
        "id": "32f78e12-6d02-4ee3-8dc6-27a582bd2dd1"
    },
    {
        "author": "葛紹體",
        "paragraphs": [
            "連日霏霏濕夕陽，灑衣沾席碎聲長。",
            "暑天不是苦多雨，愛與人間生晚凉。"
        ],
        "title": "暑雨",
        "id": "79db30dd-5907-4524-adb7-41891fc17dd5"
    },
    {
        "author": "葛紹體",
        "paragraphs": [
            "風雨無情斷送春，牡丹誰與伴黄昏。",
            "枕書睡去覺來晚，庭鶴一聲驚旅魂。"
        ],
        "title": "雨夜",
        "id": "fbf94623-a67a-41c7-8614-293ead9e180c"
    },
    {
        "author": "葛紹體",
        "paragraphs": [
            "風頭雨歇靜簷花，渡口人稀解釣蓑。",
            "零落斷雲無處著，滿湖秋水夕陽多。"
        ],
        "title": "晚晴",
        "id": "b1e6f979-e971-46ca-83c1-ddb7b7ccfb62"
    },
    {
        "author": "葛紹體",
        "paragraphs": [
            "斷續寒聲落晚紅，擁爐閑對逗香風。",
            "醉迷客思醒依舊，不在芭蕉點滴中。"
        ],
        "title": "十五夜聽雨",
        "id": "b9583ec4-2625-4505-8fb2-9b2fc5f65cb5"
    },
    {
        "author": "葛紹體",
        "paragraphs": [
            "霜天如洗月鮮明，少醉街南取次行。",
            "閑聽梅花引吹徹，滿樓槌鼓報初更。"
        ],
        "title": "城中月夜",
        "id": "dfa445a7-fad8-4437-9d63-ed91f595928b"
    },
    {
        "author": "葛紹體",
        "paragraphs": [
            "不管西風吹帽紗，出門閑步夕陽斜。",
            "平湖水落蒼黄處，一段風煙蘆荻花。"
        ],
        "title": "九日",
        "id": "2f8c0f09-a9c6-49c5-a3e8-9be73274bb06"
    },
    {
        "author": "葛紹體",
        "paragraphs": [
            "自古吳興山水窟，只今杖屨幾人閑。",
            "懷君九日登臨處，知向何山向道山。"
        ],
        "title": "九日寄渭南文友",
        "id": "67f38d82-890e-4616-8831-6bcb84f643a3"
    },
    {
        "author": "葛紹體",
        "paragraphs": [
            "年年客路即爲家，多病謀生未有涯。",
            "料得重陽好風日，自無情緒對黄花。"
        ],
        "title": "重陽前三日和叔愚縣尉",
        "id": "a1134769-2c1b-4575-9400-f0687849bf69"
    },
    {
        "author": "葛紹體",
        "paragraphs": [
            "已過重陽種菊花，留連秋色带霜華。",
            "休言明日朔風起，腸斷天涯人憶家。"
        ],
        "title": "煙雨館立冬前一日",
        "id": "45df2ba1-287b-46cd-9b03-71c4a5ffbf9f"
    },
    {
        "author": "葛紹體",
        "paragraphs": [
            "只是尋常雲雨曉，歲寒然後見天真。",
            "人間莫作寒愁想，一片飛來一片春。"
        ],
        "title": "觀雪",
        "id": "fb1e58bf-c6a0-4540-a9c2-61b114005109"
    },
    {
        "author": "葛紹體",
        "paragraphs": [
            "竹聲枕上報平安，曙色依稀隔幌寒。",
            "風雨滿庭人未起，蛛絲斜挂碎珠團。"
        ],
        "title": "早起",
        "id": "d0b76160-e7ea-4b59-9d8f-efe567b19527"
    },
    {
        "author": "葛紹體",
        "paragraphs": [
            "西風攪雨十分秋，誰駕秋濤汗漫遊。",
            "日午小窗初睡起，一回魂夢到滄洲。"
        ],
        "title": "睡起",
        "id": "55021d7e-1c1c-45f5-b9fe-9097f6b76130"
    },
    {
        "author": "葛紹體",
        "paragraphs": [
            "過了青梅杏子紅，擔頭和雨賣怱怱。",
            "催人節物如流水，流到東頭更向東。"
        ],
        "title": "有感",
        "id": "522ace38-7043-447c-b869-903e6a964372"
    },
    {
        "author": "葛紹體",
        "paragraphs": [
            "分明歸去赤城東，依約醒來客夢中。",
            "人靜燈昏卷書坐，一窗明月一簾風。"
        ],
        "title": "隠几",
        "id": "8429f587-999e-484a-abbc-d2095e9fcd13"
    },
    {
        "author": "葛紹體",
        "paragraphs": [
            "滿牀書籍夜從容，靜裏關心舊卧龍。",
            "燈燼落紅煙縷碧，五更風雨咽疎鐘。"
        ],
        "title": "夜讀",
        "id": "0a925a71-6667-4aaa-9643-bd4b0331aa00"
    },
    {
        "author": "葛紹體",
        "paragraphs": [
            "病骨稜層閲歲華，新凉還入舊窗紗。",
            "曉來睡覺聽人語，一夜西風折桂花。"
        ],
        "title": "病中",
        "id": "cf3f4e15-fc50-420d-9611-20c2011a8ebd"
    },
    {
        "author": "葛紹體",
        "paragraphs": [
            "一封寄去當人日，只是元宵近到家。",
            "何事春分猶未報，夜窗幾度卜燈花。"
        ],
        "title": "望家信未至",
        "id": "733e62a9-9633-487c-9eeb-1e0ab270a1a8"
    },
    {
        "author": "葛紹體",
        "paragraphs": [
            "疎竹牆頭半粉青，盆池荷小欠浮萍。",
            "虛簷槐影日亭午，醉倚欄干鶑喚醒。"
        ],
        "title": "午坐",
        "id": "cdc7b1be-53fc-4032-8837-3f221e77c10b"
    },
    {
        "author": "葛紹體",
        "paragraphs": [
            "檜樹參差翠滿庭，甜風愛日透疎櫺。",
            "倦行靜倚湘斑坐，高下書聲得細聽。"
        ],
        "title": "竹西午坐",
        "id": "45b2a912-52f4-4bbc-9e53-5cf4676f125f"
    },
    {
        "author": "葛紹體",
        "paragraphs": [
            "桔槹聲裏恨難平，似訴民勞徹上清。",
            "料得爲霖只今日，滿天風露看雲生。"
        ],
        "title": "旱中早起",
        "id": "1786135c-5d67-4f3b-a548-e57deca0d155"
    },
    {
        "author": "葛紹體",
        "paragraphs": [
            "畫橋人靜度楊花，山果溪魚賣酒家。",
            "淡淡輕煙綠陰淺，一年春色到桑麻。"
        ],
        "title": "天章橋",
        "id": "86a067c8-dec2-47ed-a4f5-52fb16c11a46"
    },
    {
        "author": "葛紹體",
        "paragraphs": [
            "寺带長江山作圍，塔峯相對立漣漪。",
            "好風吹浪舟行急，正是午潮初長時。"
        ],
        "tags": [
            "长江"
        ],
        "title": "過江心寺",
        "id": "7b0c03e7-b0f5-45ed-b3b8-74788099c429"
    },
    {
        "author": "葛紹體",
        "paragraphs": [
            "春曉欄干無數山，山雲濃淡去來間。",
            "湖光一片東城外，鷗鷺相親風日寒。"
        ],
        "title": "山臺",
        "id": "c05a2583-5a7c-4350-a3f7-f2bf1bf952d3"
    },
    {
        "author": "葛紹體",
        "paragraphs": [
            "稻鐮影盡雲垂野，衣杵聲高月滿空。",
            "春在萬家歌笑裏，不知亭上有秋風。"
        ],
        "title": "題秋風亭",
        "id": "0d548226-1bc2-4cac-9eb2-f633c5aa01a3"
    },
    {
        "author": "葛紹體",
        "paragraphs": [
            "笑倚東風看畫船，晴天如水水如天。",
            "酒旗高處玉驄急，萬樹垂楊一抹煙。"
        ],
        "tags": [
            "西湖"
        ],
        "title": "西湖即景",
        "id": "beaa1b42-110c-435f-a826-1bc694ac198c"
    },
    {
        "author": "葛紹體",
        "paragraphs": [
            "重吟坡老芳鮮句，飲客西湖半醉中。",
            "一段風光带秋色，瘦荷疎柳嫩芙蓉。"
        ],
        "tags": [
            "西湖"
        ],
        "title": "袁宮講飲西湖",
        "id": "68788d22-5630-4999-aa35-a4c4bb15b7c4"
    },
    {
        "author": "葛紹體",
        "paragraphs": [
            "年年春色客中看，不管今年行路難。",
            "行到西湖春正好，萬重楊柳傍欄干。"
        ],
        "tags": [
            "西湖"
        ],
        "title": "西湖二首  其一",
        "id": "bf67e1d3-277f-4a22-91cc-172312b78853"
    },
    {
        "author": "葛紹體",
        "paragraphs": [
            "楊柳芙蓉舊日栽，近來堂宇更安排。",
            "湖光接得全天趣，莫遣遊人鼓吹來。"
        ],
        "tags": [
            "西湖"
        ],
        "title": "西湖二首  其二",
        "id": "ee279201-9f82-40eb-bb0d-1dfb9c69a259"
    },
    {
        "author": "葛紹體",
        "paragraphs": [
            "遠近山光濃淡中，曉雲零亂越湖風。",
            "飛來幾點浴佛雨，濕住楊花粘落紅。"
        ],
        "tags": [
            "西湖"
        ],
        "title": "四月八日永嘉盧子高醵西湖",
        "id": "44563383-b044-4652-b18e-e4010d745a56"
    },
    {
        "author": "葛紹體",
        "paragraphs": [
            "雲細風柔雨後天，兩三飛鷺點晴川。",
            "小舟穩泛疎簾靜，著我閑身坐少年。"
        ],
        "title": "黄友載酒鑑湖",
        "id": "283679e9-f38d-4051-8010-e6d54ec08170"
    },
    {
        "author": "葛紹體",
        "paragraphs": [
            "荻花風裏桂花浮，萬竹生雲翠欲流。",
            "誰拂半湖新鏡面，飛來煙雨暮天愁。"
        ],
        "title": "秋日東湖",
        "id": "c611394e-ad1d-4717-bb67-c16d4faf7be3"
    },
    {
        "author": "葛紹體",
        "paragraphs": [
            "雲邊雁影半浮沉，一片征帆萬里心。",
            "水月光涵疑雪夜，小舟乘興欲山陰。"
        ],
        "title": "秋夕湖上",
        "id": "4b03221c-b2f6-4c44-b1af-cfca6bb2fc05"
    },
    {
        "author": "葛紹體",
        "paragraphs": [
            "秦陸當年行樂地，依然耕釣水雲鄉。",
            "傷心寂寞東風裏，露草煙花空自香。"
        ],
        "title": "偏門湖上",
        "id": "2d680f6c-9db8-4838-a31e-2f4cc14d669d"
    },
    {
        "author": "葛紹體",
        "paragraphs": [
            "雲樹依稀自作行，烟波浩渺別爲鄉。",
            "漁人不識閑吟客，撒網鳴榔却鬭忙。"
        ],
        "title": "晚出湖上",
        "id": "8249d475-7df1-4dbb-ae3c-c8e43ed001c7"
    },
    {
        "author": "葛紹體",
        "paragraphs": [
            "雲連天遠水連雲，一片天光欲半昏。",
            "新月似憐新雁過，伴他孤影落前村。"
        ],
        "title": "夜出湖口",
        "id": "fd476646-107c-4021-aa9d-bda7eff57502"
    },
    {
        "author": "葛紹體",
        "paragraphs": [
            "爐煙虛匝上寒屏，窗紙吟風带雨聽。",
            "欹枕夜深偷酒力，一聲啼鳥夢初醒。"
        ],
        "title": "新齋即事",
        "id": "1ddf388d-f95a-47ea-adf2-d39914f991e7"
    },
    {
        "author": "葛紹體",
        "paragraphs": [
            "晴日暖風渾欲醉，遊蜂啼鳥累相關。",
            "閑來芳徑步幽草，更上高樓看遠山。"
        ],
        "title": "遂初東園",
        "id": "34297f62-5012-4654-a432-9394acf0ffaa"
    },
    {
        "author": "葛紹體",
        "paragraphs": [
            "急雨斜風顫曉荷，嬌羞花面淚痕多。",
            "向人欲語竟不語，風雨無情花奈何。"
        ],
        "title": "東園池上",
        "id": "7303c16b-f5a4-44d8-b729-0aca87f56f92"
    },
    {
        "author": "葛紹體",
        "paragraphs": [
            "蒲芽長短草浮沉，地傍官河带竹林。",
            "風約萍開曉天靜，蜻蜓聚立紫荷簪。"
        ],
        "title": "猗瀾池上",
        "id": "d35c8d0b-dcb8-4c05-a25b-3747a3c0eb1f"
    },
    {
        "author": "葛紹體",
        "paragraphs": [
            "雨餘漲水欲浮空，雲影中間著釣筒。",
            "小棹輕舟往來急，古槐斜日嫩荷風。"
        ],
        "title": "猗瀾即事",
        "id": "583ef5a4-a824-4e6a-b158-6ac0bafffb72"
    },
    {
        "author": "葛紹體",
        "paragraphs": [
            "新糊窗紙舊胡牀，銅鴨烟昏硯墨香。",
            "淡翠屏風小瓶亞，芙蓉紅軃菊花黄。"
        ],
        "title": "秋堂東軒",
        "id": "39ab1592-7a99-40e6-b09d-f5ff53b5d865"
    },
    {
        "author": "葛紹體",
        "paragraphs": [
            "入到山房水自清，萬竿修竹翠稜稜。",
            "古潭夜印中天月，悟得無生幾上乘。"
        ],
        "title": "遊本覺寺問禪老",
        "id": "8520341e-ebec-4e41-b6e5-1e62d6b19df2"
    },
    {
        "author": "葛紹體",
        "paragraphs": [
            "酒市漁村傍太湖，卧虹橫跨接東吳。",
            "風雲驚趁魚龍夜，月色天光半有無。"
        ],
        "tags": [
            "太湖"
        ],
        "title": "夜步垂虹",
        "id": "bf9e9f91-46b5-4492-80fa-e021ef2c566d"
    },
    {
        "author": "葛紹體",
        "paragraphs": [
            "冰壺清淺酒杯深，雨閙風荷一陣陰。",
            "琴調半殘看晉帖，更尋棋局伴秋吟。"
        ],
        "title": "浸碧即事",
        "id": "85ffc9e6-2190-48c3-80c1-8105d778ec48"
    },
    {
        "author": "葛紹體",
        "paragraphs": [
            "屋頭楊柳綠參差，小竹疎花此更宜。",
            "簾漾水紋閑晝日，早秋風物似春時。"
        ],
        "title": "曹氏寒碧即事  其一",
        "id": "348fe655-9d26-46ad-9b50-df758101c7bd"
    },
    {
        "author": "葛紹體",
        "paragraphs": [
            "小窗棋靜一枰空，多事蟬聲斷續中。",
            "過雨凉生醉歸去，不知明日又秋風。"
        ],
        "title": "曹氏寒碧即事  其二",
        "id": "8da9433b-e196-4144-bba0-f9abc1849994"
    },
    {
        "author": "葛紹體",
        "paragraphs": [
            "一圍蜀錦萬花枝，紅綠相携傍酒巵。",
            "不必夜深來秉燭，滿庭風雨濕臙脂。"
        ],
        "title": "錦園晚雨",
        "id": "7bf7be83-3e94-4dfa-871c-edf2acb0e1f8"
    },
    {
        "author": "葛紹體",
        "paragraphs": [
            "青燈一暈靜相看，酒敵殘秋夜半寒。",
            "却怕醒來人獨自，西風索索荻聲乾。"
        ],
        "title": "過西齋",
        "id": "b6d4c5d3-a276-4ab7-87cb-aaae920ffcc6"
    },
    {
        "author": "葛紹體",
        "paragraphs": [
            "一片雲陰带日長，落花飛處燕泥香。",
            "耕畦桑塢年年事，萬點春聲夜對牀。"
        ],
        "title": "韓季默主簿聽雨齋",
        "id": "014d67e9-ace5-4e8b-9a88-e49f83be5c97"
    },
    {
        "author": "葛紹體",
        "paragraphs": [
            "軒檻空明照野塘，閑看漁父濯滄浪。",
            "相忘一笑一杯酒，荷葉雨聲生晚凉。"
        ],
        "title": "荷渚即景",
        "id": "a243a535-d3df-4770-bc7f-fc1ceb94fb47"
    },
    {
        "author": "葛紹體",
        "paragraphs": [
            "水匝橋橫處士家，東軒書冊舊生涯。",
            "秋風滿徑一筇晚，柳未全疎桂欲花。"
        ],
        "title": "過秋塘陳老丈",
        "id": "f98fd7b4-07d3-42f8-a8e7-04023489cd48"
    },
    {
        "author": "葛紹體",
        "paragraphs": [
            "少立沙頭夕照明，柳風吹面酒初醒。",
            "東臯好雨一犁足，麥半黄時秧半青。"
        ],
        "title": "溪上",
        "id": "040e558f-0c45-4359-8967-2e3ac4a458a3"
    },
    {
        "author": "葛紹體",
        "paragraphs": [
            "空明不礙醉中行，月暈風生夜幾更。",
            "籬落無聲水天闊，露荷相倚釣舟橫。"
        ],
        "title": "夜行浸碧",
        "id": "462148c2-39dd-4120-a38d-0d688832a5ca"
    },
    {
        "author": "葛紹體",
        "paragraphs": [
            "夾徑花開一丈紅，傍池新竹萬枝風。",
            "閑來笑語忘爲客，盃酒淡煙明月中。"
        ],
        "title": "仲和時齋即事",
        "id": "a95d7f78-d5ec-431a-8d2a-16d3e77879f3"
    },
    {
        "author": "葛紹體",
        "paragraphs": [
            "紅欄一带樹青青，簾幙風輕颺曉晴。",
            "日轉花陰燕飛去，堂中惟有讀書聲。"
        ],
        "title": "時齋新植",
        "id": "a604556b-8e49-4854-a68f-e159f3b7c0b4"
    },
    {
        "author": "葛紹體",
        "paragraphs": [
            "等閒日月任西東，不管霜風著鬢蓬。",
            "滿地翻黄銀杏葉，忽驚天地告成功。"
        ],
        "title": "晨興書所見",
        "id": "689b4224-b3c3-480f-98cf-87b151625a06"
    },
    {
        "author": "葛紹體",
        "paragraphs": [
            "湖塘隔岸碧相鮮，田舍寒炊晚頓煙。",
            "塞路官軍好身手，路中相喚賣魚船。"
        ],
        "title": "道中書所見",
        "id": "fc1ddd35-fbac-4fc2-a8b3-56987f780d7c"
    },
    {
        "author": "葛紹體",
        "paragraphs": [
            "雅淡風光近上元，迎神簫鼓自年年。",
            "客行不趁花燈市，月滿寒江水拍天。"
        ],
        "title": "樂清道中二首  其一",
        "id": "fe41faad-28ae-45bd-9fe8-399d2bb1b727"
    },
    {
        "author": "葛紹體",
        "paragraphs": [
            "前浦歸帆挂夕陽，傍船打鼓是漁鄉。",
            "居人却慣魚蝦賤，茅店晚厨春薺香。"
        ],
        "title": "樂清道中二首  其二",
        "id": "aa37734b-2450-40aa-be92-89f3f2f7d291"
    },
    {
        "author": "葛紹體",
        "paragraphs": [
            "溪頭石佛泗州身，半染鑪煙半路塵。",
            "兒女一盤清凈供，蘇溪茶點建溪春。"
        ],
        "title": "義烏道中二首  其一",
        "id": "1e7489f9-784f-4d79-a725-be18efd4e09c"
    },
    {
        "author": "葛紹體",
        "paragraphs": [
            "小雨山寒占麥秋，溪南溪北水交流。",
            "桃花又報東風急，雲带雨來山欲浮。"
        ],
        "title": "義烏道中二首  其二",
        "id": "f02b4b58-10cd-4086-907e-c8f3121a78f9"
    },
    {
        "author": "葛紹體",
        "paragraphs": [
            "麥隴東風半展鬚，桃紅柳綠自相於。",
            "耕犂歇午炊煙起，斷岸溪頭人釣魚。"
        ],
        "title": "東陽道中二首  其一",
        "id": "b9bbcdb8-4ec2-4079-96b2-579878a2608b"
    },
    {
        "author": "葛紹體",
        "paragraphs": [
            "溪頭亭匾佳山水，水遶山圍巷陌清。",
            "晚向酒旗高處泊，畫樓更點亦春聲。"
        ],
        "title": "東陽道中二首  其二",
        "id": "d74aeb2d-82cd-4a9a-a340-2cd339cbfe1a"
    },
    {
        "author": "葛紹體",
        "paragraphs": [
            "寒雨路從巖澗出，晴天纔見越山川。",
            "誰憐昨日經行地，回首蒼茫起暮煙。"
        ],
        "title": "諸暨道中五首  其一",
        "id": "5229cd44-18fc-4a74-a3b3-f785ef295fff"
    },
    {
        "author": "葛紹體",
        "paragraphs": [
            "路分杭越號牌頭，行客東西各自謀。",
            "總是春晴好天氣，野花山鳥亦風流。"
        ],
        "title": "諸暨道中五首  其二",
        "id": "f774dd29-f275-45ef-9dbe-f0a63654b23a"
    },
    {
        "author": "葛紹體",
        "paragraphs": [
            "兩畔綠楊卧碧溪，人家一带綠楊堤。",
            "門開恰出市行路，山在屋頭誰肯棲。"
        ],
        "title": "諸暨道中五首  其三",
        "id": "0890ac5f-a916-4f44-9351-feb3959b05ad"
    },
    {
        "author": "葛紹體",
        "paragraphs": [
            "曉煙晴日過楓橋，橋面山尖春半嬌。",
            "一簇誰家嫩楊柳，淡黄襟带學宮腰。"
        ],
        "title": "諸暨道中五首  其四",
        "id": "c2f57d6b-1003-4ab4-b2a0-7b3a29a3d7ae"
    },
    {
        "author": "葛紹體",
        "paragraphs": [
            "極目田疇似掌平，遠山依約畫難成。",
            "天寬地大空明處，漸近稽山接帝城。"
        ],
        "title": "諸暨道中五首  其五",
        "id": "5686a959-6d3d-452c-9de4-2f4fa164249d"
    },
    {
        "author": "葛紹體",
        "paragraphs": [
            "睡覺舟行長半潮，暖風晴日媚春郊。",
            "江邊一带青林靜，輕細鶑聲高柳梢。"
        ],
        "title": "姚江舟中",
        "id": "8b1ba52b-5c53-4b35-b820-b95f4393b79e"
    },
    {
        "author": "葛紹體",
        "paragraphs": [
            "依舊臨江鎮廟門，參差江樹带春雲。",
            "男兒愧死知多少，我欲重招孝女魂。"
        ],
        "title": "過曹娥江",
        "id": "41881ef1-8019-44f4-8a12-f755a3cb7c52"
    },
    {
        "author": "葛紹體",
        "paragraphs": [
            "柟岸祖居今寂寞，舊門還向赤山頭。",
            "夢回淚濕春衫袖，人與赤山相對愁。"
        ],
        "title": "宿磻溪",
        "id": "87f50742-95b3-4a2c-8e19-9fd4ee8ac977"
    },
    {
        "author": "葛紹體",
        "paragraphs": [
            "重嵐浮動光相射，峭壁橫斜罅欲開。",
            "比似雁山多秀發，丰稜那復讓天台。"
        ],
        "title": "大丘至黎坑口",
        "id": "07bb6420-e748-4e84-a729-71ab0f36c404"
    },
    {
        "author": "葛紹體",
        "paragraphs": [
            "嶺上煙雲作伴行，遠山凝綠向誰橫。",
            "醉來睡足茅簷雨，三十六灘春水生。"
        ],
        "title": "五部嶺",
        "id": "c2d649c6-a650-4ddd-99b1-f8fed6009296"
    },
    {
        "author": "葛紹體",
        "paragraphs": [
            "客自忙忙山自閑，有情飛鳥去來間。",
            "石磯坐久風林靜，一派泉聲落半山。"
        ],
        "title": "蒼嶺行三首  其一",
        "id": "930d8192-906f-463f-9046-12c87afd3086"
    },
    {
        "author": "葛紹體",
        "paragraphs": [
            "翠擁層崖一水分，括蒼遥接赤城春。",
            "觀音城上靈官廟，多少燒香行路人。"
        ],
        "title": "蒼嶺行三首  其二",
        "id": "abf57fd2-e234-4939-9afa-dba2797b96ad"
    },
    {
        "author": "葛紹體",
        "paragraphs": [
            "只將客路當山行，自覺春光步步生。",
            "幾許花開到桃李，東風又趣隴頭耕。"
        ],
        "title": "蒼嶺行三首  其三",
        "id": "af4777f5-fd7f-48ae-b366-1ad898b1c24a"
    },
    {
        "author": "葛紹體",
        "paragraphs": [
            "不釣鱸魚只釣鼇，一絲彈壓幾風濤。",
            "城西山影蘸空碧，星斗逼人相與高。"
        ],
        "title": "晚泊三高亭",
        "id": "4ac6d405-62d9-427f-9a08-433d3405aff7"
    },
    {
        "author": "葛紹體",
        "paragraphs": [
            "淺綠深紅映夕嵐，子規聲在虎溪南。",
            "明朝塵土又歸去，長憶來時三月三。"
        ],
        "title": "小憩梵安寺",
        "id": "d417d8a2-10da-444e-aeb7-d5752961e58f"
    },
    {
        "author": "葛紹體",
        "paragraphs": [
            "秋日吟邊書傳香，弟兄盃酒到虞唐。",
            "誰知靜處工夫大，消得方壺歲月長。"
        ],
        "title": "唐晦叔方壺",
        "id": "603ebc7c-00ec-4de4-ba17-4f747ad04142"
    },
    {
        "author": "葛紹體",
        "paragraphs": [
            "浸碧虛亭煙水中，參差荷渚小橋東。",
            "露花相對立清曉，閑裏絲桐歌舜風。"
        ],
        "title": "題趙獻可撫幹池亭",
        "id": "24ecf44b-82ff-4709-a822-91aa60d0c1b8"
    },
    {
        "author": "葛紹體",
        "paragraphs": [
            "路似直弦萬古新，平吾方寸是經綸。",
            "一元靜展憑何力，日月序行天地春。"
        ],
        "title": "題韓伯直順齋",
        "id": "d0d19cc4-6cda-4634-beb7-75a8e4067293"
    },
    {
        "author": "葛紹體",
        "paragraphs": [
            "倚巖好竹已清絕，竹裏梅梢更絕清。",
            "要看蕭疎影來去，最宜天氣半陰晴。"
        ],
        "title": "盧子高梅巖",
        "id": "573024f1-f384-4259-a7cc-d8735e45d6b8"
    },
    {
        "author": "葛紹體",
        "paragraphs": [
            "一榻卧雲長至日，半爐宿火欲明時。",
            "年年來此南窗下，不怕風霜容易欺。"
        ],
        "title": "韓仲和南窗",
        "id": "652937fa-3caf-43fe-8878-8598968eac11"
    },
    {
        "author": "葛紹體",
        "paragraphs": [
            "昌園梅樹占山林，山淺村深煙日昏。",
            "薄暮東風幾籬落，雪濤隠約萬龍奔。"
        ],
        "title": "昌園",
        "id": "94f870d0-9343-446f-990e-df2d667b3a71"
    },
    {
        "author": "葛紹體",
        "paragraphs": [
            "藝圃樓高插架書，只將遜志力耘鉏。",
            "堂堂乃祖聲名在，直使人稱兩遂初。"
        ],
        "title": "遂初黄友遜齋",
        "id": "77937dd5-dfa9-4d5b-b5e0-d724fc438757"
    },
    {
        "author": "葛紹體",
        "paragraphs": [
            "王謝風流盟未寒，枝藤盃酒翠微間。",
            "松花半落春山暮，雲滿一溪春水閑。"
        ],
        "title": "題麗句亭",
        "id": "5e1d4414-cf02-428e-a31a-c341899a7ea1"
    },
    {
        "author": "葛紹體",
        "paragraphs": [
            "來傍蓬萊夜讀書，盂山相對是吾廬。",
            "不妨車馬自來去，一片閑心泊太虛。"
        ],
        "title": "題新安汪氏心遠亭",
        "id": "7e255988-0783-4490-9b5f-56b9a29aa902"
    },
    {
        "author": "葛紹體",
        "paragraphs": [
            "淡雲疎雨嫩凉天，老柏梢頭挂瘦猿。",
            "仙殿崔嵬鐘磬響，紙錢灰起祭中元。"
        ],
        "title": "題天慶觀",
        "id": "72ca9a7f-6ff4-4b47-befe-3d83061dd54b"
    },
    {
        "author": "葛紹體",
        "paragraphs": [
            "松雪半梢寒鵲語，風敲疎竹度斜陽。",
            "幽尋有客自來去，靜對僧禪一縷香。"
        ],
        "title": "題戒珠寺竹閣",
        "id": "0c4b9aec-e2c3-4c92-ae90-985e2fa78f53"
    },
    {
        "author": "葛紹體",
        "paragraphs": [
            "岸西城郭岸南村，楊柳排空竹駐雲。",
            "不必青山映門巷，蘆花一带水平分。"
        ],
        "title": "高文父隠居",
        "id": "e49eed43-0826-4558-977f-b0fd3020531c"
    },
    {
        "author": "葛紹體",
        "paragraphs": [
            "日添一線酒壺邊，小閣連裝勝去年。",
            "明夜月生何處有，短帆風定下塘船。"
        ],
        "title": "鍾慶飲別",
        "id": "560f7cb7-4083-4d37-8e9c-af90277671a3"
    },
    {
        "author": "葛紹體",
        "paragraphs": [
            "澉浦東南海面橫，慣看潮落又潮生。",
            "嫌渠萬里風波險，心地一生平處行。"
        ],
        "title": "贈休齋沈老丈  其一",
        "id": "3cdc6444-cc20-4ae4-adef-e57bbd073cc0"
    },
    {
        "author": "葛紹體",
        "paragraphs": [
            "酒邊風月是詩情，平淡精神最老成。",
            "每愛晉人標韻別，發揮天趣更淵明。"
        ],
        "title": "贈休齋沈老丈  其二",
        "id": "a7e3f7f1-ce74-4f7a-887a-854fbd6612ca"
    },
    {
        "author": "葛紹體",
        "paragraphs": [
            "野水平流一带斜，去來征棹幾年華。",
            "東風又染山光綠，好拂絲綸釣浪花。"
        ],
        "title": "贈黄友把酒東臯三首  其一",
        "id": "2374e544-fca4-4ffa-9155-f30fbe018b17"
    },
    {
        "author": "葛紹體",
        "paragraphs": [
            "風光依約上征帆，雲影參差带遠山。",
            "野岸水平耕釣足，鏡湖消得一春閑。"
        ],
        "title": "贈黄友把酒東臯三首  其二",
        "id": "a81a74f8-cb7b-4f31-a6bd-3a4318b573a0"
    },
    {
        "author": "葛紹體",
        "paragraphs": [
            "東風鷺影幾橫斜，晚日飛來漾雪華。",
            "好伴閑身春雨裏，一川煙雨落梨花。"
        ],
        "title": "贈黄友把酒東臯三首  其三",
        "id": "f9422d53-74e8-470d-9acd-ba12415a2a28"
    },
    {
        "author": "葛紹體",
        "paragraphs": [
            "雨滴殘更不忍聽，欲尋歸夢夢難成。",
            "西風起處雁聲急，多少悲秋行客情。"
        ],
        "title": "和袁抱甕",
        "id": "ebacb424-786b-45f1-a09b-8351d0a7f255"
    },
    {
        "author": "葛紹體",
        "paragraphs": [
            "東山山下碧梧坡，照映朝陽歲月多。",
            "好是鳳凰棲泊處，一鳴天地起春和。"
        ],
        "title": "元直弟梧坡",
        "id": "28554e55-8146-42e7-9543-2122d00ebfc4"
    },
    {
        "author": "葛紹體",
        "paragraphs": [
            "步步青雲肯憶家，西湖春訊到梅花。",
            "除書一紙飛來日，柳色鶑聲滿後衙。"
        ],
        "tags": [
            "西湖"
        ],
        "title": "獻可造朝",
        "id": "44cd68f8-8f18-47bd-8cc2-a41ac44e06f9"
    },
    {
        "author": "葛紹體",
        "paragraphs": [
            "雖然相去百餘里，亦是同棲一片雲。",
            "君向黄山我孤嶼，思鄉時節定思君。"
        ],
        "title": "送松臺老丈過黄巖",
        "id": "b69e9c10-1b32-4b84-8d74-f8d8e30f4aed"
    },
    {
        "author": "葛紹體",
        "paragraphs": [
            "聞得官期寄短歌，官期猶有一年賒。",
            "如今東越都誇道，花燭重新吏報衙。"
        ],
        "title": "送李好謙縣尉  其一",
        "id": "96faacc1-88c6-4f37-beec-824b42379e81"
    },
    {
        "author": "葛紹體",
        "paragraphs": [
            "東歸行李一編書，誰料薰風駐鑑湖。",
            "夜月扁舟憶君處，藕塘紅綠正相扶。"
        ],
        "title": "送李好謙縣尉  其二",
        "id": "21422813-329d-4885-8246-3c8d9f660af7"
    },
    {
        "author": "葛紹體",
        "paragraphs": [
            "三千里外潛江縣，馬首東風得意行。",
            "應買扁舟過廬阜，一江春綠萬山橫。"
        ],
        "title": "送尹惟曉縣尉",
        "id": "401b32fb-eda9-4adc-ac30-4842ba026075"
    },
    {
        "author": "葛紹體",
        "paragraphs": [
            "別後平安未有書，秋風客裏定何如。",
            "西湖縱是芙蓉好，不似山家橙橘初。"
        ],
        "tags": [
            "西湖"
        ],
        "title": "寄仲彝縣尉",
        "id": "964ae47b-3163-4039-ad0a-47e8e705b7ea"
    },
    {
        "author": "葛紹體",
        "paragraphs": [
            "詩名空滿浙江東，身事長嗟似轉蓬。",
            "正是梅天又離別，相思還在雨聲中。"
        ],
        "title": "送高九萬",
        "id": "23977f43-78b1-4be4-9f05-1fe3b246224a"
    },
    {
        "author": "葛紹體",
        "paragraphs": [
            "君去江東幾日程，我來東越漫雲萍。",
            "客情自是難爲別，何况鄉情兼別情。"
        ],
        "title": "送蔡貫之",
        "id": "d6a57c33-3cd2-477f-9a32-b30a66af1216"
    },
    {
        "author": "葛紹體",
        "paragraphs": [
            "長記秋時病作魔，頻來看我謝君多。",
            "只今未別先成夢，夢覺爭如既別何。"
        ],
        "title": "送胡五九丈",
        "id": "68053650-94c2-4cb2-9823-08a1019585d8"
    },
    {
        "author": "葛紹體",
        "paragraphs": [
            "曾嗟別去作西東，今喜重來笑語同。",
            "來日未多今又去，相思無奈立東風。"
        ],
        "title": "送友人",
        "id": "5b74fea9-c5bd-4c05-aa0b-867d4de85ae6"
    },
    {
        "author": "葛紹體",
        "paragraphs": [
            "萬里春風柳一堤，長條折與記分携。",
            "客行却入故鄉去，禹洞龍丘認舊題。"
        ],
        "title": "送槃齋葉敬叔丈",
        "id": "31278982-d48f-4680-be67-27299d6fa57f"
    },
    {
        "author": "葛紹體",
        "paragraphs": [
            "長憶楊花歸路春，最憐雪玉苦吟身。",
            "蓬萊風日想依舊，爲問細論誰可人。"
        ],
        "title": "送陳平父",
        "id": "007949dd-c017-4c92-ba1e-e4addc83576a"
    },
    {
        "author": "葛紹體",
        "paragraphs": [
            "傷春那作送行詩，短棹輕帆駐片時。",
            "煙雨滿村桑柘綠，杜鵑聲裏憶歸期。"
        ],
        "title": "送陳友",
        "id": "580be477-519b-49a3-8462-e0f4a1793e04"
    },
    {
        "author": "葛紹體",
        "paragraphs": [
            "北固峯前多景樓，江山第一占南州。",
            "單車六月海陵路，看了一番歸去休。"
        ],
        "title": "送戴子安  其一",
        "id": "1c98a970-c457-4a0b-940c-45234e432825"
    },
    {
        "author": "葛紹體",
        "paragraphs": [
            "未到蓬萊閣上遊，梧坡在越自應留。",
            "秋深燈火夜深話，又擬橫飛一鶚秋。"
        ],
        "title": "送戴子安  其二",
        "id": "79fcff2b-edbb-4c6e-bac4-e6e388edb2ce"
    },
    {
        "author": "葛紹體",
        "paragraphs": [
            "草色苔痕綠滿庭，讀書聲向夢中聽。",
            "濕雲冷雨更愁絕，寂寞旅牀思鶺鴒。"
        ],
        "title": "懷元直弟",
        "id": "22b54299-df81-4db8-af83-aed03c5c13fa"
    },
    {
        "author": "葛紹體",
        "paragraphs": [
            "百單二歲尚簪梳，珍重酡顔映雪膚。",
            "天下丹青誰妙手，倩渠描作壽星圖。"
        ],
        "title": "見王兼叔上舍壽母",
        "id": "4b25c6a9-3a05-4774-b0ad-c647fb703a94"
    },
    {
        "author": "葛紹體",
        "paragraphs": [
            "燈火宗盟舊日尋，宜家宜室正如今。",
            "春風蘋藻慈湖上，琴瑟新調太古音。"
        ],
        "title": "仲和親迎慈溪  其一",
        "id": "4d4c4d0a-c5c0-4c12-a2a5-df95a7815595"
    },
    {
        "author": "葛紹體",
        "paragraphs": [
            "萬卷何如一寸心，心涵萬卷自知音。",
            "聖功不是尋常事，泰華高寒滄海深。"
        ],
        "title": "仲和親迎慈溪  其二",
        "id": "66232564-17cd-43ba-bffa-56e3ae9a83aa"
    },
    {
        "author": "葛紹體",
        "paragraphs": [
            "春山一簇带春雲，樓閣高低日欲曛。",
            "騎馬棹船遊冶客，一天風月自平分。"
        ],
        "title": "題韓季默春山圖",
        "id": "aca047aa-bab2-4b58-ba96-574507c27e73"
    },
    {
        "author": "葛紹體",
        "paragraphs": [
            "一鶚秋風東越初，龍門春浪少躊躇。",
            "客來多說新河過，古柳陰中聞讀書。"
        ],
        "title": "題越人賀韓司戶令子得舉詩卷",
        "id": "c2d7cc6a-aa0c-4919-8af6-368fb4ab0f4f"
    },
    {
        "author": "葛紹體",
        "paragraphs": [
            "橫梅枝下蘭爲伴，瘦石拳邊竹更長。",
            "月上小窗人欲靜，睡來清入夢魂香。"
        ],
        "title": "題四清枕屏",
        "id": "84a743d1-92ed-4dcb-8303-ba7f83081118"
    },
    {
        "author": "葛紹體",
        "paragraphs": [
            "扇招三友亦風騷，淡墨蕭疎雨露梢。",
            "不止暑天凉意足，愛他曾耐歲寒交。"
        ],
        "title": "題松竹梅畫扇",
        "id": "59be4172-2e16-4a0b-8ca8-d35814324572"
    },
    {
        "author": "葛紹體",
        "paragraphs": [
            "上柏山前擘翠紅，半筐沿壁掛秋風。",
            "輕黄肉皺紫皮脫，細入微酣咀嚼中。"
        ],
        "title": "送芋栗湯升伯教授  其一",
        "id": "f1089e99-8903-417d-94e2-3cf308b66256"
    },
    {
        "author": "葛紹體",
        "paragraphs": [
            "紫芋霜天到客居，秋風應倩野人鋤。",
            "竹爐細撥輕紅火，煖襯寒窗夜讀書。"
        ],
        "title": "送芋栗湯升伯教授  其二",
        "id": "31c81d48-c843-4fd6-9aa5-18f26af3b34a"
    },
    {
        "author": "葛紹體",
        "paragraphs": [
            "樹影參差落晚窗，疎疎密密自分張。",
            "偶然一陣狂風急，顛倒隨風上下狂。"
        ],
        "title": "樹影  其一",
        "id": "7c4e1729-b4ec-4e21-9d7f-ec1bb573daba"
    },
    {
        "author": "葛紹體",
        "paragraphs": [
            "莫要隨風上下狂，空將閑影傍斜陽。",
            "斜陽西去還催去，自在虛明一带窗。"
        ],
        "title": "樹影  其二",
        "id": "c5e8d6d6-c413-4365-9c67-10351d1fb981"
    },
    {
        "author": "葛紹體",
        "paragraphs": [
            "槐幄成陰綠正宜，青蟲爲蠹祇空枝。",
            "花神巧與換新綠，恰似春風三月時。"
        ],
        "title": "槐",
        "id": "ce685448-4f29-4313-975d-636822cd1184"
    },
    {
        "author": "葛紹體",
        "paragraphs": [
            "半痕霜月曉窗低，三兩梅花作伴棲。",
            "盂飲花邊更風度，石泉湯潑嫩鹽虀。"
        ],
        "title": "梅花對飲",
        "id": "7e702f47-c384-4052-8200-f88fff4c67f1"
    },
    {
        "author": "葛紹體",
        "paragraphs": [
            "書葉翻風傍酒樽，庭槐清影蔭黄昏。",
            "新螢一點南窗下，來約燈花伴夢魂。"
        ],
        "title": "遂初晚飲",
        "id": "ee5229dd-3c36-49a0-b258-1967f037c96b"
    },
    {
        "author": "葛紹體",
        "paragraphs": [
            "丹頂低回疑舞水，雪翎高展欲排雲。",
            "也知爾得閑中趣，較得能閑更幾分。"
        ],
        "title": "鶴",
        "id": "c8a42163-a518-4d95-a901-240ad3ff1f9f"
    },
    {
        "author": "葛紹體",
        "paragraphs": [
            "振鬣長鳴向遠天，輕蹄健步欲爭先。",
            "關山萬里踏飛雪，何似春風御柳邊。"
        ],
        "title": "馬喻答惟曉問",
        "id": "b99482d4-e211-4a59-9133-7e52c6f2562a"
    },
    {
        "author": "葛紹體",
        "paragraphs": [
            "浮沙籬落亂鳴蛩，永夜相尋客夢中。",
            "盡是秋風借餘力，聲聲却似怨秋風。"
        ],
        "title": "嘲蛩",
        "id": "ad7c03d7-06e9-48ea-bf93-8f54a8b31638"
    },
    {
        "author": "葛紹體",
        "paragraphs": [
            "囂市塵中無此清，竹風聲應讀書聲。",
            "一軒擁翠萬玉瘦，正好著渠難弟兄。"
        ],
        "title": "吳友翠玉軒",
        "id": "b275c85f-4b08-4ceb-a9dd-b74e2b1e7794"
    },
    {
        "author": "葛紹體",
        "paragraphs": [
            "君之來兮鶴自九皋，駕以去兮渺天地而逍遥。",
            "縞衣玄裳兮橫大海之驚濤，雲旗先驅兮霓旌旖旎。",
            "月皓皓兮風灑灑，青山之上兮黄灣之下。",
            "挹北斗兮椒漿，羽扇綸巾兮佩璆鏘，盼而笑兮玉潔水光。",
            "鳴鸞鳳兮舞黿鼉，馮夷鼓兮虞妃歌，魚咏龍吟兮蛟螭護呵。",
            "眷言歸兮南浦，颿飛兮過舶艪，春復秋兮終古。"
        ],
        "title": "招鶴所詞爲澉浦監稅趙潛夫作",
        "id": "8831baf2-ba17-4308-990b-10d628cf1354"
    },
    {
        "author": "葛紹體",
        "paragraphs": [
            "車馬不來山意樸，市廛都遠土風淳。",
            "又無僧寺閑鐘鼓，流水聲中自有春。"
        ],
        "title": "總題  其一",
        "id": "6adcc51d-c72e-4b66-a11e-f8551151e578"
    },
    {
        "author": "葛紹體",
        "paragraphs": [
            "塘曲椒和桑共老，山頭松與麥齊青。",
            "人家歲計村南北，似識豳風舊典刑。"
        ],
        "title": "總題  其二",
        "id": "c5746a7d-c0cd-4705-82df-5b8961ae7c93"
    },
    {
        "author": "葛紹體",
        "paragraphs": [
            "又上籃輿去，西風暫放晴。",
            "霧深孤嶼沒，日薄片雲明。",
            "詩思通山色，琴懷澹客情。",
            "懸知百里路，分作兩三程。"
        ],
        "title": "雨後到芙蓉村",
        "id": "40c50159-7a9e-45e4-9a0b-c07e64338a75"
    },
    {
        "author": "葛紹體",
        "paragraphs": [
            "茂林脩竹更清泉，笑裏相逢到酒邊。",
            "一片閑雲了無著，共他風月自今年。"
        ],
        "title": "永嘉王孟同適安堂",
        "id": "ff07a6a8-11c4-4c88-b930-78811cbf05c2"
    },
    {
        "author": "葛紹體",
        "paragraphs": [
            "輕暑著人疑酒困，賣花聲轉賣櫻桃。",
            "湖光靜漾半簾影，燕子日長風絮高。"
        ],
        "title": "煙雨館  其一",
        "id": "724d3b43-be54-4597-9f83-5911f6240e85"
    },
    {
        "author": "葛紹體",
        "paragraphs": [
            "紅白桃花褪半梢，綠陰清淺未全交。",
            "櫓摇遠岸日相射，扇落閑階風自敲。"
        ],
        "title": "煙雨館  其二",
        "id": "6f1880d7-8b0f-4d96-9471-c0a2cbbf10ae"
    },
    {
        "author": "葛紹體",
        "paragraphs": [
            "湖接青林一带回，光浮玉鏡半奩開。",
            "塔峯對起飛雲泊，時有斷煙殘雨來。"
        ],
        "title": "煙雨館  其三",
        "id": "7e2a300d-c248-4075-b0b7-d51c75ed4a8f"
    },
    {
        "author": "葛紹體",
        "paragraphs": [
            "酒杯光動柳梢月，衣袖凉生蘆葉風。",
            "露坐夜深醒似困，釣船人語過湖東。"
        ],
        "title": "煙雨館  其四",
        "id": "5af4619d-c637-4af3-82e6-4bc4360b5ba1"
    },
    {
        "author": "葛紹體",
        "paragraphs": [
            "湖波漾日亂簷花，人影天光带落霞。",
            "衣岫淺寒楊柳陌，醉歸閑數欲栖鴉。"
        ],
        "title": "煙雨館  其五",
        "id": "4165edef-9b64-402a-81db-6d8e97504101"
    },
    {
        "author": "葛紹體",
        "paragraphs": [
            "天上飛花報歲寒，西風相挾引欄干。",
            "平湖不認花多少，只作尋常煙雨看。"
        ],
        "title": "臘月二日煙雨館",
        "id": "2a5bfb4c-4b68-42d0-9ee2-0b93115bb09b"
    },
    {
        "author": "葛紹體",
        "paragraphs": [
            "傍湖千樹玉參差，湖面輕風落釣絲。",
            "晚色晴陰正商略，斷雲來去半猶癡。"
        ],
        "title": "三日雪後飲煙雨館  其一",
        "id": "2f352c1b-80fd-424e-a9e1-af897a85a001"
    },
    {
        "author": "葛紹體",
        "paragraphs": [
            "旋融殘雪點團茶，碧凈紅鮮朵上花。",
            "客散亭閑半湖水，月梳斜掠晚晴霞。"
        ],
        "title": "三日雪後飲煙雨館  其二",
        "id": "4143afa9-8926-4ece-857e-63730c28bae4"
    },
    {
        "author": "葛紹體",
        "paragraphs": [
            "一片斜陽天北角，半痕初月水東彎。",
            "浮煙更擁雲峰起，全似西湖遠近山。"
        ],
        "tags": [
            "西湖"
        ],
        "title": "煙雨館晚對",
        "id": "491b9efe-63b3-4f03-9566-1b9db003e1b3"
    },
    {
        "author": "陳東之",
        "paragraphs": [
            "投迹空山計已非，江都消息亂來稀。",
            "廟前幾種春香草，錯怪王孫去不歸。"
        ],
        "title": "保應廟",
        "id": "149e3da6-c46c-4cc2-90b0-107339c4d9d5"
    },
    {
        "author": "陳東之",
        "paragraphs": [
            "我本名山人，屢作名山興。",
            "天台一住三十年，盡日捫蘿陟雲磴。",
            "上攬四萬八千丈之高秋，參差明河兩肩並。",
            "下瞰三百六十度之朝暾，滅沒飛烟八荒浄。",
            "或隨仙氣得丹牀，雙闕夜深看斗柄。",
            "今年積雨天地晴，一策快作西南征。",
            "沃洲最佳天姥勝，連山直下秋崢嶸。",
            "竹萌修纖會稽箭，芝莖菌蠢商山英。",
            "秋陽不碎空翠影，絕壑倒瀉銀河聲。",
            "山腰細路如絲直，三兩漁樵行落日。",
            "炊烟暝色小茅屋，松子秋聲斷崖石。",
            "溪流飯屑胡麻香，土軟春膏霜朮白。",
            "送書松際有猿公，問酒磵陰多木客。",
            "青冥樓閣仙人家，鬰藍流光瀉晴碧。",
            "霓旌隊下鶴萬群，絳節朝回雲五色。",
            "人間但有桃花源，桃花春香流水渾。",
            "三生凡骨不得到，兩耳夜半空聽猿。",
            "李白尋真不得返，支遁卜築遠費錢。",
            "至今山靈護光怪，石蘿山薜餘秋妍。",
            "陳郎故宅更深閟，雞犬林塘隔塵世。",
            "清秋著屐一登之，路僻夕陰門半箇。",
            "盤陀石在長楠陰，脫略塵纓換秋意。",
            "晴窗示我兩山圖，老眼摩挲觀一二。",
            "便揮健筆寫我詩，惜哉賞音今絕稀。",
            "謫仙一去五百載，人間山水無清輝。",
            "舊時仙人白雲唱，怪我白首歸何時。",
            "我生白首歷浩劫，眼中億萬蟲沙春夢非。",
            "陳郎挽我十日住，掉頭不顧自有南山期。",
            "餐霞絕粒鍊精魄，長生之學非荒嬉。",
            "三千年前有宿約，來已不早歸不遲。",
            "長揖群仙謝兒輩，倒挾萬里冥鴻飛。"
        ],
        "title": "游沃洲山",
        "id": "009e8214-d08c-43c4-8bd0-5951a5b8d10c"
    },
    {
        "author": "蔣孝言",
        "paragraphs": [
            "秀色回環眼倍明，醒餘灑面竹風清。",
            "快哉氣且吞雲夢，便欲飄然上玉京。"
        ],
        "title": "遊虎丘",
        "id": "8070f6a9-f232-4349-9a66-fc5a80b6b53c"
    },
    {
        "author": "鄭有年",
        "paragraphs": [
            "少室隠居空索價，北山俗駕費移文。",
            "道人笑破世間事，去住身心如白雲。"
        ],
        "title": "青霞谷",
        "id": "07c1a7b9-e95f-4dd0-b792-f5c78f2af4a3"
    },
    {
        "author": "厲寺正",
        "paragraphs": [
            "喬年國同永，壽星秋見丙。",
            "社稷資夾扶，乾坤頼重整。",
            "善勝在不爭，鎮浮惟以靜。",
            "金鑑上千秋，愛君時戒警。"
        ],
        "title": "賀喬丞相  其一",
        "id": "eaf9ba7d-d4a6-4a10-ad1d-3b4ef2f9c73e"
    },
    {
        "author": "厲寺正",
        "paragraphs": [
            "孔山民具瞻，位高心愈謙。",
            "待人冬日暖，持己曉霜嚴。",
            "善類藉培植，賢材無滯淹。",
            "更栽椿百本，歲歲綠陰添。"
        ],
        "title": "賀喬丞相  其二",
        "id": "01c77d93-b73e-41a9-9519-d3238a8d4e4b"
    },
    {
        "author": "厲寺正",
        "paragraphs": [
            "天下達尊三，加之量海涵。",
            "忠言今稷契，眉壽古彭聃。",
            "渭水功猶小，汾陽考欲參。",
            "料應宣勸處，花不數優曇。"
        ],
        "title": "賀喬丞相  其三",
        "id": "6fb8c4b4-b05c-4ba1-9861-339e61c5405c"
    },
    {
        "author": "厲寺正",
        "paragraphs": [
            "相公一身兼，爵德齒俱全。",
            "劍履登金殿，山川錫土田。",
            "龜遊蓮葉露，蟻泛菊花天。",
            "白鷺洲邊守，重賡綠竹篇。"
        ],
        "title": "賀喬丞相  其四",
        "id": "c5c0f078-57ea-468c-9dc3-f6b29a506859"
    },
    {
        "author": "厲寺正",
        "paragraphs": [
            "天地鍾奇在鄞鄮，代産真儒傅衮繡。",
            "明良千載會風雲，虎拜萬年同國壽。"
        ],
        "title": "賀鄭丞相  其一",
        "id": "7137a1ac-aa66-499e-8e5b-500c9470b0e1"
    },
    {
        "author": "厲寺正",
        "paragraphs": [
            "和羹梅傍小春榮，堯陛猶餘一莢蓂。",
            "萬里雲收天鏡浄，三台星畔老人星。"
        ],
        "title": "賀鄭丞相  其二",
        "id": "f65bd9d1-2f85-445a-83d5-f58fe3da9b90"
    },
    {
        "author": "厲寺正",
        "paragraphs": [
            "瑞應金穰均禹甸，三邊洗甲誰言戰。",
            "關河豈但犬羊奔，郊藪殆將麟鳳見。"
        ],
        "title": "賀鄭丞相  其三",
        "id": "03dc0211-0f3f-4306-a62c-9fec32d63fb0"
    },
    {
        "author": "厲寺正",
        "paragraphs": [
            "大學道惟一能靜，國勢尊安如九鼎。",
            "致君事業比臯夔，不羨蕭曹并魏丙。"
        ],
        "title": "賀鄭丞相  其四",
        "id": "a499afa1-bcad-47ea-aca9-437bc2577534"
    },
    {
        "author": "厲寺正",
        "paragraphs": [
            "人才誰不出陶鎔，耆舊皆歸聘召中。",
            "周室中興由任使，頌聲今可繼周崧。"
        ],
        "title": "賀鄭丞相  其五",
        "id": "925c026e-5ad7-431c-aafb-746a1f57bbd8"
    },
    {
        "author": "厲寺正",
        "paragraphs": [
            "耆艾何須比龜鶴，高深豈止如川嶽。",
            "但祈公永輒蘿圖，常誦緝熙比帝學。"
        ],
        "title": "賀鄭丞相  其六",
        "id": "10c0f740-fb66-4daa-8b73-84aafed37e5f"
    },
    {
        "author": "厲寺正",
        "paragraphs": [
            "貴極台衡世莫京，依然璧水一儒生。",
            "只將無限寬洪意，上爲皇家致太平。"
        ],
        "title": "賀鄭丞相  其七",
        "id": "991680bd-4a48-4e49-9de1-7ad7efe18aeb"
    },
    {
        "author": "厲寺正",
        "paragraphs": [
            "遥想翹材集賀賓，未饒珠履壽春申。",
            "原嗟老守師門士，獨望黄扉種大椿。"
        ],
        "title": "賀鄭丞相  其八",
        "id": "e9887972-36b4-49c3-83d7-1ac766b6fd41"
    },
    {
        "author": "蕭元之",
        "paragraphs": [
            "侍郎贈我六尺騟，矯矯龍性天骨殊。",
            "四蹄鐵立目電閃，此其壯志畏長驅。",
            "牽來細觀問廝養，何物有此權奇狀。",
            "爲言此是古孫龍，往往得之沙塞上。",
            "森張霧鬣碨礌鬉，蕭稍駿尾摇朔風。",
            "冰河蹙裂蹄甲銳，竹批兩耳雙方瞳。",
            "向時淮西屢戰勝，曾馱猛士敲金鐙。",
            "帳前欲得不敢言，空懸寶珠光照乘。",
            "我有百發落雁鈚，前年引滿射赤眉。",
            "功成萬死不見賞，歸騎馿子吟楚詞。",
            "浮沈不作飛騰夢，感公贈我意勤重。",
            "旋蒙臯比作鞍韉，更染青絲結韁鞚。",
            "祗今中原狐兔鳴，黄沙莽莽白骨腥。",
            "願公急起掃欃槍，百萬勳業一旦成。",
            "我當乘此載前旌，男兒報義要輕生。"
        ],
        "title": "塞馬歌答楊侍郎",
        "id": "d0157a6d-232b-4eab-8af0-654d5f942df6"
    },
    {
        "author": "蕭元之",
        "paragraphs": [
            "淮漢秋風起，邊聲不可聽。",
            "九重選良牧，內地著郎星。",
            "土沃桑麻長，城荒草樹青。",
            "民居多近水，一一是江亭。"
        ],
        "title": "送郡守張宗丞  其一",
        "id": "6aa1fa93-3f44-4ab1-9d73-5ea7c6b143fe"
    },
    {
        "author": "蕭元之",
        "paragraphs": [
            "淚落鄉邦事，民痍久未瘳。",
            "官收隨畝券，人上運糧舟。",
            "寇起征方急，年饑糴未休。",
            "更聞來取楮，何以應需求。"
        ],
        "title": "送郡守張宗丞  其二",
        "id": "ee00a114-904a-4ee4-953b-8fd8f603ba02"
    },
    {
        "author": "蕭元之",
        "paragraphs": [
            "本是詩書種，躬耕寂寞濱。",
            "傾家市鞍馬，捐命犯風塵。",
            "幕府差功級，京華困旅貧。",
            "不如歸去好，依舊號詩人。"
        ],
        "title": "送郡守張宗丞  其三",
        "id": "32ede162-de82-44a6-b99c-8aa6334e1094"
    },
    {
        "author": "蕭元之",
        "paragraphs": [
            "昭代昌文化，無人歎陸沈。",
            "諸公自才傑，吾道正山林。",
            "紫蓋三年綠，滄波萬里心。",
            "長安豈無路，塵起汙瑶簪。"
        ],
        "title": "送季庸奉祠歸里",
        "id": "b07cab07-5212-4a4f-ab60-4b1b459af2e7"
    },
    {
        "author": "蕭元之",
        "paragraphs": [
            "蓮幕皆佳士，如君淡素何。",
            "圄空公事少，官滿薦書多。",
            "憂國關豐歉，籌邊定戰和。",
            "艱難別知己，吾道欲滄波。"
        ],
        "title": "別趙李曹  其一",
        "id": "ac07ab20-bf8d-4570-944c-1e8b7252f2b2"
    },
    {
        "author": "蕭元之",
        "paragraphs": [
            "相別日雖淺，相期意獨深。",
            "那知成遠別，何以慰孤吟。",
            "旅鴈蘆花浦，啼猿楓樹林。",
            "明朝應此念，把酒亦愁心。"
        ],
        "title": "別趙李曹  其二",
        "id": "7d48da28-bd4e-4225-9dfe-fcdd6e7cfa13"
    },
    {
        "author": "蕭元之",
        "paragraphs": [
            "蜀山萬里外，聖主得遥聞。",
            "歸使愁無路，遺黎泣見君。",
            "千年文物郡，百戰虎狼羣。",
            "才退慚司馬，無因寫檄文。"
        ],
        "title": "聞德音入蜀",
        "id": "2e1c7971-e0cf-46bb-81ee-ab2fa0676da8"
    },
    {
        "author": "蕭元之",
        "paragraphs": [
            "行子家何處，征帆楚岸開。",
            "滄江還幾曲，白鳥忽雙來。",
            "別酒寒衝醒，輕舟浪打回。",
            "孤懷正牢落，更聽暮猿哀。"
        ],
        "title": "行子",
        "id": "f36bfdf0-8623-4a42-b263-2024256eed3f"
    },
    {
        "author": "蕭元之",
        "paragraphs": [
            "山意久辭臘，林根凍未消。",
            "清尊如有待，白髮正無聊。",
            "歲去梅花在，春初柳絮飄。",
            "同吟二三子，折簡可能招。"
        ],
        "title": "立春日大雪作代簡招友",
        "id": "f244839d-405f-4f51-9ab9-c529d8eabcb5"
    },
    {
        "author": "蕭元之",
        "paragraphs": [
            "省得離家日，秋風吹我衣。",
            "客吟詩句贈，兒問幾時歸。",
            "獨宿孤村館，長懷舊竹扉。",
            "羈愁不堪觸，山雨暗斜暉。"
        ],
        "title": "西山道中",
        "id": "b6427e33-c176-4527-bdf7-0105338968f8"
    },
    {
        "author": "蕭元之",
        "paragraphs": [
            "一徑險仍修，沿溪去未休。",
            "薜蘿春暗樹，楊柳暮遮樓。",
            "蕩槳漁舟駛，寒鐘僧寺幽。",
            "倚篷賒濁酒，猶可洗詩愁。"
        ],
        "title": "清明省掃歸舟陸相半",
        "id": "78bc3f5f-c38c-4113-bbc2-b9020c8f5b0e"
    },
    {
        "author": "蕭元之",
        "paragraphs": [
            "昔年傳得文標集，每對青燈一起予。",
            "偶訪袁人尋古事，舊時居處已民居。"
        ],
        "title": "傷盧長史居",
        "id": "76f2831a-c692-4bb1-97a3-c97413ab7f03"
    },
    {
        "author": "蕭元之",
        "paragraphs": [
            "長恐山林計未成，可能俯仰羨公卿。",
            "鶴閑不受雲拘束，梅冷惟堪雪主盟。"
        ],
        "title": "還西里所居  其一",
        "id": "a16d9224-20cd-439e-9c7c-8402f5e8253b"
    },
    {
        "author": "蕭元之",
        "paragraphs": [
            "北闕無書休悔出，東皋有秫可歸耕。",
            "鏡容漸改驚非昔，猶喜傍人喚後生。"
        ],
        "title": "還西里所居  其二",
        "id": "c64a3bf0-90e4-4fbd-8971-59fea8f06c16"
    },
    {
        "author": "蕭元之",
        "paragraphs": [
            "重來江閣俯滄流，一带西山萬古愁。",
            "漁叟不知來客意，徑移船過北沙頭。"
        ],
        "title": "南浦泊舟",
        "id": "4ac17792-360b-4e6b-9e29-35f287950765"
    },
    {
        "author": "蕭元之",
        "paragraphs": [
            "我嘗論詩始，其道最希夷。",
            "神工裂渾沌，聲音相雄雌。",
            "物理何鉅細，人性無妍媸。",
            "當其天真發，各鳴志所之。",
            "斯民樸未散，粹如玉不疵。",
            "老穉壤衢日，君臣賡歌時。",
            "下逮雅頌作，間列民風熙。",
            "怡愉且密勿，和厚無澆漓。",
            "固經聖人擇，要匪古義虧。",
            "屈宋變賦體，蘇李五字詩。",
            "七字追迅電，陶謝縈寒漪。",
            "雖各騁逸思，猶如觀尊彜。",
            "但有奇古意，了非斧鑿姿。",
            "傷心玉臺後，巧麗爭紛披。",
            "雕鎪以爲工，叫噪以爲奇。",
            "詩乃一技爾，那復古道爲。",
            "有唐李與杜，切切哀其衰。",
            "稍欲復古作，便覺騷些遺。",
            "後人好異論，鹹酸各行私。",
            "白以詭見斥，甫以樸見嗤。",
            "那知托奧妙，中有真趣怡。",
            "昧昧作者流，行行信且疑。",
            "我嘗任胸臆，謂自唐無詩。",
            "山川或登覽，朋友或聚離。",
            "頗以悲喜意，吐作蹇復辭。",
            "豈有肩古作，聊欲支傾欹。",
            "子雲不可待，賞者又復誰。",
            "所以拜壇下，儻令佐鼓旗。",
            "庶幾皇甫謐，猶能知左思。"
        ],
        "title": "與程右史論詩道",
        "id": "3dd95250-33aa-48d3-bd56-35bf4e4abce6"
    },
    {
        "author": "蕭元之",
        "paragraphs": [
            "拋却滄江事遠遊，獨携弓劍上邊頭。",
            "群胡忽遁陰山北，欲渡河冰不自由。"
        ],
        "title": "偶成  其一",
        "id": "8f2c1a55-9e81-4f19-add2-69ffa966d5e3"
    },
    {
        "author": "蕭元之",
        "paragraphs": [
            "少年鞍馬疾如飛，賣盡儒衣買戰衣。",
            "老去不知筋力減，夜闌猶夢解重圍。"
        ],
        "title": "偶成  其二",
        "id": "5d5b8a4f-7aa5-4c9c-b93c-aff3e67889aa"
    },
    {
        "author": "魏洽",
        "paragraphs": [
            "幾何水作四時雷，試去尋源櫂懶迴。",
            "欲看澤民千古樣，我來不是等閑來。"
        ],
        "title": "它山堰和應煟韻",
        "id": "66bbbac6-b649-4b7b-9524-4826ef8e5cb8"
    },
    {
        "author": "魏{氵雩}",
        "paragraphs": [
            "携家再謁長官祠，桂子風吹遊子衣。",
            "惠澤至今猶瀚漫，官楹雖古自光輝。",
            "梅梁偃蹇蒼龍伏，石級參差白雪飛。",
            "此地本非供玩賞，騷人到此自忘歸。"
        ],
        "title": "謁善政祠",
        "id": "a7463d63-ed0a-4ed0-bab0-fd5cfe7ee8bf"
    },
    {
        "author": "陳塤",
        "paragraphs": [
            "三茅高出七山巔，頓隔塵沙道路千。",
            "靈籟蕭蕭風笛弄，奇形奕奕隴牛眠。",
            "人間已有嘉平帝，地下誰通句曲天。",
            "幸喜吾廬居在此，時從寄傲任悠然。"
        ],
        "title": "茅山",
        "id": "ee3a8e77-2631-4a44-8789-8d0da3551214"
    },
    {
        "author": "陳塤",
        "paragraphs": [
            "老龍拖雨過平川，曉影初開樹色鮮。",
            "有片白雲收不盡，日高猶在講堂邊。"
        ],
        "title": "遊虎丘  其一",
        "id": "ec8407f6-fc94-4130-872c-801828d3fcef"
    },
    {
        "author": "陳塤",
        "paragraphs": [
            "碧玉千尋劍影寒，夜深光怪逼危闌。",
            "句吳霸略成塵土，空有青山覆石壇。"
        ],
        "title": "遊虎丘  其二",
        "id": "388a367f-b47e-4fc6-87ce-81bb03607001"
    },
    {
        "author": "陳塤",
        "paragraphs": [
            "只教人種菜，莫誤客看花。"
        ],
        "title": "句",
        "id": "028252d8-06a9-434b-9ec8-b9b9b9ddd7bf"
    },
    {
        "author": "劉震孫",
        "paragraphs": [
            "川媚山輝寶氣鍾，尊堯而後幾儒宗。",
            "往來但指龍津說，不道人中自有龍。"
        ],
        "title": "使閩過延平",
        "id": "5e640d28-9033-433c-a705-9ac0d9261bab"
    },
    {
        "author": "趙夷夫",
        "paragraphs": [
            "當陽勝處好溪山，翠滴溫公寶墨斑。",
            "線溜一泓凉意足，須臾膚寸遍人間。"
        ],
        "title": "當陽勝處",
        "id": "5faa21e5-9505-42dd-9586-8eec42eaa6f2"
    },
    {
        "author": "陳柏",
        "paragraphs": [
            "携書入空山，幾若與世絕。",
            "俯仰一室間，頗見古人別。",
            "良朋令人思，思君意彌切。",
            "食芹差自甘，那得共君啜。"
        ],
        "title": "懷友",
        "id": "f14c29b5-3ac3-4a37-8e86-525b6114364a"
    },
    {
        "author": "陳柏",
        "paragraphs": [
            "皋夔不著書，周召不决科。",
            "端坐廟堂上，四海臻泰和。",
            "吾道固如是，後來文藝多。",
            "嗒然空山中，獨抱明良歌。"
        ],
        "title": "盛雪巢",
        "id": "d1df2e4f-928e-4adc-b855-58297fbd1ad8"
    },
    {
        "author": "孫汝勉",
        "paragraphs": [
            "梵宇深深小徑回，兩崖如削立崔嵬。",
            "直疑隠客曾吹裂，或是山靈爲劈開。",
            "林靜烟空時透日，溪喧石老半侵苔。",
            "凉生佛骨雲生缽，閣住紅塵不入來。"
        ],
        "title": "白鶴巖",
        "id": "c5a465d6-d5d4-4bb4-8911-a8eedaa99a3c"
    },
    {
        "author": "陳應斗",
        "paragraphs": [
            "肘後應難一一傳，多將靈藥種仙山。",
            "仙禽搗就仙翁賣，挑杖懸壺走世間。"
        ],
        "title": "藥市",
        "id": "01e65b1d-e821-463e-8130-9090f1049373"
    },
    {
        "author": "盧會龍",
        "paragraphs": [
            "漫浪江湖萬里天，蘋花蘆葉飽風烟。",
            "五更驚覺家山夢，撇棹歸來月底眠。"
        ],
        "title": "橫舟",
        "id": "e1b9dfe3-0297-43a8-b746-442cf6e6196a"
    },
    {
        "author": "林庚",
        "paragraphs": [
            "柳凹放出一山來，堂闖秋壺恰剪裁。",
            "門冷和他公事少，吟清添我宦情灰。",
            "非無景物皆天與，只許梅花带雪開。",
            "泉石相輝忻自賞，不知省得幾塵埃。"
        ],
        "title": "冰玉堂",
        "id": "309ff7f0-8bbf-40c2-a69b-aaaf5ca2577b"
    },
    {
        "author": "錢元忠",
        "paragraphs": [
            "峭嶸亂石滿陵岡，顔色蒼潤如琳琅。",
            "神惻鬼□□□慘，牛眠虎跳深伏藏。",
            "太湖靈壁不足數，涪水□麥熟可方。",
            "剝苔剔蘚驗古刻，諸賢□□騰光茫。",
            "如此至寶豈易得，宜檄山靈護□□。",
            "□□□□□□□，却恐六丁下取將。"
        ],
        "tags": [
            "太湖"
        ],
        "title": "游蒼玉洞",
        "id": "97a16378-f8a8-4efe-9fa0-8090e0563b72"
    },
    {
        "author": "劉垕",
        "paragraphs": [
            "臨春閣下花蒙茸，雕闌玉樹沉香風。",
            "君王酣醉眠未起，滿床明月鮫綃紅。",
            "羅襦學士文章女，碧葉黄鸝呈好語。",
            "可憐日暮秋雨來，驚散一庭金翠羽。",
            "朱門流水自徘徊，井桐花落無人知。",
            "江南夢斷雁不飛，空城夜夜烏鴉啼。"
        ],
        "title": "玉樹謠",
        "id": "295343fa-c749-4064-9770-3f06294bb070"
    },
    {
        "author": "王柏",
        "paragraphs": [
            "元會開物，風氣渾龐。",
            "聿生神聖，惟包羲皇。",
            "始畫八卦，人文炳煌。",
            "大道之書，誰云已亡。"
        ],
        "title": "疇依  其一",
        "id": "9426e7f4-4499-42d4-9a1a-64f480e484f7"
    },
    {
        "author": "王柏",
        "paragraphs": [
            "巍乎大哉，堯之爲君。",
            "其仁如天，其知如神。",
            "鑿井耕田，出作入息。",
            "擊壤而歌，不知帝力。"
        ],
        "title": "疇依  其二",
        "id": "3192cd3a-b601-450b-892b-16bf60b1cab0"
    },
    {
        "author": "王柏",
        "paragraphs": [
            "虞舜側微，重華協帝。",
            "父頑母嚚，烝烝以乂。",
            "天理之極，人倫之至。",
            "恭己當天，雲行雨施。"
        ],
        "title": "疇依  其三",
        "id": "0ea89f28-b316-4d35-ab21-5d01822938a3"
    },
    {
        "author": "王柏",
        "paragraphs": [
            "禹乃嗣興，載平水土。",
            "天錫九疇，彝倫攸敘。",
            "克儉克勤，不伐不矜。",
            "有典有則，貽厥子孫。"
        ],
        "title": "疇依  其四",
        "id": "f0f9e4b5-e3be-459a-82d3-dad97217d852"
    },
    {
        "author": "王柏",
        "paragraphs": [
            "昔在帝堯，咨舜一語。",
            "允執厥中，舜亦命禹。",
            "危微精一，義復兼舉。",
            "三聖授受，獨盛前古。"
        ],
        "title": "疇依  其五",
        "id": "ac83631b-ff9d-463e-8f5b-e12d9b1997c0"
    },
    {
        "author": "王柏",
        "paragraphs": [
            "湯聘莘尹，五進就桀。",
            "天命人歸，鳴條自葛。",
            "以義制事，以禮制心。",
            "日新厥德，鑒此盤銘。"
        ],
        "title": "疇依  其六",
        "id": "294c644f-5920-40aa-bf16-83e0477ef7e8"
    },
    {
        "author": "王柏",
        "paragraphs": [
            "於穆文王，順帝之則。",
            "身蒙大難，小心翼翼。",
            "三分有二，以服事殷。",
            "可謂至德，萬邦儀刑。"
        ],
        "title": "疇依  其七",
        "id": "f69169e2-0d0f-455a-9de9-6715610e7cb2"
    },
    {
        "author": "王柏",
        "paragraphs": [
            "武王達孝，善繼善述。",
            "盟津既誓，干戈載戢。",
            "訪于箕子，洪範以陳。",
            "惟皇建極，反覆丁寧。"
        ],
        "title": "疇依  其八",
        "id": "6cf9279e-abb9-4603-8cd2-e251f83cffdb"
    },
    {
        "author": "王柏",
        "paragraphs": [
            "於皇周公，勤勞王家。",
            "赤舄几几，德音不瑕。",
            "思兼三王，以施四事。",
            "坐以待日，制作大備。"
        ],
        "title": "疇依  其九",
        "id": "5ba55fb1-efe0-462a-a5bd-09412d5c031d"
    },
    {
        "author": "王柏",
        "paragraphs": [
            "生民以來，未有孔子。",
            "金聲玉振，始終條理。",
            "五經之道，天地同流。",
            "立此人極，萬世東周。"
        ],
        "title": "疇依  其一○",
        "id": "f9a46479-e46d-4c92-9da4-2b11d7ea5adb"
    },
    {
        "author": "王柏",
        "paragraphs": [
            "賢哉顔子，好學獨稱。",
            "既竭吾才，欲罷不能。",
            "不貳不遷，庶乎亞聖。",
            "一簞一瓢，不幸短命。"
        ],
        "title": "疇依  其一一",
        "id": "a513e32e-cd70-4c18-9c0c-9fae25086e6a"
    },
    {
        "author": "王柏",
        "paragraphs": [
            "曾子雖魯，纖悉不遺。",
            "吾道一貫，以魯得之。",
            "易簀得正，手足斯啟。",
            "仁爲己任，死而後已。"
        ],
        "title": "疇依  其一二",
        "id": "2a779636-fead-46ab-aae6-00bfede11d9b"
    },
    {
        "author": "王柏",
        "paragraphs": [
            "至哉子思，憂道失傳。",
            "推本遺訓，中庸一編。",
            "提挈綱維，開示藴奧。",
            "無聲無臭，孰窺其妙。"
        ],
        "title": "疇依  其一三",
        "id": "24cce694-b0a6-4d83-ae09-a582f01fae01"
    },
    {
        "author": "王柏",
        "paragraphs": [
            "惟孟軻氏，雄士絕識。",
            "伯仲禹功，力距揚墨。",
            "性善養氣，前所未聞。",
            "歷選諸子，實醇乎醇。"
        ],
        "title": "疇依  其一四",
        "id": "54b06231-5201-409e-842d-e8e775fc1e55"
    },
    {
        "author": "王柏",
        "paragraphs": [
            "聖道不行，自周公歿。",
            "聖學不傳，由孟子卒。",
            "上無善治，下無真儒。",
            "章句訓詁，煨燼之餘。"
        ],
        "title": "疇依  其一五",
        "id": "648dae28-b036-40ee-99e6-ba3b6a337f95"
    },
    {
        "author": "王柏",
        "paragraphs": [
            "皇宋文明，周子天畀。",
            "不由師傳，道體默契。",
            "建圖屬書，以覺後覺。",
            "上接洙泗，下開河洛。"
        ],
        "title": "疇依  其一六",
        "id": "c0d151a6-d849-43aa-859a-d92822247c3a"
    },
    {
        "author": "王柏",
        "paragraphs": [
            "曆紀明道，祥應兩程。",
            "吟風弄月，有的其承。",
            "體用一原，顯微無間。",
            "惠我光明，如夜復旦。"
        ],
        "title": "疇依  其一七",
        "id": "f09d516c-6483-4d77-aace-355184077088"
    },
    {
        "author": "王柏",
        "paragraphs": [
            "于時張子，崛起關中。",
            "虎皮端坐，多士景從。",
            "瞻彼洛矣，道淳所宗。",
            "訂頑揭牖，表表正蒙。"
        ],
        "title": "疇依  其一八",
        "id": "e42fa594-c529-415d-a3c3-8afb591ee55e"
    },
    {
        "author": "王柏",
        "paragraphs": [
            "恭惟道統，一絕千載。",
            "何絕之久，何續之易。",
            "師友之盛，東南洋洋。",
            "曰尹曰謝，曰游曰楊。"
        ],
        "title": "疇依  其一九",
        "id": "c566019b-a4ec-4a03-8663-e50de17dab74"
    },
    {
        "author": "王柏",
        "paragraphs": [
            "迪予朱子，理一分殊。",
            "汛掃淫詖，煌煌四書。",
            "有析其精，一字萬鈞。",
            "有會于極，萬古作程。"
        ],
        "title": "疇依  其二○",
        "id": "d2dd397f-26b9-4b98-9519-57a9ed16ae2c"
    },
    {
        "author": "王柏",
        "paragraphs": [
            "流澤未遠，口耳復迷。",
            "纂組斷碎，倚託媚時。",
            "大本斲喪，擾擾胡爲。",
            "淵源微矣，予將疇依。"
        ],
        "title": "疇依  其二一",
        "id": "073cae73-8eb5-46a2-a38f-a2f95d916da6"
    },
    {
        "author": "王柏",
        "paragraphs": [
            "冽彼井泉，蓮華斯名。",
            "有美一人，於焉載沈。",
            "夫也不二，昊天曰明。",
            "父之我愛，曷慰我心。"
        ],
        "title": "冽井  其一",
        "id": "7d55eace-f8b9-448f-b525-1166b9aec5ef"
    },
    {
        "author": "王柏",
        "paragraphs": [
            "冽彼井泉，蓮華其號。",
            "有美一人，於焉是蹈。",
            "琴瑟既合，載言載笑。",
            "父母不允，中心悼悼。"
        ],
        "title": "冽井  其二",
        "id": "6b698223-6c54-42b9-af05-2ffc64ecb414"
    },
    {
        "author": "王柏",
        "paragraphs": [
            "有冽彼泉，弦歌之東。",
            "所謂伊人，宛在其中。",
            "我心既得，皇恤我躬。",
            "匪一死之，義之從容。"
        ],
        "title": "冽井  其三",
        "id": "dc1d9260-eedd-4cf2-83bc-54a0bd330879"
    },
    {
        "author": "王柏",
        "paragraphs": [
            "有冽彼泉，在弦歌內。",
            "所謂伊人，之死靡悔。",
            "人孰不死，我無昧昧。",
            "是心之存，炯千萬載。"
        ],
        "title": "冽井  其四",
        "id": "2c8762ab-73dc-4841-a442-c8b3604cac74"
    },
    {
        "author": "王柏",
        "paragraphs": [
            "秋至百芳歇，籬邊佳色團。",
            "遥思古節士，愛此黄華蕃。",
            "我生千載下，恨不相同看。",
            "叢叢夜氣厚，曉葉千珠漙。",
            "中表自芳潤，對花發長歎。",
            "真固非素積，動色形豆簞。",
            "悠然露真意，猶云欲忘言。",
            "淵明一寸心，細嚼供晨餐。"
        ],
        "title": "和立齋對菊二歌  其一",
        "id": "6bc2895f-9928-47ce-91d8-4447a6ec6587"
    },
    {
        "author": "王柏",
        "paragraphs": [
            "之子歌遠遊，征車事奔逸。",
            "歸來東籬下，一洗四方色。",
            "靜觀草木蕃，若不與人力。",
            "苟無浸灌功，造化庸有忒。",
            "今年秋苦旱，五穀廢嘉殖。",
            "梅仆竹亦焦，枯芝槁蘭茁。",
            "一朝去酷吏，甘雨解衆惑。",
            "天人本無間，喜氣滿城集。",
            "奈何倉廩虛，一飽竟難得。",
            "不如菊花乾，醫方賸稱述。"
        ],
        "title": "和立齋對菊二歌  其二",
        "id": "b32b0dca-2fdd-48b1-af43-dce9f046754a"
    },
    {
        "author": "王柏",
        "paragraphs": [
            "一春風雨多，連日幸開霽。",
            "清尊酹芳菲，嘉約起予意。",
            "邁邁溪南國，樂只羣英萃。",
            "徘徊曲徑迂，老踁尚堪企。",
            "竹脩君子容，花向少年媚。",
            "俯挹百草香，尚友萬山翠。",
            "往事動深感，高譚出中祕。",
            "暮色排空來，一笑散襟袂。",
            "不有短長吟，寂寞此風致。"
        ],
        "title": "和暘谷春郊韻",
        "id": "f791b22f-c17f-48c5-bcb1-517cc5934222"
    },
    {
        "author": "王柏",
        "paragraphs": [
            "杳杳南風琴，洋洋大雅音。",
            "復古心未古，難以筆力任。",
            "秋臺千古調，淵乎樂不淫。",
            "天然絕琱飾，無非情性吟。",
            "掩卷三歎息，式如玉與金。"
        ],
        "title": "用玉成韻題秋臺詩卷",
        "id": "75812853-9656-4430-afd0-175e2e687e5e"
    },
    {
        "author": "王柏",
        "paragraphs": [
            "康衢久寂寞，擊壤音微茫。",
            "南風啟簫韶，拜手賡明良。",
            "周衰二雅廢，鳳兮歌楚狂。",
            "楚狂已再變，三閭竟哀傷。",
            "俯仰千載後，嗟嗟情性荒。",
            "梁選尚遠思，淵明粹而莊。",
            "開元生李杜，我宋推蘇黄。",
            "宗派亦淪墜，紛紛師晚唐。",
            "吟骨不淳古，記魄不自强。",
            "雕鏤心肺苦，何曾徵宮商。",
            "濂翁著和澹，感興開紫陽。",
            "紫陽尚六義，六義興已亡。",
            "鄭衛日盈耳，冰炭攪我腸。",
            "章貢有奇士，野舟刊名章。",
            "古城夜酌句，正義尤洋洋。",
            "游談到巍蕩，百世流遺芳。"
        ],
        "title": "夜觀野舟浩歌有感",
        "id": "229b3912-604b-4e8e-9a17-cf9ee5913453"
    },
    {
        "author": "王柏",
        "paragraphs": [
            "佛說菩提泉，其性本澄澈。",
            "人乃無蕪穢，誰能還瑩潔。",
            "我觀浸碧泉，泓渟貯芳冽。",
            "恰如老師心，風止雲跡滅。",
            "憶昔著詩句，無乃太疎拙。",
            "彈指二十年，相看頭已雪。",
            "老師闢新軒，眼方頗虛徹。",
            "得得穴山竇，一脈引幽絕。",
            "清泚貫花徑，冷暖資衆啜。",
            "一動一以靜，誰盈復誰竭。",
            "水性本不殊，地勢差有別。",
            "即此兩水間，盡是廣長舌。",
            "學子來問話，當以無說說。",
            "但見香林香，薰蒸千萬葉。"
        ],
        "title": "贈仙山剛公新創香林",
        "id": "a1f66025-8b92-4d77-ac5a-4cbd201314be"
    },
    {
        "author": "王柏",
        "paragraphs": [
            "默成已仙去，北山久寂寞。",
            "豈無愛山人，時時訪林薄。",
            "心境不相當，丘壑自丘壑。",
            "誰知百年後，秀氣纔有託。",
            "的的盤溪孫，精光發河洛。",
            "神龍躍天津，鞭霆駕飛雹。",
            "相逢玉澗翁，筆底銀潢落。",
            "江湖四十年，萬象恣描摸。",
            "從游八九子，天才皆卓犖。",
            "漲起十八灘，曹溪源一勺。",
            "媿我局陋巷，瓢簞粗知樂。",
            "遥望詩壇高，勢與芙蓉角。",
            "掩旗仆金鼓，不敢事攻略。",
            "弔古得名勝，盟府定虛爵。",
            "派長竟先歸，白雲冒南岳。"
        ],
        "title": "宿寶峰呈玉澗",
        "id": "2626b38c-6fd7-48f8-a8d6-44bf45f651ee"
    },
    {
        "author": "王柏",
        "paragraphs": [
            "山前羣羊兒，羣羊化爲石。",
            "山後謙牧翁，雙牛挂虛壁。",
            "仙佛道不同，妙處各自得。",
            "我來牧坡上，牧翁已牧出。",
            "風行麥浪高，日暖柳陰直。",
            "沙平草正軟，隔林數聲笛。",
            "試問翁牧意，著鞭還用力。",
            "牽起鼻撩天，蹋地四蹄實。",
            "渴飲菩提泉，饑來噍芻苾。",
            "步行顛倒騎，神光背上射。",
            "因悟角前後，通身白的皪。",
            "勿使蹊人田，毋乃失其職。",
            "舍策脫簑歸，人牛兩無跡。"
        ],
        "title": "牧歌寄謙牧翁",
        "id": "db2efca5-5ad0-4e5a-bdbb-fcf87164d5bf"
    },
    {
        "author": "王柏",
        "paragraphs": [
            "歲歲天基節，晴和萬國歡。",
            "今年侯國宴，疎雨忽潸潸。",
            "允矣天人際，機緘妙已宣。",
            "聖心方感慕，雲意慘天顔。",
            "誰識天倫重，端爲萬化原。",
            "一時名未正，事事盡拘攣。",
            "父母惟生繼，昭昭大義存。",
            "節文斯二者，此外豈容干。",
            "在昔權臣繆，區區欲怙恩。",
            "私心崇義斷，强抑所當尊。",
            "近日劬勞報，猶形厚薄嫌。",
            "一言誰誤主，孝道未純全。",
            "此事書青史，千年不可刊。",
            "勿云今既往，熟視所難言。",
            "父母人皆有，何稱考叔賢。",
            "只將誠意感，各盡此心天。"
        ],
        "title": "天基節雨有感",
        "id": "1228049c-0b88-42fc-9975-7634f638a878"
    },
    {
        "author": "王柏",
        "paragraphs": [
            "寶祐重頒曆，祥開甲子三。",
            "一分春色滿，喜溢壽巵寬。",
            "去歲霑餘慶，連宵飫豆籩。",
            "今年東望處，紫氣護天關。",
            "正阻松椿祝，難忘契誼覃。",
            "只將生硬語，便作瓣香看。",
            "天不生賢數，人培厚德難。",
            "幾年涵養力，方到介而安。",
            "出處隨時義，從容最可觀。",
            "青雲平進步，中立了無偏。",
            "一解星屏紱，扁舟歸故山。",
            "修門無一字，已决此身閒。",
            "卜築遷新宇，除書動笋班。",
            "勤渠朱邸講，公論藹朝端。",
            "善類頻回首，爭先傒奏篇。",
            "忠嘉當有力，聖德本天涵。"
        ],
        "title": "壽潘介岩",
        "id": "314c08fe-38e7-4e12-9dce-a824cbc60745"
    },
    {
        "author": "王柏",
        "paragraphs": [
            "病暑已成痼，塵埃凝簡竹。",
            "蕭蕭北窗下，閉門惠煢獨。",
            "曜靈欲西邁，風露涕心目。",
            "仰觀牛女星，相望明河曲。",
            "誰能却鳳皇，共此鶩雞逐。",
            "美人天一方，郵音空往復。",
            "寥寥明月懷，翳翳談間玉。",
            "歡喜聞歸期，縶彼白駒谷。",
            "幸自有長林，尚可停鸞鵠。"
        ],
        "title": "和立齋書懷二首  其一",
        "id": "e76a46f1-39e3-4b76-b27f-def8c32e6ce6"
    },
    {
        "author": "王柏",
        "paragraphs": [
            "平生景風操，慷慨懷賦竹。",
            "恨無百畝地，相與種黄獨。",
            "只有滿架書，可寄千古目。",
            "何敢偭規矩，周容競追曲。",
            "彼不見泰山，政以鹿斯逐。",
            "子酌芝山泉，天運兩回復。",
            "應感鶴鳴章，聊以石攻玉。",
            "遷喬豈不佳，歲寒須入谷。",
            "天地何方圓，吾將叩歸鵠。"
        ],
        "tags": [
            "泰山"
        ],
        "title": "和立齋書懷二首  其二",
        "id": "4648c975-fef2-461c-97a6-6ca3984628bf"
    },
    {
        "author": "王柏",
        "paragraphs": [
            "化工忘慘舒，但起姑息念。",
            "一冬漏陽和，未識六花片。",
            "屈指不十日，冉冉歲華禪。",
            "我聞敬岩下，梅英照清淺。",
            "尊酒酌嘉友，薄批明月薦。",
            "披圖論人物，行子戲角戰。",
            "回首九君詠，清賞恨疎遠。",
            "從今蒞新盟，談笑恣雄辨。",
            "多藉冰雪章，細澡塵埃面。",
            "歲歲臘殘時，檢舉舊公案。"
        ],
        "title": "小酌敬岩梅下和立齋韻  其一",
        "id": "4f416774-2081-41ea-85b1-dac9113b2940"
    },
    {
        "author": "王柏",
        "paragraphs": [
            "平生手種梅，不作和羹念。",
            "其所起予者，歲寒心一片。",
            "孤芳以氣傳，萬物自形禪。",
            "暗香疎影句，知心亦已淺。",
            "雖以乾䕩餘，亦可清廟薦。",
            "今年花最蚤，思之心膽戰。",
            "花蚤豈不佳，當開時尚遠。",
            "陰陽貴順序，難與俗人辨。",
            "我豈事遠觀，急欲識春面。",
            "此意與誰論，珠璣謾堆案。"
        ],
        "title": "小酌敬岩梅下和立齋韻  其二",
        "id": "54b7ed6e-faaf-4702-9519-ce8cee490545"
    },
    {
        "author": "王柏",
        "paragraphs": [
            "我已百念灰，只有敬賢念。",
            "事之云乎哉，敢分席半片。",
            "不思笙鶴隨，猶望衣鉢禪。",
            "舉杯邀杖履，同問春深淺。",
            "徘徊梅月下，不嗔蘋藻薦。",
            "公詩太過情，置我冰而炭。",
            "年來從心遊，琴瑟幸非遠。",
            "一謙生萬和，一默屈大辨。",
            "今日知公心，它日識公面。",
            "朝夕願趨隅，稽首侍香案。"
        ],
        "title": "書隠和韻謝再答之",
        "id": "1acd3bc3-e975-4dfe-81e9-b0c01889ff50"
    },
    {
        "author": "王柏",
        "paragraphs": [
            "我觀神仙傳，詭幻何紛紜。",
            "或生歆慕意，方士爭愚君。",
            "政徹既多欲，仙材隔幾塵。",
            "澄神黜黜穢，有時繙黄庭。",
            "年少不我待，日月斯邁征。",
            "含霞飲沆瀣，聊助神氣清。",
            "何須超大壑，濯髮晞崑崙。",
            "天道有常運，過化續者新。",
            "長生非受命，莫使邪念興。",
            "澹然養至德，自可康頹齡。",
            "古今共一理，萬法同一心。",
            "世事互起滅，反覆如碁枰。",
            "赤松事黄帝，至今何不泯。",
            "安期干楚羽，對奕非邪真。",
            "徐公何爲者，得得捫蘿尋。",
            "惝怳紀一夢，浩不知涯津。",
            "馳神上無極，竭思下無垠。",
            "長吟追去古，抗論貽來今。",
            "於我政無益，默計空辛勤。",
            "不如素心友，相與尊舊聞。",
            "聖道無隠顯，人心有晦明。",
            "正論歎剝蝕，危如絲一綸。",
            "舉世闖月窟，何人開天根。",
            "浮華正焰焰，元氣方堙淪。",
            "毋起遠游念，而起凡子評。",
            "爲學有精要，莫作隔壁聽。",
            "淵源祛滯吝，德義開胸襟。",
            "毀譽何足問，死生何足論。",
            "饑食渴而飲，願爲堯舜民。"
        ],
        "title": "和立齋芙蓉觀三十韻",
        "id": "191c8a87-0f08-4462-842f-11b90a1abb3c"
    },
    {
        "author": "王柏",
        "paragraphs": [
            "叢竹太踠跧，一鞭忽伸脚。",
            "穿石作斜勢，朝宗意穆若。",
            "片綠吐新梢，員粉露殘籜。",
            "今年造化深，稚子六七作。",
            "羣居不嫌密，獨步豈疎略。",
            "是爲石笋瑞，不負歲寒約。",
            "清標凜三世，有倡不予酢。",
            "誰與共栽培，莫至風聲落。",
            "懷古不成寐，傷今政作惡。",
            "縱有題詩人，人面定非昨。"
        ],
        "title": "和伯兄新竹韻",
        "id": "a32663aa-7071-4a61-87cf-1ba5be716a7e"
    },
    {
        "author": "王柏",
        "paragraphs": [
            "我久抱離索，加子憂患薰。",
            "血氣日以耗，話別難爲情。",
            "之子行邁邁，征車從仁兄。",
            "閩嶺在何處，目斷遮行雲。",
            "素□播芳郁，丹荔嘗鮮新。",
            "重樓一以眺，千古乘桴心。",
            "海風駕空來，徘徊振書襟。",
            "遥知意軒豁，塵袂何由親。",
            "惟有清夜夢，栩栩踰南岑。",
            "曜靈倏西邁，剝啄來嘉音。",
            "見書如見面，瑰詞襲魚鱗。",
            "朋友正歡慰，喜氣騰家林。",
            "呼童烹露芽，蟹眼時一斟。",
            "是中有雋永，透入肝腸深。"
        ],
        "title": "和立齋荔子樓韻",
        "id": "a6237e4f-835b-4a8b-a512-e495044b9f34"
    },
    {
        "author": "王柏",
        "paragraphs": [
            "生涯魚上竿，世事鼠入角。",
            "民膏既煎熬，民髓復椎剝。",
            "上下急交征，絕口政與學。",
            "孔明痛桓靈，厥德修罔覺。",
            "自古辱與疎，其機在一數。",
            "歸來有嘉士，尚可理商榷。",
            "駕言一寸膠，救彼千丈濁。",
            "精義有入神，端可鼻端斲。",
            "趙孟自貴賤，玉女皆天渥。",
            "如彼角斯磋，如彼玉斯琢。",
            "不患公不淺，所患志不恪。",
            "秋陽日以暴，江漢日以濯。",
            "真積而力久，自見所立卓。",
            "庭前梅粲粲，梅下石确确。",
            "雲飛川泳間，俯仰自不惡。",
            "獨立萬物表，誰能伍齪齪。",
            "雨露懋蕭艾，霜風妬荃葯。",
            "天意孰云遠，鑒此歸意確。",
            "寄言順應人，大公一以廓。"
        ],
        "title": "和敬巖韻迓其歸",
        "id": "853a7c1d-2315-4e07-8df8-80a47ef325eb"
    },
    {
        "author": "王柏",
        "paragraphs": [
            "北溪真有道，出語涵芳鮮。",
            "覺彼羣迷句，真與梅爭妍。",
            "一花一太極，獨立形氣先。",
            "逋仙名浪得，未必知其然。"
        ],
        "title": "效希夷和陳北溪韻  其一",
        "id": "644f515d-9c1c-44f1-9bf6-1bea2fffe727"
    },
    {
        "author": "王柏",
        "paragraphs": [
            "甚矣天地閉，獨放一花鮮。",
            "未論色之潔，未論香之妍。",
            "只於冰雪中，誰占生意先。",
            "萬物心自服，敢問何能然。"
        ],
        "title": "效希夷和陳北溪韻  其二",
        "id": "bbd118bd-65b6-49c5-b69a-d0f827abf70b"
    },
    {
        "author": "王柏",
        "paragraphs": [
            "吾儕有何樂，同志味自長。",
            "天高與地下，參我人中央。",
            "痛掃物欲蔽，放出元明光。",
            "力學日不足，遊宦那可常。",
            "山人暌間久，歲晚歸南荒。",
            "會友魚貫卧，屐轉幾巽床。",
            "老我失此快，獨卧風雨窗。",
            "回思少壯時，此味曾親嘗。",
            "白髮真可媿，觸事方面牆。",
            "喚醒舊時夢，吐哺歌新章。"
        ],
        "title": "和立齋宿友韻",
        "id": "b4fc5390-6631-43d1-a94c-4f3b115a7010"
    },
    {
        "author": "王柏",
        "paragraphs": [
            "人皆喜君出，我獨喜君歸。",
            "君出豈不媺，事業生光輝。",
            "君歸亦不惡，風味高一時。",
            "人才有消長，世運有盛衰。",
            "公論不可泯，隠顯觀妍媸。",
            "隠者未必是，顯者豈皆非。",
            "遁世媿無悶，貧賤不可移。",
            "得時必行志，斯世相綱維。",
            "無悶是在我，行志未可期。",
            "一處特易易，一出真難持。",
            "利欲政滔天，四海皆瘡痍。",
            "世俗所榮者，君子方鄙之。",
            "君開青雲步，要津夫何疑。",
            "手揮體國略，口訥阿世詞。",
            "長揖羣玉府，拔足逃阱機。",
            "黄鵠已高舉，甕盎喧醯雞。",
            "苕霅有清泚，一洗京塵緇。",
            "故舊述間闊，松楸慰時思。",
            "蘭茁濯庭下，菊蕊黄東籬。",
            "酒熟蟹螯健，橙香鱸膾肥。",
            "至哉天下樂，何須卿相爲。",
            "解我橐中書，極深更研幾。",
            "聖門八字開，廣大涵精微。",
            "或參華山席，先天探包羲。",
            "或巾高陽車，同載膝上兒。",
            "苟足今世具，小需時運宜。",
            "天意欲平治，當今非吾誰。"
        ],
        "title": "高風行懷本齋",
        "id": "5a719e56-85a7-4189-a1fc-0ee225f9fe72"
    },
    {
        "author": "王柏",
        "paragraphs": [
            "梅花已仙去，草木同蕕薰。",
            "萬物競妖冶，二氣勞氤氳。",
            "南服有橘隠，春風罔知聞。",
            "濃露浥清曉，落月籠夜分。",
            "玉圓太極判，蚌合開天真。",
            "芬芳滿宇宙，那肯媒東君。"
        ],
        "title": "和立齋橘花韻",
        "id": "e378200d-0e16-45f8-accf-265aa9137e6b"
    },
    {
        "author": "王柏",
        "paragraphs": [
            "客從東方來，喜甚屐折齒。",
            "鼎烹石乳精，談笑秋月裏。",
            "中有八十翁，宴坐維摩椅。",
            "遁澤瑚璉器，玉瓚間罍洗。",
            "立齋持修綆，汲汲古井水。",
            "參也魯依然，商聲從曳屣。",
            "翹首諸俊游，霹靂燒蛇尾。",
            "雙鸞輝九苞，翩翩奪棲枳。",
            "桐陽有卧龍，共蹋風雲起。",
            "翁當沽美酒，炰鼈膾錦鯉。"
        ],
        "title": "再和適莊韻",
        "id": "c2ebd0b5-e150-4ce8-aeb9-d1732fd55939"
    },
    {
        "author": "王柏",
        "paragraphs": [
            "雙溪秋氣深，送子臨古道。",
            "古道如掌平，四顧行人少。",
            "行行復行行，何日度南嶠。",
            "故人今已矣，未必死非好。",
            "世事浩無涯，愁雲黯江表。"
        ],
        "title": "送立齋入閩哭久軒",
        "id": "9b97e5d1-e1a7-42cf-ab36-762d4d5eea2b"
    },
    {
        "author": "王柏",
        "paragraphs": [
            "皇天分四序，春生而秋成。",
            "春風煥九野，秋氣呈清明。",
            "萬物一以實，物物含生生。",
            "我公秉元化，全體涵金晶。",
            "義概抱宇宙，智略吞羣英。",
            "五行互相制，自昔誰去兵。",
            "狂酋干帝紀，赤舄司專征。",
            "神謀運玉帳，靈旗繞氈營。",
            "韅靷鞅靽備，廣距甄角精。",
            "殘醜肝膽破，束手祈受盟。",
            "肅肅荆楚浄，湯湯江漢清。",
            "東西亙萬里，齊民競春耕。",
            "歸來輔皇極，一稔舒羣情。",
            "翼翼周鼎重，亹亹宸慮輕。",
            "前星燿垣象，德星萃神京。",
            "旂常偉實紀，前史辭虛聲。",
            "當此秋正中，角亢迎長庚。",
            "於赫衮繡瑞，緜緜綵綬榮。",
            "玉露滴鳷鵲，珥貂宣寶觥。",
            "陛下千萬歲，與公同太平。"
        ],
        "title": "壽秋壑",
        "id": "9b96d2e3-00f7-4d21-9c43-39f2d650b7dd"
    },
    {
        "author": "王柏",
        "paragraphs": [
            "小雨歛輕塵，秋聲壯亭驛。",
            "驅車過南浦，別懷徒襞積。",
            "世道一以壞，爲善不自力。",
            "一朝魯兩生，爲人作行色。",
            "后山薄命篇，竟不待它日。",
            "送子行復行，一步一歎息。",
            "誰知離索悲，有甚萬鍾失。",
            "此事已忘言，此情未能釋。",
            "有時誦吾句，或爲千里益。"
        ],
        "title": "送希夷之江西",
        "id": "830ed264-5ae4-4a69-85f9-82af9045ee6d"
    },
    {
        "author": "王柏",
        "paragraphs": [
            "西風不力征，老火未甘退。",
            "蟬聲亂耳繁，癡蚊健姑嘬。",
            "一雨洗天來，不復有故態。",
            "天序自分明，人心其少耐。"
        ],
        "title": "秋熱",
        "id": "00e98884-5231-4543-acb1-0aca151e8f5c"
    },
    {
        "author": "王柏",
        "paragraphs": [
            "我觀天壤間，何處無此月。",
            "對月兩心同，正自欠此客。",
            "月清人更清，心景兩相迎。",
            "平生負此約，鬢影今星星。",
            "我有一句話，願與月同盟。",
            "清光無晦蝕，與德時時新。"
        ],
        "title": "和立齋蹋月韻",
        "id": "42643da8-bd44-4ba6-9f28-e39719873810"
    },
    {
        "author": "王柏",
        "paragraphs": [
            "天以鳥鳴春，鳥聲不敢止。",
            "天以人鳴道，斯人其可已。",
            "爾鳥固無知，喧啾亦何利。",
            "鼓弄枝頭晴，瀾翻林外起。",
            "不學九臯鳴，聲聞可止此。",
            "不學千仞翔，一鳴來瑞世。",
            "古以鳥名官，列職有理致。",
            "只有歸去兮，陶公不爾愧。",
            "人豈不如鳥，鳴則震天地。",
            "不鳴千聖傳，則鳴千古事。",
            "詩翁莫浪鳴，文武道未墜。"
        ],
        "title": "和叔崇禽聲放言",
        "id": "1ae840f3-240a-4f54-a388-c1c2024599c1"
    },
    {
        "author": "王柏",
        "paragraphs": [
            "北望戲馬臺，荆榛滿中路。",
            "英氣一何多，懷古渺難泝。",
            "山河腥日月，虎豹沐雨露。",
            "纍纍楚猴冠，異哉天所賦。",
            "豈無濟川才，淹留秋又莫。",
            "清風從何來，灑灑定吾故。",
            "贈我金琅玕，鑿落雙魚素。"
        ],
        "title": "和寬居見懷韻  其一",
        "id": "b7d22a50-3c74-4734-8858-9aa0b056136a"
    },
    {
        "author": "王柏",
        "paragraphs": [
            "佳菊何青青，寂寞籬之東。",
            "濁醪二三友，一醉涵鴻濛。",
            "緬懷陶靖節，邁邁無遺蹤。",
            "誰知千載下，譜入處士宗。",
            "我生亦已晚，百拙勞化工。",
            "上無學古心，下無適俗容。",
            "聊自樂其樂，君子固有窮。"
        ],
        "title": "和寬居見懷韻  其二",
        "id": "c2c3b47c-a433-457f-b0cb-5de61ce87c7d"
    },
    {
        "author": "王柏",
        "paragraphs": [
            "平生百慮懶，尚有丘壑心。",
            "佳哉二三友，歃盟同幽尋。",
            "壯懷豁虛曠，玄宮窮邃深。",
            "時方釀薄暑，萬綠張雲岑。",
            "新篁凝粉翠，日影篩碎金。",
            "瘦筇扶野步，羽扇摇清吟。",
            "潄齒掬清泚，雪瀑開風襟。",
            "脫巾挂琪樹，露頂涵重陰。",
            "山禽自在語，山醪隨意斟。",
            "物外轉栖碧，石險蒼苔侵。",
            "路窮不可去，半山聞語音。",
            "山路未爲險，世路尤𡼭嶔。",
            "何時侶麋鹿，結茅入深林。"
        ],
        "title": "赤松即景",
        "id": "38c59720-0d19-426b-976d-9f97c983791a"
    },
    {
        "author": "王柏",
        "paragraphs": [
            "赤脚忙晨炊，掉臂會清招。",
            "相如僮御盛，浩然韁轡調。",
            "遥指白雲邊，乘興尋夷巢。",
            "古殿金碧悄，玄冠綵翠銷。",
            "怪石壯熊卧，老樹蟠龍腰。",
            "清陰團野色，習習生凉飆。",
            "懸崖斜斷處，槎木成飛橋。",
            "刺膚起霞暈，小小飛蚊驕。",
            "日長詩思渴，香冽供山瓢。",
            "清狂驚四座，浩氣摩丹霄。",
            "書岩苔礙筆，題葉攀柔條。",
            "語默任人意，無庸發輕嘲。"
        ],
        "title": "和葉聖予山中韻",
        "id": "e750372d-1ea7-4870-974f-f585938309c7"
    },
    {
        "author": "王柏",
        "paragraphs": [
            "二初何如人，夫豈古隠士。",
            "道成遡泬寥，羊卧不再起。",
            "鸞鶴舞松聲，蕭騷快心耳。",
            "金竈清塵生，餘丹不輕委。",
            "我來桃源遊，直窮路所止。",
            "飛蘿摇春煙，素雪噴清泚。",
            "了無一根桃，此名安可紀。",
            "豈是牧羊兒，即劉阮二子。",
            "不然命名者，亦別有深旨。",
            "何時架草堂，深入此山裏。",
            "翛然逃世慮，鍊魄繼遐軌。"
        ],
        "title": "和前人小桃源韻",
        "id": "5e1ff37d-a715-45cb-a0ef-2fc3dde23c9b"
    },
    {
        "author": "王柏",
        "paragraphs": [
            "古劍蟠雙蛟，瑞景騰豐城。",
            "耿耿涵義氣，凜凜無俗情。",
            "塵世三十載，世事嗟冥冥。",
            "當道舞狐鼠，白晝嘷山精。",
            "秋風清夜發，匣內鏗然鳴。",
            "故人耿介士，有砥靜且平。",
            "寄語善持保，功用真難輕。",
            "莫授刀錐銛，耗蝕徒欹傾。",
            "許我礪英芒，一抹霜花明。",
            "北掃京洛暗，南擊猩鼯腥。",
            "彈鋏倚霄漢，掌上風雲驚。",
            "物莫不有用，時兮非人能。"
        ],
        "title": "題砥齋",
        "id": "25e47a3a-f75d-4bd6-85f6-3717591b051d"
    },
    {
        "author": "王柏",
        "paragraphs": [
            "天眷中興業，丁年拱慶基。",
            "皇圖開一子，寶曆出三奇。",
            "象奏前星瑞，光依太極儀。",
            "一巵眉壽祝，敬和益公詩。"
        ],
        "title": "代壽忠王",
        "id": "75823ff1-248e-474f-9d13-6d6998e1423c"
    },
    {
        "author": "王柏",
        "paragraphs": [
            "色動山行約，令人憶舊遊。",
            "地形雖險易，坤道自剛柔。",
            "路遶岩頭石，煙橫洞口舟。",
            "十年塵土夢，此志幾時醻。"
        ],
        "title": "立齋遊山不能偕次遁澤韻二首  其一",
        "id": "63508b69-827f-41f3-83f7-f959bbc56974"
    },
    {
        "author": "王柏",
        "paragraphs": [
            "山人真漫浪，隨處得清遊。",
            "雪瀑方爭勢，風雷不肯柔。",
            "詩光浮玉板，酒灩瀉瓊舟。",
            "一枕斜陽裏，清歡各自醻。"
        ],
        "title": "立齋遊山不能偕次遁澤韻二首  其二",
        "id": "a3bc88cc-b884-4083-be57-d7af511cb7bb"
    },
    {
        "author": "王柏",
        "paragraphs": [
            "有偉屏岩稿，溫淳擷衆芳。",
            "波瀾雖未闊，骨骼已先張。",
            "盡掃江湖氣，且無蔬笋香。",
            "若參詩本旨，却恐費商量。"
        ],
        "title": "題屏岩詩卷",
        "id": "0b70e768-6130-45fc-8ca5-4ced18537eab"
    },
    {
        "author": "王柏",
        "paragraphs": [
            "解后松齋日，曾知學共程。",
            "心期千古遠，世味一毛輕。",
            "孰謂暌離久，猶垂故舊情。",
            "何時風月夜，得共插文盟。"
        ],
        "title": "台山周詠道別五年因詩寄借韻以謝二首  其一",
        "id": "c874f80d-a9a8-4e39-bd9c-c96733ba9303"
    },
    {
        "author": "王柏",
        "paragraphs": [
            "中處乾坤大，同時總弟兄。",
            "行藏雖有間，道誼豈無情。",
            "欲向忙中定，先須靜處精。",
            "光陰如電走，慎勿騖虛名。"
        ],
        "title": "台山周詠道別五年因詩寄借韻以謝二首  其二",
        "id": "3e80bbfa-b8dc-4b75-9f1e-2534820ebc51"
    },
    {
        "author": "王柏",
        "paragraphs": [
            "堂空一鑑懸，萬古光瀲灩。",
            "彼自有盈虛，我要無虧欠。",
            "陰祲不能蝕，塵埃不能掩。",
            "只於事上觀，足爲操舍驗。"
        ],
        "title": "題徐觀之字說",
        "id": "805cf044-4cdf-4a3d-aaa1-a09652a3b7cd"
    },
    {
        "author": "王柏",
        "paragraphs": [
            "雲欲回風勢，先埋逼曉山。",
            "催程推路險，破冷覺杯慳。",
            "帆腹欣初飽，篙師相對閑。",
            "卧聞嚴子瀨，只在片時間。"
        ],
        "title": "舟中和葉聖予三首  其一",
        "id": "b4bf1409-3a3d-469e-8aff-c0aaf3c9f07a"
    },
    {
        "author": "王柏",
        "paragraphs": [
            "桐江波漸滑，霽色午方開。",
            "香火嚴蘭若，煙霞老釣臺。",
            "崖高微徑險，水轉萬山回。",
            "欲訪先生裔，相從買一杯。"
        ],
        "title": "舟中和葉聖予三首  其二",
        "id": "06e3577a-1ec6-420b-a61b-ee530326789b"
    },
    {
        "author": "王柏",
        "paragraphs": [
            "江闊風帆急，潮回沙露痕。",
            "寒林無剩葉，茅舍各成村。",
            "雁落煙波渺，鴉歸野色昏。",
            "未知孤客棹，今夜泊誰門。"
        ],
        "title": "舟中和葉聖予三首  其三",
        "id": "9168d09b-8b08-494a-ac43-712fe8241c3c"
    },
    {
        "author": "王柏",
        "paragraphs": [
            "文字饑難煮，爲農策最良。",
            "興來鋤曉月，倦後卧斜陽。",
            "秋稼連千頃，春花醉幾場。",
            "任他名利客，車馬閙康莊。"
        ],
        "title": "野興",
        "id": "d466802a-8343-4721-9f1f-64fc4fd23635"
    },
    {
        "author": "王柏",
        "paragraphs": [
            "未識效奇處，得於詩卷間。",
            "屋邊環翠竹，窗外即青山。",
            "月向女牆過，煙凝老樹閑。",
            "不緣心匠巧，何以發天慳。"
        ],
        "title": "題效奇",
        "id": "59f5fcbf-21ba-4e22-9486-486fa75fa44b"
    },
    {
        "author": "王柏",
        "paragraphs": [
            "屋角園雖小，幽深隔市塵。",
            "杖藜時自適，杯酒樂天真。",
            "松磴規模古，茅簷日月新。",
            "閑花三十種，相對四時春。"
        ],
        "title": "題適莊茅亭",
        "id": "adf4ad60-287a-40da-bdb9-0af3fa0415f3"
    },
    {
        "author": "王柏",
        "paragraphs": [
            "佳士溫其玉，相親意豁如。",
            "窗前千箇竹，燈下一編書。",
            "交道無窮達，人情自密疎。",
            "清風明月夜，或可訪吾廬。"
        ],
        "title": "和趙師日韻二首  其一",
        "id": "439e90b5-f5d9-41d0-8b26-56457c917709"
    },
    {
        "author": "王柏",
        "paragraphs": [
            "我生無燕頷，四壁笑相如。",
            "門巷堪羅雀，燈窗且讀書。",
            "老來心事懶，貧後故人疎。",
            "尚有多情月，時時到子廬。"
        ],
        "title": "和趙師日韻二首  其二",
        "id": "96616c5a-e15e-47f1-8c89-991c11f92b32"
    },
    {
        "author": "王柏",
        "paragraphs": [
            "翦葉葱偷巧，冰蕤獨耐寒。",
            "梅兄雖有伴，礬弟不同看。",
            "山谷詩猶在，逋仙影不單。",
            "玉纖捧金𧣴，誰遣慰儒酸。"
        ],
        "title": "水仙",
        "id": "26e17161-a9bf-4431-afea-ba75913806fb"
    },
    {
        "author": "王柏",
        "paragraphs": [
            "呈外來香國，瓊敷四出葩。",
            "嬌姿不受暑，睡思却便茶。",
            "心裏藏金粟，枝頭簇紫芽。",
            "長安厭歌舞，還肯到儂家。"
        ],
        "title": "瑞香",
        "id": "ed567df8-bf4c-4c1f-bc11-22652d2e959e"
    },
    {
        "author": "王柏",
        "paragraphs": [
            "早受樵人貢，春蘭訪舊盟。",
            "謝庭誇瑞物，楚澤擷芳名。",
            "蒼玉裁圭影，紫檀含露英。",
            "奚奴培護巧，苔蘚綠菁菁。"
        ],
        "title": "蘭",
        "id": "f0cf86cc-d5a0-498c-9907-28cbb8c75871"
    },
    {
        "author": "王柏",
        "paragraphs": [
            "梅花已清絕，明月忽橫窗。",
            "孤影知難並，羣花已豎降。",
            "淡痕開畫帳，皓色掩書缸。",
            "寂寞素娥冷，須臾擁去幢。"
        ],
        "title": "梅影",
        "id": "b6eeb410-45b4-4c32-a2a4-5e21a2345322"
    },
    {
        "author": "王柏",
        "paragraphs": [
            "身坐衆香國，蒲團詩思新。",
            "一貧雖累我，此興未輸人。",
            "陋巷誰爲侶，寒窗不染塵。",
            "五言盟四友，筆下頓生春。"
        ],
        "title": "自述",
        "id": "4ba79b99-b7c2-47fd-be36-d7e9456f5ed6"
    },
    {
        "author": "王柏",
        "paragraphs": [
            "衣冠零落久，今日事堪傷。",
            "厨起青煙薄，門關白日長。",
            "殘梅欹古道，枯柳卧頹牆。",
            "山色依然好，興衰未可量。"
        ],
        "title": "過故家有感",
        "id": "df50a88e-e846-4a96-958c-de061db4f5e6"
    },
    {
        "author": "王柏",
        "paragraphs": [
            "小泊古蘭若，雙櫧發舊柯。",
            "山光浮夜氣，柳色媚春波。",
            "僧類胡孫瘦，農師盜伯多。",
            "野人時問我，新守政如何。"
        ],
        "title": "過白鶴寺",
        "id": "9031611e-aed4-4837-98c1-7f6da1f981d3"
    },
    {
        "author": "王柏",
        "paragraphs": [
            "散髮風簷下，沈沈日漸曛。",
            "鷹拳擒野雀，蛛網獵飛蚊。",
            "羣動能爲計，吾生亦謾勤。",
            "塵緣難著眼，晚興寄青雲。"
        ],
        "title": "晚興",
        "id": "ae32249e-12b9-49d8-8015-ae171c1d5f1e"
    },
    {
        "author": "王柏",
        "paragraphs": [
            "愁逐西風動，伶俜祗自憐。",
            "家貧緣累重，學陋欠師傳。",
            "白髮還生矣，青氈尚杳然。",
            "高山流水調，何日奏朱絃。"
        ],
        "title": "新愁",
        "id": "5e9a8275-a259-4b38-b2ff-2090a93c44c8"
    },
    {
        "author": "王柏",
        "paragraphs": [
            "一蟄了千悞，心安境自寬。",
            "軒昂就收歛，自在覓艱難。",
            "龍怕烏臺勘，人疑蕙帳寒。",
            "欲知舒卷意，編簡靜中看。"
        ],
        "title": "題蟄庵",
        "id": "e1f615de-5bc3-44ae-82f6-fc005f536b00"
    },
    {
        "author": "王柏",
        "paragraphs": [
            "寂寂鐘魚冷，松楸蔽杳冥。",
            "雲侵晴路濕，衣染晚嵐青。",
            "天未生人物，山應銷地靈。",
            "何祠香一瓣，遺恨滿空庭。"
        ],
        "title": "題寧庵",
        "id": "a2808738-f145-44f9-9700-2284e2d59d8d"
    },
    {
        "author": "王柏",
        "paragraphs": [
            "諸老皆仙去，遺蹤歲月深。",
            "主人今易姓，客子亦傷心。",
            "來燕傳新話，羣蛙試閙音。",
            "欲將興廢事，歷歷問雲岑。"
        ],
        "title": "宿倍儡店感舊",
        "id": "5ed1e1f1-3e02-4da9-970d-2f0368656d1a"
    },
    {
        "author": "王柏",
        "paragraphs": [
            "冒黑投精剎，呼燈讀舊詩。",
            "平分禪榻穩，共聽雨聲馳。",
            "魚鼓催行色，溪山挽故知。",
            "人生萍聚散，後會復何時。"
        ],
        "title": "宿仙山浸碧軒二首  其一",
        "id": "33765b5a-3c07-40d2-af9f-adb25062b33e"
    },
    {
        "author": "王柏",
        "paragraphs": [
            "浸碧去崖谷，琅然話夙緣。",
            "水雲藏定力，霜雪護華巔。",
            "漸喜虛形槁，祗求實行全。",
            "曾隨癡鈍失，當已得心傳。"
        ],
        "title": "宿仙山浸碧軒二首  其二",
        "id": "8098ca56-8e91-47f6-8278-c84b341d3466"
    },
    {
        "author": "王柏",
        "paragraphs": [
            "初向坡頭下，風霜入鬢毛。",
            "味長濡竹簡，焰短沃蘭膏。",
            "家與人俱瘦，年隨氣轉高。",
            "朱顔無藥駐，窗下勿徒勞。"
        ],
        "title": "遣興",
        "id": "3044b320-f401-4ab9-8a72-a3a3fe51dd96"
    },
    {
        "author": "王柏",
        "paragraphs": [
            "人世如居甑，驕陽不可鉏。",
            "未聞芻作狗，安得夢維魚。",
            "賦歛民生槁，干戈國計虛。",
            "安危關一飽，雨意莫躊躇。"
        ],
        "title": "催雨",
        "id": "01db9031-3423-4f31-9b28-9fd7c1d538da"
    },
    {
        "author": "王柏",
        "paragraphs": [
            "滃鬰雙雲合，霶霶一雨通。",
            "新凉驅積暑，喜氣薄高穹。",
            "點點含生意，聲聲起死功。",
            "田家雖少歉，尚可及年豐。"
        ],
        "title": "喜雨",
        "id": "174d3a0c-e8c9-4643-8622-88a5f4846b2c"
    },
    {
        "author": "王柏",
        "paragraphs": [
            "龍蟄金瓶小，神驅雨陣斜。",
            "建瓴飛素練，走澗舞生蛇。",
            "風使開雲磨，雷香隠砲車。",
            "農人有驕色，一飽不須賒。"
        ],
        "title": "和汪元思喜雨韻",
        "id": "fa04205f-8388-426d-a197-1f827b644d40"
    },
    {
        "author": "王柏",
        "paragraphs": [
            "一室方方丈，名標抱膝新。",
            "有書宜勘古，無學可留賓。",
            "靜坐神明固，清談滋味真。",
            "傳家名刻在，長對草廬人。"
        ],
        "title": "題抱膝庵",
        "id": "88777b52-2cf3-4943-8119-0af63118f75d"
    },
    {
        "author": "王柏",
        "paragraphs": [
            "跛躄廢人事，來投大士家。",
            "清談半窗月，澹坐一杯茶。",
            "燕豆來霜果，鴝瓶浸臘花。",
            "葭浮纔一日，芳思已無涯。"
        ],
        "title": "冬至和適莊即事韻",
        "id": "8d2f244b-66de-4b35-a162-bc8c8cd42270"
    },
    {
        "author": "王柏",
        "paragraphs": [
            "一片寒姿蒼玉質，久作歙江秋水骨。",
            "磨瑕礱垢飽風霜，袖手南遊來楚國。",
            "我曾研破青煙痕，露華半勺拖玄雲。",
            "文理細密溫而淳，伯樂一顧空馬羣。",
            "癯癯好古子汪子，雅有半面如舊情。",
            "巧取豪奪俱不敢，聘以厚禮强委禽。",
            "吉日良辰新勸駕，絳帳交歡相慰藉。",
            "斟酌洙泗闖紫陽，大義發越添聲價。",
            "紫陽是渠桑梓賢，久矣驂隨輯墜編。",
            "會心不惜時磨研，至理神授珠瑩圓。",
            "我今贈君明堂一柱金書墨，霜毫冠带來蟾窟。",
            "楮先生者白而腴，即日相邀來覽德。",
            "弦歌聲裏春光半，浄几明窗風日暖。",
            "四友參前無間斷，俛首循循而勉勉。",
            "萬里一鞭塗甚坦，太極門開初未遠。"
        ],
        "title": "汪功父聘石友",
        "id": "b3776c6b-95ed-4271-a47e-92f6edd51b7b"
    },
    {
        "author": "王柏",
        "paragraphs": [
            "清和景氣已非春，午陰濃處延詩人。",
            "一杯佳茗沃嘉話，粲然三禮羞蘩蘋。",
            "洞庭手植清香發，金粟銀須照膚雪。",
            "薰風十里漾芳思，萬斛明珠剖胎月。",
            "素華綠葉騷頌中，光生南國德橫空。",
            "朗吟受命不遷句，對花不飲無慚紅。"
        ],
        "tags": [
            "洞庭湖"
        ],
        "title": "和叔崇橘花韻二首  其一",
        "id": "5de09e13-8628-47ad-9168-dbb4da6e729f"
    },
    {
        "author": "王柏",
        "paragraphs": [
            "厥包錫貢三千春，爲花著句曾無人。",
            "顆顆珠璣香萬斛，薰蒸天地句風蘋。",
            "充實先生詩興發，韻嚴不數陽春雪。",
            "龍蛇一紙開天荒，琅然吟破夜光月。",
            "炯炯后皇嘉樹中，精白任道言非空。",
            "秉心高潔寄清賞，世人只解歌春紅。"
        ],
        "title": "和叔崇橘花韻二首  其二",
        "id": "a09ec314-606c-417f-9807-6fb9e5e09958"
    },
    {
        "author": "王柏",
        "paragraphs": [
            "有客有客訥而腴，手携數冊堯夫書。",
            "八八從而之八八，四千九十六無餘。",
            "小游軌革何足算，大游九戹相乘除。",
            "太玄洞極亦無法，更有司馬推潜虛。",
            "茫茫古今四海闊，動靜禍福無能踰。",
            "玉芪金鑰竊元命，自合抱道山林居。",
            "堯夫堯夫初不死，精神炯炯先天圖。",
            "元會運世未爲密，一畫未畫元非疎。",
            "自從漏泄加倍語，便覺造化無工夫。",
            "吾儒更欲窮造化，造化尤解窮吾儒。",
            "且將餘法供劇戲，君識此意廉其需。",
            "世人逐逐不知止，誦詩還肯安心無。"
        ],
        "title": "贈葉綠澗",
        "id": "16a1a099-1847-49dc-98d3-7a7c0ed57c2f"
    },
    {
        "author": "王柏",
        "paragraphs": [
            "日月星辰天之精，山川草木地之文。",
            "本乎天者既圓象，下者何不皆方形。",
            "此疑千古不能决，讀盡六經無異說。",
            "依稀子夏微有言，譬諸草木區以別。",
            "草木之中操孰堅，僉曰此君耐歲寒。",
            "虛心直節表真勁，窮冬大雪青琅玕。",
            "平生正坐一圓累，未堪全德君子比。",
            "內圓猶是智之餘，外圓無乃德之恥。",
            "我聞楚東有雲仍，生來氣骨清稜稜。",
            "觚哉觚哉出乎類，長大益覺廉隅分。",
            "自從大學悟絜矩，四面正直各得所。",
            "獨秉重坤六二爻，斯可以爲民父母。",
            "厥初受命莫不然，世衰俗弊失其傳。",
            "商周之際斯爲盛，孤竹二子何曾圓。"
        ],
        "title": "和立齋番君吟",
        "id": "2f0fbfde-f375-4833-9bf9-e0fcdacdaee9"
    },
    {
        "author": "王柏",
        "paragraphs": [
            "博物君子識鑒精，包羅錯綜能成文。",
            "夫何吳興戴慶豫，慨然譜竹擬諸形。",
            "非草非木言甚決，品類繁夥難盡說。",
            "九江五嶺多逸遺，維此方君更無別。",
            "隠彩韜名志行堅，萬里臨邛族最寒。",
            "文饒携來甘露寺，聲價壓倒萬琅玕。",
            "眼節鬚牙如積累，四面對出莫與比。",
            "不有芝田紀錄詳，後世莫知深可恥。",
            "我聞此說亦相仍，未嘗親得見觚稜。",
            "江東使者返行部，招徠節士番中分。",
            "个个折旋皆中矩，什什來歸敬岩所。",
            "有匪良朋保歲寒，凜然如對齊充父。",
            "后山居士知其然，心事曾將詩句傳。",
            "老來不復人間事，寄語山翁莫削圓。"
        ],
        "title": "再咏番昜方節士",
        "id": "e9463ede-5cd4-428a-93fb-9a9d3622d8bf"
    },
    {
        "author": "王柏",
        "paragraphs": [
            "蠟花檀暈香如梅，攛號入譜名京垓。",
            "立齋形容消息大，濃芳不受霜雪埋。",
            "疎影橫枝雖未足，淡淡中色攙先開。",
            "薰然不待詩料理，詩人無奈清香催。",
            "詩清香韻兩奇絕，詩香相感從何來。",
            "只緣人與花相似，心香灑灑俱無埃。",
            "坡公衣鉢何敢睨，簡齋香酒非吾裁。",
            "有時靜聽羣兒讀，繞樹日走數百迴。",
            "仰頭生意已如此，俯視百草方枯荄。"
        ],
        "title": "和立齋蠟梅韻",
        "id": "30cf912a-8a83-4b87-8652-b482585a9aa8"
    },
    {
        "author": "王柏",
        "paragraphs": [
            "生意原原如襞積，陰闔陽開有繩尺。",
            "風霜冰雪豈少思，到此自宜天地塞。",
            "凜然帝則亙古今，此外不知還不識。",
            "連年冬令太傷遲，君子憂時長皺眉。",
            "萬物驕矜不自持，落盡窗前年後梅。",
            "深山芽茁無空枝，更疑麥隴青離離。",
            "一夜風號陽氣服，玄冥奮威正當局。",
            "翦水裁花兩日飛，更撒珠璣三萬斛。",
            "攬柄收權應恨晚，明朝已迫東方木。",
            "却恐春風未肯和，顛倒天時難善俗。"
        ],
        "title": "和立齋喜雪韻",
        "id": "4f2049bf-f43f-4bab-ab85-ff50ac37957b"
    },
    {
        "author": "王柏",
        "paragraphs": [
            "泳飛堂前橘柚香，田田荷葉浮波光。",
            "主人攬轡度閩嶠，驅馳端爲蒼生忙。",
            "天生人才不虛出，必使事與才相當。",
            "爾才綽綽有餘力，豈容袖手窺其旁。",
            "平生正坐嚴冷相，不解嫵媚相頡頏。",
            "前時固亦與國論，莫肯默默安周行。",
            "老子九百何自苦，艱難險阻須甘嘗。",
            "玉溪饑民昔嘯聚，至煩禁旅來張皇。",
            "繡衣彈壓甫三日，猩鬼屏迹消叢篁。",
            "露布一語不自伐，猶有忘者羞回韁。",
            "今年玉節蓮峰下，約束海若無驚艎。",
            "剽聞屬郡微有警，往往鹽子多陸梁。",
            "此輩未易以柔服，必至腥血膏鋒鋩。",
            "由來受病非一證，莫將已效誇良方。",
            "規模貴闊謀貴密，當以虛心來衆長。",
            "局面布置要合節，自有勇士爭激昂。",
            "堂堂元老熟戎事，幸甚赤舄歸故鄉。",
            "豈無惕然桑梓念，囊底餘智應恢張。",
            "同心相濟一堂上，誰兵誰將誰千糧。",
            "不然牋天啟壇鉞，老熊當道驅羣狼。",
            "甲兵錢穀亦分內，事機捷出真難量。",
            "豈予所至輒多事，老天驅入功名場。",
            "橘柚黄時聽好語，綠綈四輩催歸裝。"
        ],
        "title": "寄敬巖",
        "id": "f31004d8-54d1-4937-9dd9-88db70d9620d"
    },
    {
        "author": "王柏",
        "paragraphs": [
            "天樞之宿爲貪狼，引領三台朝帝旁。",
            "典司多士擅文場，名在第一聲播揚。",
            "因此冰炭癡兒腸，彷彿肖象祈流光。"
        ],
        "title": "題魁星",
        "id": "a9faf4d7-6bd7-4b66-baad-f33756920f2b"
    },
    {
        "author": "王柏",
        "paragraphs": [
            "玉華末命昭陵土，蘭亭神蹟埋千古。",
            "率更搨本入堅珉，鹽帝歸裝投定武。",
            "薛家翻刻愚貴游，舊石宣和龕御府。",
            "胡塵橫空飛渡河，中原荆棘穴豺虎。",
            "維揚蒼茫駕南轅，百年文物不堪補。",
            "紛紛好事競新模，傾欹醜俗亡遺矩。",
            "如今薛本亦罕見，彷彿典刑猶媚嫵。",
            "清歡盛會何足傳，右軍它帖以千數。",
            "託言此筆不可再，慨然陳迹興懷語。",
            "今昔相視無已時，手掩塵編對秋雨。"
        ],
        "title": "題定武蘭亭副本",
        "id": "d63a68be-3155-4741-bbeb-d6cc96c46620"
    },
    {
        "author": "王柏",
        "paragraphs": [
            "大專肫肫分四氣，曜靈西征駕新霽。",
            "人間萬寶告成時，白帝疇功有良貴。",
            "后皇嘉惠放一頭，蜺旌鸞轂恣晨游。",
            "蜀錦步帳數千里，爛然一抹眼波流。",
            "玉容沐露月梳曉，翠袖蹁蹮舞微笑。",
            "雲舒霞卷競芳穠，照水迎風爲誰好。",
            "水中木末眩騷人，拒霜宜霜名字新。",
            "平生不識春宵暖，甘隨青女嫁花神。",
            "易巖胸中五千卷，景物驅歸句中鍊。",
            "賞花不是少年心，見花依舊少年面。",
            "石丁作主事難憑，子高那是夢仙瀛。",
            "何如醉鄉自廣大，幕天席地山爲屏。",
            "詩魂醒處風光轉，梅花已築受降城。"
        ],
        "title": "和易巖兄芙蓉吟",
        "id": "c3fbd5e6-f60f-4414-9c4f-2b4458abd3ef"
    },
    {
        "author": "王柏",
        "paragraphs": [
            "天地之氣秋惟清，清之極者爲聖人。",
            "惟皇降衷本均平，賢愚美惡氣質成。",
            "有偉易巖萬人英，聖涯涵泳心即經。",
            "人心道心惟一精，怡然融液萬理明。",
            "榘度迥出風塵表，視履元吉祥素考。",
            "義利兩關路分曉，富貴功名何足道。",
            "一枝綠玉暢幽聲，殷勤拜捧壽吾兄。",
            "明朝西現長庚星，芒寒色正占千齡。",
            "老而有子希世珍，一念種出無邊春。",
            "它年頭角昂俊聲，安車迎養雙朱輪。"
        ],
        "title": "用易巖韻壽易巖",
        "id": "eee5658f-14b0-4ffb-8895-9ee4d2f327c3"
    },
    {
        "author": "王柏",
        "paragraphs": [
            "大椿蟠根雙幹矗，秀色各分元氣足。",
            "共占百五十二年，八千春秋從此卜。",
            "西方無量不可思，南華寓言不須讀。",
            "造化發育自無已，天根月窟互相逐。",
            "霜挾獰風夜推戶，日碾晴空曉烘屋。",
            "冰輪載魄將再弦，寶律浮葭欲飛玉。",
            "天公作意表弧瑞，學子分題剡牋軸。",
            "揆予受教自髧髦，歲月十分今已六。",
            "我翁早出名利塵，我翁天縱清閒福。",
            "眼明猶足察秋豪，脚健不肯支筇竹。",
            "友善堂前高揭扁，懿德道心新萬目。",
            "人言腕力健於虎，更需萬兔供豪禿。",
            "不買駝峰換清供，不買蛾眉歌壽曲。",
            "歲寒兄弟歲寒心，敬和長篇侑醽醁。"
        ],
        "title": "用適莊賜韻回祝",
        "id": "3adc315b-a2dd-46f2-81cd-6b9e7f236b28"
    },
    {
        "author": "王柏",
        "paragraphs": [
            "遁翁聲價爲時重，幾年勤學方繇統。",
            "麗澤門人已寂寥，衣冠奕奕皆遺種。",
            "當日詩編誰尚存，遜齋今幸傳聞孫。",
            "平生工作風刺體，近來琢句如春溫。",
            "靈芽來自幔亭里，貯以紗囊紅與紫。",
            "一掬槍旗分雅供，七碗盧仝爲驚起。",
            "贔屭古鼎親烹嘗，清風習習生詩腸。",
            "雲根不受塵土污，舌本豈带臺閣薌。",
            "學海茫茫了無際，一覺回頭有餘地。",
            "世味醲鮮多螫毒，無味之中要精嚌。",
            "燕閒消息已潜通，滿閣遺書須細窮。",
            "淡而不厭真雋永，不在松風蟹眼中。"
        ],
        "title": "和遁澤武夷石乳吟",
        "id": "c4610e2a-2d98-41e4-bce9-34460f3cc246"
    },
    {
        "author": "王柏",
        "paragraphs": [
            "玉麟堂上歌薰風，周公分陝方居東。",
            "蜺旌龍節更號令，長江萬里消狼烽。",
            "櫜鞬帕首多名將，夙興拜舞占乾象。",
            "紫氣浮浮軫翼間，宗星炯炯銀潢上。",
            "甫申飛下鼎湖山，汝陽天人未足言。",
            "八紘納納入經濟，一柱巖巖久具瞻。",
            "岧嶤陪京新命尹，虎踞龍蟠壯根本。",
            "關中鎮撫必蕭何，北門筦鑰須寇準。",
            "運量恢恢妙轉旋，一念體國心通天。",
            "璽書錫勞下閶闔，珥貂十輩來傳宣。",
            "天子令聞洽四國，令儀令色山甫德。",
            "江漢湯湯告厥成，衮衣歸兮式百辟。",
            "薰風薰風自南來，解民慍兮阜民財。",
            "不賡殿閣微凉句，拜手喜起明良哉。",
            "菁菁葑菲公猶采，世沐恩波深似海。",
            "春風一鶚又橫空，敝帚蕭騷價千倍。",
            "翹材油幙羅羣英，壽觴瀲灧難同斟。",
            "客星灘頭頻矯首，夜夜遥瞻南極明。"
        ],
        "tags": [
            "长江"
        ],
        "title": "薰風歌代壽節齋",
        "id": "c86b9aeb-8b7c-41a7-bf41-1b1edeb3aef0"
    },
    {
        "author": "王柏",
        "paragraphs": [
            "民曰同胞豈異根，萬殊皆自一本分。",
            "燒萁舂粟不忍聽，詩翁感慨何憂勤。",
            "我有兒拳蓮實中，共房𧥄𧥄笑秋風。",
            "平鋪春色殷勤種，終鮮它年又怨公。"
        ],
        "title": "和遁澤惠豆粟韻  其一",
        "id": "9e0763a7-3747-40eb-960c-dc3bd0f183f1"
    },
    {
        "author": "王柏",
        "paragraphs": [
            "秋深萬物盡歸根，五穀從來不解分。",
            "以長而食了無事，南山有種何曾勤。",
            "遁澤真情在句中，薄俗三歎曹劉風。",
            "識得異形同一氣，應無管蔡怨周公。"
        ],
        "title": "和遁澤惠豆粟韻  其二",
        "id": "e8236523-4394-4348-97d2-3ebab046c6f9"
    },
    {
        "author": "王柏",
        "paragraphs": [
            "洛龜圓文錫神禹，箕子陳範畀周武。",
            "九疇自天倫既敘，嚮用一以壽爲主。",
            "人生富貴何足數，最要康甯安厥處。",
            "爾其好德全付予，惟皇之極必福汝。",
            "君侯有德存此心，居官居家堂兩銘。",
            "强弱人己無留情，湛然方寸如砥平。",
            "藹藹庭鯉雙趨庭，指此良方垂後昆。",
            "信受奉行不敢輕，宜爾子孫皆千齡。"
        ],
        "title": "題平心堂",
        "id": "837ec025-5dc3-4c2b-8e57-ad34a353ca7f"
    },
    {
        "author": "王柏",
        "paragraphs": [
            "知和而和當有節，節貴得中忌超越。",
            "造化神機豈易窺，天上不知誰理燮。",
            "東皇面目似非真，我聞四時皆有春。",
            "春來天地已交泰，肅肅羣陰豈可伸。",
            "金谷笙歌未嘗冷，莫張威勢嚇詩人。"
        ],
        "title": "和叔崇春寒韻",
        "id": "169098c7-2caf-4b70-8861-d34008b9c5f0"
    },
    {
        "author": "王柏",
        "paragraphs": [
            "后德相成帝業昌，不耽歌舞誇新妝。",
            "六宮婦式頒蠶事，職雅心耑清晝長。",
            "忽見雙娥理絲把，寬急對牽身勢强。",
            "輻輪飛轉一縷細，文茵獨坐迎微凉。",
            "高捲翠簾三四侶，織就五采成龍章。",
            "獻功不須出宮壼，手授縫人裁帝衮。",
            "端拱明堂萬國朝，文物聲明光四境。",
            "何人遇此一段奇，追記丹青描不盡。",
            "器用鋪張規制精，默寓經綸合繩準。",
            "世間畫手無此圖，疑是當年閻立本。"
        ],
        "title": "題東邨所藏宮錦圖",
        "id": "3c5b6882-560b-4bbc-8d6c-cafbffe5432b"
    },
    {
        "author": "王柏",
        "paragraphs": [
            "和平堂前列四皓，雙松爲主雙檜賓。",
            "深山大澤不肯住，鞭霆駕雨來重闉。",
            "蒼髯梳風音瑟瑟，霜皮凝雪冰粼粼。",
            "靜有精神觀世變，悄無顔色阿緌紳。",
            "朱幡皂蓋幾來去，丹楹藻梲方更新。",
            "魏武子孫敦宿好，十八公子忻相親。",
            "世間靈物妙難測，一氣長存天地仁。",
            "巍巍堂下萬休戚，左右冷眼時笑顰。",
            "或然一念私欲勝，垂垂二老能相嗔。",
            "起居出入知所敬，願言共保千千春。"
        ],
        "title": "賦雙松堂",
        "id": "320622d5-b45d-4a6f-ae3c-b62f18ca473d"
    },
    {
        "author": "王柏",
        "paragraphs": [
            "朔風蕭騷霜正濃，追隨雁影來城東。",
            "樓閣寶門八字啟，一超徑入青蓮宮。",
            "老師槌拂活潑潑，臨機一喝開盲聾。",
            "舌根拖地無死句，何曾一字粘虛空。",
            "管带忘懷聞妙義，豁然暗與吾道通。",
            "諸方善人忽聚散，黄昏方打齋時鐘。",
            "明極堂前吞箇棗，畫灰爐畔捉條龍。",
            "須臾八萬四千偈，盡在蒲團默坐中。"
        ],
        "title": "侍伯兄宿履庵即事呈本老",
        "id": "cd43adb5-85c7-441a-93b8-7c7f4d44f3b4"
    },
    {
        "author": "王柏",
        "paragraphs": [
            "五雲縹緲護天關，轝金輦寶來如山。",
            "上有封題三道印，多是中朝清要官。",
            "一膏一縷盡民命，荆箠新痕蝕舊瘢。",
            "東麾西節步霄漢，公私赤立生意慳。",
            "年穀豐時無蓋藏，那禁水旱相摧殘。",
            "黄馘槁項卧溝壑，獾奴狼子生狂貪。",
            "輟耕太息鴻鵠志，乘牛讀史需時艱。",
            "忽如妖禽嘯清曉，泥丸初不勞驚彈。",
            "何人把玩張聲勢，直令聚蚋奔醯酸。",
            "竹兵烏合本兒戲，伍籍久蠹心先寒。",
            "吁嗟身世狹於掌，北望神京雙淚潸。",
            "國家有紀誰敢犯，濟彼德惠防民姦。",
            "何曾假借污暴手，病入心膂何時安。",
            "堂堂正氣不久熄，自古東南多造端。",
            "誰出華山拍手笑，袖中三尺山河寬。"
        ],
        "title": "拍手行",
        "id": "b12cbe1c-e069-4f50-9ed4-95736f98e520"
    },
    {
        "author": "王柏",
        "paragraphs": [
            "重開甲子舊年華，莫問行程差不差。",
            "幸有數杯澆舌本，不須一筆鏤心花。",
            "歲無臘雪非人福，時到春風不我賒。",
            "兩手托天緣有氣，簞瓢陋巷也爲家。"
        ],
        "title": "和碩夫兄五松韻",
        "id": "65cbe746-f913-41f1-b43b-2fd57444d249"
    },
    {
        "author": "王柏",
        "paragraphs": [
            "亭亭弱幹裊新凉，露浥精神導太陽。",
            "紫粟綠房醫士寶，黄裳紫袂道家妝。",
            "宗華衣錦趨炎晝，蜀本鎔金耐素傷。",
            "千古無人歌實德，騷人只解逐餘香。"
        ],
        "title": "蜀葵韻",
        "id": "c437a2a5-17e6-4086-8242-b0397c27cc7e"
    },
    {
        "author": "王柏",
        "paragraphs": [
            "竹蘭臭味古來同，同處元非造化工。",
            "墨竹方生秋澗上，紫蘭已到魯齋中。",
            "築臺移玉尊清惠，運筆揮金尚古風。",
            "却似高人來伴我，幽芬日日透簾櫳。"
        ],
        "title": "和秋澗惠蘭韻",
        "id": "84820b12-9f64-425e-b944-a9c58b7ada45"
    },
    {
        "author": "王柏",
        "paragraphs": [
            "天道流行自有經，一冬常燠大無倫。",
            "臨期飛雪粗成冷，只隔明朝便是春。",
            "窗外曉山高積玉，夢回夜月更鋪銀。",
            "玄冥恰似輪臺悔，改過雖新已悞人。"
        ],
        "title": "和得全喜雪韻  其一",
        "id": "f04023de-6b11-4e92-98ca-a4abc7f68940"
    },
    {
        "author": "王柏",
        "paragraphs": [
            "瞻彼西山紫翠間，百年遺族備艱難。",
            "一區濟濟雖孤立，萬物原原得靜觀。",
            "舉世莫知黄髮貴，何人肯伴白雲寒。",
            "相將共折長亭柳，况是殘梅已著酸。"
        ],
        "title": "和得全喜雪韻  其二",
        "id": "7680e8a8-8f79-403c-88c7-ff075266af65"
    },
    {
        "author": "王柏",
        "paragraphs": [
            "襟佩青青白面郎，未成佔畢已飛揚。",
            "深嫌實學規模拙，只把時文日夜忙。",
            "志氣崢嶸謀富貴，身心荒落敗綱常。",
            "他年窮達皆無據，却笑儒冠誤可傷。"
        ],
        "title": "贈吳晠",
        "id": "c9c6f004-b698-4e91-81a5-5c162fe5b475"
    },
    {
        "author": "王柏",
        "paragraphs": [
            "久欲飛山試笋車，避炎情緒未能嘉。",
            "讀書求道調心馬，製藥無方遣睡蛇。",
            "天地秋來催祭鳥，池塘雨過閙私蛙。",
            "病夫推枕幡然起，骨健神清眼不華。"
        ],
        "title": "和遁澤喜雨韻二首  其一",
        "id": "a4829477-44bc-4123-beb9-0ee7715e4ef4"
    },
    {
        "author": "王柏",
        "paragraphs": [
            "葉下亭臯半月秋，風飛雷厲起雲頭。",
            "一奩返照收林樾，萬派飛泉響澮溝。",
            "放鄭賢侯初下令，乞靈拙士未能瘳。",
            "吾儕且說維魚夢，那問驅車相國愁。"
        ],
        "title": "和遁澤喜雨韻二首  其二",
        "id": "710b5d94-f1fe-42f4-b4df-9108d6912239"
    },
    {
        "author": "王柏",
        "paragraphs": [
            "小春天氣未和平，冷暖於人孰重輕。",
            "幽菊瘦蘭皆有味，凄風楚雨自無情。",
            "披來破衲便身穩，寫到新詩徹骨清。",
            "箇裏不知誰得失，薰蕕境界要分明。"
        ],
        "title": "和易巖蘭菊韻",
        "id": "87ed5035-1fbd-4401-a4b0-c9d6bcf38584"
    },
    {
        "author": "王柏",
        "paragraphs": [
            "豐年嘉瑞有根原，碎翦銀河倒底懸。",
            "古有諸侯延辨孟，今無令尹訪饑袁。",
            "狺狺吠犬思騷楚，茂茂貞松記漆園。",
            "險韻忽拈真寡和，茶煙起處屈高軒。"
        ],
        "title": "和易巖雪",
        "id": "64893dd9-8608-4bc0-bf85-f958de0784a4"
    },
    {
        "author": "王柏",
        "paragraphs": [
            "翬飛高插女星光，可是溪山屬沈郎。",
            "眼力拓開千里遠，樓身擡起一尋强。",
            "爭觀王謝新題壯，不數齊梁舊事荒。",
            "誰識倚闌真樂處，清風明月浪篇章。"
        ],
        "title": "八詠新樓",
        "id": "135f4e6c-9821-4934-a95b-0c32ab419c17"
    },
    {
        "author": "王柏",
        "paragraphs": [
            "垂老東君戀舊寒，惜春情緒正孤單。",
            "笑它功業傳千古，還我詩書博一安。",
            "芍藥階前風味淺，酴醾架上典刑殘。",
            "勒回春色憑詩句，生意津津上筆端。"
        ],
        "title": "和易巖首夏韻",
        "id": "63fb6dea-6cb2-4a3b-82dd-3d1fc7727250"
    },
    {
        "author": "王柏",
        "paragraphs": [
            "彈冠事業耳邊新，我夢何因到紫宸。",
            "自古爲仁知不富，如今學道豈憂貧。",
            "與其鞭扑朘民髓，孰若簞瓢樂此身。",
            "志士不忘在溝壑，不應後世便無人。"
        ],
        "title": "次前人韻",
        "id": "1eda6539-9e50-4eb1-8c7d-710d140a18f8"
    },
    {
        "author": "王柏",
        "paragraphs": [
            "蒼翠雄盤一古村，新樓面面納乾坤。",
            "陰晴朝暮天容變，開闔榮枯春意存。",
            "萬壑精神融寶鑑，千峰氣勢拱端門。",
            "松楸冉冉白雲下，一醆寒泉罔極恩。"
        ],
        "title": "題康湖偉觀",
        "id": "1841ab1e-e977-4ff0-80ef-eb95f7a9ffec"
    },
    {
        "author": "王柏",
        "paragraphs": [
            "團欒未久又分襟，踽踽嬛嬛老不禁。",
            "陋巷更無佳客語，殘編幸得古人心。",
            "熙熙農夫含生意，濟濟官僚喜德音。",
            "欲共功名須好漢，微陽何以勝重陰。"
        ],
        "title": "寄立齋",
        "id": "154a7fd3-32be-447d-a270-4dfebae4dca8"
    },
    {
        "author": "王柏",
        "paragraphs": [
            "春來春去果何心，靜坐焚香細細評。",
            "太極流行千古事，一元發育四時情。",
            "黄堆稼穡誰勳業，綠到桑麻已老成。",
            "舒慘榮枯人自異，此中生意本分明。"
        ],
        "title": "春歸",
        "id": "bec0a8a8-7048-4485-a779-ead993c1cd87"
    },
    {
        "author": "王柏",
        "paragraphs": [
            "後世求才術太疎，三年三日判榮枯。",
            "消磨歲月莫知老，奔走英雄不覺愚。",
            "與死爲鄰猶未已，雖生在世却如無。",
            "聖門反在揶揄內，何敢忠言請改圖。"
        ],
        "title": "舉業有感",
        "id": "d8070d24-368b-413e-aa9f-5d0110fed7aa"
    },
    {
        "author": "王柏",
        "paragraphs": [
            "萬古南薰與舜同，何時吹入五弦中。",
            "百年喬木支秋哨，一旦新萌長露叢。",
            "世事漸如宣子日，詩情猶有大王風。",
            "來牟絲枲新勳業，更有何人詠大東。"
        ],
        "title": "和遁澤初夏韻二首  其一",
        "id": "916bc18b-a909-458d-b877-085fa5ad2267"
    },
    {
        "author": "王柏",
        "paragraphs": [
            "深深陋巷更深藏，襪線曾無一寸長。",
            "學問不宜隨苟且，傳聞何敢喜張皇。",
            "一池科斗書千古，滿徑風騷竹萬章。",
            "此意寂寥誰與共，美人只在水之陽。"
        ],
        "title": "和遁澤初夏韻二首  其二",
        "id": "f6e0d08f-f03e-48a1-b709-62fc581d1cc0"
    },
    {
        "author": "王柏",
        "paragraphs": [
            "樓壓重城萬井低，星從天闕下分輝。",
            "傷心風月詩應瘦，滿眼桑麻春又肥。",
            "山到東南皆屹立，水流西北竟同歸。",
            "倚闌莫問齊梁事，斷石淒涼卧落暉。"
        ],
        "title": "重題八詠",
        "id": "19c2eb43-4dad-4207-921d-01dcbf6055a3"
    },
    {
        "author": "王柏",
        "paragraphs": [
            "轉移劇暑若艱難，誰謂炎凉反掌間。",
            "狐鼠就擒元憤鬰，旄倪相慶便清閒。",
            "雨聲恰似政聲好，天意翻嗤詩意慳。",
            "一飽所關誠大矣，吾儕安得不開顔。"
        ],
        "title": "和易巖喜雨韻  其一",
        "id": "2a59e2a4-db1e-4152-a6b4-dffb590c2860"
    },
    {
        "author": "王柏",
        "paragraphs": [
            "歊煩一轉亦何難，只在邦君念慮間。",
            "社鼠城狐纔就縶，土龍芻狗便投閑。",
            "平時真見天人密，順處不疑霖雨慳。",
            "夢裏忽聞風力猛，定知千里破愁顔。"
        ],
        "title": "和易巖喜雨韻  其二",
        "id": "407c8292-e1a8-44c0-ba5d-30b58282abf7"
    },
    {
        "author": "王柏",
        "paragraphs": [
            "赤城千古一東湖，誰肯重開太極圖。",
            "要得斯文傳氣脈，定須吾黨立規模。",
            "聖賢不盡七分易，天地長存三字符。",
            "念念服行方是學，莫將枝葉費工夫。"
        ],
        "title": "送馬秋山寄友人",
        "id": "41322779-d95f-48be-97b0-53bda964d80a"
    },
    {
        "author": "王柏",
        "paragraphs": [
            "人物如君屹鼎湖，高山仰止我儀圖。",
            "講篇損益開新式，略紀刪修有定模。",
            "目斷交情殊恨闊，心涵古道若相符。",
            "去年不客東湖上，幾失人間大丈夫。"
        ],
        "title": "用前韻答車玉峰",
        "id": "297957c1-faed-4096-821e-47c745da87fc"
    },
    {
        "author": "王柏",
        "paragraphs": [
            "梅花之外竹扶疎，矮屋明窗著此癯。",
            "生意多從閒處見，天機却向語中枯。",
            "通身總是先天易，開眼無非太極圖。",
            "點點若知河洛意，庖犧豈有古今殊。"
        ],
        "title": "題涵古  其一",
        "id": "c1fd41e4-70da-43e1-85e3-e1987330baf7"
    },
    {
        "author": "王柏",
        "paragraphs": [
            "平生意廣奈才疎，學未成時家已癯。",
            "蚤慕滄洲窮廣大，晚依麗澤沃焦枯。",
            "先儒凜凜今如在，聖道洋洋孰與圖。",
            "兩字高題時仰止，千江一月幾曾殊。"
        ],
        "title": "題涵古  其二",
        "id": "cb6e45d5-c37d-46ef-b74f-7f8f5d397f7c"
    },
    {
        "author": "王柏",
        "paragraphs": [
            "梅霖博得遁翁憐，磊磊詩郵忽到前。",
            "噀霧掃清塵外馬，瀑泉呼起耳中蟬。",
            "妨它種事并芒事，知是豐年或歉年。",
            "陋巷一瓢應易足，更無思慮且安眠。"
        ],
        "title": "和遁澤雨中韻  其一",
        "id": "f0a06aa4-929a-450a-9033-b6685aaf0d77"
    },
    {
        "author": "王柏",
        "paragraphs": [
            "一雨踰旬勢未休，微寒猶欲衣輕裘。",
            "水精顆顆留蛛網，土脈層層起蟻樓。",
            "正免客車頻倒屣，莫將詩句苦埋頭。",
            "書生事業浩如海，鞭辟尤思友誼稠。"
        ],
        "title": "和遁澤雨中韻  其二",
        "id": "417f28c7-567b-48a0-abfd-51b462dbf927"
    },
    {
        "author": "王柏",
        "paragraphs": [
            "一身之外總虛名，未必虛名果有情。",
            "詡詡交游何足恃，區區世味本來輕。",
            "三春已過猶無雨，四海將枯只是晴。",
            "利害所關天樣大，一豪得失豈難平。"
        ],
        "title": "和易巖韻",
        "id": "e1489c98-bfda-4d52-9e7e-f0786224a9e4"
    },
    {
        "author": "王柏",
        "paragraphs": [
            "東湖又是一年期，雅好綢繆豈不思。",
            "耳聵臂疼衰甚矣，山高水闊欲何之。",
            "工夫只在潜心處，端的何須對面時。",
            "堠子分明書八到，康莊穩步復奚疑。"
        ],
        "title": "寄東湖諸友",
        "id": "4b62d462-4a69-4412-ae97-9b0c5ab8c2b2"
    },
    {
        "author": "王柏",
        "paragraphs": [
            "密密窩中養妙倪，恐因題扁被人知。",
            "了無聲臭誰能測，縱有神明豈足窺。",
            "此外不憂還不懼，於中何慮更何思。",
            "浩然一氣充天地，誰道吾儕老未衰。"
        ],
        "title": "和通齋密窩韻二首  其一",
        "id": "eb929ff3-87ad-475b-82dd-e2ad262d5299"
    },
    {
        "author": "王柏",
        "paragraphs": [
            "密密窩中克己私，人心纔動最惟危。",
            "誠身有道須明善，暗室之中莫自欺。",
            "凜凜知風知顯處，兢兢不睹不聞時。",
            "聖師欲到無言地，子貢當年也未知。"
        ],
        "title": "和通齋密窩韻二首  其二",
        "id": "c101e101-9322-47f9-957e-b16402a14cb9"
    },
    {
        "author": "王柏",
        "paragraphs": [
            "梅送清香到酒邊，東君伎倆已先傳。",
            "稜稜梢外殊無冷，點點花中各有天。",
            "霜潔冰清時未正，風和日暖老相便。",
            "一杯適意毋空度，添一年時減一年。"
        ],
        "title": "和易巖梅下韻",
        "id": "a1046edd-80dc-46f9-a757-e772fa482592"
    },
    {
        "author": "王柏",
        "paragraphs": [
            "相逢雖晚意無加，滿腹經綸肯浪誇。",
            "雅興屢陪郊外樂，清譚不尚酒邊譁。",
            "忍於柳驛攀金縷，記取梅坡嚼玉花。",
            "木落山空平野闊，浩然別思滿天涯。"
        ],
        "title": "送趙書記二首  其一",
        "id": "90cd0f24-2122-4652-aacd-e5b3daad15de"
    },
    {
        "author": "王柏",
        "paragraphs": [
            "只將精識作生涯，評古論今吐粲花。",
            "玉潔冰清官自大，雲飛川泳吏無譁。",
            "偉人落落難重見，餘子紛紛未足誇。",
            "老我不能歌頌語，杯中須減飯須加。"
        ],
        "title": "送趙書記二首  其二",
        "id": "20771d2e-43e5-4c71-97be-b9282cad6582"
    },
    {
        "author": "王柏",
        "paragraphs": [
            "騷雅馳聲歷幾霜，駕言拙嬾擅詞場。",
            "登臺甚矣秋容澹，得句依然風骨香。",
            "卷盡辭窮餘古韻，筆精墨妙發潛光。",
            "此中境界真堪樂，枕上休貪南面王。"
        ],
        "title": "題秋臺詩卷",
        "id": "a102a4d8-5e92-40d0-b692-ce6eac2819e8"
    },
    {
        "author": "王柏",
        "paragraphs": [
            "行李西來又欲東，無情雲雨鎖長空。",
            "窗前細嚼書中味，膝上虛傳瑟外風。",
            "老去苦無佳客語，新來忽有賞心同。",
            "錢唐江上雲霄路，相對無因話月篷。"
        ],
        "title": "用希古韻送天台金吉父",
        "id": "8383c73b-6013-4d2b-bba1-96e64a7779c3"
    },
    {
        "author": "王柏",
        "paragraphs": [
            "單騎衝寒發路東，只緣歸計太疎空。",
            "三年事外多閑日，一別花間幾信風。",
            "出處莫期當世合，功名要與古人同。",
            "憑君試問真消息，應已西興喚短篷。"
        ],
        "title": "次前韻寄鄭悅齋",
        "id": "1b8d7dc5-fa2f-406a-a541-19bbfcbb7e75"
    },
    {
        "author": "王柏",
        "paragraphs": [
            "點檢春光綠打圍，未應造化委蕪蘼。",
            "雖無紅紫呈新面，尚有瓊瑶戀舊枝。",
            "后土歸根辭帝寵，番昜名圃少人知。",
            "長篇寡和憑花報，豈料因花又得詩。"
        ],
        "title": "和楊石溪璚花詩韻",
        "id": "366ab9a2-393f-49ee-9834-3cde0098dd37"
    },
    {
        "author": "王柏",
        "paragraphs": [
            "招徠二老冠耆英，寶鼎氤氳俎豆珍。",
            "南極玉繩浮列宿，西屏綵袖祝千春。",
            "親親同醉杯中淥，老老深推膝下仁。",
            "看取來年宣勸處，松椿桃李轉鴻鈞。"
        ],
        "title": "孟冬朔旦修翁誕辰韋軒府判寺簿同宴與三姪孫忝陪於僎介之間以紀其事",
        "id": "ee31631f-83b8-4df8-b02c-f7a250799a6c"
    },
    {
        "author": "王柏",
        "paragraphs": [
            "幾年麗澤道方亨，別駕重來路竟成。",
            "由是之焉知所止，安而行處坦然平。",
            "疾徐先後將觀禮，作屏經營豈爲名。",
            "萬里修程今放步，胸中堠子自分明。"
        ],
        "title": "新堤行借山長韻呈韋軒",
        "id": "4807a868-ec92-458a-89fe-a33486da09df"
    },
    {
        "author": "王柏",
        "paragraphs": [
            "堆堆書冊畧抽頭，决意茲行不暇籌。",
            "雨觀風臺淩絕景，雲巒雪瀑壯清游。",
            "二皇羣石應難覓，南澗雙羊已莫求。",
            "訪我舊題無復有，姓名方媿倚人留。"
        ],
        "title": "仲夏游赤松有感",
        "id": "f7973824-5eec-46e4-9dbc-f95df70ac861"
    },
    {
        "author": "王柏",
        "paragraphs": [
            "宣和棟宇鎮東城，平野蒼然一眺明。",
            "疊嶂有情宜晚對，兩溪無奈向西傾。",
            "招邀風月標嚴句，麾斥雲烟醒魯楹。",
            "誰倚闌干來點檢，渡頭終日有舟橫。"
        ],
        "title": "和曹西溆明月樓韻  其一",
        "id": "7fadb27b-271e-4c19-b388-c82be363aeb6"
    },
    {
        "author": "王柏",
        "paragraphs": [
            "政聲藹藹拱和平，士悅民安訟自清。",
            "末俗規模多簡陋，偉人事業必恢宏。",
            "一新庭宇蠲餘力，三肅溪山訂舊盟。",
            "休道人生行樂耳，詩壇融盡古今情。"
        ],
        "title": "和曹西溆明月樓韻  其二",
        "id": "79d7e38a-b9b8-4505-acd8-cd71f0dd8dca"
    },
    {
        "author": "王柏",
        "paragraphs": [
            "一簇樓臺表郡城，月於此處最光明。",
            "山摇玉彩東南上，水决金波西北傾。",
            "老木修容賓畫棟，女牆嚴陳護丹楹。",
            "西風屈指何時到，來慶黄雲萬畝橫。"
        ],
        "title": "再次前韻  其一",
        "id": "bab3f539-4528-4c3f-868c-28cc05315208"
    },
    {
        "author": "王柏",
        "paragraphs": [
            "月指山間頗不平，何須江上有風清。",
            "用之不竭詞雖侈，却道平分意未宏。",
            "嚴子五言終耐久，隠侯千載已寒盟。",
            "肯於明月相料理，定有清風不世情。"
        ],
        "title": "再次前韻  其二",
        "id": "a2fa430e-bbb8-4a36-97b1-61e1b5d84d41"
    },
    {
        "author": "王柏",
        "paragraphs": [
            "體天生物以爲心，喜讀箕疇好雨星。",
            "我已不疑豐見斗，君今何慮井羸瓶。",
            "只緣報國推心赤，自是憂民感帝青。",
            "若旱作霖人望久，雄風那數快哉亭。"
        ],
        "title": "和喜雨韻",
        "id": "fea0dc16-a18c-4565-b64c-a049242352ab"
    },
    {
        "author": "王柏",
        "paragraphs": [
            "蕙歇蘭消菊已乾，橫枝疎影到癯仙。",
            "向來買種恨無地，我輩鍾情亦有年。",
            "最是愛他風骨峻，如何只喜玉姿妍。",
            "小園應怪無佳句，未放幽香到酒邊。"
        ],
        "title": "和無適四時賦雪梅  其一",
        "id": "f0118d6d-ad6c-4bc5-aae9-64c063b93b22"
    },
    {
        "author": "王柏",
        "paragraphs": [
            "九人清賞尚堪誇，記得歸時月未斜。",
            "詩卷寂寥今歲客，虬枝依舊去年花。",
            "仙宗屢欲編爲譜，句法深慚不著家。",
            "多藉孤芳相點綴，採歸筆下便光華。"
        ],
        "title": "和無適四時賦雪梅  其二",
        "id": "945a017b-c32b-4049-8e77-d40b07a48098"
    },
    {
        "author": "王柏",
        "paragraphs": [
            "滕六驅車夜叩關，起來四面失煙寰。",
            "映書冷豔便窮巷，琢句高情動北山。",
            "侍立政思伊水上，風流不到灞橋間。",
            "須臾月上梅花冷，人與梅花相對閑。"
        ],
        "title": "和無適四時賦雪梅  其三",
        "id": "d586888e-db9b-4ec0-be46-0a8655aedd31"
    },
    {
        "author": "王柏",
        "paragraphs": [
            "寄言青女莫來賓，聞道長安凍殺人。",
            "應瑞豐年占尚遠，憂時君子慮方新。",
            "幸聞北境無他警，更喜東皇已問津。",
            "有客方携詩到手，天才端的是祥麟。"
        ],
        "title": "和無適四時賦雪梅  其四",
        "id": "fe2299e3-014e-4716-b7e6-913d6c562573"
    },
    {
        "author": "王柏",
        "paragraphs": [
            "換却鉗鎚過赤城，先聲知已沸騰騰。",
            "當機棒喝須端的，護法神通莫盡憑。",
            "脚底湧泉同瑩潔，脊梁天柱共崚嶒。",
            "果符鼓棹滄溟句，海角元來欠一燈。"
        ],
        "title": "送耐翁住天柱延恩",
        "id": "dd154d8f-891b-419a-a9df-0f3dc31b7bfb"
    },
    {
        "author": "王柏",
        "paragraphs": [
            "魁文不過欲趨新，從此相疎有幾人。",
            "箇裏未知全是命，平時無用苦勞神。",
            "後先難必三年事，得失同歸萬古塵。",
            "堪笑近來狂士計，求榮就辱太迷津。"
        ],
        "title": "南省有感",
        "id": "8de11c9b-a517-4947-95ac-74829b808eeb"
    },
    {
        "author": "王柏",
        "paragraphs": [
            "年年征袖拂孤篷，飽歷風霜似有功。",
            "行李又謀千里外，別情多在數聯中。",
            "騷騷荻岸飄新白，索索楓江落冷紅。",
            "若遇雁音頻寄字，寒窗時欲對清風。"
        ],
        "title": "送碩夫兄之武昌",
        "id": "765378ab-da39-47d8-bf10-1466ed6ac4eb"
    },
    {
        "author": "王柏",
        "paragraphs": [
            "幾年不蹋玉京埃，今日因何走一回。",
            "怪石怒吞寒瀨急，短篷衝破暮煙開。",
            "頼他清笑千餘度，否則浩歌三四杯。",
            "寄語逋仙詩侶至，攙先開著數枝梅。"
        ],
        "title": "舟中和陳子東  其一",
        "id": "4776b0d9-6082-486d-a5ca-93835698b2c6"
    },
    {
        "author": "王柏",
        "paragraphs": [
            "低垂紙帳絕纖埃，冷透孤衾夢易回。",
            "宿霧未收沙瀨黑，大江纔近水程開。",
            "細搜景物歸詩句，盡逐羈愁入酒杯。",
            "最是推篷頻問訊，岸傍未見一枝梅。"
        ],
        "title": "舟中和陳子東  其二",
        "id": "7fb81c67-99ee-442c-8f63-458947fa5875"
    },
    {
        "author": "王柏",
        "paragraphs": [
            "無端淫雨挾愁來，極目丹烏安在哉。",
            "雲雨未闌癡不去，天容何事苦難開。",
            "依紅宿蝶霑新粉，點綠行蝸篆老苔。",
            "驚喜盤齋橫槊句，此心暫作復然灰。"
        ],
        "title": "和曹盤齋積雨韻",
        "id": "f26e77a1-57bd-41d5-bf14-7d15fc1c334a"
    },
    {
        "author": "王柏",
        "paragraphs": [
            "步轉層樓四望寬，了無一面欠雲山。",
            "龍分玉脊隆隆起，溪露銀波隠隠寒。",
            "詩思細摩僧塔峭，壯心不下女牆閑。",
            "仲宣百尺登高卧，未必當時得恁安。"
        ],
        "title": "題伯兄新樓",
        "id": "ac50f261-2722-451d-bfa2-bf1ebad8d3ae"
    },
    {
        "author": "王柏",
        "paragraphs": [
            "傷春心事正無聊，短髮蕭蕭任意搔。",
            "旋買茶芽清睡思，不須酒力助詩豪。",
            "生涯狹處飯多味，世路險時才忌高。",
            "我爲獨醒愁不奈，羨君萬事赴陶陶。"
        ],
        "title": "夜坐呈外舅  其一",
        "id": "135f3e0b-b309-485d-8956-d063e7af5594"
    },
    {
        "author": "王柏",
        "paragraphs": [
            "略無家具可經營，有子頑冥祕錮深。",
            "歲月自催忙裏客，功名不著靜中心。",
            "詩非得意貧難遣，酒已忘情恨莫禁。",
            "坐對冰翁無可語，孤燈殘火伴清吟。"
        ],
        "title": "夜坐呈外舅  其二",
        "id": "25d50005-7d90-4ea2-b396-de11ba940ee5"
    }
]