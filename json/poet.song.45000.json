[
    {
        "author": "蘇軾",
        "paragraphs": [
            "彼美玉山果，粲爲金盤實。",
            "瘴霧脫蠻溪，清樽奉佳客。",
            "客行何以贈，一語當加璧。",
            "祝君如此果，德膏以自澤。",
            "驅攘三彭仇，已我心腹疾。",
            "願君如此木，凜凜傲霜雪。",
            "斲爲君倚几，滑浄不容削。",
            "物微興不淺，此贈毋輕擲。"
        ],
        "title": "送鄭戶曹賦席上果得榧子",
        "id": "00165ccd-ee87-43e4-ba3d-16078248ccd4"
    },
    {
        "author": "蘇軾",
        "paragraphs": [
            "亂葉和淒雨，投空如散絲。",
            "流年一如此，遊子去何之。",
            "節義古所重，艱危方自茲。",
            "他年著清德，仍復畏人知。"
        ],
        "title": "送胡掾",
        "id": "66f2f7dd-fa03-4e9b-bae8-22bce3ca7912"
    },
    {
        "author": "蘇軾",
        "paragraphs": [
            "吾觀二宋文，字字照縑素。",
            "淵源皆有考，奇險或難句。",
            "後來邈無繼，嗣子其殆庶。",
            "胡爲尚流落，用舍真有數。",
            "當時苟悅可，慎勿笑杕杜。",
            "斲窗誰赴捄，袖手良優裕。",
            "山城辱吾繼，缺短煩遮護。",
            "昔年謬陳詩，無人聊瓦注。",
            "於今賡絕唱，外重中已懼。",
            "何當附家集，擊壤追咸濩。"
        ],
        "title": "密州宋國博以詩見紀在郡雜詠次韵答之",
        "id": "a6ea7d4e-ac7a-4082-94e7-b265e598ea0c"
    },
    {
        "author": "蘇軾",
        "paragraphs": [
            "吾州下邑生劉季，誰數區區張與李。",
            "重瞳遺跡已塵埃，惟有黄樓臨泗水。",
            "而今太守老且寒，俠氣不洗儒生酸。",
            "猶勝白門窮呂布，欲將鞍馬事曹瞞。"
        ],
        "title": "答范淳甫",
        "id": "170a08a4-430b-45d5-b478-575bbc4de27d"
    },
    {
        "author": "蘇軾",
        "paragraphs": [
            "每得君詩如得書，宣心寫妙書不如。",
            "眼前百種無不有，知君一以詩驅除。",
            "傳聞都下十日雨，青泥沒馬街生魚。",
            "舊雨來人今不來，悠然獨酌卧清虛。",
            "我雖作郡古云樂，山川信美非吾廬。",
            "願君不廢重九約，念此衰冷勤呵噓。"
        ],
        "title": "次韵答王定國",
        "id": "ebef5268-aebf-4b1f-b1d4-320683c5e22a"
    },
    {
        "author": "蘇軾",
        "paragraphs": [
            "去歲遊新堂，春風雪消後。",
            "池中半篙水，池上千尺柳。",
            "佳人如桃李，胡蝶入衫袖。",
            "山川今何許，疆野已分宿。",
            "歲月不可思，駛若船放溜。",
            "繁華真一夢，寂寞兩榮朽。",
            "惟有當時月，依然照杯酒。",
            "應憐船上人，坐穩不知漏。"
        ],
        "title": "和鮮于子駿鄆州新堂月夜二首  其一",
        "id": "e43b23a2-3392-496b-9993-5d438aabb7ff"
    },
    {
        "author": "蘇軾",
        "paragraphs": [
            "明月入華池，反照池上堂。",
            "堂中隠几人，心與水月凉。",
            "風螢已無迹，露草時有光。",
            "起觀河漢流，步屧響長廊。",
            "名都信繁會，千指調笙簧。",
            "先生病不飲，童子爲燒香。",
            "獨作五字詩，清卓如韋郎。",
            "詩成月漸側，皎皎兩相望。"
        ],
        "title": "和鮮于子駿鄆州新堂月夜二首  其二",
        "id": "5b54ab44-1f5b-436d-add9-7c880d67a2f9"
    },
    {
        "author": "蘇軾",
        "paragraphs": [
            "燕南垂，趙北際，其間不合大如礪。",
            "至今父老哀公孫，蒸土爲城鐵作門。",
            "城中積穀三百萬，猛士如雲驕不戰。",
            "一旦鼓角鳴地中，帳下美人空掩面。",
            "豈如千騎平時來，笑談謦欬生風雷。",
            "葛巾羽扇紅塵靜，投壺雅歌清燕開。",
            "東方健兒虓虎樣，泣涕懷思廉恥將。",
            "彭城老守亦凄然，不見君家雪兒唱。"
        ],
        "title": "送將官梁左藏赴莫州",
        "id": "f12713dd-5099-4e6e-9e85-b7e1afd3d965"
    },
    {
        "author": "蘇軾",
        "paragraphs": [
            "秋來不見渼陂岑，千里詩盟忽重尋。",
            "大木百圍生遠籟，朱絃三歎有遺音。",
            "清風卷地收殘暑，素月流天掃積陰。",
            "欲遣何人賡絕唱，滿階桐葉候蟲吟。"
        ],
        "title": "答仲屯田次韵",
        "id": "1697127d-c61b-426f-b6f2-15ffe3118151"
    },
    {
        "author": "蘇軾",
        "paragraphs": [
            "歸舟轉河曲，稍見楚山蒼。",
            "候吏來迎客，吳音已带鄉。",
            "言從謝康樂，先獻魯靈光。",
            "已擊三千里，何須四十强。",
            "風流半刺史，清絕校書郎。",
            "到郡詩成集，尋溪水濺裳。",
            "芒鞋隨采藥，繭紙記流觴。",
            "海靜蛟鼉出，山空草木長。",
            "宦遊無遠近，民事要更嘗。",
            "願子傳家法，他年請尚方。"
        ],
        "title": "次韵子由送趙㞦歸覲錢塘遂赴永嘉",
        "id": "6f52dcbf-da50-4d05-b897-f6b08d041355"
    },
    {
        "author": "蘇軾",
        "paragraphs": [
            "殷勤去年月，瀲灧古城東。",
            "憔悴去年人，卧病破窗中。",
            "徘徊巧相覓，窈窕穿房櫳。",
            "月豈知我病，但見歌樓空。",
            "撫枕三歎息，扶杖起相從。",
            "天風不相哀，吹我落瓊宮。",
            "白露入肺肝，夜吟如秋蟲。",
            "坐令太白豪，化爲東野窮。",
            "餘年知幾何，佳月豈屢逢。",
            "寒魚亦不睡，竟夕相噞喁。"
        ],
        "title": "中秋月寄子由三首  其一",
        "id": "e2ff38ce-a0ed-41a1-aa6e-5d20114d2d8a"
    },
    {
        "author": "蘇軾",
        "paragraphs": [
            "六年逢此月，五年照離別。",
            "歌君別時曲，滿座爲淒咽。",
            "留都信繁麗，此會豈輕擲。",
            "鎔銀百頃湖，挂鏡千尋闕。",
            "三更歌吹罷，人影亂清樾。",
            "歸來北堂下，寒光翻露葉。",
            "喚酒與婦飲，念我向兒說。",
            "豈知衰病後，空盞對梨栗。",
            "但見古河東，荍麥花鋪雪。",
            "欲和去年曲，復恐心斷絕。"
        ],
        "title": "中秋月寄子由三首  其二",
        "id": "98f32f10-76fb-450d-8407-702cbc3a0cee"
    },
    {
        "author": "蘇軾",
        "paragraphs": [
            "舒子在汶上，閉門相對清。",
            "鄭子向河朔，孤舟連夜行。",
            "頓子雖咫尺，兀如在牢扃。",
            "趙子寄書來，水調有餘聲。",
            "悠哉四子心，共此千里明。",
            "明月不解老，良辰難合并。",
            "回頭坐上人，聚散如流萍。",
            "嘗聞此宵月，萬里同陰晴。",
            "天公自著意，此會那可輕。",
            "明年各相望，俯仰今古情。"
        ],
        "title": "中秋月寄子由三首  其三",
        "id": "50a2c0c9-0df4-44ac-b555-d869930954b1"
    },
    {
        "author": "蘇軾",
        "paragraphs": [
            "明月未出羣山高，瑞光萬丈生白毫。",
            "一杯未盡銀闕涌，亂雲脫壞如崩濤。",
            "誰爲天公洗眸子，應費明河千斛水。",
            "遂令冷看世間人，照我湛然心不起。",
            "西南火星如彈丸，角尾奕奕蒼龍蟠。",
            "今宵注眼看不見，更許螢火爭清寒。",
            "何人艤舟臨古汴，千燈夜作魚龍變。",
            "曲折無心逐浪花，低昂赴節隨歌板。",
            "青熒滅沒轉山前，浪颭風迴豈復堅。",
            "明月易低人易散，歸來呼酒更重看。",
            "堂前月色愈清好，咽咽寒螿鳴露草。",
            "卷簾推戶寂無人，窗下咿啞惟楚老。",
            "南都從事莫羞貧，對月題詩有幾人。",
            "明朝人事隨日出，怳然一夢瑶臺客。"
        ],
        "tags": [
            "节日",
            "中秋节",
            "咏物",
            "写月",
            "咏物诗"
        ],
        "title": "中秋見月和子由",
        "id": "3a25ec1c-44f0-4a7d-b484-ca45ee9273cc"
    },
    {
        "author": "蘇軾",
        "paragraphs": [
            "汴泗遶吾城，城堅如削鐵。",
            "中有李臨淮，號令肝膽裂。",
            "古來彭城守，未省怕惡客。",
            "惡客云是誰，祥符相公孫。",
            "是家豪逸生有種，千金一擲頗黎盆。",
            "連車載酒來，不飲外酒嫌其村。",
            "子有千瓶酒，我有萬株菊。",
            "任子滿頭插，團團見花不見目。",
            "醉中插花歸，花重壓折軸。",
            "問客何所須，客言我愛山。",
            "青山自遶郭，不要買山錢。",
            "此外有黄樓，樓下一河水。",
            "美哉洋洋乎，可以療饑并洗耳。",
            "彭城之游樂復樂，客惡何如主人惡。"
        ],
        "title": "答王鞏",
        "id": "0a3deebf-0300-48ac-8178-225549a9eb39"
    },
    {
        "author": "蘇軾",
        "paragraphs": [
            "昨夜霜風入裌衣，曉來病骨更支離。",
            "疏狂似我人誰顧，坎坷憐君志未移。",
            "但恨不携桃葉女，尚能來趁菊花時。",
            "南臺二謝人無繼，直恐君詩勝義熙。"
        ],
        "title": "次韵王定國馬上見寄",
        "id": "f5c10517-9728-4a96-aabd-cc67c37fb53b"
    },
    {
        "author": "蘇軾",
        "paragraphs": [
            "窗前堆梧桐，牀下鳴絡緯。",
            "佳人尺書到，客子中夜喟。",
            "朝來一樽酒，晤語聊自慰。",
            "秋蠅已無聲，霜蟹初有味。",
            "當爲壯士飲，眥裂鬚磔蝟。",
            "勿作兒女懷，坐念蠨蛸畏。",
            "山城亦何有，一笑瀉肝胃。",
            "泛舟以娛君，魚鼈多可餼。",
            "縱爲十日飲，未遽主人費。",
            "吾儕俱老矣，耿耿知自貴。",
            "寧能傍門戶，啼笑雜猩狒。",
            "要將百篇詩，一吐千丈氣。",
            "蕭條歲行暮，迨此霜雪未。",
            "明朝出城南，遺跡觀楚魏。",
            "西風迫吹帽，金菊亂如沸。",
            "願君勿言歸，輕別吾所諱。"
        ],
        "title": "與頓起孫勉泛舟探韵得未字",
        "id": "032046b8-e628-414c-aebe-36fafcc386fd"
    },
    {
        "author": "蘇軾",
        "paragraphs": [
            "挽袖推腰踏破紳，舊聞携手上天門。",
            "相逢應覺聲容似，欲話先驚歲月奔。",
            "新學已皆從許子，諸生猶自畏何蕃。",
            "殿廬直宿真如夢，猶記憂時策萬言。"
        ],
        "title": "次韵答頓起二首  其一",
        "id": "e47abba1-0b5c-454d-b123-df1c34040189"
    },
    {
        "author": "蘇軾",
        "paragraphs": [
            "十二東秦比漢京，去年古寺共題名。",
            "早衰怪我遽如許，苦學憐君太瘦生。",
            "茅屋擬歸田二頃，金丹終掃雪千莖。",
            "何人更似蘇司業，和遍新詩滿洛城。"
        ],
        "title": "次韵答頓起二首  其二",
        "id": "4820993f-8aa7-419d-a3d9-ca3aa9339ea0"
    },
    {
        "author": "蘇軾",
        "paragraphs": [
            "去年重陽不可說，南城夜半千漚發。",
            "水穿城下作雷鳴，泥滿城頭飛雨滑。",
            "黄花白酒無人問，日暮歸來洗靴韈。",
            "豈知還復有今年，把盞對花容一呷。",
            "莫嫌酒薄紅粉陋，終勝泥中千柄鍤。",
            "黄樓新成壁未乾，清河已落霜初殺。",
            "朝來白霧如細雨，南山不見千尋剎。",
            "樓前便作海茫茫，樓下空聞櫓鴉軋。",
            "薄寒中人老可畏，熱酒澆腸氣先壓。",
            "烟消日出見漁村，遠水鱗鱗山齾齾。",
            "詩人猛士雜龍虎，楚舞吳歌亂鵝鴨。",
            "一杯相屬君勿辭，此景何殊泛清霅。"
        ],
        "tags": [
            "重阳节"
        ],
        "title": "九日黄樓作",
        "id": "372b00a7-8041-4e16-9b8d-97b3d5368dc8"
    },
    {
        "author": "蘇軾",
        "paragraphs": [
            "我在黄樓上，欲作黄樓詩。",
            "忽得故人書，中有黄樓詞。",
            "黄樓高十丈，下建五丈旗。",
            "楚山以爲城，泗水以爲池。",
            "我詩無傑句，萬景驕莫隨。",
            "夫子獨何妙，雨雹散雷椎。",
            "雄辭雜今古，中有屈宋姿。",
            "南山多磬石，清滑如流脂。",
            "朱蠟爲摹刻，細妙分毫釐。",
            "佳處未易識，當有來者知。"
        ],
        "title": "太虛以黄樓賦見寄作詩爲謝",
        "id": "4a569fa5-20f4-4fae-b847-a3a8ed839387"
    },
    {
        "author": "蘇軾",
        "paragraphs": [
            "我醉欲眠君罷休，已教從事到青州。",
            "鬢霜饒我三千丈，詩律輸君一百籌。",
            "聞道郎君閉東閣，且容老子上南樓。",
            "相逢不用忙歸去，明日黄花蝶也愁。"
        ],
        "title": "九日次韵王鞏",
        "id": "f37a85ed-423c-49a7-b018-7b6aa8ba8489"
    },
    {
        "author": "蘇軾",
        "paragraphs": [
            "客路相逢難，爲樂常不足。",
            "臨行挽衫袖，更賞折殘菊。",
            "佳人亦何念，悽斷陽關曲。",
            "酒闌不忍去，共接一寸燭。",
            "留君終無窮，歸駕不免促。",
            "岱宗已在眼，一往繼前躅。",
            "天門四十里，夜看扶桑浴。",
            "回頭望彭城，大海浮一粟。",
            "故人在其下，塵土相豗蹴。",
            "惟有黄樓詩，千古配淇澳。"
        ],
        "tags": [
            "泰山",
            "离别",
            "感叹",
            "人生",
            "友情"
        ],
        "title": "送頓起",
        "id": "4cefc101-e381-40d1-9e61-27e5d5279d39"
    },
    {
        "author": "蘇軾",
        "paragraphs": [
            "昔年罷東武，曾過北海縣。",
            "白河翻雪浪，黄土如蒸麪。",
            "桑麻冠東方，一熟天下賤。",
            "是時累饑饉，常苦盜賊變。",
            "每憐追胥官，野宿風裂面。",
            "君爲淮南秀，文采照金殿。",
            "胡爲事奔走，投筆腰羽箭。",
            "更被髯將軍，豪篇來督戰。",
            "親程三郡士，玉石不能衒。",
            "欲知君得人，失者亦稱善。",
            "君才無不可，要使經百鍊。",
            "吾詩堪咀嚼，聊送別酒嚥。"
        ],
        "title": "送孫勉",
        "id": "860f4857-b6e2-48c6-830d-8c270c296f49"
    },
    {
        "author": "蘇軾",
        "paragraphs": [
            "山蒼蒼，水茫茫，大孤小孤江中央。",
            "崖崩路絕猿鳥去，惟有喬木攙天長。",
            "客舟何處來，棹歌中流聲抑揚。",
            "沙平風軟望不到，孤山久與船低昂。",
            "峨峨兩烟鬟，曉鏡開新粧。",
            "舟中賈客莫漫狂，小姑前年嫁彭郎。"
        ],
        "tags": [
            "长江"
        ],
        "title": "李思訓畫長江絕島圖",
        "id": "2ae899b1-c407-4c83-bdb0-ee2d69677c51"
    },
    {
        "author": "蘇軾",
        "paragraphs": [
            "人物一衰謝，微言難重尋。",
            "殷勤永嘉末，復聞正始音。",
            "清談未足多，感時意殊深。",
            "少年有奇志，欲和南風琴。",
            "荒林蜩蚻亂，廢沼蛙蟈淫。",
            "遂欲掩兩耳，臨文但噫瘖。",
            "蕭然王郎子，來自緱山陰。",
            "云見浮丘伯，吹簫明月岑。",
            "遺聲落淮泗，蛟鼉爲悲吟。",
            "願公正王度，祈招繼愔愔。"
        ],
        "title": "張安道見示近詩",
        "id": "8fcdd1f3-5f04-4d45-a663-e6ba5b82d02f"
    },
    {
        "author": "蘇軾",
        "paragraphs": [
            "沈郎清瘦不勝衣，邊老便便带十圍。",
            "躞蹀身輕山上走，歡呼船重醉中歸。",
            "舞腰似雪金釵落，談辯如雲玉麈揮。",
            "憶在錢塘正如此，回頭四十二年非。"
        ],
        "title": "次韵王鞏顔復同泛舟",
        "id": "9485902c-e0f7-4685-8530-bc6bdd313ee1"
    },
    {
        "author": "蘇軾",
        "paragraphs": [
            "千戈萬槊擁笓籬，九日清樽豈復持。",
            "官事無窮何日了，菊花有信不吾欺。",
            "逍遥瓊館真堪羨，取次塵纓未可縻。",
            "迨此暇時須痛飲，他年長劍拄君頤。"
        ],
        "title": "次韵張十七九日贈子由",
        "id": "fcefa0e1-6af4-4569-b51e-1bbd31e7adf1"
    },
    {
        "author": "蘇軾",
        "paragraphs": [
            "居士身心如槁木，旅館孤眠體生粟。",
            "誰能相思琢白玉，服藥千朝償一宿。",
            "天寒日短銀燈續，欲往從之車脫軸。",
            "何人吹斷參差竹，泗水茫茫鴨頭綠。"
        ],
        "title": "次韵王鞏獨眠",
        "id": "dad61155-2ea2-458b-9ace-bb1b33633616"
    },
    {
        "author": "蘇軾",
        "paragraphs": [
            "醉中走上黄茅岡，滿岡亂石如羣羊。",
            "岡頭醉倒石作牀，仰看白雲天茫茫。",
            "歌聲落谷秋風長，路人舉首東南望，拍手大笑使君狂。"
        ],
        "title": "登雲龍山",
        "id": "df3962e3-489a-4cc1-8b0e-349ef610c294"
    },
    {
        "author": "蘇軾",
        "paragraphs": [
            "折爲督郵腰，懸作山人室。",
            "殊非濮上音，信是泗濱石。"
        ],
        "title": "題雲龍山張山人草堂石磬",
        "id": "c8fb5f45-3d82-4a5e-9b81-b495637f2b98"
    },
    {
        "author": "蘇軾",
        "paragraphs": [
            "去國已八年，故人今有誰。",
            "當時交游內，未數蔡克兒。",
            "豈無知我者，好爵半已縻。",
            "爭爲東閣吏，不顧北山移。",
            "公子表獨立，與世頗異馳。",
            "不辭千里遠，成此一段奇。",
            "蛾眉亦可憐，無奈思餠師。",
            "無人伴客寢，惟有支牀龜。",
            "君歸與何人，文字相娛嬉。",
            "持此調張子，一笑當脫頤。"
        ],
        "title": "次韵王鞏留別",
        "id": "052112d4-4a67-4cbe-a66b-87b479e3d20c"
    },
    {
        "author": "蘇軾",
        "paragraphs": [
            "道人胸中水鏡清，萬象起滅無逃形。",
            "獨依古寺種秋菊，要伴騷人餐落英。",
            "人間底處有南北，紛紛鴻雁何曾冥。",
            "閉門坐穴一禪榻，頭上歲月空崢嶸。",
            "今年偶出爲求法，欲與慧劍加礱硎。",
            "雲衲新磨山水出，霜髭不剪兒童驚。",
            "公侯欲識不可得，故知倚市無傾城。",
            "秋風吹夢過淮水，想見橘柚垂空庭。",
            "故人各在天一角，相望落落如晨星。",
            "彭城老守何足顧，棗林桑野相邀迎。",
            "千山不憚荒店遠，兩脚欲趁飛猱輕。",
            "多生綺語磨不盡，尚有宛轉詩人情。",
            "猿吟鶴唳本無意，不知下有行人行。",
            "空階夜雨自清絕，誰使掩抑啼孤惸。",
            "我欲仙山掇瑶草，傾筐坐歎何時盈。",
            "簿書鞭扑晝填委，煮茗燒栗宜宵征。",
            "乞取摩尼照濁水，共看落月金盆傾。"
        ],
        "title": "次韵僧潛見贈",
        "id": "6cae0b56-c15a-4a0d-b20a-e6b830788292"
    },
    {
        "author": "蘇軾",
        "paragraphs": [
            "法師說法臨泗水，無數天花隨麈尾。",
            "勸將浄業種西方，莫待夢中呼起起。",
            "哀哉若魚竟坐口，遠愧知幾穆生醴。",
            "況逢孟簡對盧仝，不怕校人欺子美。",
            "疲民尚作魚尾赤，數罟未除吾顙泚。",
            "法師自有衣中珠，不用辛苦泥沙底。"
        ],
        "title": "次韵潛師放魚",
        "id": "27ae46b4-e040-492c-81a3-c6f6b8562709"
    },
    {
        "author": "蘇軾",
        "paragraphs": [
            "人皆種榆柳，坐待十畝陰。",
            "我獨種松柏，守此一片心。",
            "君看閭里間，盛衰日駸駸。",
            "種木不種德，聚散如飛禽。",
            "老時吾不識，用意一何深。",
            "知人得數士，重義忘千金。",
            "西園手所開，珍木來千岑。",
            "養此霜雪根，遲彼鸞鳳吟。",
            "池塘得流水，龜魚自浮沈。",
            "幽桂日夜長，白花亂青衿。",
            "豈獨蕃草木，子孫已成林。",
            "拱把不知數，會當出千尋。",
            "樊侯種梓漆，壽張富華簪。",
            "我作西園詩，以爲里人箴。"
        ],
        "title": "滕縣時同年西園",
        "id": "93233e7e-1070-4c03-9bf6-1ff4218890ab"
    },
    {
        "author": "蘇軾",
        "paragraphs": [
            "霜葉投空雀啅籬，上樓筋力强扶持。",
            "對花把酒未甘老，膏面染鬚聊自欺。",
            "無事亦知君好飲，多才終恐世相縻。",
            "請看平日銜杯口，會有金椎爲控頤。"
        ],
        "title": "次韵王廷老和張十七九日見寄二首  其一",
        "id": "19c9e6b2-c708-419d-b016-e88ffea0e3d9"
    },
    {
        "author": "蘇軾",
        "paragraphs": [
            "接果移花看補籬，腰鐮手斧不妨持。",
            "上都新事長先到，老圃閑談未易欺。",
            "釀酒閉門開社甕，殺牛留客解耕縻。",
            "何時得見纖纖玉，右手持杯左捧頤。"
        ],
        "title": "次韵王廷老和張十七九日見寄二首  其二",
        "id": "677bf411-4472-4301-aa1a-96c2c33f8c50"
    },
    {
        "author": "蘇軾",
        "paragraphs": [
            "連騎匆匆畫鼓喧，喜君新奪錦標還。",
            "金罍浮菊催開宴，紅蕊將春待入關。",
            "他日曾陪探禹穴，白頭重見賦南山。",
            "何時共樂昇平事，風月笙簫坐夜閑。"
        ],
        "title": "鹿鳴宴",
        "id": "7ff2915b-9002-4f45-b33b-d1d6b632f063"
    },
    {
        "author": "蘇軾",
        "paragraphs": [
            "古寺長廊院院行，此軒偏慰旅人情。",
            "楚山西斷如迎客，汴水南來故遶城。",
            "路失玉鈎芳草合，林亡白鶴古泉清。",
            "淡游何以娛庠老，坐聽郊原琢磬聲。"
        ],
        "title": "與舒教授張山人參寥師同遊戲馬臺書西軒壁兼簡顔長道二首  其一",
        "id": "6238a386-7325-4295-989f-9348520630a1"
    },
    {
        "author": "蘇軾",
        "paragraphs": [
            "竹杖芒鞋取次行，下臨官道見人情。",
            "天寒菽粟猶棲畝，日暮牛羊自入城。",
            "沽酒獨教陶令醉，題詩誰似皎公清。",
            "更尋陋巷顔夫子，乞取微言繼此聲。"
        ],
        "title": "與舒教授張山人參寥師同遊戲馬臺書西軒壁兼簡顔長道二首  其二",
        "id": "a9891d1a-fa5f-43a1-bb0e-cf66106d39ba"
    },
    {
        "author": "蘇軾",
        "paragraphs": [
            "先生堂上霜月苦，弟子讀書喧兩廡。",
            "推門入室書縱橫，蠟紙燈籠晃雲母。",
            "先生骨清少眠卧，長夜默坐數更鼓。",
            "耐寒石硯欲生冰，得火銅瓶如過雨。",
            "郎君欲出先自贊，坐客歛衽誰敢侮。",
            "明朝阮籍過阿戎，應作羲之羨懷祖。"
        ],
        "title": "夜過舒堯文戲作",
        "id": "c5a7c0b1-5aa2-4cae-8fac-29ed7f3452d2"
    },
    {
        "author": "蘇軾",
        "paragraphs": [
            "中秋天氣未應殊，不用紅紗照座隅。",
            "山上白雲橫匹素，水中明月卧浮圖。",
            "未成短棹還三峽，已約輕舟泛五湖。",
            "爲問登臨好風景，明年還憶使君無。"
        ],
        "title": "十月十五日觀月黄樓席上次韵",
        "id": "6bac8bd7-d789-4e98-b3e4-8cde04f91e09"
    },
    {
        "author": "蘇軾",
        "paragraphs": [
            "開緘奕奕滿銀鉤，書尾題詩語更遒。",
            "八法舊聞宗長史，五言今復擬蘇州。",
            "筆蹤好在留臺寺，旗隊遥知到石溝。",
            "欲寄鼠鬚并繭紙，請君章草賦黄樓。"
        ],
        "title": "答王定民",
        "id": "fdd07ac3-bb24-417a-b809-d64ebef2da0f"
    },
    {
        "author": "蘇軾",
        "paragraphs": [
            "浪蕊浮花不辨春，歸來方識歲寒人。",
            "回頭自笑風波地，閉眼聊觀夢幻身。",
            "北牖已安陶令榻，西風還避庾公塵。",
            "更搔短髮東南望，試問今誰裹舊巾。"
        ],
        "title": "次韵王廷老退居見寄",
        "id": "b9d766d8-2a68-41f9-a010-24765ca7e9f3"
    },
    {
        "author": "蘇軾",
        "paragraphs": [
            "長洪斗落生跳波，輕舟南下如投梭。",
            "水師絕叫鳬雁起，亂石一綫爭磋磨。",
            "有如兔走鷹隼落，駿馬下注千丈坡。",
            "斷弦離柱箭脫手，飛電過隙珠翻荷。",
            "四山眩轉風掠耳，但見流沫生千渦。",
            "嶮中得樂雖一快，何意水伯誇秋河。",
            "我生乘化日夜逝，坐覺一念逾新羅。",
            "紛紛爭奪醉夢裏，豈信荆棘埋銅駝。",
            "覺來俯仰失千劫，回視此水殊委蛇。",
            "君看岸邊蒼石上，古來篙眼如蜂窠。",
            "但應此心無所住，造物雖駛如吾何。",
            "回船上馬各歸去，多言譊譊師所呵。"
        ],
        "title": "百步洪二首  其一",
        "id": "412a44c9-aae8-476f-a763-7b5b4d892cef"
    },
    {
        "author": "蘇軾",
        "paragraphs": [
            "佳人未肯回秋波，幼輿欲語防飛梭。",
            "輕舟弄水買一笑，醉中蕩槳肩相摩。",
            "不學長安閭里俠，貂裘夜走臙脂坡。",
            "獨將詩句擬鮑謝，涉江共採秋江荷。",
            "不知詩中道何語，但覺兩頰生微渦。",
            "我時羽服黄樓上，坐見織女初斜河。",
            "歸來笛聲滿山谷，明月正照金叵羅。",
            "奈何捨我入塵土，擾擾毛羣欺卧駝。",
            "不念空齋老病叟，退食誰與同委蛇。",
            "時來洪上看遺跡，忍見屐齒青苔窠。",
            "詩成不覺雙淚下，悲吟相對惟羊何。",
            "欲遣佳人寄錦字，夜寒手冷無人呵。"
        ],
        "title": "百步洪二首  其二",
        "id": "56e28b15-4279-4abb-bc3c-fe21ccc8b785"
    },
    {
        "author": "蘇軾",
        "paragraphs": [
            "兩見黄花掃落英，南山山寺遍題名。",
            "宗成不獨依岑范，魯衛終當似弟兄。",
            "去歲雲濤浮汴泗，與君泥土滿衣纓。",
            "如今別酒休辭醉，試聽雙洪落後聲。"
        ],
        "title": "次韵顔長道送傅倅",
        "id": "fb61a568-b689-4434-94c7-3aaff7f24bb6"
    },
    {
        "author": "蘇軾",
        "paragraphs": [
            "丁女真水妃，寒山便火耘。",
            "隕霜知已殺，坯戶聽初焚。",
            "束縕方熠燿，敲石俄氤氳。",
            "落點甘泉烽，橫烟楚塞氛。",
            "窮蛇上喬木，潛蛟躡浮雲。",
            "驚飛墮傷雁，狂走迷癡麏。",
            "谷蟄起蜩燕，山妖竄夔羵。",
            "野竹爆哀聲，幽桂飄冤芬。",
            "悲同秋照蟹，快若夏燎蚊。",
            "火牛入燕壘，燧象奔吳軍。",
            "崩騰井陘口，萬馬皆朱幩。",
            "摇曳驪山陰，諸姨爛紅裙。",
            "方隨長風卷，忽值絕澗分。",
            "我本山中人，習見匪獨聞。",
            "偶從二三子，來訪張隠君。",
            "君家亦何有，物象移朝曛。",
            "把酒看飛燼，空庭落繽紛。",
            "行觀農事起，畦壠如纈紋。",
            "細雨發春穎，嚴霜倒秋蕡。",
            "始知一炬力，洗盡狐兔羣。"
        ],
        "title": "雲龍山觀燒得雲字",
        "id": "f0fa13f6-ea15-4388-9686-10365deb329e"
    },
    {
        "author": "蘇軾",
        "paragraphs": [
            "三年走吳越，踏遍千重山。",
            "朝隨白雲去，暮與棲鴉還。",
            "翩如得木狖，飛步誰能攀。",
            "一爲符竹累，坐老敲榜間。",
            "此行亦何事，聊散腰脚頑。",
            "浩蕩城西南，亂山如玦環。",
            "山下野人家，桑柘雜榛菅。",
            "歲晏風日暖，人牛相對閑。",
            "薄雪不蓋土，麥苗稀可刪。",
            "願君發豪句，嘲詼破天慳。"
        ],
        "title": "祈雪霧豬泉出城馬上作贈舒堯文",
        "id": "b32e1c3d-f7b8-46b8-aece-45d27d67ce9a"
    },
    {
        "author": "蘇軾",
        "paragraphs": [
            "長笑蛇醫一寸腹，銜冰吐雹何時足。",
            "蒼鵝無罪亦可憐，斬頸橫盤不敢哭。",
            "豈知泉下有豬龍，卧枕雷車踏陰軸。",
            "前年太守爲旱請，雨點隨人如撒菽。",
            "太守歸國龍歸泉，至今人詠淇園綠。",
            "我今又復罹此旱，凜凜疲民在溝瀆。",
            "却尋舊跡叩神泉，坐客仍携王子淵。",
            "看草中和樂職頌，新聲妙語慰華顛。",
            "曉來泉上東風急，鬚上冰珠老蛟泣。",
            "怪詞欲逼龍飛起，險韵不量吾所及。",
            "行看積雪厚埋牛，誰與春工掀百蟄。",
            "此時還復借君詩，餘力汰輈仍貫笠。",
            "揮毫落紙勿言疲，驚龍再起震失匙。"
        ],
        "tags": [
            "忧国忧民",
            "祈祷"
        ],
        "title": "次韵舒堯文祈雪霧豬泉",
        "id": "0c7a772f-792b-4292-9ff4-9017207bb4fd"
    },
    {
        "author": "蘇軾",
        "paragraphs": [
            "疇昔月如晝，晚來雲暗天。",
            "玉花飛半夜，翠浪舞明年。",
            "螟螣無遺種，流亡稍占田。",
            "歲豐君不樂，鐘磬幾時編。"
        ],
        "title": "和田國博喜雪",
        "id": "2d6b3607-8131-41b4-8f0b-c8841d8bdb22"
    },
    {
        "author": "蘇軾",
        "paragraphs": [
            "西征憶南國，堂上畫瀟湘。",
            "照眼雲山出，浮空野水長。",
            "舊游心自省，信手筆都忘。",
            "會有衡陽客，來看意渺茫。"
        ],
        "title": "宋復古畫瀟湘晚景圖三首  其一",
        "id": "b6d63c54-8e7c-4b97-a3d0-24f70676c3fe"
    },
    {
        "author": "蘇軾",
        "paragraphs": [
            "落落君懷抱，山川自屈蟠。",
            "經營初有適，揮灑不應難。",
            "江市人家少，烟村古木攢。",
            "知君有幽意，細細爲尋看。"
        ],
        "title": "宋復古畫瀟湘晚景圖三首  其二",
        "id": "1baaf3b0-0c6d-421f-b510-fad73079de31"
    },
    {
        "author": "蘇軾",
        "paragraphs": [
            "咫尺殊非少，陰晴自不齊。",
            "徑蟠趨後崦，水會赴前溪。",
            "自說非人意，曾經入馬蹄。",
            "他年宦遊處，應指劍山西。"
        ],
        "title": "宋復古畫瀟湘晚景圖三首  其三",
        "id": "3bbfacca-6e27-427e-ba45-596fa75f9c55"
    },
    {
        "author": "蘇軾",
        "paragraphs": [
            "狄生臂鷹來，見客不會揖。",
            "踞牀咤得雋，借筯數禽入。",
            "短後椈豹裘，猶濺猩血濕。",
            "指呼索酒嘗，快作長鯨吸。",
            "半酣論刀槊，怒髮欲起立。",
            "北方老猘子，狂突尚不縶。",
            "要須此慓悍，氣壓邊烽急。",
            "夜走追鋒車，生斬活離級。",
            "持歸獻天王，封侯穩可拾。",
            "何爲走獵師，日使羣毛泣。"
        ],
        "title": "贈狄崇班季子",
        "id": "415384ea-00ec-455d-be19-a0480a44673a"
    },
    {
        "author": "蘇軾",
        "paragraphs": [
            "君不見前年雨雪行人斷，城中居民風裂骭。",
            "濕薪半束抱衾裯，日暮敲門無處換。",
            "豈料山中有遺寶，磊落如䃜萬車炭。",
            "流膏迸液無人知，陣陣腥風自吹散。",
            "根苗一發浩無際，萬人鼓舞千人看。",
            "投泥潑水愈光明，爍玉流金見精悍。",
            "南山栗林漸可息，北山頑鑛何勞鍛。",
            "爲君鑄作百鍊刀，要斬長鯨爲萬段。"
        ],
        "title": "石炭",
        "id": "3f02991c-eec7-4a1b-80c0-104995f64ef5"
    },
    {
        "author": "蘇軾",
        "paragraphs": [
            "遣化何時取衆香，法筵齋缽久淒涼。",
            "寒蔬病甲誰能採，落葉空畦半已荒。",
            "老楮忽生黄耳菌，故人兼致白芽薑。",
            "蕭然放箸東南去，又入春山筍蕨鄉。"
        ],
        "title": "與參寥師行園中得黄耳蕈",
        "id": "dbebd085-9fc8-49b2-aec1-564c8fd4868f"
    },
    {
        "author": "蘇軾",
        "paragraphs": [
            "秦郎文字固超然，漢武憑虛意欲仙。",
            "底事秋來不得解，定中試與問諸天。"
        ],
        "title": "次韵參寥師寄秦太虛三絕句時秦君舉進士不得  其一",
        "id": "3ab35581-db44-4a78-8676-ce973e7f8b5c"
    },
    {
        "author": "蘇軾",
        "paragraphs": [
            "一尾追風抹萬蹄，崑崙玄圃謂朝隮。",
            "回看世上無伯樂，却道鹽車勝月題。"
        ],
        "title": "次韵參寥師寄秦太虛三絕句時秦君舉進士不得  其二",
        "id": "4b39bb12-db6e-4dd9-8b73-b970c175ddaa"
    },
    {
        "author": "蘇軾",
        "paragraphs": [
            "得喪秋毫久已冥，不須聞此氣崢嶸。",
            "何妨却伴參寥子，無數新詩咳唾成。"
        ],
        "title": "次韵參寥師寄秦太虛三絕句時秦君舉進士不得  其三",
        "id": "a7065d04-14f6-422c-b691-fc667e5123a8"
    },
    {
        "author": "蘇軾",
        "paragraphs": [
            "上人學苦空，百念已灰冷。",
            "劍頭惟一鷄，焦穀無新穎。",
            "胡爲逐吾輩，文字爭蔚炳。",
            "新詩如玉屑，出語便清警。",
            "退之論草書，萬事未嘗屏。",
            "憂愁不平氣，一寓筆所騁。",
            "頗怪浮屠人，視身如丘井。",
            "頹然寄淡泊，誰與發豪猛。",
            "細思乃不然，真巧非幻影。",
            "欲令詩語妙，無厭空且靜。",
            "靜故了羣動，空故納萬境。",
            "閱世走人間，觀身卧雲嶺。",
            "鹹酸雜衆好，中有至味永。",
            "詩法不相妨，此語更當請。"
        ],
        "title": "送參寥師",
        "id": "02523c54-e858-447f-a007-68c93c655324"
    },
    {
        "author": "蘇軾",
        "paragraphs": [
            "兒童笑使君，憂慍常悄悄。",
            "誰拈白接䍦，令跨金騕褭。",
            "東風吹濕雪，手冷怯清曉。",
            "忽發兩鳴髇，相趁飛蝱小。",
            "放弓一長嘯，目送孤鴻矯。",
            "吟詩忘鞭轡，不語頭自掉。",
            "歸來仍脫粟，鹽豉煮芹蓼。",
            "何似雷將軍，兩眼霜鶻皎。",
            "黑頭已爲將，百戰意未了。",
            "馬上倒銀瓶，得兔不暇燎。",
            "少年負奇志，蹭蹬百憂繞。",
            "回首英雄人，老死已不少。",
            "青春還一夢，餘年真過鳥。",
            "莫上呼鷹臺，平生笑劉表。"
        ],
        "title": "人日獵城南會者十人以身輕一鳥過槍急萬人呼爲韵得鳥字",
        "id": "87a65680-40fc-44d7-9ecc-d6a93e12e169"
    },
    {
        "author": "蘇軾",
        "paragraphs": [
            "胡騎入回中，急烽連夜過。",
            "短刀穿虜陣，濺血貂裘涴。",
            "一來輦轂下，愁悶惟欲卧。",
            "今朝從公獵，稍覺天宇大。",
            "一雙鐵絲箭，未發手先唾。",
            "射殺雪毛狐，腰間餘一箇。"
        ],
        "title": "將官雷勝得過字代作",
        "id": "3c1502e2-a318-4dfa-8d05-86b9b405d636"
    },
    {
        "author": "蘇軾",
        "paragraphs": [
            "黄樓南畔馬臺東，雲月娟娟正點空。",
            "欲共幽人洗筆硯，要傳流水入絲桐。",
            "且隨侍者尋西谷，莫學山僧老祝融。",
            "待我西湖借君去，一杯湯餠潑油葱。"
        ],
        "tags": [
            "西湖"
        ],
        "title": "和參寥見寄",
        "id": "73d48f22-212c-4d53-9e29-6d9abf6e3148"
    },
    {
        "author": "蘇軾",
        "paragraphs": [
            "風吹河漢掃微雲，步屧中庭月趁人。",
            "浥浥爐香初泛夜，離離花影欲摇春。",
            "遥知金闕同清景，想見氈車輾暗塵。",
            "回首舊游真是夢，一簪華髮岸綸巾。"
        ],
        "title": "臺頭寺步月得人字",
        "id": "d2547a5a-d119-400e-9d0c-df146eaebd26"
    },
    {
        "author": "蘇軾",
        "paragraphs": [
            "相從傾蓋只今年，送別南臺便黯然。",
            "入夜更歌金縷曲，他時莫忘角弓篇。",
            "三年不顧東鄰女，二頃方求負郭田。",
            "我欲歸休君未可，茂先方議劚龍泉。"
        ],
        "title": "臺頭寺送宋希元",
        "id": "cd9d0fd0-39ef-44d0-9397-826485bcfa1e"
    },
    {
        "author": "蘇軾",
        "paragraphs": [
            "春風吹榆林，亂莢飛作堆。",
            "荒園一雨過，戢戢千萬栽。",
            "青松種不生，百株望一枚。",
            "一枚已有餘，氣壓千畝槐。",
            "野人易斗粟，云自魯徂徠。",
            "魯人不知貴，萬竈飛青煤。",
            "束縛同一車，胡爲乎來哉。",
            "泫然解其縛，清泉洗浮埃。",
            "枝傷葉尚困，生意未肯回。",
            "山僧老無子，養護如嬰孩。",
            "坐待走龍蛇，清陰滿南臺。",
            "孤根裂山石，直幹排風雷。",
            "我今百日客，養此千歲材。",
            "茯苓無消息，雙鬢日夜摧。",
            "古今一俯仰，作詩寄餘哀。"
        ],
        "title": "種松得徠字",
        "id": "0f0cd0a0-f0d2-4561-bbea-5b8f7eeb3e0c"
    },
    {
        "author": "蘇軾",
        "paragraphs": [
            "東郊欲尋春，未見鶑花迹。",
            "春風在流水，鳬雁先拍拍。",
            "孤帆信溶漾，弄此半篙碧。",
            "艤舟桓山下，長嘯理輕策。",
            "彈琴石室中，幽響清磔磔。",
            "弔彼泉下人，野火失枯腊。",
            "悟此人間世，何者爲真宅。",
            "暮回百步洪，散坐洪上石。",
            "愧我非王襄，子淵肯見客。",
            "臨流吹洞簫，水月照連璧。",
            "此歡真不朽，回首歲月隔。",
            "想像斜川遊，作詩寄彭澤。"
        ],
        "title": "遊桓山會者十人以春水滿四澤夏雲多奇峰爲韵得澤字",
        "id": "062d20e1-6819-4204-a43c-037105198cfe"
    },
    {
        "author": "蘇軾",
        "paragraphs": [
            "少小家江南，寄跡方外士。",
            "偶隨白雲出，賣藥彭城市。",
            "雪霜侵鬢髮，塵土污冠袂。",
            "頼此三尺桐，中有山水意。",
            "自從夷夏亂，七絲久已棄。",
            "心知鹿鳴三，不及胡琴四。",
            "使君獨慕古，嗜好與衆異。",
            "共弔桓魋宮，一灑孟嘗淚。",
            "歸來鎖塵匣，獨對斷絃喟。",
            "挂名石壁間，寂寞千歲事。"
        ],
        "title": "戴道士得四字代作",
        "id": "c32b501e-2f8b-4871-9534-03f527e498a1"
    },
    {
        "author": "蘇軾",
        "paragraphs": [
            "苻堅破荆州，止獲一人半。",
            "中郎老不遇，但喜識元歎。",
            "我今獨何幸，文字厭奇玩。",
            "又得天下才，相從百憂散。",
            "陰求我輩人，規作林泉伴。",
            "寧當待垂老，倉卒收一旦。",
            "不見梁伯鸞，空對孟光案。",
            "才難不其然，婦女厠周亂。",
            "世豈無作者，於我如既盥。",
            "獨喜誦君詩，咸韶音節緩。",
            "夜光一已多，矧獲纍纍貫。",
            "相思君欲瘦，不往我真懦。",
            "吾儕眷微祿，寒夜把寸炭。",
            "何時定相過，徑就我乎館。",
            "飄然東南去，江水清且暖。",
            "相與訪名山，微言師忍粲。"
        ],
        "title": "往在東武與人往反作粲字韵詩四首今黄魯直亦次韵見寄復和答之",
        "id": "6a3653a8-76c4-4ac7-9848-2c3b4552b10b"
    },
    {
        "author": "蘇軾",
        "paragraphs": [
            "杏花飛簾散餘春，明月入戶尋幽人。",
            "褰衣步月踏花影，炯如流水涵青蘋。",
            "花間置酒清香發，爭挽長條落香雪。",
            "山城酒薄不堪飲，勸君且吸杯中月。",
            "洞簫聲斷月明中，惟憂月落酒杯空。",
            "明朝捲地春風惡，但見綠葉棲殘紅。"
        ],
        "tags": [
            "抒情",
            "春天",
            "月夜",
            "感慨"
        ],
        "title": "月夜與客飲杏花下",
        "id": "ad1eefc2-4055-44c5-9aa1-8e3cb5648e79"
    },
    {
        "author": "蘇軾",
        "paragraphs": [
            "忘歸不覺鬢毛斑，好事鄉人尚往還。",
            "斷嶺不遮西望眼，送君直過楚王山。"
        ],
        "title": "送蜀人張師厚赴殿試二首  其一",
        "id": "fb4371d5-5810-40d6-b2ea-96a4c9ef1855"
    },
    {
        "author": "蘇軾",
        "paragraphs": [
            "雲龍山下試春衣，放鶴亭前送落暉。",
            "一色杏花三十里，新郎君去馬如飛。"
        ],
        "title": "送蜀人張師厚赴殿試二首  其二",
        "id": "31cf15a4-b5d4-4d3d-b397-1551e3126fe6"
    },
    {
        "author": "蘇軾",
        "paragraphs": [
            "君不見峨眉山西雪千里，北望成都如井底。",
            "春風百日吹不消，五月行人如凍蟻。",
            "紛紛市人爭奪中，誰信言公似贊公。",
            "人間熱惱無處洗，故向西齋作雪峰。",
            "我夢扁舟入吳越，長廊靜院燈如月。",
            "開門不見人與牛，惟見空庭滿山雪。"
        ],
        "title": "雪齋",
        "id": "bc257194-12f9-4d0c-acc1-13935c2d05f0"
    },
    {
        "author": "蘇軾",
        "paragraphs": [
            "寶刀匣不見，但見龍雀環。",
            "何曾斬蛟蛇，亦未切琅玕。",
            "胡爲穿窬輩，見之要領寒。",
            "吾刀不汝問，有愧在其肝。",
            "念此力自藏，包之虎皮斑。",
            "湛然如古井，終歲不復瀾。",
            "不憂無所用，憂在用者難。",
            "佩之非其人，匣中自長歎。",
            "我老衆所易，屢遭非意干。",
            "惟有王玄通，階庭秀芝蘭。",
            "知子後必大，故擇刀所便。",
            "屠狗非不用，一歲六七刓。",
            "欲試百鍊剛，要須更泥蟠。",
            "作詩銘其背，以待知者看。"
        ],
        "title": "以雙刀遺子由子由有詩次其韵",
        "id": "0af5c4ed-f900-4133-b93b-d6bab89d919b"
    },
    {
        "author": "蘇軾",
        "paragraphs": [
            "北城寒食烟火微，落花胡蝶作團飛。",
            "王孫出游樂忘歸，門前驄馬紫金鞿。",
            "吹笙帳底烟霏霏，行人舉頭誰敢睎。",
            "扣門狂客君不麾，更遣傾城出翠帷。",
            "書生老眼省見稀，畫圖但覺周昉肥。",
            "別來春物已再菲，西望不見紅日圍。",
            "何時東山歌采薇，把盞一聽金縷衣。"
        ],
        "title": "作書寄王晉卿忽憶前年寒食北城之遊走筆爲此詩",
        "id": "58326154-80bb-4aff-b725-a322c60c703f"
    },
    {
        "author": "蘇軾",
        "paragraphs": [
            "歲月翩翩下坂輪，歸來杏子已生人。",
            "深紅落盡東風惡，柳絮榆錢不當春。"
        ],
        "title": "次韵田國博部夫南京見寄二絕  其一",
        "id": "0e8b6d6b-a99b-4616-acfd-72a09c994c2f"
    },
    {
        "author": "蘇軾",
        "paragraphs": [
            "火冷餳稀杏粥稠，青裙縞袂餉田頭。",
            "大夫行役家人怨，應羨居鄉馬少游。"
        ],
        "title": "次韵田國博部夫南京見寄二絕  其二",
        "id": "2ea0ad3d-f226-4521-8f84-c94b25b113ad"
    },
    {
        "author": "蘇軾",
        "paragraphs": [
            "西郊黄土沒車輪，滿面風埃笑路人。",
            "已放役夫三萬指，從教積雨洗殘春。"
        ],
        "title": "再次韵答田國博部夫還二首  其一",
        "id": "dc1d4caa-ad73-4c5d-abc5-9d99384a3758"
    },
    {
        "author": "蘇軾",
        "paragraphs": [
            "枝上稀疏地上稠，忍看紅糝落牆頭。",
            "風流別乘多才思，歸趁西園秉燭遊。"
        ],
        "title": "再次韵答田國博部夫還二首  其二",
        "id": "8d96ccfb-c373-4323-8f50-365003853a82"
    },
    {
        "author": "蘇軾",
        "paragraphs": [
            "楚山鐵炭皆奇物，知君欲斫姦邪窟。",
            "屬鏤無眼不識人，楚國何曾斬無極。",
            "玉川狂直古遺民，救月裁詩語最真。",
            "千里妖蟆一寸鐵，地上空愁蟣蝨臣。"
        ],
        "title": "田國博見示石炭詩有鑄劍斬佞臣之句次韵答之",
        "id": "356171ae-4113-4e1b-8277-6b1b33162bc3"
    },
    {
        "author": "蘇軾",
        "paragraphs": [
            "水旱行十年，饑疫遍九土。",
            "奇窮所向惡，歲歲祈晴雨。",
            "雖非爲己求，重請終愧古。",
            "鬼神亦知我，老病入腰膂。",
            "何曾拜向人，此意難不許。",
            "重雲萋已合，微潤先流礎。",
            "蕭蕭止還作，坐聽及三鼓。",
            "天明將吏集，泥土滿靴屨。",
            "登城望麰麥，綠浪風掀舞。",
            "愧我賢友生，雄篇鬬新語。",
            "君看大熟歲，風雨占十五。",
            "天地本無功，祈禳何足數。",
            "渡河不入境，未若無蝗虎。",
            "而況刑白鵝，下策君勿取。"
        ],
        "title": "答郡中同僚賀雨",
        "id": "d78953f7-f4b9-4e78-ac46-47360ea99d23"
    },
    {
        "author": "蘇軾",
        "paragraphs": [
            "田三昔同僚，向我每傾倒。",
            "當年或齟齬，反覆看愈好。",
            "寇三我部民，孝弟化鄰保。",
            "有如袁伯業，苦學到衰老。",
            "石生吾邑子，勁立風中草。",
            "宦遊甑生塵，菽水媚翁媼。",
            "我窮交舊絕，計拙集枯槁。",
            "三子尤見存，往復紛紵縞。",
            "迎我淮水北，送我睢陽道。",
            "願存金石契，凜凜貫華皓。"
        ],
        "title": "留別叔通元弼坦夫",
        "id": "5990029c-dfa3-46e9-9333-0d1d2c064c4f"
    },
    {
        "author": "蘇軾",
        "paragraphs": [
            "吏民莫扳援，歌管莫淒咽。",
            "吾生如寄耳，寧獨爲此別。",
            "別離隨處有，悲惱緣愛結。",
            "而我本無恩，此涕誰爲設。",
            "紛紛等兒戲，鞭𩍐遭割截。",
            "道邊雙石人，幾見太守發。",
            "有知當解笑，撫掌冠纓絕。"
        ],
        "title": "罷徐州往南京馬上走筆寄子由五首  其一",
        "id": "7396e7ce-b908-43e7-95fd-ac7fe82a07b9"
    },
    {
        "author": "蘇軾",
        "paragraphs": [
            "父老何自來，花枝裊長紅。",
            "洗盞拜馬前，請壽使君公。",
            "前年無使君，魚鼈化兒童。",
            "舉鞭謝父老，正坐使君窮。",
            "窮人命分惡，所向招災凶。",
            "水來非吾過，去亦非吾功。"
        ],
        "title": "罷徐州往南京馬上走筆寄子由五首  其二",
        "id": "ad3cd6b5-2f7d-48a9-8a90-f7124789367f"
    },
    {
        "author": "蘇軾",
        "paragraphs": [
            "古汴從西來，迎我向南京。",
            "東流入淮泗，送我東南行。",
            "暫別復還見，依然有餘情。",
            "春雨漲微波，一夜到彭城。",
            "過我黄樓下，朱欄照飛甍。",
            "可憐洪上石，誰聽月中聲。"
        ],
        "title": "罷徐州往南京馬上走筆寄子由五首  其三",
        "id": "0a6fee2e-09b9-4113-b34b-bd68c1eb5012"
    },
    {
        "author": "蘇軾",
        "paragraphs": [
            "前年過南京，麥老櫻桃熟。",
            "今來舊遊處，櫻麥半黄綠。",
            "歲月如宿昔，人事幾反覆。",
            "青衫老從事，坐穩生髀肉。",
            "聯翩閱三守，迎送如轉轂。",
            "歸耕何時决，田舍我已卜。"
        ],
        "title": "罷徐州往南京馬上走筆寄子由五首  其四",
        "id": "4b6ab999-9ad4-4690-a3e5-7da071c5360d"
    },
    {
        "author": "蘇軾",
        "paragraphs": [
            "卜田向何許，石佛山南路。",
            "下有爾家川，千畦種秔稌。",
            "山泉宅龍蜃，平地走膏乳。",
            "異時畝一金，近欲爲逃戶。",
            "逝將解簪紱，賣劍買牛具。",
            "故山豈不懷，廢宅生蒿穭。",
            "便恐桐鄉人，長祠仲卿墓。"
        ],
        "title": "罷徐州往南京馬上走筆寄子由五首  其五",
        "id": "6185e6bd-a7fb-4a78-be0f-ef11a06e44f0"
    },
    {
        "author": "蘇軾",
        "paragraphs": [
            "落日明孤塔，青山繞病身。",
            "知君向西望，不愧塔中人。"
        ],
        "title": "書泗州孫景山西軒",
        "id": "1c3b088a-b6de-42e2-91f3-f714715dded4"
    },
    {
        "author": "蘇軾",
        "paragraphs": [
            "眉間冰雪照淮明，筆下波瀾老欲平。",
            "直得全生如許妙，不知形諜已多名。"
        ],
        "title": "過泗上喜見張嘉父二首  其一",
        "id": "5c073bcc-18e3-4dae-944a-5c985e76707f"
    },
    {
        "author": "蘇軾",
        "paragraphs": [
            "空翠娛人意自還，明窗一榻共秋閑。",
            "會知名利不到處，定把清觴屬此山。"
        ],
        "title": "過泗上喜見張嘉父二首  其二",
        "id": "bace8d93-61f6-4b01-a4a3-df984fd859f2"
    },
    {
        "author": "蘇軾",
        "paragraphs": [
            "好在長淮水，十年三往來。",
            "功名真已矣，歸計亦悠哉。",
            "今日風憐客，平時浪作堆。",
            "晚來洪澤口，捍索響如雷。"
        ],
        "title": "過淮三首贈景山兼寄子由  其一",
        "id": "31d53a3f-1611-47f7-9450-cce5d388beba"
    },
    {
        "author": "蘇軾",
        "paragraphs": [
            "過淮山漸好，松檜亦蒼然。",
            "靄靄藏孤寺，泠泠出細泉。",
            "故人真吏隠，小檻带巌偏。",
            "却望臨淮市，東風語笑傳。"
        ],
        "title": "過淮三首贈景山兼寄子由  其二",
        "id": "bb19d8a5-d3de-4280-a490-ce7fbf31ee50"
    },
    {
        "author": "蘇軾",
        "paragraphs": [
            "回首濉陽幕，簿書高沒人。",
            "何時桐柏水，一洗庾公塵。",
            "此去漸佳境，獨游長慘神。",
            "待君詩百首，來寫浙西春。"
        ],
        "title": "過淮三首贈景山兼寄子由  其三",
        "id": "179027ad-9bcf-4ef0-93bd-9d592b2717d4"
    },
    {
        "author": "蘇軾",
        "paragraphs": [
            "微風蕭蕭吹菰蒲，開門看雨月滿湖。",
            "舟人水鳥兩同夢，大魚驚竄如奔狐。",
            "夜深人物不相管，我獨形影相嬉娛。",
            "暗潮生渚弔寒蚓，落月挂柳看懸蛛。",
            "此生忽忽憂患裏，清境過眼能須臾。",
            "雞鳴鐘動百鳥散，船頭擊鼓還相呼。"
        ],
        "title": "舟中夜起",
        "id": "65052c66-1432-4218-8326-9a2aac1476cc"
    },
    {
        "author": "蘇軾",
        "paragraphs": [
            "誰能斗酒博西凉，但愛齋厨法豉香。",
            "舊事真成一夢過，高譚爲洗五年忙。",
            "清風偶與山阿曲，明月聊隨屋角方。",
            "稽首願師憐久客，直將歸路指茫茫。"
        ],
        "title": "余去金山五年而復至次舊詩韵贈寶覺長老",
        "id": "9bc69620-5aaf-449b-abd3-3c013b13c2d7"
    },
    {
        "author": "蘇軾",
        "paragraphs": [
            "塔上一鈴獨自語，明日顛風當斷渡。",
            "朝來白浪打蒼崖，倒射軒窗作飛雨。",
            "龍驤萬斛不敢過，漁舟一葉從掀舞。",
            "細思城市有底忙，却笑蛟龍爲誰怒。",
            "無事久留童僕怪，此風聊得妻孥許。",
            "灊山道人獨何事，夜半不眠聽粥鼓。"
        ],
        "tags": [
            "抒情",
            "人生",
            "写景"
        ],
        "title": "大風留金山兩日",
        "id": "21d202ea-5587-47c3-9d61-d3702da20475"
    },
    {
        "author": "蘇軾",
        "paragraphs": [
            "夢裏五年過，覺來雙鬢蒼。",
            "還將塵土足，一步漪瀾堂。",
            "俯窺松桂影，仰見鴻鶴翔。",
            "炯然肝肺間，已作冰玉光。",
            "虛明中有色，清浄自生香。",
            "還從世俗去，永與世俗忘。"
        ],
        "title": "遊惠山  其一",
        "id": "0299d2b2-83f3-405d-9210-3d0475473e46"
    },
    {
        "author": "蘇軾",
        "paragraphs": [
            "薄雲不遮山，疏雨不濕人。",
            "蕭蕭松徑滑，策策芒鞋新。",
            "嘉我二三子，皎然無緇磷。",
            "勝遊豈殊昔，清句仍絕塵。",
            "弔古泣舊史，疾讒歌小旻。",
            "哀哉扶風子，難與巢許鄰。"
        ],
        "title": "遊惠山  其二",
        "id": "b7166a4b-ca30-46e1-b8e0-5b3ec21a22ae"
    },
    {
        "author": "蘇軾",
        "paragraphs": [
            "敲火發山泉，烹茶避林樾。",
            "明窗傾紫盞，色味兩奇絕。",
            "吾生眠食耳，一飽萬想滅。",
            "頗笑玉川子，饑弄三百月。",
            "豈如山中人，睡起山花發。",
            "一甌誰與共，門外無來轍。"
        ],
        "title": "遊惠山  其三",
        "id": "045c464d-7429-48e9-9d8a-10cca10d9fe9"
    },
    {
        "author": "蘇軾",
        "paragraphs": [
            "行遍天涯意未闌，將心到處遣人安。",
            "山中老宿依然在，案上楞巌已不看。",
            "敧枕落花餘幾片，閉門新竹自千竿。",
            "客來茶罷空無有，盧橘楊梅尚带酸。"
        ],
        "title": "贈惠山僧惠表",
        "id": "b32a2e25-1750-4bf9-b635-881668486094"
    },
    {
        "author": "蘇軾",
        "paragraphs": [
            "書生苦信書，世事仍臆度。",
            "不量力所負，輕出千鈞諾。",
            "當時一快意，事過有餘怍。",
            "不知幾州鐵，鑄此一大錯。",
            "我生涉憂患，常恐長罪惡。",
            "靜觀殊可喜，脚淺猶容却。",
            "而況錢夫子，萬事初不作。",
            "相逢更何言，無病亦無藥。"
        ],
        "title": "贈錢道人",
        "id": "5bcbe70f-fdb0-4831-b2a4-7ad137d0c67b"
    },
    {
        "author": "蘇軾",
        "paragraphs": [
            "吳越溪山興未窮，又扶衰病過垂虹。",
            "浮天自古東南水，送客今朝西北風。",
            "絕境自忘千里遠，勝游難復五人同。",
            "舟師不會留連意，擬看斜陽萬頃紅。"
        ],
        "title": "與秦太虛參寥會於松江而關彥長徐安中適至分韵得風字二首  其一",
        "id": "f632ce13-55f8-416d-8831-a3e99f4f5b0c"
    },
    {
        "author": "蘇軾",
        "paragraphs": [
            "二子緣詩老更窮，人間無處吐長虹。",
            "平生睡足連江雨，盡日舟橫擘岸風。",
            "人笑年來三黜慣，天教我輩一樽同。",
            "知君欲寫長相憶，更送銀盤尾鬣紅。"
        ],
        "title": "與秦太虛參寥會於松江而關彥長徐安中適至分韵得風字二首  其二",
        "id": "233c502c-1967-4054-946f-099abea0bc29"
    },
    {
        "author": "蘇軾",
        "paragraphs": [
            "我有方外客，顔如瓊之英。",
            "十年塵土窟，一寸冰雪清。",
            "朅來從我遊，坦率見真情。",
            "顧我無足戀，戀此山水青。",
            "新詩如彈丸，脫手不暫停。",
            "昨日放魚回，衣巾滿浮萍。",
            "今日扁舟去，白酒載烏程。",
            "山頭見月出，江路聞鼉鳴。",
            "莫作孺子歌，滄浪濯吾纓。",
            "吾詩自堪唱，相子棹歌聲。"
        ],
        "title": "次韵答參寥",
        "id": "f0fd30b3-5ee6-4bce-a8ff-6961bed69418"
    },
    {
        "author": "蘇軾",
        "paragraphs": [
            "舉網驚呼得巨魚，饞涎不易忍流酥。",
            "更煩赤脚長鬚老，來趁西風十幅蒲。"
        ],
        "title": "次韵關令送魚",
        "id": "b948e586-b9f8-418b-b7c7-481b11f2c499"
    },
    {
        "author": "蘇軾",
        "paragraphs": [
            "君不見詩人借車無可載，留得一錢何足頼。",
            "晚年更似杜陵翁，右臂雖存耳先聵。",
            "人將蟻動作牛鬬，我覺風雷真一噫。",
            "聞塵掃盡根性空，不須更枕清流派。",
            "大朴初散失渾沌，六鑿相攘更勝敗。",
            "眼花亂墜酒生風，口業不停詩有債。",
            "君知五藴皆是賊，人生一病今先差。",
            "但恐此心終未了，不見不聞還是礙。",
            "今君疑我特佯聾，故作嘲詩窮嶮怪。",
            "須防額癢出三耳，莫放筆端風雨快。"
        ],
        "tags": [
            "抒情",
            "政治"
        ],
        "title": "次韵秦太虛見戲耳聾",
        "id": "f9497d80-8705-490e-a8c6-f8468c0fe8a1"
    },
    {
        "author": "蘇軾",
        "paragraphs": [
            "肩輿任所適，遇勝輒流連。",
            "焚香引幽步，酌茗開浄筵。",
            "微雨止還作，小窗幽更妍。",
            "盆山不見日，草木自蒼然。",
            "忽登最高塔，眼界窮大千。",
            "卞峰照城郭，震澤浮雲天。",
            "深沉既可喜，曠蕩亦所便。",
            "幽尋未云畢，墟落生晚煙。",
            "歸來記所歷，耿耿清不眠。",
            "道人亦未寢，孤燈同夜禪。"
        ],
        "tags": [
            "纪游",
            "端午节",
            "写景"
        ],
        "title": "端午遍遊諸寺得禪字",
        "id": "c4230e56-6e28-4e18-a99b-c3f40357cb1b"
    },
    {
        "author": "蘇軾",
        "paragraphs": [
            "中和堂後石楠樹，與君對牀聽夜雨。",
            "玉笙哀怨不逢人，但見香烟橫碧縷。",
            "謳吟思歸出無計，坐想蟋蟀空房語。",
            "明朝開鎖放觀潮，豪氣正與潮爭怒。",
            "銀山動地君不看，獨愛清香生雲霧。",
            "別來聚散如宿昔，城郭空存鶴飛去。",
            "我老人間萬事休，君亦洗心從佛祖。",
            "手香新寫法界觀，眼浄不覷登伽女。",
            "餘姚古縣亦何有，龍井白泉甘勝乳。",
            "千金買斷顧渚春，似與越人降日注。"
        ],
        "tags": [
            "钱塘江"
        ],
        "title": "送劉寺丞赴餘姚",
        "id": "111ca998-5381-4231-89ab-cf13c9db8eb1"
    },
    {
        "author": "蘇軾",
        "paragraphs": [
            "花光紅滿欄，草色綠無岸。",
            "不逢青眼人，長歌白石爛。"
        ],
        "title": "霅上訪道人不遇",
        "id": "fab5b9fe-2f48-40b2-a208-4019a96c7c0e"
    },
    {
        "author": "蘇軾",
        "paragraphs": [
            "汝陽真天人，絹帽著紅槿。",
            "纏頭三百萬，不買一微哂。",
            "共誇青山峰，曲盡花不隕。",
            "當時謫仙人，逸韵謝封畛。",
            "詩成天一笑，萬象解寒窘。",
            "驚開小桃杏，不待雷發軫。",
            "餘波尚涓滴，乞與居易稹。",
            "爾來誰復見，前輩風流盡。",
            "寂寞兩詩人，殘紅對櫻筍。",
            "饑腸得一醉，妙語傳不泯。",
            "君來恨不與，更復相牽引。",
            "我老心已灰，空煩扇餘燼。",
            "天游照六鑿，虛室掃充牣。",
            "懸知色竟空，那復嗜烏吻。",
            "蕭然一方丈，居士老龐藴。",
            "散花從滿裓，不答天女問。",
            "故人猶故目，怨句寫餘恨。",
            "疑我此心在，遮防費欄楯。",
            "應虞已斃蛇，折尾時一蠢。",
            "仄聞孟光賢，未學處仲忍。",
            "寄招應已足，左右侍雲鬒。",
            "何時花月夜，羊酒謝不敏。",
            "此生如幻耳，戲語君勿慍。",
            "應同亡是公，一對子虛听。"
        ],
        "title": "李公擇過高郵見施大夫與孫莘老賞花詩憶與僕去歲會於彭門折花饋筍故事作詩二十四韵見戲依韵奉答亦以戲公擇云",
        "id": "46608aa2-b31d-4de9-a954-069d048de241"
    },
    {
        "author": "蘇軾",
        "paragraphs": [
            "清虛堂裏王居士，閉眼觀心如止水。",
            "水中照見萬象空，敢問堂中誰隠几。",
            "吳興太守老且病，堆案滿前長渴睡。",
            "願君勿笑反自觀，夢幻去來殊未已。",
            "長疑安石恐不免，未信犀首終無事。",
            "勿將一念住清虛，居士與我蓋同耳。"
        ],
        "title": "王鞏清虛堂",
        "id": "1b248424-673c-4121-b447-22a41680075d"
    },
    {
        "author": "蘇軾",
        "paragraphs": [
            "吳興連月雨，釜甑生魚蛙。",
            "往問卞山龍，曷不安厥家。",
            "梯空上巉絕，俯視驚谽谺。",
            "神井湧雲蓋，陰崖垂蘚花。",
            "交流百道泉，赴谷走羣蛇。",
            "不知落何處，隠隠如繅車。",
            "我來叩石戶，飛鼠翻白鴉。",
            "寄語洞中龍，睡味豈不嘉。",
            "雨師少弭節，雷師亦停撾。",
            "積水得反壑，稻苗出泥沙。",
            "農夫免菜色，龍亦飽豚豭。",
            "看君擁黄紬，高卧放晚衙。"
        ],
        "title": "和孫同年卞山龍洞禱晴",
        "id": "5415e471-6060-413e-a227-766e9633fa95"
    },
    {
        "author": "蘇軾",
        "paragraphs": [
            "愛酒陶元亮，能詩張志和。",
            "青山來水檻，白雨滿漁簑。",
            "淚垢添丁面，貧低舉案蛾。",
            "不知何所樂，竟夕獨酣歌。"
        ],
        "title": "乘舟過賈收水閣收不在見其子三首  其一",
        "id": "4a0ade6a-6b37-4291-8d35-a317278f2ba4"
    },
    {
        "author": "蘇軾",
        "paragraphs": [
            "嫋嫋風蒲亂，猗猗水荇長。",
            "小舟浮鴨綠，大杓瀉鵝黄。",
            "得意詩酒社，終身魚稻鄉。",
            "樂哉無一事，何處不清凉。"
        ],
        "title": "乘舟過賈收水閣收不在見其子三首  其二",
        "id": "e22886c8-2afa-4fc9-a62b-4969fb2b0738"
    },
    {
        "author": "蘇軾",
        "paragraphs": [
            "曳杖青苔岸，繫船枯柳根。",
            "德公方上冢，季路獨留言。",
            "已占蒲魚港，更開松菊園。",
            "從茲來往數，兒女自譍門。"
        ],
        "title": "乘舟過賈收水閣收不在見其子三首  其三",
        "id": "83358fbd-d3e8-49dd-8c8e-d6a94b31529c"
    },
    {
        "author": "蘇軾",
        "paragraphs": [
            "感慨清哀似變風，老於詩句耳偏聰。",
            "迂疏自笑成何事，冷淡誰能用許功。",
            "不怕飛蚊如立豹，肯隨白鳥過垂虹。",
            "吟哦相對忘三伏，擬泛冰溪入雪宮。"
        ],
        "title": "次韵孫秘丞見贈",
        "id": "b9e2d492-ad05-4f0c-b767-9a0a1405da08"
    },
    {
        "author": "蘇軾",
        "paragraphs": [
            "清溪到山盡，飛路盤空小。",
            "紅亭與白塔，隠見喬木杪。",
            "中休得小庵，孤絕寄雲表。",
            "洞庭在北戶，雲水天渺渺。",
            "庵僧俗緣盡，浄業洗未了。",
            "十年畫鵲竹，益以詩自繞。",
            "高堂儼像設，禪室各深窈。",
            "奔泉何處來，華屋過溪沼。",
            "何山隔幽谷，去路清且悄。",
            "長松度翠蔓，絕壁挂啼鳥。",
            "我友自杭來，尚歎所歷少。",
            "歸途風雨作，一洗紅日燎。",
            "俄驚萬竅號，黑霧卷蓬蓼。",
            "舟人紛變色，坐羨輕鷗矯。",
            "我獨喚酒杯，醉死勝流殍。",
            "書生例强狠，造物空煩擾。",
            "更將掀舞勢，把燭畫風篠。",
            "美人爲破顔，正似腰支嫋。",
            "明朝更陳迹，清景墮空杳。",
            "作詩記餘歡，萬古一昏曉。"
        ],
        "tags": [
            "洞庭湖"
        ],
        "title": "與客遊道場何山得鳥字",
        "id": "0135515f-202f-450f-a96c-5d1b08bc6ac5"
    },
    {
        "author": "蘇軾",
        "paragraphs": [
            "來往三吳一夢間，故人半作冢纍然。",
            "獨依舊社傳真法，要與遺民度厄年。",
            "趙叟近聞還印綬，竺翁先已反林泉。",
            "何時策杖相隨去，任性逍遥不學禪。"
        ],
        "title": "僕去杭五年吳中仍歲大饑疫故人往往逝去聞湖上僧舍不復往日繁麗獨浄慈本長老學者益盛作詩寄之",
        "id": "c8336c6e-06db-47f4-945e-d11b4f166bce"
    },
    {
        "author": "蘇軾",
        "paragraphs": [
            "先王舊德在民心，著令稱忠上意深。",
            "墮淚行看會祠下，挂名爭欲刻碑陰。",
            "淒涼破屋塵凝坐，憔悴雲孫雪滿簪。",
            "未信諸豪容郭解，却從他縣施千金。"
        ],
        "title": "送表忠觀錢道士歸杭",
        "id": "c027278c-d40d-41bc-a422-f2bb4fa82147"
    },
    {
        "author": "蘇軾",
        "paragraphs": [
            "三旬已過黄梅雨，萬里初來舶趠風。",
            "幾處縈回度山曲，一時清駛滿江東。",
            "驚飄䔩䔩先秋葉，喚醒昏昏嗜睡翁。",
            "欲作蘭臺快哉賦，却嫌分別問雌雄。"
        ],
        "title": "舶趠風",
        "id": "81e1c6b6-36b7-41fa-be61-775ae50975c6"
    },
    {
        "author": "蘇軾",
        "paragraphs": [
            "溪邊石蟹小於錢，喜見輪囷赤玉盤。",
            "半殻含黄宜點酒，兩螯斫雪勸加餐。",
            "蠻珍海錯聞名久，怪雨腥風入坐寒。",
            "堪笑吳興饞太守，一詩換得兩尖團。"
        ],
        "title": "丁公默送蝤蛑",
        "id": "fd2d2be6-6456-4e91-b658-1bfa01352145"
    },
    {
        "author": "蘇軾",
        "paragraphs": [
            "使君閑如雲，欲出誰肯伴。",
            "清風獨無事，一嘯亦可喚。",
            "來從白蘋洲，吹我明月觀。",
            "門前遠行客，青衫流白汗。",
            "問子何匆匆，王事不可緩。",
            "故人錢與李，清廟兩圭瓚。",
            "蔚爲萬乘器，尚記溝中斷。",
            "子亦東南珍，價重不可算。",
            "別情何以慰，酒盡對空案。",
            "惟持一榻凉，勸子巾少岸。",
            "北風那復有，塵土飛灰炭。",
            "欲寄二大夫，發發不可絆。"
        ],
        "title": "送孫著作赴考城兼寄錢醇老李邦直二君於孫處有書見及",
        "id": "cf32658e-7617-4c9a-939f-156032ffb70f"
    },
    {
        "author": "蘇軾",
        "paragraphs": [
            "城中樓閣似魚鱗，不見清風起白蘋。",
            "試選苕溪最深處，仍呼我輩不羈人。",
            "窺船野鶴何曾下，見燭飛蟲空自馴。",
            "遶郭荷花一千頃，誰知六月下塘春。"
        ],
        "title": "泛舟城南會者五人分韵賦詩得人皆苦炎字四首  其一",
        "id": "0d0ec84d-ca91-4e6a-94bb-6741e4550113"
    },
    {
        "author": "蘇軾",
        "paragraphs": [
            "苦熱誠知處處皆，何當危坐學心齋。",
            "海螯要共詩人把，溪月行遭霧雨霾。",
            "鄉國飄零斷書信，弟兄流落隔江淮。",
            "便應築室苕溪上，荷葉遮門水浸階。"
        ],
        "title": "泛舟城南會者五人分韵賦詩得人皆苦炎字四首  其二",
        "id": "1c6c7879-ed78-4201-a858-7355030e8cd3"
    },
    {
        "author": "蘇軾",
        "paragraphs": [
            "紫蟹鱸魚賤如土，得錢相付何曾數。",
            "碧筩時作象鼻彎，白酒微带荷心苦。",
            "運肘風生看斫鱠，隨刀雪落驚飛縷。",
            "不將醉語作新詩，飽食應慚腹如鼓。"
        ],
        "title": "泛舟城南會者五人分韵賦詩得人皆苦炎字四首  其三",
        "id": "a81b3c90-4b93-4f3f-af0f-88770603d775"
    },
    {
        "author": "蘇軾",
        "paragraphs": [
            "橋上游人夜未厭，共依水檻立風簷。",
            "樓中煮酒初嘗芡，月夜新粧半出簾。",
            "南郭清游繼顔謝，北窗歸卧等羲炎。",
            "人間寒熱無窮事，自笑疏頑不受痁。"
        ],
        "title": "泛舟城南會者五人分韵賦詩得人皆苦炎字四首  其四",
        "id": "5b664730-fab2-40f1-98e5-92a8536542b1"
    },
    {
        "author": "蘇軾",
        "paragraphs": [
            "吳興六月水泉溫，千頃菰蒲聚鬬蚊。",
            "此井獨能深一丈，凜然如我亦如君。"
        ],
        "title": "與王郎夜飲井水",
        "id": "bb384d4f-a40e-4ea7-aaec-f7589b9e1157"
    },
    {
        "author": "蘇軾",
        "paragraphs": [
            "詩人固長貧，日午饑未動。",
            "偶然得一飽，萬象困嘲弄。",
            "尋花不論命，愛雪長忍凍。",
            "天公非不憐，聽飽即喧鬨。",
            "君爲三郡守，所至滿賓從。",
            "江湖常在眼，詩酒事豪縱。",
            "奉使今折磨，清比於陵仲。",
            "永懷茶山下，携妓修春貢。",
            "更憶檻泉亭，插花雲髻重。",
            "蕭然卧灊麓，愁聽春禽哢。",
            "忽見早梅花，不飲但孤諷。",
            "詩成獨寄我，字字愈頭痛。",
            "嗟君本侍臣，筆橐從上雍。",
            "脫靴吟芍藥，給札賦雲夢。",
            "何人慰流落，嘉蘤天爲種。",
            "杯傾笛中吟，帽拂果下鞚。",
            "感時念羈旅，此意吾儕共。",
            "故山今何有，桐花集幺鳳。",
            "君亦憶匡廬，歸掃藏書洞。",
            "何當種此花，各抱漢陰甕。"
        ],
        "tags": [
            "庐山"
        ],
        "title": "次韵李公擇梅花",
        "id": "155fbc3a-0242-46b1-b86b-025775f84cfb"
    },
    {
        "author": "蘇軾",
        "paragraphs": [
            "我昔嘗爲徑山客，至今詩筆餘山色。",
            "師住此山三十年，妙語應須得山骨。",
            "溪城六月水雲蒸，飛蚊猛捷如花鷹。",
            "羨師方丈冰雪冷，蘭膏不動長明燈。",
            "山中故人知我至，爭來問訊今何似。",
            "爲言百事不如人，兩眼猶能書細字。"
        ],
        "title": "送淵師歸徑山",
        "id": "1d610b6e-084e-457e-a339-352578c8ab1d"
    },
    {
        "author": "蘇軾",
        "paragraphs": [
            "俯仰東西閱數州，老於歧路豈伶優。",
            "初聞父老推謝令，旋見兒童迎細侯。",
            "政拙年年祈水旱，民勞處處避嘲謳。",
            "河吞巨野那容塞，盜入蒙山不易搜。",
            "仕道固應慚孔孟，扶顛未可責由求。",
            "漸謀田舍猶懷祿，未脫風濤且傍洲。",
            "惘惘可憐真喪狗，時時相觸是虛舟。",
            "朅來震澤都如夢，只有苕溪可倚樓。",
            "齋釀酸甜如蜜水，樂工零落似風鷗。",
            "遠思顔柳并諸謝，近憶張陳與老劉。",
            "風定軒窗飛豹脚，雨餘欄檻上蝸牛。",
            "舊游到處皆蒼蘚，同甲惟君尚黑頭。",
            "憶昔湖山共尋勝，相逢杯酒兩忘憂。",
            "醉看梅雪清香過，夜棹風船駭汗流。",
            "百首共成山上集，三人同作月中遊。",
            "海南未起垂天翼，澗底仍依徑寸庥。",
            "已許春風歸過我，預憂詩筆老難酬。",
            "此生歲月行飄忽，晚節功名亦謬悠。",
            "犀首正緣無事飲，馮驩應爲有魚留。",
            "從今更踏青州麴，薄酒知君笑督郵。"
        ],
        "title": "次韵周開祖長官見寄",
        "id": "d8c2fadc-18c2-42ba-85af-a5116678b1ec"
    },
    {
        "author": "蘇軾",
        "paragraphs": [
            "斯人所甚厭，投畀每不受。",
            "欲其少須臾，奪去惟恐後。",
            "云誰尸此職，無乃亦假守。",
            "賦才有巨細，無異斛與斗。",
            "胡不安其分，但聽物所誘。",
            "時來各飛動，意合無妍醜。",
            "坐令雞棲車，長載朱伯厚。",
            "平生無一旅，既死咤萬口。",
            "自聞與可亡，胸臆生堆阜。",
            "懸知臨絕意，要我一執手。",
            "相望五百里，安得自其牖。",
            "遺文付來哲，後事待諸友。",
            "伶俜嵇紹孤，老病孟光偶。",
            "世人賤目見，爭笑千金帚。",
            "君詩與楚詞，識者當有取。",
            "但知愛墨竹，此歎吾已久。",
            "故人多厚祿，能復哀君否。",
            "不見林與蘇，饑寒自奔走。"
        ],
        "title": "林子中以詩寄文與可及余與可既歿追和其韵",
        "id": "d6c49e3a-d39e-46e2-b563-8244470b36e4"
    },
    {
        "author": "蘇軾",
        "paragraphs": [
            "昨夜雨鳴渠，曉來風襲月。",
            "蕭然欲秋意，溪水清可啜。",
            "環城三十里，處處皆佳絕。",
            "蒲蓮浩如海，時見舟一葉。",
            "此間真避世，青蒻低白髮。",
            "相逢欲相問，已逐驚鷗沒。"
        ],
        "title": "與王郎昆仲及兒子邁遶城觀荷花登峴山亭晚入飛英寺分韵得月明星稀四首  其一",
        "id": "e73290e8-c235-4f3a-8a52-4a3c2d9e9938"
    },
    {
        "author": "蘇軾",
        "paragraphs": [
            "清風定何物，可愛不可名。",
            "所至如君子，草木有嘉聲。",
            "我行本無事，孤舟任斜橫。",
            "中流自偃仰，適與風相迎。",
            "舉杯屬浩渺，樂此兩無情。",
            "歸來兩溪間，雲水夜自明。"
        ],
        "title": "與王郎昆仲及兒子邁遶城觀荷花登峴山亭晚入飛英寺分韵得月明星稀四首  其二",
        "id": "49869d3d-3ba2-438f-abee-29cfdf04a4cc"
    },
    {
        "author": "蘇軾",
        "paragraphs": [
            "苕水如漢水，鱗鱗鴨頭青。",
            "吳興勝襄陽，萬瓦浮青冥。",
            "我非羊叔子，愧此峴山亭。",
            "悲傷意則同，歲月如流星。",
            "從我兩王子，高鴻插修翎。",
            "湛輩何足道，當以德自銘。"
        ],
        "title": "與王郎昆仲及兒子邁遶城觀荷花登峴山亭晚入飛英寺分韵得月明星稀四首  其三",
        "id": "46e3c262-90af-46f0-a998-1331bc39e35e"
    },
    {
        "author": "蘇軾",
        "paragraphs": [
            "吏民憐我懶，鬬訟日已稀。",
            "能爲無事飲，可作不夜歸。",
            "復尋飛英游，盡此一寸暉。",
            "撞鐘履聲集，顛倒雲山衣。",
            "我來無時節，杖屨自推扉。",
            "莫作使君看，外似中已非。"
        ],
        "title": "與王郎昆仲及兒子邁遶城觀荷花登峴山亭晚入飛英寺分韵得月明星稀四首  其四",
        "id": "35839c20-1438-4c70-a087-569d396482e8"
    },
    {
        "author": "蘇軾",
        "paragraphs": [
            "款段曾陪馬少游，而今人在鳳麟洲。",
            "黄公酒肆如重過，杳杳白蘋天盡頭。"
        ],
        "title": "次韵章子厚飛英留題",
        "id": "74e5d2e7-7f86-4127-a343-a2c51ead5dd1"
    },
    {
        "author": "蘇軾",
        "paragraphs": [
            "兩慰鬰相望，東西百步場。",
            "插旗蒲柳市，伐鼓水雲鄉。",
            "已作觀魚檻，仍開射鴨堂。",
            "全家依畫舫，極目亂紅妝。",
            "瀲瀲波頭細，疏疏雨脚長。",
            "我來閑濯足，溪漲欲浮牀。",
            "澤國山圍裏，孤城水影傍。",
            "欲知歸路處，葦外記風檣。"
        ],
        "title": "城南縣尉水亭得長字",
        "id": "3fcfb88c-93b4-42ca-af30-66af7bfe4092"
    },
    {
        "author": "蘇軾",
        "paragraphs": [
            "陂湖欲盡山爲界，始見寒泉落高派。",
            "道人未放泉出山，曲折虛堂瀉清快。",
            "使君年老尚兒戲，綠棹紅船舞澎湃。",
            "一笑翻杯水濺裙，餘歡濯足波生隘。",
            "長松攙天龍起立，蒼藤倒谷雲崩壞。",
            "仰穿蒙密得清曠，一覽震澤吁可怪。",
            "誰云四萬八千頃，渺渺東盡日所曬。",
            "歸途十里盡風荷，清唱一聲聞露薤。",
            "嗟予少小慕真隠，白髮青衫天所械。",
            "忽逢佳士與名山，何異枯楊便馬疥。",
            "君猶鸞鶴偶飄墮，六翮如雲豈長鎩。",
            "不將新句紀茲游，恐負山中清浄債。"
        ],
        "title": "與胡祠部游法華山",
        "id": "953f000c-acb7-4352-87eb-3bcce93e18bf"
    },
    {
        "author": "蘇軾",
        "paragraphs": [
            "具區吞滅三州界，浩浩湯湯納千派。",
            "從來不著萬斛船，一葉漁舟恣奔快。",
            "仙壇古洞不可到，空聽餘瀾鳴湃湃。",
            "今朝偶上法華嶺，縱觀始覺人寰隘。",
            "山頭卧碣弔孤冢，下有至人僵不壞。",
            "空餘白棘網秋蟲，無復青蓮出幽怪。",
            "我來徙倚長松下，欲掘茯苓親洗曬。",
            "聞道山中富奇藥，往往靈芝雜葵薤。",
            "詩人空腹待黄精，生事只看長柄械。",
            "今年大熟期一飽，食葉微蟲直癬疥。",
            "白花半落紫穟香，攘臂欲助磨鎌鎩。",
            "安得山泉變春酒，與子一洗尋常債。"
        ],
        "title": "又次前韵贈賈耘老",
        "id": "433eac44-16c7-41ab-93b6-cf92fc8ef3b9"
    },
    {
        "author": "蘇軾",
        "paragraphs": [
            "見公奔走謂公勞，聞公隠退云公高。",
            "公心底處有高下，夢幻去來隨所遭。",
            "不知高齋竟何義，此名之設緣吾曹。",
            "公年四十已得道，俗緣未盡餘伊臯。",
            "功名富貴皆逆旅，黄金知繫何人袍。",
            "超然已了一大事，挂冠而去真秋毫。",
            "坐看猿猱落罝罔，兩手未肯置所操。",
            "乃知賢達與愚陋，豈直相去九牛毛。",
            "長松百尺不自覺，企而羨者蓬與蒿。",
            "我欲贏糧往問道，未應舉臂辭盧敖。"
        ],
        "title": "趙閱道高齋",
        "id": "f84ebe03-3713-4c83-81f5-362e04a74c4b"
    },
    {
        "author": "蘇軾",
        "paragraphs": [
            "吳興有君子，淡如朱絲琴。",
            "一唱三太息，至今有遺音。",
            "嗟余與夫子，相避如辰參。",
            "猶喜見諸郎，窈然清且深。",
            "異時多良士，末路喪初心。",
            "我生不有命，其肯枉尺尋。"
        ],
        "title": "送俞節推",
        "id": "f6b1c0bd-be95-4e4a-bb57-93c958c3b948"
    },
    {
        "author": "蘇軾",
        "paragraphs": [
            "十年身不到朝廷，欲伴騷人賦落英。",
            "但得低頭拜東野，不辭中路候淵明。",
            "艤舟苕霅人安在，卜築江淮計已成。",
            "千里論交一言足，與君蓋亦不須傾。"
        ],
        "title": "次韵答孫侔",
        "id": "7071a868-be11-4619-b994-7a3221fa3230"
    },
    {
        "author": "蘇軾",
        "paragraphs": [
            "凜然高節照時人，不信微官解浼君。",
            "蔣濟謂能來阮籍，薛宣真欲吏朱雲。",
            "好詩衝口誰能擇，俗子疑人未遣聞。",
            "乞取千篇看俊逸，不將輕比鮑參軍。"
        ],
        "title": "重寄",
        "id": "a4649ec6-1d41-46f8-ad5e-64b319fc3112"
    },
    {
        "author": "蘇軾",
        "paragraphs": [
            "青派連淮上，黄樓冠海隅。",
            "此詩尤偉麗，夫子計魁梧。",
            "世俗輕瑚璉，巾箱襲武夫。",
            "坐令乘傳遽，奔走爲儲須。",
            "邂逅我已失，登臨誰與俱。",
            "貧貪倉氏粟，身聽冶家橅。",
            "會合難前定，歸休試後圖。",
            "腴田未可買，窮鬼却須呼。",
            "二水何年到，雙洪不受艫。",
            "至今清夜夢，飛轡策天吳。"
        ],
        "title": "次韵和劉貢父登黄樓見寄並寄子由二首  其一",
        "id": "77202684-7394-4778-a05a-f226cca6265f"
    },
    {
        "author": "蘇軾",
        "paragraphs": [
            "與子皆去國，十年天一隅。",
            "數奇逢惡歲，計拙集枯梧。",
            "好士餘劉表，窮交憶灌夫。",
            "不矜持漢節，猶喜攬桓須。",
            "清句金絲合，高樓雪月俱。",
            "吟哦出新意，指畫想前橅。",
            "自寫千言賦，新裁六幅圖。",
            "傳看一座聳，勸著尺書呼。",
            "莫使騷人怨，東游不到吳。"
        ],
        "title": "次韵和劉貢父登黄樓見寄並寄子由二首  其二",
        "id": "55f8e6d4-6456-465e-b9c4-6040463b5835"
    },
    {
        "author": "蘇軾",
        "paragraphs": [
            "曉色兼秋色，蟬聲雜鳥聲。",
            "壯懷銷鑠盡，回首尚心驚。"
        ],
        "title": "吳江岸",
        "id": "e24f4662-127c-4b08-b8dc-4513ffdadf3d"
    },
    {
        "author": "蘇軾",
        "paragraphs": [
            "聖主如天萬物春，小臣愚暗自亡身。",
            "百年未滿先償債，十口無歸更累人。",
            "是處青山可埋骨，他時夜雨獨傷神。",
            "與君世世爲兄弟，又結來生未了因。"
        ],
        "title": "予以事繫御史臺獄獄吏稍見侵自度不能堪死獄中不得一別子由故作二詩授獄卒梁成以遺子由二首  其一",
        "id": "dcf448a8-9488-4ea8-9a79-a7d16efa61b4"
    },
    {
        "author": "蘇軾",
        "paragraphs": [
            "柏臺霜氣夜淒淒，風動琅璫月向低。",
            "夢繞雲山心似鹿，魂驚湯火命如雞。",
            "眼中犀角真吾子，身後牛衣愧老妻。",
            "百歲神游定何處，桐鄉知葬浙江西。"
        ],
        "title": "予以事繫御史臺獄獄吏稍見侵自度不能堪死獄中不得一別子由故作二詩授獄卒梁成以遺子由二首  其二",
        "id": "e5636f9b-7828-4524-b58b-bd6979f3b6c5"
    },
    {
        "author": "蘇軾",
        "paragraphs": [
            "庭柏陰陰晝掩門，烏知有赦鬧黄昏。",
            "漢宮自種三生福，楚客還招九死魂。",
            "縱有鋤犁及田畝，已無面目見丘園。",
            "只應聖主如堯舜，猶許先生作正言。"
        ],
        "title": "己未十月十五日獄中恭聞太皇太后不豫有赦作詩",
        "id": "c410e00d-50a3-4173-8a0d-fd35d48e2e40"
    },
    {
        "author": "蘇軾",
        "paragraphs": [
            "巍然開濟兩朝勳，信矣才難十亂臣。",
            "原廟固應祠百世，先王何止活千人。",
            "和熹未聖猶貪位，明德雖賢不及民。",
            "月落風悲天雨泣，誰將椽筆寫光塵。"
        ],
        "title": "十月二十日恭聞太皇太后升遐以軾罪人不許成服欲哭則不敢欲泣則不可故作挽詞二章  其一",
        "id": "17e9f7ef-a0c0-4992-a228-7fc31facc581"
    },
    {
        "author": "蘇軾",
        "paragraphs": [
            "未報山陵國士知，遶林松柏已猗猗。",
            "一聲慟哭猶無所，萬死酬恩更有時。",
            "夢裏天衢隘雲仗，人間雨淚變彤帷。",
            "關雎卷耳平生事，白首纍臣正坐詩。"
        ],
        "title": "十月二十日恭聞太皇太后升遐以軾罪人不許成服欲哭則不敢欲泣則不可故作挽詞二章  其二",
        "id": "152fdd78-fb4e-4927-9c16-753846916628"
    },
    {
        "author": "蘇軾",
        "paragraphs": [
            "我行汴堤上，厭見榆陰綠。",
            "千株不盈畝，斬伐同一束。",
            "及居幽囚中，亦復見此木。",
            "蠹皮溜秋雨，病葉埋牆曲。",
            "誰言霜雪苦，生意殊未足。",
            "坐待春風至，飛英覆空屋。"
        ],
        "title": "御史臺榆槐竹柏四首 榆",
        "id": "10933c79-aef0-434e-99b7-0eda4509b0fd"
    },
    {
        "author": "蘇軾",
        "paragraphs": [
            "憶我初來時，草木向衰歇。",
            "高槐雖驚秋，晚蟬猶抱葉。",
            "淹留未云幾，離離見疏莢。",
            "棲鴉寒不去，哀叫饑啄雪。",
            "破巢带空枝，疏影挂殘月。",
            "豈無兩翅羽，伴我此愁絕。"
        ],
        "title": "御史臺榆槐竹柏四首 槐",
        "id": "fe20ca4b-b076-4c07-b34b-60567e489b62"
    },
    {
        "author": "蘇軾",
        "paragraphs": [
            "今日南風來，吹亂庭前竹。",
            "低昂中音會，甲刃紛相觸。",
            "蕭然風雪意，可折不可辱。",
            "風霽竹已回，猗猗散青玉。",
            "故山今何有，秋雨荒籬菊。",
            "此君知健否，歸掃南軒綠。"
        ],
        "title": "御史臺榆槐竹柏四首 竹",
        "id": "12376286-0b8b-404f-82d2-ae752a66d180"
    },
    {
        "author": "蘇軾",
        "paragraphs": [
            "故園多珍木，翠柏如蒲葦。",
            "幽囚無與樂，百日看不已。",
            "時來拾流膠，未忍踐落子。",
            "當年誰所種，少長與我齒。",
            "仰視蒼蒼幹，所閱固多矣。",
            "應見李將軍，膽落溫御史。"
        ],
        "title": "御史臺榆槐竹柏四首 柏",
        "id": "0ffcd722-4a46-4720-ae5e-4bf89a320df3"
    },
    {
        "author": "蘇軾",
        "paragraphs": [
            "百日歸期恰及春，餘年樂事最關身。",
            "出門便旋風吹面，走馬聯翩鵲啅人。",
            "却對酒杯渾是夢，試拈詩筆已如神。",
            "此災何必深追咎，竊祿從來豈有因。"
        ],
        "title": "十二月二十八日蒙恩責授檢校水部員外郎黄州團練副使復用前韵二首  其一",
        "id": "b126ec27-0405-44ef-bd4b-6346b59935d9"
    },
    {
        "author": "蘇軾",
        "paragraphs": [
            "平生文字爲吾累，此去聲名不厭低。",
            "塞上縱歸他日馬，城東不鬬少年雞。",
            "休官彭澤貧無酒，隠几維摩病有妻。",
            "堪笑睢陽老從事，爲余投檄向江西。"
        ],
        "title": "十二月二十八日蒙恩責授檢校水部員外郎黄州團練副使復用前韵二首  其二",
        "id": "1d5b0fdd-5e26-48da-afd9-2a58022d01b5"
    },
    {
        "author": "蘇軾",
        "paragraphs": [
            "白酒無聲滑瀉油，醉行堤上散吾愁。",
            "春風料峭羊角轉，河水渺綿瓜蔓流。",
            "君已思歸夢巴峽，我能未到說黄州。",
            "此身聚散何窮已，未忍悲歌學楚囚。"
        ],
        "title": "陳州與文郎逸民飲別携手河堤上作此詩",
        "id": "436f83e4-e412-4c61-80d3-c83e2f70dc2d"
    },
    {
        "author": "蘇軾",
        "paragraphs": [
            "夫子自逐客，尚能哀楚囚。",
            "奔馳二百里，徑來寬我憂。",
            "相逢知有得，道眼清不流。",
            "別來未一年，落盡驕氣浮。",
            "嗟我晚聞道，款啟如孫休。",
            "至言難久服，放心不自收。",
            "悟彼善知識，妙藥應所投。",
            "納之憂患場，磨以百日愁。",
            "冥頑雖難化，鎸發亦已周。",
            "平時種種心，次第去莫留。",
            "但餘無所還，永與夫子遊。",
            "此別何足道，大江東西州。",
            "畏蛇不下榻，睡足吾無求。",
            "便爲齊安民，何必歸故丘。"
        ],
        "title": "子由自南都來陳三日而別",
        "id": "10f55ff8-daf6-4458-b4cf-89c600ec635b"
    },
    {
        "author": "蘇軾",
        "paragraphs": [
            "蘭菊有生意，微陽回寸根。",
            "方憂集暮雪，復喜迎朝暾。",
            "憶我故居室，浮光動南軒。",
            "松竹半傾瀉，未數葵與萱。",
            "三徑瑶草合，一瓶井花溫。",
            "至今行吟處，尚餘履舄痕。",
            "一朝出從仕，永愧李仲元。",
            "晚歲益可羞，犯雪方南奔。",
            "山城買廢圃，槁葉手自掀。",
            "長使齊安人，指說故侯園。"
        ],
        "title": "正月十八日蔡州道上遇雪次子由韵二首  其一",
        "id": "c92e4d1a-56ea-4730-b4db-01efb01050fe"
    },
    {
        "author": "蘇軾",
        "paragraphs": [
            "鉛膏染髭鬚，旋露霜雪根。",
            "不如閉目坐，丹府夜自暾。",
            "誰知憂患中，方寸寓羲軒。",
            "大雪從壓屋，我非兒女萱。",
            "平生學踵息，坐覺兩𩍐溫。",
            "下馬作雪詩，滿地鞭箠痕。",
            "佇立望原野，悲歌爲黎元。",
            "道逢射獵子，遥指狐兔奔。",
            "蹤跡尚可原，窟穴何足掀。",
            "寄謝李丞相，吾將反丘園。"
        ],
        "title": "正月十八日蔡州道上遇雪次子由韵二首  其二",
        "id": "1a85bdf6-d570-4494-a350-51dead70eaee"
    },
    {
        "author": "蘇軾",
        "paragraphs": [
            "昔年嘗羨任夫子，卜居新息臨淮水。",
            "怪君便爾忘故鄉，稻熟魚肥信清美。",
            "竹陂雁起天爲黑，桐柏烟橫山半紫。",
            "知君坐受兒女困，悔不先歸弄清泚。",
            "塵埃我亦失收身，此行蹭蹬尤可鄙。",
            "寄食方將依白足，附書未免煩黄耳。",
            "往雖不及來有年，詔恩倘許歸田里。",
            "却下關山入蔡州，爲買烏犍三百尾。"
        ],
        "title": "過新息留示鄉人任師中",
        "id": "7919921c-e959-4102-b038-17323fb927c0"
    },
    {
        "author": "蘇軾",
        "paragraphs": [
            "朝離新息縣，初亂一水碧。",
            "暮宿淮南村，已度千山赤。",
            "麏鼯號古戍，霧雨暗破驛。",
            "回頭梁楚郊，永與中原隔。",
            "黄州在何許，想像雲夢澤。",
            "吾生如寄耳，初不擇所適。",
            "但有魚與稻，生理已自畢。",
            "獨喜小兒子，少小事安佚。",
            "相從艱難中，肝肺如鐵石。",
            "便應與晤語，何止寄衰疾。"
        ],
        "title": "過淮",
        "id": "a1d1711d-ec74-4fa6-975b-e8445edfc67e"
    },
    {
        "author": "蘇軾",
        "paragraphs": [
            "黁公昔未化，來往淮山曲。",
            "壽逾兩甲子，氣壓諸尊宿。",
            "但嗟濁惡世，不受龍象蹴。",
            "我來不及見，悵望空遺躅。",
            "霜顱隠白毫，鎖骨埋青玉。",
            "皆云似達摩，隻履還西竺。",
            "壁間餘清詩，字勢頗拔俗。",
            "爲吟五字偈，一洗凡眼肉。"
        ],
        "title": "書黁公詩後",
        "id": "ddacff39-fa0e-48af-b7bb-6ba1aaf0ef4a"
    },
    {
        "author": "蘇軾",
        "paragraphs": [
            "十載遊名山，自製山中衣。",
            "願言畢婚嫁，携手老翠微。",
            "不悟俗緣在，失身蹈危機。",
            "刑名非夙學，陷穽損積威。",
            "遂恐生死隔，永與雲山違。",
            "今日復何日，芒鞋自輕飛。",
            "稽首兩足尊，舉頭雙涕揮。",
            "靈山會未散，八部猶光輝。",
            "願從二聖往，一洗千劫非。",
            "徘徊竹溪月，空翠摇烟霏。",
            "鐘聲自送客，出谷猶依依。",
            "回首吾家山，歲晚將焉歸。"
        ],
        "title": "游浄居寺",
        "id": "3b462396-247f-408d-8883-61dd8e5f13b2"
    },
    {
        "author": "蘇軾",
        "paragraphs": [
            "春來幽谷水潺潺，的皪梅花草棘間。",
            "一夜東風吹石裂，半隨飛雪度關山。"
        ],
        "title": "梅花二首  其一",
        "id": "f1f49686-0c62-4b71-9efc-7b0f310f6bcf"
    },
    {
        "author": "蘇軾",
        "paragraphs": [
            "何人把酒慰深幽，開自無聊落更愁。",
            "幸有清溪三百曲，不辭相送到黄州。"
        ],
        "title": "梅花二首  其二",
        "id": "a33e4891-005e-4026-9475-4198313424dd"
    },
    {
        "author": "蘇軾",
        "paragraphs": [
            "十年栽種百年規，好德無人助我儀。",
            "縣令若同倉庾氏，亭松應長子孫枝。",
            "天公不救斧斤厄，野火解憐冰雪姿。",
            "爲問幾株能合抱，殷勤記取角弓詩。"
        ],
        "title": "萬松亭",
        "id": "e2121093-8b21-4886-956a-23ff64914622"
    },
    {
        "author": "蘇軾",
        "paragraphs": [
            "我昔少年日，種松滿東岡。",
            "初移一寸根，瑣細如插秧。",
            "二年黄茅下，一一攢麥芒。",
            "三年出蓬艾，滿山散牛羊。",
            "不見十餘年，想作龍蛇長。",
            "夜風波浪碎，朝露珠璣香。",
            "我欲食其膏，已伐百本桑。",
            "人事多乖迕，神藥竟渺茫。",
            "朅來齊安野，夾路鬚髯蒼。",
            "會開龜蛇窟，不惜斤斧瘡。",
            "縱未得茯苓，且當拾流肪。",
            "釜盎百出入，皎然散飛霜。",
            "槁死三彭仇，澡換五穀腸。",
            "青骨凝綠髓，丹田發幽光。",
            "白髮何足道，要使雙瞳方。",
            "却後五百年，騎鶴還故鄉。"
        ],
        "title": "戲作種松",
        "id": "0a9051fc-70b5-4a9b-8158-0bcabcad41cc"
    },
    {
        "author": "蘇軾",
        "paragraphs": [
            "熟視空堂竟不言，故應知我未天全。",
            "肯來傳舍人皆說，能致先生子亦賢。",
            "脫屣不妨眠糞屋，流澌爭看浴冰川。",
            "士廉豈識桃椎妙，妄意稱量未必然。"
        ],
        "title": "張先生",
        "id": "2b1fe520-399c-4719-91c7-491e9cde40d8"
    },
    {
        "author": "蘇軾",
        "paragraphs": [
            "何年顧陸丹青手，畫作朱陳嫁娶圖。",
            "聞道一村惟兩姓，不將門戶買崔盧。"
        ],
        "title": "陳季常所蓄朱陳村嫁娶圖二首  其一",
        "id": "0d8a8c3f-6737-4894-8031-c3f84ace0829"
    },
    {
        "author": "蘇軾",
        "paragraphs": [
            "我是朱陳舊使君，勸農曾入杏花村。",
            "而今風物那堪畫，縣吏催租夜打門。"
        ],
        "title": "陳季常所蓄朱陳村嫁娶圖二首  其二",
        "id": "615382dd-af64-4195-9cd3-32bc1a5d3744"
    },
    {
        "author": "蘇軾",
        "paragraphs": [
            "佛燈漸暗饑鼠出，山雨忽來修竹鳴。",
            "知是何人舊詩句，已應知我此時情。"
        ],
        "title": "少年時嘗過一村院見壁上有詩云夜凉疑有雨院靜似無僧不知何人詩也宿黄州禪智寺寺僧皆不在夜半雨作偶記此詩故作一絕",
        "id": "9e38983b-ccaa-46da-8225-c955aeb66a63"
    },
    {
        "author": "蘇軾",
        "paragraphs": [
            "自笑平生爲口忙，老來事業轉荒唐。",
            "長江繞郭知魚美，好竹連山覺筍香。",
            "逐客不妨員外置，詩人例作水曹郎。",
            "只慚無補絲毫事，尚費官家壓酒囊。"
        ],
        "tags": [
            "长江",
            "乐观",
            "抒情",
            "地方",
            "心情"
        ],
        "title": "初到黄州",
        "id": "d66f8218-b0d1-4706-8537-6bb51d3462fc"
    },
    {
        "author": "蘇軾",
        "paragraphs": [
            "幽人無事不出門，偶逐東風轉良夜。",
            "參差玉宇飛木末，繚繞香烟來月下。",
            "江雲有態清自媚，竹露無聲浩如瀉。",
            "已驚弱柳萬絲垂，尚有殘梅一枝亞。",
            "清詩獨吟還自和，白酒已盡誰能借。",
            "不惜青春忽忽過，但恐歡意年年謝。",
            "自知醉耳愛松風，會揀霜林結茅舍。",
            "浮浮大甑長炊玉，溜溜小槽如壓蔗。",
            "飲中真味老更濃，醉裏狂言醒可怕。",
            "閉門謝客對妻子，倒冠落佩從嘲駡。"
        ],
        "title": "定惠院寓居月夜偶出",
        "id": "3cf3e8d4-c8c3-4dcf-9999-7cc1ed67d18f"
    },
    {
        "author": "蘇軾",
        "paragraphs": [
            "去年花落在徐州，對月酣歌美清夜。",
            "今年黄州見花發，小院閉門風露下。",
            "萬事如花不可期，餘年似酒那禁瀉。",
            "憶昔扁舟泝巴峽，落帆樊口高桅亞。",
            "長江衮衮空自流，白髮紛紛寧少借。",
            "竟無五畝繼沮溺，空有千篇淩鮑謝。",
            "至今歸計負雲山，未免孤衾眠客舍。",
            "少年辛苦真食蓼，老境安閑如啖蔗。",
            "饑寒未至且安居，憂患已空猶夢怕。",
            "穿花踏月飲村酒，免使醉歸官長駡。"
        ],
        "tags": [
            "长江"
        ],
        "title": "次韵前篇",
        "id": "e1e9038b-b8e9-4e64-8d95-86a522b62258"
    },
    {
        "author": "蘇軾",
        "paragraphs": [
            "老來百事懶，身垢猶念浴。",
            "衰髮不到耳，尚煩月一沐。",
            "山城足薪炭，烟霧蒙湯谷。",
            "塵垢能幾何，翛然脫羈梏。",
            "披衣坐小閣，散髮臨修竹。",
            "心困萬緣空，身安一牀足。",
            "豈惟忘浄穢，兼以洗榮辱。",
            "默歸毋多談，此理觀要熟。"
        ],
        "title": "安國寺浴",
        "id": "a1c6f16d-5327-4e84-9436-463d175e01f7"
    },
    {
        "author": "蘇軾",
        "paragraphs": [
            "卧聞百舌呼春風，起尋花柳村村同。",
            "城南古寺修竹合，小房曲檻敧深紅。",
            "看花歎老憶年少，對酒思家愁老翁。",
            "病眼不羞雲母亂，鬢絲强理茶烟中。",
            "遥知二月王城外，玉仙洪福花如海。",
            "薄羅勻霧蓋新粧，快馬爭風鳴雜佩。",
            "玉川先生真可憐，一生耽酒終無錢。",
            "病過春風九十日，獨抱添丁看花發。"
        ],
        "title": "安國寺尋春",
        "id": "cb0d6978-b7c4-4d12-bbf1-35033c8b813c"
    },
    {
        "author": "蘇軾",
        "paragraphs": [
            "江城地瘴蕃草木，只有名花苦幽獨。",
            "嫣然一笑竹籬間，桃李漫山總粗俗。",
            "也知造物有深意，故遣佳人在空谷。",
            "自然富貴出天姿，不待金盤薦華屋。",
            "朱唇得酒暈生臉，翠袖卷紗紅映肉。",
            "林深霧暗曉光遲，日暖風輕春睡足。",
            "雨中有淚亦悽愴，月下無人更清淑。",
            "先生食飽無一事，散步逍遥自捫腹。",
            "不問人家與僧舍，拄杖敲門看修竹。",
            "忽逢絕艷照衰朽，歎息無言揩病目。",
            "陋邦何處得此花，無乃好事移西蜀。",
            "寸根千里不易致，銜子飛來定鴻鵠。",
            "天涯流落俱可念，爲飲一樽歌此曲。",
            "明朝酒醒還獨來，雪落紛紛那忍觸。"
        ],
        "title": "寓居定惠院之東雜花滿山有海棠一株土人不知貴也",
        "id": "d06b1eaa-d840-43d5-bd15-f0d3efe4ed63"
    },
    {
        "author": "蘇軾",
        "paragraphs": [
            "老來幾不辨西東，秋後霜林且强紅。",
            "眼暈見花真是病，耳虛聞蟻定非聰。",
            "酒醒不覺春强半，睡起常驚日過中。",
            "植杖偶逢爲黍客，披衣閑詠舞雩風。",
            "仰看落蕊收松粉，俯見新芽摘杞叢。",
            "楚雨還昏雲夢澤，吳潮不到武昌宮。",
            "廢興古郡詩無數，寂寞閑窗易粗通。",
            "解組歸來成二老，風流他日與君同。"
        ],
        "title": "次韵樂著作野步",
        "id": "38014c39-3d51-45c0-9911-a86b4855a4c4"
    },
    {
        "author": "蘇軾",
        "paragraphs": [
            "君家稻田冠西蜀，搗玉揚珠三萬斛。",
            "塞江流柹起書樓，碧瓦朱欄照山谷。",
            "傾家取樂不論命，散盡黄金如轉燭。",
            "惟餘舊書一百車，方舟載入荆江曲。",
            "江上青山亦何有，伍洲遥望劉郎藪。",
            "明朝寒食當過君，請殺耕牛壓私酒。",
            "與君飲酒細論文，酒酣訪古江之濆。",
            "仲謀公瑾不須弔，一酹波神英烈君。"
        ],
        "title": "王齊萬秀才寓居武昌縣劉郎洑正與伍洲相對伍子胥奔吳所從渡江也",
        "id": "e2de826b-95e7-49ca-8732-34d47f93625a"
    },
    {
        "author": "蘇軾",
        "paragraphs": [
            "卯酒困三杯，午餐便一肉。",
            "雨聲來不斷，睡味清且熟。",
            "昏昏覺還卧，展轉無由足。",
            "强起出門行，孤夢猶可續。",
            "泥深竹雞語，村暗鳩婦哭。",
            "明朝看此詩，睡語應難讀。"
        ],
        "title": "二月二十六日雨中熟睡至晚强起出門還作此詩意思殊昏昏也",
        "id": "b40376f1-cd35-451b-9241-93cf4c4aae07"
    },
    {
        "author": "蘇軾",
        "paragraphs": [
            "雨過浮萍合，蛙聲滿四鄰。",
            "海棠真一夢，梅子欲嘗新。",
            "拄杖閑挑菜，鞦韆不見人。",
            "殷勤木芍藥，獨自殿餘春。"
        ],
        "title": "雨晴後步至四望亭下魚池上遂自乾明寺前東岡上歸二首  其一",
        "id": "bfb1bf91-5748-40c6-84cd-1d292b84597d"
    },
    {
        "author": "蘇軾",
        "paragraphs": [
            "高亭廢已久，下有種魚塘。",
            "暮色千山入，春風百草香。",
            "市橋人寂寂，古寺竹蒼蒼。",
            "鸛鶴來何處，號鳴滿夕陽。"
        ],
        "title": "雨晴後步至四望亭下魚池上遂自乾明寺前東岡上歸二首  其二",
        "id": "fa486d70-0947-483d-80b4-e0a427683036"
    },
    {
        "author": "蘇軾",
        "paragraphs": [
            "霧雨不成點，映空疑有無。",
            "時於花上見，的皪走明珠。",
            "秀色洗紅粉，暗香生雪膚。",
            "黄昏更蕭瑟，頭重欲相扶。"
        ],
        "title": "雨中看牡丹三首  其一",
        "id": "b3aaca9c-c407-4cac-b15a-10612fe49f1e"
    },
    {
        "author": "蘇軾",
        "paragraphs": [
            "明日雨當止，晨光在松枝。",
            "清寒入花骨，肅肅初自持。",
            "午景發濃艷，一笑當及時。",
            "依然暮還斂，亦自惜幽姿。"
        ],
        "title": "雨中看牡丹三首  其二",
        "id": "ca548c3f-5795-4e8c-8595-6fb68278da44"
    },
    {
        "author": "蘇軾",
        "paragraphs": [
            "幽姿不可惜，後日東風起。",
            "酒醒何所見，金粉抱青子。",
            "千花與百草，共盡無妍鄙。",
            "未忍污泥沙，牛酥煎落蕊。"
        ],
        "title": "雨中看牡丹三首  其三",
        "id": "674540dc-2499-499c-9150-29fd5843d953"
    },
    {
        "author": "蘇軾",
        "paragraphs": [
            "少年多病怯杯觴，老去方知此味長。",
            "萬斛羈愁都似雪，一壺春酒若爲湯。"
        ],
        "title": "次韵樂著作送酒",
        "id": "0389813f-19fa-4bb0-a9b2-9a920fe8147c"
    },
    {
        "author": "蘇軾",
        "paragraphs": [
            "濁世紛紛肯下臨，夢尋飛步五雲深。",
            "無因上到通明殿，只許微聞玉珮音。"
        ],
        "title": "次韵樂著作天慶觀醮",
        "id": "f43ee458-185f-4d41-bd3f-659cf6cabc1a"
    },
    {
        "author": "蘇軾",
        "paragraphs": [
            "酴醾不爭春，寂寞開最晚。",
            "青蛟走玉骨，羽蓋蒙珠幰。",
            "不粧艷已絕，無風香自遠。",
            "凄凉吳宮闕，紅粉埋故苑。",
            "至今微月夜，笙簫來翠巘。",
            "餘妍入此花，千載尚清婉。",
            "怪君呼不歸，定爲花所挽。",
            "昨宵雷雨惡，花盡君應返。"
        ],
        "title": "杜沂游武昌以酴醾花菩薩泉見餉二首  其一",
        "id": "cc49bb7e-5c3d-4245-bed2-d5b1d697ed24"
    },
    {
        "author": "蘇軾",
        "paragraphs": [
            "君言西山頂，自古流白泉。",
            "上爲千牛乳，下有萬石鉛。",
            "不愧惠山味，但無陸子賢。",
            "願君揚其名，庶托文字傳。",
            "寒泉比吉士，清濁在其源。",
            "不食我心惻，於泉非所患。",
            "嗟我本何用，虛名空自纏。",
            "不見子柳子，餘愚污溪山。"
        ],
        "title": "杜沂游武昌以酴醾花菩薩泉見餉二首  其二",
        "id": "2ecf4919-f068-4ee8-bb2a-2de2127c57df"
    },
    {
        "author": "蘇軾",
        "paragraphs": [
            "使君向蘄州，更唱蘄州鬼。",
            "我不識使君，寧知使君死。",
            "人生作鬼會不免，使君已老知何晚。"
        ],
        "title": "五禽言五首  其一",
        "id": "6d28ba75-3a2a-4fed-9bf9-85216a74dd2b"
    },
    {
        "author": "蘇軾",
        "paragraphs": [
            "昨夜南山雨，西溪不可渡。",
            "溪邊布穀兒，勸我脫破袴。",
            "不辭袴溪水寒，水中照見催租瘢。"
        ],
        "title": "五禽言五首  其二",
        "id": "f6f9a5ab-9d08-4cbf-97eb-faa8b9dc45e1"
    },
    {
        "author": "蘇軾",
        "paragraphs": [
            "去年麥不熟，挾彈規我肉。",
            "今年麥上場，處處有殘粟。",
            "豐年無象何處尋，聽取林間快活吟。"
        ],
        "title": "五禽言五首  其三",
        "id": "16e10ccf-5677-4068-a618-d6a994927b45"
    },
    {
        "author": "蘇軾",
        "paragraphs": [
            "力作力作，蠶絲一百箔。",
            "壠上麥頭昂，林間桑子落。",
            "願儂一箔千兩絲，繅絲得蛹飼爾雛。"
        ],
        "title": "五禽言五首  其四",
        "id": "029f1682-4431-4b41-a714-45158501e037"
    },
    {
        "author": "蘇軾",
        "paragraphs": [
            "姑惡姑惡，姑不惡，妾命薄。",
            "君不見東海孝婦死作三年乾，不如廣漢龐姑去却還。"
        ],
        "title": "五禽言五首  其五",
        "id": "814445a7-a487-4823-b95a-dc3429bb1805"
    },
    {
        "author": "蘇軾",
        "paragraphs": [
            "空堂明月清且新，幽人睡息來初勻。",
            "了然非夢亦非覺，有人夜呼祁孔賓。",
            "披衣相從到何許，朱欄碧井開瓊戶。",
            "忽驚石上堆龍蛇，玉芝紫筍生無數。",
            "鏘然敲折青珊瑚，味如蜜藕和雞蘇。",
            "主人相顧一撫掌，滿堂坐客皆盧胡。",
            "亦知洞府嘲輕脫，終勝嵇康羨王烈。",
            "神山一合五百年，風吹石髓堅如鐵。"
        ],
        "title": "石芝",
        "id": "88a28386-c68b-46e6-b2e6-367d81c93b96"
    },
    {
        "author": "蘇軾",
        "paragraphs": [
            "連山蟠武昌，翠木蔚樊口。",
            "我來已百日，欲濟空搔首。",
            "坐看鷗鳥沒，夢逐麇麚走。",
            "今朝橫江來，一葦寄衰朽。",
            "高談破巨浪，飛屨輕重阜。",
            "去人曾幾何，絕壁寒溪吼。",
            "風泉兩部樂，松竹三益友。",
            "徐行欣有得，芝朮在蓬莠。",
            "西上九曲亭，衆山皆培塿。",
            "却看江北路，雲水渺何有。",
            "離離見吳宮，莽莽真楚藪。",
            "空傳孫郎石，無復陶公柳。",
            "爾來風流人，惟有漫浪叟。",
            "買田吾已决，乳水況宜酒。",
            "所須修竹林，深處安井臼。",
            "相將踏勝絕，更裹三日糗。"
        ],
        "title": "遊武昌寒溪西山寺",
        "id": "c61026d2-1dcb-4587-ad13-0d8ca138f827"
    },
    {
        "author": "蘇軾",
        "paragraphs": [
            "雨餘江清風卷沙，雷公躡雲捕黄蛇。",
            "蛇行空中如枉矢，電光煜煜燒蛇尾。",
            "或投以塊鏗有聲，雷飛上天蛇入水。",
            "水上青山如削鐵，神物欲出山自裂。",
            "細看兩脅生碧花，猶是西江老蛟血。",
            "蘇子得之何所爲，蒯緱彈鋏詠新詩。",
            "君不見凌烟功臣長九尺，腰間玉具高拄頤。"
        ],
        "title": "武昌銅劍歌",
        "id": "18b05154-f491-4ce4-8212-47e2303f98ce"
    },
    {
        "author": "蘇軾",
        "paragraphs": [
            "驚塵急雪滿貂裘，淚灑東風別宛丘。",
            "又向邯鄲枕中見，却來雲夢澤南州。",
            "暌離動作三年計，牽挽當爲十日留。",
            "早晚青山映黄髮，相看萬事一時休。"
        ],
        "title": "今年正月十四日與子由別於陳州五月子由復至齊安以詩迎之",
        "id": "602f2f16-1ac9-4423-9805-0c6fd4abca17"
    },
    {
        "author": "蘇軾",
        "paragraphs": [
            "去年御史府，舉動觸四壁。",
            "幽幽百尺井，仰天無一席。",
            "隔牆聞歌呼，自恨計之失。",
            "留詩不忍寫，苦淚漬紙筆。",
            "餘生復何幸，樂事有今日。",
            "江流鏡面浄，烟雨輕羃羃。",
            "孤舟如鳧鷖，點破千頃碧。",
            "聞君在磁湖，欲見隔咫尺。",
            "朝來好風色，旗脚西北擲。",
            "行當中流見，笑眼清光溢。",
            "此邦疑可老，修竹带泉石。",
            "欲買柯氏林，茲謀待君必。"
        ],
        "title": "曉至巴河口迎子由",
        "id": "9a3812dd-e227-4c51-8156-5e5e5de0a2d5"
    },
    {
        "author": "蘇軾",
        "paragraphs": [
            "我生天地間，一蟻寄大磨。",
            "區區欲右行，不救風輪左。",
            "雖云走仁義，未免違寒餓。",
            "劍米有危炊，針氈無穩坐。",
            "豈無佳山水，借眼風雨過。",
            "歸田不待老，勇决凡幾箇。",
            "幸茲廢棄餘，疲馬解鞍馱。",
            "全家占江驛，絕境天爲破。",
            "饑貧相乘除，未見可弔賀。",
            "澹然無憂樂，苦語不成些。"
        ],
        "title": "遷居臨皋亭",
        "id": "181ccf2e-508b-47f4-bc40-2f9c4d19530f"
    },
    {
        "author": "蘇軾",
        "paragraphs": [
            "散人出入無町畦，朝游湖北暮淮西。",
            "高安酒官雖未上，兩脚垂欲穿塵泥。",
            "與君聚散若雲雨，共惜此日相提携。",
            "千摇萬兀到樊口，一箭放溜先鳧鷖。",
            "層層草木暗西嶺，瀏瀏霜雪鳴寒溪。",
            "空山古寺亦何有，歸路萬頃青玻璃。",
            "我今漂泊等鴻雁，江南江北無常棲。",
            "幅巾不擬過城市，欲踏徑路開新蹊。",
            "却憂別後不忍到，見子行迹空餘悽。",
            "吾儕流落豈天意，自坐迂闊非人擠。",
            "行逢山水輒羞歎，此去未免勤鹽虀。",
            "何當一遇李八百，相哀白髮分刀圭。"
        ],
        "title": "與子由同游寒溪西山",
        "id": "badbfea5-cf3d-4037-855b-3e28591e698c"
    },
    {
        "author": "蘇軾",
        "paragraphs": [
            "平生弱羽寄衝風，此去歸飛識所從。",
            "好語似珠穿一一，妄心如膜退重重。",
            "山僧有味寧知子，瀧吏無言只笑儂。",
            "尚有讀書清浄業，未容春睡敵千鍾。"
        ],
        "title": "次韵答子由",
        "id": "d4c8def3-f7fd-4e31-af54-1a533413cb29"
    },
    {
        "author": "蘇軾",
        "paragraphs": [
            "孟公好飲寧論斗，醉後關門防客走。",
            "不妨閑過左阿君，百謫終爲賢太守。",
            "老居閭里自浮沉，笑問伯松何苦心。",
            "忽然載酒從陋巷，爲愛揚雄作酒箴。",
            "長安富兒求一過，千金壽君君笑唾。",
            "汝家安得客孟公，從來只識陳驚坐。"
        ],
        "title": "陳季常自岐亭見訪郡中及舊州諸豪爭欲邀致之戲作陳孟公詩一首",
        "id": "357de354-aad1-42e7-bd00-757bad1ed6b9"
    },
    {
        "author": "蘇軾",
        "paragraphs": [
            "啼鴂催天明，喧喧相詆譙。",
            "暗蛩泣夜永，唧唧自相弔。",
            "飲風蟬至潔，長吟不改調。",
            "食土蚓無腸，亦自終夕叫。",
            "鳶貪聲最鄙，鵲喜意可料。",
            "皆緣不平鳴，慟哭等嬉笑。",
            "阮生已粗率，孫子亦未妙。",
            "道人開此軒，清坐默自照。",
            "衝風振河海，不能號無竅。",
            "累盡吾何言，風來竹自嘯。"
        ],
        "title": "定惠院顒師爲余竹下開嘯軒",
        "id": "73b72246-e88e-41e8-88a1-1a3b69117a94"
    },
    {
        "author": "蘇軾",
        "paragraphs": [
            "作邑君真伯厚，去官我豈曼容。",
            "一廛願託仁政，六字難賡變風。"
        ],
        "title": "和何長官六言次韵五首  其一",
        "id": "51abd4b2-ca80-4af4-ab3d-ccc30d3d2b75"
    },
    {
        "author": "蘇軾",
        "paragraphs": [
            "五噫已出東洛，三復願比南容。",
            "學道未逢潘盎，草書猶似楊風。"
        ],
        "title": "和何長官六言次韵五首  其二",
        "id": "5d27dc2d-98be-4c85-98e2-3386e927752b"
    },
    {
        "author": "蘇軾",
        "paragraphs": [
            "石渠何須反顧，水驛幸足相容。",
            "長江大欲見庇，探支八月凉風。"
        ],
        "tags": [
            "长江"
        ],
        "title": "和何長官六言次韵五首  其三",
        "id": "eeec25bf-1639-4060-9e72-5af5c82513af"
    },
    {
        "author": "蘇軾",
        "paragraphs": [
            "清風初號地籟，明月自寫天容。",
            "貧家何以娛客，但知抹月批風。"
        ],
        "title": "和何長官六言次韵五首  其四",
        "id": "05aea8df-3d64-4e07-8a11-eb44f3d5a3e7"
    },
    {
        "author": "蘇軾",
        "paragraphs": [
            "青山自是絕色，無人誰與爲容。",
            "說向市朝公子，何殊馬耳東風。"
        ],
        "title": "和何長官六言次韵五首  其五",
        "id": "34586c30-274f-42f9-95e2-5c2b2d0ece11"
    },
    {
        "author": "蘇軾",
        "paragraphs": [
            "將軍結髮戰蠻溪，篋有殊珍勝象犀。",
            "漫說玉牀收箭鏃，何曾金鼎識刀圭。",
            "近聞猛士收丹穴，欲助君王鑄褭蹄。",
            "多少空巌人不見，自隨初日吐虹蜺。"
        ],
        "title": "觀張師正所蓄辰砂",
        "id": "5a45d925-24e5-4273-ade1-e4d78b9dbf08"
    },
    {
        "author": "蘇軾",
        "paragraphs": [
            "憶子少年時，肺喘疲坐卧。",
            "喊呀或終日，勢若風雨過。",
            "虛陽作浮漲，客冷仍下墮。",
            "妻孥恐悵望，膾炙不登坐。",
            "終年禁晚食，半夜發清餓。",
            "胃强鬲苦滿，肺斂腹輒破。",
            "三彭恣啖嚙，二豎肯逋播。",
            "寸田可治生，誰勸耕黄糯。",
            "探懷得真藥，不待君臣佐。",
            "初如雪花積，漸作櫻珠大。",
            "隔牆聞三嚥，隠隠如轉磨。",
            "自茲失故疾，陽唱陰輒和。",
            "神仙多歷試，中路或坎坷。",
            "平生不盡器，痛飲知無奈。",
            "舊人眼看盡，老伴餘幾箇。",
            "殘年一斗粟，待子同舂簸。",
            "云何不自珍，醉病又一挫。",
            "真源結梨棗，世味等糠莝。",
            "耕耘當待穫，願子勤自課。",
            "相將賦遠遊，仙語不用些。"
        ],
        "title": "次韵子由病酒肺疾發",
        "id": "6868d504-4213-4509-9c11-f4b457cc73ca"
    },
    {
        "author": "蘇軾",
        "paragraphs": [
            "柳公手中黑蛇滑，千年老根生乳節。",
            "忽聞鏗然爪甲聲，四坐驚顧知是鐵。",
            "含簧腹中細泉語，迸火石上飛星裂。",
            "公言此物老有神，自昔閩王餉吳越。",
            "不知流落幾人手，坐看變滅如春雪。",
            "忽然贈我意安在，兩脚未許甘衰歇。",
            "便尋轍迹訪崆峒，徑渡洞庭探禹穴。",
            "披榛覓藥採芝菌，刺虎鏦蛟擉蛇蝎。",
            "會教化作兩錢錐，歸來見公未華髮。",
            "問我鐵君無恙否，取出摩挲向公說。"
        ],
        "tags": [
            "洞庭湖"
        ],
        "title": "鐵拄杖",
        "id": "9f4e5077-8338-4f54-8749-675617f6d8a6"
    },
    {
        "author": "蘇軾",
        "paragraphs": [
            "十日春寒不出門，不知江柳已摇村。",
            "稍聞决决流冰谷，盡放青青沒燒痕。",
            "數畝荒園留我住，半瓶濁酒待君溫。",
            "去年今日關山路，細雨梅花正斷魂。"
        ],
        "tags": [
            "送别",
            "友情",
            "写景"
        ],
        "title": "正月二十日往岐亭郡人潘古郭三人送余於女王城東禪莊院",
        "id": "20216a1b-ef19-400a-8107-16e49d406afe"
    },
    {
        "author": "蘇軾",
        "paragraphs": [
            "蕙死蘭枯菊亦摧，返魂香入嶺頭梅。",
            "數枝殘綠風吹盡，一點芳心雀啅開。",
            "野店初嘗竹葉酒，江雲欲落豆稭灰。",
            "行當更向釵頭見，病起烏雲正作堆。"
        ],
        "title": "岐亭道上見梅花戲贈季常",
        "id": "99a26ea5-cb41-47cf-8712-2d71304416b7"
    },
    {
        "author": "蘇軾",
        "paragraphs": [
            "廢壘無人顧，頹垣滿蓬蒿。",
            "誰能捐筋力，歲晚不償勞。",
            "獨有孤旅人，天窮無所逃。",
            "端來拾瓦礫，歲旱土不膏。",
            "崎嶇草棘中，欲刮一寸毛。",
            "喟然釋耒歎，我廩何時高。"
        ],
        "title": "東坡八首  其一",
        "id": "7e5d434a-1da4-4d0b-b564-66405ef5897c"
    },
    {
        "author": "蘇軾",
        "paragraphs": [
            "荒田雖浪莽，高庳各有適。",
            "下隰種秔稌，東原蒔棗栗。",
            "江南有蜀士，桑果已許乞。",
            "好竹不難栽，但恐鞭橫逸。",
            "仍須卜佳處，規以安我室。",
            "家僮燒枯草，走報暗井出。",
            "一飽未敢期，瓢飲已可必。"
        ],
        "title": "東坡八首  其二",
        "id": "fc11f375-5eb3-48b0-970b-97d61390d7b4"
    },
    {
        "author": "蘇軾",
        "paragraphs": [
            "自昔有微泉，來從遠嶺背。",
            "穿城過聚落，流惡壯蓬艾。",
            "去爲柯氏陂，十畝魚蝦會。",
            "歲旱泉亦竭，枯萍黏破塊。",
            "昨夜南山雲，雨到一犁外。",
            "泫然尋故瀆，知我理荒薈。",
            "泥芹有宿根，一寸嗟獨在。",
            "雪芽何時動，春鳩行可膾。"
        ],
        "title": "東坡八首  其三",
        "id": "e4a6e284-d8fb-4167-8b1e-f291ed279ca5"
    },
    {
        "author": "蘇軾",
        "paragraphs": [
            "種稻清明前，樂事我能數。",
            "毛空暗春澤，針水聞好語。",
            "分秧及初夏，漸喜風葉舉。",
            "月明看露上，一一珠垂縷。",
            "秋來霜穗重，顛倒相撐拄。",
            "但聞畦隴間，蚱蜢如風雨。",
            "新舂便入甑，玉粒照筐筥。",
            "我久食官倉，紅腐等泥土。",
            "行當知此味，口腹吾已許。"
        ],
        "title": "東坡八首  其四",
        "id": "2fd014a8-b215-4698-825c-6e9a9219c8bb"
    },
    {
        "author": "蘇軾",
        "paragraphs": [
            "良農惜地力，幸此十年荒。",
            "桑柘未及成，一麥庶可望。",
            "投種未逾月，覆塊已蒼蒼。",
            "農夫告我言，勿使苗葉昌。",
            "君欲富餠餌，要須縱牛羊。",
            "再拜謝苦言，得飽不敢忘。"
        ],
        "title": "東坡八首  其五",
        "id": "18be96d0-c093-4460-8cf1-060194a08a03"
    },
    {
        "author": "蘇軾",
        "paragraphs": [
            "種棗期可剝，種松期可斲。",
            "事在十年外，吾計亦已慤。",
            "十年何足道，千載如風雹。",
            "舊聞李衡奴，此策疑可學。",
            "我有同舍郎，官居在灊岳。",
            "遺我三寸甘，照座光卓犖。",
            "百栽倘可致，當及春冰渥。",
            "想見竹籬間，青黄垂屋角。"
        ],
        "title": "東坡八首  其六",
        "id": "d9af74eb-d8e2-496c-a306-b0238e17dced"
    },
    {
        "author": "蘇軾",
        "paragraphs": [
            "潘子久不調，沽酒江南村。",
            "郭生本將種，賣藥西市垣。",
            "古生亦好事，恐是押牙孫。",
            "家有一畝竹，無時容叩門。",
            "我窮交舊絕，三子獨見存。",
            "從我於東坡，勞餉同一飧。",
            "可憐杜拾遺，事與朱阮論。",
            "吾師卜子夏，四海皆弟昆。"
        ],
        "title": "東坡八首  其七",
        "id": "b2bf6daf-5625-4922-a7ae-dbe5dc912e88"
    },
    {
        "author": "蘇軾",
        "paragraphs": [
            "馬生本窮士，從我二十年。",
            "日夜望我貴，求分買山錢。",
            "我今反累君，借耕輟茲田。",
            "刮毛龜背上，何時得成氈。",
            "可憐馬生癡，至今夸我賢。",
            "衆笑終不悔，施一當獲千。"
        ],
        "title": "東坡八首  其八",
        "id": "8ea93871-3a59-4ca1-b9e8-3f5d8c319b10"
    },
    {
        "author": "蘇軾",
        "paragraphs": [
            "送行無酒亦無錢，勸爾一杯菩薩泉。",
            "何處低頭不見我，四方同此水中天。"
        ],
        "tags": [
            "旷达",
            "送别"
        ],
        "title": "武昌酌菩薩泉送王子立",
        "id": "a8a84cc9-9882-4cbf-bf43-705c46c85dbb"
    },
    {
        "author": "蘇軾",
        "paragraphs": [
            "大任剛烈世無有，疾惡如風朱伯厚。",
            "小任溫毅老更文，聰明慈愛小馮君。",
            "兩任才行不須說，疇昔並友吾先人。",
            "相看半作晨星沒，可憐太白配殘月。",
            "大任先去冢未乾，小任相繼呼不還。",
            "强寄一樽生死別，樽中有淚酒應酸。",
            "貴賤賢愚同盡耳，君今不盡緣賢子。",
            "人間得喪了無憑，只有天公終可倚。"
        ],
        "title": "任師中挽詞",
        "id": "c63fbad5-a7a1-4913-b84b-16b2c97dd461"
    },
    {
        "author": "蘇軾",
        "paragraphs": [
            "先生真是地行仙，住世因循五百年。",
            "每向銅人話疇昔，故教鐵杖鬬清堅。",
            "入懷冰雪生秋思，倚壁蛟龍護晝眠。",
            "遥想人天會方丈，衆中驚倒野狐禪。"
        ],
        "title": "樂全先生生日以鐵拄杖爲壽二首  其一",
        "id": "42457232-dbaf-46b5-9aa1-71171cc10e19"
    },
    {
        "author": "蘇軾",
        "paragraphs": [
            "二年相伴影隨身，踏遍江湖草木春。",
            "擿石舊痕猶在眼，閉門高節欲生鱗。",
            "畏途自衛真無敵，捷徑爭先却累人。",
            "遠寄知公不嫌重，筆端猶自斡千鈞。"
        ],
        "title": "樂全先生生日以鐵拄杖爲壽二首  其二",
        "id": "a71a2f01-889f-4e2b-affc-12a72841c968"
    },
    {
        "author": "蘇軾",
        "paragraphs": [
            "千金敝帚人誰買，半額蛾眉世所妍。",
            "顧我自爲都眊矂，憐君欲鬬小嬋娟。",
            "青雲豈易量他日，黄菊猶應似去年。",
            "醉裏未知誰得喪，滿江風月不論錢。"
        ],
        "title": "與潘三失解後飲酒",
        "id": "085ed505-c018-442f-87e6-059972b17a1a"
    },
    {
        "author": "蘇軾",
        "paragraphs": [
            "孟嘉嗜酒桓溫笑，徐邈狂言孟德疑。",
            "公獨未知其趣爾，臣今時復一中之。",
            "風流自有高人識，通介寧隨薄俗移。",
            "二子有靈應撫掌，吾孫還有獨醒時。"
        ],
        "title": "太守徐君猷通守孟亨之皆不飲酒以詩戲之",
        "id": "9751e937-04af-483d-8d7b-a779014506af"
    },
    {
        "author": "蘇軾",
        "paragraphs": [
            "聞說官軍取乞誾，將軍旂鼓捷如神。",
            "故知無定河邊柳，得共中原雪絮春。"
        ],
        "title": "聞捷",
        "id": "d45eea62-9b3d-46e3-8e4b-971a68731706"
    },
    {
        "author": "蘇軾",
        "paragraphs": [
            "漢家將軍一丈佛，詔賜天池八尺龍。",
            "露布朝馳玉關塞，捷烽夜到甘泉宮。",
            "似聞指揮築上郡，已覺談笑無西戎。",
            "放臣不見天顔喜，但驚草木回春容。"
        ],
        "title": "聞洮西捷報",
        "id": "e43093f7-27b9-47ad-b61f-210e6f88a392"
    },
    {
        "author": "蘇軾",
        "paragraphs": [
            "昨夜風月清，夢到西湖上。",
            "朝來聞好語，扣戶得吳餉。",
            "輕圓白曬荔，脆釅紅螺醤。",
            "更將西庵茶，勸我洗江瘴。",
            "故人情義重，說我必西向。",
            "一年兩僕夫，千里問無恙。",
            "相期結書社，未怕供詩帳。",
            "還將夢魂去，一夜到江漲。"
        ],
        "tags": [
            "西湖"
        ],
        "title": "杭州故人信至齊安",
        "id": "19b1fce7-d77e-4bf9-b39b-2031766b9150"
    },
    {
        "author": "蘇軾",
        "paragraphs": [
            "風捲飛花自入帷，一樽遥想破愁眉。",
            "泥深厭聽鷄頭鶻，酒淺欣嘗牛尾貍。",
            "通印子魚猶带骨，披綿黄雀漫多脂。",
            "殷勤送去煩纖手，爲我磨刀削玉肌。"
        ],
        "title": "送牛尾貍與徐使君",
        "id": "bb31dc8a-fa2b-4d94-b875-ee4b8e72768a"
    },
    {
        "author": "蘇軾",
        "paragraphs": [
            "春雲陰陰雪欲落，東風和冷驚簾幙。",
            "漸看遠水綠生漪，未放小桃紅入萼。",
            "佳人瘦盡雪膚肌，眉斂春愁知爲誰。",
            "深院無人剪刀響，應將白紵作春衣。"
        ],
        "title": "四時詞四首  其一",
        "id": "35367383-0d01-4531-9a16-04356abda03c"
    },
    {
        "author": "蘇軾",
        "paragraphs": [
            "垂柳陰陰日初永，蔗漿酪粉金盤冷。",
            "簾額低垂紫燕忙，蜜脾已滿黄蜂靜。",
            "高樓睡起翠眉嚬，枕破斜紅未肯勻。",
            "玉腕半揎雲碧袖，樓前知有斷腸人。"
        ],
        "title": "四時詞四首  其二",
        "id": "6fcb89e6-a993-4667-90cc-fabf64130ef5"
    },
    {
        "author": "蘇軾",
        "paragraphs": [
            "新愁舊恨眉生綠，粉汗餘香在蘄竹。",
            "象牀素手熨寒衣，爍爍風燈動華屋。",
            "夜香燒罷掩重扃，香霧空濛月滿庭。",
            "抱琴轉軸無人見，門外空聞裂帛聲。"
        ],
        "title": "四時詞四首  其三",
        "id": "66a829f1-3089-40f9-9616-f94b025c67d2"
    },
    {
        "author": "蘇軾",
        "paragraphs": [
            "霜葉蕭蕭鳴屋角，黄昏陡覺羅衾薄。",
            "夜風摇動鎮帷犀，酒醒夢回聞雪落。",
            "起來呵手畫雙鴉，醉臉輕勻襯眼霞。",
            "真態生香誰畫得，玉如纖手嗅梅花。"
        ],
        "title": "四時詞四首  其四",
        "id": "7d301e9a-858c-4b2b-b987-7cb5fc99763d"
    },
    {
        "author": "蘇軾",
        "paragraphs": [
            "南來不覺歲崢嶸，坐撥寒灰聽雨聲。",
            "遮眼文書原不讀，伴人燈火亦多情。",
            "嗟予潦倒無歸日，令汝蹉跎已半生。",
            "免使韓公悲世事，白頭還對短燈檠。"
        ],
        "title": "姪安節遠來夜坐三首  其一",
        "id": "10b981a0-c728-4d92-9dc1-3345c051b002"
    },
    {
        "author": "蘇軾",
        "paragraphs": [
            "心衰面改瘦崢嶸，相見惟應識舊聲。",
            "永夜思家在何處，殘年知汝遠來情。",
            "畏人默坐成癡鈍，問舊驚呼半死生。",
            "夢斷酒醒山雨絕，笑看饑鼠上燈檠。"
        ],
        "title": "姪安節遠來夜坐三首  其二",
        "id": "7d679d13-f1c5-4a01-8271-d09ebacacb09"
    },
    {
        "author": "蘇軾",
        "paragraphs": [
            "落第汝爲中酒味，吟詩我作忍饑聲。",
            "便思絕粒真無策，苦說歸田似不情。",
            "腰下牛閑方解佩，洲中奴長足爲生。",
            "大弨一弛何緣彀，已覺翻翻不受檠。"
        ],
        "title": "姪安節遠來夜坐三首  其三",
        "id": "6182966e-e9d0-400b-9f2e-e11fb0f422e6"
    },
    {
        "author": "蘇軾",
        "paragraphs": [
            "門外山光馬亦驚，階前屐齒我先行。",
            "風花誤入長春苑，雲月長臨不夜城。",
            "未許牛羊傷至潔，且看鴉鵲弄新晴。",
            "更須携被留僧榻，待聽摧簷瀉竹聲。"
        ],
        "tags": [
            "乐观",
            "抒情",
            "写雪",
            "雪",
            "写景"
        ],
        "title": "雪後到乾明寺遂宿",
        "id": "ac94744a-6417-497b-a1ba-07beeea957e3"
    },
    {
        "author": "蘇軾",
        "paragraphs": [
            "我生幾冬至，少小如昨日。",
            "當時事父兄，上壽拜脫膝。",
            "十年閱彫謝，白髮催衰疾。",
            "瞻前惟兄三，顧後子由一。",
            "近者隔濤江，遠者天一壁。",
            "今朝復何幸，見此萬里姪。",
            "憶汝總角時，啼笑爲梨栗。",
            "今來能慷慨，志氣堅鐵石。",
            "諸孫行復爾，世事何時畢。",
            "詩成却超然，老淚不成滴。"
        ],
        "title": "冬至日贈安節",
        "id": "8657e847-b313-4988-ae04-fdd3b3ff48a1"
    },
    {
        "author": "蘇軾",
        "paragraphs": [
            "索漠齊安郡，從來著放臣。",
            "如何風雪裏，更送獨歸人。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一",
        "id": "71e6924a-fe9a-46ec-a0f8-36433feb6b95"
    },
    {
        "author": "蘇軾",
        "paragraphs": [
            "瘦骨寒將斷，衰髯摘更稀。",
            "未甘爲死別，猶恐得生歸。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其二",
        "id": "2819a44b-08e1-4e94-b632-173a933d4638"
    },
    {
        "author": "蘇軾",
        "paragraphs": [
            "日上氣暾江，雪晴光眩野。",
            "記取到家時，鋤耰吾正把。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其三",
        "id": "f661d8b4-1c74-4c7c-b01b-8c74d37cc935"
    },
    {
        "author": "蘇軾",
        "paragraphs": [
            "月明穿破裘，霜氣澀孤劍。",
            "歸來閉戶坐，默數來時店。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其四",
        "id": "a6f35883-9313-4317-952e-7aea1831a5ea"
    },
    {
        "author": "蘇軾",
        "paragraphs": [
            "諸兄無可寄，一語會須酬。",
            "晚歲俱黄髮，相看萬事休。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其五",
        "id": "dc3ecb61-1c46-4eb1-b4f0-81fbc1cb9484"
    },
    {
        "author": "蘇軾",
        "paragraphs": [
            "故人如念我，爲說瘦欒欒。",
            "尚有身爲患，已無心可安。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其六",
        "id": "50fcbd19-ae9b-4939-90f2-362ed46469aa"
    },
    {
        "author": "蘇軾",
        "paragraphs": [
            "吾兄喜酒人，今汝亦能飲。",
            "一杯歸誦此，萬事邯鄲枕。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其七",
        "id": "c75606bd-6b60-4b7c-9fde-13459eed74d3"
    },
    {
        "author": "蘇軾",
        "paragraphs": [
            "東阡在何許，寒食江頭路。",
            "哀哉魏城君，宿草荒新墓。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其八",
        "id": "b36cabd3-fe0f-421a-a713-e548e731ee8a"
    },
    {
        "author": "蘇軾",
        "paragraphs": [
            "臨分亦泫然，不爲窮途泣。",
            "東阡時一到，莫遣牛羊入。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其九",
        "id": "11f935b0-f4d6-465f-96a6-cc6729798706"
    },
    {
        "author": "蘇軾",
        "paragraphs": [
            "我夢隨汝去，東阡松柏青。",
            "却入西州門，永愧北山靈。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一○",
        "id": "455a8a6d-1ed6-4f86-9066-baa7a28d4b86"
    },
    {
        "author": "蘇軾",
        "paragraphs": [
            "乞墦何足羨，負米可忘艱。",
            "莫爲無車馬，含羞入劍關。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一一",
        "id": "585ace1c-e528-4aca-b078-40b98456718e"
    },
    {
        "author": "蘇軾",
        "paragraphs": [
            "我坐名過實，歡譁自招損。",
            "汝幸無人知，莫厭家山穩。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一二",
        "id": "fbde96cd-06f8-48be-8a6d-f96f17fac5e6"
    },
    {
        "author": "蘇軾",
        "paragraphs": [
            "竹笥與練裙，隨時畢婚嫁。",
            "無事苦相思，征鞍還一跨。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一三",
        "id": "1be8fa8d-98a9-4b98-abe2-a3029f00cb05"
    },
    {
        "author": "蘇軾",
        "paragraphs": [
            "萬里却來日，一庵仍獨居。",
            "應笑謀生拙，團團如磨馿。"
        ],
        "title": "伯父送先人下第歸蜀詩云人稀野店休安枕路入靈關穩跨馿安節將去爲誦此句因以爲韵作小詩十四首送之  其一四",
        "id": "cb294971-c673-496d-8bc7-504b9f7bb9e3"
    },
    {
        "author": "蘇軾",
        "paragraphs": [
            "臘酒詩催熟，寒梅雪鬬新。",
            "杜陵休歎老，韋曲已先春。",
            "獨秀驚凡目，遺英卧逸民。",
            "高歌對三白，遲暮慰安仁。"
        ],
        "title": "次韵陳四雪中賞梅",
        "id": "8288fbb5-61b2-4716-9266-63d90a1d55dd"
    },
    {
        "author": "蘇軾",
        "paragraphs": [
            "酡顔玉碗捧纖纖，亂點餘花唾碧衫。",
            "歌咽水雲凝靜院，夢驚松雪落空巌。"
        ],
        "title": "記夢回文二首  其一",
        "id": "6db8eb68-74ca-4e0a-8287-84d969e57bac"
    },
    {
        "author": "蘇軾",
        "paragraphs": [
            "空花落盡酒傾缸，日上山融雪漲江。",
            "紅焙淺甌新火活，龍團小碾鬬晴窗。"
        ],
        "title": "記夢回文二首  其二",
        "id": "7ace5738-b0df-4db0-ba7e-9647100bf0ba"
    },
    {
        "author": "蘇軾",
        "paragraphs": [
            "學道無成鬢已華，不勞千劫漫烝砂。",
            "歸來且看一宿覺，未暇遠尋三朵花。",
            "兩手欲遮瓶裏雀，四條深怕井中蛇。",
            "畫圖要識先生面，試問房陵好事家。"
        ],
        "title": "三朵花",
        "id": "ed792e2a-0cfb-4942-84a9-4d25c67fe424"
    },
    {
        "author": "蘇軾",
        "paragraphs": [
            "東風未肯入東門，走馬還尋去歲村。",
            "人似秋鴻來有信，事如春夢了無痕。",
            "江城白酒三杯釅，野老蒼顔一笑溫。",
            "已約年年爲此會，故人不用賦招魂。"
        ],
        "title": "正月二十日與潘郭二生出郊尋春忽記去年是日同至女王城作詩乃和前韵",
        "id": "aa119ddd-a031-46d9-a9be-edb1a1457d2d"
    },
    {
        "author": "蘇軾",
        "paragraphs": [
            "酒渴思茶漫扣門，那知竹裏是仙村。",
            "已聞龜策通神語，更看龍蛇落筆痕。",
            "色瘁形枯應笑屈，道存目擊豈非溫。",
            "歸來獨掃空齋卧，猶恐微言入夢魂。"
        ],
        "title": "是日偶至野人汪氏之居有神降於其室自稱天人李全字德通善篆字用筆奇妙而字不可識云天篆也與予言有所會者復作一篇仍用前韵",
        "id": "f1139868-5e1e-426d-ad99-42f076b765ab"
    },
    {
        "author": "蘇軾",
        "paragraphs": [
            "古井沒荒萊，不食誰爲惻。",
            "瓶罌下兩綆，蛙蚓飛百尺。",
            "腥風被泥滓，空響聞點滴。",
            "上除青青芹，下洗鑿鑿石。",
            "沾濡愧童僕，杯酒暖寒栗。",
            "白水漸泓渟，青天落寒碧。",
            "云何失舊穢，底處來新潔。",
            "井在有無中，無來亦無失。"
        ],
        "title": "浚井",
        "id": "71adcb16-a74f-4580-b996-7b3907b683c7"
    },
    {
        "author": "蘇軾",
        "paragraphs": [
            "怕愁貪睡獨開遲，自恐冰容不入時。",
            "故作小紅桃杏色，尚餘孤瘦雪霜姿。",
            "寒心未肯隨春態，酒暈無端上玉肌。",
            "詩老不知梅格在，更看綠葉與青枝。"
        ],
        "title": "紅梅三首  其一",
        "id": "d0f1b869-5025-43f9-8a12-f71f90c7fd1f"
    },
    {
        "author": "蘇軾",
        "paragraphs": [
            "雪裏開花却是遲，何如獨占上春時。",
            "也知造物含深意，故與施朱發妙姿。",
            "細雨裛殘千顆淚，輕寒瘦損一分肌。",
            "不應便作夭桃杏，數點微酸已著枝。"
        ],
        "title": "紅梅三首  其二",
        "id": "049683a7-e475-45b4-af58-40ceb8b7cf93"
    },
    {
        "author": "蘇軾",
        "paragraphs": [
            "幽人自恨探春遲，不見檀心未吐時。",
            "丹鼎奪胎那是寶，玉人頩頰更多姿。",
            "抱叢暗蕊初含子，落盞穠香已透肌。",
            "乞與徐熙畫新樣，竹間璀璨出斜枝。"
        ],
        "title": "紅梅三首  其三",
        "id": "e09d9daa-64a2-49e4-82da-baa339ca3741"
    },
    {
        "author": "蘇軾",
        "paragraphs": [
            "逢人欲覓安心法，到處先爲問道庵。",
            "盧子不須從若士，蓋公當自過曹參。",
            "羨君美玉經三火，笑我枯桑困八蠶。",
            "猶喜大江同一味，故應千里共清甘。"
        ],
        "title": "次韵子由寄題孔平仲草庵",
        "id": "e512a869-2511-4ec2-9cab-83ac8808f3f5"
    },
    {
        "author": "蘇軾",
        "paragraphs": [
            "君不見水馬兒，步步逆流水。",
            "大江東流日千里，此蟲趯趯長在此。",
            "君不見鷃濫堆，决起隨衝風。",
            "隨風一去宿何許，逆風還落蓬蒿中。",
            "二蟲愚智俱莫測，江邊一笑無人識。"
        ],
        "title": "二蟲",
        "id": "32342e76-f94a-4147-9608-e12ff8fa6404"
    },
    {
        "author": "蘇軾",
        "paragraphs": [
            "仕宦常畏人，退居還喜客。",
            "君來輒館我，未覺雞黍窄。",
            "東坡有奇事，已種十畝麥。",
            "但得君眼青，不辭奴飯白。"
        ],
        "title": "陳季常見過三首  其一",
        "id": "d8efac08-b901-4be1-a65c-160c77c98087"
    },
    {
        "author": "蘇軾",
        "paragraphs": [
            "送君四十里，只使一帆風。",
            "江邊千樹柳，落我酒杯中。",
            "此行非遠別，此樂固無窮。",
            "但願長如此，來往一生同。"
        ],
        "title": "陳季常見過三首  其二",
        "id": "f873391c-75fa-49ce-ad3d-f24d844fa6ec"
    },
    {
        "author": "蘇軾",
        "paragraphs": [
            "聞君開龜軒，東檻俯喬木。",
            "人言君畏事，欲作龜頭縮。",
            "我知君不然，朝飯仰暘谷。",
            "餘光幸分我，不死安可獨。"
        ],
        "title": "陳季常見過三首  其三",
        "id": "0ff96f81-9242-4a9a-9992-668cdbe243dc"
    },
    {
        "author": "蘇軾",
        "paragraphs": [
            "燕尾稱呼理未便，剪裁雲葉却天然。",
            "無心只是青山物，覆頂宜歸紫府仙。",
            "轉覺周家新樣俗，未容陶令舊名傳。",
            "鹿門佳士勤相贈，黑霧玄霜合比肩。"
        ],
        "title": "謝人惠雲巾方舄二首  其一",
        "id": "2fcf49ed-814c-4f18-a9af-d370160de0c9"
    },
    {
        "author": "蘇軾",
        "paragraphs": [
            "胡靴短靿格粗疏，古雅無如此樣殊。",
            "妙手不勞盤作鳳，輕身只欲化爲鳬。",
            "魏風褊儉堪羞葛，楚客豪華可笑珠。",
            "擬學梁家名解脫，便於禪坐作跏趺。"
        ],
        "title": "謝人惠雲巾方舄二首  其二",
        "id": "e509a83d-eb1b-4a82-ac81-f7d19d239714"
    },
    {
        "author": "蘇軾",
        "paragraphs": [
            "自我來黄州，已過三寒食。",
            "年年欲惜春，春去不容惜。",
            "今年又苦雨，兩月秋蕭瑟。",
            "卧聞海棠花，泥污燕脂雪。",
            "暗中偷負去，夜半真有力。",
            "何殊病少年，病起頭已白。"
        ],
        "title": "寒食雨二首  其一",
        "id": "55d61d89-65de-47e0-83b5-e2775bbc1269"
    },
    {
        "author": "蘇軾",
        "paragraphs": [
            "春江欲入戶，雨勢來不已。",
            "小屋如漁舟，濛濛水雲裏。",
            "空庖煮寒菜，破竈燒溼葦。",
            "那知是寒食，但感烏銜紙。",
            "君門深九重，墳墓在萬里。",
            "也擬哭途窮，死灰吹不起。"
        ],
        "title": "寒食雨二首  其二",
        "id": "b3a29000-bba2-45a2-b7fe-dc445f5b7577"
    },
    {
        "author": "蘇軾",
        "paragraphs": [
            "臨臯亭中一危坐，三見清明改新火。",
            "溝中枯木應笑人，鑽斫不然誰似我。",
            "黄州使君憐久病，分我五更紅一朵。",
            "從來破釜躍江魚，只有清詩嘲飯顆。",
            "起携蠟炬遶空室，欲事烹煎無一可。",
            "爲公分作無盡燈，照破十方昏暗鎖。"
        ],
        "title": "徐使君分新火",
        "id": "97fdd306-d8f7-4159-a627-f8ddfa821779"
    },
    {
        "author": "蘇軾",
        "paragraphs": [
            "不愁春盡絮隨風，但喜丹砂入頰紅。",
            "流落天涯先有讖，摩挲金狄會當同。",
            "蘧蘧未必都非夢，了了方知不落空。",
            "莫把存亡悲六客，已將地獄等天宮。"
        ],
        "title": "次韵答元素",
        "id": "4906840e-a58d-4ea4-a91f-5c102f6ece70"
    },
    {
        "author": "蘇軾",
        "paragraphs": [
            "真珠爲漿玉爲醴，六月田夫汗流泚。",
            "不如春甕自生香，蜂爲耕耘花作米。",
            "一日小沸魚吐沫，二日眩轉清光活。",
            "三日開甕香滿城，快瀉銀瓶不須撥。",
            "百錢一斗濃無聲，甘露微濁醍醐清。",
            "君不見南園采花蜂似雨，天教釀酒醉先生。",
            "先生年來窮到骨，問人乞米何曾得。",
            "世間萬事真悠悠，蜜蜂大勝監河侯。"
        ],
        "title": "蜜酒歌",
        "id": "57b64f24-9acf-444b-9c1e-83a24ae3662c"
    },
    {
        "author": "蘇軾",
        "paragraphs": [
            "脯青苔，炙青蒲，爛蒸鵝鴨乃瓠壺。",
            "煮豆作乳脂爲酥，高燒油燭斟蜜酒。",
            "貧家百物初何有。",
            "古來百巧出窮人，搜羅假合亂天真。",
            "詩書與我爲麴糵，醖釀老夫成搢紳。",
            "質非文是終難久，脫冠還作扶犁叟。",
            "不如蜜酒無燠寒，冬不加甜夏不酸。",
            "老夫作詩殊少味，愛此三篇如酒美。",
            "封胡羯末已可憐，不知更有王郎子。"
        ],
        "title": "又一首答二猶子與王郎見和",
        "id": "7a33ebf7-3f33-4a4f-b69b-63ebef7ff698"
    },
    {
        "author": "蘇軾",
        "paragraphs": [
            "夫子胸中萬斛寬，此巾何事小團團。",
            "半升僅漉淵明酒，二寸纔容子夏冠。",
            "好戴黄金雙得勝，休教白苧一生酸。",
            "臂弓腰箭何時去，直上陰山取可汗。"
        ],
        "title": "謝陳季常惠一揞巾",
        "id": "b458f852-aea1-428f-88d1-650b79feb77b"
    },
    {
        "author": "蘇軾",
        "paragraphs": [
            "面頰照人元自赤，眉毛覆眼見來烏。",
            "倦遊不擬談玄牝，示病何妨出白鬚。",
            "絕學已生真定慧，說禪長笑老浮屠。",
            "東坡若肯三年住，親與先生看藥爐。"
        ],
        "title": "贈黄山人",
        "id": "5dd3eeb8-ff4e-46e1-802c-91fe4cb14fd0"
    },
    {
        "author": "蘇軾",
        "paragraphs": [
            "周詩記荼苦，茗飲出近世。",
            "初緣厭粱肉，假此雪昏滯。",
            "嗟我五畝園，桑麥苦蒙翳。",
            "不令寸地閑，更乞茶子蓺。",
            "饑寒未知免，已作太飽計。",
            "庶將通有無，農末不相戾。",
            "春來凍地裂，紫筍森已銳。",
            "牛羊煩呵叱，筐筥未敢睨。",
            "江南老道人，齒髮日夜逝。",
            "他年雪堂品，空記桃花裔。"
        ],
        "title": "問大冶長老乞桃花茶栽東坡",
        "id": "d04e00ea-b5ea-477c-b620-a3071d98c996"
    },
    {
        "author": "蘇軾",
        "paragraphs": [
            "江干高居堅關扃，犍耕躬稼角挂經。",
            "篙竿繫舸菰茭隔，笳鼓過軍雞狗驚。",
            "解襟顧影各箕踞，擊劍賡歌幾舉觥。",
            "荆笄供膾愧攪聒，乾鍋更戛甘瓜羹。"
        ],
        "title": "西山戲題武昌王居士",
        "id": "1f375d4e-bbc3-4469-a3e8-abaf9e1012fd"
    },
    {
        "author": "蘇軾",
        "paragraphs": [
            "饑人忽夢飯甑溢，夢中一飽百憂失。",
            "只知夢飽本來空，未悟真饑定何物。",
            "我生無田食破硯，爾來硯枯磨不出。",
            "去年太歲空在酉，傍舍壺漿不容乞。",
            "今年旱勢復如此，歲晚何以黔吾突。",
            "青天蕩蕩呼不聞，況欲稽首號泥佛。",
            "甕中蜥蜴尤可笑，跂跂脈脈何等秩。",
            "陰陽有時雨有數，民是天民天自卹。",
            "我雖窮苦不如人，要亦自是民之一。",
            "形容雖似喪家狗，未肯聑耳爭投骨。",
            "倒冠落幘謝朋友，獨與蚊雷共圭蓽。",
            "故人嗔我不開門，君視我門誰肯屈。",
            "可憐明月如潑水，夜半清光翻我室。",
            "風從南來非雨候，且爲疲人洗蒸鬰。",
            "褰裳一和快哉謠，未暇饑寒念明日。"
        ],
        "title": "次韵孔毅父久旱已而甚雨三首  其一",
        "id": "4abcaa0b-be5b-4655-a969-a10ebcfa16b7"
    },
    {
        "author": "蘇軾",
        "paragraphs": [
            "去年東坡拾瓦礫，自種黄桑三百尺。",
            "今年刈草蓋雪堂，日炙風吹面如墨。",
            "平生懶惰今始悔，老大勸農天所直。",
            "沛然例賜三尺雨，造物無心怳難測。",
            "四方上下同一雲，甘霔不爲龍所隔。",
            "蓬蒿下濕迎曉耒，燈火新凉催夜織。",
            "老夫作罷得甘寢，卧聽牆東人響屐。",
            "奔流未已坑谷平，折葦枯荷恣漂溺。",
            "腐儒粗糲支百年，力耕不受衆目憐。",
            "破陂漏水不耐旱，人力未至求天全。",
            "會當作塘徑千步，橫斷西北遮山泉。",
            "四鄰相率助舉杵，人人知我囊無錢。",
            "明年共看决渠雨，饑飽在我寧關天。",
            "誰能伴我田間飲，醉倒惟有支頭磚。"
        ],
        "title": "次韵孔毅父久旱已而甚雨三首  其二",
        "id": "7da18f9d-a8fa-4e90-b55b-9df4d07008e8"
    },
    {
        "author": "蘇軾",
        "paragraphs": [
            "天公號令不再出，十日愁霖併爲一。",
            "君家有田水冒田，我家無田憂入室。",
            "不如西州楊道士，萬里隨身惟兩膝。",
            "沿流不惡泝亦佳，一葉扁舟任飄突。",
            "山芎麥麴都不用，泥行露宿終無疾。",
            "夜來饑腸如轉雷，旅愁非酒不可開。",
            "楊生自言識音律，洞簫入手清且哀。",
            "不須更待秋井塌，見人白骨方銜杯。"
        ],
        "title": "次韵孔毅父久旱已而甚雨三首  其三",
        "id": "f56e7f90-3f06-47f4-bff5-fc7316555753"
    },
    {
        "author": "蘇軾",
        "paragraphs": [
            "江淮水爲田，舟楫爲室居。",
            "魚蝦以爲糧，不耕自有餘。",
            "異哉魚蠻子，本非左衽徒。",
            "連排入江住，竹瓦三尺廬。",
            "於焉長子孫，戚施且侏儒。",
            "擘水取魴鯉，易如拾諸途。",
            "破釜不著鹽，雪鱗芼青蔬。",
            "一飽便甘寢，何異獺與狙。",
            "人間行路難，踏地出賦租。",
            "不如魚蠻子，駕浪浮空虛。",
            "空虛未可知，會當算舟車。",
            "蠻子叩頭泣，勿語桑大夫。"
        ],
        "title": "魚蠻子",
        "id": "7342569a-f249-482c-95f5-c97604c640e4"
    },
    {
        "author": "蘇軾",
        "paragraphs": [
            "清風來無邊，明月翳復吐。",
            "松聲滿虛空，竹影侵半戶。",
            "暗枝有驚鵲，壞壁鳴饑鼠。",
            "露葉耿高梧，風螢落空廡。",
            "微凉感團扇，古意歌白紵。",
            "樂哉今夕遊，獲此陪杖屨。",
            "傳家詩律細，已自過宗武。",
            "短詩膝上成，聊以感懷祖。"
        ],
        "title": "夜坐與邁聯句",
        "id": "08899be2-4c85-465f-a9b9-44c826aaf14d"
    },
    {
        "author": "蘇軾",
        "paragraphs": [
            "君談陽朔山，不作一錢直。",
            "巌藏兩頭蛇，瘴落千仞翼。",
            "雅宜驩兜放，頗訝虞舜陟。",
            "暫來已可畏，覽鏡憂面黑。",
            "況子三年囚，苦霧變飲食。",
            "吉人終不死，仰荷天地德。",
            "我來黄岡下，敧枕江流碧。",
            "江南武昌山，向我如咫尺。",
            "春蔬黄土軟，凍筍蒼崖坼。",
            "茲行我累君，乃反得安宅。",
            "遥知丹穴近，爲劚勾漏石。",
            "他年分刀圭，名字挂仙籍。"
        ],
        "title": "次韵和王鞏六首  其一",
        "id": "c1799cf6-f95b-4940-83c3-e09cb2f84805"
    },
    {
        "author": "蘇軾",
        "paragraphs": [
            "少年带刀劍，但識從軍樂。",
            "老大服犁鋤，解佩付鎔鑠。",
            "雖無獻捷功，會賜力田爵。",
            "敲冰春搗紙，刈葦秋織箔。",
            "櫟林斬冬炭，竹塢收夏籜。",
            "四時俯有取，一飽天所酢。",
            "君生紈綺間，欲學非其脚。",
            "左右玉纖纖，束薪誰爲縛。",
            "勿令聞此語，翠黛頩將惡。",
            "笑我一間茅，婦姑紛六鑿。"
        ],
        "title": "次韵和王鞏六首  其二",
        "id": "dea4acad-7110-445b-8b19-80db16392077"
    },
    {
        "author": "蘇軾",
        "paragraphs": [
            "欲結千年實，先催二月花。",
            "故教窮到骨，要使壽無涯。",
            "久已逃天網，何須服日華。",
            "賓州在何處，爲子上棲霞。"
        ],
        "title": "次韵和王鞏六首  其三",
        "id": "96111090-6069-4772-af36-17581d466319"
    },
    {
        "author": "蘇軾",
        "paragraphs": [
            "鄰里有異趣，何妨傾蓋新。",
            "殊方君莫厭，數面自成親。",
            "默坐無餘事，回光照此身。",
            "他年赤墀下，玉立看垂紳。"
        ],
        "title": "次韵和王鞏六首  其四",
        "id": "2ec4a9d2-e191-4d67-a4a1-0b4172493f45"
    },
    {
        "author": "蘇軾",
        "paragraphs": [
            "平生我亦輕餘子，晚歲人誰念此翁。",
            "巧語屢曾遭薏苡，廋詞聊復託芎藭。",
            "子還可責同元亮，妻却差賢勝敬通。",
            "若問我貧天所賦，不因遷謫始囊空。"
        ],
        "title": "次韵和王鞏六首  其五",
        "id": "17b7dd10-6c4a-4e7c-9103-3cb215afe246"
    },
    {
        "author": "蘇軾",
        "paragraphs": [
            "君家玉臂貫銅青，下客何時見目成。",
            "勤把鉛黄記宮樣，莫教弦管作蠻聲。",
            "熏衣漸歎衙香少，擁髻遥憐夜語清。",
            "記取北歸携過我，南江風浪雪山傾。"
        ],
        "title": "次韵和王鞏六首  其六",
        "id": "0b3e2d59-b1ba-4110-84b3-abe58ad1b710"
    },
    {
        "author": "蘇軾",
        "paragraphs": [
            "我初未識君，人以君爲笑。",
            "垂頭老鸛雀，烟雨霾七竅。",
            "敝衣來過我，危坐若持釣。",
            "褚裒半面新，鬷蔑一語妙。",
            "徐徐涉其瀾，極望不可徼。",
            "却觀元嫵媚，士固難輕料。",
            "看書眼如月，罅隙靡不照。",
            "我老多遺忘，得君如再少。",
            "從橫通雜藝，甚博且知要。",
            "所恨言無文，至老幽不耀。",
            "其生世莫識，已死誰復弔。",
            "作詩遺故人，庶解俗子譙。"
        ],
        "title": "弔李臺卿",
        "id": "f4c465ad-4dd5-4889-a6bc-d0b1d01e71d6"
    },
    {
        "author": "蘇軾",
        "paragraphs": [
            "造物本兒嬉，風噫雷電笑。",
            "誰令妄驚怪，失匕號萬竅。",
            "人人走江湖，一一操網釣。",
            "偶然連六鼇，便謂此手妙。",
            "空令任公子，三歲蹲海徼。",
            "長貧固不辭，一死實未料。",
            "難將蓍草算，除用佛眼照。",
            "何人嗣家學，恨子兒尚少。",
            "嗟我與曹君，衰老世不要。",
            "空言今無救，奇志後必耀。",
            "吟君五字詩，義重千金弔。",
            "收藏慎勿出，免使羣兒譙。"
        ],
        "title": "曹既見和復次韵",
        "id": "79a6a9ca-caa9-4199-83cf-be6e584f64ac"
    },
    {
        "author": "蘇軾",
        "paragraphs": [
            "美人種松柏，欲使低映門。",
            "栽培雖易長，流惡病其根。",
            "哀哉歲寒姿，骯髒誰與論。",
            "竟爲明所誤，不免刀斧痕。",
            "一遭兒女污，始覺山林尊。",
            "從來覓棟梁，未省傍籬藩。",
            "南山隔秦嶺，千樹龍蛇奔。",
            "大厦若畏傾，萬牛何足言。",
            "不然老巌壑，合抱枝生孫。",
            "死者不可悔，吾將遺後昆。"
        ],
        "title": "弔徐德占",
        "id": "bfa44401-ffbc-4639-8b42-07a3280f08f4"
    },
    {
        "author": "蘇軾",
        "paragraphs": [
            "山頭孤鶴向南飛，載我南游到九疑。",
            "下界何人也吹笛，可憐時復犯龜茲。"
        ],
        "title": "李委吹笛",
        "id": "5293c6f5-22da-4b75-ad48-e985bad56d80"
    },
    {
        "author": "蘇軾",
        "paragraphs": [
            "久厭勞生能幾日，莫將歸思擾衰年。",
            "片雲會得無心否，南北東西只一天。"
        ],
        "title": "蜀僧明操思歸書龍丘子壁",
        "id": "9b524ccc-fc1f-4b65-a72e-5edbd9f4da82"
    },
    {
        "author": "蘇軾",
        "paragraphs": [
            "江上東風浪接天，苦寒無頼破春妍。",
            "試開雲夢羔兒酒，快瀉錢塘藥玉船。",
            "蠶市光陰非故國，馬行燈火記當年。",
            "冷烟濕雪梅花在，留得新春作上元。"
        ],
        "title": "正月三日點燈會客",
        "id": "5054999d-df95-45cc-bd5b-401d03a14f6b"
    },
    {
        "author": "蘇軾",
        "paragraphs": [
            "亂山環合水侵門，身在淮南盡處村。",
            "五畝漸成終老計，九重新埽舊巢痕。",
            "豈惟見慣沙鷗熟，已覺來多釣石溫。",
            "長與東風約今日，暗香先返玉梅魂。"
        ],
        "title": "六年正月二十日復出東門仍用前韵",
        "id": "6fb18d16-e855-41e7-a7a4-ffe1e639ebdc"
    },
    {
        "author": "蘇軾",
        "paragraphs": [
            "羨君戲集他人詩，指呼市人如使兒。",
            "天邊鴻鵠不易得，便令作對隨家雞。",
            "退之驚笑子美泣，問君久假何時歸。",
            "世間好句世人共，明月自滿千家墀。"
        ],
        "title": "次韵孔毅父集古人句見贈五首  其一",
        "id": "60f62cf1-8f86-47be-b126-4115a1e525db"
    },
    {
        "author": "蘇軾",
        "paragraphs": [
            "紫駝之峰人莫識，雜以雞豚真可惜。",
            "今君坐致五侯鯖，盡是猩脣與熊白。",
            "路傍拾得半段槍，何必開爐鑄矛戟。",
            "用之如何在我耳，入手當令君喪魄。"
        ],
        "title": "次韵孔毅父集古人句見贈五首  其二",
        "id": "4a0caedb-96b5-4b41-8ed7-5dac6a339d2d"
    },
    {
        "author": "蘇軾",
        "paragraphs": [
            "天下幾人學杜甫，誰得其皮與其骨。",
            "劃如太華當我前，跛䍧欲上驚崷崒。",
            "名章俊語紛交衡，無人巧會當時情。",
            "前生子美只君是，信手拈得俱天成。"
        ],
        "title": "次韵孔毅父集古人句見贈五首  其三",
        "id": "dafee9d9-d280-4492-9d09-a42c0e0fdd4b"
    },
    {
        "author": "蘇軾",
        "paragraphs": [
            "詩人雕刻閑草木，搜抉肝腎神應哭。",
            "不如默誦千萬首，左抽右取談笑足。",
            "夜吟石鼎聲悲秋，可憐好事劉與侯。",
            "何當一醉百不問，我欲眠矣君歸休。"
        ],
        "title": "次韵孔毅父集古人句見贈五首  其四",
        "id": "b022a677-0ded-4935-8d06-2672f15750fd"
    },
    {
        "author": "蘇軾",
        "paragraphs": [
            "膏明蘭臭俱自焚，象牙翠羽戕其身。",
            "多言自古爲數窮，微中有時堪解紛。",
            "癡人但數羊羔兒，不知何者是左慈。",
            "千章萬句卒非我，急走捉君應已遲。"
        ],
        "title": "次韵孔毅父集古人句見贈五首  其五",
        "id": "16eea0c4-0cae-44c7-baf2-ef63439ef9ec"
    },
    {
        "author": "蘇軾",
        "paragraphs": [
            "一雙羅帕未分珍，林下先嘗愧逐臣。",
            "露葉霜枝剪寒碧，金盤玉指破芳辛。",
            "清泉蔌蔌先流齒，香霧霏霏欲噀人。",
            "坐客殷勤爲收子，千奴一掬奈吾貧。"
        ],
        "title": "食甘",
        "id": "f5f36b44-16f5-4163-a8f8-c808a2d039e0"
    },
    {
        "author": "蘇軾",
        "paragraphs": [
            "春雨如暗塵，春風吹倒人。",
            "東坡數間屋，巢子誰與鄰。",
            "空牀斂敗絮，破竈鬰生薪。",
            "相對不言寒，哀哉知我貧。",
            "我有一瓢酒，獨飲良不仁。",
            "未能頳我頰，聊復濡子唇。",
            "故人千鍾祿，馭吏醉吐茵。",
            "那知我與子，坐作寒螿呻。",
            "努力莫怨天，我爾皆天民。",
            "行看花柳動，共享無邊春。"
        ],
        "title": "大寒步至東坡贈巢三",
        "id": "181bc260-a9a9-411a-9d8e-3872d08e922c"
    },
    {
        "author": "蘇軾",
        "paragraphs": [
            "彼美君家菜，鋪田綠茸茸。",
            "豆莢圓且小，槐芽細而豐。",
            "種之秋雨餘，擢秀繁霜中。",
            "欲花而未萼，一一如青蟲。",
            "是時青裙女，採擷何匆匆。",
            "烝之復湘之，香色蔚其饛。",
            "點酒下鹽豉，縷橙芼薑葱。",
            "那知雞與豚，但恐放箸空。",
            "春盡苗葉老，耕翻烟雨叢。",
            "潤隨甘澤化，暖作青泥融。",
            "始終不我負，力與糞壤同。",
            "我老忘家舍，楚音變兒童。",
            "此物獨嫵媚，終年繫余胸。",
            "君歸致其子，囊盛勿函封。",
            "張騫移苜蓿，適用如葵菘。",
            "馬援載薏苡，羅生等蒿蓬。",
            "懸知東坡下，塉鹵化千鍾。",
            "長使齊安民，指此說兩翁。"
        ],
        "title": "元修菜",
        "id": "e3a042bd-0fcc-45ea-94c9-10e6bc7ab861"
    },
    {
        "author": "蘇軾",
        "paragraphs": [
            "日日出東門，步尋東城游。",
            "城門抱關卒，笑我此何求。",
            "我亦無所求，駕言寫我憂。",
            "意適忽忘返，路窮乃歸休。",
            "懸知百歲後，父老說故侯。",
            "古來賢達人，此路誰不由。",
            "百年寓華屋，千載歸山丘。",
            "何事羊公子，不肯過西州。"
        ],
        "title": "日日出東門",
        "id": "25f5606c-364c-4a4a-9c20-71eb2a045025"
    },
    {
        "author": "蘇軾",
        "paragraphs": [
            "大哉天宇內，植物知幾族。",
            "靈品獨標奇，迥超凡草木。",
            "名從姬旦始，漸播桐君錄。",
            "賦咏誰最先，厥傳惟杜育。",
            "唐人未知好，論著始於陸。",
            "常李亦清流，當年慕高躅。",
            "遂使天下士，嗜此偶於俗。",
            "豈但中土珍，兼之異邦鬻。",
            "鹿門有佳士，博覽無不矚。",
            "邂逅天隨翁，篇章互賡續。",
            "開園頤山下，屏跡松江曲。",
            "有興即揮毫，粲然存簡牘。",
            "伊予素寡愛，嗜好本不篤。",
            "粵自少年時，低徊客京轂。",
            "雖非曳裾者，庇蔭或華屋。",
            "頗見紈綺中，齒牙厭粱肉。",
            "小龍得屢試，糞土視珠玉。",
            "團鳳與葵花，碔砆雜魚目。",
            "貴人自矜惜，捧玩且緘櫝。",
            "未數日注卑，定知雙井辱。",
            "於茲事研討，至味識五六。",
            "自爾入江湖，尋僧訪幽獨。",
            "高人固多暇，探究亦頗熟。",
            "聞道早春時，携籯赴初旭。",
            "驚雷未破蕾，采采不盈掬。",
            "旋洗玉泉蒸，芳馨豈停宿。",
            "須臾布輕縷，火候謹盈縮。",
            "不憚頃間勞，經時廢藏蓄。",
            "髹筒浄無染，箬籠勻且複。",
            "苦畏梅潤侵，暖須人氣燠。",
            "有如剛耿性，不受纖芥觸。",
            "又若廉夫心，難將微穢瀆。",
            "晴天敞虛府，石碾破輕綠。",
            "永日遇閑賓，乳泉發新馥。",
            "香濃奪蘭露，色嫩欺秋菊。",
            "閩俗競傳誇，豐腴面如粥。",
            "自云葉家白，頗勝中山醁。",
            "好是一杯深，午窗春睡足。",
            "清風擊兩腋，去欲凌鴻鵠。",
            "嗟我樂何深，水經亦屢讀。",
            "陸子咤中泠，次乃康王谷。",
            "蟆培頃曾嘗，瓶罌走僮僕。",
            "如今老且嬾，細事百不欲。",
            "美惡兩俱忘，誰能强追逐。",
            "薑鹽拌白土，稍稍從吾蜀。",
            "尚欲外形骸，安能徇口腹。",
            "由來薄滋味，日飯止脫粟。",
            "外慕既已矣，胡爲此羈束。",
            "昨日散幽步，偶上天峰麓。",
            "山圃正春風，蒙茸萬旂簇。",
            "呼兒爲招客，采製聊亦復。",
            "地僻誰我從，包藏置厨簏。",
            "何嘗較優劣，但喜破睡速。",
            "况此夏日長，人間正炎毒。",
            "幽人無一事，午飯飽蔬菽。",
            "困卧北窗風，風微動窗竹。",
            "乳甌十分滿，人世真局促。",
            "意爽飄欲仙，頭輕快如沐。",
            "昔人固多癖，我癖良可贖。",
            "爲問劉伯倫，胡然枕糟麴。"
        ],
        "title": "寄周安孺茶",
        "id": "2168e9af-fd5f-47aa-bf2f-b5326befa040"
    },
    {
        "author": "蘇軾",
        "paragraphs": [
            "江上西山半隠堤，此邦臺館一時西。",
            "南堂獨有西南向，卧看千帆落淺溪。"
        ],
        "title": "南堂五首  其一",
        "id": "a8990d42-3ab0-4aec-9b8a-ca085a33dbd2"
    },
    {
        "author": "蘇軾",
        "paragraphs": [
            "暮年眼力嗟猶在，多病顛毛却未華。",
            "故作明窗書小字，更開幽室養丹砂。"
        ],
        "title": "南堂五首  其二",
        "id": "b35b4650-425c-4524-834e-b3157cb43b4f"
    },
    {
        "author": "蘇軾",
        "paragraphs": [
            "他時夜雨困移牀，坐厭愁聲點客腸。",
            "一聽南堂新瓦響，似聞東塢小荷香。"
        ],
        "title": "南堂五首  其三",
        "id": "11bcfd52-f2d9-46b6-979b-2ce292920a11"
    },
    {
        "author": "蘇軾",
        "paragraphs": [
            "山家爲割千房蜜，稚子新畦五畝蔬。",
            "更有南堂堪著客，不憂門外故人車。"
        ],
        "title": "南堂五首  其四",
        "id": "ff1905f7-9993-402d-9c80-2d29869df149"
    },
    {
        "author": "蘇軾",
        "paragraphs": [
            "掃地焚香閉閣眠，簟紋如水帳如烟。",
            "客來夢覺知何處，挂起西窗浪接天。"
        ],
        "title": "南堂五首  其五",
        "id": "e3ff084d-f2b7-4e1d-b823-5dd20af68d67"
    },
    {
        "author": "蘇軾",
        "paragraphs": [
            "吏散庭空雀噪簷，閉門獨宿夜厭厭。",
            "似聞梨棗同時種，應與杉篁刻日添。",
            "糟麴有神熏不醉，雪霜誇健巧相沾。",
            "先生坐待清陰滿，空使人人歎滯淹。"
        ],
        "title": "次韵子由種杉竹",
        "id": "6f6d3616-8d03-43fd-b8c9-28f1b8abbb38"
    },
    {
        "author": "蘇軾",
        "paragraphs": [
            "結褵記初歡，同穴期晚歲。",
            "擇夫得溫嶠，生子勝王濟。",
            "高風相賓友，古義仍兄弟。",
            "從君吏隠中，窮達初不計。",
            "云何抱沉疾，俯仰便一世。",
            "幽陰淒房櫳，芳澤在巾袂。",
            "百年縱得滿，此路行亦逝。",
            "那將有限身，長瀉無益涕。",
            "君文照今古，不比山石脆。",
            "當觀千字誄，寧用百金瘞。"
        ],
        "title": "孔毅父妻挽詞",
        "id": "88dcee9f-eabd-4d43-aa60-160ab957fe68"
    },
    {
        "author": "蘇軾",
        "paragraphs": [
            "百川日夜逝，物我相隨去。",
            "惟有宿昔心，依然守故處。",
            "憶在懷遠驛，閉門秋暑中。",
            "藜羹對書史，揮汗與子同。",
            "西風忽淒厲，落葉穿戶牖。",
            "子起尋裌衣，感歎執我手。",
            "朱顔不可恃，此語君莫疑。",
            "別離恐不免，功名定難期。",
            "當時已悽斷，況此兩衰老。",
            "失途既難追，學道恨不早。",
            "買田秋已議，築室春當成。",
            "雪堂風雨夜，已作對牀聲。"
        ],
        "title": "初秋寄子由",
        "id": "83c0151f-c758-45f5-9231-5c2ea8c39cbe"
    },
    {
        "author": "蘇軾",
        "paragraphs": [
            "飽食有殘肉，饑食無餘菜。",
            "紛然生喜怒，似被狙公賣。",
            "爾來誰獨覺，凜凜白下宰。",
            "一飯在家僧，至樂甘不壞。",
            "多生味蠹簡，食筍乃餘債。",
            "蕭然映樽俎，未肯雜菘芥。",
            "君看霜雪姿，童稚已耿介。",
            "胡爲遭暴橫，三嗅不忍嘬。",
            "朝來忽解籜，勢迫風雷噫。",
            "尚可餉三閭，飯筒纏五采。"
        ],
        "title": "和黄魯直食筍次韵",
        "id": "9c733f69-26b8-4d07-ac8c-65aa15df6271"
    },
    {
        "author": "蘇軾",
        "paragraphs": [
            "少學不爲身，宿志固有在。",
            "雖然敢自必，用舍置度外。",
            "天初若相我，發跡造宏大。",
            "豈敢負所付，捐軀欲投會。",
            "寧知事大謬，舉步得狼狽。",
            "我已無可言，墮甑難追悔。",
            "子雖僅自免，雞肋安足頼。",
            "低回畏罪罟，黽勉敢言退。",
            "若人疑或使，爲子得微罪。",
            "時哉歸去來，共抱東坡耒。"
        ],
        "title": "聞子由爲郡僚所捃恐當去官",
        "id": "165a4b3f-8579-4481-bc3c-d532430c0ed9"
    },
    {
        "author": "蘇軾",
        "paragraphs": [
            "問君謫南賓，野葛食幾尺。",
            "逢人瘴髮黄，入市胡眼碧。",
            "三年不易過，坐睨倚天壁。",
            "歸來貌如故，妙語仍破鏑。",
            "那能廢詩酒，亦未妨禪寂。",
            "願爲尚書郎，還賜上方舄。"
        ],
        "title": "次韵王鞏南遷初歸二首  其一",
        "id": "a4103c32-70d0-482d-bd72-696b490cce23"
    },
    {
        "author": "蘇軾",
        "paragraphs": [
            "江家舊池臺，修竹圍一尺。",
            "歸來萬事非，惟見秦淮碧。",
            "平生痛飲處，遺墨鴉棲壁。",
            "西來故父客，金印雜鳴鏑。",
            "三槐老更茂，花絮春寂寂。",
            "中微未可料，家廟藏赤舄。"
        ],
        "title": "次韵王鞏南遷初歸二首  其二",
        "id": "e4ac965a-e6a9-4af7-8918-203f830c7a57"
    },
    {
        "author": "蘇軾",
        "paragraphs": [
            "酒中真復有何好，孟生雖賢未聞道。",
            "醉時萬慮一埽空，醒後紛紛如宿草。",
            "十年揩洗見真妄，石女無兒焦穀槁。",
            "此身何異貯酒瓶，滿輒予人空自倒。",
            "武昌痛飲豈吾意，性不違人遭客惱。",
            "君家長松十畝陰，借我一庵聊洗心。",
            "我田方寸耕不盡，何用百頃糜千金。",
            "枕書睡熟呼不起，好學憐君工雜擬。",
            "且將墨竹換新詩，潤色何須待東里。"
        ],
        "title": "孔毅父以詩戒飲酒問買田且乞墨竹次其韵",
        "id": "5b0b9946-bd0d-40d6-8585-eb8fa1b83f2e"
    },
    {
        "author": "蘇軾",
        "paragraphs": [
            "眼前擾擾黑蚍蜉，口角霏霏白唾珠。",
            "要識吾師無礙處，試將燒却看瞋無。"
        ],
        "title": "子由作二頌頌石臺長老問公手寫蓮經字如黑蟻且誦萬遍脇不至席二十餘年予亦作二首  其一",
        "id": "28c8abd7-051d-483b-9bcf-2d3521faeab0"
    },
    {
        "author": "蘇軾",
        "paragraphs": [
            "眼睛心地兩虛圓，脇不沾牀二十年。",
            "誰信吾師非不睡，睡蛇已死得安眠。"
        ],
        "title": "子由作二頌頌石臺長老問公手寫蓮經字如黑蟻且誦萬遍脇不至席二十餘年予亦作二首  其二",
        "id": "613c387f-44e4-41d8-a455-9d83b3a905f5"
    },
    {
        "author": "蘇軾",
        "paragraphs": [
            "微生真草木，無處謝天力。",
            "慈顔如春風，不見桃李實。",
            "古今抱此恨，有志俯仰失。",
            "公子豈先知，戰戰常惜日。",
            "吾君日月照，委曲到肝鬲。",
            "哀哉人子心，吾何愛一邑。",
            "家庭拜前後，粲然發笑色。",
            "豈比黄壤下，焚瘞千金璧。",
            "若人道德人，視此亦戲劇。",
            "聊償曾閔意，遽與仙佛寂。",
            "孤纍卧江渚，永望墳墓隔。",
            "作詩相楚挽，感動淚再滴。"
        ],
        "title": "鄧忠臣母周氏挽詞",
        "id": "c5f8d2ad-418c-4f52-b1fc-362b57ced0e8"
    },
    {
        "author": "蘇軾",
        "paragraphs": [
            "芙蓉仙人舊遊處，蒼藤翠壁初無路。",
            "戲將桃核裹黄泥，石間散擲如風雨。",
            "坐令空山作錦繡，倚天照海花無數。",
            "花間石室可容車，流蘇寶蓋窺靈宇。",
            "何年霹靂起神物，玉棺飛出王喬墓。",
            "當時醉卧動千日，至今石縫餘糟醑。",
            "仙人一去五十年，花老室空誰作主。",
            "手植數松今偃蓋，蒼髯白甲低瓊戶。",
            "我來取酒酹先生，後車仍載胡琴女。",
            "一聲冰鐵散巌谷，海爲瀾翻松爲舞。",
            "爾來心賞復何人，持節中郎醉無伍。",
            "獨臨斷岸呼日出，紅波碧巘相吞吐。",
            "徑尋我語覓餘聲，拄杖彭鏗叩銅鼓。",
            "長篇小字遠相寄，一唱三歎神悽楚。",
            "江風海雨入牙頰，似聽石室胡琴語。",
            "我今老病不出門，海山巌洞知何許。",
            "門外桃花自開落，牀頭酒甕生塵土。",
            "前年開閤放柳枝，今年洗心歸佛祖。",
            "夢中舊事時一笑，坐覺俯仰成今古。",
            "願君不用刻此詩，東海桑田真旦暮。"
        ],
        "title": "和蔡景繁海州石室",
        "id": "de39d7b1-f0bd-44aa-8aee-eb2de188acf0"
    },
    {
        "author": "蘇軾",
        "paragraphs": [
            "白露凄風洗瘴烟，夢回相對兩淒然。",
            "雀羅廷尉非當日，鳩杖先生愈少年。",
            "世事飽諳思縮手，主恩未報恥歸田。",
            "誰憐第五橋邊水，獨照台州老鄭虔。"
        ],
        "title": "喜王定國北歸第五橋",
        "id": "2f3c07c4-b540-4918-b967-93c0b07be239"
    },
    {
        "author": "蘇軾",
        "paragraphs": [
            "一舸南游遂不歸，清江赤壁照人悲。",
            "請看行路無從涕，盡是當年不忍欺。",
            "雪後獨來栽柳處，竹間行復采茶時。",
            "山城散盡樽前客，舊恨新愁只自知。"
        ],
        "title": "徐君猷挽詞",
        "id": "8b229c13-b98c-4a34-a971-039518cee887"
    },
    {
        "author": "蘇軾",
        "paragraphs": [
            "紛紛青子落紅鹽，正味森森苦且嚴。",
            "待得微甘回齒頰，已輸崖蜜十分甜。"
        ],
        "title": "橄欖",
        "id": "d3479c2b-b354-40eb-ad07-f28ecb081a20"
    },
    {
        "author": "蘇軾",
        "paragraphs": [
            "雨洗東坡月色清，市人行盡野人行。",
            "莫嫌犖确坡頭路，自愛鏗然曳杖聲。"
        ],
        "tags": [
            "生活",
            "田园"
        ],
        "title": "東坡",
        "id": "328c42a8-7ba4-4632-a4b7-f8c7ddb3d68b"
    },
    {
        "author": "蘇軾",
        "paragraphs": [
            "折楊新曲萬人趨，獨和先生于蒍于。",
            "但信櫝藏終自售，豈知碗脫本無橅。",
            "朅從冰叟來游宦，肯伴臞仙亦號儒。",
            "棠棣並爲天下士，芙蓉曾到海邊郛。",
            "不嫌霧谷霾松柏，終恐虹梁荷棟桴。",
            "高論無窮如鋸屑，小詩有味似連珠。",
            "感君生日遥稱壽，祝我餘年老不枯。",
            "未辦報君青玉案，建溪新餠截雲腴。"
        ],
        "title": "生日王郎以詩見慶次其韵并寄茶二十一片",
        "id": "8b3560a4-aeb8-45c5-8b9b-9eec29cf2864"
    },
    {
        "author": "蘇軾",
        "paragraphs": [
            "西湖處士骨應槁，只有此詩君壓倒。",
            "東坡先生心已灰，爲愛君詩被花惱。",
            "多情立馬待黄昏，殘雪消遲月出早。",
            "江頭千樹春欲闇，竹外一枝斜更好。",
            "孤山山下醉眠處，點綴裙腰紛不掃。",
            "萬里春隨逐客來，十年花送佳人老。",
            "去年花開我已病，今年對花還草草。",
            "不知風雨捲春歸，收拾餘香還畀昊。"
        ],
        "tags": [
            "西湖"
        ],
        "title": "和秦太虛梅花",
        "id": "c385ea6e-1b43-4ac9-9219-092bebc7b945"
    },
    {
        "author": "蘇軾",
        "paragraphs": [
            "化工未議蘇羣槁，先向寒梅一傾倒。",
            "江南無雪春瘴生，爲散冰花除熱惱。",
            "風清月落無人見，洗妝自趁霜鐘早。",
            "惟有飛來雙白鷺，玉羽瓊枝鬬清好。",
            "吳山道人心似水，眼浄塵空無可埽。",
            "故將妙語寄多情，橫機欲試東坡老。",
            "東坡習氣除未盡，時復長篇書小草。",
            "且撼長條餐落英，忍饑未擬窮呼昊。"
        ],
        "title": "再和潛師",
        "id": "e564a1d9-d0bd-4801-8bd4-8e6f12787c1c"
    },
    {
        "author": "蘇軾",
        "paragraphs": [
            "東風嫋嫋泛崇光，香霧空濛月轉廊。",
            "只恐夜深花睡去，故燒高燭照紅妝。"
        ],
        "tags": [
            "古诗三百首",
            "宋诗",
            "初中古诗",
            "赏花"
        ],
        "title": "海棠",
        "id": "6353fd59-8835-4ac4-8338-89d993f79ad2"
    },
    {
        "author": "蘇軾",
        "paragraphs": [
            "蘧瑗知非我所師，流年已似手中蓍。",
            "正平獨肯從文舉，中散何曾靳孝尼。",
            "賣劍買牛真欲老，得錢沽酒更無疑。",
            "雞豚異日爲同社，應有千篇唱和詩。"
        ],
        "title": "次韵曹九章見贈",
        "id": "11320793-84b9-4779-975f-2669ef2c2f43"
    },
    {
        "author": "蘇軾",
        "paragraphs": [
            "薄雲霏霏不成雨，杖藜曉入千花塢。",
            "柯丘海棠吾有詩，獨笑深林誰敢侮。",
            "三杯卯酒人徑醉，一枕春眠日亭午。",
            "竹間老人不讀書，留我閉門誰教汝。",
            "出簷藂枳十圍大，寫真素壁千蛟舞。",
            "東坡作塘今幾尺，携酒一勞農工苦。",
            "却尋流水出東門，壞垣古塹花無主。",
            "卧開桃李爲誰妍，對立鵁鶄相媚嫵。",
            "開樽藉草勸行路，不惜春衫污泥土。",
            "褰裳共過春草亭，扣門却入韓家圃。",
            "轆轤繩斷井深碧，秋千挂索人何所。",
            "映簾空復小桃枝，乞漿不見譍門女。",
            "南上古臺臨斷岸，雪陣翻空迷仰俯。",
            "故人饋我玉葉羹，水冷烟消誰爲煮。",
            "崎嶇束縕下荒徑，婭姹隔花聞好語。",
            "更隨落景盡餘樽，却傍孤城得僧宇。",
            "主人勸我洗足眠，倒牀不必聞鐘鼓。",
            "明朝門外泥一尺，始悟三更雨如許。",
            "平生所向無一遂，茲游何事天不阻。",
            "固知我友不終窮，豈弟君子神所予。"
        ],
        "title": "上巳日與二三子携酒出游隨所見輒作數句明日集之爲詩故辭無倫次",
        "id": "2b09f2bf-d471-4ad6-90bb-fccfd942687d"
    },
    {
        "author": "蘇軾",
        "paragraphs": [
            "野飲花間百物無，杖頭惟挂一葫蘆。",
            "已傾潘子錯著水，更覓君家爲甚酥。"
        ],
        "title": "劉監倉家煎米粉作餠子余云爲甚酥潘邠老家造逡巡酒余飲之云莫作醋錯著水來否後數日携家飲郊外因作小詩戲劉公求之",
        "id": "bf9fadb6-23d7-4fe7-b4f0-c1f15680e7ce"
    },
    {
        "author": "蘇軾",
        "paragraphs": [
            "孤村漸雨逐秋凉，逆旅愁人怨夜長。",
            "不寐相看惟櫪馬，悲歌互答有寒螿。",
            "天寒滯穗猶橫畝，歲晚空機任倚牆。",
            "勸爾一杯聊復睡，人間貧富海茫茫。"
        ],
        "title": "贈楊耆",
        "id": "3392caac-1906-4eaa-995d-c85de3daa6a2"
    },
    {
        "author": "蘇軾",
        "paragraphs": [
            "病瘡老馬不任鞿，猶向君王得敝幃。",
            "桑下豈無三宿戀，樽前聊與一身歸。",
            "長腰尚載撐腸米，闊領先裁蓋癭衣。",
            "投老江湖終不失，來時莫遣故人非。"
        ],
        "title": "別黄州",
        "id": "d9b1534a-96de-4bdf-b64b-30a05e9801f5"
    },
    {
        "author": "蘇軾",
        "paragraphs": [
            "芥舟只合在坳堂，紙帳心期老孟光。",
            "不道山人今忽去，曉猿啼處月茫茫。"
        ],
        "title": "和參寥",
        "id": "767371b4-c658-498c-a499-79a0e8e11a65"
    },
    {
        "author": "蘇軾",
        "paragraphs": [
            "清風弄水月銜山，幽人夜度吳王峴。",
            "黄州鼓角亦多情，送我南來不辭遠。",
            "江南又聞出塞曲，半雜江聲作悲健。",
            "誰言萬方聲一槩，鼉憤龍愁爲余變。",
            "我記江邊枯柳樹，未死相逢真識面。",
            "他年一葉泝江來，還吹此曲相迎餞。"
        ],
        "title": "過江夜行武昌山聞黄州鼓角",
        "id": "994b9bd8-86b2-4677-a102-ef7d38cfbe25"
    },
    {
        "author": "蘇軾",
        "paragraphs": [
            "昨日雲陰重，東風融雪汁。",
            "遠林草木暗，近舍烟火濕。",
            "下有隠君子，嘯歌方自得。",
            "知我犯寒來，呼酒意頗急。",
            "撫掌動鄰里，遶村捉鵝鴨。",
            "房櫳鏘器聲，蔬果照巾羃。",
            "久聞蔞蒿美，初見新芽赤。",
            "洗盞酌鵝黄，磨刀削熊白。",
            "須臾我徑醉，坐睡落巾幘。",
            "醒時夜向闌，唧唧銅瓶泣。",
            "黄州豈云遠，但恐朋友缺。",
            "我當安所主，君亦無此客。",
            "朝來靜庵中，惟見峰巒集。"
        ],
        "title": "岐亭五首  其一",
        "id": "115a8ced-9cec-4d05-9f60-b48d7d7fe8a2"
    },
    {
        "author": "蘇軾",
        "paragraphs": [
            "我哀籃中蛤，閉口護殘汁。",
            "又哀網中魚，開口吐微濕。",
            "刳腸彼交病，過分我何得。",
            "相逢未寒溫，相勸此最急。",
            "不見盧懷慎，烝壺似烝鴨。",
            "坐客皆忍笑，髠然發其羃。",
            "不見王武子，每食刀几赤。",
            "琉璃載烝㹠，中有人乳白。",
            "盧公信寒陋，衰髮得滿幘。",
            "武子雖豪華，未死神已泣。",
            "先生萬金璧，護此一蟻缺。",
            "一年如一夢，百歲真過客。",
            "君無廢此篇，嚴詩編杜集。"
        ],
        "title": "岐亭五首  其二",
        "id": "509c750c-da6a-49ec-bade-f081305a56be"
    },
    {
        "author": "蘇軾",
        "paragraphs": [
            "君家蜂作窠，歲歲添漆汁。",
            "我身牛穿鼻，卷舌聊自濕。",
            "二年三過君，此行真得得。",
            "愛君似劇孟，扣門知緩急。",
            "家有紅頰兒，能唱綠頭鴨。",
            "行當隔簾見，花霧輕羃羃。",
            "爲我取黄封，親拆官泥赤。",
            "仍須煩素手，自點葉家白。",
            "樂哉無一事，十年不蓄幘。",
            "閉門弄添丁，哇笑雜呱泣。",
            "西方正苦戰，誰補將帥缺。",
            "披圖見八陣，合散更主客。",
            "不須親戎行，坐論教君集。"
        ],
        "title": "岐亭五首  其三",
        "id": "92b0c28c-0ecc-4f5a-b372-279f4c34293c"
    },
    {
        "author": "蘇軾",
        "paragraphs": [
            "酸酒如虀湯，甜酒如蜜汁。",
            "三年黄州城，飲酒但飲濕。",
            "我如更揀擇，一醉豈易得。",
            "幾思壓茅柴，禁網日夜急。",
            "西鄰推甕盎，醉倒豬與鴨。",
            "君家大如掌，破屋無遮羃。",
            "何從得此酒，冷面妒君赤。",
            "定應好事人，千石供李白。",
            "爲君三日醉，蓬髮不暇幘。",
            "夜深欲踰垣，卧想春甕泣。",
            "君奴亦笑我，鬢齒行禿缺。",
            "三年已四至，歲歲遭惡客。",
            "人生幾兩屐，莫厭頻來集。"
        ],
        "title": "岐亭五首  其四",
        "id": "06ca621a-aef0-4a9f-97fb-5722a4869447"
    },
    {
        "author": "蘇軾",
        "paragraphs": [
            "枯松强鑽膏，槁竹欲瀝汁。",
            "兩窮相值遇，相哀莫相濕。",
            "不知我與君，交游竟何得。",
            "心法幸相語，頭然未爲急。",
            "願爲穿雲鶻，莫作將雛鴨。",
            "我行及初夏，煮酒映疏羃。",
            "故鄉在何許，西望千山赤。",
            "茲游定安歸，東泛萬頃白。",
            "一歡寧復再，起舞花墮幘。",
            "將行出苦語，不用兒女泣。",
            "吾非固多矣，君豈無一缺。",
            "各念別時言，閉戶謝衆客。",
            "空堂浄掃地，虛白道所集。"
        ],
        "title": "岐亭五首  其五",
        "id": "71a30bcc-0efa-4cda-888e-691f3726dff0"
    },
    {
        "author": "蘇軾",
        "paragraphs": [
            "青山若無素，偃蹇不相親。",
            "要識廬山面，他年是故人。"
        ],
        "tags": [
            "庐山"
        ],
        "title": "初入廬山三首  其一",
        "id": "ccddc867-0a6a-471f-bdcc-06cfbebb6483"
    },
    {
        "author": "蘇軾",
        "paragraphs": [
            "自昔懷清賞，神游杳靄間。",
            "如今不是夢，真箇在廬山。"
        ],
        "tags": [
            "庐山"
        ],
        "title": "初入廬山三首  其二",
        "id": "dc8272f8-32d7-49b6-b539-ac2249f1b2d4"
    },
    {
        "author": "蘇軾",
        "paragraphs": [
            "芒鞋青竹杖，自挂百錢游。",
            "可怪深山裏，人人識故侯。"
        ],
        "tags": [
            "庐山"
        ],
        "title": "初入廬山三首  其三",
        "id": "ce958e9f-6fdb-4484-bb58-7dd48bd486bd"
    },
    {
        "author": "蘇軾",
        "paragraphs": [
            "帝遣銀河一派垂，古來惟有謫仙詞。",
            "飛流濺沫知多少，不與徐凝洗惡詩。"
        ],
        "title": "世傳徐凝瀑布詩云一條界破青山色至爲塵陋又僞作樂天詩稱美此句有賽不得之語樂天雖涉淺易然豈至是哉乃戲作一絕",
        "id": "02fcc37c-7795-4f86-a728-b467fb1cb55d"
    },
    {
        "author": "蘇軾",
        "paragraphs": [
            "石耳峰頭路接天，梵音堂上月臨泉。",
            "此生初飲廬山水，他日徒參雪竇禪。",
            "袖裏寶書猶未出，夢中飛蓋已先傳。",
            "何人更識嵇中散，野鶴昂藏未是仙。"
        ],
        "tags": [
            "庐山"
        ],
        "title": "圓通禪院先君舊游也四月二十四日晚至宿焉明日先君忌日也乃手寫寶積獻蓋頌佛一偈以贈長老僊公僊公撫掌笑曰昨夜夢寶蓋飛下著處輒出火豈此祥乎乃作是詩院有蜀僧宣逮事訥長老識先君云",
        "id": "411a02dc-1a45-4d4c-9ae2-1da0fc676e54"
    },
    {
        "author": "蘇軾",
        "paragraphs": [
            "君到高安幾日回，一時斗擻舊塵埃。",
            "贈君一籠牢收取，盛取東軒長老來。"
        ],
        "tags": [
            "庐山"
        ],
        "title": "子由在筠作東軒記或戲之爲東軒長老其婿曹煥往筠余作一絕句送曹以戲子由曹過廬山以示圓通慎長老慎欣然亦作一絕送客出門歸入室趺坐化去子由聞之仍作二絕一以答余一以答慎明年余過圓通始得其詳乃追次慎韵  其一",
        "id": "6e5e8079-8928-4d15-b6d2-739e9c9f5512"
    },
    {
        "author": "蘇軾",
        "paragraphs": [
            "大士何曾有生死，小儒底處覓窮通。",
            "偶留一鷄千山上，散作人間萬竅風。"
        ],
        "tags": [
            "庐山"
        ],
        "title": "子由在筠作東軒記或戲之爲東軒長老其婿曹煥往筠余作一絕句送曹以戲子由曹過廬山以示圓通慎長老慎欣然亦作一絕送客出門歸入室趺坐化去子由聞之仍作二絕一以答余一以答慎明年余過圓通始得其詳乃追次慎韵  其二",
        "id": "81977be6-d560-4ce5-8e1d-08e4a5770ef0"
    },
    {
        "author": "蘇軾",
        "paragraphs": [
            "石龍有口口無根，自在流泉誰吐吞。",
            "若信衆生本無垢，此泉何處覓寒溫。"
        ],
        "title": "余過溫泉壁上有詩云直待衆生總無垢我方清冷混常流問人云長老可遵作遵已退居圓通亦作一絕",
        "id": "de43e4e9-fbd9-4def-8f81-667149d4413f"
    },
    {
        "author": "蘇軾",
        "paragraphs": [
            "偶尋流水上崔嵬，五老蒼顔一笑開。",
            "若見謫仙煩寄語，康山頭白早歸來。"
        ],
        "title": "書李公擇白石山房",
        "id": "e0f0a46b-8c54-4e73-9fc0-b36f57e366cf"
    },
    {
        "author": "蘇軾",
        "paragraphs": [
            "高巌下赤日，深谷來悲風。",
            "擘開青玉峽，飛出兩白龍。",
            "亂沫散霜雪，古潭摇清空。",
            "餘流滑無聲，快瀉雙石谼。",
            "我來不忍去，月出飛橋東。",
            "蕩蕩白銀闕，沉沉水精宮。",
            "願隨琴高生，脚踏赤鯶公。",
            "手持白芙蕖，跳下清泠中。"
        ],
        "tags": [
            "庐山"
        ],
        "title": "廬山二勝 開先漱玉亭",
        "id": "f96637b8-933d-41cc-9216-e2c7d5e44de5"
    },
    {
        "author": "蘇軾",
        "paragraphs": [
            "吾聞太山石，積日穿綫溜。",
            "況此百雷霆，萬世與石鬬。",
            "深行九地底，險出三峽右。",
            "長輸不盡溪，欲滿無底竇。",
            "跳波翻潛魚，震響落飛狖。",
            "清寒入山骨，草木盡堅瘦。",
            "空濛烟靄間，澒洞金石奏。",
            "彎彎飛橋出，瀲瀲半月彀。",
            "玉淵神龍近，雨雹亂晴晝。",
            "垂瓶得清甘，可嚥不可漱。"
        ],
        "tags": [
            "庐山"
        ],
        "title": "廬山二勝 棲賢三峽橋",
        "id": "9a878185-e8e6-497f-aa70-3ceeec178736"
    },
    {
        "author": "蘇軾",
        "paragraphs": [
            "溪聲便是廣長舌，山色豈非清浄身。",
            "夜來八萬四千偈，他日如何舉似人。"
        ],
        "title": "贈東林總長老",
        "id": "720d8150-1f0c-4aa0-8292-b869465efd59"
    },
    {
        "author": "蘇軾",
        "paragraphs": [
            "橫看成嶺側成峰，遠近高低總不同。",
            "不識廬山真面目，只緣身在此山中。"
        ],
        "tags": [
            "庐山",
            "纪游",
            "写景",
            "山",
            "古诗三百首",
            "哲理",
            "宋诗",
            "描写山",
            "写山",
            "小学古诗",
            "四年级上册"
        ],
        "title": "題西林壁",
        "id": "7e16820d-81ed-4237-8e82-2c4c01f73423"
    },
    {
        "author": "蘇軾",
        "paragraphs": [
            "溪上青山三百疊，快馬輕衫來一抹。",
            "倚山修竹有人家，橫道清泉知我渴。",
            "芒鞋竹杖自輕軟，蒲薦松牀亦香滑。",
            "夜深風露滿中庭，惟有孤螢自開闔。"
        ],
        "title": "自興國往筠宿石田驛南二十五里野人舍",
        "id": "de0dc1c2-0d66-4d28-8bea-3a0c4731d7c4"
    },
    {
        "author": "蘇軾",
        "paragraphs": [
            "彭蠡東北源，廬阜西南麓。",
            "何人修水上，種此一雙玉。",
            "思之不可見，破宅餘修竹。",
            "四鄰戒莫犯，十畝森似束。",
            "我來仲夏初，解籜呈新綠。",
            "幽鳥向我鳴，野人留我宿。",
            "徘徊不忍去，微月挂喬木。",
            "遥想他年歸，解組巾一幅。",
            "對牀老兄弟，夜雨鳴竹屋。",
            "卧聽鄰寺鐘，書窗有殘燭。"
        ],
        "title": "過建昌李野夫公擇故居",
        "id": "23976c4e-0da6-44ce-850b-2c18de76babc"
    },
    {
        "author": "蘇軾",
        "paragraphs": [
            "露宿風餐六百里，明朝飲馬南江水。",
            "未見豐盈犀角兒，先逢玉雪王郎子。",
            "對牀欲作連夜語，念汝還須戴星起。",
            "夜來夢見小於菟，猶是髧髦垂兩耳。",
            "憶過濟南春未動，三子出迎殘雪裏。",
            "我時移守古河東，酒肉淋漓渾舍喜。",
            "而今憔悴一羸馬，逆旅擔夫相汝爾。",
            "出城見我定驚嗟，身健窮愁不須恥。",
            "我爲乃翁留十日，掣電一歡何足恃。",
            "惟當火急作新詩，一醉兩翁勝酒美。"
        ],
        "title": "將至筠先寄遲适遠三猶子",
        "id": "75256a6d-baa2-4a7f-89ec-f021dd59b414"
    },
    {
        "author": "蘇軾",
        "paragraphs": [
            "一與子由別，却數七端午。",
            "身隨綵絲繫，心與昌歜苦。",
            "今年匹馬來，佳節日夜數。",
            "兒童喜我至，典衣具雞黍。",
            "水餠既懷鄉，飯筒仍愍楚。",
            "謂言必一醉，快作西川語。",
            "寧知是官身，糟麴困熏煮。",
            "獨携三子出，古剎訪禪祖。",
            "高談付梁羅，詩力到阿虎。",
            "歸來一調笑，慰此長齟齬。"
        ],
        "title": "端午游真如遲适遠從子由在酒局",
        "id": "b450a591-f28a-4cda-aa49-d2bd794a246f"
    },
    {
        "author": "蘇軾",
        "paragraphs": [
            "知君念我欲別難，我今此別非他日。",
            "風裏楊花雖未定，雨中荷葉終不濕。",
            "三年磨我費百書，一見何止得雙璧。",
            "願君亦莫嗟留滯，六十小劫風雨疾。"
        ],
        "title": "別子由三首兼別遲  其一",
        "id": "ef622f33-d19f-4b82-96b8-4b334e8605a3"
    },
    {
        "author": "蘇軾",
        "paragraphs": [
            "先君昔愛洛城居，我今亦過嵩山麓。",
            "水南卜築吾豈敢，試向伊川買修竹。",
            "又聞緱山好泉眼，傍市穿林瀉冰玉。",
            "遥想茅軒照水開，兩翁相對清如鵠。"
        ],
        "title": "別子由三首兼別遲  其二",
        "id": "30cc2b7a-eb4e-4a57-b263-85ef5a8f60ca"
    },
    {
        "author": "蘇軾",
        "paragraphs": [
            "兩翁歸隠非難事，惟要傳家好兒子。",
            "憶昔汝翁如汝長，筆頭一落三千字。",
            "世人聞此皆大笑，慎勿生兒兩翁似。",
            "不知樗櫟薦明堂，何似鹽車壓千里。"
        ],
        "title": "別子由三首兼別遲  其三",
        "id": "8b7a6420-1295-43db-bee4-53bd943a89c0"
    },
    {
        "author": "蘇軾",
        "paragraphs": [
            "雙鵲先我來，飛上東軒背。",
            "書隨好夢到，人與佳節會。",
            "一歡難把玩，回首了無在。",
            "却渡來時溪，斷橋號淺瀨。",
            "茫茫暑天闊，靄靄孤城背。",
            "青山眊矂中，落日凄凉外。",
            "盛衰豈我意，離合非所礙。",
            "何以解我憂，粗了一事大。"
        ],
        "title": "初別子由至奉新作",
        "id": "1d5af135-4d0c-4e05-a319-e5daffc2069b"
    },
    {
        "author": "蘇軾",
        "paragraphs": [
            "甘山廬阜鬰相望，林隙熹微漏日光。",
            "吳國晚蠶初斷葉，占城蚤稻欲移秧。",
            "迢迢澗水隨人急，冉冉巌花撲馬香。",
            "望眼儘從飛鳥遠，白雲深處是吾鄉。"
        ],
        "title": "筠州還白塔鋪歇馬",
        "id": "a31076a0-25cc-4bec-8647-d25022a704be"
    },
    {
        "author": "蘇軾",
        "paragraphs": [
            "宰樹連山谷，祠堂照路隅。",
            "養松無觸鹿，助祭有馴烏。",
            "歸夢先寒食，兒啼到白鬚。",
            "遥知鄰里化，醉叟道爭扶。"
        ],
        "title": "同年程筠德林求先墳二詩 思成堂",
        "id": "2333b79a-1853-44b4-8fec-c3c0c7b3f7f9"
    },
    {
        "author": "蘇軾",
        "paragraphs": [
            "舊笑桓司馬，今師鄭大夫。",
            "不知徂歲月，空覺老楸梧。",
            "祭禮傳家法，阡名載版圖。",
            "會看千字誄，木杪見龜趺。"
        ],
        "title": "同年程筠德林求先墳二詩 歸真亭",
        "id": "9a337a90-d3cd-4c8b-bc16-ce2c39b635bf"
    },
    {
        "author": "蘇軾",
        "paragraphs": [
            "文舉與元禮，尚得稱世舊。",
            "淵明吾所師，夫子乃其後。",
            "挂冠不待年，亦豈爲五斗。",
            "我歌歸來引，千載信尚友。",
            "相逢黄卷中，何似一杯酒。",
            "君醉我且歸，明朝許來否。"
        ],
        "title": "陶驥子駿佚老堂二首  其一",
        "id": "3dbd9991-eec9-499a-9473-f9d50703aefc"
    },
    {
        "author": "蘇軾",
        "paragraphs": [
            "我從廬山來，目送孤飛雲。",
            "路逢陸道士，知是千歲人。",
            "試問當時友，虎溪已埃塵。",
            "似聞佚老堂，知是幾世孫。",
            "能爲五字詩，仍戴漉酒巾。",
            "人呼小靖節，自號葛天民。"
        ],
        "tags": [
            "庐山"
        ],
        "title": "陶驥子駿佚老堂二首  其二",
        "id": "06e02dd0-9a29-4251-9c00-07ffb0681beb"
    },
    {
        "author": "蘇軾",
        "paragraphs": [
            "寄卧虛寂堂，月明浸疏竹。",
            "泠然洗我心，欲飲不可掬。",
            "流光發永歎，自昔非余獨。",
            "行年四十九，還此北窗宿。",
            "緬懷卓道人，白首寓醫卜。",
            "謫仙固遠矣，此士亦難復。",
            "世道如弈棋，變化不容覆。",
            "惟應玉芝老，待得蟠桃熟。"
        ],
        "title": "和李太白",
        "id": "ba063bea-112e-4620-9f70-d90e0de14909"
    },
    {
        "author": "蘇軾",
        "paragraphs": [
            "爲聞廬岳多真隠，故就高人斷宿攀。",
            "已喜禪心無別語，尚嫌剃髮有詩斑。",
            "異同更莫疑三語，物我終當付八還。",
            "到後與君開北戶，舉頭三十六青山。"
        ],
        "title": "次韵道潛留別",
        "id": "07dbd581-ef8b-491e-ac10-67dcb0b78784"
    },
    {
        "author": "蘇軾",
        "paragraphs": [
            "空腸得酒芒角出，肝肺槎牙生竹石。",
            "森然欲作不可回，吐向君家雪色壁。",
            "平生好詩仍好畫，書牆涴壁長遭駡。",
            "不瞋不駡喜有餘，世間誰復如君者。",
            "一雙銅劍秋水光，兩首新詩爭劍鋩。",
            "劍在牀頭詩在手，不知誰作蛟龍吼。"
        ],
        "title": "郭祥正家醉畫竹石壁上郭作詩爲謝且遺二古銅劍",
        "id": "bc2f81cb-1f5d-4c3b-ae4f-df2d37ba3fa3"
    },
    {
        "author": "蘇軾",
        "paragraphs": [
            "黄琮白琥天不惜，顧恐貪夫死懷璧。",
            "君看龍尾豈石材，玉德金聲寓於石。",
            "與天作石來幾時，與人作硯初不辭。",
            "詩成鮑謝石何與，筆落鍾王硯不知。",
            "錦茵玉匣俱塵垢，擣練支牀亦何有。",
            "況瞋蘇子鳳咮銘，戲語相嘲作牛後。",
            "碧天照水風吹雲，明窗大几清無塵。",
            "我生天地一閑物，蘇子亦是支離人。",
            "麤言細語都不擇，春蚓秋蛇隨意畫。",
            "願從蘇子老東坡，仁者不用生分別。"
        ],
        "title": "龍尾硯歌",
        "id": "7349ae05-5899-49ab-bb26-fa82fef21b24"
    },
    {
        "author": "蘇軾",
        "paragraphs": [
            "我家銅劍如赤蛇，君家石硯蒼璧橢而漥。",
            "君持我劍向何許，大明宮裏玉佩鳴衝牙。",
            "我得君硯亦安用，雪堂窗下爾雅箋蟲蝦。",
            "二物與人初不異，飄落高下隨風花。",
            "蒯緱玉具皆外物，視草草玄無等差。",
            "君不見秦趙城易璧，指圖睨柱相矜誇。",
            "又不見二生妾換馬，驕鳴啜泣思其家。",
            "不如無情兩相與，永以爲好譬之桃李與瓊華。"
        ],
        "title": "張近幾仲有龍尾子石硯以銅劍易之",
        "id": "6c5a4feb-1b64-4065-b32b-16e4725e3721"
    },
    {
        "author": "蘇軾",
        "paragraphs": [
            "贈君長鋏君當歌，每食無魚歎委蛇。",
            "一朝得見暴公子，櫑具欲與冠爭峨。",
            "豈比杜陵貧病叟，終日長鑱隨短蓑。",
            "斬蛟刺虎老無力，带牛佩犢吏所訶。",
            "故將換硯豈無意，恐君雕琢傷天和。",
            "作詩反劍亦何謂，知君欲以詩相磨。",
            "報章苦恨無好語，試向君硯求餘波。",
            "詩成劍往硯應笑，那將屋漏供懸河。"
        ],
        "title": "張作詩送硯反劍乃和其詩卒以劍歸之",
        "id": "0033da9a-8f22-4719-89e8-746fd380812b"
    },
    {
        "author": "蘇軾",
        "paragraphs": [
            "吾年四十九，羈旅失幼子。",
            "幼子真吾兒，眉角生已似。",
            "未期觀所好，蹁躚逐書史。",
            "摇頭却梨栗，似識非分恥。",
            "吾老常鮮歡，頼此一笑喜。",
            "忽然遭奪去，惡業我累爾。",
            "衣薪那免俗，變滅須臾耳。",
            "歸來懷抱空，老淚如瀉水。"
        ],
        "title": "去歲九月二十七日在黄州生子遯小名幹兒頎然穎異至今年七月二十八日病亡於金陵作二詩哭之  其一",
        "id": "657e6f26-e2b7-406b-acca-1729ddf545e6"
    },
    {
        "author": "蘇軾",
        "paragraphs": [
            "我淚猶可拭，日遠當日忘。",
            "母哭不可聞，欲與汝俱亡。",
            "故衣尚懸架，漲乳已流牀。",
            "感此欲忘生，一卧終日僵。",
            "中年忝聞道，夢幻講已詳。",
            "儲藥如丘山，臨病更求方。",
            "仍將恩愛刃，割此衰老腸。",
            "知迷欲自反，一慟送餘傷。"
        ],
        "title": "去歲九月二十七日在黄州生子遯小名幹兒頎然穎異至今年七月二十八日病亡於金陵作二詩哭之  其二",
        "id": "aa99ef9e-6081-4130-9d60-8f817214c9ca"
    },
    {
        "author": "蘇軾",
        "paragraphs": [
            "平生無一女，誰復歎耳耳。",
            "滯留生此兒，足慰周南史。",
            "那知非真實，造化聊戲爾。",
            "煩惱初無根，恩愛爲種子。",
            "煩公爲假說，反覆相指似。",
            "欲除苦海浪，先乾愛河水。",
            "棄置一寸鱗，悠然笑侯喜。",
            "爲公寫餘習，瓶罍一時恥。"
        ],
        "title": "葉濤致遠見和二詩復次其韵  其一",
        "id": "79a06285-396c-4437-b0e6-4602afe8a0b1"
    },
    {
        "author": "蘇軾",
        "paragraphs": [
            "聞公少已悟，拄杖久倚牀。",
            "笑我老而癡，負鼓欲求亡。",
            "庶幾東門子，柱史安敢望。",
            "嗜毒戲猛獸，慮患先不詳。",
            "囊破蛇已走，尚未省齧傷。",
            "妙哉兩篇詩，洗我千結腸。",
            "黠蠶不作繭，未老輒自僵。",
            "永謝湯火厄，泠然超無方。"
        ],
        "title": "葉濤致遠見和二詩復次其韵  其二",
        "id": "7731cf9c-62b2-4509-b6de-02d4d5d2bd29"
    },
    {
        "author": "蘇軾",
        "paragraphs": [
            "青李扶疏禽自來，清真逸少手親栽。",
            "深紅淺紫從爭發，雪白鵝黄也鬥開。"
        ],
        "title": "次荆公韵四絕  其一",
        "id": "5dbbf10a-391c-4d35-9f40-cb6febfb614d"
    },
    {
        "author": "蘇軾",
        "paragraphs": [
            "斫竹穿花破綠苔，小詩端爲覓榿栽。",
            "細看造物初無物，春到江南花自開。"
        ],
        "title": "次荆公韵四絕  其二",
        "id": "2e37cf94-62ac-4093-97f2-30c01fc63f4f"
    },
    {
        "author": "蘇軾",
        "paragraphs": [
            "騎馿渺渺入荒陂，想見先生未病時。",
            "勸我試求三畝宅，從公已覺十年遲。"
        ],
        "title": "次荆公韵四絕  其三",
        "id": "74cf1024-f526-4de4-97e7-5a9396830a12"
    },
    {
        "author": "蘇軾",
        "paragraphs": [
            "甲第非真有，閑花亦偶栽。",
            "聊爲清浄供，却對道人開。"
        ],
        "title": "次荆公韵四絕  其四",
        "id": "ab7599a5-f4c3-4610-9c03-31cc0e1418fd"
    },
    {
        "author": "蘇軾",
        "paragraphs": [
            "東晉巾車令，西京執戟郎。",
            "甘心向山水，結髮事文章。",
            "故自輕千戶，何曾羨一囊。",
            "天高鬼神惡，骨朽姓名芳。",
            "庾嶺銘旌暗，秦淮舊宅荒。",
            "吾詩不用刻，妙語有黄香。"
        ],
        "title": "張庖民挽詞",
        "id": "b80beacc-7e9f-407d-a4d6-f2813f9b41bc"
    },
    {
        "author": "蘇軾",
        "paragraphs": [
            "欲求五畝寄樵蘇，所至遲留似賈胡。",
            "信命不須歌去汝，逢人未免歎猶吾。",
            "人皆勸我杯中物，我獨憐君屋上烏。",
            "一技文章何足道，要知摩詰是文殊。"
        ],
        "title": "次韵葉致遠見贈",
        "id": "7a09e081-6380-4202-9479-b21cf32c08f2"
    },
    {
        "author": "蘇軾",
        "paragraphs": [
            "長笑右軍稱草聖，不如東野以詩鳴。",
            "樂天自愛吟淮月，懷祖無勞聽角聲。"
        ],
        "title": "次韵致遠",
        "id": "355cd1a7-8b7e-46e4-947e-a862a06730f8"
    },
    {
        "author": "蘇軾",
        "paragraphs": [
            "季子東周負郭田，須知力穡是家傳。",
            "細思種薤五十本，大勝取禾三百廛。",
            "若得與君連北巷，故應終老忘西川。",
            "短衣匹馬非吾事，只擬關門不問天。"
        ],
        "title": "次韵段縫見贈",
        "id": "d5e80225-38d1-4772-acf9-8908f3421aa3"
    },
    {
        "author": "蘇軾",
        "paragraphs": [
            "餘杭門外葉飛秋，尚記居人挽去舟。",
            "一別臨平山上塔，五年雲夢澤南州。",
            "淒涼楚些緣吾發，邂逅秦淮爲子留。",
            "寄謝西湖舊風月，故應時許夢中游。"
        ],
        "tags": [
            "西湖"
        ],
        "title": "次韵杭人裴維甫",
        "id": "8d1999c3-bdf3-4f3f-b1a2-ad3e67f740ad"
    },
    {
        "author": "蘇軾",
        "paragraphs": [
            "先生一去五百載，猶在峨眉西崦中。",
            "自爲天仙足官府，不應尸解坐蝱蟲。"
        ],
        "title": "題孫思邈真",
        "id": "6c27bbb6-744d-4175-a5cf-8fec2ccb887c"
    },
    {
        "author": "蘇軾",
        "paragraphs": [
            "粉紅石首仍無骨，雪白河㹠不藥人。",
            "寄語天公與河伯，何妨乞與水精鱗。"
        ],
        "title": "戲作鮰魚一絕",
        "id": "94afe002-de05-4e1b-ab87-afe33ec96595"
    },
    {
        "author": "蘇軾",
        "paragraphs": [
            "芒鞋竹杖布行纏，遮莫千山與萬山。",
            "從來無脚不解滑，誰信石頭行路難。"
        ],
        "title": "次韵答寶覺",
        "id": "b6663ac9-d729-4b76-94f4-d86b9f6ef966"
    },
    {
        "author": "蘇軾",
        "paragraphs": [
            "到郡席不暖，居民空惘然。",
            "好山無十里，遺恨恐他年。",
            "欲款南朝寺，同登北郭船。",
            "朱門收畫戟，紺宇出青蓮。",
            "夾路蒼髯古，迎人翠麓偏。",
            "龍腰蟠故國，鳥爪寄層巔。",
            "竹杪飛華屋，松根泫細泉。",
            "峰多巧障日，江遠欲浮天。",
            "略彴橫秋水，浮圖插暮烟。",
            "歸來踏人影，雲細月娟娟。"
        ],
        "title": "同王勝之遊蔣山",
        "id": "22ae08ae-8c91-419b-b6db-1743494bef9f"
    },
    {
        "author": "蘇軾",
        "paragraphs": [
            "老手王摩詰，窮交孟浩然。",
            "論詩曾伴直，話舊已忘年。",
            "北上難陪驥，東行且趁船。",
            "離亭花映肉，醉眼鷺窺蓮。",
            "柂轉三山沒，風回五兩偏。",
            "荒祠過瓜步，古甃墮松巔。",
            "聞道清香閣，新篘白玉泉。",
            "莫教門掩夜，坐待月流天。",
            "小院檀槽鬧，空庭樺獨煙。",
            "公詩便堪唱，爲付小嬋娟。"
        ],
        "title": "至真州再和二首  其一",
        "id": "3c64c393-3665-4574-81ed-c8c1ab5afd65"
    },
    {
        "author": "蘇軾",
        "paragraphs": [
            "公顔如雪柏，千載故依然。",
            "笑我無根柳，空中不待年。",
            "肯留歸闕旆，坐待逆風船。",
            "特許門傳籥，那知箭起蓮。",
            "相逢月上後，小語坐西偏。",
            "流落千帆側，追思百尺巔。",
            "躬耕懷谷口，水石羨平泉。",
            "茅屋歸元亮，霓裳醉樂天。",
            "行聞宣室召，歸近御爐烟。",
            "未用歌池上，隨宜教李娟。"
        ],
        "title": "至真州再和二首  其二",
        "id": "03d25538-a2ef-4e7e-86ee-99da5937c7ab"
    },
    {
        "author": "蘇軾",
        "paragraphs": [
            "君不見成都畫手開十眉，橫雲却月爭新奇。",
            "游人指點小顰處，中有漁陽胡馬嘶。",
            "又不見王孫青瑣橫雙碧，腸斷浮空遠山色。",
            "書生性命何足論，坐費千金買消渴。",
            "爾來喪亂愁天公，謫向君家書硯中。",
            "小窗虛幌相嫵媚，令君曉夢生春紅。",
            "毘耶居士談空處，結習已空花不住。",
            "試教天女爲磨鉛，千偈瀾翻無一語。"
        ],
        "title": "眉子石硯歌贈胡誾",
        "id": "564049c1-8e08-42b3-9eaf-ca3ea815548b"
    },
    {
        "author": "蘇軾",
        "paragraphs": [
            "是身如虛空，萬物皆我儲。",
            "胡爲强分別，百金買田廬。",
            "不見袁夫子，神馬載尻輿。",
            "游乎無何有，一飯不願餘。",
            "官湖爲我池，學舍爲我居。",
            "何以遺子孫，此身自籧篨。",
            "薰風暗楊柳，秋水靜芙蕖。",
            "應觀我知子，不怪子知魚。"
        ],
        "title": "贈袁陟",
        "id": "128a43ac-52a3-4f87-b823-b07d19cb9434"
    },
    {
        "author": "蘇軾",
        "paragraphs": [
            "月明驚鵲未安枝，一棹飄然影自隨。",
            "江上秋風無限浪，枕中春夢不多時。",
            "瓊林花草聞前語，罨畫溪山指後期。",
            "豈敢便爲雞黍約，玉堂金殿要論思。"
        ],
        "title": "次韵蔣穎叔",
        "id": "299301dc-3ca6-4e1e-bb50-254558cc480e"
    },
    {
        "author": "蘇軾",
        "paragraphs": [
            "二公詩格老彌新，醉後狂吟許野人。",
            "坐看青丘吞澤芥，自慚黄潦薦溪蘋。",
            "兩邦旌纛光相照，十畝鋤犁手自親。",
            "何似秦郎妙天下，明年獻頌請東巡。"
        ],
        "title": "次韵滕元發許仲塗秦少游",
        "id": "ba028820-8b4c-40da-bd4b-7cc3102dd084"
    },
    {
        "author": "蘇軾",
        "paragraphs": [
            "病骨難堪玉带圍，鈍根仍落箭鋒機。",
            "欲教乞食歌姬院，故與雲山舊衲衣。"
        ],
        "title": "以玉带施元長老元以衲裙相報次韵二首  其一",
        "id": "f61c341f-6e4f-477a-a0aa-9dcbf64b7f9c"
    },
    {
        "author": "蘇軾",
        "paragraphs": [
            "此带閱人如傳舍，流傳到我亦悠哉。",
            "錦袍錯落差相稱，乞與佯狂老萬回。"
        ],
        "title": "以玉带施元長老元以衲裙相報次韵二首  其二",
        "id": "ed8299ba-19e4-4c24-9dbf-26f31e7f4506"
    },
    {
        "author": "蘇軾",
        "paragraphs": [
            "撞鐘浮玉山，迎我三千指。",
            "衆中聞謦欬，未語知鄉里。",
            "我非箇中人，何以默識子。",
            "振衣忽歸去，隻影千山裏。",
            "涪江與中泠，共此一味水。",
            "冰盤薦琥珀，何似糖霜美。"
        ],
        "tags": [
            "送别"
        ],
        "title": "送金山鄉僧歸蜀開堂",
        "id": "095a1ead-c0ef-4975-983b-dc0e8e64c07d"
    },
    {
        "author": "蘇軾",
        "paragraphs": [
            "嗟我與君皆丙子，四十九年窮不死。",
            "君隨幕府戰西羌，夜渡冰河斫雲壘。",
            "飛塵漲天箭灑甲，歸對妻孥真夢耳。",
            "我謫黄岡四五年，孤舟出沒烟波裏。",
            "故人不復通問訊，疾病饑寒疑死矣。",
            "相逢握手一大笑，白髮蒼顔略相似。",
            "我方北渡脫重江，君復南行輕萬里。",
            "功名如幻何足計，學道有涯真可喜。",
            "勾漏丹砂已付君，汝陽甕盎吾何恥。",
            "君歸赴我雞黍約，買田築室從今始。"
        ],
        "title": "送沈逵赴廣南",
        "id": "46a7ed63-b412-45ec-9147-853f4c58cdad"
    },
    {
        "author": "蘇軾",
        "paragraphs": [
            "君不見滹沱流澌車折軸，公孫倉皇奉豆粥。",
            "濕薪破竈自燎衣，饑寒頓解劉文叔。",
            "又不見金谷敲冰草木春，帳下烹煎皆美人。",
            "萍虀豆粥不傳法，咄嗟而辦石季倫。",
            "干戈未解身如寄，聲色相纏心已醉。",
            "身心顛倒不自知，更識人間有真味。",
            "豈如江頭千頃雪色蘆，茅簷出沒晨烟孤。",
            "地碓舂秔光似玉，沙瓶煮豆軟如酥。",
            "我老此身無著處，賣書來問東家住。",
            "卧聽雞鳴粥熟時，蓬頭曳履君家去。"
        ],
        "title": "豆粥",
        "id": "bf612879-4bbf-4c29-b51d-369fccb583c4"
    },
    {
        "author": "蘇軾",
        "paragraphs": [
            "君看三代士執雉，本以殺身爲小補。",
            "居官死職士死綏，夢尸得官真古語。",
            "五行勝己斯爲官，官如草木吾如土。",
            "仕而未祿猶賓客，待以純臣蓋非古。",
            "饋焉曰獻稱寡君，豈比公卿相爾汝。",
            "世衰道微士失已，得喪悲歡反其故。",
            "草袍蘆箠相嫵媚，飲食嬉游事羣聚。",
            "曲江船舫月燈毬，是謂舞殯而歌墓。",
            "看花走馬到東野，餘子紛紛何足數。",
            "二生年少兩豪逸，詩酒不知軒冕苦。",
            "故令將仕夢發棺，勸子勿爲官所腐。",
            "塗車芻靈皆假設，著眼細看君勿誤。",
            "時來聊復一飛鳴，進隠不須煩伍舉。"
        ],
        "title": "秦少游夢發殯而葬之者云是劉發之柩是歲發首薦秦以詩賀之劉涇亦作因次其韵",
        "id": "2436342f-865f-42f6-81f0-76823f791594"
    },
    {
        "author": "蘇軾",
        "paragraphs": [
            "江東賈客木綿裘，會散金山月滿樓。",
            "夜半潮來風又熟，卧吹簫管到揚州。"
        ],
        "title": "金山夢中作",
        "id": "1281efde-195b-4fcb-9e91-d7f772748f95"
    },
    {
        "author": "蘇軾",
        "paragraphs": [
            "銅腥鐵澀不宜泉，愛此蒼然深且寬。",
            "蟹眼翻波湯已作，龍頭拒火柄猶寒。",
            "薑新鹽少茶初熟，水漬雲蒸蘚未乾。",
            "自古函牛多折足，要知無脚是輕安。"
        ],
        "title": "次韵周穜惠石銚",
        "id": "fd3cef0d-8e79-4a20-8726-5c722e732c14"
    },
    {
        "author": "蘇軾",
        "paragraphs": [
            "潘郎曉踏河陽春，明珠白璧驚市人。",
            "那知望拜馬蹄下，胸中一斛泥與塵。",
            "何似墨潘穿破褐，琅琅翠餠敲玄笏。",
            "布衫漆黑手如龜，未害冰壺貯秋月。",
            "世人重耳輕目前，區區張李爭媸妍。",
            "一朝入海尋李白，空看人間畫墨仙。"
        ],
        "title": "贈潘谷",
        "id": "f487ead2-4238-4e9b-8e50-ed6e19fa91d8"
    },
    {
        "author": "蘇軾",
        "paragraphs": [
            "魏王大瓠無人識，種成何翅實五石。",
            "不辭破作兩大樽，只憂水淺江湖窄。",
            "我材濩落本無用，虛名驚世終何益。",
            "東方先生好自譽，孟賁子路并爲一。",
            "杜陵布衣老且愚，信口自比契與稷。",
            "暮年欲學柳下惠，嗜好酸鹹不相入。",
            "金山也是不羈人，早歲聞名晚相得。",
            "我醉而嬉欲仙去，傍人笑倒山謂實。",
            "問我此身何所歸，笑指浮休百年宅。",
            "蒜山幸有閑田地，招此無家一房客。"
        ],
        "title": "蒜山松林中可卜居余欲僦其地地屬金山故作此詩與金山元長老",
        "id": "20ca6954-052c-4320-b206-ae1da70d154b"
    },
    {
        "author": "蘇軾",
        "paragraphs": [
            "蘇陳甥舅真冰玉，正始風流起頹俗。",
            "夫人高節稱其家，凜凜寒松映修竹。",
            "雞鳴爲善日日新，八十三年如一晨。",
            "豈惟家室宜壽母，實與朝廷生異人。",
            "忘軀殉國乃吾子，三仕何曾知慍喜。",
            "不須擁笏强垂魚，我視去來皆夢爾。",
            "誦詩相挽真區區，墓碑千字多遺餘。",
            "他年太史取家傳，知有班昭續漢書。"
        ],
        "title": "蘇子容母陳夫人挽詞",
        "id": "99e0ed99-e4b0-4302-a5f4-43c7b8f58262"
    },
    {
        "author": "蘇軾",
        "paragraphs": [
            "生芻不獨比前人，束藁端能廢謝鯤。",
            "子達想無身後念，吾衰不復夢中論。",
            "已知毅豹爲均死，未識荆凡定孰存。",
            "堪笑東坡癡鈍老，區區猶記刻舟痕。"
        ],
        "title": "王中甫哀辭",
        "id": "5700c145-0b61-4f50-8f55-69c313e955ed"
    },
    {
        "author": "蘇軾",
        "paragraphs": [
            "露葉風枝曉自勻，綠陰青子浄無塵。",
            "閑吟遶屋扶疏句，須信淵明是可人。"
        ],
        "title": "廣陵後園題扇子",
        "id": "a141a690-b6c8-48eb-8fca-3eda62d32220"
    },
    {
        "author": "蘇軾",
        "paragraphs": [
            "冰蠶不知寒，火鼠不知暑。",
            "知閑見閑地，已覺非閑侶。",
            "君看東坡翁，懶散誰比數。",
            "形骸墮醉夢，生事委塵土。",
            "早眠不見燈，晚食或敧午。",
            "卧看盜取氈，坐視麥漂雨。",
            "語希舌頰强，行少腰脚僂。",
            "五年黄州城，不蹋黄州鼓。",
            "人言我閑客，置此閑處所。",
            "問閑作何味，如眼不自睹。",
            "頗訝徐孝廉，得閑能幾許。",
            "介子願奉使，翁歸備文武。",
            "應緣不耐閑，名字挂庭宇。",
            "我詩爲閑作，更得不閑語。",
            "君如汗血駒，轉盼略燕楚。",
            "莫嫌鑾輅重，終勝鹽車苦。"
        ],
        "title": "徐大正閑軒",
        "id": "dc300b27-84c3-4389-8aa9-86544d9df9a8"
    },
    {
        "author": "蘇軾",
        "paragraphs": [
            "卷卷長廊走黄葉，席簾垂地香煙歇。",
            "主人待來終不來，火紅銷盡灰如雪。"
        ],
        "title": "十一月十三日與幾先自竹西來訪慶老不見獨與君卿供奉蟾知客東閣道話久之",
        "id": "e20f1bcb-6b1a-4174-a3f7-c66331911d3f"
    },
    {
        "author": "蘇軾",
        "paragraphs": [
            "黍離不復閔宗周，何暇雷塘弔一丘。",
            "若問西來師祖意，竹西歌吹是揚州。"
        ],
        "title": "別擇公",
        "id": "09456791-c6e3-418e-bdaa-7f5e54328351"
    },
    {
        "author": "蘇軾",
        "paragraphs": [
            "山茶相對阿誰栽，細雨無人我獨來。",
            "說似與君君不會，爛紅如火雪中開。"
        ],
        "title": "邵伯梵行寺山茶",
        "id": "9918b55b-dae5-482b-8d11-85fca4ba107b"
    },
    {
        "author": "蘇軾",
        "paragraphs": [
            "野雁見人時，未起意先改。",
            "君從何處看，得此無人態。",
            "無乃槁木形，人禽兩自在。",
            "北風振枯葦，微雪落璀璀。",
            "慘澹雲水昏，晶熒沙礫碎。",
            "弋人悵何慕，一舉渺江海。"
        ],
        "title": "高郵陳直躬處士畫雁二首  其一",
        "id": "b62a5f6c-f204-4157-9e88-521425357892"
    },
    {
        "author": "蘇軾",
        "paragraphs": [
            "衆禽事紛爭，野雁獨閑潔。",
            "徐行意自得，俯仰若有節。",
            "我衰寄江湖，老伴雜鵝鴨。",
            "作書問陳子，曉景畫苕霅。",
            "依依聚圓沙，稍稍動斜月。",
            "先鳴獨鼓翅，吹亂蘆花雪。"
        ],
        "title": "高郵陳直躬處士畫雁二首  其二",
        "id": "e2fe148e-ea57-41e1-a906-9636d1691129"
    },
    {
        "author": "蘇軾",
        "paragraphs": [
            "使君不獨東南美，典型尚記先君子。",
            "戲嘲王叟短轅車，肯爲徐郎書紙尾。",
            "三年弭節江湖上，千首放懷風月裏。",
            "手開西閣坐虛明，目浄東溪照清泚。",
            "素琴濁酒容一榻，落霞孤鶩供千里。",
            "大舫何時繫門柳，小詩屢欲書窗紙。",
            "文昌新構滿鵷鸞，都邑正喧收杞梓。",
            "相逢一醉豈有命，南來寂寞君歸矣。"
        ],
        "title": "蔡景繁官舍小閣",
        "id": "44532f00-df86-42ea-a3df-6b19b46e88d3"
    },
    {
        "author": "蘇軾",
        "paragraphs": [
            "異時長怪謫仙人，舌有風雷筆有神。",
            "聞道騎鯨游汗漫，憶嘗捫蝨話悲辛。",
            "氣吞餘子無全目，詩到諸郎尚絕倫。",
            "白髮故交空掩卷，淚河東注問蒼旻。"
        ],
        "title": "和王斿二首  其一",
        "id": "8042542e-2ffd-4a6f-a99a-5cf10f1b0651"
    },
    {
        "author": "蘇軾",
        "paragraphs": [
            "嫋嫋春風送度關，娟娟霜月照生還。",
            "遲留歲暮江淮上，來往君家伯仲間。",
            "未厭冰灘吼新洛，且看松雪媚南山。",
            "野梅官柳何時動，飛蓋長橋待子閑。"
        ],
        "title": "和王斿二首  其二",
        "id": "99696227-a0e6-4e51-ab6e-1ab6b6b215b5"
    },
    {
        "author": "蘇軾",
        "paragraphs": [
            "頭白江南醉司馬，寬心時復喚殷兄。",
            "寒潮不應淮無信，客路相隨月有情。",
            "未許低頭拜東野，徒言飲酒勝公榮。",
            "好詩惡韵那容和，刻燭應須便置觥。"
        ],
        "title": "和田仲宣見贈",
        "id": "6ed144a7-3150-4da7-85ae-69d2238713b4"
    },
    {
        "author": "蘇軾",
        "paragraphs": [
            "土暈銅花蝕秋水，要須悍石相礱砥。",
            "十年冰蘗戰膏粱，萬里煙波濯紈綺。",
            "歸來詩思轉清激，百丈空潭數魴鯉。",
            "逝將桂浦擷蘭蓀，不記槐堂收劍履。",
            "却思庾嶺今何在，更說彭城真夢耳。",
            "君知先竭是甘井，我願得全如苦李。",
            "妄心不復九迴腸，至道終當三洗髓。",
            "廣陵陽羨何足較，只有無何真我里。",
            "樂全老子今禪伯，掣電機鋒不容擬。",
            "心通豈復問云何，印可聊須答如是。",
            "相逢爲我話留滯，桃花春漲孤舟起。"
        ],
        "title": "次韵王定國南遷回見寄",
        "id": "cca58055-9de7-45f5-958f-76a4d1b9d181"
    },
    {
        "author": "蘇軾",
        "paragraphs": [
            "采藥壺公處處過，笑看金狄手摩挲。",
            "老人大父識君久，造物小兒如子何。",
            "寒盡山中無曆日，雨斜江上一漁簑。",
            "神仙護短多官府，未厭人間醉踏歌。"
        ],
        "title": "贈梁道人",
        "id": "61a6141f-7477-4bef-835b-d50f29955f44"
    },
    {
        "author": "蘇軾",
        "paragraphs": [
            "此生念念浮雲改，寄語長淮今好在。",
            "故人宴坐虹梁南，新河巧出龜山背。",
            "木魚呼客振林莽，鐵鳳橫空飛綵繪。",
            "忽驚堂宇變雄深，坐覺風雷生謦欬。",
            "羨師游戲浮漚間，笑我榮枯彈指內。",
            "嘗茶看畫亦不惡，問法求詩了無礙。",
            "千里孤帆又獨來，五年一夢誰相對。",
            "何當來世結香火，永與名山供井磑。"
        ],
        "title": "龜山辯才師",
        "id": "f6c721d1-53c8-455f-a3dc-dd804acf25aa"
    },
    {
        "author": "蘇軾",
        "paragraphs": [
            "新落霜餘兩岸隆，塵埃舉袂識西風。",
            "臨淮自古多名士，樽酒相從樂寓公。",
            "半日偷閑歌嘯裏，百年暗盡往來中。",
            "知君不向窮愁老，尚有清詩氣吐虹。"
        ],
        "title": "次韵張琬",
        "id": "e45a8b61-5614-447e-a5e5-2d82face16e0"
    },
    {
        "author": "蘇軾",
        "paragraphs": [
            "偶隨樵父採都梁，竹屋松扉試乞漿。",
            "但見東軒堪隠几，不知公子是監倉。",
            "溪中亂石牆垣古，山下寒蔬匕箸香。",
            "我是江南舊遊客，挂冠知有老蕭郎。"
        ],
        "title": "泗州南山監倉蕭淵東軒二首  其一",
        "id": "c91e8c88-0496-4159-b820-16bed3c176ac"
    },
    {
        "author": "蘇軾",
        "paragraphs": [
            "北望飛塵苦晝霾，洗心聊復寄東齋。",
            "珍禽聲好猶思越，野橘香清未過淮。",
            "有信微泉來遠嶺，無心明月轉空階。",
            "一官倉庾真堪老，坐看松根絡斷崖。"
        ],
        "title": "泗州南山監倉蕭淵東軒二首  其二",
        "id": "c5c79101-ecf7-4fe2-b534-9a72cf309522"
    },
    {
        "author": "蘇軾",
        "paragraphs": [
            "月叢號耿耿，露葉泣漙漙。",
            "夜長不自暖，那憂公子寒。"
        ],
        "title": "雍秀才畫草蟲八物 促織",
        "id": "109130d8-78a9-4f9f-8aea-1ab1ae321d2f"
    },
    {
        "author": "蘇軾",
        "paragraphs": [
            "蛻形濁污中，羽翼便翾好。",
            "秋來間何闊，已抱寒莖槁。"
        ],
        "title": "雍秀才畫草蟲八物 蟬",
        "id": "64d024c7-8e03-4e5b-9009-81255cfd1de5"
    },
    {
        "author": "蘇軾",
        "paragraphs": [
            "睅目知誰瞋，皤腹空自脹。",
            "慎勿困蜈蚣，饑蛇不汝放。"
        ],
        "title": "雍秀才畫草蟲八物 蝦蟆",
        "id": "8228f380-7ef6-42a6-b9d1-b171212db6f6"
    },
    {
        "author": "蘇軾",
        "paragraphs": [
            "洪鐘起暗室，飄瓦落空庭。",
            "誰言轉丸手，能作殷牀聲。"
        ],
        "title": "雍秀才畫草蟲八物 蜣蜋",
        "id": "b3949e2d-0fad-4e8c-9a05-8737a50f82b1"
    },
    {
        "author": "蘇軾",
        "paragraphs": [
            "兩角徒自長，空飛不服箱。",
            "爲牛竟何事，利吻穴枯桑。"
        ],
        "title": "雍秀才畫草蟲八物 天水牛",
        "id": "f55b7e3e-9030-45c9-a331-4087835530ee"
    },
    {
        "author": "蘇軾",
        "paragraphs": [
            "跂跂有足蛇，脈脈無角龍。",
            "爲虎君勿笑，食盡蠆尾蟲。"
        ],
        "title": "雍秀才畫草蟲八物 蝎虎",
        "id": "0e0a1767-f6c0-4639-93d4-d76630e02692"
    },
    {
        "author": "蘇軾",
        "paragraphs": [
            "腥涎不滿殻，聊足以自濡。",
            "升高不知回，竟作黏壁枯。"
        ],
        "title": "雍秀才畫草蟲八物 蝸牛",
        "id": "7ff3bbe7-1dc5-4e1e-ab5b-209b96612e40"
    },
    {
        "author": "蘇軾",
        "paragraphs": [
            "雙眉卷鐵絲，兩翅暈金碧。",
            "初來花爭妍，忽去鬼無跡。"
        ],
        "title": "雍秀才畫草蟲八物 鬼蝶",
        "id": "258e8f15-a517-466e-a8d1-93c73ea5c966"
    },
    {
        "author": "蘇軾",
        "paragraphs": [
            "暮雪紛紛投碎米，春流咽咽走黄沙。",
            "舊遊似夢徒能說，逐客如僧豈有家。",
            "冷硯欲書先自凍，孤燈何事獨生花。",
            "使君夜半分酥酒，驚起妻孥一笑譁。"
        ],
        "title": "泗州除夜雪中黄師是送酥酒二首  其一",
        "id": "5cf628ad-1155-4378-87c1-0eb330c6b962"
    },
    {
        "author": "蘇軾",
        "paragraphs": [
            "關右土酥黄似酒，揚州雲液却如酥。",
            "欲從元放覓拄杖，忽有麴生來坐隅。",
            "對雪不堪令飽暖，隔船應已厭歌呼。",
            "明朝積玉深三尺，高枕牀頭尚一壺。"
        ],
        "title": "泗州除夜雪中黄師是送酥酒二首  其二",
        "id": "e1e6c60b-23e1-42fd-9030-a2b1f8b83f90"
    },
    {
        "author": "蘇軾",
        "paragraphs": [
            "黄昏已作風翻絮，半夜猶驚月在沙。",
            "照汴玉峰明佛剎，隔淮雲海暗人家。",
            "來牟有信迎三白，薝蔔無香散六花。",
            "欲喚阿咸來守歲，林烏櫪馬鬬喧嘩。"
        ],
        "title": "章錢二君見和復次韵答之二首  其一",
        "id": "3e901429-9700-4fd7-9d8b-c28ba9b2fe6c"
    },
    {
        "author": "蘇軾",
        "paragraphs": [
            "分無纖手裁春勝，况有新詩點蜀酥。",
            "醉裏冰髭失纓絡，夢回布被起廉隅。",
            "君應旅睫寒生暈，我亦饑腸夜自呼。",
            "明日南山春色動，不知誰佩紫微壺。"
        ],
        "title": "章錢二君見和復次韵答之二首  其二",
        "id": "7cee62a4-30bc-4feb-966c-ec174df5380c"
    },
    {
        "author": "蘇軾",
        "paragraphs": [
            "十里清淮上，長堤轉雪龍。",
            "冰崖落屐齒，風葉亂裘茸。",
            "萬頃穿銀海，千尋度玉峰。",
            "從來修月手，合在廣寒宮。"
        ],
        "title": "正月一日雪中過淮謁客回作二首  其一",
        "id": "3e7e98ee-a7ed-4d90-b5a4-5714dcaf6706"
    },
    {
        "author": "蘇軾",
        "paragraphs": [
            "攢眉有底恨，得句不妨清。",
            "霽霧開寒谷，饑鴉舞雪城。",
            "橋聲春市散，塔影暮淮平。",
            "不用殘燈火，船窗夜自明。"
        ],
        "title": "正月一日雪中過淮謁客回作二首  其二",
        "id": "05d1a5af-7519-448f-ade3-9df93cca608c"
    },
    {
        "author": "蘇軾",
        "paragraphs": [
            "蘭玉當年刺史家，雙鞬馳射笑穿花。",
            "而今白首閑驄馬，只有清樽照畫蛇。",
            "寂寂小軒蛛網徧，陰陰垂柳雁行斜。",
            "手柔弓燥春風後，置酒看君中戟牙。"
        ],
        "title": "書劉君射堂",
        "id": "41235018-4960-4532-9574-5dd2446a4175"
    },
    {
        "author": "蘇軾",
        "paragraphs": [
            "徂徠無老松，易水無良工。",
            "珍材取樂浪，妙手惟潘翁。",
            "魚胞熟萬杵，犀角盤雙龍。",
            "墨成不敢用，進入蓬萊宮。",
            "蓬萊春晝永，玉殿明房櫳。",
            "金箋灑飛白，瑞霧縈長虹。",
            "遥憐醉常侍，一笑開天容。"
        ],
        "title": "孫莘老寄墨四首  其一",
        "id": "40f8138e-b581-43e4-a7df-48f9dfd29f6e"
    },
    {
        "author": "蘇軾",
        "paragraphs": [
            "谿石琢馬肝，剡藤開玉版。",
            "噓噓雲霧出，奕奕龍蛇綰。",
            "此中有何好，秀色紛滿眼。",
            "故人歸天祿，古漆窺蠹簡。",
            "隃麋給尚方，老手擅編剗。",
            "分餘幸見及，流落一歎赧。"
        ],
        "title": "孫莘老寄墨四首  其二",
        "id": "35480e50-2ff9-4d0c-bf95-5daa1b16f5fa"
    },
    {
        "author": "蘇軾",
        "paragraphs": [
            "我貧如饑鼠，長夜空齩齧。",
            "瓦池研竈煤，葦管書柿葉。",
            "近者唐夫子，遠致烏玉玦。",
            "先生又繼之，圭璧爛箱篋。",
            "晴窗洗硯坐，蛇蚓稍蟠結。",
            "便有好事人，敲門求醉帖。"
        ],
        "title": "孫莘老寄墨四首  其三",
        "id": "d043e8f2-1cbf-40d4-b981-7a84c2200ce6"
    },
    {
        "author": "蘇軾",
        "paragraphs": [
            "吾窮本坐詩，久服朋友戒。",
            "五年江湖上，閉口洗殘債。",
            "今來復稍稍，快癢如爬疥。",
            "先生不譏訶，又復寄詩械。",
            "幽光發奇思，點黮出荒怪。",
            "詩成自一笑，故疾逢蝦蟹。"
        ],
        "title": "孫莘老寄墨四首  其四",
        "id": "3e39e77d-aeaf-4802-bff4-fd70dd14e1ff"
    },
    {
        "author": "蘇軾",
        "paragraphs": [
            "雪後東風未肯和，扣門遷客夜經過。",
            "不知舊竹生新筍，但見清伊換濁河。",
            "無復往來乘下澤，聊同語笑說東坡。",
            "明年我亦開三徑，寂寂兼無雀可羅。"
        ],
        "title": "留題蘭皋亭",
        "id": "28486026-6355-499d-a9e1-0de306ad9325"
    },
    {
        "author": "蘇軾",
        "paragraphs": [
            "只寫東坡不著名，此身已是一長亭。",
            "壯心無復春流起，衰鬢從教病葉零。",
            "知有雪兒供筆硯，應嗤竈婦洗盆瓶。",
            "回來索酒公應厭，京口新傳作客經。"
        ],
        "title": "和人見贈",
        "id": "1e9cc004-ac30-41de-add9-629f4e36ef3b"
    },
    {
        "author": "蘇軾",
        "paragraphs": [
            "城上湖光暖欲波，美人唱我踏春歌。",
            "魯公賓客皆詩酒，誰是神仙張志和。"
        ],
        "title": "和王勝之三首  其一",
        "id": "f092e068-a310-41e6-81c5-6ced15c11953"
    },
    {
        "author": "蘇軾",
        "paragraphs": [
            "齊釀如澠漲綠波，公詩句句可絃歌。",
            "流觴曲水無多日，更作新詩繼永和。"
        ],
        "title": "和王勝之三首  其二",
        "id": "04aac705-d9be-4c78-9d6b-ba50fff1a7fb"
    },
    {
        "author": "蘇軾",
        "paragraphs": [
            "要知太守憐孤客，不惜陽春和俚歌。",
            "坐睡樽前呼不應，爲公雕琢損天和。"
        ],
        "title": "和王勝之三首  其三",
        "id": "0fad78ac-6867-48af-8fa7-1b09e6598be7"
    },
    {
        "author": "蘇軾",
        "paragraphs": [
            "千尋挂雲闕，十頃含風灣。",
            "開門弄清泚，照見雙銅鐶。",
            "池臺半禾黍，桃李餘榛菅。",
            "無人肯回首，日暮車班班。",
            "使君非世人，心與古佛閑。",
            "時要聲利客，來洗塵埃顔。",
            "新亭在東阜，飛宇臨通闤。",
            "古甃磨翠壁，霜林散煙鬟。",
            "孤雲抱商丘，芳草連杏山。",
            "俯仰盡法界，逍遥寄人寰。",
            "亭亭妙高峰，了了蓬艾間。",
            "五老壓彭蠡，三峰照潼關。",
            "均爲拳石小，配此一掬慳。",
            "煩公爲標指，免使勤躋攀。"
        ],
        "title": "南都妙峰亭",
        "id": "eaf0f2bf-ce76-4f5f-af9f-a8a3022bcec6"
    },
    {
        "author": "蘇軾",
        "paragraphs": [
            "圓間有物物間空，豈有圓空入井中。",
            "不信天形真箇樣，故應眼力自先窮。",
            "連環已解如神手，萬竅猶號未濟風。",
            "稽首問公公大笑，本來誰礙更求通。"
        ],
        "title": "記夢",
        "id": "72fc2550-4ad4-4734-91c4-2490ab7a3708"
    },
    {
        "author": "蘇軾",
        "paragraphs": [
            "蘭溪美箭不成笛，離離玉筯排霜脊。",
            "千溝萬縷自生風，入手未開先慘慄。",
            "公家列屋閑蛾眉，珠簾不動花陰移。",
            "霧帳銀牀初破睡，牙籤玉局坐彈棋。",
            "東坡病叟長羈旅，凍卧饑吟似饑鼠。",
            "倚頼春風洗破衾，一夜雪寒披故絮。",
            "火冷燈青誰復知，孤舟兒女自嚘咿。",
            "皇天何時反炎燠，愧此八尺黄琉璃。",
            "願君浄埽清香閣，卧聽風漪聲滿榻。",
            "習習還從兩腋生，請公乘此朝閶闔。"
        ],
        "title": "寄蘄簟與蒲傳正",
        "id": "7ccf34be-e441-4ddd-9319-60e613dbcd39"
    },
    {
        "author": "蘇軾",
        "paragraphs": [
            "山骨裁方斛，江珍拾淺灘。",
            "清池上几案，碎月落杯盤。",
            "老去懷三友，平生困一簞。",
            "堅姿聊自儆，秀色亦堪餐。",
            "好去髯卿舍，憑將道眼看。",
            "東坡最後供，霜雪照人寒。"
        ],
        "title": "寄怪石石斛與魯元翰",
        "id": "0a8f349b-bf04-4316-baa7-7688b252c4bc"
    },
    {
        "author": "蘇軾",
        "paragraphs": [
            "漁父飲，誰家去，魚蟹一時分付。",
            "酒無多少醉爲期，彼此不論錢數。"
        ],
        "title": "漁父四首  其一",
        "id": "d6e035e5-d81b-4327-b4c3-46004b6ebc43"
    },
    {
        "author": "蘇軾",
        "paragraphs": [
            "漁父醉，蓑衣舞，醉裏却尋歸路。",
            "輕舟短櫂任橫斜，醒後不知何處。"
        ],
        "title": "漁父四首  其二",
        "id": "1946a0e5-a278-4547-81bb-dca9771cb001"
    },
    {
        "author": "蘇軾",
        "paragraphs": [
            "漁父醒，看江午，夢斷落花飛絮。",
            "酒醒還醉醉還醒，一笑人間今古。"
        ],
        "title": "漁父四首  其三",
        "id": "8330f5f4-9595-4dbb-866e-ca31bce0718d"
    },
    {
        "author": "蘇軾",
        "paragraphs": [
            "漁父笑，輕鷗舉，漠漠一江風雨。",
            "江邊騎馬是官人，借我孤舟南渡。"
        ],
        "title": "漁父四首  其四",
        "id": "941965d6-0cb0-49ef-b7ed-963852964e12"
    },
    {
        "author": "蘇軾",
        "paragraphs": [
            "鳴鳩乳燕寂無聲，日射西窗潑眼明。",
            "午醉醒來無一事，只將春睡賞春晴。"
        ],
        "title": "春日",
        "id": "a83c8814-d53d-4e5f-ab5c-d3beca9deb7a"
    },
    {
        "author": "蘇軾",
        "paragraphs": [
            "鍼頭如麥芒，氣出如車軸。",
            "間關脈絡中，性命寄毛粟。",
            "而況清浄眼，內景含天燭。",
            "琉璃貯沆瀣，輕脆不任觸。",
            "而子於其間，來往施鋒鏃。",
            "笑談紛自若，觀者頸爲縮。",
            "運鍼如運斤，去翳如拆屋。",
            "常疑子善幻，他技雜符祝。",
            "子言吾有道，此理君未矚。",
            "形骸一塵垢，貴賤兩草木。",
            "世人方重外，妄見瓦與玉。",
            "而我初不知，刺眼如刺肉。",
            "君看目與翳，是翳要非目。",
            "目翳苟二物，易分如麥菽。",
            "寧聞老農夫，去草更傷穀。",
            "鼻端有餘地，肝膽分楚蜀。",
            "吾於五輪間，蕩蕩見空曲。",
            "如行九軌道，並驅無擊轂。",
            "空花誰開落，明月自胐朒。",
            "請問樂全堂，忘言老尊宿。"
        ],
        "title": "贈眼醫王彥若",
        "id": "7cbd45d8-a68e-4264-8668-9eaedc2d0d91"
    },
    {
        "author": "蘇軾",
        "paragraphs": [
            "大夢行當覺，百年特未滿。",
            "遑哀已逝人，長眠寄孤館。",
            "念我同年生，意長日月短。",
            "鹽車困騏驥，烈火廢圭瓚。",
            "後生有奇骨，出語已精悍。",
            "蕭然野鶴姿，誰復識中散。",
            "有生寓大塊，死者誰不窾。",
            "嗟君獨久客，不識黄土煖。",
            "推衣助孝子，一溉滋湯旱。",
            "誰能脫左驂，大事不可緩。"
        ],
        "title": "李憲仲哀詞",
        "id": "fcfbb212-4584-41e9-93da-78ad1398b68d"
    },
    {
        "author": "蘇軾",
        "paragraphs": [
            "南行度關山，沙水清練練。",
            "行人已愁絕，日暮集微霰。",
            "殷勤小梅花，仿佛吳姬面。",
            "暗香隨我去，回首驚千片。",
            "至今開畫圖，老眼淒欲泫。",
            "幽懷不可寫，歸夢君家倩。"
        ],
        "title": "王伯敭所藏趙昌花四首 梅花",
        "id": "bd5a1f7b-8f8d-4156-a9cf-9ae7e5138b38"
    },
    {
        "author": "蘇軾",
        "paragraphs": [
            "弱質困夏永，奇姿蘇曉凉。",
            "低昂黄金杯，照耀初日光。",
            "檀心自成暈，翠葉森有芒。",
            "古來寫生人，妙絕誰似昌。",
            "晨妝與午醉，真態含陰陽。",
            "君看此花枝，中有風露香。"
        ],
        "title": "王伯敭所藏趙昌花四首 黄葵",
        "id": "fb31c669-1b01-4d14-9514-d1b430d75dc5"
    },
    {
        "author": "蘇軾",
        "paragraphs": [
            "清飆已拂林，積水漸收潦。",
            "溪邊野芙蓉，花水相媚好。",
            "坐看池蓮盡，獨伴霜菊槁。",
            "幽姿强一笑，暮景迫摧倒。",
            "凄凉似貧女，嫁晚驚衰早。",
            "誰寫少年容，樵人劍南老。"
        ],
        "title": "王伯敭所藏趙昌花四首 芙蓉",
        "id": "590af958-6f67-4926-b2a3-ea5e952f165b"
    },
    {
        "author": "蘇軾",
        "paragraphs": [
            "蕭蕭南山松，黄葉隕勁風。",
            "誰憐兒女花，散火冰雪中。",
            "能傳歲寒姿，古來惟丘翁。",
            "趙叟得其妙，一洗膠粉空。",
            "掌中調丹砂，染此鶴頂紅。",
            "何須誇落墨，獨賞江南工。"
        ],
        "title": "王伯敭所藏趙昌花四首 山茶",
        "id": "b463e3b2-bcb9-4671-9f6f-74591e8339b2"
    },
    {
        "author": "蘇軾",
        "paragraphs": [
            "文武固天縱，欽明又日新。",
            "化民何止聖，妙物獨稱神。",
            "政已三王上，言皆六籍醇。",
            "巍巍本無象，刻畫愧孤臣。"
        ],
        "title": "神宗皇帝挽詞三首  其一",
        "id": "a2617914-845a-4134-ae3e-ee90e8ffef2d"
    },
    {
        "author": "蘇軾",
        "paragraphs": [
            "未易名堯德，何須數舜功。",
            "小心仍致孝，餘事及平戎。",
            "典禮從周舊，官儀與漢隆。",
            "誰知本無作，千古自承風。"
        ],
        "title": "神宗皇帝挽詞三首  其二",
        "id": "1916f470-a8a4-4305-945e-fe64d62dc830"
    },
    {
        "author": "蘇軾",
        "paragraphs": [
            "接統真千歲，膺期止一章。",
            "周南稍留滯，宣室遂凄凉。",
            "病馬空嘶櫪，枯葵已泫霜。",
            "餘生卧江海，歸夢泣嵩邙。"
        ],
        "title": "神宗皇帝挽詞三首  其三",
        "id": "2a97e6f6-3205-4e91-b531-16332e194c2e"
    },
    {
        "author": "蘇軾",
        "paragraphs": [
            "忽驚春色二分空，且看樽前半丈紅。",
            "苦戰知君便白羽，倦游憐我憶黄封。",
            "年來齒髮老未老，此去江淮東復東。",
            "記取六人相會處，引杯看劍坐生風。"
        ],
        "title": "與歐育等六人飲酒",
        "id": "a1a63823-e79b-4a62-89ff-7384d699b3ab"
    },
    {
        "author": "蘇軾",
        "paragraphs": [
            "青綾衲衫暖襯甲，紅線勒帛光遶脇。",
            "禿襟小袖雕鶻盤，大刀長劍龍蛇柙。",
            "兩軍鼓譟屋瓦墜，紅塵白羽紛相雜。",
            "將軍恩重此身輕，笑履鋒鋩如一插。",
            "書生只肯坐帷幄，談笑毫端弄生殺。",
            "叫呼擊鼓催上竿，猛士應憐小兒黠。",
            "試問黄河夜偷渡，掠面驚沙寒霎霎。",
            "何如大艦日高眠，一枕清風夢苕霅。"
        ],
        "title": "觀杭州鈐轄歐育刀劍戰袍",
        "id": "45bce00c-52a8-4d20-bfab-7f9f73c6f80c"
    },
    {
        "author": "蘇軾",
        "paragraphs": [
            "東坡先生無一錢，十年家火燒凡鉛。",
            "黄金可成河可塞，只有霜鬢無由玄。",
            "龍丘居士亦可憐，談空說有夜不眠。",
            "忽聞河東獅子吼，拄杖落手心茫然。",
            "誰似濮陽公子賢，飲酒食肉自得仙。",
            "平生寓物不留物，在家學得忘家禪。",
            "門前罷亞十頃田，清溪繞屋花連天。",
            "溪堂醉卧呼不醒，落花如雪春風顛。",
            "我遊蘭溪訪清泉，已辦布襪青行纏。",
            "稽山不是無賀老，我自興盡回酒船。",
            "恨君不識顔平原，恨我不識元魯山。",
            "銅駝陌上會相見，握手一笑三千年。"
        ],
        "title": "寄吳德仁兼簡陳季常",
        "id": "5f155c7d-f2e7-45fa-96de-7625c1dce7fa"
    },
    {
        "author": "蘇軾",
        "paragraphs": [
            "顛張醉素兩禿翁，追逐世好稱書工。",
            "何曾夢見王與鍾，妄自粉飾欺盲聾。",
            "有如市娼抹青紅，妖歌嫚舞眩兒童。",
            "謝家夫人澹丰容，蕭然自有林下風。",
            "天門蕩蕩驚跳龍，出林飛鳥一掃空。",
            "爲君草書續其終，待我他日不匆匆。"
        ],
        "title": "題王逸少帖",
        "id": "d5ddef31-be98-43ec-ab81-1ad73850d2fa"
    },
    {
        "author": "蘇軾",
        "paragraphs": [
            "吳儂生長湖山曲，呼吸湖光飲山綠。",
            "不論世外隠君子，傭奴販婦皆冰玉。",
            "先生可是絕俗人，神清骨冷無由俗。",
            "我不識君曾夢見，瞳子瞭然光可燭。",
            "遺篇妙字處處有，步遶西湖看不足。",
            "詩如東野不言寒，書似留臺差少肉。",
            "平生高節已難繼，將死微言猶可錄。",
            "自言不作封禪書，更肯悲吟白頭曲。",
            "我笑吳人不好事，好作祠堂傍修竹。",
            "不然配食水仙王，一盞寒泉薦秋菊。"
        ],
        "tags": [
            "西湖",
            "议论",
            "写人",
            "赞美",
            "写人诗"
        ],
        "title": "書林逋詩後",
        "id": "9545e80a-1907-4080-892b-7bafcd8cd2ed"
    },
    {
        "author": "蘇軾",
        "paragraphs": [
            "歸山歲月苦無多，尚有丹砂奈老何。",
            "繡谷只應花自染，鏡潭長與月相磨。",
            "君方傍海看初日，我已橫江擊素波。",
            "人不我知斯我貴，不須雷雨起龍梭。"
        ],
        "title": "和仲伯達",
        "id": "4e25fff2-58a5-4a9c-8637-23cc49489b46"
    },
    {
        "author": "蘇軾",
        "paragraphs": [
            "斕斑碎玉養菖蒲，一勺清泉滿石盂。",
            "浄几明窗書小楷，便同爾雅注蟲魚。"
        ],
        "title": "過揚州壽寧文覺顯公房",
        "id": "f26fdf64-e186-4b50-bd67-16cacc3cf666"
    },
    {
        "author": "蘇軾",
        "paragraphs": [
            "道人自嫌三世將，棄家十年今始壯。",
            "玉骨猶寒富貴餘，漆瞳已照人天上。",
            "去年相見古長干，衆中矯矯如翔鸞。",
            "今年過我竹西寺，病瘦已作霜松寒。",
            "朱顔不辦供歲月，風中蒿火湯中雪。",
            "好問君家黄面翁，乞得摩尼照生滅。",
            "莫學王郎與支遁，臂鷹走馬憐神駿。",
            "還君畫圖君自收，不如木人騎土牛。"
        ],
        "title": "雲師無著自金陵來見予廣陵且遺予支遁鷹馬圖將歸以詩送之且還其畫",
        "id": "edc7a53f-07fc-4ad4-8866-a645f72aec3a"
    },
    {
        "author": "蘇軾",
        "paragraphs": [
            "十年歸夢寄西風，此去真爲田舍翁。",
            "剩覓蜀岡新井水，要携鄉味過江東。"
        ],
        "title": "歸宜興留題竹西寺三首  其一",
        "id": "d22eb467-39ce-4183-8737-562f866df253"
    },
    {
        "author": "蘇軾",
        "paragraphs": [
            "道人勸飲雞蘇水，童子能煎鶑粟湯。",
            "暫借藤併與瓦枕，莫教辜負竹風凉。"
        ],
        "title": "歸宜興留題竹西寺三首  其二",
        "id": "d4216f99-9e7c-4143-8af9-8ebb6a2cc906"
    },
    {
        "author": "蘇軾",
        "paragraphs": [
            "此生已覺都無事，今歲仍逢大有年。",
            "山寺歸來聞好語，野花啼鳥亦欣然。"
        ],
        "title": "歸宜興留題竹西寺三首  其三",
        "id": "dad140a1-b39e-470e-95a4-3e7a70645ee1"
    },
    {
        "author": "蘇軾",
        "paragraphs": [
            "年來轉覺此生浮，又作三吳浪漫遊。",
            "忽見東平孟君子，夢中相對說黄州。"
        ],
        "title": "與孟震同遊常州僧舍三首  其一",
        "id": "ba323c97-1f1e-4cfe-aa3e-c10af4da5a1b"
    },
    {
        "author": "蘇軾",
        "paragraphs": [
            "湛湛清池五月寒，小山無數碧巑岏。",
            "穉杉戢戢三千本，且作凌雲合抱看。"
        ],
        "title": "與孟震同遊常州僧舍三首  其二",
        "id": "9a464c48-fbe4-4f3b-bc46-0057ac3462e8"
    },
    {
        "author": "蘇軾",
        "paragraphs": [
            "知君此去便歸耕，笑指孤舟一葉輕。",
            "待向三茅乞靈雨，半篙流水送君行。"
        ],
        "title": "與孟震同遊常州僧舍三首  其三",
        "id": "d5c2b4a6-f623-4f86-a13e-e4a4e66c21f0"
    },
    {
        "author": "蘇軾",
        "paragraphs": [
            "六花薝蔔林間佛，九節菖蒲石上仙。",
            "何似東坡鐵拄杖，一時驚起野狐禪。"
        ],
        "title": "常州太平寺法華院薝蔔亭醉題",
        "id": "20fffb76-b50a-46d6-84f9-b3b7dee41497"
    },
    {
        "author": "蘇軾",
        "paragraphs": [
            "碧玉碗盛紅瑪瑙，井華水養石菖蒲。",
            "也知法供無窮盡，試問禪師得飽無。"
        ],
        "title": "贈常州報恩長老二首  其一",
        "id": "4add9c90-cb38-4c4d-9bcf-2f9a2a04d37b"
    },
    {
        "author": "蘇軾",
        "paragraphs": [
            "薦福老懷真巧便，浄慈兩本更尖新。",
            "憑師爲作鐵門限，準備人間請話人。"
        ],
        "title": "贈常州報恩長老二首  其二",
        "id": "fcc86e9e-4942-4bcf-8eb7-1452269ea9c5"
    },
    {
        "author": "蘇軾",
        "paragraphs": [
            "五年一夢南司州，饑寒疾病爲子憂。",
            "東來六月井無水，仰看古堰橫奔牛。",
            "平生管鮑子知我，今日陳蔡誰從丘。",
            "夜航爭渡泥水澀，牽挽直欲來瓜洲。",
            "自言嗜酒得風痺，故鄉不敢居溫柔。",
            "定將泛愛救溝壑，衰病不復從前樂。",
            "今年太守真卧龍，笑語炎天出冰雹。",
            "時低九尺蒼鬚髯，過我三間小池閣。",
            "故人改觀爭來賀，小兒不信猶疑錯。",
            "爲君置酒飲且哦，草間秋蟲亦能歌。",
            "可憐老驥真老矣，無心更秣天山禾。"
        ],
        "title": "次韵答賈耘老",
        "id": "51b6b563-7135-4fb4-b476-c9f18a6b2a88"
    },
    {
        "author": "蘇軾",
        "paragraphs": [
            "造物本無物，忽然非所難。",
            "花心起墨暈，春色散毫端。",
            "縹緲形纔具，扶疏態自完。",
            "蓮風盡顛倒，杏雨半摧殘。",
            "獨有狂居士，求爲黑牡丹。",
            "兼書平子賦，歸向雪堂看。"
        ],
        "title": "墨花",
        "id": "59d342de-6204-4b12-9e16-b0a5cc628bc3"
    },
    {
        "author": "蘇軾",
        "paragraphs": [
            "平生長物擾天真，老去歸田只此身。",
            "留我同行木上座，贈君無語竹夫人。",
            "但隨秋扇年年在，莫鬬瓊枝夜夜新。",
            "堪笑荒唐玉川子，暮年家口若爲親。"
        ],
        "title": "送竹几與謝秀才",
        "id": "61c0a0fa-2e91-4dbf-8e7b-a8ba8d41643f"
    },
    {
        "author": "蘇軾",
        "paragraphs": [
            "章子親未葬，餘生抱羸疾。",
            "朝吟噎鄰里，夜淚腐茵席。",
            "前年黑花生，今歲白髮出。",
            "身隨日月逝，恨與天地畢。",
            "願求不毛田，親築長夜室。",
            "難從王孫裸，未忍夏后堲。",
            "五陵多豪士，百萬付一擲。",
            "心知義財難，甘就貧友乞。",
            "不辭毛髮施，行自丘山積。",
            "此志苟朝遂，夕死真不戚。",
            "誓求無生理，不踐有爲迹。",
            "棄身尸陀林，烏鳶任狼藉。"
        ],
        "title": "贈章默",
        "id": "5edfc24b-98b4-4455-a2f0-2804ec11a72b"
    },
    {
        "author": "蘇軾",
        "paragraphs": [
            "蒜山渡口挽歸艎，朱雀橋邊看道裝。",
            "供帳已應煩百兩，擊鮮毋久溷諸郎。",
            "問禪時到長干寺，載酒閑過綠野堂。",
            "此味只憂兒輩覺，逢人休道北窗凉。"
        ],
        "title": "次韵許遵",
        "id": "7ce25c3e-9527-4738-b33e-afe77c50046b"
    },
    {
        "author": "蘇軾",
        "paragraphs": [
            "白水滿時雙鷺下，綠槐高處一蟬吟。",
            "酒醒門外三竿日，卧看溪南十畝陰。"
        ],
        "title": "溪陰堂",
        "id": "7647542d-1b35-45cf-8035-636b540d20f1"
    },
    {
        "author": "蘇軾",
        "paragraphs": [
            "江海相望十五年，羨公松柏蔚蒼顔。",
            "四朝耆舊冰霜後，兩郡風流水石間。",
            "舊政猶傳蜀父老，先聲已振越溪山。",
            "樽前俱是蓬萊守，莫放高樓雪月閑。"
        ],
        "title": "送穆越州",
        "id": "b2bebb4e-4f33-479d-8aa7-c1d570212aad"
    },
    {
        "author": "蘇軾",
        "paragraphs": [
            "青泥赤日午相烘，走訪船窗柳影中。",
            "輟我東坡無限睡，賞君南浦不貲風。",
            "坐觀邸報談迂叟，閑說滁山憶醉翁。",
            "此去澄江三萬頃，只應明月照還空。"
        ],
        "title": "小飲公瑾舟中",
        "id": "27fd5738-49bc-48d3-b2de-354d0ce142ad"
    },
    {
        "author": "蘇軾",
        "paragraphs": [
            "我欲乘飛車，東訪赤松子。",
            "蓬萊不可到，弱水三萬里。",
            "不如金山去，清風半帆耳。",
            "中有妙高臺，雲峰自孤起。",
            "仰觀初無路，誰信平如砥。",
            "臺中老比丘，碧眼照窗几。",
            "巉巉玉爲骨，凜凜霜入齒。",
            "機鋒不可觸，千偈如翻水。",
            "何須尋德雲，即此比丘是。",
            "長生未可學，請學長不死。"
        ],
        "title": "金山妙高臺",
        "id": "525183f1-0d4c-4e72-8711-c30d16873d68"
    },
    {
        "author": "蘇軾",
        "paragraphs": [
            "我夢遊天台，橫空石橋小。",
            "秋風吹菵露，翠濕香嫋嫋。",
            "應真飛錫過，絕磵度雲鳥。",
            "舉意欲從之，翛然已松杪。",
            "微言粲珠玉，未說意先了。",
            "覺來如墮空，耿耿窗戶曉。",
            "羣生陷迷網，獨達從古少。",
            "杜叟子何人，長嘯萬物表。",
            "妻孥空四壁，振策念輕矯。",
            "遂爲赤城遊，飛步凌縹緲。",
            "問禪不歸舍，屢爲瓠壺繞。",
            "何人識此志，佛眼自照瞭。",
            "我夢君見之，卓爾非魔嬈。",
            "仙葩發茗椀，剪刻分葵蓼。",
            "從今更不出，閉戶閑騕褭。",
            "時從佛頂巌，馳下雙蓮沼。"
        ],
        "title": "贈杜介",
        "id": "ae98cf0c-d9a4-43e8-ad79-62865db3edd2"
    },
    {
        "author": "蘇軾",
        "paragraphs": [
            "竹西失却上方老，石塔還逢惠照師。",
            "我亦化身東海去，姓名莫遣世人知。"
        ],
        "title": "余將赴文登過廣陵而擇老移住石塔相送至竹西亭下留詩爲別",
        "id": "d098140a-a748-4f84-b86b-146e8b24742e"
    },
    {
        "author": "蘇軾",
        "paragraphs": [
            "竹椽茅屋半摧傾，肯向蜂窠寄此生。",
            "長恐波頭卷室去，欲將船尾載君行。",
            "小詩試擬孟東野，大草閑臨張伯英。",
            "消遣百年須底物，故應憐我不歸耕。"
        ],
        "title": "贈葛葦",
        "id": "6fdfd09d-504b-42c9-8dcf-59cfca4656aa"
    },
    {
        "author": "蘇軾",
        "paragraphs": [
            "與君暫別不須嗟，俯仰歸來鬢未華。",
            "記取江南烟雨裏，青山斷處是吾家。"
        ],
        "title": "贈王寂",
        "id": "a6651e52-b82d-4bb4-a3e0-7f7a0e84f753"
    },
    {
        "author": "蘇軾",
        "paragraphs": [
            "落帆謝公渚，日脚東西平。",
            "孤亭得小憩，暮景含餘清。",
            "坐待斗與牛，錯落挂南甍。",
            "老僧如夙昔，一笑意已傾。",
            "新詩出故人，舊事疑前生。",
            "吾生七往來，送老海上城。",
            "逢人輒自哂，得魚不忍烹。",
            "似聞績溪老，復作東都行。",
            "小詩如秋菊，艷艷霜中明。",
            "過此感我言，長篇發春榮。"
        ],
        "title": "次韵孫莘老斗野亭寄子由在邵伯堰",
        "id": "6a5f8b55-3ed5-44e8-93b0-9e115e23f9b2"
    },
    {
        "author": "蘇軾",
        "paragraphs": [
            "天門夜上賓出日，萬里紅波半天赤。",
            "歸來平地看跳丸，一點黄金鑄秋橘。",
            "太華峰頭作重九，天風吹灧黄花酒。",
            "浩歌馳下腰带鞓，醉舞崩崖一揮手。",
            "神遊八極萬緣虛，下視蚊雷隠污渠。",
            "大千一息八十返，笑厲東海騎鯨魚。",
            "三韓王子西求法，鑿齒彌天兩勍敵。",
            "過江風急浪如山，寄語舟人好看客。"
        ],
        "title": "送楊傑",
        "id": "efb4ed0d-8f36-46ce-b302-6cd856af1dfd"
    },
    {
        "author": "蘇軾",
        "paragraphs": [
            "楚山固多猿，青者黠而壽。",
            "化爲狂道士，山谷恣騰蹂。",
            "誤入華陽洞，竊飲茅君酒。",
            "君命囚巌間，巌石爲械杻。",
            "松根絡其足，藤蔓縛其肘。",
            "蒼苔瞇其目，叢棘哽其口。",
            "三年化爲石，堅瘦敵瓊玖。",
            "無復號雲聲，空餘舞杯手。",
            "樵夫見之笑，抱賣易升斗。",
            "楊公海中仙，世俗那得友。",
            "海邊逢姑射，一笑微俯首。",
            "胡不載之歸，用此頑且醜。",
            "求詩紀其異，本末得細剖。",
            "吾言豈妄云，得之亡是叟。"
        ],
        "title": "楊康功有石狀如醉道士爲賦此詩",
        "id": "b2a4a999-5a7d-4101-95de-0034f4cd6790"
    },
    {
        "author": "蘇軾",
        "paragraphs": [
            "我詩如病驥，悲鳴向衰草。",
            "有兒真驥子，一噴羣馬倒。",
            "養氣勿吟哦，聲名忌太早。",
            "風濤借筆力，勢逐孤雲掃。",
            "何如陶家兒，遶舍覓梨棗。",
            "君看押强韵，已勝郊與島。"
        ],
        "title": "迨作淮口遇風詩戲用其韵",
        "id": "f992fd66-c60b-4404-ad6e-ebbd53dc3fcc"
    },
    {
        "author": "蘇軾",
        "paragraphs": [
            "別時酒醆照燈花，知我歸期漸有涯。",
            "去歲渡江萍似斗，今年並海棗如瓜。",
            "多情明月邀君共，無價青山爲我賒。",
            "千首新詩一竿竹，不應空釣漢江槎。"
        ],
        "title": "次韵送徐大正",
        "id": "dc902aa3-c280-487b-a808-58767c87d546"
    },
    {
        "author": "蘇軾",
        "paragraphs": [
            "殺雞未肯邀季路，裹飯先須問子來。",
            "但見中年隠槐市，豈知平日賦蘭臺。",
            "海山入夢方東去，風雨留人得暫陪。",
            "若說峨嵋眼前是，故鄉何處不堪回。"
        ],
        "title": "次韵徐積",
        "id": "b855e9f3-47a5-4e5a-a9db-9a449f4c4cec"
    },
    {
        "author": "蘇軾",
        "paragraphs": [
            "簷楹飛舞垣牆外，桑柘蕭條斤斧餘。",
            "盡賜昆邪作奴婢，不知償得此人無。"
        ],
        "title": "元豐七年有詔京東淮南築高麗亭館密海二州騷然有逃亡者明年軾過之歎其壯麗留一絕云",
        "id": "78c96e6d-a619-493b-be16-609587d0b411"
    },
    {
        "author": "蘇軾",
        "paragraphs": [
            "尚父提封海岱間，南征惟到穆陵關。",
            "誰知海上詩狂客，占得膠西一半山。"
        ],
        "title": "懷仁令陳德任新作占山亭二絕  其一",
        "id": "2d879d42-ccad-49f4-8424-1ceeff322118"
    },
    {
        "author": "蘇軾",
        "paragraphs": [
            "我是膠西舊使君，此山仍合與君分。",
            "故應竊比山中相，時作新詩寄白雲。"
        ],
        "title": "懷仁令陳德任新作占山亭二絕  其二",
        "id": "d229f64a-f307-40b1-a5dc-6c40a52ee360"
    },
    {
        "author": "蘇軾",
        "paragraphs": [
            "先生依舊廣文貧，老守時遭醉尉嗔。",
            "汝輩何曾堪一笑，吾儕相對復三人。",
            "黄雞唱曉凄凉曲，白髮驚秋見在身。",
            "一別膠西舊朋友，扁舟歸釣五湖春。"
        ],
        "title": "過密州次韵趙明叔喬禹功",
        "id": "1f63556f-5941-44fd-9ea3-116a3c5c8e75"
    },
    {
        "author": "蘇軾",
        "paragraphs": [
            "傴僂山前叟，迎我如迎新。",
            "那知夢幻軀，念念非昔人。",
            "江湖久放浪，朝市誰相親。",
            "却尋泉源去，桃花應避秦。"
        ],
        "title": "再過常山和昔年留別詩",
        "id": "50263887-95c7-4489-a4e0-f0e513dbbde6"
    },
    {
        "author": "蘇軾",
        "paragraphs": [
            "昔飲雩泉別常山，天寒歲在龍蛇間。",
            "山中兒童拍手笑，問我西去何當還。",
            "十年不赴竹馬約，扁舟獨與漁蓑閑。",
            "重來父老喜我在，扶挈老幼相遮攀。",
            "當時襁褓皆七尺，而我安得留朱顔。",
            "問今太守爲誰歟，護羌充國鬢未斑。",
            "躬持牛酒勞行役，無復杞菊嘲寒慳。",
            "超然置酒尋舊迹，尚有詩賦鑱堅頑。",
            "孤雲落日在馬耳，照耀金碧開烟鬟。",
            "邞淇自古北流水，跳波下瀨鳴玦環。",
            "願君談笑作石埭，坐使城郭生溪灣。"
        ],
        "title": "再過超然臺贈太守霍翔",
        "id": "289d1bfa-b318-4b23-8006-93814ad58a65"
    },
    {
        "author": "蘇軾",
        "paragraphs": [
            "昔日雙鴉照淺眉，如今婀娜綠雲垂。",
            "蓬萊老守明朝去，腸斷簾間綷縩時。"
        ],
        "title": "雜詩",
        "id": "8be6a715-8ebd-4593-bb66-ab1532ab7a0c"
    },
    {
        "author": "蘇軾",
        "paragraphs": [
            "使君不浪出，羔雁親扣門。",
            "先生但清坐，薤水已多言。",
            "當時邦人化，市無晨飲豚。",
            "歲月曾幾何，客主皆九原。",
            "魯經有遺歎，楚些無歸魂。",
            "我作遺直詩，過者式其藩。"
        ],
        "title": "遺直坊",
        "id": "137721b5-ec51-4064-a6bb-ba8b631eb164"
    },
    {
        "author": "蘇軾",
        "paragraphs": [
            "漸臺人散長弓射，初噉鰒魚人未識。",
            "西陵衰老繐帳空，肯向北河親饋食。",
            "兩雄一律盜漢家，嗜好亦若肩相差。",
            "食每對之先太息，不因噎嘔緣瘡痂。",
            "中間霸據關梁隔，一枚何啻千金直。",
            "百年南北鮭菜通，往往殘餘飽臧獲。",
            "東隨海舶號倭螺，異方珍寶來更多。",
            "磨沙瀹瀋成大胾，剖蚌作脯分餘波。",
            "君不聞蓬萊閣下駝棋島，八月邊風備胡獠。",
            "舶船跋浪黿鼉震，長鑱鏟處崖谷倒。",
            "膳夫善治薦華堂，坐令雕俎生輝光。",
            "肉芝石耳不足數，醋芼魚皮真倚牆。",
            "中都貴人珍此味，糟浥油藏能遠致。",
            "割肥方厭萬錢厨，决眥可醒千日醉。",
            "三韓使者金鼎來，方奩饋送煩輿臺。",
            "遼東太守遠自獻，臨淄掾吏誰爲材。",
            "吾生東歸收一斛，苞苴未肯鑽華屋。",
            "分送羹材作眼明，却取細書防老讀。"
        ],
        "title": "鰒魚行",
        "id": "b2987de3-c21a-4ef7-9b96-674f5a4ff5d8"
    },
    {
        "author": "蘇軾",
        "paragraphs": [
            "萬松誰種已摐摐，半嶺蒼雲映此邦。",
            "露重珠瓔蒙翠蓋，風來石齒碎寒江。",
            "浮空兩竹橫南閣，倒景扶桑射北窗。",
            "坐待夕烽傳海嶠，重城歸去踏逢逢。"
        ],
        "title": "登州孫氏萬松堂",
        "id": "b5e45734-bda9-4d01-8e1b-3d2a4f7c0aab"
    },
    {
        "author": "蘇軾",
        "paragraphs": [
            "東方雲海空復空，羣仙出沒空明中。",
            "蕩摇浮世生萬象，豈有貝闕藏珠宮。",
            "心知所見皆幻影，敢以耳目煩神功。",
            "歲寒水冷天地閉，爲我起蟄鞭魚龍。",
            "重樓翠阜出霜曉，異事驚倒百歲翁。",
            "人間所得容力取，世外無物誰爲雄。",
            "率然有請不我拒，信我人厄非天窮。",
            "潮陽太守南遷歸，喜見石廩堆祝融。",
            "自言正直動山鬼，豈知造物哀龍鍾。",
            "伸眉一笑豈易得，神之報汝亦已豐。",
            "斜陽萬里孤鳥沒，但見碧海磨青銅。",
            "新詩綺語亦安用，相與變滅隨東風。"
        ],
        "title": "登州海市",
        "id": "428003ff-605c-41a3-8ab7-327a6356af75"
    },
    {
        "author": "蘇軾",
        "paragraphs": [
            "不學孫吳與六韜，敢將駑馬並英豪。",
            "望窮海表天還遠，傾盡葵心日愈高。",
            "身外浮名休瑣瑣，夢中歸思已滔滔。",
            "三山舊是神仙地，引手東來一釣鼇。"
        ],
        "title": "奉和陳賢良",
        "id": "605ce2ca-21cf-429c-bdc5-77cd20f51cbb"
    },
    {
        "author": "蘇軾",
        "paragraphs": [
            "身世相忘久自知，此行閑看古黄腄。",
            "自非北海孔文舉，誰識東萊太史慈。",
            "落筆已吞雲夢客，抱琴欲訪水仙師。",
            "莫嫌五日匆匆守，歸去先傳樂職詩。"
        ],
        "title": "留別登州舉人",
        "id": "15bf55cb-2837-4e13-9784-5e771ffb28aa"
    },
    {
        "author": "蘇軾",
        "paragraphs": [
            "東海如碧環，西北卷登萊。",
            "雲光與天色，直到三山回。",
            "我行適冬仲，薄雪收浮埃。",
            "黄昏風絮定，半夜扶桑開。",
            "參差太華頂，出沒雲濤堆。",
            "安期與羨門，乘龍安在哉。",
            "茂陵秋風客，勸爾麾一杯。",
            "帝鄉不可期，楚些招歸來。"
        ],
        "title": "過萊州雪後望三山",
        "id": "b968a7bd-8833-43b1-b8d0-b0b589628d9a"
    },
    {
        "author": "蘇軾",
        "paragraphs": [
            "筆與子皆逝，詩今誰爲新。",
            "空遺運斤質，却弔斷弦人。"
        ],
        "title": "書文與可墨竹",
        "id": "c69277c7-6191-4958-863c-31c562446e7d"
    },
    {
        "author": "蘇軾",
        "paragraphs": [
            "東坡已報六年穰，惆悵紅塵白首郎。",
            "枕上溪山猶可見，門前冠蓋已相望。",
            "故人年少真瓊樹，落筆風生戰堵牆。",
            "端向甕間尋吏部，老來專以醉爲鄉。"
        ],
        "title": "次韵趙令鑠",
        "id": "91387240-717f-4d0c-a331-d4b3bc45028a"
    },
    {
        "author": "蘇軾",
        "paragraphs": [
            "仙風入骨已凌雲，秋水爲文不受塵。",
            "一噫固應號地籟，餘波猶足挂天紳。",
            "買牛但自捐三尺，射鼠何勞挽六鈞。",
            "莫向百花潭上去，醉翁不見與誰親。"
        ],
        "title": "次韵王定國得潁倅二首  其一",
        "id": "0bbaa42f-7e4b-4ea6-b674-7efaae3ad1dd"
    },
    {
        "author": "蘇軾",
        "paragraphs": [
            "滔滔四海我知津，每愧先生植杖芸。",
            "自少多言晚聞道，從今閉口不論文。",
            "灧翻白獸樽中酒，歸煮青泥坊底芹。",
            "要識老僧無盡處，牀頭牛蟻不曾聞。"
        ],
        "title": "次韵王定國得潁倅二首  其二",
        "id": "b6dd1985-f744-4bb5-805d-f41acad5cf25"
    },
    {
        "author": "蘇軾",
        "paragraphs": [
            "神山無石髓，生世悲暫寓。",
            "坐待玉膏流，千載真旦暮。",
            "青州老從事，鬲上非所部。",
            "惠然肯見從，知我憎市酤。",
            "開瓶自洗盞，肴核誰與具。",
            "門前聽剝啄，烹魚得尺素。"
        ],
        "title": "次韵趙令鑠惠酒",
        "id": "8228a3c0-a53d-47d9-8d07-8a19506f26e4"
    },
    {
        "author": "蘇軾",
        "paragraphs": [
            "才大古難用，論高常近迂。",
            "君看趙魏老，乃爲滕大夫。",
            "浮雲無根蒂，黄潦能須臾。",
            "知經幾成敗，得見真賢愚。",
            "羽旄照城闕，談笑安邊隅。",
            "當年老使君，赤手降於菟。",
            "諸郎更何事，折箠鞭其雛。",
            "吾知鄧平叔，不鬬月支胡。"
        ],
        "title": "送范純粹守慶州",
        "id": "0173c5f0-cd74-45d5-a56f-7f554b38b119"
    },
    {
        "author": "蘇軾",
        "paragraphs": [
            "携文過我治平間，霧豹當時始一斑。",
            "聞道吹噓借餘論，故教流落得生還。",
            "清篇带月來霜夜，妙語先春發病顔。",
            "詩酒暮年猶足用，竹林高會許時攀。"
        ],
        "title": "次韵王震",
        "id": "357d8ce6-1168-4f47-8bfe-1de864eae0ed"
    },
    {
        "author": "蘇軾",
        "paragraphs": [
            "楚有孫叔敖，長城隠千里。",
            "哀哉練裙子，負薪躡破履。",
            "豈無故交親，逝去如覆水。",
            "不如老優孟，談笑託諧美。",
            "世家不可恃，如倚折足几。",
            "祥符有賢相，手握天下砥。",
            "懿敏亦名公，三貴德爵齒。",
            "蓋棺今幾日，公子誰料理。",
            "誰要卿料理，欲說且止止。",
            "宅相開府公，久爲蒼生起。",
            "如何垂老別，冰盤饋蒼耳。",
            "親嫌妨鶚薦，相對發微泚。",
            "新詩如彈丸，脫手不移晷。",
            "我亦老賓客，苦語落紈綺。",
            "莫辭三上章，有道貧賤恥。"
        ],
        "title": "次韵王定國謝韓子華過飲",
        "id": "d80c2fad-7863-4f1d-bc40-86ad7f003078"
    },
    {
        "author": "蘇軾",
        "paragraphs": [
            "流落江湖萬里歸，相逢自慰已差池。",
            "初聞好句驚人倒，悔過東庭識面遲。",
            "握手寧知無賀監，結交誰復許袁絲。",
            "塞鴻正欲摩天去，垂老追攀豈可期。"
        ],
        "title": "次韵馬元賓",
        "id": "46346578-681d-48d3-a0ad-8f30b06e8104"
    },
    {
        "author": "蘇軾",
        "paragraphs": [
            "竹外桃花三兩枝，春江水暖鴨先知。",
            "蔞蒿滿地蘆芽短，正是河豚欲上時。"
        ],
        "title": "惠崇春江晚景二首  其一",
        "id": "f3ba321d-e5e0-4486-84cf-7acef4bfc892"
    },
    {
        "author": "蘇軾",
        "paragraphs": [
            "兩兩歸鴻欲破羣，依依還似北歸人。",
            "遥知朔漠多風雪，更待江南半月春。"
        ],
        "title": "惠崇春江晚景二首  其二",
        "id": "00443bd4-b361-4a19-84ec-f11da10a5de8"
    },
    {
        "author": "蘇軾",
        "paragraphs": [
            "南遷欲舉力田科，三徑初成樂事多。",
            "豈意殘年踏朝市，有如疲馬畏陵坡。",
            "羨君同甲心方壯，笑我無聊鬢已皤。",
            "何日西湖尋舊賞，淡烟疏雨暗漁簑。"
        ],
        "tags": [
            "西湖"
        ],
        "title": "次韵周邠",
        "id": "7ebcb1b4-7d78-404d-952e-d555177d0218"
    },
    {
        "author": "蘇軾",
        "paragraphs": [
            "青衫別淚尚斕斑，十載江湖困抱關。",
            "老去上書還北闕，朝來拄笏看西山。",
            "相從杯酒形骸外，笑說平生醉夢間。",
            "萬事會須咨伯始，白頭容我占清閑。"
        ],
        "title": "次韵胡完夫",
        "id": "580147a3-ab6d-4f3b-8fde-4d03ce86eb8f"
    },
    {
        "author": "蘇軾",
        "paragraphs": [
            "老入明光踏舊班，染鬚那復唱陽關。",
            "故人飛上金鑾殿，遷客來從飯顆山。",
            "大筆推君西漢手，一言置我二劉間。",
            "便須置酒呼同舍，看賜飛龍出帝閑。"
        ],
        "title": "次韵錢穆父",
        "id": "f4e77b57-f9d3-45a5-bad8-4d11afb66ce2"
    },
    {
        "author": "蘇軾",
        "paragraphs": [
            "柳絮飛時筍籜斑，風流二老對開關。",
            "雪芽我爲求陽羨，乳水君應餉惠山。",
            "竹簟凉風眠晝永，玉堂制草落人間。",
            "應容緩急煩閭里，桑柘聊同十畝閑。"
        ],
        "title": "次韵完夫再贈之什某已卜居毗陵與完夫有廬里之約云",
        "id": "4f26b7f7-7851-4d10-9231-a53d6da3ce4c"
    },
    {
        "author": "蘇軾",
        "paragraphs": [
            "詔語春溫昨夜班，屋頭鳴鴂便關關。",
            "游仙夢覺月臨幌，賀雨詩成雲滿山。",
            "憐我白頭來仗下，看君黄氣發眉間。",
            "鳳池故事同機務，火急開樽及尚閑。"
        ],
        "title": "次韵穆父舍人再贈之什",
        "id": "040bd74d-1f30-4766-b207-5fc56e84d600"
    },
    {
        "author": "蘇軾",
        "paragraphs": [
            "若人如馬亦如班，笑履壺頭出玉關。",
            "已入西羌度沙磧，又從東海看濤山。",
            "識君小異千人裏，慰我長思十載間。",
            "西省鄰居時邂逅，相逢有味是偷閑。"
        ],
        "title": "次韵答李端叔",
        "id": "5e62a9cb-dc40-4d71-b216-0bfb0a21c1e6"
    },
    {
        "author": "蘇軾",
        "paragraphs": [
            "自甘茅屋老三間，豈意彤庭綴兩班。",
            "紙落雲烟供醉後，詩成珠玉看朝還。",
            "誰言載酒山無賀，記取啼烏巷有顔。",
            "但恐跛牂隨赤驥，青雲飛步不容攀。"
        ],
        "title": "次韵答滿思復",
        "id": "4e832628-3234-444e-8533-4f8bf84d21ab"
    },
    {
        "author": "蘇軾",
        "paragraphs": [
            "拾遺被酒行歌處，野梅官柳西郊路。",
            "聞道華陽版籍中，至今尚有城南杜。",
            "我欲歸尋萬里橋，水花風葉暮蕭蕭。",
            "芋魁徑尺誰能盡，榿木三年已足燒。",
            "百歲風狂定何有，羨君今作峨眉叟。",
            "縱未家生執戟郎，也應世出埋輪守。",
            "莫欺老病未歸身，玉局他年第幾人。",
            "會待子猷清興發，還須夜雪去尋君。"
        ],
        "title": "送戴蒙赴成都玉局觀將老焉",
        "id": "997d32a9-a649-4994-a0ea-e5c1a22e6aa4"
    },
    {
        "author": "蘇軾",
        "paragraphs": [
            "屋雪號風苦戰貧，紙窗迎日稍知春。",
            "正如薝蔔林中坐，更對芙蓉城裏人。",
            "昨想玉堂空冷徹，誰分銀榼送清醇。",
            "海山知有東南角，正看歸鴻作小顰。"
        ],
        "title": "正月八日招王子高飲",
        "id": "70f670e8-9eda-4e3d-84fb-286f9653363d"
    },
    {
        "author": "蘇軾",
        "paragraphs": [
            "先生飲東坡，獨舞無所屬。",
            "當時挹明月，對影三人足。",
            "醉眠草棘間，蟲虺莫予毒。",
            "醒來送歸雁，一寄千里目。",
            "悵然懷公子，旅食久不玉。",
            "欲書加餐字，遠託西飛鵠。",
            "謂言相濡沫，未足救溝瀆。",
            "吾生如寄耳，何者爲禍福。",
            "不如兩相忘，昨夢那可逐。",
            "上書得自便，歸老湖山曲。",
            "躬耕二頃田，自種十年木。",
            "豈知垂老眼，對此金蓮燭。",
            "公子亦生還，仍分刺史竹。",
            "賢愚有定分，樽俎守尸祝。",
            "文章何足云，執技等醫卜。",
            "朝廷方西顧，羌虜驕未伏。",
            "遥知重陽酒，白羽落黄菊。",
            "羨君真將家，浮面氣可掬。",
            "何當請長纓，一戰河湟復。"
        ],
        "title": "和王晉卿",
        "id": "eadbeec0-0d5c-4111-a774-120087b9a612"
    },
    {
        "author": "蘇軾",
        "paragraphs": [
            "聖人與天通，有詔寬獄市。",
            "好語夜喧街，濕雲朝覆砌。",
            "紛然退朝後，色映宮槐媚。",
            "欲誇剪刻工，故上朱藍袂。",
            "我方執筆侍，未敢書上瑞。",
            "君猶伏閣爭，高論亦少慰。",
            "霏霏止還作，盎盎風與氣。",
            "神龍久潛伏，一怒勢必倍。",
            "行當見三白，拜舞讙萬歲。",
            "歸來飲君家，酣詠追既醉。"
        ],
        "title": "次韵王覿正言喜雪",
        "id": "eba173f5-c326-4436-84a5-e8ec473846e9"
    },
    {
        "author": "蘇軾",
        "paragraphs": [
            "寂寞申公謝客時，自言已見穆生機。",
            "綰臧下吏明堂廢，又作龍鍾病免歸。"
        ],
        "title": "元祐元年二月八日朝退獨在起居院讀漢書儒林傳感申公故事作小詩一絕",
        "id": "0464b8f6-4e33-4316-a5e5-647df2cfb72c"
    },
    {
        "author": "蘇軾",
        "paragraphs": [
            "華清縹緲浮高棟，上有纈林藏石甕。",
            "一杯此地初識君，千巌夜上同飛鞚。",
            "君時年少面如玉，一飲百觚嫌未痛。",
            "白鹿泉頭山月出，寒光潑眼如流汞。",
            "朝元閣上酒醒時，卧聽風鑾鳴鐵鳳。",
            "舊遊空在人何處，二十三年真一夢。",
            "我得生還雪髯滿，君亦老嫌金带重。",
            "有如社燕與秋鴻，相逢未穩還相送。",
            "洞庭青草渺無際，天柱紫蓋森欲動。",
            "湖南萬古一長嗟，付與騷人發嘲弄。"
        ],
        "tags": [
            "洞庭湖"
        ],
        "title": "送陳睦知潭州",
        "id": "bc323aeb-6557-424d-8c30-f9ef6d12f8f6"
    },
    {
        "author": "蘇軾",
        "paragraphs": [
            "雙猊蟠礎龍纏棟，金井轆轤鳴曉甕。",
            "小殿垂簾白玉鉤，大宛立仗朱絲鞚。",
            "風馭賓天雲雨隔，孤臣忍淚肝腸痛。",
            "羨君意氣風生座，落筆縱橫盤走汞。",
            "上樽日日瀉黄封，賜茗時時開小鳳。",
            "閉門憐我老太玄，給札看君賦雲夢。",
            "金奏不知江海眩，木瓜屢費瑶瓊重。",
            "豈惟蹇步苦追攀，已覺侍史疲奔送。",
            "春還宮柳腰支活，水入御溝鱗甲動。",
            "借君妙語發舂容，顧我風琴不成弄。"
        ],
        "title": "用前韵答西掖諸公見和",
        "id": "4346845c-ec40-4fd3-9b75-ff34b765ccc7"
    },
    {
        "author": "蘇軾",
        "paragraphs": [
            "掖垣老吏識郎君，並轡天街兩絕塵。",
            "汗血固應生有種，夜光那復困無因。",
            "豈知西省深嚴地，也著東坡病瘦身。",
            "免使謫仙明月下，狂歌對影只三人。"
        ],
        "title": "再次韵答完夫穆父",
        "id": "24ee0d9d-c475-45ec-b18a-7259d00b6b11"
    },
    {
        "author": "蘇軾",
        "paragraphs": [
            "夜語翻千偈，書來又一言。",
            "此身真佛祖，何處不羲軒。",
            "船穩江吹坐，樓空月入樽。",
            "遥知思我處，醉墨在頹垣。"
        ],
        "title": "和蔣發運",
        "id": "538dd6ee-177a-4048-b91d-aa75dd41894a"
    },
    {
        "author": "蘇軾",
        "paragraphs": [
            "炯炯明珠照雙璧，當年三老蘇程石。",
            "里人下道避鳩杖，刺史迎門倒鳬舄。",
            "我時與子皆兒童，狂走從人覓梨栗。",
            "健如黄犢不可恃，隙過白駒那暇惜。",
            "醴泉寺古垂橘柚，石頭山高暗松櫟。",
            "諸孫相逢萬里外，一笑未解千憂集。",
            "子方得郡古山陽，老手生風謝刀筆。",
            "我正含毫紫微閣，病眼昏花困書檄。",
            "莫教印綬繫餘年，去掃墳墓當有日。",
            "功成頭白早歸來，共藉梨花作寒食。"
        ],
        "title": "送表弟程六知楚州",
        "id": "9e9a13ea-946f-4f27-b12e-0699c318e711"
    },
    {
        "author": "蘇軾",
        "paragraphs": [
            "上黨攙天碧玉環，絕河千里抱商顔。",
            "試觀烟雨三峰外，都在靈仙一掌間。",
            "造物何如童子戲，寫真聊發使君閑。",
            "何當挈取西征去，畫作圍牀六曲山。"
        ],
        "title": "和人假山",
        "id": "9bd8e219-769a-4dbf-bac4-7b1a995383e7"
    },
    {
        "author": "蘇軾",
        "paragraphs": [
            "華山東麓秦遺民，當時依山來避秦。",
            "至今風俗含古意，柔桑綠水招行人。",
            "行人掉臂不回首，爭入崤函土囊口。",
            "惟有使君千里來，欲飲三堂無事酒。",
            "三堂本來一事無，日長睡起聞投壺。",
            "牀頭硯石開雲月，澗底松根劚雪腴。",
            "山棚盜散人安寢，勸買耕牛發陳廩。",
            "歸來只作水衡卿，我欲携壺就君飲。"
        ],
        "title": "送王伯敭守虢",
        "id": "3cbdc49a-18ed-4321-ab12-c198a4a66806"
    },
    {
        "author": "蘇軾",
        "paragraphs": [
            "下馬逢佳客，携壺傍小池。",
            "清風亂荷葉，細雨出魚兒。",
            "井好能冰齒，茶甘不上眉。",
            "歸途更蕭瑟，真個解催詩。"
        ],
        "title": "道者院池上作",
        "id": "8545db23-8b30-4a53-9452-c4c2c8957fb2"
    },
    {
        "author": "蘇軾",
        "paragraphs": [
            "江上松楠深復深，滿山風雨作龍吟。",
            "年來老幹都生菌，下有孫枝欲出林。",
            "白髮未成歸隠計，青衫儻有濟時心。",
            "閉門試草三千牘，仄席求人少似今。"
        ],
        "title": "次韵子由送千之姪",
        "id": "79ba1a3e-f61a-4a80-8347-c4c7dee3cab5"
    },
    {
        "author": "蘇軾",
        "paragraphs": [
            "斯人定何人，游戲得自在。",
            "詩鳴草聖餘，兼入竹三昧。",
            "時時出木石，荒怪軼象外。",
            "舉世知珍之，賞會獨予最。",
            "知音古難合，奄忽不少待。",
            "誰云生死隔，相見如龔隗。"
        ],
        "title": "題文與可墨竹",
        "id": "5f227e71-bf58-4be3-8b5b-a51be61b3754"
    },
    {
        "author": "蘇軾",
        "paragraphs": [
            "牀下龜寒且耐支，杯中蛇去未應衰。",
            "殿門明日逢王傅，櫑具爭先看不疑。",
            "坐覺香烟携袖少，獨愁花影上廊遲。",
            "何妨一笑千疴散，絕勝倉公飲上池。"
        ],
        "title": "次韵錢舍人病起",
        "id": "544c189a-1b44-419b-85ee-1005e05edb99"
    },
    {
        "author": "蘇軾",
        "paragraphs": [
            "謫仙竄夜郎，子美耕東屯。",
            "造物豈不惜，要令工語言。",
            "王郎年少日，文如瓶水翻。",
            "爭鋒雖剽甚，聞鼓或驚奔。",
            "天欲成就之，使觸羝羊藩。",
            "孤光照微陋，耿如月在盆。",
            "歸來千首詩，傾瀉五石樽。",
            "却疑彭澤在，頗覺蘇州煩。",
            "君看騶忌子，廉折配春溫。",
            "知音必無人，壞壁挂桐孫。"
        ],
        "title": "次韵和王鞏",
        "id": "dceea879-d562-4831-9a6c-e257900ab1d8"
    },
    {
        "author": "蘇軾",
        "paragraphs": [
            "衡門老苔蘚，竹柏千兵屯。",
            "開樽邀落日，未對烏鳥言。",
            "清風舉吹籟，散亂書帙翻。",
            "傳呼一何急，人馬從車奔。",
            "貧居少賓客，鄰婦窺籬藩。",
            "牆頭過春酒，綠泛田家盆。",
            "比來伏青蒲，坐捉白獸樽。",
            "王猷修潤色，亦有簿領煩。",
            "朝廷貴二陸，屢聞天語溫。",
            "猶能整筆陣，愧我非韓孫。"
        ],
        "title": "用王鞏韵贈其姪震",
        "id": "be1cdc92-f8ae-4a24-9caa-7c8d525124ab"
    },
    {
        "author": "蘇軾",
        "paragraphs": [
            "九門插天開，萬馬先朝屯。",
            "舉鞭紅塵中，相見不得言。",
            "夜走清虛宿，扣門驚鵲翻。",
            "君家汾陽家，永巷車雷奔。",
            "夕郎方不夕，列戟以自藩。",
            "相逢開月閣，畫簷低金盆。",
            "至今夢中語，猶舉燈前樽。",
            "阿戎修玉牒，未憚筆削煩。",
            "君歸助獻納，坐繼岑與溫。",
            "我客二子間，不復尋諸孫。"
        ],
        "title": "用王鞏韵送其姪震知蔡州",
        "id": "0127f271-e967-41a2-af6e-d884efa41d6c"
    },
    {
        "author": "蘇軾",
        "paragraphs": [
            "我在東坡下，躬耕三畝園。",
            "君爲尚書郎，坐擁百吏繁。",
            "鳴蛙與鼓吹，等是俗物喧。",
            "永謝十年舊，老死三家村。",
            "惟君綈袍信，到我雀羅門。",
            "緬懷故人意，欲使薄夫敦。",
            "新年對宣室，白首代堯言。",
            "相逢問前輩，所見多後昆。",
            "道館雖云樂，冷卿當復溫。",
            "還持刺史節，却駕朱輪軒。",
            "黄髮方用事，白髮宜少存。",
            "嗣聖真生知，拯民如救燔。",
            "初囚羽淵魄，盡返湘江魂。",
            "坐憂東郡决，老守思王尊。",
            "北流桑柘沒，故道塵埃翻。",
            "知君一寸心，可敵千步垣。",
            "流亡自棲止，老幼忘崩奔。",
            "得閑閉閣坐，勿使道眼渾。",
            "聊乘應捨筏，直泝無生源。",
            "歸來成二老，夜榻當重論。"
        ],
        "title": "用舊韵送魯元翰知洺州",
        "id": "a45a6417-ae17-42f3-9be7-6a8ed6bc4beb"
    },
    {
        "author": "蘇軾",
        "paragraphs": [
            "朝罷人人識鄭崇，直聲如在履聲中。",
            "卧聞疏響梧桐雨，獨詠微凉殿閣風。",
            "諫苑君方續承業，醉鄉我欲訪無功。",
            "陶然一枕誰呼覺，牛蟻初除病後聰。"
        ],
        "title": "次韵朱光庭初夏",
        "id": "8334b10d-2e76-4ea8-83eb-cac0f5fb53ce"
    },
    {
        "author": "蘇軾",
        "paragraphs": [
            "久苦趙盾日，欣逢傅說霖。",
            "坐知千里足，初覺兩河深。",
            "破屋常持傘，無薪欲爨琴。",
            "清詩似庭燎，雖美未忘箴。"
        ],
        "title": "次韵朱光庭喜雨",
        "id": "8d84124b-7551-4f5e-891b-3cb365b24010"
    },
    {
        "author": "蘇軾",
        "paragraphs": [
            "聖主新除祕祝，侍臣來乞豐年。",
            "壽宮神君欲至，夜半靈風肅然。"
        ],
        "title": "奉敕祭西太一和韓川韵四首  其一",
        "id": "d6c21519-a28b-4d21-ad82-eddce27e6e63"
    },
    {
        "author": "蘇軾",
        "paragraphs": [
            "玉璽親題御筆，金童來侍天香。",
            "禮罷祝融參乘，前驅已過衡湘。"
        ],
        "title": "奉敕祭西太一和韓川韵四首  其二",
        "id": "7b79769a-8fa2-4743-996f-3d3984e8b099"
    },
    {
        "author": "蘇軾",
        "paragraphs": [
            "解劍獨行殘月，披衣困卧清風。",
            "夢蝶猶飛旅枕，粥魚已響枯桐。"
        ],
        "title": "奉敕祭西太一和韓川韵四首  其三",
        "id": "0fb31a5e-d85a-491e-abc3-cfc8fcfa060b"
    },
    {
        "author": "蘇軾",
        "paragraphs": [
            "陂水初含曉淥，稻花半作秋香。",
            "皂蓋却迎朝日，紅雲正繞宮牆。"
        ],
        "title": "奉敕祭西太一和韓川韵四首  其四",
        "id": "edc6fbbd-d82d-4879-b05a-9d6777244f02"
    },
    {
        "author": "蘇軾",
        "paragraphs": [
            "秋早川原浄麗，雨餘風日清酣。",
            "從此歸耕劍外，何人送我池南。"
        ],
        "title": "西太一見王荆公舊詩偶次其韵二首  其一",
        "id": "5763bf94-2ee5-4787-859c-2397d856c641"
    },
    {
        "author": "蘇軾",
        "paragraphs": [
            "但有樽中若下，何須墓上征西。",
            "聞道烏衣巷口，而今烟草萋迷。"
        ],
        "title": "西太一見王荆公舊詩偶次其韵二首  其二",
        "id": "793eda2f-95c5-4948-bd3f-b7cf1d6fdaf0"
    },
    {
        "author": "蘇軾",
        "paragraphs": [
            "誰能如鐵牛，橫身負黄河。",
            "滔天不能沒，尺箠未易訶。",
            "世俗自無常，徐公故逶迤。",
            "別來不可說，事與浮雲多。",
            "當時無限人，毀譽即墨阿。",
            "虛聲了無實，夜蟲鳴機梭。",
            "相逢一笑外，奈此白髮何。",
            "天驥皆籋雲，長鳴飽芻禾。",
            "王庭旅百實，大貝隨弓戈。",
            "君獨一麾去，欲賡五袴歌。",
            "甘棠古樂國，白酒金叵羅。",
            "知君不久留，治行中新科。",
            "過客足嗔喜，東堂記分鵝。",
            "此外但坐嘯，後生工揣摩。"
        ],
        "title": "次韵子由送陳侗知陝州",
        "id": "ddb785e9-ee3a-486f-b6b8-eff9911a60ae"
    },
    {
        "author": "蘇軾",
        "paragraphs": [
            "當年入蜀歎空回，未見峨眉肯再來。",
            "童子遥知頌襦袴，使君先已洗樽罍。",
            "鹿頭北望應逢雁，人日東郊尚有梅。",
            "我老不堪歌樂職，後生試覓子淵才。"
        ],
        "title": "送賈訥倅眉二首  其一",
        "id": "80751559-9acc-4e05-a255-c121c9936e39"
    },
    {
        "author": "蘇軾",
        "paragraphs": [
            "老翁山下玉淵回，手植青松三萬栽。",
            "父老得書知我在，小軒臨水爲君開。",
            "試看一一龍蛇活，更聽蕭蕭風雨哀。",
            "便與甘棠同不剪，蒼髯白甲待歸來。"
        ],
        "tags": [
            "送别",
            "思乡"
        ],
        "title": "送賈訥倅眉二首  其二",
        "id": "c9bda06a-10a9-4257-831a-82053ce42a89"
    },
    {
        "author": "蘇軾",
        "paragraphs": [
            "先生本舌耕，文字浩千頃。",
            "空倉付公子，坐待發苕穎。",
            "十年困新說，兒女爭捕影。",
            "鑿垣種蒿蓬，嘉穀誰復省。",
            "空餘南陔意，太息北堂冷。",
            "織屨隨方進，採薪教韋逞。",
            "辛勤守一經，菽水賢五鼎。",
            "今年聞起廢，魯史復光景。",
            "公子亦改官，三就繁馬頸。",
            "歸來一笑粲，素髮颯垂領。",
            "會看金花詔，湯沐奉朝請。",
            "天公不吾欺，壽與龜鶴永。"
        ],
        "title": "送程建用",
        "id": "41eaa75d-2327-4352-a113-40e14b5b2f61"
    },
    {
        "author": "蘇軾",
        "paragraphs": [
            "十年流落敢言歸，魚鳥江湖只自知。",
            "豈意青天掃雲霧，盡呼黄髮寄安危。",
            "風流吾子真前輩，人物他年記一時。",
            "我欲折繻留此老，緇衣誰作好賢詩。"
        ],
        "title": "次韵李修孺留別二首  其一",
        "id": "92f7afdd-e8ea-4844-afa7-fedc8c982116"
    },
    {
        "author": "蘇軾",
        "paragraphs": [
            "此生別袖幾回麾，夢裏黄州空自疑。",
            "何處青山不堪老，當時明月巧相隨。",
            "窮通等是思家意，衰病難堪送客悲。",
            "好去江魚煮江水，劍南歸路有姜詩。"
        ],
        "title": "次韵李修孺留別二首  其二",
        "id": "6f960d7c-a831-4226-9c6a-891f6b4716dd"
    },
    {
        "author": "蘇軾",
        "paragraphs": [
            "誦詩得非子夏學，紬史正作丘明書。",
            "天公戲人亦薄相，略遣幻翳生明珠。",
            "頼君年來屏鮮腴，百千燈光同一如。",
            "書成自寫蠅頭表，端就君王覓鏡湖。"
        ],
        "title": "次韵黄魯直赤目",
        "id": "5cde9923-797c-4bb9-9372-412057369aac"
    },
    {
        "author": "蘇軾",
        "paragraphs": [
            "春江淥漲蒲萄醅，武昌官柳知誰栽。",
            "憶從樊口載春酒，步上西山尋野梅。",
            "西山一上十五里，風駕兩腋飛崔嵬。",
            "同游困卧九曲嶺，褰衣獨到吳王臺。",
            "中原北望在何許，但見落日低黄埃。",
            "歸來解劍亭前路，蒼崖半入雲濤堆。",
            "浪翁醉處今尚在，石臼抔飲無樽罍。",
            "爾來古意誰復嗣，公有妙語留山隈。",
            "至今好事除草棘，常恐野火燒蒼苔。",
            "當時相望不可見，玉堂正對金鑾開。",
            "豈知白首同夜直，卧看椽燭高花摧。",
            "江邊曉夢忽驚斷，銅環玉鎖鳴春雷。",
            "山人帳空猿鶴怨，江湖水生鴻雁來。",
            "請公作詩寄父老，往和萬壑松風哀。"
        ],
        "title": "武昌西山",
        "id": "fed7289a-8143-46e1-9225-6a8a3e9e0ba6"
    },
    {
        "author": "蘇軾",
        "paragraphs": [
            "朱顔發過如春醅，胸中梨棗初未栽。",
            "丹砂未易掃白髮，赤松却欲參黄梅。",
            "寒溪本自遠公社，白蓮翠竹依崔嵬。",
            "當時石泉照金瑞，神光夜發如五臺。",
            "飲泉鑑面得真意，坐視萬物皆浮埃。",
            "欲收暮景返田里，遠泝江水窮離堆。",
            "還朝豈獨羞老病，自歎才盡傾空罍。",
            "諸公渠渠若夏屋，吞吐風月清隅隈。",
            "我如廢井久不食，古甃缺落生陰苔。",
            "數詩往復相感發，汲新除舊寒光開。",
            "遥知二月春江闊，雪浪倒卷雲峰摧。",
            "石中無聲水亦靜，云何解轉空山雷。",
            "欲就諸公評此語，要識憂喜何從來。",
            "願求南宗一勺水，往與屈賈湔餘哀。"
        ],
        "title": "西山詩和者三十餘人再用前韵爲謝",
        "id": "65230623-ff75-4248-8269-c157fb33a722"
    },
    {
        "author": "蘇軾",
        "paragraphs": [
            "霏霏點輕素，渺渺開重陰。",
            "風花亂紫翠，雪外有烟林。",
            "雪近勢方壯，林遠意殊深。",
            "會有無事人，支頤識此心。"
        ],
        "title": "狄詠石屏",
        "id": "fdd25753-41fe-46d9-a502-3e3109d7d2e2"
    },
    {
        "author": "蘇軾",
        "paragraphs": [
            "西山無時春，巉巌鎖頑陰。",
            "分明倚天壁，點綴無風林。",
            "物固爲人出，興誰於此深。",
            "窮奇真自蠹，詩句且娛心。"
        ],
        "title": "雪林硯屏率魯直同賦",
        "id": "dc77d74f-b4fd-4ae7-af36-3fda665af737"
    },
    {
        "author": "蘇軾",
        "paragraphs": [
            "佳人自鞚玉花驄，翩如驚燕蹋飛龍。",
            "金鞭爭道寶釵落，何人先入明光宮。",
            "宮中羯鼓催花柳，玉奴弦索花奴手。",
            "坐中八姨真貴人，走馬來看不動塵。",
            "明眸皓齒誰復見，只有丹青餘淚痕。",
            "人間俯仰成今古，吳公臺下雷塘路。",
            "當時亦笑張麗華，不知門外韓擒虎。"
        ],
        "tags": [
            "写人",
            "咏史怀古",
            "宋・辽・金・元",
            "讽刺"
        ],
        "title": "虢國夫人夜游圖",
        "id": "7d681c0b-24a3-4f35-a792-ee35a0171b34"
    },
    {
        "author": "蘇軾",
        "paragraphs": [
            "平生學道已神完，豈復兒童私自憐。",
            "醉墜何曾傷內守，色憂當爲念先傳。",
            "書空漸覺新詩健，把蟹行看樂事全。",
            "賣却老驄爲酒直，大呼鄉友作新年。"
        ],
        "title": "和周正孺墜馬傷手",
        "id": "1b216098-b6fd-48b3-9ba7-a64b406fb9e3"
    },
    {
        "author": "蘇軾",
        "paragraphs": [
            "折臂三公未可知，會當千鎰訪權奇。",
            "勸君鬻駱猶閑事，腸斷閨中楊柳枝。"
        ],
        "title": "戲周正孺二絕  其一",
        "id": "1a3d7b4b-7081-4294-9885-3fafc89a7fc2"
    },
    {
        "author": "蘇軾",
        "paragraphs": [
            "天廐新頒玉鼻騂，故人共敝亦常情。",
            "相如雖老猶能賦，換馬還應繼二生。"
        ],
        "title": "戲周正孺二絕  其二",
        "id": "2ba45362-626f-4c8a-878c-85c21e588736"
    },
    {
        "author": "蘇軾",
        "paragraphs": [
            "南浦淒涼老逐臣，東坡還往盡幽人。",
            "杯盤慣作陶家客，絃誦嘗叨孟母鄰。",
            "尚有升堂他日約，豈知負土一阡新。",
            "今年我欲江湖去，暮雨連山宰樹春。"
        ],
        "title": "潘推官母李氏挽詞",
        "id": "985986e3-2e92-4a34-ba3d-e4d6ff9d5611"
    },
    {
        "author": "蘇軾",
        "paragraphs": [
            "故山桃李半荒榛，粗報君恩便乞身。",
            "竹簟暑風招我老，玉堂花蕊爲誰春。",
            "纖纖翠蔓詩催發，皎皎霜葩髮鬬新。",
            "只有來禽青李帖，他年留與學書人。"
        ],
        "title": "玉堂栽花周正孺有詩次韵",
        "id": "68be5665-957e-4a61-a11e-c9b71e1af68e"
    },
    {
        "author": "蘇軾",
        "paragraphs": [
            "新年已賜黄封酒，舊友仍分頳尾魚。",
            "陋巷關門負朝日，小園除雪得春蔬。",
            "病妻起斫銀絲鱠，稚子讙尋尺素書。",
            "醉眼朦朧覓歸路，松江烟雨晚疏疏。"
        ],
        "title": "杜介送魚",
        "id": "d84defad-aaee-4e92-9a6b-0a4270650cdc"
    },
    {
        "author": "蘇軾",
        "paragraphs": [
            "再入都門萬事空，閑看清洛漾東風。",
            "當年帷幄幾人在，回首觚稜一夢中。",
            "采藥會須逢薊子，問禪何處識龐翁。",
            "歸來鄰里應迎笑，新長淮南舊桂叢。"
        ],
        "title": "送杜介歸揚州",
        "id": "d2cc8177-5ccb-442f-b991-f27c44e15f7f"
    },
    {
        "author": "蘇軾",
        "paragraphs": [
            "四句燒香偈子，隨香遍滿東南。",
            "不是聞思所及，且令鼻觀先參。"
        ],
        "title": "和黄魯直燒香二首  其一",
        "id": "cf00f09e-93bf-4a54-a56d-f805715e177c"
    },
    {
        "author": "蘇軾",
        "paragraphs": [
            "萬卷明窗小字，眼花只有斕斑。",
            "一炷烟消火冷，半生身老心閑。"
        ],
        "title": "和黄魯直燒香二首  其二",
        "id": "2e7db743-44ee-460b-a9a6-c888c8eaaadf"
    },
    {
        "author": "蘇軾",
        "paragraphs": [
            "置酒未逢休沐，便同越北燕南。",
            "且復歌呼相和，隔牆知是曹參。"
        ],
        "title": "再和二首  其一",
        "id": "d32f35cd-911d-4f4b-a014-1cdecd546396"
    },
    {
        "author": "蘇軾",
        "paragraphs": [
            "丹青已是前世，竹石時窺一斑。",
            "五字當還靖節，數行誰似高閑。"
        ],
        "title": "再和二首  其二",
        "id": "49a31d8d-81ad-4b75-af5a-cf45a657317e"
    },
    {
        "author": "蘇軾",
        "paragraphs": [
            "我家峨眉陰，與子同一邦。",
            "相望六十里，共飲玻璃江。",
            "江山不違人，遍滿千家窗。",
            "但苦窗中人，寸心不自降。",
            "子歸治小國，洪鐘噎微撞。",
            "我留侍玉座，弱步敧豐扛。",
            "後生多高才，名與黄童雙。",
            "不肯入州府，故人餘老龐。",
            "殷勤與問訊，愛惜霜眉厖。",
            "何以待我歸，寒醅發春缸。"
        ],
        "title": "送楊孟容",
        "id": "3ae4153a-6316-444f-84e2-070a73fbc384"
    },
    {
        "author": "蘇軾",
        "paragraphs": [
            "君先魯東家，門戶照千古。",
            "文章固應爾，鬚鬣餘似處。",
            "雖非蒙倛狀，尚肖歷國苦。",
            "誦書口瀾翻，布穀雜杜宇。",
            "十年困奔走，櫛沐飽風雨。",
            "吾道其非邪，野處豈兕虎。",
            "灞陵閑老將，柏直口尚乳。",
            "自君兄弟還，鼎立知有補。",
            "蓬山耆舊散，故事誰刪去。",
            "來迎馮翊傳，出餞會稽組。",
            "吾猶及前輩，詩酒盛冊府。",
            "願君倡此風，揚觶斯杜舉。"
        ],
        "title": "見子由與孔常父唱和詩輒次其韵余昔在館中同舍出入輒相聚飲酒賦詩近歲不復講故終篇及之庶幾諸公稍復其舊亦太平盛事也",
        "id": "992c4b54-42c6-4daf-af38-a297c83ddc87"
    },
    {
        "author": "蘇軾",
        "paragraphs": [
            "江夏無雙種奇茗，汝陰六一誇新書。",
            "磨成不敢付僮僕，自看雪湯生璣珠。",
            "列仙之儒瘠不腴，只有病渴同相如。",
            "明年我欲東南去，畫舫何妨宿太湖。"
        ],
        "tags": [
            "太湖"
        ],
        "title": "黄魯直以詩饋雙井茶次韵爲謝",
        "id": "b1e53d5a-f63b-497d-a0ce-ffa5ac94a3f8"
    },
    {
        "author": "蘇軾",
        "paragraphs": [
            "扶桑大繭如甕盎，天女織綃雲漢上。",
            "往來不遣鳳銜梭，誰能鼓臂投三丈。",
            "人間刀尺不敢裁，丹青付與濠梁崔。",
            "風蒲半折寒雁起，竹間的皪橫江梅。",
            "畫堂粉壁翻雲幕，十里江天無處著。",
            "好卧元龍百尺樓，笑看江水拍天流。"
        ],
        "title": "趙令晏崔白大圖幅徑三丈",
        "id": "51889358-91ec-48b1-96d8-18ca9ffdb696"
    },
    {
        "author": "蘇軾",
        "paragraphs": [
            "馮顛久已敧殘雪，戎眼何曾眩落暉。",
            "朔野按行猶爵躍，東臺瞑坐覺烏飛。",
            "漫誇年少容吾在，若鬬尊前舉世稀。",
            "待向嵩陽求水竹，一犁烟雨伴公歸。"
        ],
        "title": "次韵張昌言給事省宿",
        "id": "96146af6-9200-47b0-b4fa-ba5487c35696"
    },
    {
        "author": "蘇軾",
        "paragraphs": [
            "紛紛榮瘁何能久，雲雨從來翻覆手。",
            "怳如一夢墮枕中，却見三賢起江右。",
            "嗟君妙質皆瑚璉，顧我虛名但箕斗。",
            "明朝冠蓋蔚相望，共扈翠輦朝宣光。",
            "武皇已老白雲鄉，正與群帝驂龍翔，獨留杞梓扶明堂。"
        ],
        "title": "次韵三舍人省上",
        "id": "2f4312e4-1e59-42ac-931d-44cc3e00051b"
    },
    {
        "author": "蘇軾",
        "paragraphs": [
            "當年我作表忠碑，坐覺江山氣未衰。",
            "舞鳳尚從天目下，收駒時有渥洼姿。",
            "踞牀到處堪吹笛，橫槊何人解賦詩。",
            "知是丹霞燒佛手，先聲應已懾羣夷。"
        ],
        "title": "送錢承制赴廣西路分都監",
        "id": "31af81a2-1d5e-48ed-81a7-f0dc5622a31b"
    },
    {
        "author": "蘇軾",
        "paragraphs": [
            "槐街綠暗雨初勻，瑞霧香風滿後塵。",
            "清廟幸同觀濟濟，豐年喜復接陳陳。",
            "雍容已饜天庖賜，俯伏初嘗貢茗新。",
            "輦路歸來聞好語，共驚堯顙類高辛。"
        ],
        "title": "次韵曾子開從駕二首  其一",
        "id": "0deb895a-42d8-4b80-be72-a6e3dd56a365"
    },
    {
        "author": "蘇軾",
        "paragraphs": [
            "入仗魂驚愧草萊，一聲清蹕九門開。",
            "暉暉日傍金輿轉，習習風從玉宇來。",
            "流落生還真一芥，周章危立近三槐。",
            "道傍倘有山中舊，問我收身早晚回。"
        ],
        "title": "次韵曾子開從駕二首  其二",
        "id": "b5242e26-fa47-4796-b649-83e2605eaa41"
    },
    {
        "author": "蘇軾",
        "paragraphs": [
            "眼花錯莫鬢霜勻，病馬羸驂只自塵。",
            "奉引拾遺叨侍從，思歸少傅羨朱陳。",
            "衰年壯觀空驚目，險韵清詩苦鬬新。",
            "最後數篇君莫厭，搗殘椒桂有餘辛。"
        ],
        "title": "再和二首  其一",
        "id": "5ba930de-83c6-4793-ac46-8d23936cfe65"
    },
    {
        "author": "蘇軾",
        "paragraphs": [
            "憶觀滄海過東萊，日照三山迤邐開。",
            "桂觀飛樓凌霧起，仙幢寶蓋拂天來。",
            "不聞宮漏催晨箭，但覺簷陰轉古槐。",
            "供奉清班非老處，會稽何日乞方回。"
        ],
        "title": "再和二首  其二",
        "id": "9ed6526d-6774-409b-876a-cc5edfa05618"
    },
    {
        "author": "蘇軾",
        "paragraphs": [
            "密雲今日破郊西，疏雨翛翛未作泥。",
            "要及清閑同笑語，行看衰病費扶携。",
            "花前白酒傾雲液，戶外青驄響月題。",
            "不用臨風苦揮淚，君家自與竹林齊。"
        ],
        "title": "次韵劉貢父省上",
        "id": "35ab97f1-d109-4053-b255-1548ae8d4a26"
    },
    {
        "author": "蘇軾",
        "paragraphs": [
            "當年曹守我膠西，共厭餔糟與汩泥。",
            "自古赤丸成習俗，因公黄犢免提携。",
            "生還各有青山興，病起猶能小字題。",
            "莫怪歌呼數相和，曾將獄市寄全齊。"
        ],
        "title": "再和",
        "id": "76e55a9c-29da-41dc-90f3-09a54fd73db6"
    },
    {
        "author": "蘇軾",
        "paragraphs": [
            "我友顧子敦，軀膽兩俊偉。",
            "便便十圍腹，不但貯書史。",
            "容君數百人，一笑萬事已。",
            "十年卧江海，了不見慍喜。",
            "磨刀向豬羊，釃酒會鄰里。",
            "歸來如一夢，豐頰愈茂美。",
            "平生批敕手，濃墨寫黄紙。",
            "會當勒燕然，廊廟登劍履。",
            "翻然向河朔，坐念東郡水。",
            "河來屹不去，如尊乃勇耳。"
        ],
        "title": "送顧子敦奉使河朔",
        "id": "608cef46-bcdf-4eea-b58e-510ad9608bc0"
    },
    {
        "author": "蘇軾",
        "paragraphs": [
            "吾州同年友，粲若琴上星。",
            "當時功名意，豈止拾紫青。",
            "事既與願違，天或不假齡。",
            "今如圖中鶴，俯仰在一庭。",
            "退翁守清約，霜菊有餘馨。",
            "鼓笛方入破，朱絃微莫聽。",
            "西南正春旱，廢沼黏枯萍。",
            "翩然一麾去，想見靈雨零。",
            "我無謫仙句，待詔沉香亭。",
            "空騎內廐馬，天仗隨雲軿。",
            "竟無絲毫補，眷焉誰汝令。",
            "永愧舊山叟，憑君寄丁寧。"
        ],
        "title": "次韵子由送家退翁知懷安軍",
        "id": "4f9f5330-024f-457d-b96b-f500b2ba3adf"
    },
    {
        "author": "蘇軾",
        "paragraphs": [
            "君爲江南英，面作河朔偉。",
            "人間一好漢，誰似張長史。",
            "上書苦留君，言拙輒報已。",
            "置之勿復道，出處俱可喜。",
            "攀輿共六尺，食肉飛萬里。",
            "誰言遠近殊，等是朝廷美。",
            "遥知送別處，醉墨爭淋紙。",
            "我以病杜門，商頌空振履。",
            "後會知何日，一歡如覆水。",
            "善保千金軀，前言戲之耳。"
        ],
        "title": "諸公餞子敦軾以病不往復次前韵",
        "id": "7be98f4f-51f4-4dae-95a9-b397563a229a"
    },
    {
        "author": "蘇軾",
        "paragraphs": [
            "卧沙細肋吾方厭，通印長魚誰肯分。",
            "好事東平貴公子，貴人不與與蘇君。"
        ],
        "title": "走筆謝呂行甫惠子魚",
        "id": "7006417c-5112-43db-9c4e-08b542446ac5"
    },
    {
        "author": "蘇軾",
        "paragraphs": [
            "結交不在久，傾蓋如平生。",
            "識子今幾日，送別亦有情。",
            "子生公相家，高義久崢嶸。",
            "天才既超詣，世故亦屢更。",
            "譬如追風驥，豈免羈與纓。",
            "念我山中人，久與麋鹿并。",
            "誤出挂世網，舉動俗所驚。",
            "歸田雖未果，已覺去就輕。",
            "河陽豈云遠，出處恐異程。",
            "便當從此別，有酒無徒傾。"
        ],
        "title": "送呂行甫司門倅河陽",
        "id": "6884719c-8872-497f-bf2a-8c61c2821451"
    },
    {
        "author": "蘇軾",
        "paragraphs": [
            "二聖憂勤忘寢食，百神奔走會風雲。",
            "禁林夜直鳴江瀨，清洛朝回起縠紋。",
            "夢覺酒醒聞好句，帳空簟冷發餘薰。",
            "秋來定有豐年喜，剩作新詩準備君。"
        ],
        "title": "和張昌言喜雨",
        "id": "88052b51-1c5c-4198-a97b-705ab85c8e98"
    },
    {
        "author": "蘇軾",
        "paragraphs": [
            "要知西掖承平事，記取劉郎種竹初。",
            "舊德終呼名字外，後生誰續笑談餘。",
            "成陰障日行當見，取筍供庖計已疏。",
            "白首林間望天上，平安時報故人書。"
        ],
        "title": "次韵劉貢父西省種竹",
        "id": "43c2c34e-78ef-465c-93a8-e66c25a42bb9"
    },
    {
        "author": "蘇軾",
        "paragraphs": [
            "揚雄他文不皆奇，獨稱觀瓶居井眉。",
            "酒客法士兩小兒，陳遵張竦何曾知。",
            "主人有酒君獨辭，蟹螯何不左手持。",
            "豈復見吾衡氣機，遣人追君君絕馳，盡力去花君自癡。",
            "醍醐與酒同一卮，請君更問文殊師。"
        ],
        "title": "偶與客飲孔常父見訪方設席延請忽上馬馳去已而有詩戲用其韵答之",
        "id": "64974ad1-05ab-4ad9-b20b-0773997f4bc7"
    },
    {
        "author": "蘇軾",
        "paragraphs": [
            "潭潭古屋雲幕垂，省中文書如亂絲。",
            "忽見伯時畫天馬，朔風胡沙生落錐。",
            "天馬西來從西極，勢與落日爭分馳。",
            "龍膺豹股頭八尺，奮迅不受人間羈。",
            "元狩虎脊聊可友，開元玉花何足奇。",
            "伯時有道真吏隠，飲啄不羨山梁雌。",
            "丹青弄筆聊爾耳，意在萬里誰知之。",
            "幹惟畫肉不畫骨，而況失實空留皮。",
            "煩君巧說腹中事，妙語欲遣黄泉知。",
            "君不見韓生自言無所學，廐馬萬匹皆吾師。"
        ],
        "title": "次韵子由書李伯時所藏韓幹馬",
        "id": "b0e5f8e3-7911-413b-ba39-bd8aae9cc67f"
    },
    {
        "author": "蘇軾",
        "paragraphs": [
            "明窗畏日曉先暾，高柳鳴蜩午更喧。",
            "筆老詩新疑有物，心空客疾本無根。",
            "隔牆我亦眠風榻，上馬君先鎖月軒。",
            "共喜早歸三伏近，解衣盤礴亦君恩。"
        ],
        "title": "次韵劉貢父獨直省中",
        "id": "a9928391-42c5-4da0-8ddc-c73145fe5750"
    },
    {
        "author": "蘇軾",
        "paragraphs": [
            "曈曈日脚曉猶清，細細槐花暖欲零。",
            "坐閱諸公半廊廟，時看黄色起天庭。"
        ],
        "title": "軾以去歲春夏侍立邇英而秋冬之交子由相繼入侍次韵絕句四首各述所懷  其一",
        "id": "84198f48-281a-4622-bb2e-36618d237d7c"
    },
    {
        "author": "蘇軾",
        "paragraphs": [
            "上樽初破早朝寒，茗碗仍霑講舌乾。",
            "陛楯諸郎空雨立，故應慚悔不儒冠。"
        ],
        "title": "軾以去歲春夏侍立邇英而秋冬之交子由相繼入侍次韵絕句四首各述所懷  其二",
        "id": "fb7a51d9-6138-4932-872c-2fa0d48805eb"
    },
    {
        "author": "蘇軾",
        "paragraphs": [
            "兩鶴摧頹病不言，年來相繼亦乘軒。",
            "誤聞九奏聊飛舞，可得徘徊爲啄吞。"
        ],
        "title": "軾以去歲春夏侍立邇英而秋冬之交子由相繼入侍次韵絕句四首各述所懷  其三",
        "id": "2be997e3-b34b-473f-828f-c06a65886e28"
    },
    {
        "author": "蘇軾",
        "paragraphs": [
            "微生偶脫風波地，晚歲猶存鐵石心。",
            "定似香山老居士，世緣終淺道根深。"
        ],
        "title": "軾以去歲春夏侍立邇英而秋冬之交子由相繼入侍次韵絕句四首各述所懷  其四",
        "id": "f0bb659c-d3bf-4d0e-ba70-41336de6b4ee"
    },
    {
        "author": "蘇軾",
        "paragraphs": [
            "東來誰迎使君車，知是丈人屋上烏。",
            "丈人今年二毛初，登樓上馬不用扶。",
            "使君負弩爲前驅，蜀人不復談相如。",
            "老幼化服一事無，有鞭不施安用蒲。",
            "春波如天漲平湖，鞓紅照坐香生膚。",
            "帣鞲上壽白玉壺，公堂登歌鳳將雛。",
            "諸孫歡笑爭挽鬚，蜀人畫作西湖圖。"
        ],
        "tags": [
            "西湖"
        ],
        "title": "送宋構朝散知彭州迎侍二親",
        "id": "05603fd3-3b33-48f0-8014-55151ea4d4eb"
    },
    {
        "author": "蘇軾",
        "paragraphs": [
            "玉堂晝掩春日閑，中有郭熙畫春山。",
            "鳴鳩乳燕初睡起，白波青嶂非人間。",
            "離離短幅開平遠，漠漠疏林寄秋晚。",
            "恰似江南送客時，中流回頭望雲巘。",
            "伊川佚老鬢如霜，卧看秋山思洛陽。",
            "爲君紙尾作行草，炯如嵩洛浮秋光。",
            "我從公遊如一日，不覺青山映黄髮。",
            "爲畫龍門八節灘，待向伊川買泉石。"
        ],
        "title": "郭熙畫秋山平遠",
        "id": "b217e3e9-7f2d-4237-8a5e-a46c7f7a6277"
    },
    {
        "author": "蘇軾",
        "paragraphs": [
            "千里黄流失故居，年來赤地到青徐。",
            "遥聞爭誦十行詔，無異親巡六尺輿。",
            "精貫天人一言足，雲興嶽瀆萬靈趨。",
            "愛君誰似元和老，賀雨詩成即諫書。"
        ],
        "title": "次韵張昌言喜雨",
        "id": "f54249dc-288d-473d-9370-083e68f26728"
    },
    {
        "author": "蘇軾",
        "paragraphs": [
            "帝城春日帽簷斜，二陸初來尚憶家。",
            "未肯將鹽下蓴菜，已應知雪似楊花。"
        ],
        "title": "金門寺中見李西臺與二錢唱和四絕句戲用其韵跋之  其一",
        "id": "e50008dd-9953-4160-ad6c-d30e107481db"
    },
    {
        "author": "蘇軾",
        "paragraphs": [
            "平生賀老慣乘舟，騎馬風前怕打頭。",
            "欲問君王乞符竹，但憂無蟹有監州。"
        ],
        "title": "金門寺中見李西臺與二錢唱和四絕句戲用其韵跋之  其二",
        "id": "11b03c79-0187-4d40-b2e6-c772488cfabb"
    },
    {
        "author": "蘇軾",
        "paragraphs": [
            "西臺妙迹繼楊風，無限龍蛇洛寺中。",
            "一紙清詩弔興廢，塵埃零落梵王宮。"
        ],
        "title": "金門寺中見李西臺與二錢唱和四絕句戲用其韵跋之  其三",
        "id": "bfca49b1-a67f-4ca0-bfc2-620f6bbb7fbe"
    },
    {
        "author": "蘇軾",
        "paragraphs": [
            "五季文章墮劫灰，升平格力未全回。",
            "故知前輩宗徐庾，數首風流似玉臺。"
        ],
        "title": "金門寺中見李西臺與二錢唱和四絕句戲用其韵跋之  其四",
        "id": "bacadbe4-6104-427a-91a7-6d88608a68af"
    },
    {
        "author": "蘇軾",
        "paragraphs": [
            "家居妻兒號，出仕猿鶴怨。",
            "未能逐什一，安敢摶九萬。",
            "常恐樗櫟身，坐纏冠蓋蔓。",
            "受知如負債，粗報乃焚券。",
            "但知眠牛衣，寧免刺虎圈。",
            "清風來既雨，新稻香可飯。",
            "紫蟹應已肥，白酒誰能勸。",
            "君今崔蔡手，政比趙張健。",
            "三公行可致，一語先自獻。",
            "幸推江湖心，適我魚鳥願。"
        ],
        "title": "和穆父新凉",
        "id": "03fe0f60-36aa-4f07-b45b-0c3e52b3c0ac"
    },
    {
        "author": "蘇軾",
        "paragraphs": [
            "與可畫竹時，見竹不見人。",
            "豈獨不見人，嗒然遺其身。",
            "其身與竹化，無窮出清新。",
            "莊周世無有，誰知此疑神。"
        ],
        "title": "書晁補之所藏與可畫竹三首  其一",
        "id": "f7b6a960-e699-4624-b1b5-6398f8039e8f"
    },
    {
        "author": "蘇軾",
        "paragraphs": [
            "若人今已無，此竹寧復有。",
            "那將春蚓筆，畫作風中柳。",
            "君看斷崖上，瘦節蛟蛇走。",
            "何時此霜竿，復入江湖手。"
        ],
        "title": "書晁補之所藏與可畫竹三首  其二",
        "id": "b0f9e503-98ea-4ad0-a6be-63c6f7ad8aa2"
    },
    {
        "author": "蘇軾",
        "paragraphs": [
            "晁子拙生事，舉家聞食粥。",
            "朝來又絕倒，諛墓得霜竹。",
            "可憐先生盤，朝日照苜蓿。",
            "吾詩固云爾，可使食無肉。"
        ],
        "title": "書晁補之所藏與可畫竹三首  其三",
        "id": "0a06ea05-7b25-4f0a-8259-b2ec9cf7f7d1"
    },
    {
        "author": "蘇軾",
        "paragraphs": [
            "昔我嘗陪醉翁醉，今君但吟詩老詩。",
            "清詩咀嚼那得飽，瘦竹瀟灑令人饑。",
            "試問鳳凰饑食竹，何如駑馬肥苜蓿。",
            "知君忍饑空誦詩，口頰瀾翻如布穀。"
        ],
        "title": "戲用晁補之韵",
        "id": "fbb22ca7-f122-49af-bcc9-3be31a058fda"
    },
    {
        "author": "蘇軾",
        "paragraphs": [
            "十年江海寄浮沉，夢繞江南黄葦林。",
            "誰謂風流貴公子，筆端還有五湖心。"
        ],
        "title": "書皇親畫扇",
        "id": "3421a3ae-fbcc-4b55-b9f7-bff8bf1b346b"
    },
    {
        "author": "蘇軾",
        "paragraphs": [
            "野水參差落漲痕，疏林敧倒出霜根。",
            "扁舟一櫂歸何處，家在江南黄葉村。"
        ],
        "title": "書李世南所畫秋景二首  其一",
        "id": "d58991c1-1b75-48c3-ad76-b2bc0cddc140"
    },
    {
        "author": "蘇軾",
        "paragraphs": [
            "人間斤斧日創夷，誰見龍蛇百尺姿。",
            "不是溪山成獨往，何有解作挂猿枝。"
        ],
        "title": "書李世南所畫秋景二首  其二",
        "id": "f19f316e-9132-4353-bdfa-bc1efb1f333f"
    },
    {
        "author": "蘇軾",
        "paragraphs": [
            "論畫以形似，見與兒童鄰。",
            "賦詩必此詩，定非知詩人。",
            "詩畫本一律，天工與清新。",
            "邊鸞雀寫生，趙昌花傳神。",
            "何如此兩幅，疏淡含精勻。",
            "誰言一點紅，解寄無邊春。"
        ],
        "title": "書鄢陵王主簿所畫折枝二首  其一",
        "id": "53292cd8-9b20-4034-8f77-38ec836ebf90"
    },
    {
        "author": "蘇軾",
        "paragraphs": [
            "瘦竹如幽人，幽花如處女。",
            "低昂枝上雀，摇蕩花間雨。",
            "雙翎决將起，衆葉紛自舉。",
            "可憐採花蜂，清蜜寄兩股。",
            "若人富天巧，春色入毫楮。",
            "懸知君能詩，寄聲求妙語。"
        ],
        "title": "書鄢陵王主簿所畫折枝二首  其二",
        "id": "8c8807d6-9970-4d49-9fd1-fec6e270f46b"
    },
    {
        "author": "蘇軾",
        "paragraphs": [
            "可憐堂堂十八公，老死不入明光宮。",
            "萬牛不來難自獻，裁作團團手中扇。",
            "屈身蒙垢君一洗，挂名君家詩集裏。",
            "猶勝漢宮悲婕妤，網蟲不見乘鸞子。"
        ],
        "title": "和張耒高麗松扇",
        "id": "cb3da4a5-03f6-47b4-a2ae-49283ef53ab8"
    },
    {
        "author": "蘇軾",
        "paragraphs": [
            "青青一寸松，中有梁棟姿。",
            "天驥墮地走，萬里端可期。",
            "世無阿房宮，下建五丈旂。",
            "又無穆天子，西征燕瑶池。",
            "才大古難用，老死亦其宜。",
            "丈夫恐不免，豈患莫己知。",
            "公如松與驥，少小稱偉奇。",
            "俯仰自廊廟，笑談無羌夷。",
            "清朝竟不用，白首仍憂時。",
            "願斬橫行將，請烹乾沒兒。",
            "言雖不見省，坐折姦雄窺。",
            "嗟我去公久，江湖生白髭。",
            "歸來耆舊盡，零落存者誰。",
            "比公嵇中散，龍性不可羈。",
            "疑公李北海，慷慨多雄詞。",
            "淒涼五君詠，沉痛八哀詩。",
            "邪正久乃明，人今屬公思。",
            "九原不可作，千古有餘悲。"
        ],
        "title": "故李誠之待制六丈挽詞",
        "id": "684bffba-0296-46e9-b2a8-0af781fc88c9"
    },
    {
        "author": "蘇軾",
        "paragraphs": [
            "送君應典鷫鸘裘，憑仗千鍾洗別愁。",
            "脫帽風流餘長史，埋輪家世本留侯。",
            "子河駿馬方爭出，昭義疲兵得少休。",
            "定向秋山得佳句，故關黄葉滿行輈。"
        ],
        "title": "次韵孔常父送張天覺河東提刑",
        "id": "b465f6af-31d1-4ca5-85ef-aae1a94b1ca0"
    },
    {
        "author": "蘇軾",
        "paragraphs": [
            "西登太行嶺，北望清凉山。",
            "晴空浮五髻，晻靄卿雲間。",
            "餘光入巌石，神草出茅菅。",
            "何人相指似，稍稍落人寰。",
            "能令墮指兒，虬髯茁冰顔。",
            "祝君如此草，爲民已痌瘝。",
            "我亦老且病，眼花腰脚頑。",
            "念當勤致此，莫作河東慳。"
        ],
        "title": "送張天覺得山字",
        "id": "64c4f8fe-2356-4309-bc38-d98ae23eca90"
    },
    {
        "author": "蘇軾",
        "paragraphs": [
            "世人只數曹將軍，誰知虎頭非癡人。",
            "腰間大羽何足道，頰上三毛自有神。",
            "平生狎侮諸公子，戲著幼輿巌石裏。",
            "故教世世作黄冠，布襪青鞋弄雲水。",
            "千年鼻祖守關門，一念還爲李耳孫。",
            "香火舊緣何日盡，丹青餘習至今存。",
            "五十之年初過二，衰顔記我今如此。",
            "他時要指集賢人，知是香山老居士。"
        ],
        "title": "贈李道士",
        "id": "b305d72b-cc23-4fe6-adc4-42498f37d357"
    },
    {
        "author": "蘇軾",
        "paragraphs": [
            "玉堂給札氣如雲，初喜湘纍復佩銀。",
            "樊口淒涼已陳迹，班心突兀見長身。",
            "江湖前日真成夢，鄠杜他年恐卜鄰。",
            "此去若容陪坐嘯，故應客主盡詩人。"
        ],
        "title": "次韵張舜民自御史出倅虢州留別",
        "id": "b8e53285-aea2-40e7-8787-db9a088b9b45"
    },
    {
        "author": "蘇軾",
        "paragraphs": [
            "此身江海寄天遊，一落紅塵不易收。",
            "未許相如還蜀道，空教何遜在揚州。",
            "又驚白酒催黄菊，尚喜朱顔映黑頭。",
            "火急著書千古事，虞卿應未厭窮愁。"
        ],
        "title": "次韵王定國揚州倅",
        "id": "55c55b62-f1b5-4915-984a-60bff104037b"
    },
    {
        "author": "蘇軾",
        "paragraphs": [
            "三館曝書防蠹毀，得見來禽與青李。",
            "秋蛇春蚓久相雜，野鶩家雞定誰美。",
            "玉函金籥天上來，紫衣敕使親臨啟。",
            "紛綸過眼未易識，磊落挂壁空雲委。",
            "歸來妙意獨追求，坐想蓬山二十秋。",
            "怪君何處得此本，上有桓玄寒具油。",
            "巧偷豪奪古來有，一笑何似癡虎頭。",
            "君不見長安永寧里，王家破垣誰復修。"
        ],
        "title": "次韵米黻二王書跋尾二首  其一",
        "id": "d7709f34-9b91-4683-a407-cb7a2e5cbd54"
    },
    {
        "author": "蘇軾",
        "paragraphs": [
            "元章作書日千紙，平生自苦誰與美。",
            "畫地爲餠未必似，要令癡兒出饞水。",
            "錦囊玉軸來無趾，粲然奪真疑聖智。",
            "忍饑看書淚如洗，至今魯公餘乞米。"
        ],
        "title": "次韵米黻二王書跋尾二首  其二",
        "id": "b71f4983-fb23-43bf-b156-140237f9dea4"
    },
    {
        "author": "蘇軾",
        "paragraphs": [
            "詩老囊空一不留，百番曾作百金收。",
            "知君也厭雕肝腎，分我江南數斛愁。"
        ],
        "title": "次韵宋肇惠澄心紙二首  其一",
        "id": "d87273b5-9892-42d0-afc0-40e99df4918e"
    },
    {
        "author": "蘇軾",
        "paragraphs": [
            "君家家學陋相如，宜與諸儒論石渠。",
            "古紙無多更分我，自應給札奏新書。"
        ],
        "title": "次韵宋肇惠澄心紙二首  其二",
        "id": "dc9e53c0-6009-40de-9742-2a1f68714ee9"
    },
    {
        "author": "蘇軾",
        "paragraphs": [
            "目盡孤鴻落照邊，遥知風雨不同川。",
            "此間有句無人識，送與襄陽孟浩然。"
        ],
        "title": "郭熙秋山平遠二首  其一",
        "id": "a8eb8b19-43e2-4ab5-9e7d-98f115719ced"
    },
    {
        "author": "蘇軾",
        "paragraphs": [
            "木落騷人已怨秋，不堪平遠發詩愁。",
            "要看萬壑爭流處，他日終煩顧虎頭。"
        ],
        "title": "郭熙秋山平遠二首  其二",
        "id": "c50af5b2-dafc-4e1c-9ef5-ee843f398aba"
    },
    {
        "author": "蘇軾",
        "paragraphs": [
            "汗血駕鼓車，何從致千里。",
            "紛紛糟麴間，欲試賢公子。",
            "君家江南英，濯足滄浪水。",
            "却渡舊黄河，漲沙埋馬耳。",
            "由來付造物，倚伏何窮已。",
            "當念楚子文，三仕無慍喜。"
        ],
        "title": "送歐陽辯監澶州酒",
        "id": "3e72f6a7-fa8f-4f84-a520-5907fda5e559"
    },
    {
        "author": "蘇軾",
        "paragraphs": [
            "繡裳畫衮雲垂地，不作成王剪桐戲。",
            "日高黄繖下西清，風動槐龍舞交翠。",
            "壁中蠹簡今千年，漆書科斗光射天。",
            "諸儒不復憂吻燥，東宮賜酒如流泉。",
            "酒酣復拜千金賜，一紙驚鸞回鳳字。",
            "蒼顔白髮便生光，袖有驪珠三十四。",
            "歸來車馬已喧闐，爭看銀鈎墨色鮮。",
            "人間一日傳萬口，喜見雲章第一篇。",
            "玉堂晝掩文書靜，鈴索不摇鐘漏永。",
            "莫言弄筆數行書，須信時平由主聖。",
            "犬羊散盡沙漠空，捷烽夜到甘泉宮。",
            "似聞指揮築上郡，已覺談笑無西戎。",
            "文思天子師文母，終閉玉關辭馬武。",
            "小臣願對紫微花，試草尺書招贊普。"
        ],
        "title": "九月十五日邇英講論語終篇賜執政講讀史官燕於東宮又遣中使就賜御書詩各一首臣軾得紫微花絕句其詞云絲綸閣下文書靜鐘鼓樓中刻漏長獨坐黄昏誰是伴紫微花對紫微郎翼日各以表謝又進詩一篇臣軾詩云",
        "id": "76990d2a-7c47-42e8-9274-574ed0b14ddc"
    },
    {
        "author": "蘇軾",
        "paragraphs": [
            "晝卧玉堂上，微風舉輕紈。",
            "銅瓶下碧井，百尺鳴飛瀾。",
            "俯仰清夢餘，愛此一掬寒。",
            "似予平生友，苦語凉肺肝。",
            "秀眉玉兩頰，矯矯如翔鸞。",
            "置之江淮交，清詩洗江湍。",
            "紅鱗對白酒，信美非所安。",
            "丞相功業成，還家酒杯寬。",
            "人間有此客，折簡呼不難。",
            "相將扣東閣，起舞盡餘歡。"
        ],
        "title": "昨見韓丞相言王定國今日玉堂獨坐有懷其人",
        "id": "7b73824e-3917-43ac-b355-5c5450601b91"
    },
    {
        "author": "蘇軾",
        "paragraphs": [
            "莫道長松浪得名，能教覆額兩眉青。",
            "便將徑寸同千尺，知有奇功似茯苓。"
        ],
        "title": "謝王澤州寄長松兼簡張天覺二首  其一",
        "id": "9cd1c1ad-2147-4af2-beb9-eda0665cfa89"
    },
    {
        "author": "蘇軾",
        "paragraphs": [
            "憑君說與埋輪使，速寄長松作解嘲。",
            "無復青黏和漆葉，枉將鍾乳敵仙茅。"
        ],
        "title": "謝王澤州寄長松兼簡張天覺二首  其二",
        "id": "d6817f7b-d76e-4244-a6ef-f577e119fa7d"
    },
    {
        "author": "蘇軾",
        "paragraphs": [
            "夢覺真同鹿覆蕉，相君脫屣自參寥。",
            "顔紅底事髮先白，室邇何妨人自遥。",
            "狂似次公應未怪，醉推東閣不須招。",
            "援毫欲作衣冠表，盛事終當繼八蕭。"
        ],
        "title": "次韵劉貢父所和韓康公憶持國二首  其一",
        "id": "eb9b1068-49bf-4fa2-b954-a6eacaf673b0"
    },
    {
        "author": "蘇軾",
        "paragraphs": [
            "閉戶端居念獨深，小軒朱檻憶同臨。",
            "燎鬚誰識英公意，黄髮聊知子建心。",
            "已託西風傳絕唱，且邀明月伴孤斟。",
            "他時內集應呼我，下客先判醉墮簪。"
        ],
        "title": "次韵劉貢父所和韓康公憶持國二首  其二",
        "id": "6714a5ad-5a81-4256-b8cb-9d2996d36b61"
    },
    {
        "author": "蘇軾",
        "paragraphs": [
            "韓氏三虎秉樞極，中有一虎似偉節。",
            "端居隠几學無心，夙駕入朝常正色。",
            "犯時獨行太嵔𡾊，回天不忌真藥石。",
            "輦致歸來荷二聖，推排使至有衆力。",
            "吾儕小人但飽飯，不有君子何能國。",
            "西湖醉卧春水船，如何爲人作豐年。"
        ],
        "tags": [
            "西湖"
        ],
        "title": "上韓持國",
        "id": "fa02ee5d-28d7-486b-b007-3a1439a5f581"
    },
    {
        "author": "蘇軾",
        "paragraphs": [
            "玉堂孤坐不勝清，長羨鄒枚接長卿。",
            "只許隔牆聞置酒，時因議事得聯名。",
            "機雲似我多遺俗，廣受如君不治生。",
            "共託屬車塵土後，鈞天一餉夢中榮。"
        ],
        "title": "次韵劉貢父叔姪扈駕",
        "id": "930e0546-0e0e-4887-91f8-0fa6fe46aeaf"
    },
    {
        "author": "蘇軾",
        "paragraphs": [
            "庭下黄花一醉同，重來雪巘已穹窿。",
            "不應屢費譏安石，但使無多酌次公。",
            "鍾乳金釵人似玉，鵾絃鐵撥坐生風。",
            "少卿尚有車茵在，頗覺寬容勝弱翁。"
        ],
        "title": "次韵韓康公置酒見留",
        "id": "909440db-045d-4d0e-8be8-59352b6d4158"
    },
    {
        "author": "蘇軾",
        "paragraphs": [
            "君知六鑿皆爲贅，我有一言能决疣。",
            "病客巧聞床下蟻，癡人强覷棘端猴。",
            "聰明不在根塵裏，藥餌空爲婢僕憂。",
            "但試周郎看聾否，曲音小誤已回頭。"
        ],
        "title": "次韵王都尉偶得耳疾",
        "id": "7dfe3436-ed8c-4745-bc65-29c6dcdb370f"
    },
    {
        "author": "蘇軾",
        "paragraphs": [
            "君年二十美且都，初得惡疾墮眉鬚。",
            "紅顔白髮驚妻孥，覽鏡自嫌欲棄軀。",
            "結茅窮山啖松腴，路逢逃秦博士盧。",
            "方瞳照野清而癯，再拜未起煩一呼。",
            "覺知此身了非吾，炯然蓮花出泥塗。",
            "隨師東游渡濰邞，山頭見我兩輪朱。",
            "豈知仙人混屠沽，爾來八十胸垂胡。",
            "上山如飛嗔人扶，東歸有約不敢渝。",
            "新年當參老仙儒，秋風西來下雙鳬，得棗如瓜分我無。"
        ],
        "title": "送喬仝寄賀君六首  其一",
        "id": "7cf88811-e87c-4eea-b418-69029c492ba1"
    },
    {
        "author": "蘇軾",
        "paragraphs": [
            "生長兵間早脫身，晚爲元祐太平人。",
            "不驚渤海桑田變，來看龜蒙漏澤春。"
        ],
        "title": "送喬仝寄賀君六首  其二",
        "id": "3b2f95a7-c0d4-4ffd-b5db-78e7f5f7c3e5"
    },
    {
        "author": "蘇軾",
        "paragraphs": [
            "曾謁東封玉輅塵，幅巾短褐亦逡巡。",
            "行宮夜奏空名姓，悵望雲霞縹緲人。"
        ],
        "title": "送喬仝寄賀君六首  其三",
        "id": "4502e293-f6b2-4ddd-a35f-a6020f3f9dcf"
    },
    {
        "author": "蘇軾",
        "paragraphs": [
            "垂老區區豈爲身，微言一發重千鈞。",
            "始知不見高皇帝，正似商山四老人。"
        ],
        "title": "送喬仝寄賀君六首  其四",
        "id": "6458c25f-649c-4164-b35e-b2b2ad556b08"
    },
    {
        "author": "蘇軾",
        "paragraphs": [
            "舊聞父老晉郎官，已作飛騰變化看。",
            "聞道東蒙有居處，願供薪水看燒丹。"
        ],
        "title": "送喬仝寄賀君六首  其五",
        "id": "9f0d153a-c9f8-45a5-b443-4936ebfad1d6"
    },
    {
        "author": "蘇軾",
        "paragraphs": [
            "千古風流賀季真，最憐嗜酒謫仙人。",
            "狂吟醉舞知無益，粟飯藜羹間養神。"
        ],
        "title": "送喬仝寄賀君六首  其六",
        "id": "40c71f35-c464-4ccc-abdb-7f07088cc914"
    },
    {
        "author": "蘇軾",
        "paragraphs": [
            "別君二十載，坐失兩鬢青。",
            "吾道雖艱難，斯文終典刑。",
            "屢作退飛鷁，羞看乾死螢。",
            "一落戎馬間，五見霜葉零。",
            "夜談空說劍，春夢猶橫經。",
            "新科復舊貫，童子方乞靈。",
            "須煩凌雲手，去作入蜀星。",
            "蒼苔高眹室，古柏文翁庭。",
            "初聞編簡香，稍覺鋒鏑腥。",
            "岷峨有雛鳳，梧竹養修翎。",
            "嗚呼應嶰律，飛舞集虞廷。",
            "吾儕便歸老，亦足慰餘齡。"
        ],
        "title": "送家安國教授歸成都",
        "id": "d5c74cbd-e4b6-4f06-a64b-2060fe546065"
    },
    {
        "author": "蘇軾",
        "paragraphs": [
            "江湖流落豈關天，禁省相望亦偶然。",
            "等是新年未相見，此身應坐不歸田。"
        ],
        "title": "和子由除夜元日省宿致齋三首  其一",
        "id": "4cf510b5-caa7-4461-b8e3-7be17a3b5914"
    },
    {
        "author": "蘇軾",
        "paragraphs": [
            "白髮蒼顔五十三，家人强遣試春衫。",
            "朝回兩袖天香滿，頭上銀幡笑阿咸。"
        ],
        "title": "和子由除夜元日省宿致齋三首  其二",
        "id": "0efec97e-b2c0-4be8-9336-8a85b920f892"
    },
    {
        "author": "蘇軾",
        "paragraphs": [
            "當年踏月走東風，坐看春闈鎖醉翁。",
            "白髮門生幾人在，却將新句調兒童。"
        ],
        "title": "和子由除夜元日省宿致齋三首  其三",
        "id": "985a96b5-c7a4-46ac-bd56-bd55cf1d2777"
    },
    {
        "author": "蘇軾",
        "paragraphs": [
            "窗摇細浪魚吹日，手弄黄花蝶透衣。",
            "不覺春風吹酒醒，空教明月照人歸。"
        ],
        "title": "韓康公坐上侍兒求書扇上二首  其一",
        "id": "70fccaf9-c192-4c95-baf1-2d106b8b05f2"
    },
    {
        "author": "蘇軾",
        "paragraphs": [
            "一一窗扉面水開，更於何處覓蓬萊。",
            "天香滿袖人知否，曾到旃檀小殿來。"
        ],
        "title": "韓康公坐上侍兒求書扇上二首  其二",
        "id": "c2059418-d7d8-47f1-94af-a0283fa75e05"
    },
    {
        "author": "蘇軾",
        "paragraphs": [
            "車輕馬穩轡銜堅，但有蚊蝱喜撲緣。",
            "截斷口前君莫問，人間差樂勝巢仙。"
        ],
        "title": "次韵答張天覺二首  其一",
        "id": "ccb22487-0808-4a54-a1a4-1822fc2c1d55"
    },
    {
        "author": "蘇軾",
        "paragraphs": [
            "馭風騎氣我何勞，且要長松作土毛。",
            "亦如訶佛丹霞老，却向清凉禮白毫。"
        ],
        "title": "次韵答張天覺二首  其二",
        "id": "ab443ac2-7849-4824-bea8-869a3378e8be"
    },
    {
        "author": "蘇軾",
        "paragraphs": [
            "少年鞍馬勤遠行，卧聞齕草風雨聲，見此忽思短策橫。",
            "十年髀肉磨欲透，那更陪君作詩瘦，不如芋魁歸飯豆。",
            "門前欲嘶御史驄，詔恩三日休老翁，羨君懷中雙橘紅。"
        ],
        "title": "次韵黄魯直畫馬試院中作",
        "id": "526560bb-6733-4233-82b1-4cb599564104"
    },
    {
        "author": "蘇軾",
        "paragraphs": [
            "與君相從非一日，筆勢翩翩疑可識。",
            "平生謾說古戰場，過眼終迷日五色。",
            "我慚不出君大笑，行止皆天子何責。",
            "青袍白紵五千人，知子無怨亦無德。",
            "買羊酤酒謝玉川，爲我醉倒春風前。",
            "歸家但草凌雲賦，我相夫子非癯仙。"
        ],
        "title": "余與李廌方叔相知久矣領貢舉事而李不得第愧甚作詩送之",
        "id": "fd1a3ccd-b2fe-4844-b41c-fa18723c2e67"
    },
    {
        "author": "蘇軾",
        "paragraphs": [
            "漢皇慈儉不開邊，尚教千艘下瀨船。",
            "貪看艨艟飛鬬艦，不知贔屭舞鈞天。",
            "故山西望三千里，往事回思二十年。",
            "自笑區區足官府，不如公子散神仙。"
        ],
        "title": "和宋肇遊西池次韵",
        "id": "2bacaa4c-3a35-4cbd-b218-5489adf5be3a"
    },
    {
        "author": "蘇軾",
        "paragraphs": [
            "雪知我出已全消，花待君來未敢飄。",
            "行避門生時小飲，忽逢騎吏有嘉招。",
            "魚龍絕技來千里，斑白遺民數四朝。",
            "知有黄公酒壚在，蒼顔華髮自相遥。"
        ],
        "title": "僕領貢舉未出錢穆父雪中作詩見及三月二十日同游金明池始見其詩次韵爲答",
        "id": "618f5225-cdcb-419e-8a43-c99ca41800b0"
    },
    {
        "author": "蘇軾",
        "paragraphs": [
            "故國非喬木，興王有世臣。",
            "嗟余後死者，猶及老成人。",
            "德業經文武，風流表搢紳。",
            "空餘行樂地，處處泣遺民。"
        ],
        "title": "韓康公挽詞三首  其一",
        "id": "58ca19ff-1979-455e-8da5-7801efa13077"
    },
    {
        "author": "蘇軾",
        "paragraphs": [
            "再世忠清德，三朝翊贊勳。",
            "功成不歸國，就訪敢忘君。",
            "舊學嚴詩律，餘威靖塞氛。",
            "何當繼韓奕，故吏總能文。"
        ],
        "title": "韓康公挽詞三首  其二",
        "id": "539fbfe7-bd6e-49a1-8606-433976be3736"
    },
    {
        "author": "蘇軾",
        "paragraphs": [
            "西第開東閣，初筵點後塵。",
            "笙歌邀白髮，燈火樂青春。",
            "扶路三更罷，回頭一夢新。",
            "賦詩猶墨溼，把卷獨沾巾。"
        ],
        "title": "韓康公挽詞三首  其三",
        "id": "a2b79f6c-28b0-4f3a-a680-e86d295caa68"
    },
    {
        "author": "蘇軾",
        "paragraphs": [
            "此君何處不相宜，況有能言老令威。",
            "誰識長身古君子，猶將緇布緣深衣。"
        ],
        "title": "書艾宣畫四首 竹鶴",
        "id": "be02df8a-121f-4c29-8e44-7e95c9fcc108"
    },
    {
        "author": "蘇軾",
        "paragraphs": [
            "太華西南第幾峰，落花流水自重重。",
            "幽人只采黄精去，不見春山鹿養茸。"
        ],
        "title": "書艾宣畫四首 黄精鹿",
        "id": "bc894d64-d9eb-4ca1-8b93-6eb8e3e8370a"
    },
    {
        "author": "蘇軾",
        "paragraphs": [
            "天工剪刻爲誰妍，抱蕊游蜂自作團。",
            "把酒惜春都是夢，不如閑客此閑看。"
        ],
        "title": "書艾宣畫四首 杏花白鷴",
        "id": "7576aba4-4122-4d41-8dae-014a7c8eac81"
    },
    {
        "author": "蘇軾",
        "paragraphs": [
            "半脫蓮房露壓敧，綠荷深處有游龜。",
            "只應翡翠蘭苕上，獨見玄夫曝日時。"
        ],
        "title": "書艾宣畫四首 蓮龜",
        "id": "cb8bd7e8-7d73-489d-8748-b9ceba78f650"
    },
    {
        "author": "蘇軾",
        "paragraphs": [
            "跪奉新書笏在腰，談王正欲伴耕樵。",
            "晉陽豈爲一門事，宣政聊同五月朝。",
            "憂患半生聯出處，歸休上策早招要。",
            "後生可畏吾衰矣，刀筆從來錯料堯。"
        ],
        "title": "次韵子由五月一日同轉對",
        "id": "cec0bef1-a192-4933-9538-6af4c8d1ce07"
    },
    {
        "author": "蘇軾",
        "paragraphs": [
            "柏生兩石間，天命本如此。",
            "雖云生之艱，與石相終始。",
            "韓子俯仰人，但愛平地美。",
            "土膏雜糞壤，成壞幾何耳。",
            "君看此槎牙，豈有可移理。",
            "蒼龍轉玉骨，黑虎抱金柅。",
            "畫師亦可人，使我毛髮起。",
            "當年落筆意，正欲譏韓子。"
        ],
        "title": "柏石圖詩",
        "id": "a280234c-a02e-405f-baa5-0aec22f299a5"
    },
    {
        "author": "蘇軾",
        "paragraphs": [
            "老松燒盡結輕花，妙法來從北李家。",
            "翠色冷光何所似，牆東鬒髮墮寒鴉。"
        ],
        "title": "謝宋漢傑惠李承晏墨",
        "id": "06f5cd89-a2b4-4a53-8d70-5a7d4ab6c0d6"
    },
    {
        "author": "蘇軾",
        "paragraphs": [
            "青衫半作霜葉枯，遇民如兒吏如奴。",
            "吏民莫作官長看，我是識字耕田夫。",
            "妻啼兒號刺史怒，時有野人來挽鬚。",
            "拂衣自注下下考，芋魁飯豆吾豈無。",
            "歸來瑞草橋邊路，獨遊還佩平生壺。",
            "慈姥巌前自喚渡，青衣江畔人爭扶。",
            "今年蠶市數州集，中有遺民懷袴襦。",
            "邑中之黔相指似，白髯紅带老不癯。",
            "我欲西歸卜鄰舍，隔牆拊掌容歌呼。",
            "不學山王乘駟馬，回頭空指黄公壚。"
        ],
        "title": "慶源宣義王丈以累舉得官爲洪雅主簿雅州戶掾遇吏民如家人人安樂之既謝事居眉之青神瑞草橋放懷自得有書來求紅带既以遺之且作詩爲戲請黄魯直秦少游各爲賦一首爲老人光華",
        "id": "d9dfe7a2-4061-4cbc-b6bb-c1e9965c0cda"
    },
    {
        "author": "蘇軾",
        "paragraphs": [
            "栘中老監本虛名，懶作燕山萬里行。",
            "坐看飛鴻迎使節，歸來駿馬換傾城。",
            "高才本不緣勳閥，餘力還思治蜀兵。",
            "西望雪山烽火盡，不妨樽酒寄平生。"
        ],
        "title": "次韵許沖元送成都高士敦鈐轄",
        "id": "0f371598-73d9-4f4f-9bad-f7f2d3c18203"
    },
    {
        "author": "蘇軾",
        "paragraphs": [
            "君家兄弟真連璧，門十朱輪家萬石。",
            "竹使猶分刺史符，上方行賜尚書舄。",
            "前年持節發倉廩，到處賣刀收繭栗。",
            "歸來閉口不論功，却走渡江誰復惜。",
            "君才不用如澗松，我老得全猶社櫟。",
            "青衫莫厭百僚底，白首上有千薪積。",
            "憶昔江湖一釣舟，無數雲山供點筆。",
            "未應便障西風扇，只恐先移北山檄。",
            "憑君寄謝江南叟，念我空見長安日。",
            "浮江泝蜀有成言，江水在此吾不食。"
        ],
        "title": "次前韵送程六表弟",
        "id": "dbcf9402-4107-4b7c-8fe8-a2a2ba1029c2"
    },
    {
        "author": "蘇軾",
        "paragraphs": [
            "得郡書生榮，還家昔人重。",
            "而況東西川，千騎許上冢。",
            "里門下車入，父老自驚聳。",
            "端如何武賢，不事長卿寵。",
            "清時養材傑，杞梓方培擁。",
            "未應遺合抱，取用及把拱。",
            "如君尚出麾，顧我宜耕壟。",
            "先歸謝先手，求去悔不勇。",
            "豈云慕廉退，實自知衰冗。",
            "爲君掃棠陰，畫像或相踵。"
        ],
        "title": "送周正孺知東川",
        "id": "785d5570-c442-4d96-a0a1-0b0d780b6278"
    },
    {
        "author": "蘇軾",
        "paragraphs": [
            "東川得望郎，坐與西爭重。",
            "高風傾石室，舊學鄙文冢。",
            "蜀人安使君，所至野不聳。",
            "竹馬迎細侯，大錢送劉寵。",
            "遥知句溪路，老稚相扶擁。",
            "看畫古叢祠，百怪朝幽拱。",
            "牛頭與兜率，雲木蔚堆壟。",
            "醉鄉追舊遊，筆陣賈餘勇。",
            "聊將詩酒樂，一掃簿書冗。",
            "西風吹好句，珠玉本無踵。"
        ],
        "title": "次前韵再送周正孺",
        "id": "b28eb348-9ccc-49f7-8e2f-cbfa9f30307c"
    },
    {
        "author": "蘇軾",
        "paragraphs": [
            "虛飄飄，畫檐蛛結網，銀漢鵲成橋。",
            "塵漬雨桐葉，霜飛風柳條。",
            "露凝殘點見紅日，星曳餘光橫碧霄。",
            "虛飄飄，比浮名利猶堅牢。"
        ],
        "title": "虛飄飄",
        "id": "3f60613c-a980-44f4-9ada-e8df764bbee7"
    },
    {
        "author": "蘇軾",
        "paragraphs": [
            "保康橋上夜觀燈，碣石巌前夏飲冰。",
            "莫把山林笑朝市，老夫手裏有烏藤。"
        ],
        "title": "碣石庵贈湛庵主",
        "id": "981ddf65-7aa6-4dad-bcb0-9b1147da3d63"
    },
    {
        "author": "蘇軾",
        "paragraphs": [
            "督郵有良馬，不爲君所奇。",
            "顧收紙上影，駿骨何由歸。",
            "一朝見縈策，蟻封驚肉飛。",
            "豈惟馬不遇，人已半生癡。"
        ],
        "title": "和王晉卿題李伯時畫馬",
        "id": "98269240-3897-4eb7-b065-c49ace9c95f9"
    },
    {
        "author": "蘇軾",
        "paragraphs": [
            "簿書常苦百憂集，樽酒今應一笑開。",
            "京兆從教思廣漢，會稽聊喜得方回。"
        ],
        "title": "送錢穆父出守越州二首  其一",
        "id": "2f070ab2-308b-4e12-a505-d4622a7c3213"
    },
    {
        "author": "蘇軾",
        "paragraphs": [
            "若耶溪水雲門寺，賀監荷花空自開。",
            "我恨今猶在泥滓，勸君莫棹酒船回。"
        ],
        "title": "送錢穆父出守越州二首  其二",
        "id": "3a38cbf4-9fc5-4d73-a892-4583c61c88b0"
    },
    {
        "author": "蘇軾",
        "paragraphs": [
            "山西戰馬饑無肉，夜嚼長稭如嚼竹。",
            "蹄間三丈是徐行，不信天山有坑谷。",
            "豈如廐馬好頭赤，立仗歸來卧斜日。",
            "莫教優孟卜葬地，厚衣薪槱入銅歷。"
        ],
        "title": "戲書李伯時畫御馬好頭赤",
        "id": "d97faa03-bbe1-4ba8-8e99-39885a369e95"
    },
    {
        "author": "蘇軾",
        "paragraphs": [
            "江湖不在眼，塵土坐滿顔。",
            "繫舟清洛尾，初見淮南山。",
            "淮山相媚好，曉鏡開烟鬟。",
            "持此娛使君，一笑簿領間。",
            "使君如天馬，朝燕暮荆蠻。",
            "時無王良手，空老十二閑。",
            "聊當出毫末，化服狡與頑。",
            "勿謂無人知，古佛臨清灣。",
            "赤子視萬類，流萍閱人寰。",
            "但使可此人，餘事真茅菅。"
        ],
        "title": "送程七表弟知泗州",
        "id": "1a8a2cd8-9616-4c25-a83c-7a42f3ce0332"
    },
    {
        "author": "蘇軾",
        "paragraphs": [
            "曹子本儒俠，筆勢翻濤瀾。",
            "往來戎馬間，邊風裂儒冠。",
            "詩成橫槊裏，楯墨何曾乾。",
            "一旦事遠遊，紅塵隔嚴灘。",
            "平生羊炙口，並海搜鹹酸。",
            "一從荔支食，豈念苜蓿盤。",
            "我亦江海人，市朝非所安。",
            "常恐青霞志，坐隨白髮闌。",
            "淵明賦歸去，談笑便解官。",
            "我今何爲者，索身良獨難。",
            "憑君問清淮，秋水今幾竿。",
            "我舟何時發，霜露日已寒。"
        ],
        "title": "送曹輔赴閩漕",
        "id": "685d0f2f-d754-4e4c-83c1-7412f67e0735"
    },
    {
        "author": "蘇軾",
        "paragraphs": [
            "百年一俯仰，寒暑相主客。",
            "稍增裘褐氣，已覺團扇厄。",
            "不煩計榮辱，此喪彼有獲。",
            "我琴終不敗，無攫亦無醳。",
            "後生不自牧，呻吟空挾策。",
            "揠苗不待長，買菜苦求益。",
            "此郎獨靜退，門外無行迹。",
            "但恐陶淵明，每爲饑所迫。",
            "淒風弄衣結，小雪穿門席。",
            "願君付一笑，造物亦戲劇。",
            "朝來賦雲夢，筆落風雨疾。",
            "爲君裁春衫，高會開桂籍。"
        ],
        "title": "次韵王郎子立風雨有感",
        "id": "de9c86a4-0379-448d-b529-9386d7c147b1"
    },
    {
        "author": "蘇軾",
        "paragraphs": [
            "進饌客爭起，小兒那可涯。",
            "莫欺東方星，三五自橫斜。",
            "名駒已汗血，老蚌空泥沙。",
            "但使伯仁長，還興絡秀家。"
        ],
        "title": "次韵黄魯直嘲小德小德魯直子其母微故其詩云解著潛夫論不妨無外家",
        "id": "bff3e441-29a9-45c1-a56b-954342e766e2"
    },
    {
        "author": "蘇軾",
        "paragraphs": [
            "太上虛皇出靈篇，黄庭真人舞胎仙。",
            "髯耆兩卿相後前，丱妙夾侍清且妍。",
            "十有二神服銳堅，巍巍堂堂人中天。",
            "問我何修果此緣，是心朝空夕了然，恐非其人世莫傳。",
            "殿以二士蒼鵠騫，南隨道師歷山淵。",
            "山人迎笑喜我還，問誰遣化老龍眠。"
        ],
        "title": "書黄庭內景經尾",
        "id": "d6748f9a-b300-4246-97e8-b5bbeb98026b"
    },
    {
        "author": "蘇軾",
        "paragraphs": [
            "物之有知蓋恃息，孰居無事使出入。",
            "心無天游室不空，六鑿相攘婦爭席。",
            "法師逃人入廬山，山中無人自往還。",
            "往者一空還者失，此身正在無還間。",
            "綿綿不絕微風裏，內外丹成一彈指。",
            "人間俯仰三千秋，騎鶴歸來與子游。"
        ],
        "tags": [
            "庐山"
        ],
        "title": "送蹇道士歸廬山",
        "id": "e4587201-69fc-4022-be5c-c7dbdae7fcc2"
    },
    {
        "author": "蘇軾",
        "paragraphs": [
            "昨夜試微凉，汗衾初退紅。",
            "我願偕秋風，隨身入房櫳。",
            "君王不好事，只作好驚鴻。",
            "細看卷蠆尾，我家真栗蓬。"
        ],
        "title": "次韵黄魯直戲贈",
        "id": "cbea4fee-089d-4534-b6cf-f964b0600ccb"
    },
    {
        "author": "蘇軾",
        "paragraphs": [
            "不見何戡唱渭城，舊人空數米嘉榮。",
            "龍眠獨識殷勤處，畫出陽關意外聲。"
        ],
        "title": "書林次中所得李伯時歸去來陽關二圖後  其一",
        "id": "6be239ea-9319-4137-8239-53e9300db840"
    },
    {
        "author": "蘇軾",
        "paragraphs": [
            "兩本新圖寶墨香，樽前獨唱小秦王。",
            "爲君翻作歸來引，不學陽關空斷腸。"
        ],
        "title": "書林次中所得李伯時歸去來陽關二圖後  其二",
        "id": "ac2dff88-80a4-4ac1-869a-3cf3f2001950"
    },
    {
        "author": "蘇軾",
        "paragraphs": [
            "微霰疏疏點玉堂，詞頭夜下攬衣忙。",
            "分光御燭星辰爛，拜賜宮壺雨露香。",
            "醉眼有花書字大，老人無睡漏聲長。",
            "何時却逐桑榆暖，社酒寒燈樂未央。"
        ],
        "title": "卧病逾月請郡不許復直玉堂十一月一日鎖院是日苦寒詔賜宮燭法酒書呈同院",
        "id": "d2a03c74-2910-4c48-b730-4d45a4e4096e"
    },
    {
        "author": "蘇軾",
        "paragraphs": [
            "茶爲西南病，岷俗記二李。",
            "何人折其鋒，矯矯六君子。",
            "君家尤出力，流落初坐此。",
            "謂當收桑榆，華髮看劍履。",
            "胡爲犯風雪，歲晚行未已。",
            "念歸誠得計，顧自爲謀耳。",
            "吾聞江漢間，瘡痏有未起。",
            "莫輕龔遂老，君王付尺箠。",
            "召還當有詔，挽袖謝鄰里。",
            "猶堪作水衡，供張園林美。"
        ],
        "title": "送周朝議守漢州",
        "id": "62e7a3aa-c963-4e05-990e-cc3ef29da706"
    },
    {
        "author": "蘇軾",
        "paragraphs": [
            "木生不用回萬牛，願終天年仆沙洲。",
            "時來幸逢河伯秋，掀然見怪推不流。",
            "蓬婆雪嶺巧雕鎪，蟄蟲行蟻爲豪酋。",
            "阿咸大膽忽持去，河伯好事不汝尤。",
            "城中古沼浸坤軸，一林瘦竹吾菟裘。",
            "二頃良田不難買，三年榿木行可槱。",
            "會將白髮對蒼巘，魯人不厭東家丘。"
        ],
        "title": "木山",
        "id": "af1ce9a6-0061-4755-98af-cbf5a1f2e934"
    },
    {
        "author": "蘇軾",
        "paragraphs": [
            "治生不求富，讀書不求官。",
            "譬如飲不醉，陶然有餘歡。",
            "君看龐德公，白首終泥蟠。",
            "豈無子孫念，顧獨貽以安。",
            "鹿門上冢回，牀下拜龍鸞。",
            "躬耕竟不起，耆舊節獨完。",
            "念汝少多難，冰雪落綺紈。",
            "五子如一人，奉養真色難。",
            "烹雞獨饋母，自饗苜蓿盤。",
            "口腹恐累人，寧我食無肝。",
            "西來四千里，敝袍不言寒。",
            "秀眉似我兄，亦復心閑寬。",
            "忽然舍我去，歲晚留餘酸。",
            "我豈軒冕人，青雲意先闌。",
            "汝歸蒔松菊，環以青琅玕。",
            "榿陰三年成，可以挂我冠。",
            "清江入城郭，小圃生微瀾。",
            "相從結茅舍，曝背談金鑾。"
        ],
        "title": "送千乘千能兩侄還鄉",
        "id": "b1a43636-c6e6-43dd-a997-89f275a6793f"
    },
    {
        "author": "蘇軾",
        "paragraphs": [
            "清獻先生無一錢，故應琴鶴是家傳。",
            "誰知默鼓無絃曲，時向珠宮舞幻仙。"
        ],
        "title": "題李伯時畫趙景仁琴鶴圖二首  其一",
        "id": "c0873a00-a0ba-410e-9700-e4147a0bc859"
    },
    {
        "author": "蘇軾",
        "paragraphs": [
            "醜石寒松未易親，聊將短曲調長人。",
            "乘軒故自非明眼，終日僛僛舞爨薪。"
        ],
        "title": "題李伯時畫趙景仁琴鶴圖二首  其二",
        "id": "641551d2-d7d2-490e-8ec5-004ff5509ced"
    },
    {
        "author": "蘇軾",
        "paragraphs": [
            "江上愁心千疊山，浮空積翠如雲烟。",
            "山耶雲耶遠莫知，烟空雲散山依然。",
            "但見兩崖蒼蒼暗絕谷，中有百道飛來泉。",
            "縈林絡石隠復見，下赴谷口爲奔川。",
            "川平山開林麓斷，小橋野店依山前。",
            "行人稍度喬木外，漁舟一葉江吞天。",
            "使君何從得此本，點綴毫末分清妍。",
            "不知人間何處有此境，徑欲往買二頃田。",
            "君不見武昌樊口幽絕處，東坡先生留五年。",
            "春風摇江天漠漠，暮雲卷雨山娟娟。",
            "丹楓翻鴉伴水宿，長松落雪驚晝眠。",
            "桃花流水在人世，武陵豈必皆神仙。",
            "江山清空我塵土，雖有去路尋無緣。",
            "還君此畫三歎息，山中故人應有招我歸來篇。"
        ],
        "title": "書王定國所藏烟江疊嶂圖",
        "id": "e9f29bbe-a761-4829-ba8c-35792333b970"
    },
    {
        "author": "蘇軾",
        "paragraphs": [
            "山中舉頭望日邊，長安不見空雲烟。",
            "歸來長安望山上，時移事改應潸然。",
            "管絃去盡賓客散，惟有馬埒編金泉。",
            "渥洼故自千里足，要飽風雪輕山川。",
            "屈居華屋啗棗脯，十年俯仰龍旂前。",
            "却因瘦病出奇骨，鹽車之厄寧非天。",
            "風流文采磨不盡，水墨自與詩爭妍。",
            "畫山何必山中人，田歌自古非知田。",
            "鄭虔三絕君有二，筆勢挽回三百年。",
            "欲將巌谷亂窈窕，眉峰修嫮誇連娟。",
            "人間何有春一夢，此身將老蠶三眠。",
            "山中幽絕不可久，要作平地家居仙。",
            "能令水石長在眼，非君好我當誰緣。",
            "願君終不忘在莒，樂時更賦囚山篇。"
        ],
        "title": "王晉卿作烟江疊嶂圖僕賦詩十四韵晉卿和之語特奇麗因復次韵不獨紀其詩畫之美亦爲道其出處契闊之故而終之以不忘在莒之戒亦朋友忠愛之義也",
        "id": "669527e0-976c-4405-a54e-c6c4144a7622"
    },
    {
        "author": "蘇軾",
        "paragraphs": [
            "小雪疏烟雜瑞光，清波寒引御溝長。",
            "曈曈日色籠丹禁，杳杳鞭聲出建章。",
            "鵷鷺偶叨陪下列，天閶聊啟望中央。",
            "歸來喜氣傾新句，滿座疑聞錦繡香。"
        ],
        "title": "和吳安持使者迎駕",
        "id": "b81ca5e0-8341-4728-bd47-c0263839a024"
    },
    {
        "author": "蘇軾",
        "paragraphs": [
            "何遜揚州又幾年，官梅詩興故依然。",
            "何人可復間季孟，與子不妨中聖賢。",
            "卜築君方淮上郡，歸心我已劍南川。",
            "此身正似蠶將老，更盡春光一再眠。"
        ],
        "title": "次韵王定國會飲清虛堂",
        "id": "55fc612e-f3d1-4edd-965b-9d4c410c13f3"
    },
    {
        "author": "蘇軾",
        "paragraphs": [
            "天風淅淅飛玉沙，詔恩歸沐休早衙。",
            "遥知清虛堂裏雪，正似薝蔔林中花。",
            "出門自笑無所詣，呼酒持勸惟君家。",
            "踏冰凌兢戰疲馬，扣門剝啄驚寒鴉。",
            "羨君五字入詩律，欲與六出爭天葩。",
            "頭風已倩檄手愈，背癢却得仙爪爬。",
            "銀瓶瀉油浮蟻酒，紫碗鋪粟盤龍茶。",
            "幅巾起作鸜鵒舞，疊鼓誰摻漁陽撾。",
            "九衢燈火雜夢寐，十年聚散空咨嗟。",
            "明朝握手殿門外，共看銀闕暾朝霞。"
        ],
        "title": "興龍節侍宴前一日微雪與子由同訪王定國小飲清虛堂定國出數詩皆佳而五言尤奇子由又言昔與孫巨源同過定國感念存沒悲歎久之夜歸稍醒各賦一篇明日朝中以示定國也",
        "id": "41952541-24c5-4ecb-90d4-a69805586e55"
    },
    {
        "author": "蘇軾",
        "paragraphs": [
            "縹緲營丘水墨仙，浮空出沒有無間。",
            "邇來一變風流盡，誰見將軍著色山。"
        ],
        "title": "王晉卿所藏著色山二首  其一",
        "id": "1b385a39-3f17-4ced-b808-83e428af6093"
    },
    {
        "author": "蘇軾",
        "paragraphs": [
            "犖確何人似退之，意行無路欲從誰。",
            "宿雲解駮晨光漏，獨見山紅澗碧時。"
        ],
        "title": "王晉卿所藏著色山二首  其二",
        "id": "45037fb4-9d57-4f1c-9508-53f6cad43f8e"
    },
    {
        "author": "蘇軾",
        "paragraphs": [
            "龍蟄雖高卧，雞鳴不廢時。",
            "炎凉徒自變，茂悅兩相知。",
            "已負棟梁質，肯爲兒女姿。",
            "那憂霜貿貿，未喜日遲遲。",
            "難與夏蟲語，永無秋實悲。",
            "誰知此植物，亦解秉天彝。"
        ],
        "title": "和黄魯直效進士作二首 歲寒知松柏",
        "id": "016e2cb9-f88b-4115-a952-d2a7a9d4643a"
    },
    {
        "author": "蘇軾",
        "paragraphs": [
            "蠢爾氐羌國，天誅亦久稽。",
            "既能知面內，不復議征西。",
            "斥堠銷兵火，邊城息鼓鼙。",
            "輸忠修貢職，棄過爲黔黎。",
            "雪滿流沙靜，雲沉太白低。",
            "巍巍二聖治，盛德古難齊。"
        ],
        "title": "和黄魯直效進士作二首 款塞來享",
        "id": "ba352001-5c63-4460-9031-8b31e9180e9a"
    },
    {
        "author": "蘇軾",
        "paragraphs": [
            "玉堂清冷不成眠，伴直難呼孟浩然。",
            "暫借好詩消永夜，每逢佳處輒參禪。",
            "愁侵硯滴初含凍，喜入燈花欲鬬妍。",
            "寄語君家小兒子，他時此句一時編。"
        ],
        "title": "夜直玉堂携李之儀端叔詩百餘首讀至夜半書其後",
        "id": "51b281a2-fcbc-4639-b367-1c3016719028"
    },
    {
        "author": "蘇軾",
        "paragraphs": [
            "短衫壓手氣橫秋，更著仙人紫綺裘。",
            "使我有名全是酒，從他作病且忘憂。",
            "詩無定律君應將，醉有真鄉我可侯。",
            "且倒餘樽盡今夕，睡蛇已死不須鈎。"
        ],
        "title": "次韵王定國得晉卿酒相留夜飲",
        "id": "ce43cf25-1b3f-4c64-975a-594de33e2a82"
    },
    {
        "author": "蘇軾",
        "paragraphs": [
            "笙磬分均上下堂，游魚舞獸自奔忙。",
            "朱絃初識孤桐韵，玉琯猶聞秬黍香。",
            "萬事今方咨伯始，一斑我亦愧真長。",
            "此生會見三雍就，無復寥寥歎未央。"
        ],
        "title": "范景仁和賜酒燭詩復次韵謝之",
        "id": "e66ef074-3f47-4e58-a3aa-de7320780f88"
    },
    {
        "author": "蘇軾",
        "paragraphs": [
            "寬詔隨春出內朝，三軍喜氣挾狐貂。",
            "鏤銀錯落翻斜月，剪綵繽紛舞慶霄。",
            "臘雪强飛纔到地，曉風偷轉不驚條。",
            "脫冠徑醉應歸卧，便腹從人笑老韶。"
        ],
        "title": "次韵劉貢父春日賜幡勝",
        "id": "30d6bd9a-7e8f-4a4b-86d7-d35f0d622226"
    },
    {
        "author": "蘇軾",
        "paragraphs": [
            "與君流落偶還朝，過眼紛綸七葉貂。",
            "莫笑華顛羞采勝，幾人黄壤隔青霄。",
            "行吟未許窮騷雅，坐嘯猶能出教條。",
            "記取明年江上郡，五更春枕夢春韶。"
        ],
        "title": "再和",
        "id": "5fc6651d-751d-4933-889c-fdbbf9afb1a7"
    },
    {
        "author": "蘇軾",
        "paragraphs": [
            "袗絺方暑亦堪朝，歲晚淒風憶皂貂。",
            "共喜鵷鸞歸禁籞，心知日月在重霄。",
            "君如老驥初遭絡，我似枯桑不受條。",
            "强鑷霜鬚簪彩勝，蒼顔得酒尚能韶。"
        ],
        "title": "葉公秉王仲至見和次韵答之",
        "id": "51570af7-2770-4df4-bf36-0ce2a6b46327"
    },
    {
        "author": "蘇軾",
        "paragraphs": [
            "衰遲何幸得同朝，溫勁如君合珥貂。",
            "誰惜異才蒙徑寸，自慚枯枿借凌霄。",
            "光風泛泛初浮水，紅糝離離欲綴條。",
            "後日一樽何處共，奉常端冕作咸韶。"
        ],
        "title": "再和",
        "id": "42c55c41-3bd6-4059-bd76-f5e1173763b6"
    },
    {
        "author": "蘇軾",
        "paragraphs": [
            "東坡先生未歸時，自種來禽與青李。",
            "五年不踏江頭路，夢逐東風泛蘋芷。",
            "江梅山杏爲誰容，獨笑依依臨野水。",
            "此間風物君未識，花浪翻天雪相激。",
            "明年我復在江湖，知君對花三歎息。"
        ],
        "title": "和王晉卿送梅花次韵",
        "id": "10f6df72-0574-42ae-ab00-8138865bcc6d"
    },
    {
        "author": "蘇軾",
        "paragraphs": [
            "坐來念念失前人，共向空中寓一塵。",
            "若問此花誰是主，天教閑客管青春。"
        ],
        "title": "次韵王晉卿惠花栽栽所寓張退傅第中",
        "id": "3b6abff1-63e5-4dcc-bbc3-84f5a2f9de29"
    },
    {
        "author": "蘇軾",
        "paragraphs": [
            "月上九門開，星河繞露臺。",
            "君方枕中夢，我亦化人來。",
            "光動仙毬縋，香餘步輦回。",
            "相從穿萬馬，衰病若爲陪。"
        ],
        "title": "次韵王晉卿上元侍宴端門",
        "id": "a6e4aeca-0ec4-4f92-9eaf-ad16364f3a9c"
    },
    {
        "author": "蘇軾",
        "paragraphs": [
            "羨君華髮起琳宮，右輔初還鼓角雄。",
            "千里農桑歌子産，一時冠蓋慕蕭嵩。",
            "那知聚散舂糧外，便有悲歡過隙中。",
            "京兆同僚幾人在，猶思對案筆生風。"
        ],
        "title": "王鄭州挽詞",
        "id": "02cf5c4f-b59f-4ddb-915f-3cf2b651df05"
    },
    {
        "author": "蘇軾",
        "paragraphs": [
            "白髮四老人，何曾在商顔。",
            "煩君紙上影，照我胸中山。",
            "山中亦何有，木老土石頑。",
            "正頼天日光，澗谷紛斕斑。",
            "我心空無物，斯文何足關。",
            "君看古井水，萬象自往還。"
        ],
        "title": "書王定國所藏王晉卿畫著色山二首  其一",
        "id": "f8f470b9-3f76-48e9-b777-0f7bf1ee891b"
    },
    {
        "author": "蘇軾",
        "paragraphs": [
            "君歸嶺北初逢雪，我亦江南五見春。",
            "寄語風流王武子，三人俱是識山人。"
        ],
        "title": "書王定國所藏王晉卿畫著色山二首  其二",
        "id": "6370f018-e32b-4a4e-9e88-40b2dea59c56"
    },
    {
        "author": "蘇軾",
        "paragraphs": [
            "舊病應逢醫口藥，新粧漸畫入時眉。",
            "信知詩是窮人物，近覺王郎不作詩。"
        ],
        "title": "呈定國",
        "id": "2cfb3248-e0dd-4729-baca-c67a63246fe5"
    },
    {
        "author": "蘇軾",
        "paragraphs": [
            "先生英妙年，一掃千兔禿。",
            "仕進固有餘，不肯踐場屋。",
            "通闤何所傲，傲名非傲俗。",
            "定知軒冕中，享榮不償辱。",
            "豈無自安計，得失猶轉轂。",
            "先生獨揚揚，憂患莫能瀆。",
            "得如虎挾乙，失若龜藏六。",
            "茅簷聊寄寓，俯仰亦自足。",
            "東坡無邊春，方寸盡藏蓄。",
            "醉哦旁若無，獨侑一樽醁。",
            "牀頭車馬道，殘月挂疏木。",
            "朝客紛擾時，先生睡方熟。"
        ],
        "title": "寄傲軒",
        "id": "b590f469-d094-4e61-abaf-64cf29dbad03"
    },
    {
        "author": "蘇軾",
        "paragraphs": [
            "不羨三刀夢蜀都，聊將八詠繼東吳。",
            "卧看古佛淩雲閣，敕賜詩人明月湖。",
            "得句會應緣竹鶴，思歸寧復爲蓴鱸。",
            "橫空好在修眉色，頭白猶堪乞左符。"
        ],
        "title": "送呂昌朝知嘉州",
        "id": "3725c270-f7da-45b8-ba85-e8088c60dae6"
    },
    {
        "author": "蘇軾",
        "paragraphs": [
            "樹頭啄木常疑客，客去而嗔定不然。",
            "脫轄已應生井沫，解衣聊復起庖煙。",
            "平生詩酒真相污，此去文書恐獨賢。",
            "早晚西湖映華髮，小舟翻動水中天。"
        ],
        "tags": [
            "西湖"
        ],
        "title": "次韵黄魯直寄題郭明父府推潁州西齋二首  其一",
        "id": "be7fa52b-b239-4308-89b1-050ac280accb"
    },
    {
        "author": "蘇軾",
        "paragraphs": [
            "寂寞東京月旦州，德星無復綴珠旒。",
            "莫嗟平輿空神物，尚有西齋接勝流。",
            "春夢屢尋湖十頃，家書新報橘千頭。",
            "雪堂亦有思歸曲，爲謝平生馬少游。"
        ],
        "title": "次韵黄魯直寄題郭明父府推潁州西齋二首  其二",
        "id": "d821caee-a8f8-49b4-b667-1a7f44d226ac"
    },
    {
        "author": "蘇軾",
        "paragraphs": [
            "碧畦黄隴稻如京，歲美人和易得情。",
            "鑑裏移舟天外思，地中鳴角古來聲。",
            "山圍故國城空在，潮打西陵意未平。",
            "二子有如雙白鷺，隔江相照雪衣明。"
        ],
        "title": "次韵秦少章和錢蒙仲",
        "id": "98855c0c-2db2-4283-9195-1ff7a687c690"
    },
    {
        "author": "蘇軾",
        "paragraphs": [
            "髯尹超然定逸羣，南遊端爲訪雲門。",
            "謫仙歸侍玉皇案，老鶴來乘刺史轓。",
            "已覺簿書哀老子，故知籩豆有司存。",
            "年來齒頰生荆棘，習氣因君又一言。"
        ],
        "title": "次韵錢越州",
        "id": "e55e08ee-8894-4794-bdd1-625d0b72e27a"
    },
    {
        "author": "蘇軾",
        "paragraphs": [
            "平明已報百吏散，半日來陪二子閑。",
            "立鵲低昂煙雨裏，行人出沒樹林間。"
        ],
        "title": "同秦仲二子雨中遊寶山",
        "id": "7c5bb2d6-042b-4dde-870b-83257d9cb98b"
    },
    {
        "author": "蘇軾",
        "paragraphs": [
            "我識南屏金鯽魚，重來拊檻散齋餘。",
            "還從舊社得心印，似省前生覓手書。",
            "葑合平湖久蕪沒，人經豐歲尚凋疏。",
            "誰憐寂寞高常侍，老去狂歌憶孟諸。"
        ],
        "tags": [
            "西湖"
        ],
        "title": "去杭州十五年復遊西湖用歐陽察判韵",
        "id": "a8f62a81-7d19-4d94-b271-604eb07eba89"
    },
    {
        "author": "蘇軾",
        "paragraphs": [
            "到處相逢是偶然，夢中相對各華顛。",
            "還來一醉西湖雨，不見跳珠十五年。"
        ],
        "tags": [
            "西湖"
        ],
        "title": "與莫同年雨中飲湖上",
        "id": "58ee0749-39b4-4b83-8135-8e9e4b741488"
    },
    {
        "author": "蘇軾",
        "paragraphs": [
            "雲海相望寄此身，那因遠適更沾巾。",
            "不辭驛騎淩風雪，要使天驕識鳳麟。",
            "沙漠回看清禁月，湖山應夢武林春。",
            "單于若問君家世，莫道中朝第一人。"
        ],
        "tags": [
            "送别"
        ],
        "title": "送子由使契丹",
        "id": "20058189-3646-44ba-a28c-b479f3dc2ed6"
    },
    {
        "author": "蘇軾",
        "paragraphs": [
            "我老詩壇仆鼓旗，借君佳句發良時。",
            "但空賀監杯中物，莫示孫郎帳下兒。",
            "夜燭催詩金燼落，秋芳壓帽露華滋。",
            "故應好語如爬癢，有味難名只自知。"
        ],
        "title": "次韵答劉景文左藏",
        "id": "c26baeb2-b596-413c-9da7-bb9873294b1c"
    },
    {
        "author": "蘇軾",
        "paragraphs": [
            "雲間踏白看纏旗，莫忘西湖把酒時。",
            "夢裏吳山連越嶠，樽前羌婦雜胡兒。",
            "夕烽過後人初醉，春雁來時雪未滋。",
            "爲問從軍真樂不，書來粗遣故人知。"
        ],
        "tags": [
            "西湖"
        ],
        "title": "坐上復借韵送岢嵐軍通判葉朝奉",
        "id": "d627279d-e1e4-4ec2-879a-e9e368692a1e"
    },
    {
        "author": "蘇軾",
        "paragraphs": [
            "海隅荒怪有誰珍，零落珊瑚泣季倫。",
            "法供坐令微物重，色難歸致孝心純。",
            "只疑薏苡來交趾，未信蠙珠出泗濱。",
            "願子聚爲江夏枕，不勞揮扇自寧親。"
        ],
        "title": "始於文登海上得白石數升如芡實可作枕聞梅丈嗜石故以遺其子子明學士子明有詩次韵",
        "id": "b504e81e-1ecb-4994-a4e8-cee1d05b1dfe"
    },
    {
        "author": "蘇軾",
        "paragraphs": [
            "莫將牛弩射羊羣，卧治何妨晝掩門。",
            "稍喜使君無疾病，時因送客見車轓。",
            "搔頭白髮秋無數，閉眼丹田夜自存。",
            "欲息波瀾須引去，吾儕豈獨坐多言。"
        ],
        "title": "次韵錢越州見寄",
        "id": "351d9f3b-43b6-4100-ade4-e64bd2468b3c"
    },
    {
        "author": "蘇軾",
        "paragraphs": [
            "蓬萊海上峰，玉立色不改。",
            "孤根捍滔天，雲骨有破碎。",
            "陽侯殺廉角，陰火發光彩。",
            "纍纍彈丸間，瑣細成珠琲。",
            "閻浮一漚耳，真妄果安在。",
            "我持此石歸，袖中有東海。",
            "垂慈老人眼，俯仰了大塊。",
            "置之盆盎中，日與山海對。",
            "明年菖蒲根，連絡不可解。",
            "倘有蟠桃生，旦暮猶可待。"
        ],
        "title": "文登蓬萊閣下石壁千丈爲海浪所戰時有碎裂淘灑歲久皆圓熟可愛土人謂此彈子渦也取數百枚以養石菖蒲且作詩遺垂慈堂老人",
        "id": "bfcb256d-3f1c-47df-9abd-13cfcaf90c74"
    },
    {
        "author": "蘇軾",
        "paragraphs": [
            "江南佳公子，遺我錦繡端。",
            "攬之溫如春，公子焉得寒。",
            "興雨自有時，膚寸便濛𩆓。",
            "斂藏以自潤，牛斗何足干。",
            "空庭月與影，强結三友歡。",
            "我豈不足歟，要此清團團。",
            "欲歡在一醉，常恐樽中乾。",
            "捨酒尚可樂，明珠如彈丸。",
            "但恐千仞雀，匆匆發虛彈。",
            "迨子閑暇時，種子田中丹。",
            "一朝涉世故，空腹容欺謾。",
            "我頃在東坡，秋菊爲夕餐。",
            "永愧坡間人，布褐爲我完。",
            "雪堂初覆瓦，上簟無下莞。",
            "時時亦設客，每醉筒輒殫。",
            "一笑便傾倒，五年得輕安。",
            "公子豈我徒，衣缽傳一簞。",
            "定非郊與島，筆勢江河寬。",
            "悲吟古寺中，穿帷雪漫漫。",
            "他年記此味，芋火對嬾殘。"
        ],
        "title": "次韵毛滂法曹感雨",
        "id": "7883db28-7703-468d-a61d-0f2aed954b73"
    },
    {
        "author": "蘇軾",
        "paragraphs": [
            "廣漢有姜子，孝弟行里閭。",
            "赤眉雖豺虎，弛兵過其墟。",
            "至今空清泉，無復雙鯉魚。",
            "南鄭有李郃，妙得甘公書。",
            "夜坐指流星，驚倒兩使車。",
            "抱關不肯仕，布褐蒙璠璵。",
            "西南固多士，君得二子餘。",
            "凜凜忠文公，搜士及樵漁。",
            "澗溪有幽討，蘋芷真嘉蔬。",
            "歲晚終不食，心惻當何如。"
        ],
        "title": "送鄧宗古還鄉",
        "id": "4e3554bc-b1b8-4653-8a15-6e15f525c410"
    },
    {
        "author": "蘇軾",
        "paragraphs": [
            "漲水返舊壑，飛雲思故岑。",
            "念君忘家客，亦有懷歸心。",
            "三間得幽寂，數步藏清深。",
            "攢金盧橘塢，散火楊梅林。",
            "茶筍盡禪味，松杉真法音。",
            "雲崖有淺井，玉醴常半尋。",
            "遂名參寥泉，可濯幽人襟。",
            "相携橫嶺上，未覺衰年侵。",
            "一眼吞江湖，萬象涵古今。",
            "願君更小築，歲晚解我簪。"
        ],
        "title": "參寥上人初得智果院會者十六人分韵賦詩軾得心字",
        "id": "0513b283-2146-4ebf-9e0c-99cd45a1866b"
    },
    {
        "author": "蘇軾",
        "paragraphs": [
            "彭城初識子，照眼白而長。",
            "異夢成先兆，清言得未嘗。",
            "豈惟知禮意，遂欲補詩亡。",
            "咄咄真相逼，諸生敢雁行。"
        ],
        "title": "哭王子立次兒子迨韵三首  其一",
        "id": "eeeff303-0ace-48cc-a220-fabfa36bd831"
    },
    {
        "author": "蘇軾",
        "paragraphs": [
            "非無伯鸞志，獨有子雲悲。",
            "恨子非天合，猶能使我思。",
            "兒曹莫悽慟，老眼欲枯萎。",
            "會哭皆豪傑，誰爲感舊詩。"
        ],
        "title": "哭王子立次兒子迨韵三首  其二",
        "id": "7af7ef64-daa7-4692-b460-eea83c4feb7f"
    },
    {
        "author": "蘇軾",
        "paragraphs": [
            "龍困嘗魚服，羊儇或虎蒙。",
            "匆匆成鬼錄，憒憒到天公。",
            "偶落藩牆上，同遊羿彀中。",
            "回看十年事，黄葉卷秋風。"
        ],
        "title": "哭王子立次兒子迨韵三首  其三",
        "id": "2a49e09c-ebfb-41ab-abf0-82783f80fe04"
    },
    {
        "author": "蘇軾",
        "paragraphs": [
            "昔我先君子，仁孝行於家。",
            "家有五畝園，幺鳳集桐花。",
            "是時烏與鵲，巢鷇可俯拏。",
            "憶我與諸兒，飼食觀羣呀。",
            "里人驚瑞異，野老笑而嗟。",
            "云此方乳哺，甚畏鳶與蛇。",
            "手足之所及，二物不敢加。",
            "主人若可信，衆鳥不我遐。",
            "故知中孚化，可及魚與豭。",
            "柯侯古循吏，悃愊真無華。",
            "臨漳所全活，數等江干沙。",
            "仁心格異族，兩鵲棲其衙。",
            "但恨不能言，相對空楂楂。",
            "善惡以類應，古語良非誇。",
            "君看彼酷吏，所至號鬼車。"
        ],
        "title": "異鵲",
        "id": "661031d7-4845-46eb-9834-275d31b7cc57"
    },
    {
        "author": "蘇軾",
        "paragraphs": [
            "君方夢謫仙，我亦弔文園。",
            "江上同三黜，天涯共一樽。",
            "濤雷殷白晝，梅雪耿黄昏。",
            "歸去多情雨，應隨御史軒。"
        ],
        "title": "次韵詹適宣德小飲巽亭",
        "id": "cdaf0fb3-6a1a-44fe-bb6c-c214a30674b0"
    },
    {
        "author": "蘇軾",
        "paragraphs": [
            "鵝溪清絲清如冰，上有千歲交枝藤。",
            "藤生谷底飽風雪，歲晚忽作龍蛇升。",
            "嗟我雖爲老侍從，骨寒只受布與繒。",
            "牀頭錦衾未還客，坐覺芒刺在背膺。",
            "豈如髯卿晚乃貴，福祿正似川方增。",
            "醉中倒著紫綺裘，下有半臂出縹綾。",
            "封題不敢妄裁剪，刀尺自有佳人能。",
            "遥知千騎出清曉，積雪未放浮塵興。",
            "白鬚紅带柳絲下，老弱空巷人相登。",
            "但放奇紋出領袖，吾髯雖老無人憎。"
        ],
        "title": "東川清絲寄魯冀州戲贈",
        "id": "67c1fc0c-e17d-41fd-9f75-9e8d2ed21364"
    },
    {
        "author": "蘇軾",
        "paragraphs": [
            "妙供來香積，珍烹具大官。",
            "揀芽分雀舌，賜茗出龍團。",
            "曉日雲庵暖，春風浴殿寒。",
            "聊將試道眼，莫作兩般看。"
        ],
        "title": "怡然以垂雲新茶見餉報以大龍團仍戲作小詩",
        "id": "9ee2327f-cc55-4df3-abb9-1310c65d1ecb"
    },
    {
        "author": "蘇軾",
        "paragraphs": [
            "當年大白此相浮，老守娛賓得二丘。",
            "白髮重來故人盡，空餘叢桂小山幽。"
        ],
        "title": "次韵王忠玉游虎丘絕句三首  其一",
        "id": "0bd46190-ad0b-4caa-a38b-7ccd32e4c17b"
    },
    {
        "author": "蘇軾",
        "paragraphs": [
            "青蓋紅旗映玉山，新詩小草落玄泉。",
            "風流使者人爭看，知有真娘立道邊。"
        ],
        "title": "次韵王忠玉游虎丘絕句三首  其二",
        "id": "dd5010c0-bf8c-4a55-8b4d-cb2008eaec94"
    },
    {
        "author": "蘇軾",
        "paragraphs": [
            "舞衫歌扇轉頭空，只有青山杳靄中。",
            "若共吳王鬬百草，使君未敢借驚鴻。"
        ],
        "title": "次韵王忠玉游虎丘絕句三首  其三",
        "id": "32c1e072-c17f-4de6-854d-fb9f8339a24b"
    },
    {
        "author": "蘇軾",
        "paragraphs": [
            "故人送我東來時，手栽荔子待我歸。",
            "荔子已丹吾髮白，猶作江南未歸客。",
            "江南春盡水如天，腸斷西湖春水船。",
            "想見青衣江畔路，白魚紫筍不論錢。",
            "霜髯三老如霜檜，舊交零落今誰輩。",
            "莫從唐舉問封侯，但遣麻姑更爬背。"
        ],
        "tags": [
            "西湖"
        ],
        "title": "寄蔡子華",
        "id": "fdf6cc69-6586-4834-a0b0-79e14e3e41ed"
    },
    {
        "author": "蘇軾",
        "paragraphs": [
            "再見濤頭湧玉輪，煩君久駐浙江春。",
            "年來總作維摩病，堪笑東西二老人。"
        ],
        "title": "和錢四寄其弟龢",
        "id": "93c60717-9bb6-4ece-9505-fa0ae19ca4ee"
    },
    {
        "author": "蘇軾",
        "paragraphs": [
            "世俗眩名實，至人疑有無。",
            "怒移水中蟹，愛及屋上烏。",
            "坐令此溪水，名與先生俱。",
            "先生本全德，廉退乃一隅。",
            "因拋彭澤米，偶似西山夫。",
            "遂即世所知，以爲溪之呼。",
            "先生豈我輩，造物乃其徒。",
            "應同柳州柳，聊使愚溪愚。"
        ],
        "title": "故周茂叔先生濂溪",
        "id": "562a8aec-c8cb-4c79-b57c-bdad26839d7f"
    },
    {
        "author": "蘇軾",
        "paragraphs": [
            "道眼轉丹青，常於寂處鳴。",
            "早知雨是水，不作兩般聲。"
        ],
        "title": "次周燾韵",
        "id": "ff07a65a-b5b4-4112-9233-513d800602bc"
    },
    {
        "author": "蘇軾",
        "paragraphs": [
            "道人曉出南屏山，來試點茶三昧手。",
            "忽驚午盞兔毛斑，打作春甕鵝兒酒。",
            "天台乳花世不見，玉川風腋今安有。",
            "先生有意續茶經，會使老謙名不朽。"
        ],
        "title": "送南屏謙師",
        "id": "d6a2694a-6024-4fd5-be94-8d70768c1038"
    },
    {
        "author": "蘇軾",
        "paragraphs": [
            "老人癡鈍已逃寒，子復辭行理亦難。",
            "要到盧龍看古塞，投文易水弔燕丹。"
        ],
        "title": "次韵子由使契丹至涿州見寄四首  其一",
        "id": "f07bf011-82ab-4c3a-9d7d-0c43291bc0cb"
    },
    {
        "author": "蘇軾",
        "paragraphs": [
            "胡羊代馬得安眠，窮髮之南共一天。",
            "又見子卿持漢節，遥知遺老泣山前。"
        ],
        "title": "次韵子由使契丹至涿州見寄四首  其二",
        "id": "9ef2902f-fbe3-491b-91a6-72315d7a18f1"
    },
    {
        "author": "蘇軾",
        "paragraphs": [
            "氈毳年來亦甚都，時時鴂舌問三蘇。",
            "那知老病渾無用，欲向君王乞鏡湖。"
        ],
        "title": "次韵子由使契丹至涿州見寄四首  其三",
        "id": "eda012c6-34eb-4533-9cbc-afcf8fb39819"
    },
    {
        "author": "蘇軾",
        "paragraphs": [
            "始憶庚寅降屈原，旋看蠟鳳戲僧虔。",
            "隨翁萬里心如鐵，此子何勞爲買田。"
        ],
        "title": "次韵子由使契丹至涿州見寄四首  其四",
        "id": "5f41b476-9fba-48e0-8be2-5d0152ebb874"
    },
    {
        "author": "蘇軾",
        "paragraphs": [
            "道人心似水，不礙照花妍。",
            "宴座春强半，清陰月屢遷。",
            "平生無起滅，一念有陳鮮。",
            "嫋嫋風枝舉，離離日萼蔫。",
            "病吟終少味，老醉不成顛。",
            "何必遨頭出，湖中有散仙。"
        ],
        "title": "卧病彌月聞垂雲花開順闍黎以詩見招次韵答之",
        "id": "31e2b23f-8128-400c-97cb-02be82b9c652"
    },
    {
        "author": "蘇軾",
        "paragraphs": [
            "殘花怨久病，剩雨泣餘妍。",
            "不見雙旌出，空令九陌遷。",
            "知君苦寂寞，妙語嚼芳鮮。",
            "淺紫從爭發，浮紅任蚤蔫。",
            "天葩尚青萼，國色待華顛。",
            "載酒邀詩將，臞儒不是仙。"
        ],
        "title": "雪後便欲與同僚尋春一病彌月雜花都盡獨牡丹在爾劉景文左藏和順闍黎詩見贈次韵答之",
        "id": "586b214e-96e4-4627-82a4-c3058612407e"
    },
    {
        "author": "蘇軾",
        "paragraphs": [
            "仲君豈弟多學，王子清修寡言。",
            "病後空驚鶴瘦，時來或作鵬鶱。"
        ],
        "title": "仲天貺王元直自眉山來見余錢塘留半歲既行作絕句五首送之  其一",
        "id": "20afb91f-efc7-4564-8a3f-9ef110796a64"
    },
    {
        "author": "蘇軾",
        "paragraphs": [
            "海角煩君遠訪，江源與我同來。",
            "剩作數時相送，莫教萬里空回。"
        ],
        "title": "仲天貺王元直自眉山來見余錢塘留半歲既行作絕句五首送之  其二",
        "id": "0aecc0f1-caeb-4847-8dfe-94151e89f14b"
    },
    {
        "author": "蘇軾",
        "paragraphs": [
            "三人一旦同行，留下高齋月明。",
            "遥想扁舟京口，尚餘孤枕潮聲。"
        ],
        "title": "仲天貺王元直自眉山來見余錢塘留半歲既行作絕句五首送之  其三",
        "id": "39e22ff8-5b9a-42c4-afd0-d2898341d7d9"
    },
    {
        "author": "蘇軾",
        "paragraphs": [
            "更欲留君久住，念君去國彌年。",
            "空使犀顱玉頰，長懷髯舅凄然。"
        ],
        "title": "仲天貺王元直自眉山來見余錢塘留半歲既行作絕句五首送之  其四",
        "id": "85c7d0a9-8c22-4893-9b0b-e338e08a682b"
    },
    {
        "author": "蘇軾",
        "paragraphs": [
            "爲余遠致殷勤，瑞草橋邊老人。",
            "紅带雅宜華髮，白醪光泛新春。"
        ],
        "title": "仲天貺王元直自眉山來見余錢塘留半歲既行作絕句五首送之  其五",
        "id": "bdf33c2d-7aa2-495b-9317-c7983920ec16"
    },
    {
        "author": "蘇軾",
        "paragraphs": [
            "絮飛春減不成年，老境同乘下瀨船。",
            "藍尾忽驚新火後，遨頭要及浣花前。",
            "山西老將詩無敵，洛下書生語更妍。",
            "共向北山尋二士，畫橈鼉鼓聒清眠。"
        ],
        "tags": [
            "西湖"
        ],
        "title": "次韵劉景文周次元寒食同游西湖",
        "id": "8aa7459b-82b5-4ce4-b945-ca0d46cc1635"
    },
    {
        "author": "蘇軾",
        "paragraphs": [
            "北山非自高，千仞付我足。",
            "西湖亦何有，萬象生我目。",
            "雲深人在塢，風靜響應谷。",
            "與君皆無心，信步行看竹。",
            "竹間逢詩鳴，眼色奪湖淥。",
            "百篇成俯仰，二老相追逐。",
            "故應千頃池，養此一雙鵠。",
            "山高路已斷，亭小膝更促。",
            "夜尋三尺井，渴飲半甌玉。",
            "明朝鬧絲管，寒食雜歌哭。",
            "使君坐無聊，狂客來不速。",
            "載酒有鴟夷，扣門非啄木。",
            "浮蛆灧金碗，翠羽出華屋。",
            "須臾便陳迹，覺夢那可續。",
            "及君未渡江，過我勤秉燭。",
            "一笑換人爵，百年終鬼錄。"
        ],
        "tags": [
            "西湖"
        ],
        "title": "連日與王忠玉張全翁游西湖訪北山清順道潛二詩僧登垂雲亭飲參寥泉最後過唐州陳使君夜飲忠玉有詩次韵答之",
        "id": "e485b427-3c78-4d52-90a5-5628c988005e"
    },
    {
        "author": "蘇軾",
        "paragraphs": [
            "縫衣付與溧陽尉，舍肉懷歸潁谷封。",
            "聞道平反供一笑，會須難老待千鍾。",
            "火前試焙分新胯，雪裏頭綱輟賜龍。",
            "從此升堂是兄弟，一甌林下記相逢。"
        ],
        "title": "新茶送簽判程朝奉以饋其母有詩相謝次韵答之",
        "id": "95169589-22e6-4ee0-8b0b-a22238e9b69d"
    },
    {
        "author": "蘇軾",
        "paragraphs": [
            "早知身寄一漚中，晚節尤驚落木風。",
            "昨夢已論三世事，歲寒猶喜五人同。",
            "雨餘北固山圍座，春盡西湖水映空。",
            "差勝四明狂監在，更將老眼犯塵紅。"
        ],
        "tags": [
            "西湖"
        ],
        "title": "次韵林子中王彥祖唱酬",
        "id": "bd849886-fcca-4f4a-a97d-38ecf6993e03"
    },
    {
        "author": "蘇軾",
        "paragraphs": [
            "清風肅肅摇窗扉，窗前修竹一尺圍。",
            "紛紛蒼雪落夏簟，冉冉綠霧沾人衣。",
            "日高山蟬抱葉響，人靜翠羽穿林飛。",
            "道人絕粒對寒碧，爲問鶴骨何緣肥。"
        ],
        "title": "壽星院寒碧軒",
        "id": "afaa3855-a416-4ab3-aee4-4fe2190267e9"
    },
    {
        "author": "蘇軾",
        "paragraphs": [
            "家雞野鶩同登俎，春蚓秋蛇總入奩。",
            "君家兩行十二字，氣壓鄴侯三萬籤。"
        ],
        "title": "書劉景文左藏所藏王子敬帖",
        "id": "d8dd2943-ebcc-4c1d-92f1-48d169c1b956"
    },
    {
        "author": "蘇軾",
        "paragraphs": [
            "宛轉回文錦，縈盈連理花。",
            "何須郭忠恕，匹素畫繅車。"
        ],
        "title": "書劉景文所藏宗少文一筆畫",
        "id": "14307c57-4223-4037-ac58-118eda95a508"
    },
    {
        "author": "蘇軾",
        "paragraphs": [
            "羨君飄蕩一虛舟，來作錢塘十日游。",
            "水洗禪心都眼浄，山供詩筆總眉愁。",
            "雪中乘興真聊爾，春盡思歸却罷休。",
            "何日五湖從范蠡，種魚萬尾橘千頭。"
        ],
        "title": "次韵送張山人歸彭城",
        "id": "f65d8ff8-fdfe-4fd7-b7a2-a9b2d86b43a4"
    },
    {
        "author": "蘇軾",
        "paragraphs": [
            "綠暗初迎夏，紅殘不及春。",
            "魏花非老伴，盧橘是鄉人。",
            "井落依山盡，巌崖發興新。",
            "歲寒君記取，松雪看蒼鱗。"
        ],
        "title": "真覺院有洛花花時不暇往四月十八日與劉景文同往賞枇杷",
        "id": "a2c5ffe7-b038-4f7f-a1bb-7e3ee5270172"
    },
    {
        "author": "蘇軾",
        "paragraphs": [
            "牡丹松檜一時栽，付與春風自在開。",
            "試問壁間題字客，幾人不爲看花來。"
        ],
        "title": "又和景文韵",
        "id": "95e4c20a-b137-4895-b71e-6eac283c5b09"
    },
    {
        "author": "蘇軾",
        "paragraphs": [
            "卧聽謖謖碎龍鱗，俯看蒼蒼立玉身。",
            "一舸鴟夷江海去，尚餘君子六千人。"
        ],
        "tags": [
            "西湖"
        ],
        "title": "西湖壽星院此君軒",
        "id": "ba0517b5-9968-4820-8952-a3db2c532fda"
    },
    {
        "author": "蘇軾",
        "paragraphs": [
            "三界無所住，一臺聊自寧。",
            "塵勞付白骨，寂照起黄庭。",
            "殘磬風中嫋，孤燈雪後青。",
            "須防童子戲，投瓦犯清泠。"
        ],
        "title": "觀臺",
        "id": "5b91473b-cdfb-41bf-9921-f052dc18262e"
    },
    {
        "author": "蘇軾",
        "paragraphs": [
            "石眼杯泉舉世無，要知杯渡是凡夫。",
            "可憐狡獪維摩老，戲取江湖入缽盂。"
        ],
        "title": "遊中峰杯泉",
        "id": "148af2d6-22af-4bde-a9b6-8e19d1d7cb33"
    },
    {
        "author": "蘇軾",
        "paragraphs": [
            "心傳異學不謀身，自要清時閱搢紳。",
            "火色上騰雖有數，急流勇退豈無人。",
            "書中苦覓原非訣，醉裏微言却近真。",
            "我似樂天君記取，華顛賞遍洛陽春。"
        ],
        "title": "贈善相程傑",
        "id": "a2967c78-78d1-4b08-94ae-02e06c52a7f6"
    },
    {
        "author": "蘇軾",
        "paragraphs": [
            "奇逸多聞老敬通，何人慷慨解憐翁。",
            "十年簿領催衰白，一笑江山發醉紅。",
            "聞道賦詩臨北固，未應舉扇向西風。",
            "叩頭莫喚無家客，歸掃岷峨一畝宮。"
        ],
        "title": "次韵林子中蒜山亭見寄",
        "id": "a46bf6f9-bbd4-425e-bc65-5c31bd96c765"
    },
    {
        "author": "蘇軾",
        "paragraphs": [
            "毘盧海上妙高峰，二老遥知說此翁。",
            "聊復艤舟尋紫翠，不妨持節散陳紅。",
            "高懷却有雲門興，好句真傳雪竇風。",
            "唱我三人無譜曲，馮夷亦合舞幽宮。"
        ],
        "title": "再和并答楊次公",
        "id": "df72e279-b0dd-490d-838c-6e21c0b3e217"
    },
    {
        "author": "蘇軾",
        "paragraphs": [
            "誰識天閑老驥，不爭日暮長途。",
            "送盡青雲九子，歸去扁舟五湖。"
        ],
        "title": "次韵劉景文送錢蒙仲三首  其一",
        "id": "470873a8-4d2d-481c-b06e-2ceb20a376f1"
    },
    {
        "author": "蘇軾",
        "paragraphs": [
            "寄語竹林社友，同書桂籍天倫。",
            "王郎獨爲鬼錄，世間無此玉人。"
        ],
        "title": "次韵劉景文送錢蒙仲三首  其二",
        "id": "871554e6-972c-405f-9534-5f651796e5d3"
    },
    {
        "author": "蘇軾",
        "paragraphs": [
            "五字古原春草，千金漢殿長門。",
            "經緯尚餘三策，典刑留與諸孫。"
        ],
        "title": "次韵劉景文送錢蒙仲三首  其三",
        "id": "54e2ba8a-5eaa-49e5-a4bd-4cad6d4899fe"
    },
    {
        "author": "蘇軾",
        "paragraphs": [
            "南漪杜鵑天下無，披香殿上紅氍毹。",
            "鶴林兵火真一夢，不歸閬苑歸西湖。"
        ],
        "tags": [
            "西湖"
        ],
        "title": "菩提寺南漪堂杜鵑花",
        "id": "47d74a92-3923-43ef-8a7c-07121523ba4a"
    },
    {
        "author": "蘇軾",
        "paragraphs": [
            "纖手搓來玉數尋，碧油輕蘸嫩黄深。",
            "夜來春睡濃於酒，壓褊佳人纏臂金。"
        ],
        "title": "寒具",
        "id": "1ec02d9e-6604-4b42-a235-742d300ed47a"
    },
    {
        "author": "蘇軾",
        "paragraphs": [
            "春蘭如美人，不采羞自獻。",
            "時聞風露香，蓬艾深不見。",
            "丹青寫真色，欲補離騷傳。",
            "對之如靈均，冠佩不敢燕。"
        ],
        "title": "題楊次公春蘭",
        "id": "46761a6a-eed7-4ece-8dfe-4b430b74b87d"
    },
    {
        "author": "蘇軾",
        "paragraphs": [
            "蕙本蘭之族，依然臭味同。",
            "曾爲水仙佩，相識楚辭中。",
            "幻色雖非實，真香亦竟空。",
            "云何起微馥，鼻觀已先通。"
        ],
        "title": "題楊次公蕙",
        "id": "92996392-0e6a-4055-bdf7-96ae3a7912e7"
    },
    {
        "author": "蘇軾",
        "paragraphs": [
            "仙山靈草濕行雲，洗遍香肌粉未勻。",
            "明月來投玉川子，清風吹破武林春。",
            "要知冰雪心腸好，不是膏油首面新。",
            "戲作小詩君一笑，從來佳茗似佳人。"
        ],
        "title": "次韵曹輔寄壑源試焙新茶",
        "id": "3fc7509c-6346-4792-b0db-ec0e9e7a6e77"
    },
    {
        "author": "蘇軾",
        "paragraphs": [
            "燥吻時時著酒濡，要令卧疾致文殊。",
            "河魚潰腹空號楚，汗水流骹始信吳。",
            "自笑方求三歲艾，不如長作獨眠夫。",
            "羨君清瘦真仙骨，更助飄飄鶴背軀。"
        ],
        "title": "次韵袁公濟謝芎椒",
        "id": "1fdae249-2aad-4c04-af53-27271a545e98"
    },
    {
        "author": "蘇軾",
        "paragraphs": [
            "漏盡雞號厭夜行，年來小器溢瓶罌。",
            "棄官縱未歸東海，罷郡猶堪作水衡。",
            "幻色將空眼先暗，勝遊無礙脚殊輕。",
            "空煩遠致龍淵水，寧復臨池似伯英。"
        ],
        "title": "次韵楊次公惠徑山龍井水",
        "id": "4df71bdb-5887-424f-8729-23b12ed0f171"
    },
    {
        "author": "蘇軾",
        "paragraphs": [
            "與子甥舅氏，摧頹各蒼顔。",
            "並爲東諸侯，長此佳江山。",
            "寒松無時花，安得插髻鬟。",
            "惟將老不死，一笑榮枯間。",
            "我甚似樂天，但無素與蠻。",
            "挂冠及未耄，當獲一紀閑。",
            "子亦拙進取，才高命堅頑。",
            "譬如萬斛舟，行此九折灣。",
            "仲氏新得道，一漚目塵寰。",
            "歲晚家鄉路，莫遣生榛菅。"
        ],
        "title": "次京師韵送表弟程懿叔赴夔州運判",
        "id": "a0bbf39d-dc7d-459e-a79f-a668fc3ce6a4"
    },
    {
        "author": "蘇軾",
        "paragraphs": [
            "澤國梅雨餘，衰年困蒸溽。",
            "高堂磨新磚，頗覺利腰足。",
            "松根百尺井，兩綆飛浄淥。",
            "流觴聚兒童，一笑爲捧腹。",
            "清風信可御，剛氣在巌麓。",
            "始知共此世，物外無三伏。",
            "長歌入雲去，不待絃管逐。",
            "西湖真西子，烟樹點眉目。",
            "濤江少醖藉，高浪翻雪屋。",
            "俯仰拊四海，百世飛鳥速。",
            "遠追錢氏餘，近弔祖侯躅。",
            "吾生如寄耳，寸晷輕尺玉。",
            "誰似劉將軍，逸韵謝邊幅。",
            "千言一揮手，五車不再讀。",
            "春巌彩雞舞，月峽哀猿哭。",
            "朝先啼鴂起，暮與寒螿續。",
            "我老廢吟哦，頼君時擊觸。",
            "從今事遠覽，發軔此幽谷。",
            "清游得三昧，至樂謝五欲。",
            "莫作狂道士，氣壓劉師服。"
        ],
        "tags": [
            "西湖"
        ],
        "title": "次韵劉景文登介亭",
        "id": "9e3f5a63-e258-4e83-951c-cc61ebc4e237"
    },
    {
        "author": "蘇軾",
        "paragraphs": [
            "昏昏墮醉夢，奈此六月溽。",
            "君詩如清風，吹我朝睡足。",
            "登臨得佳句，江白照湖淥。",
            "袖手獨不言，默稿已在腹。",
            "是時風雨過，靄靄雲歸麓。",
            "疏星带微月，金火爭見伏。",
            "惜哉此清景，變滅不可逐。",
            "歸來讀君詩，耿耿猶在目。",
            "却思少年日，聲價爭場屋。",
            "文如翻水成，賦作叉手速。",
            "秋風起鴻雁，我亦繼華躅。",
            "那知君蹭蹬，獨泣荆山玉。",
            "相見南新道，青衫垂破幅。",
            "早知事大謬，恨不十年讀。",
            "莫嫌馮唐老，終勝賈誼哭。",
            "今年復爲僚，舊好許重續。",
            "升沉何足道，等是蠻與觸。",
            "共爲湖山主，出入窮澗谷。",
            "衆馳君不爭，人棄我所欲。",
            "何時神武門，相約挂冠服。"
        ],
        "title": "袁公濟和劉景文登介亭詩復次韵答之",
        "id": "232d0b02-f699-4767-bb92-36310b188ab3"
    },
    {
        "author": "蘇軾",
        "paragraphs": [
            "籃輿西出登山門，嘉與我友尋仙村。",
            "丹青明滅風篁嶺，環珮空響桃花源。",
            "前朝欲上已蠟屐，黑雲白雨如傾盆。",
            "今晨積霧卷千里，豈畏觸熱生病根。",
            "在家頭陀無爲子，久與青山爲弟昆。",
            "孤峰盡處亦何有，西湖鏡天江抹坤。",
            "臨高揮手謝好住，清風萬壑傳其言。",
            "風迴響答君聽取，我亦到處隨君軒。"
        ],
        "tags": [
            "西湖"
        ],
        "title": "介亭餞楊傑次公",
        "id": "888cc5b3-66e9-41f2-870e-f8657e319ad2"
    },
    {
        "author": "蘇軾",
        "paragraphs": [
            "先生魯諸儒，飲食清不溽。",
            "空腸出秀句，吟嚼五味足。",
            "華堂鬧絲管，眸子漲春淥。",
            "先生疾走避，面冷毒在腹。",
            "歸來煮瓠葉，弟子歌旱麓。",
            "聲淫及靈臺，中有麀鹿伏。",
            "功名一走兔，何用千人逐。",
            "故應容我輩，清坐時閉目。",
            "高亭石排衙，木杪挂飛屋。",
            "我來無時節，客亦不待速。",
            "似聞雪髯叟，西嶺訪遺躅。",
            "朝陽入潭洞，金碧涵水玉。",
            "泉扉夜不扃，雲袂本無幅。",
            "慈皇付寶偈，神侶得幽讀。",
            "訥庵有老人，宴坐天魔哭。",
            "時來獻瓔珞，法供燈相續。",
            "吾儕詩酒污，欲往無乃觸。",
            "齋厨費晨炊，車騎滿山谷。",
            "願聞第一義，缽飯非所欲。",
            "便投切雲冠，予幼好奇服。"
        ],
        "title": "葉教授和溽字韵詩復次韵爲戲記龍井之遊",
        "id": "447fc569-fdfb-474c-9b18-e02981dd2337"
    },
    {
        "author": "蘇軾",
        "paragraphs": [
            "飄零洛社數遺民，詩酒當年困惡賓。",
            "元亮本無適俗韵，孝章要是有名人。",
            "蒜山小隠雖爲客，江水西來亦带岷。",
            "卷却西湖千頃葑，笑看魚尾更莘莘。"
        ],
        "tags": [
            "西湖"
        ],
        "title": "次韵林子中見寄",
        "id": "33f67134-0553-4c05-a1d7-1fdee38f8fde"
    },
    {
        "author": "蘇軾",
        "paragraphs": [
            "安州老人心似鐵，老人心肝小兒舌。",
            "不食五穀惟食蜜，笑指蜜蜂作檀越。",
            "蜜中有詩人不知，千花百草爭含姿。",
            "老人咀嚼時一吐，還引世間癡小兒。",
            "小兒得詩如得蜜，蜜中有藥治百疾。",
            "正當狂走捉風時，一笑看詩百憂失。",
            "東坡先生取人廉，幾人相歡幾人嫌。",
            "恰似飲茶甘苦雜，不如食蜜中邊甜。",
            "因君寄與雙龍餠，鏡空一照雙龍影。",
            "三吳六月水如湯，老人心似雙龍井。"
        ],
        "title": "安州老人食蜜歌",
        "id": "e941225d-25e0-45ae-b4b4-abd6d0d62513"
    },
    {
        "author": "蘇軾",
        "paragraphs": [
            "虛白堂前合抱花，秋風落日照橫斜。",
            "閱人此地知多少，物化無涯生有涯。"
        ],
        "title": "次韵錢穆父紫薇花二首  其一",
        "id": "3fbbaa73-0cb2-4d3f-8e18-e63a3e16b5fa"
    },
    {
        "author": "蘇軾",
        "paragraphs": [
            "折得芳蕤兩眼花，題詩相報字傾斜。",
            "篋中尚有絲綸句，坐覺天光照海涯。"
        ],
        "title": "次韵錢穆父紫薇花二首  其二",
        "id": "8904a197-9001-45be-8b88-45947c39279d"
    },
    {
        "author": "蘇軾",
        "paragraphs": [
            "少年不願萬戶侯，亦不願識韓荆州。",
            "頗願身爲漢嘉守，載酒時作凌雲遊。",
            "虛名無用今白首，夢中却到龍泓口。",
            "浮雲軒冕何足言，惟有江山難入手。",
            "峨眉山月半輪秋，影入平羌江水流。",
            "謫仙此語誰解道，請君見月時登樓。",
            "笑談萬事真何有，一時付與東巌酒。",
            "歸來還受一大錢，好意莫違黄髮叟。"
        ],
        "title": "送張嘉州",
        "id": "eace4a79-e3ff-423c-a8d2-e379f72d981d"
    },
    {
        "author": "蘇軾",
        "paragraphs": [
            "春來濯濯江邊柳，秋後離離湖上花。",
            "不羨千金買歌舞，一篇珠玉是生涯。"
        ],
        "title": "絕句",
        "id": "a89152f3-8c8e-478a-b50a-15378afe99e7"
    },
    {
        "author": "蘇軾",
        "paragraphs": [
            "古來靜治得清閑，我愧真長也一斑。",
            "舉酒東榮挹江海，回樽落日勸湖山。",
            "平生傾蓋悲歡裏，早晚抽身簿領間。",
            "笑指西南是歸路，倦飛弱羽久知還。"
        ],
        "title": "九日袁公濟有詩次其韵",
        "id": "9a29d5bc-c44d-49e9-b99d-31d26630f9bd"
    },
    {
        "author": "蘇軾",
        "paragraphs": [
            "雲間朱袖拂雲和，知是長松挂女蘿。",
            "髻重不嫌黄菊滿，手香新喜綠橙搓。",
            "墨翻衫袖吾方醉，紙落雲烟子患多。",
            "只有黄雞與白日，玲瓏應識使君歌。"
        ],
        "title": "次韵蘇伯固主簿重九",
        "id": "4fcc5139-435e-4fed-b947-5c65fe7aec70"
    },
    {
        "author": "蘇軾",
        "paragraphs": [
            "昨夜醉歸還獨寢，曉來宿雨鳴孤枕。",
            "扁舟小棹截湖來，正見青山駁雲錦。",
            "須知老人興不淺，莫學公榮不共飲。",
            "與君歌鼓樂豐年，喚取千夫食陳廩。"
        ],
        "title": "和公濟飲湖上",
        "id": "548cb516-d6c2-4e34-ae6d-56948c814693"
    },
    {
        "author": "蘇軾",
        "paragraphs": [
            "忽憶韓公二妙姝，琵琶箏韵落空無。",
            "猶勝江左狂靈運，空鬬東昏百草鬚。"
        ],
        "title": "次韵景文山堂聽箏三首  其一",
        "id": "6b681d5a-2c9b-470a-8f90-0d55ec0421d2"
    },
    {
        "author": "蘇軾",
        "paragraphs": [
            "馬上胡琴塞上姝，鄭中丞後有人無。",
            "詩成樺燭飄金燼，八尺英公欲燎鬚。"
        ],
        "title": "次韵景文山堂聽箏三首  其二",
        "id": "68a963ed-b541-4901-92ca-ba74d08cb1a1"
    },
    {
        "author": "蘇軾",
        "paragraphs": [
            "荻花楓葉憶秦姝，切切幺絃細欲無。",
            "莫把胡琴挑醉客，回看霜戟褚公鬚。"
        ],
        "title": "次韵景文山堂聽箏三首  其三",
        "id": "4c8e84eb-19f6-4a16-884a-80c667cfbbd1"
    },
    {
        "author": "蘇軾",
        "paragraphs": [
            "荷盡已無擎雨蓋，菊殘猶有傲霜枝。",
            "一年好景君須記，正是橙黄橘綠時。"
        ],
        "tags": [
            "惜时",
            "二年级上册",
            "写景",
            "勉励",
            "古诗三百首",
            "宋诗",
            "小学古诗"
        ],
        "title": "贈劉景文",
        "id": "c7e54a37-f2bb-4908-a92e-55a7fc453fa9"
    },
    {
        "author": "蘇軾",
        "paragraphs": [
            "忠文文正二大老，蘇李廣平三舍人。",
            "喜見通家賢子弟，自言得邑少風塵。",
            "從來勢利關心薄，此去溪山琢句新。",
            "肯向西湖留數月，錢塘初識小麒麟。"
        ],
        "tags": [
            "西湖"
        ],
        "title": "送李陶通直赴清溪",
        "id": "c75b3193-76b1-4060-9d2a-7a7c083963b2"
    },
    {
        "author": "蘇軾",
        "paragraphs": [
            "日月轉雙轂，古今同一丘。",
            "惟此鶴骨老，凜然不知秋。",
            "去住兩無礙，人天爭挽留。",
            "去如龍出山，雷雨卷潭湫。",
            "來如珠還浦，魚鼈爭駢頭。",
            "此生暫寄寓，常恐名實浮。",
            "我比陶令愧，師爲遠公優。",
            "送我還過溪，溪水當逆流。",
            "聊使此山人，永記二老游。",
            "大千在掌握，寧有別離憂。"
        ],
        "title": "辯才老師退居龍井不復出入余往見之嘗出至風篁嶺左右驚曰遠公復過虎溪矣辯才笑曰杜子美不云乎與子成二老來往亦風流因作亭嶺上名曰過溪亦曰二老謹次辯才韵",
        "id": "14b7616f-dfe2-4cd5-bf16-205818c8ef5a"
    },
    {
        "author": "蘇軾",
        "paragraphs": [
            "子知神非形，何復異人天。",
            "豈惟三才中，所在靡不然。",
            "我引而高之，則爲星斗懸。",
            "我散而卑之，寧非山與川。",
            "三皇雖云沒，至今在我前。",
            "八百要有終，彭祖非永年。",
            "皇皇謀一醉，發此露槿妍。",
            "有酒不辭醉，無酒斯飲泉。",
            "立善求我譽，饑人食饞涎。",
            "委運憂傷生，憂去生亦還。",
            "縱浪大化中，正爲化所纏。",
            "應盡便須盡，寧復事此言。"
        ],
        "title": "問淵明",
        "id": "78bbd95a-bb0b-4040-87cb-adf1da859020"
    },
    {
        "author": "蘇軾",
        "paragraphs": [
            "羅細無紋角浪平，半丸犀璧浦雲泓。",
            "午窗睡起人初靜，時聽西風拉瑟聲。"
        ],
        "title": "偶於龍井辯才處得歙硯甚奇作小詩",
        "id": "32a88d9f-b558-4018-9989-e0eeb410ce4c"
    },
    {
        "author": "蘇軾",
        "paragraphs": [
            "夜光不自獻，天驥良難知。",
            "從來一狐腋，或出五羖皮。",
            "賢哉江東守，收此幕中奇。",
            "無華豈易識，既得不自隨。",
            "留君望此府，助我憐其衰。",
            "二年促膝語，一旦長揖辭。",
            "林深伏猛在，岸改潛珍移。",
            "去此當安從，失君徒自悲。",
            "念君瑚璉質，當今臺閣宜。",
            "去矣會有合，豈當懷其私。"
        ],
        "title": "送程之邵簽判赴闕",
        "id": "5068d3d2-7939-4d07-9da6-7e74a7636bf8"
    },
    {
        "author": "蘇軾",
        "paragraphs": [
            "仙人子真後，還隠吳市門。",
            "不惜十年力，治此五畝園。",
            "初期橘爲奴，漸見桐有孫。",
            "清池壓丘虎，異石來湖黿。",
            "敲門無貴賤，遂性各琴樽。",
            "我本放浪人，家寄西南坤。",
            "敝廬雖尚在，小圃誰當樊。",
            "羨君欲歸去，柰此未報恩。",
            "愛子幸僚友，久要疑弟昆。",
            "明年過君西，飲我空瓶盆。"
        ],
        "title": "寄題梅宣義園亭",
        "id": "a130e908-b1f5-485d-b4bd-4d920e48628e"
    },
    {
        "author": "蘇軾",
        "paragraphs": [
            "先帝知公早，虛懷第一人。",
            "至今詩禮將，獨數武宣臣。",
            "材大雖難用，時來亦少信。",
            "高平風烈在，威敏典刑新。",
            "空試乘邊策，寧留相漢身。",
            "淒涼舊部曲，淚濕冢前麟。"
        ],
        "title": "滕達道挽詞二首  其一",
        "id": "0b0d68a1-2643-4323-9091-3cd3bbb399f3"
    },
    {
        "author": "蘇軾",
        "paragraphs": [
            "雲夢連江雨，樊山落木秋。",
            "公方占賈鵩，我正買龔牛。",
            "共有江湖樂，俱懷畎畝憂。",
            "荆溪欲歸老，浮玉偶同遊。",
            "骯髒儀刑在，驚呼歲月遒。",
            "回頭雜歌哭，挽語不成謳。"
        ],
        "title": "滕達道挽詞二首  其二",
        "id": "3c20eb9a-6b08-4e12-b3a8-639443742816"
    },
    {
        "author": "蘇軾",
        "paragraphs": [
            "結根豈殊衆，修柯獨出林。",
            "孤高不可恃，歲晚霜風侵。"
        ],
        "title": "元祐五年十二月十二日同景文義伯聖途次元伯固蒙仲遊七寶寺題竹上",
        "id": "2803654e-7f2a-4592-8fd6-db403572709f"
    },
    {
        "author": "蘇軾",
        "paragraphs": [
            "除日當早歸，官事乃見留。",
            "執筆對之泣，哀此繫中囚。",
            "小人營餱糧，墮網不知羞。",
            "我亦戀薄祿，因循失歸休。",
            "不須論賢愚，均是爲食謀。",
            "誰能暫縱遣，閔默愧前修。"
        ],
        "tags": [
            "人生",
            "感叹",
            "春节"
        ],
        "title": "熙寧中軾通守此郡除夜直都廳囚繫皆滿日暮不得返舍因題一詩於壁今二十年矣衰病之餘復忝郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守 前詩",
        "id": "4d30bb0b-07b5-4663-8169-95df03847d30"
    },
    {
        "author": "蘇軾",
        "paragraphs": [
            "山川不改舊，歲月逝不留。",
            "百年一俯仰，五勝更王囚。",
            "同僚比岑范，德業前人羞。",
            "坐令老鈍守，嘯諾獲少休。",
            "却思二十年，出處非人謀。",
            "齒髮付天公，缺壞不可修。"
        ],
        "title": "熙寧中軾通守此郡除夜直都廳囚繫皆滿日暮不得返舍因題一詩於壁今二十年矣衰病之餘復忝郡寄再經除夜庭事蕭然三圄皆空蓋同僚之力非拙朽所致因和前篇呈公濟子侔二通守 今詩",
        "id": "13bba9d1-37a3-43b3-a641-69f82ec1a27b"
    },
    {
        "author": "蘇軾",
        "paragraphs": [
            "梅梢春色弄微和，作意南枝剪刻多。",
            "月黑林間逢縞袂，霸陵醉尉誤誰何。"
        ],
        "title": "次韵楊公濟奉議梅花十首  其一",
        "id": "7fcff264-8a71-4e96-929f-bad585b8b160"
    },
    {
        "author": "蘇軾",
        "paragraphs": [
            "相逢月下是瑶臺，藉草清樽連夜開。",
            "明日酒醒應滿地，空令饑鶴啄莓苔。"
        ],
        "title": "次韵楊公濟奉議梅花十首  其二",
        "id": "db235560-4cb1-4868-94fb-cc6179bde57f"
    },
    {
        "author": "蘇軾",
        "paragraphs": [
            "綠髮尋春湖畔回，萬松嶺上一枝開。",
            "而今縱老霜根在，得見劉郎又獨來。"
        ],
        "title": "次韵楊公濟奉議梅花十首  其三",
        "id": "484e8d58-b108-4178-b869-7ce958353434"
    },
    {
        "author": "蘇軾",
        "paragraphs": [
            "月地雲階漫一樽，玉奴終不負東昏。",
            "臨春結綺荒荆棘，誰信幽香是返魂。"
        ],
        "title": "次韵楊公濟奉議梅花十首  其四",
        "id": "520c0103-586d-4c3a-9637-ec469f6d1337"
    },
    {
        "author": "蘇軾",
        "paragraphs": [
            "日出冰凘散水花，野梅官柳漸敧斜。",
            "西郊欲就詩人飲，黄四娘東子美家。"
        ],
        "title": "次韵楊公濟奉議梅花十首  其五",
        "id": "b655ce20-7d98-4384-91dd-6761ea24c7c1"
    },
    {
        "author": "蘇軾",
        "paragraphs": [
            "君知早落坐先開，莫著新詩句句催。",
            "嶺北霜枝最多思，忍寒留待使君來。"
        ],
        "title": "次韵楊公濟奉議梅花十首  其六",
        "id": "ec5efc19-e515-4bb3-ad43-e9e64eb72e05"
    },
    {
        "author": "蘇軾",
        "paragraphs": [
            "冰盤未薦含酸子，雪嶺先看耐凍枝。",
            "應笑春風木芍藥，豐肌弱骨要人醫。"
        ],
        "title": "次韵楊公濟奉議梅花十首  其七",
        "id": "5d215f51-11c7-4aa3-961b-7bf92b073796"
    },
    {
        "author": "蘇軾",
        "paragraphs": [
            "寒雀喧喧凍不飛，遶林空啅未開枝。",
            "多情好與風流伴，不到雙雙燕子時。"
        ],
        "title": "次韵楊公濟奉議梅花十首  其八",
        "id": "5d8c7062-3b0d-4d1c-9fcd-1ef6c26c08b5"
    },
    {
        "author": "蘇軾",
        "paragraphs": [
            "鮫綃剪碎玉簪輕，檀暈粧成雪月明。",
            "肯伴老人春一醉，懸知欲落更多情。"
        ],
        "title": "次韵楊公濟奉議梅花十首  其九",
        "id": "a0ce49f6-1e40-4073-b2a6-7d400a206329"
    },
    {
        "author": "蘇軾",
        "paragraphs": [
            "縞裙練帨玉川家，肝膽清新冷不邪。",
            "穠李爭春猶辦此，更教踏雪看梅花。"
        ],
        "title": "次韵楊公濟奉議梅花十首  其一○",
        "id": "dfb221dc-529c-4bf5-a83b-37e27ad7bea9"
    },
    {
        "author": "蘇軾",
        "paragraphs": [
            "年年芳信負紅梅，江畔垂垂又欲開。",
            "珍重多情關令尹，直和根撥送春來。"
        ],
        "title": "謝關景仁送紅梅栽二首  其一",
        "id": "e51df227-7133-4bd9-bee7-d06831834718"
    },
    {
        "author": "蘇軾",
        "paragraphs": [
            "爲君栽向南堂下，記取他年著子時。",
            "酸釅不堪調衆口，使君風味好攢眉。"
        ],
        "title": "謝關景仁送紅梅栽二首  其二",
        "id": "66a6ab4f-c8fb-4832-b5cc-23efc15243dc"
    },
    {
        "author": "蘇軾",
        "paragraphs": [
            "華燈閟艱歲，冷月挂空府。",
            "三吳重時節，九陌自歌舞。",
            "云從月幾望，遂至一百五。",
            "嘉辰可屈指，樂事相繼武。",
            "今宵掃雲陣，極目浄天宇。",
            "嬉遊各忘歸，闐咽頃未睹。",
            "飛毬互明滅，激水相吞吐。",
            "老去反兒童，歸來尚鐃鼓。",
            "新年消暗雪，舊歲添絲縷。",
            "何時九江城，相對兩漁父。"
        ],
        "title": "次韵劉景文路分上元",
        "id": "3aa260fc-e90b-4b7b-8833-da19b9e6687b"
    },
    {
        "author": "蘇軾",
        "paragraphs": [
            "二妙凋零筆法空，忽驚雲海戲羣鴻。",
            "清詩不敢私囊篋，人道黄門有父風。"
        ],
        "title": "遊寶雲寺得唐彥猷爲杭州日送客舟中手書一絕句云山雨霏微不滿空畫船來往疾輕鴻誰知獨卧朱簾裏一榻無塵四面風明日送彥猷之子坰赴鄂州舟中遇微雨感歎前事因和其韵作兩首送之且歸其書唐氏  其一",
        "id": "5cdc376b-220e-4172-8a1e-1c6e2b6ab1ec"
    },
    {
        "author": "蘇軾",
        "paragraphs": [
            "出處榮枯一笑空，十年社燕與秋鴻。",
            "誰知白首長河路，還卧當時送客風。"
        ],
        "title": "遊寶雲寺得唐彥猷爲杭州日送客舟中手書一絕句云山雨霏微不滿空畫船來往疾輕鴻誰知獨卧朱簾裏一榻無塵四面風明日送彥猷之子坰赴鄂州舟中遇微雨感歎前事因和其韵作兩首送之且歸其書唐氏  其二",
        "id": "53d662ca-4056-42cf-9efa-3e305845b348"
    },
    {
        "author": "蘇軾",
        "paragraphs": [
            "三吳行盡千山水，猶道桐廬更清美。",
            "豈惟濁世隠狂奴，時平亦出佳公子。",
            "初冠惠文讀城旦，晚入奉常陪劍履。",
            "方將華省起彈冠，忽憶釣臺歸洗耳。",
            "未應良木棄大匠，要使名駒試千里。",
            "奉親官舍當有擇，得郡江南差可喜。",
            "白粲連檣一萬艘，紅粧執樂三千指。",
            "簿書期會得餘閑，亦念人生行樂耳。"
        ],
        "title": "送江公著知吉州",
        "id": "976d783b-7d5c-4bef-be2d-d84789fea0ff"
    },
    {
        "author": "蘇軾",
        "paragraphs": [
            "龍根爲脯玉爲漿，下界寒醅亦漫嘗。",
            "一紙鵝經逸少醉，他年鵬賦謫仙狂。",
            "金丹自足留衰鬢，苦淚何須點別腸。",
            "吳越舊邦遺澤在，定應符竹付諸郎。"
        ],
        "title": "聞錢道士與越守穆父飲酒送二壺",
        "id": "ee0cd18b-cc03-43f6-9df8-a6e9b77e67d0"
    },
    {
        "author": "蘇軾",
        "paragraphs": [
            "一枝風物便清和，看盡千林未覺多。",
            "結習已空從著袂，不須天女問云何。"
        ],
        "title": "再和楊公濟梅花十絕  其一",
        "id": "3e2a4844-2791-4923-8fa5-f31bc99ce0cb"
    },
    {
        "author": "蘇軾",
        "paragraphs": [
            "天教桃李作輿臺，故遣寒梅第一開。",
            "憑仗幽人收艾納，國香和雨入青苔。"
        ],
        "title": "再和楊公濟梅花十絕  其二",
        "id": "bdca17b4-13e9-467e-94e3-e0e0970d062b"
    },
    {
        "author": "蘇軾",
        "paragraphs": [
            "白髮思家萬里回，小軒臨水爲花開。",
            "故應剩作詩千首，知是多情得得來。"
        ],
        "title": "再和楊公濟梅花十絕  其三",
        "id": "0807072d-f669-428c-b1b6-34f295288dd5"
    },
    {
        "author": "蘇軾",
        "paragraphs": [
            "人去殘英滿酒樽，不堪細雨濕黄昏。",
            "夜寒那得穿花蝶，知是風流楚客魂。"
        ],
        "title": "再和楊公濟梅花十絕  其四",
        "id": "fb6ccf99-8228-4311-9264-45181d2d14af"
    },
    {
        "author": "蘇軾",
        "paragraphs": [
            "春入西湖到處花，裙腰芳草抱山斜。",
            "盈盈解佩臨烟浦，脈脈當壚傍酒家。"
        ],
        "tags": [
            "西湖"
        ],
        "title": "再和楊公濟梅花十絕  其五",
        "id": "d32eee80-05b4-42d4-8d44-1eaec2947f5d"
    },
    {
        "author": "蘇軾",
        "paragraphs": [
            "莫向霜晨怨未開，白頭朝夕自相催。",
            "斬新一朵含風露，恰似西廂待月來。"
        ],
        "title": "再和楊公濟梅花十絕  其六",
        "id": "fb114072-831b-4a4c-a966-3c765ae15b46"
    },
    {
        "author": "蘇軾",
        "paragraphs": [
            "洗盡鉛華見雪肌，要將真色鬬生枝。",
            "檀心已作龍涎吐，玉頰何勞獺髓醫。"
        ],
        "title": "再和楊公濟梅花十絕  其七",
        "id": "a78f3bdf-7251-4b02-bae8-f8cdceda9517"
    },
    {
        "author": "蘇軾",
        "paragraphs": [
            "湖面初驚片片飛，樽前吹折最繁枝。",
            "何人會得春風意，怕見黄梅細雨時。"
        ],
        "title": "再和楊公濟梅花十絕  其八",
        "id": "f4d48047-1d3f-4a0c-8e1e-ea09ae0f4214"
    },
    {
        "author": "蘇軾",
        "paragraphs": [
            "長恨漫天柳絮輕，只將飛舞占清明。",
            "寒梅似與春相避，未解無私造物情。"
        ],
        "title": "再和楊公濟梅花十絕  其九",
        "id": "c46a6034-57ff-495d-aa74-988230b79ccf"
    },
    {
        "author": "蘇軾",
        "paragraphs": [
            "北客南來豈是家，醉看參月半橫斜。",
            "他年欲識吳姬面，秉燭三更對此花。"
        ],
        "title": "再和楊公濟梅花十絕  其一○",
        "id": "abdc19aa-50f1-430d-abff-e04904c8f4b8"
    },
    {
        "author": "蘇軾",
        "paragraphs": [
            "詞源灧灧波頭展，清唱一聲巌谷滿。",
            "未容雪積句先高，豈獨湖開心自遠。",
            "雲山已作歌眉淺，山下碧流清似眼。",
            "樽前侑酒只新詩，何異書魚餐蠹簡。"
        ],
        "tags": [
            "西湖"
        ],
        "title": "次韵曹子方運判雪中同游西湖",
        "id": "ec453f87-d2d4-4ba1-8dfc-8a1688df48ae"
    },
    {
        "author": "蘇軾",
        "paragraphs": [
            "夜半幽夢覺，稍聞竹葦聲。",
            "起續凍折絃，爲鼓一再行。",
            "曲終天自明，玉樓已崢嶸。",
            "有懷二三子，落筆先飛霙。",
            "共爲竹林會，身與孤鴻輕。",
            "秀語出寒餓，身窮詩乃亨。",
            "禪老復何爲，笑指孤烟生。",
            "我獨念粲者，誰與予目成。"
        ],
        "tags": [
            "西湖"
        ],
        "title": "次韵仲殊雪中遊西湖二首  其一",
        "id": "b94afc2f-c66d-4d4e-a9ee-05d398274cde"
    },
    {
        "author": "蘇軾",
        "paragraphs": [
            "寶雲樓閣鬧千門，林靜初無一鳥喧。",
            "閉戶莫教風掃地，卷簾疑有月臨軒。",
            "水光瀲灧猶浮碧，山色空濛已斂昏。",
            "乞得湯休奇絕句，始知鹽絮是陳言。"
        ],
        "tags": [
            "西湖"
        ],
        "title": "次韵仲殊雪中遊西湖二首  其二",
        "id": "a5cb90c3-ff66-4764-a341-6de26344fea4"
    },
    {
        "author": "蘇軾",
        "paragraphs": [
            "朝來處處白氈鋪，樓閣山川盡一如。",
            "總是爛銀并白玉，不知奇貨有誰居。"
        ],
        "title": "次韵參寥詠雪",
        "id": "6cd1cd1f-7fc0-4e60-b784-8216b69c486e"
    },
    {
        "author": "蘇軾",
        "paragraphs": [
            "君不見元帥府前羅萬戟，濤頭未順千弩射。",
            "至今鳳皇山下路，長借一箭開兩翼。",
            "我鑿西湖還舊觀，一眼已盡西南碧。",
            "又將回奪浮山險，千艘夜下無南北。",
            "坐陳三策本人謀，惟留一諾待我畫。",
            "老病思歸真暫寓，功名如幻終何得。",
            "從來自笑畫蛇足，此事何殊食雞肋。",
            "憐君嗜好更迂闊，得我新詩喜折屐。",
            "江湖粗了我徑歸，餘事後來當潤色。",
            "一庵閑卧洞霄宮，井有丹砂水長赤。"
        ],
        "tags": [
            "西湖"
        ],
        "title": "與葉淳老侯敦夫張秉道同相視新河秉道有詩次韵二首  其一",
        "id": "608a4e74-69a9-4e47-875e-7bfd5e0f47cd"
    },
    {
        "author": "蘇軾",
        "paragraphs": [
            "荆溪父老愁三害，下斬長蛟本無頼。",
            "平生倔强韓退之，文字猶爲鰐魚戒。",
            "石門之役萬金耳，首鼠不爲吾已隘。",
            "江湖開塞古有數，兩鵠飛來告成壞。",
            "勸農使者非常人，一言已破黎民駭。",
            "上饒使君更超軼，坐睨浮山如累塊。",
            "髯張乃我結襪生，詩酒淋漓出狂怪。",
            "我作水衡君作丞，他日歸朝同此拜。"
        ],
        "title": "與葉淳老侯敦夫張秉道同相視新河秉道有詩次韵二首  其二",
        "id": "0f56b8c3-e063-4d6c-84a5-e4329ccbf192"
    },
    {
        "author": "蘇軾",
        "paragraphs": [
            "贈君木魚三百尾，中有鵝黄子魚子。",
            "夜叉剖癭欲分甘，籜龍藏頭敢言美。",
            "願隨蔬果得自用，勿使山林空老死。",
            "問君何事食木魚，烹不能鳴固其理。"
        ],
        "title": "椶筍",
        "id": "a472735c-0d94-4e09-a72c-95a6b75c7f70"
    },
    {
        "author": "蘇軾",
        "paragraphs": [
            "寓形天宇內，出處會有役。",
            "澹然都無營，百年何由畢。",
            "山林等憂患，軒冕亦戲劇。",
            "我未即歸休，師寧便安逸。",
            "王城滿豪傑，議論紛黑白。",
            "聖諦第一義，對面誰不識。",
            "師來亦何事，孤月挂空碧。",
            "是身如浮雲，安得限南北。",
            "出岫本無心，既雨歸亦得。",
            "珠泉有舊約，何年挂瓶錫。"
        ],
        "title": "送小本禪師赴法雲",
        "id": "a939c24d-8341-4387-9829-a241a1e33dcd"
    },
    {
        "author": "蘇軾",
        "paragraphs": [
            "幽香結淺紫，來自孤雲岑。",
            "骨香不自知，色淺意殊深。",
            "移栽青蓮宇，遂冠薝蔔林。",
            "紉爲楚臣珮，散落天女襟。",
            "君持風霜節，耳冷歌笑音。",
            "一逢蘭蕙質，稍回鐵石心。",
            "置酒要妍暖，養花須晏陰。",
            "及此陰晴間，恐致慳嗇霖。",
            "彩雲知易散，鷤䳏憂先吟。",
            "明朝便陳迹，試著丹青臨。"
        ],
        "title": "次韵曹子方龍山真覺院瑞香花",
        "id": "66c7f6c6-fdbf-4abc-9eb6-4331917bce97"
    },
    {
        "author": "蘇軾",
        "paragraphs": [
            "咸寧英氣似汾陽，夜飲軍容出紅粧。",
            "不須纏頭萬匹錦，知君未辦作呂强。"
        ],
        "title": "書渾令公燕魚朝恩圖",
        "id": "46fb7903-8548-4beb-ba96-d1af5f6a7d3a"
    },
    {
        "author": "蘇軾",
        "paragraphs": [
            "二老長身屹兩峰，常撞大呂應黄鐘。",
            "將辭鄴下劉公幹，却見雲間陸士龍。",
            "白髮憐君略相似，青山許我定相從。",
            "我今官已六百石，慚愧當年邴曼容。"
        ],
        "tags": [
            "西湖"
        ],
        "title": "次韵劉景文西湖席上",
        "id": "7c75059b-8e22-46bc-be29-673e553f380b"
    },
    {
        "author": "蘇軾",
        "paragraphs": [
            "坡陀巨麓起連峰，積累當年慶自鍾。",
            "靈運子孫俱得鳳，慈明兄弟孰非龍。",
            "河梁會作看雲別，詩社何妨載酒從。",
            "祇有西湖似西子，故應宛轉爲君容。"
        ],
        "tags": [
            "西湖"
        ],
        "title": "次前韵答馬忠玉",
        "id": "cb48bd96-245a-4520-87f2-4757d905e20a"
    },
    {
        "author": "蘇軾",
        "paragraphs": [
            "當年衫鬢兩青青，强說重臨慰別情。",
            "衰髮祇今無可白，故應相對話來生。"
        ],
        "title": "予去杭十六年而復來留二年而去平日自覺出處老少粗似樂天雖才名相遠而安分寡求亦庶幾焉三月六日來別南北山諸道人而下天竺惠浄師以醜石贈行作三絕句  其一",
        "id": "8eaa6422-f54f-41f7-b0e6-89fabe20db44"
    },
    {
        "author": "蘇軾",
        "paragraphs": [
            "出處依稀似樂天，敢將衰朽較前賢。",
            "便從洛社休官去，猶有閑居二十年。"
        ],
        "title": "予去杭十六年而復來留二年而去平日自覺出處老少粗似樂天雖才名相遠而安分寡求亦庶幾焉三月六日來別南北山諸道人而下天竺惠浄師以醜石贈行作三絕句  其二",
        "id": "97c4ef4b-c305-4411-ac82-476d8e6eb2fb"
    },
    {
        "author": "蘇軾",
        "paragraphs": [
            "在郡依前六百日，山中不記幾回來。",
            "還將天竺一峰去，欲把雲根到處栽。"
        ],
        "title": "予去杭十六年而復來留二年而去平日自覺出處老少粗似樂天雖才名相遠而安分寡求亦庶幾焉三月六日來別南北山諸道人而下天竺惠浄師以醜石贈行作三絕句  其三",
        "id": "3544413a-d1cf-49f4-b251-c6617d0356bf"
    },
    {
        "author": "蘇軾",
        "paragraphs": [
            "兩翁留滯各皤然，人笑迂疏老更堅。",
            "共把鵝兒一樽酒，相逢卵色五湖天。",
            "江邊遺愛啼斑白，海上先聲入管絃。",
            "早晚淵明賦歸去，浩歌長嘯老斜川。"
        ],
        "title": "和林子中待制",
        "id": "4c2ea289-6704-4bea-b715-5b8425b0abb5"
    },
    {
        "author": "蘇軾",
        "paragraphs": [
            "老去心灰不復然，一麾江海意方堅。",
            "那堪黄散付子度，空羨蘇杭養樂天。",
            "病肺一春難白酒，別腸三夜繞朱絃。",
            "羣仙正欲吾歸去，共把清風借玉川。"
        ],
        "title": "次韵答黄安中兼簡林子中",
        "id": "6d9ea137-c2c2-434b-a0fd-583256facc4e"
    },
    {
        "author": "蘇軾",
        "paragraphs": [
            "黑月在濁水，何曾不清明。",
            "寸田滿荆棘，梨棗無從生。",
            "何時返吾真，歲月今崢嶸。",
            "屢接方外士，早知俗緣輕。",
            "庚桑託雞鵠，未肯化南榮。",
            "晚識此道師，似有宿世情。",
            "笑指北山雲，訶我不歸耕。",
            "仙人漢陰馬，微服方地行。",
            "咫尺不往見，煩子通姓名。",
            "願持空手去，獨控橫江鯨。"
        ],
        "title": "留別蹇道士拱辰",
        "id": "786261dc-1463-4e98-b982-694b72f6dc6d"
    },
    {
        "author": "蘇軾",
        "paragraphs": [
            "半熟黄粱日未斜，玉堂陰合手栽花。",
            "却思三十年前味，未飯鐘時已飯茶。"
        ],
        "title": "元祐六年六月自杭州召還汶公館我於東堂閱舊詩卷次諸公韵三首  其一",
        "id": "11ef0576-88c7-474a-abd3-31f3372ea8c0"
    },
    {
        "author": "蘇軾",
        "paragraphs": [
            "夢覺還驚屧響廊，故人來炷影前香。",
            "鬢鬚白盡成何事，一帖空存老遂良。"
        ],
        "title": "元祐六年六月自杭州召還汶公館我於東堂閱舊詩卷次諸公韵三首  其二",
        "id": "b42ddf8d-aca3-4291-8a46-95e7cc9bc15e"
    },
    {
        "author": "蘇軾",
        "paragraphs": [
            "尺一東來喚我歸，衰年已迫故山期。",
            "文章曹植今堪笑，却卷波瀾入小詩。"
        ],
        "title": "元祐六年六月自杭州召還汶公館我於東堂閱舊詩卷次諸公韵三首  其三",
        "id": "ad0c9472-3f50-4867-9f56-1885f65fb61c"
    },
    {
        "author": "蘇軾",
        "paragraphs": [
            "破琴雖未修，中有琴意足。",
            "雖云十三絃，音節如佩玉。",
            "新琴空高張，絲聲不附木。",
            "宛然七絃箏，動與世好逐。",
            "陋矣房次律，因循墮流俗。",
            "懸知董庭蘭，不識無聲曲。"
        ],
        "title": "破琴詩",
        "id": "f7a98ea9-67fc-4a17-a0a8-a5bedc1f8302"
    },
    {
        "author": "蘇軾",
        "paragraphs": [
            "此身何物不堪爲，逆旅浮雲自不知。",
            "偶見一張閑故紙，便疑身是永禪師。"
        ],
        "title": "書破琴詩後",
        "id": "3ad7a584-fc8a-4af0-b85c-58f719f7490a"
    },
    {
        "author": "蘇軾",
        "paragraphs": [
            "誤點故教同子敬，雜篇真欲擬湯休。",
            "隴雲寄我山中信，雪月追君溪上舟。",
            "會看飛仙虎頭篋，却來顛倒拾遺裘。",
            "王孫辦作玄真子，細雨斜風不濕鷗。"
        ],
        "title": "次韵子由書王晉卿畫山水一首而晉卿和二首  其一",
        "id": "e17f480f-a575-411d-95c8-d2baaef608f0"
    },
    {
        "author": "蘇軾",
        "paragraphs": [
            "此境眼前聊妄想，幾人林下是真休。",
            "我今心似一潭月，君已身如萬斛舟。",
            "看畫題詩雙鶴鬢，歸田送老一羊裘。",
            "明年兼與士龍去，萬頃蒼波沒兩鷗。"
        ],
        "title": "次韵子由書王晉卿畫山水一首而晉卿和二首  其二",
        "id": "b2a48f55-a33f-4779-9e62-6d072dd5ea6a"
    },
    {
        "author": "蘇軾",
        "paragraphs": [
            "老去君空見畫，夢中我亦曾遊。",
            "桃花縱落誰見，水到人間伏流。"
        ],
        "title": "次韵子由書王晉卿畫山水二首  其一",
        "id": "3e0c1e57-5172-4ccd-9654-86cac2551b73"
    },
    {
        "author": "蘇軾",
        "paragraphs": [
            "山人昔與雲俱出，俗駕今隨水不回。",
            "頼我胸中有佳處，一樽時對畫圖開。"
        ],
        "title": "次韵子由書王晉卿畫山水二首  其二",
        "id": "c64d6518-83fa-421b-9ab1-00d74e3e702f"
    },
    {
        "author": "蘇軾",
        "paragraphs": [
            "當年不識此清真，强把先生擬季倫。",
            "等是人間一陳迹，聚蚊金谷本何人。"
        ],
        "title": "又書王晉卿畫四首 山陰陳迹",
        "id": "40a59025-706b-4377-a22c-7ca912068d19"
    },
    {
        "author": "蘇軾",
        "paragraphs": [
            "溪山雪月兩佳哉，賓主談鋒夜轉雷。",
            "猶言不見戴安道，爲問適從何處來。"
        ],
        "title": "又書王晉卿畫四首 雪溪乘興",
        "id": "dd1a2387-98b6-4e60-b78a-58f25d01127d"
    },
    {
        "author": "蘇軾",
        "paragraphs": [
            "毫端偶集一微塵，何處溪山非此身。",
            "狂客思歸便歸去，更求敕賜枉天真。"
        ],
        "title": "又書王晉卿畫四首 四明狂客",
        "id": "0d7ad612-d316-4130-8fa9-3451a4f1f626"
    },
    {
        "author": "蘇軾",
        "paragraphs": [
            "斜風細雨到來時，我本無家何處歸。",
            "仰看雲天真箬笠，旋收江海入蓑衣。"
        ],
        "title": "又書王晉卿畫四首 西塞風雨",
        "id": "b0fb7418-a84c-4c4c-87ba-e297c14b75eb"
    },
    {
        "author": "蘇軾",
        "paragraphs": [
            "醜石半蹲山下虎，長松倒卧水中龍。",
            "試君眼力看多少，數到雲峰第幾重。"
        ],
        "title": "題王晉卿畫後",
        "id": "c149d263-ca6d-41a3-a8e3-2c54bcf3b891"
    },
    {
        "author": "蘇軾",
        "paragraphs": [
            "清風終日自開簾，凉月今宵肯挂簷。",
            "琴裏若能知賀若，詩中定合愛陶潛。"
        ],
        "title": "聽武道士彈賀若",
        "id": "cb828746-9771-4ebb-ac86-0d01852bed37"
    },
    {
        "author": "蘇軾",
        "paragraphs": [
            "床頭枕馳道，雙闕夜未央。",
            "車轂鳴枕中，客夢安得長。",
            "新秋入梧葉，風雨驚洞房。",
            "獨行殘月影，悵焉感初凉。",
            "筮仕記懷遠，謫居念黄岡。",
            "一往三十年，此懷未始忘。",
            "扣門呼阿同，安寢已太康。",
            "青山映華髮，歸計三月糧。",
            "我欲自汝陰，徑上潼江章。",
            "想見冰盤中，石蜜與柿霜。",
            "憐子遇明主，憂患已再嘗。",
            "報國何時畢，我心久已降。"
        ],
        "title": "感舊詩",
        "id": "69345e2a-82b6-463c-925a-cfa4339ebcb9"
    },
    {
        "author": "蘇軾",
        "paragraphs": [
            "東池浮萍半黏塊，裂碧跳青出魚背。",
            "西池秋水尚涵空，舞闊摇深吹荇带。",
            "吾僚有意爲遷居，老守縱饞那忍膾。",
            "縱橫爭看銀刀出，瀺灂初驚玉花碎。",
            "但愁數罟損鱗鬣，未信長堤隔濤瀨。",
            "濊濊發發須臾間，圉圉洋洋尋丈外。",
            "安知中無蛟龍種，或恐尚有風雲會。",
            "明年春水漲西湖，好去相忘渺淮海。"
        ],
        "tags": [
            "西湖"
        ],
        "title": "西湖秋涸東池魚窘甚因會客呼網師遷之西池爲一笑之樂夜歸被酒不能寐戲作放魚一首",
        "id": "a0fc33fa-ba46-48a2-adea-a201691cd2df"
    },
    {
        "author": "蘇軾",
        "paragraphs": [
            "擾擾萬生同大塊，搶榆不羨培風背。",
            "青丘已吞雲夢芥，黄河復繚天門带。",
            "長譏韓子隘且陋，一飽鯨鯢何足膾。",
            "東坡也是可憐人，披抉泥沙收細碎。",
            "逝將歸休八節灘，又欲往釣七里瀨。",
            "正似此魚逃網中，未與造物遊數外。",
            "且將新句調二子，湖上秋高風月會。",
            "爲君更喚木腸兒，脚扣兩舷歌小海。"
        ],
        "title": "復次放魚韵答趙承議陳教授",
        "id": "527f7d3f-f275-46e9-96e5-416cf9ef89f7"
    },
    {
        "author": "蘇軾",
        "paragraphs": [
            "白露下衆草，碧空卷微雲。",
            "孤光爲誰來，似爲我與君。",
            "水天浮四座，河漢落酒樽。",
            "使我冰雪腸，不受麴糵醺。",
            "尚恨琴有絃，出魚亂湖紋。",
            "哀彈奏舊曲，妙耳非昔聞。",
            "良時失俯仰，此見寧朝昏。",
            "懸知一生中，道眼無由渾。"
        ],
        "tags": [
            "西湖"
        ],
        "title": "九月十五日觀月聽琴西湖示坐客",
        "id": "c58b44f3-4b30-4429-8b2b-65bc5ef3da61"
    },
    {
        "author": "蘇軾",
        "paragraphs": [
            "能詩李長吉，識字揚子雲。",
            "端能望此府，坐嘯獲兩君。",
            "逝將江湖去，浮我五石樽。",
            "眷焉復少留，尚爲世所醺。",
            "或勸莫作詩，兒輩工織紋。",
            "朱絃寄三歎，未害俗耳聞。",
            "共尋兩歐陽，伐薪照黄昏。",
            "是家有甘井，汲多終不渾。"
        ],
        "title": "復次韵謝趙景貺陳履常見和兼簡歐陽叔弼兄弟",
        "id": "8e22335a-b190-421a-bbfd-5f1aed71ad8d"
    },
    {
        "author": "蘇軾",
        "paragraphs": [
            "鳳雛驥子日相高，白髮蒼顔笑我曹。",
            "讀遍牙籤三萬軸，却來小邑試牛刀。"
        ],
        "title": "送歐陽主簿赴官韋城四首  其一",
        "id": "8726194f-7487-43be-a3f9-818245677839"
    },
    {
        "author": "蘇軾",
        "paragraphs": [
            "出處年來恨不齊，一樽臨水記分携。",
            "江湖咫尺吾將老，汝潁東流子却西。"
        ],
        "title": "送歐陽主簿赴官韋城四首  其二",
        "id": "3c2f9b6a-f29b-4971-8212-4d8e33b3cbd0"
    },
    {
        "author": "蘇軾",
        "paragraphs": [
            "白馬津頭春水來，白魚猶喜似江淮。",
            "使君已復冰堂酒，更望重新畫舫齋。"
        ],
        "title": "送歐陽主簿赴官韋城四首  其三",
        "id": "71732df4-d293-4770-b329-a24f3af952e4"
    },
    {
        "author": "蘇軾",
        "paragraphs": [
            "道傍垂白定沾巾，正似當年綠髮新。",
            "故國依然喬木在，典刑復見老成人。"
        ],
        "title": "送歐陽主簿赴官韋城四首  其四",
        "id": "93adecd9-725e-41b7-8615-354f3f5108aa"
    },
    {
        "author": "蘇軾",
        "paragraphs": [
            "我性喜臨水，得潁意甚奇。",
            "到官十日來，九日河之湄。",
            "吏民笑相語，使君老而癡。",
            "使君實不癡，流水有令姿。",
            "遶郡十餘里，不駛亦不遲。",
            "上流直而清，下流曲而漪。",
            "畫船俯明鏡，笑問汝爲誰。",
            "忽然生鱗甲，亂我鬚與眉。",
            "散爲百東坡，頃刻復在茲。",
            "此豈水薄相，與我相娛嬉。",
            "聲色與臭味，顛倒眩小兒。",
            "等是兒戲物，水中少磷緇。",
            "趙陳兩歐陽，同參天人師。",
            "觀妙各有得，共賦泛潁詩。"
        ],
        "title": "泛潁",
        "id": "971d9e17-5d44-4b1a-b85a-1e7979366030"
    },
    {
        "author": "蘇軾",
        "paragraphs": [
            "物生有象象乃滋，夢幻無根成斯須。",
            "方其夢時了非無，泡影一失俯仰殊。",
            "清露未晞電已徂，此滅滅盡乃真吾。",
            "云如死灰實不枯，逢場作戲三昧俱。",
            "化身爲醫忘其軀，草書非學聊自娛。",
            "落筆已喚周越奴，蒼鼠奮髯飲松腴。",
            "剡藤玉版開雪膚，遊龍天飛萬人呼，莫作羞澀羊氏姝。"
        ],
        "title": "六觀堂老人草書",
        "id": "e4638bd1-f969-40bb-9032-7996d990736b"
    },
    {
        "author": "蘇軾",
        "paragraphs": [
            "淮上東來雙鯉魚，巧將詩信渡江湖。",
            "細看落墨皆松瘦，想見掀髯正鶴孤。",
            "烈士家風安用此，書生習氣未能無。",
            "莫因老驥思千里，醉後哀歌缺唾壺。"
        ],
        "title": "次韵劉景文見寄",
        "id": "28415f06-b5e8-4374-9d18-970b5f0da265"
    },
    {
        "author": "蘇軾",
        "paragraphs": [
            "黄花候秋節，遠自夏小正。",
            "坤裳有正色，鞠衣亦令名。",
            "一從人僞勝，遂與天力爭。",
            "易姓寓非族，改顔隨所令。",
            "新奇既易售，粹駁宜相傾。",
            "疾惡逢伯厚，識真似淵明。",
            "君言我所印，世論誰敢評。",
            "願君爲霜風，一掃紫與頳。"
        ],
        "title": "贈朱遜之",
        "id": "72e91d2e-c347-4d9e-9f28-4c7e1b9e394a"
    },
    {
        "author": "蘇軾",
        "paragraphs": [
            "商也哀未忘，歲月忽已秋。",
            "祥琴雖未調，餘悲不敢留。",
            "矧此乃韵語，未入金石流。",
            "羲之生五子，總角出銀鈎。",
            "吾家有二許，下筆兩不休。",
            "君言不能詩，此語人信不。",
            "千鍾斯爲堯，百榼斯爲丘。",
            "陋矣陶士衡，當以大白浮。",
            "酒中那有失，醉則不驚鷗。",
            "明當罰二子，已洗兩玉舟。"
        ],
        "title": "次韵趙景貺督兩歐陽詩破陳酒戒",
        "id": "7b352057-c402-47b1-ab86-f12f3bc2d84e"
    },
    {
        "author": "蘇軾",
        "paragraphs": [
            "我本畏酒人，臨觴未嘗訴。",
            "平生坐詩窮，得句忍不吐。",
            "吐酒茹好詩，肝胃生滓污。",
            "用此較得喪，天豈不足付。",
            "吾儕非二物，歲月誰與度。",
            "悄然得長愁，爲計已大誤。",
            "二歐非無詩，恨子不飲故。",
            "强爲釂一酌，將非作愁具。",
            "成言如皎日，援筆當自賦。",
            "他年五君詠，山王一時數。"
        ],
        "title": "叔弼云履常不飲故不作詩勸履常飲",
        "id": "afed81a5-953b-4c73-8261-6b07af930fc6"
    },
    {
        "author": "蘇軾",
        "paragraphs": [
            "公退清閑如致仕，酒餘歡適以還鄉。",
            "不妨更有安心病，卧看縈簾一炷香。"
        ],
        "title": "臂痛謁告作三絕句示四君子  其一",
        "id": "8757b547-b916-499d-8a5a-daca78fb13ff"
    },
    {
        "author": "蘇軾",
        "paragraphs": [
            "心有何求遣病安，年來古井不生瀾。",
            "祗愁戲瓦閑童子，却作泠泠一水看。"
        ],
        "title": "臂痛謁告作三絕句示四君子  其二",
        "id": "93c9aa55-2a6e-456e-8f3a-430fa59f68c0"
    },
    {
        "author": "蘇軾",
        "paragraphs": [
            "小閣低窗卧宴溫，了然非默亦非言。",
            "維摩示病吾真病，誰識東坡不二門。"
        ],
        "title": "臂痛謁告作三絕句示四君子  其三",
        "id": "5f7e88da-e24f-48c6-8d68-ed9401034e39"
    },
    {
        "author": "蘇軾",
        "paragraphs": [
            "我昔在東武，吏方謹新書。",
            "齋空不知春，客至先愁予。",
            "采杞聊自誑，食菊不敢餘。",
            "歲月今幾何，齒髮日向疏。",
            "幸此一郡老，依然十年初。",
            "夢飲本來空，真飽竟亦虛。",
            "尚有赤脚婢，能烹頳尾魚。",
            "心知皆夢耳，慎勿歌歸歟。"
        ],
        "title": "到潁未幾公帑已竭齋厨索然戲作",
        "id": "4b1beb28-8f34-4261-a5af-383df72097a4"
    },
    {
        "author": "蘇軾",
        "paragraphs": [
            "君家文律冠西京，旋築詩壇按酒兵。",
            "袖手莫輕真將種，致師須得老門生。",
            "明朝鄭伯降誰受，昨夜條侯壁已驚。",
            "從此醉翁天下樂，還應一舉百觴傾。"
        ],
        "title": "景貺履常屢有詩督叔弼季默倡和已許諾矣復以此句挑之",
        "id": "f2e02e9f-9873-4621-898a-d24866a3df9e"
    },
    {
        "author": "蘇軾",
        "paragraphs": [
            "天形倚一笠，地水轉兩輪。",
            "五伯之所運，毫端棲一塵。",
            "功名半幅紙，兒女浪苦辛。",
            "子有折足鐺，中容五合陳。",
            "十年此中過，却是英特人。",
            "延我地爐坐，語軟意甚真。",
            "白灰如積雪，中有紅麒麟。",
            "勿觸紅麒麟，作灰維那瞋。",
            "拱手但默坐，牆壁徒諄諄。",
            "今宵恨客多，污子白㲲巾。",
            "後夜當獨來，不須主與賓。",
            "蒲團坐紙帳，自要觀我生。"
        ],
        "title": "贈月長老",
        "id": "c1bd41e5-4aff-453a-9573-5177484d3441"
    },
    {
        "author": "蘇軾",
        "paragraphs": [
            "大耿疲勞已離羣，小馮慈愛且當門。",
            "玉堂不著扶犁手，霜鬢偏宜畫鹿轓。",
            "豪傑雖無兩王繼，風流猶有二歐存。",
            "清詩已入新歌舞，要使邦人識雅言。"
        ],
        "title": "次韵答錢穆父穆父以僕得汝陰用杭越酬唱韵作詩見寄",
        "id": "c30e007d-4056-4205-8425-19cfb7071128"
    },
    {
        "author": "蘇軾",
        "paragraphs": [
            "昌身如飽腹，飽盡還當饑。",
            "昌詩如膏面，爲人作容姿。",
            "不如昌其氣，鬰鬰老不衰。",
            "雖云老不衰，劫壞安所之。",
            "不如昌其志，志壹氣自隨。",
            "養之塞天地，孟軻不吾欺。",
            "人言魏勃勇，股栗向小兒。",
            "何如魯連子，談笑却秦師。",
            "慎勿怨謗讒，乃我得道資。",
            "淤泥生蓮花，糞壤出菌芝。",
            "頼此善知識，使我枯生荑。",
            "吾言豈須多，冷暖子自知。"
        ],
        "title": "韓退之孟郊墓銘云以昌其詩舉此問王定國當昌其身耶抑昌其詩也來詩下語未契作此答之",
        "id": "26995c53-8219-4dac-8af6-fcc37bce9b27"
    },
    {
        "author": "蘇軾",
        "paragraphs": [
            "我觀文忠公，四子皆超越。",
            "仲也珠徑寸，照夜光如月。",
            "好詩真脫兔，下筆先落鶻。",
            "知音如周郎，議論亦英發。",
            "文章乃餘事，學道探玄窟。",
            "死爲長白主，名字書絳闕。",
            "傷心清潁尾，已伴白鷗沒。",
            "喜見三少年，俱有千里骨。",
            "千里不難到，莫遣歷塊蹶。",
            "臨分出苦語，願子書之笏。"
        ],
        "tags": [
            "送别",
            "写人",
            "赞美"
        ],
        "title": "送歐陽推官赴華州監酒",
        "id": "e54e353e-a043-4236-9c43-c3b258851350"
    },
    {
        "author": "蘇軾",
        "paragraphs": [
            "翠柏不知秋，空庭失摇落。",
            "幽人得嘉蔭，露坐方獨酌。",
            "月華稍澄穆，霧氣尤清薄。",
            "小兒亦何知，相語翁正樂。",
            "銅爐燒柏子，石鼎煮山藥。",
            "一杯賞月露，萬象紛酬酢。",
            "此生獨何幸，風纜欣初泊。",
            "誓逃顔跖網，行赴松喬約。",
            "莫嫌風有待，漫欲戲寥廓。",
            "泠然心境空，彷彿來笙鶴。"
        ],
        "title": "十月十四日以病在告獨酌",
        "id": "92381287-2d7a-40b1-891c-4f41b6476eb6"
    },
    {
        "author": "蘇軾",
        "paragraphs": [
            "鎔鉛煮白石，作玉真自欺。",
            "琢削爲酒杯，規摹定州瓷。",
            "荷心雖淺狹，鏡面良渺瀰。",
            "持此壽佳客，到手不容辭。",
            "曹侯天下平，定國豈其師。",
            "一飲至數石，溫克頗似之。",
            "風流越王孫，詩酒屢出奇。",
            "喜我有此客，玉杯不徒施。",
            "請君詰歐陳，問疾來何遲。",
            "呼兒掃月榭，扶病良及時。"
        ],
        "title": "獨酌試藥玉滑盞有懷諸君子明日望夜月庭佳景不可失作詩招之",
        "id": "dfbdd30f-4673-47c9-8d70-8fe3f601e4cc"
    },
    {
        "author": "蘇軾",
        "paragraphs": [
            "書窗拾輕煤，佛帳掃餘馥。",
            "辛勤破千夜，收此一寸玉。",
            "癡人畏老死，腐朽同草木。",
            "欲將東山松，涅盡南山竹。",
            "墨堅人苦脆，未用歎不足。",
            "且當注蟲魚，莫草三千牘。"
        ],
        "title": "歐陽季默以油烟墨二丸見餉各長寸許戲作小詩",
        "id": "3cc3b24a-ee91-493b-9bb3-361268f2c696"
    },
    {
        "author": "蘇軾",
        "paragraphs": [
            "漢廷九尺人，誰似老方朔。",
            "那將一寸金，令足三冬學。",
            "餉魚欲自洗，鱗尾光卓犖。",
            "我是騎鯨手，聊堪充鹿角。"
        ],
        "title": "明日復以大魚爲饋重二十斤且求詩故復戲之",
        "id": "70aa4130-b172-434b-8ad4-ef9472a357fb"
    },
    {
        "author": "蘇軾",
        "paragraphs": [
            "汝陰多老檜，處處屯蒼雲。",
            "地連丹砂井，物化青牛君。",
            "時有再生枝，還作左紐紋。",
            "王孫有古意，書室延清芬。",
            "應憐四孺子，不墮凡木羣。",
            "體備松柏姿，氣含芝朮薰。",
            "初扶鶴立骨，未出龍纏筋。",
            "巢根白蟻亂，網葉青蟲紛。",
            "乃知蔽芾初，甚要封殖勤。",
            "他年皮三寸，狐鼠了不聞。"
        ],
        "title": "和趙景貺栽檜",
        "id": "560301cf-e6e9-470a-bd25-a434bcd39492"
    },
    {
        "author": "蘇軾",
        "paragraphs": [
            "靈區有異産，化國無潛珍。",
            "承平百年間，簪纓半齊民。",
            "建溪富奇偉，葉氏初隠淪。",
            "森然見喬木，其下維德人。",
            "佳哉鬰葱葱，氣若鳳與麟。",
            "聯翩出儒將，豈惟十朱輪。",
            "新松無鹿觸，舊柏有烏馴。",
            "待公歸上冢，淚葉乃肯春。"
        ],
        "title": "葉待制求先墳永慕亭詩",
        "id": "1576c53a-e6a2-47f7-8301-28bc7602de20"
    },
    {
        "author": "蘇軾",
        "paragraphs": [
            "江湖渺故國，風雨傾舊廬。",
            "東來三十年，愧此一束書。",
            "尺椽亦何有，而我常客居。",
            "羨君開此室，容膝真有餘。",
            "拊牀琴動摇，弄筆窗明虛。",
            "後夜龍作雨，天明雪填渠。",
            "夢回聞剝啄，誰乎趙陳予。",
            "添丁走沽酒，通德起挽蔬。",
            "主孟當啗我，玉鱗金尾魚。",
            "一醉忘其家，此身自籧篨。"
        ],
        "title": "與趙陳同過歐陽叔弼新治小齋戲作",
        "id": "8f7786c1-ba38-43ac-b6f7-62a13e8e6fcd"
    },
    {
        "author": "蘇軾",
        "paragraphs": [
            "窗前暗響鳴枯葉，龍公試手初行雪。",
            "映空先集疑有無，作態斜飛正愁絕。",
            "衆賓起舞風竹亂，老守先醉霜松折。",
            "恨無翠袖點橫斜，祇有微燈照明滅。",
            "歸來尚喜更鼓永，晨起不待鈴索掣。",
            "未嫌長夜作衣稜，却怕初陽生眼纈。",
            "欲浮大白追餘賞，幸有回飆驚落屑。",
            "模糊檜頂獨多時，歷亂瓦溝裁一瞥。",
            "汝南先賢有故事，醉翁詩話誰續說。",
            "當時號令君聽取，白戰不計持寸鐵。"
        ],
        "title": "聚星堂雪",
        "id": "fe589d51-3cb0-4397-8a2f-c22120adce8e"
    },
    {
        "author": "蘇軾",
        "paragraphs": [
            "淵明求縣令，本緣食不足。",
            "束带向督郵，小屈未爲辱。",
            "翻然賦歸去，豈不念窮獨。",
            "重以五斗米，折腰營口腹。",
            "云何元相國，萬鍾不滿欲。",
            "胡椒銖兩多，安用八百斛。",
            "以此殺其身，何啻鵲抵玉。",
            "往者不可悔，吾其反自燭。"
        ],
        "title": "歐陽叔弼見訪誦陶淵明事歎其絕識既去感慨不已而賦此詩",
        "id": "1cbc388c-b88a-4ffb-aae4-51c591288ec4"
    },
    {
        "author": "蘇軾",
        "paragraphs": [
            "天明小兒更傳呼，髯劉已到城南隅。",
            "尺書真是髯手迹，起坐熨眼知有無。",
            "今人不作古人事，今世有此古丈夫。",
            "我聞其來喜欲舞，病自能起不用扶。",
            "江淮旱久塵土惡，朝來清雨濯鬢鬚。",
            "相看握手了無事，千里一笑毋乃迂。",
            "平生所樂在吳會，老死欲葬杭與蘇。",
            "過江西來二百日，冷落山水愁吳姝。",
            "新隄舊井各無恙，參寥六一豈念吾。",
            "別後新詩巧摹寫，袖中知有錢塘湖。"
        ],
        "tags": [
            "西湖"
        ],
        "title": "喜劉景文至",
        "id": "f7ea2e80-5c6f-4fe3-b1a4-772172983288"
    },
    {
        "author": "蘇軾",
        "paragraphs": [
            "張公晚爲龍，抑自龍中來。",
            "伊昔風雲會，咄嗟潭洞開。",
            "精誠苟可貫，賓主真相陪。",
            "洞簫振羽舞，白酒浮雲罍。",
            "言從關州妃，遠去焦氏臺。",
            "傾倒瓶中雨，一洗麥上埃。",
            "破旱不論功，乘雲却空回。",
            "嗟龍與我輩，用意豈遠哉。",
            "使君今子義，英風冠東萊。",
            "笑說龍爲友，幽明莫相猜。"
        ],
        "title": "禱雨張龍公既應劉景文有詩次韵",
        "id": "9a86dae0-4658-4703-8059-302677783e9b"
    },
    {
        "author": "蘇軾",
        "paragraphs": [
            "淵明形神自我，樂天身心相物。",
            "而今月下三人，他日當成幾佛。"
        ],
        "title": "劉景文家藏樂天身心問答三首戲書一絕其後",
        "id": "e166521a-3e79-4728-8529-7225190ae4d1"
    },
    {
        "author": "蘇軾",
        "paragraphs": [
            "一士千金未易償，我從陳趙兩歐陽。",
            "舉鞭拍手笑山簡，祇有并州一葛强。"
        ],
        "tags": [
            "西湖"
        ],
        "title": "西湖戲作",
        "id": "9b3dead8-834f-4cd8-b521-f94846a64609"
    },
    {
        "author": "蘇軾",
        "paragraphs": [
            "先生豈止一懷祖，郎君不減王文度。",
            "膝上幾日今白鬚，今我眼中見此父。",
            "汝南相從三晦朔，君去苦早我來暮。",
            "霜風凄緊正脫木，潁水清淺可立鷺。",
            "莫辭白酒瀉香泉，已覺扁舟掠新渡。",
            "坐看士衡執別手，更遣夢得出奇句。",
            "郎君可是筦庫人，乃使驥隨蹇步。",
            "置之行矣無足道，賢愚豈在遇不遇。"
        ],
        "title": "送歐陽季默赴闕",
        "id": "90c3878f-d704-42d3-be3d-4deab1c85471"
    },
    {
        "author": "蘇軾",
        "paragraphs": [
            "萬松嶺上黄千葉，載酒年年踏松雪。",
            "劉郎去後誰復來，花下有人心斷絕。",
            "東齋夜坐搜雪句，兩手龜坼霜鬚折。",
            "無情豈亦畏嘲弄，穿簾入戶吹燈滅。",
            "紛紛兒女爭所似，碧海長鯨君未掣。",
            "朝來雲漢接天流，顧我小詩如點纈。",
            "歐陽趙陳在戶外，急掃中庭鋪木屑。",
            "交游雖似雪柏堅，聚散行作風花瞥。",
            "晴光融作一尺泥，歸有何事真無說。",
            "泥乾路穩放君去，莫倚馬蹄如踣鐵。"
        ],
        "title": "用前韵作雪詩留景文",
        "id": "e212f150-9483-48fd-98eb-d3a121d21c6f"
    },
    {
        "author": "蘇軾",
        "paragraphs": [
            "元龍本志陋曹吳，豪氣崢嶸老不除。",
            "失路今爲噲等伍，作詩猶似建安初。",
            "西來爲我風黧面，獨卧無人雪縞廬。",
            "留子非爲十日飲，要令安世誦亡書。"
        ],
        "title": "和劉景文見贈",
        "id": "3df64781-2036-4303-9224-056ea1005a1d"
    },
    {
        "author": "蘇軾",
        "paragraphs": [
            "占雨又得雪，龜寧欺我哉。",
            "似知吾輩喜，故及醉中來。",
            "童子愁冰硯，佳人苦膠杯。",
            "那堪李常侍，入蔡夜銜枚。"
        ],
        "title": "和劉景文雪",
        "id": "b2518db0-e150-48fe-8292-75da03b9a64c"
    },
    {
        "author": "蘇軾",
        "paragraphs": [
            "白雲在天不可呼，明月豈肯留庭隅。",
            "怪君西行八百里，清坐十日一事無。",
            "路人不識呼尚書，但見凜凜雄千夫。",
            "豈知入骨愛詩酒，醉倒正欲蛾眉扶。",
            "一篇向人寫肝肺，四海知我霜鬢鬚。",
            "歐陽趙陳皆我有，豈謂夫子駕復迂。",
            "爾來又見三黜柳，共此暖熱餐氈蘇。",
            "酒肴酸薄紅粉暗，祇有潁水清而姝。",
            "一朝寂寞風雨散，對影誰念月與吾。",
            "何時歸帆泝江水，春酒一變甘棠湖。"
        ],
        "title": "次前韵送劉景文",
        "id": "e22bb38b-e393-4e58-b602-bec4563b1a00"
    },
    {
        "author": "蘇軾",
        "paragraphs": [
            "漫郎天骨清，生與世俗異。",
            "學道新有得，爲貧聊復仕。",
            "每於紅塵中，嘗起青霞志。",
            "屏山輟贈子，莫遣污簪珥。",
            "寓目紫翠間，安眠本非睡。",
            "夢中化爲鶴，飛入長松寺。"
        ],
        "title": "以屏山贈歐陽叔弼",
        "id": "a2bd6520-94d9-45a1-9302-a1f2c9a5de05"
    },
    {
        "author": "蘇軾",
        "paragraphs": [
            "神屠不目全，妙額惟粧半。",
            "更刀乃族庖，倚市必醜悍。",
            "平生魏公籌，忽斲郢人墁。",
            "詩書亦何用，適道須此館。",
            "多言雖數窮，微中或排難。",
            "子詩如清風，翏翏發將旦。",
            "胡爲久閉匿，綺語真自患。",
            "許時笑我癡，隔屋相詠歎。",
            "竟識彥道不，絕叫呼百萬。",
            "清朝固多士，人門子皆冠。",
            "莫言清潁水，從此隔河漢。",
            "異時我獨來，得魚楊柳貫。",
            "持歸不忍食，尺素解凄斷。",
            "中有清圓句，銅丸飛柘彈。",
            "春愁結凌凘，正待一笑泮。",
            "百篇倘寄我，呻吟鄭人緩。"
        ],
        "title": "新渡寺席上次趙景貺陳履常韵送歐陽叔弼比來諸君唱和叔弼但袖手傍睨而已臨別忽出一篇頗有淵明風致坐皆驚歎",
        "id": "b42e0d7c-c817-4722-928e-24f337fe801e"
    },
    {
        "author": "蘇軾",
        "paragraphs": [
            "歲華來無窮，老眼久已靜。",
            "春風如繫馬，未動意先騁。",
            "西湖忽破碎，鳥落魚動鏡。",
            "縈城理枯瀆，放閘起膠艇。",
            "願君營此樂，官事何時竟。",
            "思吳信偶然，出處付前定。",
            "飄然不繫舟，乘此無盡興。",
            "醉翁行樂處，草木皆可敬。",
            "明朝游北渚，急掃黄葉徑。",
            "白酒真到齊，紅裙已放鄭。"
        ],
        "tags": [
            "西湖"
        ],
        "title": "次韵趙景貺春思且懷吳越山水",
        "id": "70a9de9c-4fc8-4679-a932-7fe1d7dcbc75"
    },
    {
        "author": "蘇軾",
        "paragraphs": [
            "明經宣城宰，家此百尺瀾。",
            "鄭公不量力，敢以非意干。",
            "玄黄雜兩戰，絳青表雙蟠。",
            "烈氣斃强敵，仁心惻饑寒。",
            "精誠禱必赴，苟簡求亦難。",
            "蕭條麥麰枯，浩蕩日月寬。",
            "念子無吏責，十日勤征鞍。",
            "春蔬得雨雪，少助先生盤。",
            "龍不憚往來，而我獨宴安。",
            "閉閣默自責，神交清夜闌。"
        ],
        "title": "次韵陳履常張公龍潭",
        "id": "fb1838e9-833f-4e4c-b207-c37913f7d421"
    },
    {
        "author": "蘇軾",
        "paragraphs": [
            "歲暮自急景，我閑方緩觴。",
            "歡飲西湖晚，步轉北渚長。",
            "地坐略少長，意行無澗岡。",
            "久知薺麥青，稍喜榆柳黄。",
            "盎盎春欲動，瀲瀲夜未央。",
            "水天鷗鷺靜，月露松檜香。",
            "撫景方晼晚，懷人重凄凉。",
            "豈無一老兵，坐念兩歐陽。",
            "我意正麋鹿，君材亦珪璋。",
            "此會不可再，此歡不可忘。"
        ],
        "tags": [
            "西湖"
        ],
        "title": "小飲西湖懷歐陽叔弼兄弟贈趙景貺陳履常",
        "id": "f795e367-6e4d-4e1a-85d6-21d385c88411"
    },
    {
        "author": "蘇軾",
        "paragraphs": [
            "天工點酥作梅花，此有蠟梅禪老家。",
            "蜜蜂采花作黄蠟，取蠟爲花亦其物。",
            "天工變化誰得知，我亦兒嬉作小詩。",
            "君不見萬松嶺上黄千葉，玉蘂檀心兩奇絕。",
            "醉中不覺度千山，夜聞梅香失醉眠。",
            "歸來却夢尋花去，夢裏花仙覓奇句。",
            "此間風物屬詩人，我老不飲當付君。",
            "君行適吳我適越，笑指西湖作衣鉢。"
        ],
        "tags": [
            "西湖"
        ],
        "title": "蠟梅一首贈趙景貺",
        "id": "4e9123ee-89a0-4f69-88ce-f55ba672b182"
    },
    {
        "author": "蘇軾",
        "paragraphs": [
            "我家衡山公，清而畏人知。",
            "臧否不出口，默識如蓍龜。",
            "擢子拱把中，云有驥騄姿。",
            "胡爲三十載，尚作窮苦詞。",
            "丈人不妄語，未效此何疑。",
            "朅來清潁上，淚濕中郎詩。",
            "怪我一年長，而作十年衰。",
            "同時幾人在，豈敢怨白髭。",
            "願言指松柏，永與霜雪期。"
        ],
        "tags": [
            "衡山"
        ],
        "title": "送王竦朝散赴闕",
        "id": "0f15616d-7209-4e80-8924-40b31cdc1f5a"
    },
    {
        "author": "蘇軾",
        "paragraphs": [
            "掃白非黄精，輕身豈胡麻。",
            "怪君仁而壽，未覺生有涯。",
            "曾經丹化米，親授棗如瓜。",
            "雲蒸作霧楷，火滅噀雨巴。",
            "自此養鉛鼎，無窮走河車。",
            "至今許玉斧，猶事萼綠華。",
            "我本三生人，疇昔一念差。",
            "前生或草聖，習氣餘驚蛇。",
            "儒臞謝赤松，佛縛慚丹霞。",
            "時時一篇出，擾擾四座譁。",
            "清詩得可驚，信美辭多夸。",
            "回車入官府，治具隨貧家。",
            "萍虀與豆粥，亦可成咄嗟。"
        ],
        "title": "次韵致政張朝奉仍招晚飲",
        "id": "7953a725-06ca-42ac-822a-b1bc56386b35"
    },
    {
        "author": "蘇軾",
        "paragraphs": [
            "貞觀之德來萬邦，浩如滄海吞河江，音容傖獰服奇厖。",
            "橫絕嶺海逾濤瀧，珍禽瑰産爭牽扛，名王解辮却蓋幢。",
            "粉本遺墨開明窗，我喟而作心未降，魏徵封倫恨不雙。"
        ],
        "title": "閻立本職貢圖",
        "id": "63ddc022-93dd-4957-8f64-4a1ca7226c55"
    },
    {
        "author": "蘇軾",
        "paragraphs": [
            "斯人何似似春雨，歌舞農夫怨行路。",
            "君看永叔與元之，坎軻一生遭口語。",
            "兩翁當年鬢未絲，玉堂揮翰手如飛。",
            "教得滁人解吟詠，至今里巷嘲輕肥。",
            "君家聯翩盡卿相，獨來坐嘯溪山上。",
            "笑捐浮利一雞肋，多取清名幾熊掌。",
            "丈夫自重貴難售，兩翁今與青山久。",
            "後來太守更風流，要伴前人作詩瘦。",
            "我倦承明苦求出，到處遺蹤尋六一。",
            "憑君試與問琅邪，許我來游莫難色。"
        ],
        "title": "次韵王滁州見寄",
        "id": "1d6867a1-441b-46e9-affd-44e4bcfc14d7"
    },
    {
        "author": "蘇軾",
        "paragraphs": [
            "王孫天麒麟，眸子奧而澈。",
            "囊空學逾富，屋陋人更傑。",
            "我老書益放，筆落座驚掣。",
            "欲求東齋銘，要飲西湖雪。",
            "長瓶分未到，小硯乾欲裂。",
            "不似淳于髠，一石要燭滅。"
        ],
        "tags": [
            "西湖"
        ],
        "title": "趙景貺以詩求東齋榜銘昨日聞都下寄酒來戲和其韵求分一壺作潤筆也",
        "id": "5e847902-5ad1-4a8c-a80e-47465d59fe7e"
    },
    {
        "author": "蘇軾",
        "paragraphs": [
            "二年洞庭秋，香霧長噀手。",
            "今年洞庭春，玉色疑非酒。",
            "賢王文字飲，醉筆蛟蛇走。",
            "既醉念君醒，遠餉爲我壽。",
            "瓶開香浮座，盞凸光照牖。",
            "方傾安仁醽，莫遣公遠嗅。",
            "要當立名字，未用問升斗。",
            "應呼釣詩鈎，亦號掃愁帚。",
            "君知蒲萄惡，正是嫫母黝。",
            "須君灧海杯，澆我談天口。"
        ],
        "tags": [
            "洞庭湖"
        ],
        "title": "洞庭春色",
        "id": "4cbcdd67-a0bb-448d-b33c-f91de000984d"
    },
    {
        "author": "蘇軾",
        "paragraphs": [
            "積雪困桃李，春心誰爲容。",
            "淮光釀山色，先作歸意濃。",
            "我亦倦游者，君恩繫疏慵。",
            "欲留耿介士，伴我衰遲蹤。",
            "吏課升斗積，崎嶇等鉛舂。",
            "那將露電身，坐待收千鍾。",
            "結髮空百戰，市人看先封。",
            "誰能搔白首，抱關望夕烽。",
            "子意諒已成，我言寧復從。",
            "恨無乖崖老，一洗芥蒂胸。",
            "我田荆溪上，伏臘亦粗供。",
            "懷哉江南路，會作林下逢。"
        ],
        "title": "送路都曹",
        "id": "63055431-7175-4180-b96c-503f3ef39a13"
    },
    {
        "author": "蘇軾",
        "paragraphs": [
            "問子一室間，寧有千里廓。",
            "塵心洗長松，遠意發孤鶴。",
            "生朝得此壽，死籍疑可落。",
            "微言在參同，妙契藏九籥。",
            "故人有奇趣，逸想寄幽壑。",
            "霜枝謝寒暑，雲翮無前却。",
            "何須構明堂，未羨巢阿閣。",
            "緬懷別時語，復作數日惡。",
            "詩腴固堪餐，字瘦還可愕。",
            "高標忽在眼，清夢了如昨。",
            "君今噲等伍，志與湛輩各。",
            "豈待相願言，方爲不朽託。",
            "子雲老執戟，長孺終主爵。",
            "吾當追松喬，子亦鄙衛霍。"
        ],
        "title": "生日蒙劉景文以古畫松鶴爲壽且貺佳篇次韵爲謝",
        "id": "6b09361b-ba17-4668-817c-992dd4f0b045"
    },
    {
        "author": "蘇軾",
        "paragraphs": [
            "可憐擾擾雪中人，饑飽終同寓一塵。",
            "老檜作花真强項，凍鳶儲肉巧謀身。",
            "忍寒吟詠君堪笑，得暖歡呼我未貧。",
            "坐聽屐聲知有路，擁裘來看玉梅春。"
        ],
        "title": "次韵陳履常雪中",
        "id": "11123208-5628-4c1d-893e-f5c0916472a5"
    },
    {
        "author": "蘇軾",
        "paragraphs": [
            "我懷元祐初，圭璋滿清班。",
            "維時南隆老，奉使獨未還。",
            "迂叟向我言，青齊歲方艱。",
            "斯人乃德星，遣出虛危間。",
            "召用既晚矣，天命良復慳。",
            "一朝失老驥，寂寞空帝閑。",
            "至今清夜夢，枕衾有餘潸。",
            "喜聞二三子，結髮師閔顔。",
            "高論邈河漢，清詩鳴珮環。",
            "遥知三日雪，積玉埋崧山。",
            "誰念此幽桂，坐蒙榛與菅。",
            "故人在潁尾，投詩清泠灣。"
        ],
        "title": "二鮮于君以詩文見寄作詩爲謝",
        "id": "6c2e4c71-baad-4c19-9178-7a1f3e519324"
    },
    {
        "author": "蘇軾",
        "paragraphs": [
            "千花未分出梅餘，遣雪摧殘計已疏。",
            "卧聞點滴如秋雨，知是東風爲掃除。"
        ],
        "title": "次韵趙德麟雪中惜梅且餉柑酒三首  其一",
        "id": "e86a72ab-f683-4723-b5c9-9df643342f33"
    },
    {
        "author": "蘇軾",
        "paragraphs": [
            "閬苑千葩映玉宸，人間只有此花新。",
            "飛霙要欲先桃李，散作千林火迫春。"
        ],
        "title": "次韵趙德麟雪中惜梅且餉柑酒三首  其二",
        "id": "e7d7cf8e-e8c1-4419-b290-b16059816813"
    },
    {
        "author": "蘇軾",
        "paragraphs": [
            "蹀躞嬌黄不受鞿，東風暗與色香歸。",
            "偶逢白墮爭春手，遣入王孫玉斝飛。"
        ],
        "title": "次韵趙德麟雪中惜梅且餉柑酒三首  其三",
        "id": "0dc2ec44-ed63-4952-b487-c5be3088b47b"
    },
    {
        "author": "蘇軾",
        "paragraphs": [
            "新年樂事歎何曾，閉閤燒香一病僧。",
            "未忍便傾澆別酒，且來同看照愁燈。",
            "潁魚躍處新亭近，湖雪消時畫舫升。",
            "祇恐樽前無此客，清詩還有士龍能。"
        ],
        "title": "和陳傳道雪中觀燈",
        "id": "d99107f3-27e3-4467-8491-54184e03f9e7"
    },
    {
        "author": "蘇軾",
        "paragraphs": [
            "任公鎮西南，嘗贈繞朝策。",
            "當時若盡用，善陣無赫赫。",
            "凄凉十年後，邪正久已白。",
            "却留封德彝，天意眇難測。",
            "象賢真驥種，號訴甘百謫。",
            "豈云報私仇，禍福指絡脈。",
            "高才食舊德，但恐里門窄。",
            "傷心千騎歸，贈印黄壤隔。",
            "惟有亭前檜，閱世不改色。",
            "千年與井在，記此王粲宅。"
        ],
        "title": "閱世堂詩贈任仲微",
        "id": "abc37580-1385-4862-8796-c06ee633e44f"
    },
    {
        "author": "蘇軾",
        "paragraphs": [
            "春陰欲落雪，野氣方升雲。",
            "我游清潁尾，想見翠被君。",
            "古來聚散地，與子復言分。",
            "倦游安稅駕，瘦田失歸耘。",
            "獨宿古寺中，荒雞亂鳴羣。",
            "送子以曉角，幽幽醒時聞。"
        ],
        "title": "新渡寺送任仲微",
        "id": "b46a0ce8-5265-4353-9086-7051e0a43261"
    },
    {
        "author": "蘇軾",
        "paragraphs": [
            "靄靄青城雲，娟娟峨嵋月。",
            "隨我西北來，照我光不滅。",
            "我在塵土中，白雲呼我歸。",
            "我游江湖上，明月濕我衣。",
            "岷峨天一方，雲月在我側。",
            "謂是山中人，相望了不隔。",
            "夢尋西南路，默數長短亭。",
            "似聞嘉陵江，跳波吹枕屏。",
            "送君無一物，清江飲君馬。",
            "路穿慈竹林，父老拜馬下。",
            "不用驚走藏，使者我友生。",
            "聽訟如家人，細說爲汝評。",
            "若逢山中友，問我歸何日。",
            "爲話腰脚輕，猶堪踏泉石。"
        ],
        "title": "送運判朱朝奉入蜀",
        "id": "c598083d-b74e-4102-a031-07eb28ed95cc"
    },
    {
        "author": "蘇軾",
        "paragraphs": [
            "病眼亂燈火，細書數塵沙。",
            "君詩如秋露，浄我空中花。",
            "古語多妙寄，可識不可誇。",
            "巧笑在頩頰，哀音如摻撾。",
            "曾坑一掬春，紫餠供千家。",
            "懸知貴公子，醉眼無真茶。",
            "崎嶇爛石上，得此一寸芽。",
            "緘封勿浪出，湯老客未嘉。"
        ],
        "title": "病中夜讀朱博士詩",
        "id": "72299883-f548-41b0-84ba-2120e2ae98d7"
    },
    {
        "author": "蘇軾",
        "paragraphs": [
            "老守惜春意，主人留客情。",
            "官餘閑日月，湖上好清明。",
            "新火發茶乳，溫風散粥餳。",
            "酒闌紅杏闇，日落大隄平。",
            "清夜除燈坐，孤舟擘岸撐。",
            "逮君幘未墮，對此月猶橫。"
        ],
        "title": "趙德麟餞飲湖上舟中對月",
        "id": "11dbcb5d-c287-4c37-94fc-09b3812ffe42"
    },
    {
        "author": "蘇軾",
        "paragraphs": [
            "二陳既妙士，兩歐惟德人。",
            "王孫乃龍種，世有籋雲麟。",
            "五君從我游，傾寫出怪珍。",
            "俗物敗人意，茲游實清醇。",
            "那知有聚散，佳夢失欠伸。",
            "我舟下清淮，沙水吹玉塵。",
            "君行踏曉月，疏木挂寸銀。",
            "尚寄別後詩，剪刻淮南春。"
        ],
        "title": "和趙德麟送陳傳道",
        "id": "beb54ef0-29c1-4b85-af63-0e46aea60912"
    },
    {
        "author": "蘇軾",
        "paragraphs": [
            "此生終安歸，還軫天下半。",
            "朅來乘樏廟，復作微禹歎。",
            "從祀及彼呱，像設偶此粲。",
            "秦祖當侑坐，夏郊亦薦祼。",
            "可憐淮海人，尚記弧矢旦。",
            "荆山碧相照，楚水清可亂。",
            "刖人有餘坑，美石肖溫瓚。",
            "龜泉木杪出，牛乳石池漫。",
            "小兒强好古，侍史笑流汗。",
            "歸時蝙蝠飛，炬火記遠岸。"
        ],
        "title": "上巳日與二子迨過遊塗山荆山記所見",
        "id": "dec50681-dbed-4ae7-8624-9169feccdb1a"
    },
    {
        "author": "蘇軾",
        "paragraphs": [
            "少年獨識晁新城，閉門却掃卷旆旌。",
            "胸中自有談天口，坐却秦軍發墨守。",
            "有子不爲謀置錐，虹霓吞吐忘寒饑。",
            "端如太史牛馬走，嚴徐不敢連尻脽。",
            "徘回未用疑相待，枉尺知君有家戒。",
            "避人聊復去瀛洲，伴我真能老淮海。",
            "夢中仇池千仞巌，便欲攬我青霞幨。",
            "且須還家與婦計，我本歸路連西南。",
            "老來飲酒無人佐，獨看紅藥傾白墮。",
            "每到平山憶醉翁，懸知他日君思我。",
            "路傍小兒笑相逢，齊歌萬事轉頭空。",
            "頼有風流賢別駕，猶堪十里卷春風。"
        ],
        "title": "次韵晁无咎學士相迎",
        "id": "e01f8239-a477-4344-8484-acd4a37f1844"
    },
    {
        "author": "蘇軾",
        "paragraphs": [
            "澹月傾雲曉角哀，小風吹水碧鱗開。",
            "此生定向江湖老，默數淮中十往來。"
        ],
        "title": "淮上早發",
        "id": "009fda67-c3a2-4be2-a93d-c2f47441b4d7"
    },
    {
        "author": "蘇軾",
        "paragraphs": [
            "惡衣惡食詩愈好，恰是霜松囀春鳥。",
            "蒼蠅莫亂遠雞聲，世上誰如公覺早。",
            "八年看我走三州，月自當空水自流。",
            "人間擾擾真螻蟻，應笑人呼作鬬牛。"
        ],
        "title": "次韵徐仲車",
        "id": "a3445d1c-755c-477d-86f5-bfb4e861388a"
    },
    {
        "author": "蘇軾",
        "paragraphs": [
            "東都寄食似浮雲，襆被真成一宿賓。",
            "收得玉堂揮翰手，却爲淮月弄舟人。",
            "羨君湖上齋摇碧，笑我花時甑有塵。",
            "爲報年來殺風景，連江夢雨不知春。"
        ],
        "title": "次韵林子中春日新隄書事見寄",
        "id": "15167cc9-bf03-4748-ab03-69b021928df9"
    },
    {
        "author": "蘇軾",
        "paragraphs": [
            "裕陵固天縱，筆有雲漢姿。",
            "嘗重連山象，不數秋風辭。",
            "龍騰與虎變，貍豹復何施。",
            "我窮真有數，文字乃見知。",
            "聞君射策日，妙語發疇咨。",
            "一日喧萬口，驚倒同舍兒。",
            "豈知二十年，道路猶遲遲。",
            "苦言如藥石，瞑眩終見思。",
            "屈伸反覆手，獨於君可疑。",
            "四門方穆穆，行矣及此時。"
        ],
        "title": "送陳伯修察院赴闕",
        "id": "cad1fc66-b2c7-44c7-be2a-28d09ed49787"
    },
    {
        "author": "蘇軾",
        "paragraphs": [
            "都城昔傾蓋，駿馬初服輈。",
            "再見江湖間，秋鷹已離鞲。",
            "於今三會合，每進不少留。",
            "豫章既可識，瑚璉誰當收。",
            "微官有民社，妙割無雞牛。",
            "歸來我益敬，器博用自周。",
            "百年子初筵，我已迫旅酬。",
            "但當寄苦語，高節貫白頭。"
        ],
        "title": "送張嘉父長官",
        "id": "492f107e-02fe-4383-96db-7ee06664048e"
    },
    {
        "author": "蘇軾",
        "paragraphs": [
            "太山秋毫兩無窮，鉅細本出相形中。",
            "大千起滅一塵裏，未覺杭潁誰雌雄。",
            "我在錢塘拓湖淥，大隄士女爭昌丰。",
            "六橋橫絕天漢上，北山始與南屏通。",
            "忽驚二十五萬丈，老葑席卷蒼雲空。",
            "朅來潁尾弄秋色，一水縈带昭靈宮。",
            "坐思吳越不可到，借君月斧修朣朧。",
            "二十四橋亦何有，換此十頃玻璃風。",
            "雷塘水乾禾黍滿，寶釵耕出餘鸞龍。",
            "明年詩客來弔古，伴我霜夜號秋蟲。"
        ],
        "tags": [
            "西湖"
        ],
        "title": "軾在潁州與趙德麟同治西湖未成改揚州三月十六日湖成德麟有詩見懷次其韵",
        "id": "31c011c5-9efc-4c6d-af9b-ff1e74422bd0"
    },
    {
        "author": "蘇軾",
        "paragraphs": [
            "壺中春色飲中仙，騎鶴東來獨惘然。",
            "猶有趙陳同李郭，不妨同泛過湖船。"
        ],
        "tags": [
            "西湖"
        ],
        "title": "次韵德麟西湖新成見懷絕句",
        "id": "dba9390c-6bea-4065-b04f-fccf4eb7dc77"
    },
    {
        "author": "蘇軾",
        "paragraphs": [
            "使君不用山鞠窮，饑民自逃泥水中。",
            "欲將百瀆起凶歲，免使甔石愁揚雄。",
            "西湖雖小亦西子，縈流作態清而丰。",
            "千夫餘力起三閘，焦陂下與長淮通。",
            "十年憔悴塵土窟，清瀾一洗啼痕空。",
            "王孫本自有仙骨，平生宿衛明光宮。",
            "一行作吏人不識，正似雲月初朦朧。",
            "時臨此水照冰雪，莫遣白髮生秋風。",
            "定須却致兩黄鵠，新與上帝開濯龍。",
            "湖成君歸侍帝側，燈花已綴釵頭蟲。"
        ],
        "tags": [
            "西湖"
        ],
        "title": "再次韵德麟新開西湖",
        "id": "5d30c160-8432-4817-baa5-882b15f31dca"
    },
    {
        "author": "蘇軾",
        "paragraphs": [
            "我生亦何須，一飽萬想滅。",
            "胡爲設方丈，養此膚寸舌。",
            "爾來又衰病，過午食輒噎。",
            "謬爲淮海帥，每愧厨傳缺。",
            "爨無欲清人，奉使免內熱。",
            "空煩赤泥印，遠致紫玉玦。",
            "爲君伐羔豚，歌舞菰黍節。",
            "禪窗麗午景，蜀井出冰雪。",
            "坐客皆可人，鼎器手自潔。",
            "金釵候湯眼，魚蟹亦應訣。",
            "遂令色香味，一日備三絕。",
            "報君不虛受，知我非輕啜。"
        ],
        "title": "到官病倦未嘗會客毛正仲惠茶乃以端午小集石塔戲作一詩爲謝",
        "id": "bea215e7-3167-466c-a794-dde3250858ed"
    },
    {
        "author": "蘇軾",
        "paragraphs": [
            "夢時良是覺時非，汲井埋盆故自癡。",
            "但見玉峰橫太白，便從鳥道絕峨眉。",
            "秋風與作烟雲意，曉日令涵草木姿。",
            "一點空明是何處，老人真欲住仇池。"
        ],
        "title": "雙石",
        "id": "38e29cec-f0b8-45da-b2ed-fdc49d55bb05"
    },
    {
        "author": "蘇軾",
        "paragraphs": [
            "我不如陶生，世事纏綿之。",
            "云何得一適，亦有如生時。",
            "寸田無荆棘，佳處正在茲。",
            "縱心與事往，所遇無復疑。",
            "偶得酒中趣，空杯亦常持。"
        ],
        "title": "和陶飲酒二十首  其一",
        "id": "58de1678-0ced-409f-90cd-7dbf40eeb15f"
    },
    {
        "author": "蘇軾",
        "paragraphs": [
            "二豪詆醉客，氣湧胸中山。",
            "漼然似冰釋，亦復在一言。",
            "嗇氣實其腹，云當享長年。",
            "少飲得徑醉，此秘君勿傳。"
        ],
        "title": "和陶飲酒二十首  其二",
        "id": "a2bdcfe6-974e-4891-b4b4-a5f270d9e812"
    },
    {
        "author": "蘇軾",
        "paragraphs": [
            "道喪士失己，出語輒不情。",
            "江左風流人，醉中亦求名。",
            "淵明獨清真，談笑得此生。",
            "身如受風竹，掩冉衆葉驚。",
            "俯仰各有態，得酒詩自成。"
        ],
        "title": "和陶飲酒二十首  其三",
        "id": "48306f09-cac7-450d-8934-654a0f6be4d2"
    },
    {
        "author": "蘇軾",
        "paragraphs": [
            "蠢蠕食葉蟲，仰空慕高飛。",
            "一朝傅兩翅，乃得黏網悲。",
            "啁啾同巢雀，沮澤疑可依。",
            "赴水生兩殻，遭閉何時歸。",
            "二蟲竟誰是，一笑百念衰。",
            "幸此未化間，有酒君莫違。"
        ],
        "title": "和陶飲酒二十首  其四",
        "id": "412a7eb8-2a3d-430b-bcae-370634835119"
    },
    {
        "author": "蘇軾",
        "paragraphs": [
            "小舟真一葉，下有暗浪喧。",
            "夜棹醉中發，不知枕几偏。",
            "天明問前路，已度千重山。",
            "嗟我亦何爲，此道常往還。",
            "未來寧早計，既往復何言。"
        ],
        "title": "和陶飲酒二十首  其五",
        "id": "180b7a39-3940-4b25-86fc-60234b5f368b"
    },
    {
        "author": "蘇軾",
        "paragraphs": [
            "百年六十化，念念竟非是。",
            "是身如虛空，誰受譽與毀。",
            "得酒未舉杯，喪我固忘爾。",
            "倒牀自甘寢，不擇菅與綺。"
        ],
        "title": "和陶飲酒二十首  其六",
        "id": "27ad5b7b-5409-471b-a4a9-7df98a04079f"
    },
    {
        "author": "蘇軾",
        "paragraphs": [
            "頃者大雪年，海派翻玉英。",
            "有士常痛飲，饑寒見真情。",
            "牀頭有敗榼，孤坐時一傾。",
            "未能平體粟，且復澆腸鳴。",
            "脫衣裹凍酒，每醉念此生。"
        ],
        "title": "和陶飲酒二十首  其七",
        "id": "47bd2cf0-8843-4923-a48b-34d6fce9aaa5"
    },
    {
        "author": "蘇軾",
        "paragraphs": [
            "我坐華堂上，不改麋鹿姿。",
            "時來蜀岡頭，喜見霜松枝。",
            "心知百尺底，已結千歲奇。",
            "煌煌凌霄花，纏繞復何爲。",
            "舉觴酹其根，無事莫相羈。"
        ],
        "title": "和陶飲酒二十首  其八",
        "id": "94db97ff-824b-4122-9ebb-61277c8e34ab"
    },
    {
        "author": "蘇軾",
        "paragraphs": [
            "芙蓉在秋水，時節自闔開。",
            "清風亦何意，入我芝蘭懷。",
            "一隨采折去，永與江湖乖。",
            "斷絲不復續，斗水何足栖。",
            "不如玉井蓮，結根天池泥。",
            "感此每自慰，吾事幸不諧。",
            "醉中有歸路，了了初不迷。",
            "乘流且復逝，抵曲吾當回。"
        ],
        "title": "和陶飲酒二十首  其九",
        "id": "37d62aba-1882-40e4-9c5b-5b638a6fadab"
    },
    {
        "author": "蘇軾",
        "paragraphs": [
            "籃輿兀醉守，路轉古城隅。",
            "酒力如過雨，清風消半途。",
            "前山正可數，後騎且勿驅。",
            "我緣在東南，往寄白髮餘。",
            "遥知萬松嶺，下有三畝居。"
        ],
        "title": "和陶飲酒二十首  其一○",
        "id": "2b175d31-0230-4817-9a36-3f8677326344"
    },
    {
        "author": "蘇軾",
        "paragraphs": [
            "民勞吏無德，歲美天有道。",
            "暑雨避麥秋，溫風送蠶老。",
            "三咽初有聞，一溉未濡槁。",
            "詔書寬積欠，父老顔色好。",
            "再拜賀吾君，獲此不貪寶。",
            "頹然笑阮籍，醉几書謝表。"
        ],
        "title": "和陶飲酒二十首  其一一",
        "id": "ff66d5e7-e2af-47e7-8efd-baa89400ec92"
    },
    {
        "author": "蘇軾",
        "paragraphs": [
            "我夢入小學，自謂總角時。",
            "不記有白髮，猶誦論語辭。",
            "人間本兒戲，顛倒略似茲。",
            "惟有醉時真，空洞了無疑。",
            "墜車終無傷，莊叟不吾欺。",
            "呼兒具紙筆，醉語輒錄之。"
        ],
        "title": "和陶飲酒二十首  其一二",
        "id": "ea27b872-c50e-4e7a-9bf2-0700c9e33001"
    },
    {
        "author": "蘇軾",
        "paragraphs": [
            "醉中雖可樂，猶是生滅境。",
            "云何得此身，不醉亦不醒。",
            "癡如景升牛，莫保尻與領。",
            "黠如東郭𠬍，束縛作毛穎。",
            "乃知嵇叔夜，非坐虎文炳。"
        ],
        "title": "和陶飲酒二十首  其一三",
        "id": "bc630b75-b6d0-4adc-9697-eabe1204aa16"
    },
    {
        "author": "蘇軾",
        "paragraphs": [
            "我家小馮君，天性頗醇至。",
            "清坐不飲酒，而能容我醉。",
            "歸休要相依，謝病當以次。",
            "豈知山林士，骯髒乃爾貴。",
            "乞身當念早，過是恐少味。"
        ],
        "title": "和陶飲酒二十首  其一四",
        "id": "87e4a564-82f2-42c7-a46c-9ae65a6b2801"
    },
    {
        "author": "蘇軾",
        "paragraphs": [
            "去鄉三十年，風雨荒舊宅。",
            "惟存一束書，寄食無定迹。",
            "每用愧淵明，尚取禾三百。",
            "頎然六男子，粗可傳清白。",
            "於吾豈不多，何事復歎息。"
        ],
        "title": "和陶飲酒二十首  其一五",
        "id": "1aa76c02-aa7c-42b5-8434-37b03e4911c7"
    },
    {
        "author": "蘇軾",
        "paragraphs": [
            "嘵嘵六男子，絃誦各一經。",
            "復生五丈夫，戢戢丁欲成。",
            "歸田了門戶，與國充踐更。",
            "普兒初學語，玉骨開天庭。",
            "淮老如鶴雛，破殻已長鳴。",
            "舉酒屬千里，一歡愧凡情。"
        ],
        "title": "和陶飲酒二十首  其一六",
        "id": "b02ffb75-516a-40cc-833e-cbded634465a"
    },
    {
        "author": "蘇軾",
        "paragraphs": [
            "淮海雖故楚，無復輕揚風。",
            "齋厨聖賢雜，無事時一中。",
            "誰言大道遠，正頼三杯通。",
            "使君不夕坐，衙門散刀弓。"
        ],
        "title": "和陶飲酒二十首  其一七",
        "id": "8edd0e27-8950-4ece-8589-a483ca1824e0"
    },
    {
        "author": "蘇軾",
        "paragraphs": [
            "何人築東臺，一郡坐可得。",
            "亭亭古浮圖，獨立表衆惑。",
            "蕪城閱興廢，雷塘幾開塞。",
            "明年起華堂，置酒弔亡國。",
            "無令竹西路，歌吹久寂默。"
        ],
        "title": "和陶飲酒二十首  其一八",
        "id": "99794387-1970-4031-8d00-a17c28a49762"
    },
    {
        "author": "蘇軾",
        "paragraphs": [
            "晁子天麒麟，結交未及仕。",
            "高才固難及，雅志或類己。",
            "各懷伯業能，共有丘明恥。",
            "歌呼時就君，指我醉鄉里。",
            "吳公門下客，賈誼獨見紀。",
            "請作鵩鳥賦，我亦得坎止。",
            "行樂當及時，綠髮不可恃。"
        ],
        "title": "和陶飲酒二十首  其一九",
        "id": "977d0b48-e7c7-4ec7-abc5-0f9cbdad58a6"
    },
    {
        "author": "蘇軾",
        "paragraphs": [
            "蓋公偶談道，齊相獨識真。",
            "頹然不事事，客至先飲醇。",
            "當時劉項罷，四海瘡痍新。",
            "三杯洗戰國，一斗消强秦。",
            "寂寞千載後，陽公嗣前塵。",
            "醉卧客懷中，言笑徒多勤。",
            "我時閱舊史，獨與三人親。",
            "未暇餐脫粟，苦心學平津。",
            "草書亦何用，醉墨淋衣巾。",
            "一揮三十幅，持去聽坐人。"
        ],
        "title": "和陶飲酒二十首  其二○",
        "id": "4237f3e2-5c49-4980-845c-711f86c4c973"
    },
    {
        "author": "蘇軾",
        "paragraphs": [
            "宿緣在江海，世網如予何。",
            "西來庾公塵，已濯長淮波。",
            "十年淮海人，初見一麥禾。",
            "但欣爭訟少，未覺舟車多。",
            "秦郎忽過我，賦詩如卷阿。",
            "句法本黄子，二豪與揩磨。",
            "嗟我久離羣，逝將老西河。",
            "後生多名士，欲薦空悲歌。",
            "小范真可人，獨肯勤收羅。",
            "瘦馬識醁耳，枯桐得雲和。",
            "近聞館李生，病鶴借一柯。",
            "贈行苦說我，妙語慰蹉跎。",
            "西羌已解仇，烽火連朝那。",
            "坐籌付公等，吾將寄潛沱。"
        ],
        "title": "次韵范淳甫送秦少章",
        "id": "9626e479-7c44-4feb-9b04-02f0d8b95388"
    }
]