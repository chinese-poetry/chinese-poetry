[
    {
        "author": "苏轼",
        "paragraphs": [
            "彼美玉山果，粲为金盘实。",
            "瘴雾脱蛮溪，清樽奉佳客。",
            "客行何以赠，一语当加璧。",
            "祝君如此果，德膏以自泽。",
            "驱攘三彭仇，已我心腹疾。",
            "愿君如此木，凛凛傲霜雪。",
            "斲为君倚几，滑浄不容削。",
            "物微兴不浅，此赠毋轻掷。"
        ],
        "title": "送郑户曹赋席上果得榧子",
        "id": "00165ccd-ee87-43e4-ba3d-16078248ccd4"
    },
    {
        "author": "苏轼",
        "paragraphs": [
            "乱叶和凄雨，投空如散丝。",
            "流年一如此，游子去何之。",
            "节义古所重，艰危方自兹。",
            "他年著清德，仍复畏人知。"
        ],
        "title": "送胡掾",
        "id": "66f2f7dd-fa03-4e9b-bae8-22bce3ca7912"
    },
    {
        "author": "苏轼",
        "paragraphs": [
            "吾观二宋文，字字照缣素。",
            "渊源皆有考，奇险或难句。",
            "后来邈无继，嗣子其殆庶。",
            "胡为尚流落，用舍真有数。",
            "当时苟悦可，慎勿笑杕杜。",
            "斲窗谁赴捄，袖手良优裕。",
            "山城辱吾继，缺短烦遮护。",
            "昔年谬陈诗，无人聊瓦注。",
            "于今赓绝唱，外重中已惧。",
            "何当附家集，击壤追咸濩。"
        ],
        "title": "密州宋国博以诗见纪在郡杂咏次韵答之",
        "id": "a6ea7d4e-ac7a-4082-94e7-b265e598ea0c"
    },
    {
        "author": "苏轼",
        "paragraphs": [
            "吾州下邑生刘季，谁数区区张与李。",
            "重瞳遗迹已尘埃，惟有黄楼临泗水。",
            "而今太守老且寒，侠气不洗儒生酸。",
            "犹胜白门穷吕布，欲将鞍马事曹瞒。"
        ],
        "title": "答范淳甫",
        "id": "170a08a4-430b-45d5-b478-575bbc4de27d"
    },
    {
        "author": "苏轼",
        "paragraphs": [
            "每得君诗如得书，宣心写妙书不如。",
            "眼前百种无不有，知君一以诗驱除。",
            "传闻都下十日雨，青泥没马街生鱼。",
            "旧雨来人今不来，悠然独酌卧清虚。",
            "我虽作郡古云乐，山川信美非吾庐。",
            "愿君不废重九约，念此衰冷勤呵嘘。"
        ],
        "title": "次韵答王定国",
        "id": "ebef5268-aebf-4b1f-b1d4-320683c5e22a"
    },
    {
        "author": "苏轼",
        "paragraphs": [
            "去岁游新堂，春风雪消后。",
            "池中半篙水，池上千尺柳。",
            "佳人如桃李，胡蝶入衫袖。",
            "山川今何许，疆野已分宿。",
            "岁月不可思，驶若船放溜。",
            "繁华真一梦，寂寞两荣朽。",
            "惟有当时月，依然照杯酒。",
            "应怜船上人，坐稳不知漏。"
        ],
        "title": "和鲜于子骏郓州新堂月夜二首  其一",
        "id": "e43b23a2-3392-496b-9993-5d438aabb7ff"
    },
    {
        "author": "苏轼",
        "paragraphs": [
            "明月入华池，反照池上堂。",
            "堂中隠几人，心与水月凉。",
            "风萤已无迹，露草时有光。",
            "起观河汉流，步屧响长廊。",
            "名都信繁会，千指调笙簧。",
            "先生病不饮，童子为烧香。",
            "独作五字诗，清卓如韦郎。",
            "诗成月渐侧，皎皎两相望。"
        ],
        "title": "和鲜于子骏郓州新堂月夜二首  其二",
        "id": "5b54ab44-1f5b-436d-add9-7c880d67a2f9"
    },
    {
        "author": "苏轼",
        "paragraphs": [
            "燕南垂，赵北际，其间不合大如砺。",
            "至今父老哀公孙，蒸土为城铁作门。",
            "城中积谷三百万，猛士如云骄不战。",
            "一旦鼓角鸣地中，帐下美人空掩面。",
            "岂如千骑平时来，笑谈謦欬生风雷。",
            "葛巾羽扇红尘静，投壶雅歌清燕开。",
            "东方健儿虓虎样，泣涕怀思廉耻将。",
            "彭城老守亦凄然，不见君家雪儿唱。"
        ],
        "title": "送将官梁左藏赴莫州",
        "id": "f12713dd-5099-4e6e-9e85-b7e1afd3d965"
    },
    {
        "author": "苏轼",
        "paragraphs": [
            "秋来不见渼陂岑，千里诗盟忽重寻。",
            "大木百围生远籁，朱絃三叹有遗音。",
            "清风卷地收残暑，素月流天扫积阴。",
            "欲遣何人赓绝唱，满阶桐叶候虫吟。"
        ],
        "title": "答仲屯田次韵",
        "id": "1697127d-c61b-426f-b6f2-15ffe3118151"
    },
    {
        "author": "苏轼",
        "paragraphs": [
            "归舟转河曲，稍见楚山苍。",
            "候吏来迎客，吴音已带乡。",
            "言从谢康乐，先献鲁灵光。",
            "已击三千里，何须四十强。",
            "风流半刺史，清绝校书郎。",
            "到郡诗成集，寻溪水溅裳。",
            "芒鞋随采药，茧纸记流觞。",
            "海静蛟鼍出，山空草木长。",
            "宦游无远近，民事要更尝。",
            "愿子传家法，他年请尚方。"
        ],
        "title": "次韵子由送赵㞦归觐钱塘遂赴永嘉",
        "id": "6f52dcbf-da50-4d05-b897-f6b08d041355"
    },
    {
        "author": "苏轼",
        "paragraphs": [
            "殷勤去年月，潋滟古城东。",
            "憔悴去年人，卧病破窗中。",
            "徘徊巧相觅，窈窕穿房栊。",
            "月岂知我病，但见歌楼空。",
            "抚枕三叹息，扶杖起相从。",
            "天风不相哀，吹我落琼宫。",
            "白露入肺肝，夜吟如秋虫。",
            "坐令太白豪，化为东野穷。",
            "余年知几何，佳月岂屡逢。",
            "寒鱼亦不睡，竟夕相噞喁。"
        ],
        "title": "中秋月寄子由三首  其一",
        "id": "e2ff38ce-a0ed-41a1-aa6e-5d20114d2d8a"
    },
    {
        "author": "苏轼",
        "paragraphs": [
            "六年逢此月，五年照离别。",
            "歌君别时曲，满座为凄咽。",
            "留都信繁丽，此会岂轻掷。",
            "镕银百顷湖，挂镜千寻阙。",
            "三更歌吹罢，人影乱清樾。",
            "归来北堂下，寒光翻露叶。",
            "唤酒与妇饮，念我向儿说。",
            "岂知衰病后，空盏对梨栗。",
            "但见古河东，荍麦花铺雪。",
            "欲和去年曲，复恐心断绝。"
        ],
        "title": "中秋月寄子由三首  其二",
        "id": "98f32f10-76fb-450d-8407-702cbc3a0cee"
    },
    {
        "author": "苏轼",
        "paragraphs": [
            "舒子在汶上，闭门相对清。",
            "郑子向河朔，孤舟连夜行。",
            "顿子虽咫尺，兀如在牢扃。",
            "赵子寄书来，水调有余声。",
            "悠哉四子心，共此千里明。",
            "明月不解老，良辰难合并。",
            "回头坐上人，聚散如流萍。",
            "尝闻此宵月，万里同阴晴。",
            "天公自著意，此会那可轻。",
            "明年各相望，俯仰今古情。"
        ],
        "title": "中秋月寄子由三首  其三",
        "id": "50a2c0c9-0df4-44ac-b555-d869930954b1"
    },
    {
        "author": "苏轼",
        "paragraphs": [
            "明月未出羣山高，瑞光万丈生白毫。",
            "一杯未尽银阙涌，乱云脱坏如崩涛。",
            "谁为天公洗眸子，应费明河千斛水。",
            "遂令冷看世间人，照我湛然心不起。",
            "西南火星如弹丸，角尾奕奕苍龙蟠。",
            "今宵注眼看不见，更许萤火争清寒。",
            "何人舣舟临古汴，千灯夜作鱼龙变。",
            "曲折无心逐浪花，低昂赴节随歌板。",
            "青荧灭没转山前，浪飐风回岂复坚。",
            "明月易低人易散，归来呼酒更重看。",
            "堂前月色愈清好，咽咽寒螀鸣露草。",
            "卷帘推户寂无人，窗下咿哑惟楚老。",
            "南都从事莫羞贫，对月题诗有几人。",
            "明朝人事随日出，怳然一梦瑶台客。"
        ],
        "tags": [
            "节日",
            "中秋节",
            "咏物",
            "写月",
            "咏物诗"
        ],
        "title": "中秋见月和子由",
        "id": "3a25ec1c-44f0-4a7d-b484-ca45ee9273cc"
    },
    {
        "author": "苏轼",
        "paragraphs": [
            "汴泗遶吾城，城坚如削铁。",
            "中有李临淮，号令肝胆裂。",
            "古来彭城守，未省怕恶客。",
            "恶客云是谁，祥符相公孙。",
            "是家豪逸生有种，千金一掷颇黎盆。",
            "连车载酒来，不饮外酒嫌其村。",
            "子有千瓶酒，我有万株菊。",
            "任子满头插，团团见花不见目。",
            "醉中插花归，花重压折轴。",
            "问客何所须，客言我爱山。",
            "青山自遶郭，不要买山钱。",
            "此外有黄楼，楼下一河水。",
            "美哉洋洋乎，可以疗饥并洗耳。",
            "彭城之游乐复乐，客恶何如主人恶。"
        ],
        "title": "答王巩",
        "id": "0a3deebf-0300-48ac-8178-225549a9eb39"
    },
    {
        "author": "苏轼",
        "paragraphs": [
            "昨夜霜风入裌衣，晓来病骨更支离。",
            "疏狂似我人谁顾，坎坷怜君志未移。",
            "但恨不携桃叶女，尚能来趁菊花时。",
            "南台二谢人无继，直恐君诗胜义熙。"
        ],
        "title": "次韵王定国马上见寄",
        "id": "f5c10517-9728-4a96-aabd-cc67c37fb53b"
    },
    {
        "author": "苏轼",
        "paragraphs": [
            "窗前堆梧桐，牀下鸣络纬。",
            "佳人尺书到，客子中夜喟。",
            "朝来一樽酒，晤语聊自慰。",
            "秋蝇已无声，霜蟹初有味。",
            "当为壮士饮，眦裂须磔猬。",
            "勿作儿女怀，坐念蟏蛸畏。",
            "山城亦何有，一笑泻肝胃。",
            "泛舟以娱君，鱼鼈多可饩。",
            "纵为十日饮，未遽主人费。",
            "吾侪俱老矣，耿耿知自贵。",
            "宁能傍门户，啼笑杂猩狒。",
            "要将百篇诗，一吐千丈气。",
            "萧条岁行暮，迨此霜雪未。",
            "明朝出城南，遗迹观楚魏。",
            "西风迫吹帽，金菊乱如沸。",
            "愿君勿言归，轻别吾所讳。"
        ],
        "title": "与顿起孙勉泛舟探韵得未字",
        "id": "032046b8-e628-414c-aebe-36fafcc386fd"
    },
    {
        "author": "苏轼",
        "paragraphs": [
            "挽袖推腰踏破绅，旧闻携手上天门。",
            "相逢应觉声容似，欲话先惊岁月奔。",
            "新学已皆从许子，诸生犹自畏何蕃。",
            "殿庐直宿真如梦，犹记忧时策万言。"
        ],
        "title": "次韵答顿起二首  其一",
        "id": "e47abba1-0b5c-454d-b123-df1c34040189"
    },
    {
        "author": "苏轼",
        "paragraphs": [
            "十二东秦比汉京，去年古寺共题名。",
            "早衰怪我遽如许，苦学怜君太瘦生。",
            "茅屋拟归田二顷，金丹终扫雪千茎。",
            "何人更似苏司业，和遍新诗满洛城。"
        ],
        "title": "次韵答顿起二首  其二",
        "id": "4820993f-8aa7-419d-a3d9-ca3aa9339ea0"
    },
    {
        "author": "苏轼",
        "paragraphs": [
            "去年重阳不可说，南城夜半千沤发。",
            "水穿城下作雷鸣，泥满城头飞雨滑。",
            "黄花白酒无人问，日暮归来洗靴韈。",
            "岂知还复有今年，把盏对花容一呷。",
            "莫嫌酒薄红粉陋，终胜泥中千柄锸。",
            "黄楼新成壁未干，清河已落霜初杀。",
            "朝来白雾如细雨，南山不见千寻刹。",
            "楼前便作海茫茫，楼下空闻橹鸦轧。",
            "薄寒中人老可畏，热酒浇肠气先压。",
            "烟消日出见渔村，远水鳞鳞山齾齾。",
            "诗人猛士杂龙虎，楚舞吴歌乱鹅鸭。",
            "一杯相属君勿辞，此景何殊泛清霅。"
        ],
        "tags": [
            "重阳节"
        ],
        "title": "九日黄楼作",
        "id": "372b00a7-8041-4e16-9b8d-97b3d5368dc8"
    },
    {
        "author": "苏轼",
        "paragraphs": [
            "我在黄楼上，欲作黄楼诗。",
            "忽得故人书，中有黄楼词。",
            "黄楼高十丈，下建五丈旗。",
            "楚山以为城，泗水以为池。",
            "我诗无杰句，万景骄莫随。",
            "夫子独何妙，雨雹散雷椎。",
            "雄辞杂今古，中有屈宋姿。",
            "南山多磬石，清滑如流脂。",
            "朱蜡为摹刻，细妙分毫厘。",
            "佳处未易识，当有来者知。"
        ],
        "title": "太虚以黄楼赋见寄作诗为谢",
        "id": "4a569fa5-20f4-4fae-b847-a3a8ed839387"
    },
    {
        "author": "苏轼",
        "paragraphs": [
            "我醉欲眠君罢休，已教从事到青州。",
            "鬓霜饶我三千丈，诗律输君一百筹。",
            "闻道郎君闭东阁，且容老子上南楼。",
            "相逢不用忙归去，明日黄花蝶也愁。"
        ],
        "title": "九日次韵王巩",
        "id": "f37a85ed-423c-49a7-b018-7b6aa8ba8489"
    },
    {
        "author": "苏轼",
        "paragraphs": [
            "客路相逢难，为乐常不足。",
            "临行挽衫袖，更赏折残菊。",
            "佳人亦何念，悽断阳关曲。",
            "酒阑不忍去，共接一寸烛。",
            "留君终无穷，归驾不免促。",
            "岱宗已在眼，一往继前躅。",
            "天门四十里，夜看扶桑浴。",
            "回头望彭城，大海浮一粟。",
            "故人在其下，尘土相豗蹴。",
            "惟有黄楼诗，千古配淇澳。"
        ],
        "tags": [
            "泰山",
            "离别",
            "感叹",
            "人生",
            "友情"
        ],
        "title": "送顿起",
        "id": "4cefc101-e381-40d1-9e61-27e5d5279d39"
    },
    {
        "author": "苏轼",
        "paragraphs": [
            "昔年罢东武，曾过北海县。",
            "白河翻雪浪，黄土如蒸面。",
            "桑麻冠东方，一熟天下贱。",
            "是时累饥馑，常苦盗贼变。",
            "每怜追胥官，野宿风裂面。",
            "君为淮南秀，文采照金殿。",
            "胡为事奔走，投笔腰羽箭。",
            "更被髯将军，豪篇来督战。",
            "亲程三郡士，玉石不能衒。",
            "欲知君得人，失者亦称善。",
            "君才无不可，要使经百炼。",
            "吾诗堪咀嚼，聊送别酒咽。"
        ],
        "title": "送孙勉",
        "id": "860f4857-b6e2-48c6-830d-8c270c296f49"
    },
    {
        "author": "苏轼",
        "paragraphs": [
            "山苍苍，水茫茫，大孤小孤江中央。",
            "崖崩路绝猿鸟去，惟有乔木搀天长。",
            "客舟何处来，棹歌中流声抑扬。",
            "沙平风软望不到，孤山久与船低昂。",
            "峨峨两烟鬟，晓镜开新粧。",
            "舟中贾客莫漫狂，小姑前年嫁彭郎。"
        ],
        "tags": [
            "长江"
        ],
        "title": "李思训画长江绝岛图",
        "id": "2ae899b1-c407-4c83-bdb0-ee2d69677c51"
    },
    {
        "author": "苏轼",
        "paragraphs": [
            "人物一衰谢，微言难重寻。",
            "殷勤永嘉末，复闻正始音。",
            "清谈未足多，感时意殊深。",
            "少年有奇志，欲和南风琴。",
            "荒林蜩蚻乱，废沼蛙蝈淫。",
            "遂欲掩两耳，临文但噫瘖。",
            "萧然王郎子，来自缑山阴。",
            "云见浮丘伯，吹箫明月岑。",
            "遗声落淮泗，蛟鼍为悲吟。",
            "愿公正王度，祈招继愔愔。"
        ],
        "title": "张安道见示近诗",
        "id": "8fcdd1f3-5f04-4d45-a663-e6ba5b82d02f"
    },
    {
        "author": "苏轼",
        "paragraphs": [
            "沈郎清瘦不胜衣，边老便便带十围。",
            "躞蹀身轻山上走，欢呼船重醉中归。",
            "舞腰似雪金钗落，谈辩如云玉麈挥。",
            "忆在钱塘正如此，回头四十二年非。"
        ],
        "title": "次韵王巩颜复同泛舟",
        "id": "9485902c-e0f7-4685-8530-bc6bdd313ee1"
    },
    {
        "author": "苏轼",
        "paragraphs": [
            "千戈万槊拥笓篱，九日清樽岂复持。",
            "官事无穷何日了，菊花有信不吾欺。",
            "逍遥琼馆真堪羨，取次尘缨未可縻。",
            "迨此暇时须痛饮，他年长剑拄君颐。"
        ],
        "title": "次韵张十七九日赠子由",
        "id": "fcefa0e1-6af4-4569-b51e-1bbd31e7adf1"
    },
    {
        "author": "苏轼",
        "paragraphs": [
            "居士身心如槁木，旅馆孤眠体生粟。",
            "谁能相思琢白玉，服药千朝偿一宿。",
            "天寒日短银灯续，欲往从之车脱轴。",
            "何人吹断参差竹，泗水茫茫鸭头绿。"
        ],
        "title": "次韵王巩独眠",
        "id": "dad61155-2ea2-458b-9ace-bb1b33633616"
    },
    {
        "author": "苏轼",
        "paragraphs": [
            "醉中走上黄茅冈，满冈乱石如羣羊。",
            "冈头醉倒石作牀，仰看白云天茫茫。",
            "歌声落谷秋风长，路人举首东南望，拍手大笑使君狂。"
        ],
        "title": "登云龙山",
        "id": "df3962e3-489a-4cc1-8b0e-349ef610c294"
    },
    {
        "author": "苏轼",
        "paragraphs": [
            "折为督邮腰，悬作山人室。",
            "殊非濮上音，信是泗滨石。"
        ],
        "title": "题云龙山张山人草堂石磬",
        "id": "c8fb5f45-3d82-4a5e-9b81-b495637f2b98"
    },
    {
        "author": "苏轼",
        "paragraphs": [
            "去国已八年，故人今有谁。",
            "当时交游内，未数蔡克儿。",
            "岂无知我者，好爵半已縻。",
            "争为东阁吏，不顾北山移。",
            "公子表独立，与世颇异驰。",
            "不辞千里远，成此一段奇。",
            "蛾眉亦可怜，无奈思餠师。",
            "无人伴客寝，惟有支牀龟。",
            "君归与何人，文字相娱嬉。",
            "持此调张子，一笑当脱颐。"
        ],
        "title": "次韵王巩留别",
        "id": "052112d4-4a67-4cbe-a66b-87b479e3d20c"
    },
    {
        "author": "苏轼",
        "paragraphs": [
            "道人胸中水镜清，万象起灭无逃形。",
            "独依古寺种秋菊，要伴骚人餐落英。",
            "人间底处有南北，纷纷鸿雁何曾冥。",
            "闭门坐穴一禅榻，头上岁月空峥嵘。",
            "今年偶出为求法，欲与慧剑加砻硎。",
            "云衲新磨山水出，霜髭不剪儿童惊。",
            "公侯欲识不可得，故知倚市无倾城。",
            "秋风吹梦过淮水，想见橘柚垂空庭。",
            "故人各在天一角，相望落落如晨星。",
            "彭城老守何足顾，枣林桑野相邀迎。",
            "千山不惮荒店远，两脚欲趁飞猱轻。",
            "多生绮语磨不尽，尚有宛转诗人情。",
            "猿吟鹤唳本无意，不知下有行人行。",
            "空阶夜雨自清绝，谁使掩抑啼孤惸。",
            "我欲仙山掇瑶草，倾筐坐叹何时盈。",
            "簿书鞭扑昼填委，煮茗烧栗宜宵征。",
            "乞取摩尼照浊水，共看落月金盆倾。"
        ],
        "title": "次韵僧潜见赠",
        "id": "6cae0b56-c15a-4a0d-b20a-e6b830788292"
    },
    {
        "author": "苏轼",
        "paragraphs": [
            "法师说法临泗水，无数天花随麈尾。",
            "劝将浄业种西方，莫待梦中呼起起。",
            "哀哉若鱼竟坐口，远愧知几穆生醴。",
            "况逢孟简对卢仝，不怕校人欺子美。",
            "疲民尚作鱼尾赤，数罟未除吾颡泚。",
            "法师自有衣中珠，不用辛苦泥沙底。"
        ],
        "title": "次韵潜师放鱼",
        "id": "27ae46b4-e040-492c-81a3-c6f6b8562709"
    },
    {
        "author": "苏轼",
        "paragraphs": [
            "人皆种榆柳，坐待十亩阴。",
            "我独种松柏，守此一片心。",
            "君看闾里间，盛衰日骎骎。",
            "种木不种德，聚散如飞禽。",
            "老时吾不识，用意一何深。",
            "知人得数士，重义忘千金。",
            "西园手所开，珍木来千岑。",
            "养此霜雪根，迟彼鸾凤吟。",
            "池塘得流水，龟鱼自浮沈。",
            "幽桂日夜长，白花乱青衿。",
            "岂独蕃草木，子孙已成林。",
            "拱把不知数，会当出千寻。",
            "樊侯种梓漆，寿张富华簪。",
            "我作西园诗，以为里人箴。"
        ],
        "title": "滕县时同年西园",
        "id": "93233e7e-1070-4c03-9bf6-1ff4218890ab"
    },
    {
        "author": "苏轼",
        "paragraphs": [
            "霜叶投空雀啅篱，上楼筋力强扶持。",
            "对花把酒未甘老，膏面染须聊自欺。",
            "无事亦知君好饮，多才终恐世相縻。",
            "请看平日衔杯口，会有金椎为控颐。"
        ],
        "title": "次韵王廷老和张十七九日见寄二首  其一",
        "id": "19c9e6b2-c708-419d-b016-e88ffea0e3d9"
    },
    {
        "author": "苏轼",
        "paragraphs": [
            "接果移花看补篱，腰镰手斧不妨持。",
            "上都新事长先到，老圃闲谈未易欺。",
            "酿酒闭门开社瓮，杀牛留客解耕縻。",
            "何时得见纤纤玉，右手持杯左捧颐。"
        ],
        "title": "次韵王廷老和张十七九日见寄二首  其二",
        "id": "677bf411-4472-4301-aa1a-96c2c33f8c50"
    },
    {
        "author": "苏轼",
        "paragraphs": [
            "连骑匆匆画鼓喧，喜君新夺锦标还。",
            "金罍浮菊催开宴，红蕊将春待入关。",
            "他日曾陪探禹穴，白头重见赋南山。",
            "何时共乐升平事，风月笙箫坐夜闲。"
        ],
        "title": "鹿鸣宴",
        "id": "7ff2915b-9002-4f45-b33b-d1d6b632f063"
    },
    {
        "author": "苏轼",
        "paragraphs": [
            "古寺长廊院院行，此轩偏慰旅人情。",
            "楚山西断如迎客，汴水南来故遶城。",
            "路失玉钩芳草合，林亡白鹤古泉清。",
            "淡游何以娱庠老，坐听郊原琢磬声。"
        ],
        "title": "与舒教授张山人参寥师同游戏马台书西轩壁兼简颜长道二首  其一",
        "id": "6238a386-7325-4295-989f-9348520630a1"
    },
    {
        "author": "苏轼",
        "paragraphs": [
            "竹杖芒鞋取次行，下临官道见人情。",
            "天寒菽粟犹栖亩，日暮牛羊自入城。",
            "沽酒独教陶令醉，题诗谁似皎公清。",
            "更寻陋巷颜夫子，乞取微言继此声。"
        ],
        "title": "与舒教授张山人参寥师同游戏马台书西轩壁兼简颜长道二首  其二",
        "id": "a9891d1a-fa5f-43a1-bb0e-cf66106d39ba"
    },
    {
        "author": "苏轼",
        "paragraphs": [
            "先生堂上霜月苦，弟子读书喧两庑。",
            "推门入室书纵横，蜡纸灯笼晃云母。",
            "先生骨清少眠卧，长夜默坐数更鼓。",
            "耐寒石砚欲生冰，得火铜瓶如过雨。",
            "郎君欲出先自赞，坐客歛衽谁敢侮。",
            "明朝阮籍过阿戎，应作羲之羨怀祖。"
        ],
        "title": "夜过舒尧文戏作",
        "id": "c5a7c0b1-5aa2-4cae-8fac-29ed7f3452d2"
    },
    {
        "author": "苏轼",
        "paragraphs": [
            "中秋天气未应殊，不用红纱照座隅。",
            "山上白云横匹素，水中明月卧浮图。",
            "未成短棹还三峡，已约轻舟泛五湖。",
            "为问登临好风景，明年还忆使君无。"
        ],
        "title": "十月十五日观月黄楼席上次韵",
        "id": "6bac8bd7-d789-4e98-b3e4-8cde04f91e09"
    },
    {
        "author": "苏轼",
        "paragraphs": [
            "开缄奕奕满银钩，书尾题诗语更遒。",
            "八法旧闻宗长史，五言今复拟苏州。",
            "笔踪好在留台寺，旗队遥知到石沟。",
            "欲寄鼠须并茧纸，请君章草赋黄楼。"
        ],
        "title": "答王定民",
        "id": "fdd07ac3-bb24-417a-b809-d64ebef2da0f"
    },
    {
        "author": "苏轼",
        "paragraphs": [
            "浪蕊浮花不辨春，归来方识岁寒人。",
            "回头自笑风波地，闭眼聊观梦幻身。",
            "北牖已安陶令榻，西风还避庾公尘。",
            "更搔短发东南望，试问今谁裹旧巾。"
        ],
        "title": "次韵王廷老退居见寄",
        "id": "b9d766d8-2a68-41f9-a010-24765ca7e9f3"
    },
    {
        "author": "苏轼",
        "paragraphs": [
            "长洪斗落生跳波，轻舟南下如投梭。",
            "水师绝叫凫雁起，乱石一线争磋磨。",
            "有如兔走鹰隼落，骏马下注千丈坡。",
            "断弦离柱箭脱手，飞电过隙珠翻荷。",
            "四山眩转风掠耳，但见流沫生千涡。",
            "崄中得乐虽一快，何意水伯夸秋河。",
            "我生乘化日夜逝，坐觉一念逾新罗。",
            "纷纷争夺醉梦里，岂信荆棘埋铜驼。",
            "觉来俯仰失千劫，回视此水殊委蛇。",
            "君看岸边苍石上，古来篙眼如蜂窠。",
            "但应此心无所住，造物虽驶如吾何。",
            "回船上马各归去，多言譊譊师所呵。"
        ],
        "title": "百步洪二首  其一",
        "id": "412a44c9-aae8-476f-a763-7b5b4d892cef"
    },
    {
        "author": "苏轼",
        "paragraphs": [
            "佳人未肯回秋波，幼舆欲语防飞梭。",
            "轻舟弄水买一笑，醉中荡桨肩相摩。",
            "不学长安闾里侠，貂裘夜走臙脂坡。",
            "独将诗句拟鲍谢，涉江共采秋江荷。",
            "不知诗中道何语，但觉两颊生微涡。",
            "我时羽服黄楼上，坐见织女初斜河。",
            "归来笛声满山谷，明月正照金叵罗。",
            "奈何舍我入尘土，扰扰毛羣欺卧驼。",
            "不念空斋老病叟，退食谁与同委蛇。",
            "时来洪上看遗迹，忍见屐齿青苔窠。",
            "诗成不觉双泪下，悲吟相对惟羊何。",
            "欲遣佳人寄锦字，夜寒手冷无人呵。"
        ],
        "title": "百步洪二首  其二",
        "id": "56e28b15-4279-4abb-bc3c-fe21ccc8b785"
    },
    {
        "author": "苏轼",
        "paragraphs": [
            "两见黄花扫落英，南山山寺遍题名。",
            "宗成不独依岑范，鲁卫终当似弟兄。",
            "去岁云涛浮汴泗，与君泥土满衣缨。",
            "如今别酒休辞醉，试听双洪落后声。"
        ],
        "title": "次韵颜长道送傅倅",
        "id": "fb61a568-b689-4434-94c7-3aaff7f24bb6"
    },
    {
        "author": "苏轼",
        "paragraphs": [
            "丁女真水妃，寒山便火耘。",
            "陨霜知已杀，坯户听初焚。",
            "束缊方熠燿，敲石俄氤氲。",
            "落点甘泉烽，横烟楚塞氛。",
            "穷蛇上乔木，潜蛟蹑浮云。",
            "惊飞堕伤雁，狂走迷痴麏。",
            "谷蛰起蜩燕，山妖窜夔羵。",
            "野竹爆哀声，幽桂飘冤芬。",
            "悲同秋照蟹，快若夏燎蚊。",
            "火牛入燕垒，燧象奔吴军。",
            "崩腾井陉口，万马皆朱幩。",
            "摇曳骊山阴，诸姨烂红裙。",
            "方随长风卷，忽值绝涧分。",
            "我本山中人，习见匪独闻。",
            "偶从二三子，来访张隠君。",
            "君家亦何有，物象移朝曛。",
            "把酒看飞烬，空庭落缤纷。",
            "行观农事起，畦垅如缬纹。",
            "细雨发春颖，严霜倒秋蕡。",
            "始知一炬力，洗尽狐兔羣。"
        ],
        "title": "云龙山观烧得云字",
        "id": "f0fa13f6-ea15-4388-9686-10365deb329e"
    },
    {
        "author": "苏轼",
        "paragraphs": [
            "三年走吴越，踏遍千重山。",
            "朝随白云去，暮与栖鸦还。",
            "翩如得木狖，飞步谁能攀。",
            "一为符竹累，坐老敲榜间。",
            "此行亦何事，聊散腰脚顽。",
            "浩荡城西南，乱山如玦环。",
            "山下野人家，桑柘杂榛菅。",
            "岁晏风日暖，人牛相对闲。",
            "薄雪不盖土，麦苗稀可删。",
            "愿君发豪句，嘲诙破天悭。"
        ],
        "title": "祈雪雾猪泉出城马上作赠舒尧文",
        "id": "b32e1c3d-f7b8-46b8-aece-45d27d67ce9a"
    },
    {
        "author": "苏轼",
        "paragraphs": [
            "长笑蛇医一寸腹，衔冰吐雹何时足。",
            "苍鹅无罪亦可怜，斩颈横盘不敢哭。",
            "岂知泉下有猪龙，卧枕雷车踏阴轴。",
            "前年太守为旱请，雨点随人如撒菽。",
            "太守归国龙归泉，至今人咏淇园绿。",
            "我今又复罹此旱，凛凛疲民在沟渎。",
            "却寻旧迹叩神泉，坐客仍携王子渊。",
            "看草中和乐职颂，新声妙语慰华颠。",
            "晓来泉上东风急，须上冰珠老蛟泣。",
            "怪词欲逼龙飞起，险韵不量吾所及。",
            "行看积雪厚埋牛，谁与春工掀百蛰。",
            "此时还复借君诗，余力汰辀仍贯笠。",
            "挥毫落纸勿言疲，惊龙再起震失匙。"
        ],
        "tags": [
            "忧国忧民",
            "祈祷"
        ],
        "title": "次韵舒尧文祈雪雾猪泉",
        "id": "0c7a772f-792b-4292-9ff4-9017207bb4fd"
    },
    {
        "author": "苏轼",
        "paragraphs": [
            "畴昔月如昼，晚来云暗天。",
            "玉花飞半夜，翠浪舞明年。",
            "螟螣无遗种，流亡稍占田。",
            "岁丰君不乐，钟磬几时编。"
        ],
        "title": "和田国博喜雪",
        "id": "2d6b3607-8131-41b4-8f0b-c8841d8bdb22"
    },
    {
        "author": "苏轼",
        "paragraphs": [
            "西征忆南国，堂上画潇湘。",
            "照眼云山出，浮空野水长。",
            "旧游心自省，信手笔都忘。",
            "会有衡阳客，来看意渺茫。"
        ],
        "title": "宋复古画潇湘晚景图三首  其一",
        "id": "b6d63c54-8e7c-4b97-a3d0-24f70676c3fe"
    },
    {
        "author": "苏轼",
        "paragraphs": [
            "落落君怀抱，山川自屈蟠。",
            "经营初有适，挥洒不应难。",
            "江市人家少，烟村古木攒。",
            "知君有幽意，细细为寻看。"
        ],
        "title": "宋复古画潇湘晚景图三首  其二",
        "id": "1baaf3b0-0c6d-421f-b510-fad73079de31"
    },
    {
        "author": "苏轼",
        "paragraphs": [
            "咫尺殊非少，阴晴自不齐。",
            "径蟠趋后崦，水会赴前溪。",
            "自说非人意，曾经入马蹄。",
            "他年宦游处，应指剑山西。"
        ],
        "title": "宋复古画潇湘晚景图三首  其三",
        "id": "3bbfacca-6e27-427e-ba45-596fa75f9c55"
    },
    {
        "author": "苏轼",
        "paragraphs": [
            "狄生臂鹰来，见客不会揖。",
            "踞牀咤得隽，借筯数禽入。",
            "短后椈豹裘，犹溅猩血湿。",
            "指呼索酒尝，快作长鲸吸。",
            "半酣论刀槊，怒发欲起立。",
            "北方老猘子，狂突尚不絷。",
            "要须此慓悍，气压边烽急。",
            "夜走追锋车，生斩活离级。",
            "持归献天王，封侯稳可拾。",
            "何为走猎师，日使羣毛泣。"
        ],
        "title": "赠狄崇班季子",
        "id": "415384ea-00ec-455d-be19-a0480a44673a"
    },
    {
        "author": "苏轼",
        "paragraphs": [
            "君不见前年雨雪行人断，城中居民风裂骭。",
            "湿薪半束抱衾裯，日暮敲门无处换。",
            "岂料山中有遗宝，磊落如䃜万车炭。",
            "流膏迸液无人知，阵阵腥风自吹散。",
            "根苗一发浩无际，万人鼓舞千人看。",
            "投泥泼水愈光明，烁玉流金见精悍。",
            "南山栗林渐可息，北山顽鑛何劳锻。",
            "为君铸作百炼刀，要斩长鲸为万段。"
        ],
        "title": "石炭",
        "id": "3f02991c-eec7-4a1b-80c0-104995f64ef5"
    },
    {
        "author": "苏轼",
        "paragraphs": [
            "遣化何时取众香，法筵斋钵久凄凉。",
            "寒蔬病甲谁能采，落叶空畦半已荒。",
            "老楮忽生黄耳菌，故人兼致白芽姜。",
            "萧然放箸东南去，又入春山笋蕨乡。"
        ],
        "title": "与参寥师行园中得黄耳蕈",
        "id": "dbebd085-9fc8-49b2-aec1-564c8fd4868f"
    },
    {
        "author": "苏轼",
        "paragraphs": [
            "秦郎文字固超然，汉武凭虚意欲仙。",
            "底事秋来不得解，定中试与问诸天。"
        ],
        "title": "次韵参寥师寄秦太虚三绝句时秦君举进士不得  其一",
        "id": "3ab35581-db44-4a78-8676-ce973e7f8b5c"
    },
    {
        "author": "苏轼",
        "paragraphs": [
            "一尾追风抹万蹄，昆仑玄圃谓朝隮。",
            "回看世上无伯乐，却道盐车胜月题。"
        ],
        "title": "次韵参寥师寄秦太虚三绝句时秦君举进士不得  其二",
        "id": "4b39bb12-db6e-4dd9-8b73-b970c175ddaa"
    },
    {
        "author": "苏轼",
        "paragraphs": [
            "得丧秋毫久已冥，不须闻此气峥嵘。",
            "何妨却伴参寥子，无数新诗咳唾成。"
        ],
        "title": "次韵参寥师寄秦太虚三绝句时秦君举进士不得  其三",
        "id": "a7065d04-14f6-422c-b691-fc667e5123a8"
    },
    {
        "author": "苏轼",
        "paragraphs": [
            "上人学苦空，百念已灰冷。",
            "剑头惟一鸡，焦谷无新颖。",
            "胡为逐吾辈，文字争蔚炳。",
            "新诗如玉屑，出语便清警。",
            "退之论草书，万事未尝屏。",
            "忧愁不平气，一寓笔所骋。",
            "颇怪浮屠人，视身如丘井。",
            "颓然寄淡泊，谁与发豪猛。",
            "细思乃不然，真巧非幻影。",
            "欲令诗语妙，无厌空且静。",
            "静故了羣动，空故纳万境。",
            "阅世走人间，观身卧云岭。",
            "咸酸杂众好，中有至味永。",
            "诗法不相妨，此语更当请。"
        ],
        "title": "送参寥师",
        "id": "02523c54-e858-447f-a007-68c93c655324"
    },
    {
        "author": "苏轼",
        "paragraphs": [
            "儿童笑使君，忧愠常悄悄。",
            "谁拈白接䍦，令跨金騕褭。",
            "东风吹湿雪，手冷怯清晓。",
            "忽发两鸣髇，相趁飞蝱小。",
            "放弓一长啸，目送孤鸿矫。",
            "吟诗忘鞭辔，不语头自掉。",
            "归来仍脱粟，盐豉煮芹蓼。",
            "何似雷将军，两眼霜鹘皎。",
            "黑头已为将，百战意未了。",
            "马上倒银瓶，得兔不暇燎。",
            "少年负奇志，蹭蹬百忧绕。",
            "回首英雄人，老死已不少。",
            "青春还一梦，余年真过鸟。",
            "莫上呼鹰台，平生笑刘表。"
        ],
        "title": "人日猎城南会者十人以身轻一鸟过枪急万人呼为韵得鸟字",
        "id": "87a65680-40fc-44d7-9ecc-d6a93e12e169"
    },
    {
        "author": "苏轼",
        "paragraphs": [
            "胡骑入回中，急烽连夜过。",
            "短刀穿虏阵，溅血貂裘涴。",
            "一来辇毂下，愁闷惟欲卧。",
            "今朝从公猎，稍觉天宇大。",
            "一双铁丝箭，未发手先唾。",
            "射杀雪毛狐，腰间余一个。"
        ],
        "title": "将官雷胜得过字代作",
        "id": "3c1502e2-a318-4dfa-8d05-86b9b405d636"
    },
    {
        "author": "苏轼",
        "paragraphs": [
            "黄楼南畔马台东，云月娟娟正点空。",
            "欲共幽人洗笔砚，要传流水入丝桐。",
            "且随侍者寻西谷，莫学山僧老祝融。",
            "待我西湖借君去，一杯汤餠泼油葱。"
        ],
        "tags": [
            "西湖"
        ],
        "title": "和参寥见寄",
        "id": "73d48f22-212c-4d53-9e29-6d9abf6e3148"
    },
    {
        "author": "苏轼",
        "paragraphs": [
            "风吹河汉扫微云，步屧中庭月趁人。",
            "浥浥炉香初泛夜，离离花影欲摇春。",
            "遥知金阙同清景，想见毡车辗暗尘。",
            "回首旧游真是梦，一簪华发岸纶巾。"
        ],
        "title": "台头寺步月得人字",
        "id": "d2547a5a-d119-400e-9d0c-df146eaebd26"
    },
    {
        "author": "苏轼",
        "paragraphs": [
            "相从倾盖只今年，送别南台便黯然。",
            "入夜更歌金缕曲，他时莫忘角弓篇。",
            "三年不顾东邻女，二顷方求负郭田。",
            "我欲归休君未可，茂先方议㔉龙泉。"
        ],
        "title": "台头寺送宋希元",
        "id": "cd9d0fd0-39ef-44d0-9397-826485bcfa1e"
    },
    {
        "author": "苏轼",
        "paragraphs": [
            "春风吹榆林，乱荚飞作堆。",
            "荒园一雨过，戢戢千万栽。",
            "青松种不生，百株望一枚。",
            "一枚已有余，气压千亩槐。",
            "野人易斗粟，云自鲁徂徕。",
            "鲁人不知贵，万灶飞青煤。",
            "束缚同一车，胡为乎来哉。",
            "泫然解其缚，清泉洗浮埃。",
            "枝伤叶尚困，生意未肯回。",
            "山僧老无子，养护如婴孩。",
            "坐待走龙蛇，清阴满南台。",
            "孤根裂山石，直干排风雷。",
            "我今百日客，养此千岁材。",
            "茯苓无消息，双鬓日夜摧。",
            "古今一俯仰，作诗寄余哀。"
        ],
        "title": "种松得徕字",
        "id": "0f0cd0a0-f0d2-4561-bbea-5b8f7eeb3e0c"
    },
    {
        "author": "苏轼",
        "paragraphs": [
            "东郊欲寻春，未见鶑花迹。",
            "春风在流水，凫雁先拍拍。",
            "孤帆信溶漾，弄此半篙碧。",
            "舣舟桓山下，长啸理轻策。",
            "弹琴石室中，幽响清磔磔。",
            "吊彼泉下人，野火失枯腊。",
            "悟此人间世，何者为真宅。",
            "暮回百步洪，散坐洪上石。",
            "愧我非王襄，子渊肯见客。",
            "临流吹洞箫，水月照连璧。",
            "此欢真不朽，回首岁月隔。",
            "想像斜川游，作诗寄彭泽。"
        ],
        "title": "游桓山会者十人以春水满四泽夏云多奇峰为韵得泽字",
        "id": "062d20e1-6819-4204-a43c-037105198cfe"
    },
    {
        "author": "苏轼",
        "paragraphs": [
            "少小家江南，寄迹方外士。",
            "偶随白云出，卖药彭城市。",
            "雪霜侵鬓发，尘土污冠袂。",
            "頼此三尺桐，中有山水意。",
            "自从夷夏乱，七丝久已弃。",
            "心知鹿鸣三，不及胡琴四。",
            "使君独慕古，嗜好与众异。",
            "共吊桓魋宫，一洒孟尝泪。",
            "归来锁尘匣，独对断絃喟。",
            "挂名石壁间，寂寞千岁事。"
        ],
        "title": "戴道士得四字代作",
        "id": "c32b501e-2f8b-4871-9534-03f527e498a1"
    },
    {
        "author": "苏轼",
        "paragraphs": [
            "苻坚破荆州，止获一人半。",
            "中郎老不遇，但喜识元叹。",
            "我今独何幸，文字厌奇玩。",
            "又得天下才，相从百忧散。",
            "阴求我辈人，规作林泉伴。",
            "宁当待垂老，仓卒收一旦。",
            "不见梁伯鸾，空对孟光案。",
            "才难不其然，妇女厕周乱。",
            "世岂无作者，于我如既盥。",
            "独喜诵君诗，咸韶音节缓。",
            "夜光一已多，矧获累累贯。",
            "相思君欲瘦，不往我真懦。",
            "吾侪眷微禄，寒夜把寸炭。",
            "何时定相过，径就我乎馆。",
            "飘然东南去，江水清且暖。",
            "相与访名山，微言师忍粲。"
        ],
        "title": "往在东武与人往反作粲字韵诗四首今黄鲁直亦次韵见寄复和答之",
        "id": "6a3653a8-76c4-4ac7-9848-2c3b4552b10b"
    },
    {
        "author": "苏轼",
        "paragraphs": [
            "杏花飞帘散余春，明月入户寻幽人。",
            "褰衣步月踏花影，炯如流水涵青苹。",
            "花间置酒清香发，争挽长条落香雪。",
            "山城酒薄不堪饮，劝君且吸杯中月。",
            "洞箫声断月明中，惟忧月落酒杯空。",
            "明朝卷地春风恶，但见绿叶栖残红。"
        ],
        "tags": [
            "抒情",
            "春天",
            "月夜",
            "感慨"
        ],
        "title": "月夜与客饮杏花下",
        "id": "ad1eefc2-4055-44c5-9aa1-8e3cb5648e79"
    },
    {
        "author": "苏轼",
        "paragraphs": [
            "忘归不觉鬓毛斑，好事乡人尚往还。",
            "断岭不遮西望眼，送君直过楚王山。"
        ],
        "title": "送蜀人张师厚赴殿试二首  其一",
        "id": "fb4371d5-5810-40d6-b2ea-96a4c9ef1855"
    },
    {
        "author": "苏轼",
        "paragraphs": [
            "云龙山下试春衣，放鹤亭前送落晖。",
            "一色杏花三十里，新郎君去马如飞。"
        ],
        "title": "送蜀人张师厚赴殿试二首  其二",
        "id": "31cf15a4-b5d4-4d3d-b397-1551e3126fe6"
    },
    {
        "author": "苏轼",
        "paragraphs": [
            "君不见峨眉山西雪千里，北望成都如井底。",
            "春风百日吹不消，五月行人如冻蚁。",
            "纷纷市人争夺中，谁信言公似赞公。",
            "人间热恼无处洗，故向西斋作雪峰。",
            "我梦扁舟入吴越，长廊静院灯如月。",
            "开门不见人与牛，惟见空庭满山雪。"
        ],
        "title": "雪斋",
        "id": "bc257194-12f9-4d0c-acc1-13935c2d05f0"
    },
    {
        "author": "苏轼",
        "paragraphs": [
            "宝刀匣不见，但见龙雀环。",
            "何曾斩蛟蛇，亦未切琅玕。",
            "胡为穿窬辈，见之要领寒。",
            "吾刀不汝问，有愧在其肝。",
            "念此力自藏，包之虎皮斑。",
            "湛然如古井，终岁不复澜。",
            "不忧无所用，忧在用者难。",
            "佩之非其人，匣中自长叹。",
            "我老众所易，屡遭非意干。",
            "惟有王玄通，阶庭秀芝兰。",
            "知子后必大，故择刀所便。",
            "屠狗非不用，一岁六七刓。",
            "欲试百炼刚，要须更泥蟠。",
            "作诗铭其背，以待知者看。"
        ],
        "title": "以双刀遗子由子由有诗次其韵",
        "id": "0af5c4ed-f900-4133-b93b-d6bab89d919b"
    },
    {
        "author": "苏轼",
        "paragraphs": [
            "北城寒食烟火微，落花胡蝶作团飞。",
            "王孙出游乐忘归，门前骢马紫金鞿。",
            "吹笙帐底烟霏霏，行人举头谁敢睎。",
            "扣门狂客君不麾，更遣倾城出翠帷。",
            "书生老眼省见稀，画图但觉周昉肥。",
            "别来春物已再菲，西望不见红日围。",
            "何时东山歌采薇，把盏一听金缕衣。"
        ],
        "title": "作书寄王晋卿忽忆前年寒食北城之游走笔为此诗",
        "id": "58326154-80bb-4aff-b725-a322c60c703f"
    },
    {
        "author": "苏轼",
        "paragraphs": [
            "岁月翩翩下坂轮，归来杏子已生人。",
            "深红落尽东风恶，柳絮榆钱不当春。"
        ],
        "title": "次韵田国博部夫南京见寄二绝  其一",
        "id": "0e8b6d6b-a99b-4616-acfd-72a09c994c2f"
    },
    {
        "author": "苏轼",
        "paragraphs": [
            "火冷饧稀杏粥稠，青裙缟袂饷田头。",
            "大夫行役家人怨，应羨居乡马少游。"
        ],
        "title": "次韵田国博部夫南京见寄二绝  其二",
        "id": "2ea0ad3d-f226-4521-8f84-c94b25b113ad"
    },
    {
        "author": "苏轼",
        "paragraphs": [
            "西郊黄土没车轮，满面风埃笑路人。",
            "已放役夫三万指，从教积雨洗残春。"
        ],
        "title": "再次韵答田国博部夫还二首  其一",
        "id": "dc1d4caa-ad73-4c5d-abc5-9d99384a3758"
    },
    {
        "author": "苏轼",
        "paragraphs": [
            "枝上稀疏地上稠，忍看红糁落墙头。",
            "风流别乘多才思，归趁西园秉烛游。"
        ],
        "title": "再次韵答田国博部夫还二首  其二",
        "id": "8d96ccfb-c373-4323-8f50-365003853a82"
    },
    {
        "author": "苏轼",
        "paragraphs": [
            "楚山铁炭皆奇物，知君欲斫奸邪窟。",
            "属镂无眼不识人，楚国何曾斩无极。",
            "玉川狂直古遗民，救月裁诗语最真。",
            "千里妖蟆一寸铁，地上空愁虮蝨臣。"
        ],
        "title": "田国博见示石炭诗有铸剑斩佞臣之句次韵答之",
        "id": "356171ae-4113-4e1b-8277-6b1b33162bc3"
    },
    {
        "author": "苏轼",
        "paragraphs": [
            "水旱行十年，饥疫遍九土。",
            "奇穷所向恶，岁岁祈晴雨。",
            "虽非为己求，重请终愧古。",
            "鬼神亦知我，老病入腰膂。",
            "何曾拜向人，此意难不许。",
            "重云萋已合，微润先流础。",
            "萧萧止还作，坐听及三鼓。",
            "天明将吏集，泥土满靴屦。",
            "登城望麰麦，绿浪风掀舞。",
            "愧我贤友生，雄篇鬬新语。",
            "君看大熟岁，风雨占十五。",
            "天地本无功，祈禳何足数。",
            "渡河不入境，未若无蝗虎。",
            "而况刑白鹅，下策君勿取。"
        ],
        "title": "答郡中同僚贺雨",
        "id": "d78953f7-f4b9-4e78-ac46-47360ea99d23"
    },
    {
        "author": "苏轼",
        "paragraphs": [
            "田三昔同僚，向我每倾倒。",
            "当年或龃龉，反覆看愈好。",
            "寇三我部民，孝弟化邻保。",
            "有如袁伯业，苦学到衰老。",
            "石生吾邑子，劲立风中草。",
            "宦游甑生尘，菽水媚翁媪。",
            "我穷交旧绝，计拙集枯槁。",
            "三子尤见存，往复纷纻缟。",
            "迎我淮水北，送我睢阳道。",
            "愿存金石契，凛凛贯华皓。"
        ],
        "title": "留别叔通元弼坦夫",
        "id": "5990029c-dfa3-46e9-9333-0d1d2c064c4f"
    },
    {
        "author": "苏轼",
        "paragraphs": [
            "吏民莫扳援，歌管莫凄咽。",
            "吾生如寄耳，宁独为此别。",
            "别离随处有，悲恼缘爱结。",
            "而我本无恩，此涕谁为设。",
            "纷纷等儿戏，鞭𩍐遭割截。",
            "道边双石人，几见太守发。",
            "有知当解笑，抚掌冠缨绝。"
        ],
        "title": "罢徐州往南京马上走笔寄子由五首  其一",
        "id": "7396e7ce-b908-43e7-95fd-ac7fe82a07b9"
    },
    {
        "author": "苏轼",
        "paragraphs": [
            "父老何自来，花枝袅长红。",
            "洗盏拜马前，请寿使君公。",
            "前年无使君，鱼鼈化儿童。",
            "举鞭谢父老，正坐使君穷。",
            "穷人命分恶，所向招灾凶。",
            "水来非吾过，去亦非吾功。"
        ],
        "title": "罢徐州往南京马上走笔寄子由五首  其二",
        "id": "ad3cd6b5-2f7d-48a9-8a90-f7124789367f"
    },
    {
        "author": "苏轼",
        "paragraphs": [
            "古汴从西来，迎我向南京。",
            "东流入淮泗，送我东南行。",
            "暂别复还见，依然有余情。",
            "春雨涨微波，一夜到彭城。",
            "过我黄楼下，朱栏照飞甍。",
            "可怜洪上石，谁听月中声。"
        ],
        "title": "罢徐州往南京马上走笔寄子由五首  其三",
        "id": "0a6fee2e-09b9-4113-b34b-bd68c1eb5012"
    },
    {
        "author": "苏轼",
        "paragraphs": [
            "前年过南京，麦老樱桃熟。",
            "今来旧游处，樱麦半黄绿。",
            "岁月如宿昔，人事几反覆。",
            "青衫老从事，坐稳生髀肉。",
            "联翩阅三守，迎送如转毂。",
            "归耕何时决，田舍我已卜。"
        ],
        "title": "罢徐州往南京马上走笔寄子由五首  其四",
        "id": "4b6ab999-9ad4-4690-a3e5-7da071c5360d"
    },
    {
        "author": "苏轼",
        "paragraphs": [
            "卜田向何许，石佛山南路。",
            "下有尔家川，千畦种秔稌。",
            "山泉宅龙蜃，平地走膏乳。",
            "异时亩一金，近欲为逃户。",
            "逝将解簪绂，卖剑买牛具。",
            "故山岂不怀，废宅生蒿稆。",
            "便恐桐乡人，长祠仲卿墓。"
        ],
        "title": "罢徐州往南京马上走笔寄子由五首  其五",
        "id": "6185e6bd-a7fb-4a78-be0f-ef11a06e44f0"
    },
    {
        "author": "苏轼",
        "paragraphs": [
            "落日明孤塔，青山绕病身。",
            "知君向西望，不愧塔中人。"
        ],
        "title": "书泗州孙景山西轩",
        "id": "1c3b088a-b6de-42e2-91f3-f714715dded4"
    },
    {
        "author": "苏轼",
        "paragraphs": [
            "眉间冰雪照淮明，笔下波澜老欲平。",
            "直得全生如许妙，不知形谍已多名。"
        ],
        "title": "过泗上喜见张嘉父二首  其一",
        "id": "5c073bcc-18e3-4dae-944a-5c985e76707f"
    },
    {
        "author": "苏轼",
        "paragraphs": [
            "空翠娱人意自还，明窗一榻共秋闲。",
            "会知名利不到处，定把清觞属此山。"
        ],
        "title": "过泗上喜见张嘉父二首  其二",
        "id": "bace8d93-61f6-4b01-a4a3-df984fd859f2"
    },
    {
        "author": "苏轼",
        "paragraphs": [
            "好在长淮水，十年三往来。",
            "功名真已矣，归计亦悠哉。",
            "今日风怜客，平时浪作堆。",
            "晚来洪泽口，捍索响如雷。"
        ],
        "title": "过淮三首赠景山兼寄子由  其一",
        "id": "31d53a3f-1611-47f7-9450-cce5d388beba"
    },
    {
        "author": "苏轼",
        "paragraphs": [
            "过淮山渐好，松桧亦苍然。",
            "霭霭藏孤寺，泠泠出细泉。",
            "故人真吏隠，小槛带巌偏。",
            "却望临淮市，东风语笑传。"
        ],
        "title": "过淮三首赠景山兼寄子由  其二",
        "id": "bb19d8a5-d3de-4280-a490-ce7fbf31ee50"
    },
    {
        "author": "苏轼",
        "paragraphs": [
            "回首濉阳幕，簿书高没人。",
            "何时桐柏水，一洗庾公尘。",
            "此去渐佳境，独游长惨神。",
            "待君诗百首，来写浙西春。"
        ],
        "title": "过淮三首赠景山兼寄子由  其三",
        "id": "179027ad-9bcf-4ef0-93bd-9d592b2717d4"
    },
    {
        "author": "苏轼",
        "paragraphs": [
            "微风萧萧吹菰蒲，开门看雨月满湖。",
            "舟人水鸟两同梦，大鱼惊窜如奔狐。",
            "夜深人物不相管，我独形影相嬉娱。",
            "暗潮生渚吊寒蚓，落月挂柳看悬蛛。",
            "此生忽忽忧患里，清境过眼能须臾。",
            "鸡鸣钟动百鸟散，船头击鼓还相呼。"
        ],
        "title": "舟中夜起",
        "id": "65052c66-1432-4218-8326-9a2aac1476cc"
    },
    {
        "author": "苏轼",
        "paragraphs": [
            "谁能斗酒博西凉，但爱斋厨法豉香。",
            "旧事真成一梦过，高谭为洗五年忙。",
            "清风偶与山阿曲，明月聊随屋角方。",
            "稽首愿师怜久客，直将归路指茫茫。"
        ],
        "title": "余去金山五年而复至次旧诗韵赠宝觉长老",
        "id": "9bc69620-5aaf-449b-abd3-3c013b13c2d7"
    },
    {
        "author": "苏轼",
        "paragraphs": [
            "塔上一铃独自语，明日颠风当断渡。",
            "朝来白浪打苍崖，倒射轩窗作飞雨。",
            "龙骧万斛不敢过，渔舟一叶从掀舞。",
            "细思城市有底忙，却笑蛟龙为谁怒。",
            "无事久留童仆怪，此风聊得妻孥许。",
            "灊山道人独何事，夜半不眠听粥鼓。"
        ],
        "tags": [
            "抒情",
            "人生",
            "写景"
        ],
        "title": "大风留金山两日",
        "id": "21d202ea-5587-47c3-9d61-d3702da20475"
    },
    {
        "author": "苏轼",
        "paragraphs": [
            "梦里五年过，觉来双鬓苍。",
            "还将尘土足，一步漪澜堂。",
            "俯窥松桂影，仰见鸿鹤翔。",
            "炯然肝肺间，已作冰玉光。",
            "虚明中有色，清浄自生香。",
            "还从世俗去，永与世俗忘。"
        ],
        "title": "游惠山  其一",
        "id": "0299d2b2-83f3-405d-9210-3d0475473e46"
    },
    {
        "author": "苏轼",
        "paragraphs": [
            "薄云不遮山，疏雨不湿人。",
            "萧萧松径滑，策策芒鞋新。",
            "嘉我二三子，皎然无缁磷。",
            "胜游岂殊昔，清句仍绝尘。",
            "吊古泣旧史，疾谗歌小旻。",
            "哀哉扶风子，难与巢许邻。"
        ],
        "title": "游惠山  其二",
        "id": "b7166a4b-ca30-46e1-b8e0-5b3ec21a22ae"
    },
    {
        "author": "苏轼",
        "paragraphs": [
            "敲火发山泉，烹茶避林樾。",
            "明窗倾紫盏，色味两奇绝。",
            "吾生眠食耳，一饱万想灭。",
            "颇笑玉川子，饥弄三百月。",
            "岂如山中人，睡起山花发。",
            "一瓯谁与共，门外无来辙。"
        ],
        "title": "游惠山  其三",
        "id": "045c464d-7429-48e9-9d8a-10cca10d9fe9"
    },
    {
        "author": "苏轼",
        "paragraphs": [
            "行遍天涯意未阑，将心到处遣人安。",
            "山中老宿依然在，案上楞巌已不看。",
            "敧枕落花余几片，闭门新竹自千竿。",
            "客来茶罢空无有，卢橘杨梅尚带酸。"
        ],
        "title": "赠惠山僧惠表",
        "id": "b32a2e25-1750-4bf9-b635-881668486094"
    },
    {
        "author": "苏轼",
        "paragraphs": [
            "书生苦信书，世事仍臆度。",
            "不量力所负，轻出千钧诺。",
            "当时一快意，事过有余怍。",
            "不知几州铁，铸此一大错。",
            "我生涉忧患，常恐长罪恶。",
            "静观殊可喜，脚浅犹容却。",
            "而况钱夫子，万事初不作。",
            "相逢更何言，无病亦无药。"
        ],
        "title": "赠钱道人",
        "id": "5bcbe70f-fdb0-4831-b2a4-7ad137d0c67b"
    },
    {
        "author": "苏轼",
        "paragraphs": [
            "吴越溪山兴未穷，又扶衰病过垂虹。",
            "浮天自古东南水，送客今朝西北风。",
            "绝境自忘千里远，胜游难复五人同。",
            "舟师不会留连意，拟看斜阳万顷红。"
        ],
        "title": "与秦太虚参寥会于松江而关彦长徐安中适至分韵得风字二首  其一",
        "id": "f632ce13-55f8-416d-8831-a3e99f4f5b0c"
    },
    {
        "author": "苏轼",
        "paragraphs": [
            "二子缘诗老更穷，人间无处吐长虹。",
            "平生睡足连江雨，尽日舟横擘岸风。",
            "人笑年来三黜惯，天教我辈一樽同。",
            "知君欲写长相忆，更送银盘尾鬣红。"
        ],
        "title": "与秦太虚参寥会于松江而关彦长徐安中适至分韵得风字二首  其二",
        "id": "233c502c-1967-4054-946f-099abea0bc29"
    },
    {
        "author": "苏轼",
        "paragraphs": [
            "我有方外客，颜如琼之英。",
            "十年尘土窟，一寸冰雪清。",
            "朅来从我游，坦率见真情。",
            "顾我无足恋，恋此山水青。",
            "新诗如弹丸，脱手不暂停。",
            "昨日放鱼回，衣巾满浮萍。",
            "今日扁舟去，白酒载乌程。",
            "山头见月出，江路闻鼍鸣。",
            "莫作孺子歌，沧浪濯吾缨。",
            "吾诗自堪唱，相子棹歌声。"
        ],
        "title": "次韵答参寥",
        "id": "f0fd30b3-5ee6-4bce-a8ff-6961bed69418"
    },
    {
        "author": "苏轼",
        "paragraphs": [
            "举网惊呼得巨鱼，馋涎不易忍流酥。",
            "更烦赤脚长须老，来趁西风十幅蒲。"
        ],
        "title": "次韵关令送鱼",
        "id": "b948e586-b9f8-418b-b7c7-481b11f2c499"
    },
    {
        "author": "苏轼",
        "paragraphs": [
            "君不见诗人借车无可载，留得一钱何足頼。",
            "晚年更似杜陵翁，右臂虽存耳先聩。",
            "人将蚁动作牛鬬，我觉风雷真一噫。",
            "闻尘扫尽根性空，不须更枕清流派。",
            "大朴初散失浑沌，六凿相攘更胜败。",
            "眼花乱坠酒生风，口业不停诗有债。",
            "君知五蕴皆是贼，人生一病今先差。",
            "但恐此心终未了，不见不闻还是碍。",
            "今君疑我特佯聋，故作嘲诗穷崄怪。",
            "须防额痒出三耳，莫放笔端风雨快。"
        ],
        "tags": [
            "抒情",
            "政治"
        ],
        "title": "次韵秦太虚见戏耳聋",
        "id": "f9497d80-8705-490e-a8c6-f8468c0fe8a1"
    },
    {
        "author": "苏轼",
        "paragraphs": [
            "肩舆任所适，遇胜辄流连。",
            "焚香引幽步，酌茗开浄筵。",
            "微雨止还作，小窗幽更妍。",
            "盆山不见日，草木自苍然。",
            "忽登最高塔，眼界穷大千。",
            "卞峰照城郭，震泽浮云天。",
            "深沉既可喜，旷荡亦所便。",
            "幽寻未云毕，墟落生晚烟。",
            "归来记所历，耿耿清不眠。",
            "道人亦未寝，孤灯同夜禅。"
        ],
        "tags": [
            "纪游",
            "端午节",
            "写景"
        ],
        "title": "端午遍游诸寺得禅字",
        "id": "c4230e56-6e28-4e18-a99b-c3f40357cb1b"
    },
    {
        "author": "苏轼",
        "paragraphs": [
            "中和堂后石楠树，与君对牀听夜雨。",
            "玉笙哀怨不逢人，但见香烟横碧缕。",
            "讴吟思归出无计，坐想蟋蟀空房语。",
            "明朝开锁放观潮，豪气正与潮争怒。",
            "银山动地君不看，独爱清香生云雾。",
            "别来聚散如宿昔，城郭空存鹤飞去。",
            "我老人间万事休，君亦洗心从佛祖。",
            "手香新写法界观，眼浄不觑登伽女。",
            "余姚古县亦何有，龙井白泉甘胜乳。",
            "千金买断顾渚春，似与越人降日注。"
        ],
        "tags": [
            "钱塘江"
        ],
        "title": "送刘寺丞赴余姚",
        "id": "111ca998-5381-4231-89ab-cf13c9db8eb1"
    },
    {
        "author": "苏轼",
        "paragraphs": [
            "花光红满栏，草色绿无岸。",
            "不逢青眼人，长歌白石烂。"
        ],
        "title": "霅上访道人不遇",
        "id": "fab5b9fe-2f48-40b2-a208-4019a96c7c0e"
    },
    {
        "author": "苏轼",
        "paragraphs": [
            "汝阳真天人，绢帽著红槿。",
            "缠头三百万，不买一微哂。",
            "共夸青山峰，曲尽花不陨。",
            "当时谪仙人，逸韵谢封畛。",
            "诗成天一笑，万象解寒窘。",
            "惊开小桃杏，不待雷发轸。",
            "余波尚涓滴，乞与居易稹。",
            "尔来谁复见，前辈风流尽。",
            "寂寞两诗人，残红对樱笋。",
            "饥肠得一醉，妙语传不泯。",
            "君来恨不与，更复相牵引。",
            "我老心已灰，空烦扇余烬。",
            "天游照六凿，虚室扫充牣。",
            "悬知色竟空，那复嗜乌吻。",
            "萧然一方丈，居士老庞蕴。",
            "散花从满裓，不答天女问。",
            "故人犹故目，怨句写余恨。",
            "疑我此心在，遮防费栏楯。",
            "应虞已毙蛇，折尾时一蠢。",
            "仄闻孟光贤，未学处仲忍。",
            "寄招应已足，左右侍云鬒。",
            "何时花月夜，羊酒谢不敏。",
            "此生如幻耳，戏语君勿愠。",
            "应同亡是公，一对子虚听。"
        ],
        "title": "李公择过高邮见施大夫与孙莘老赏花诗忆与仆去岁会于彭门折花馈笋故事作诗二十四韵见戏依韵奉答亦以戏公择云",
        "id": "46608aa2-b31d-4de9-a954-069d048de241"
    },
    {
        "author": "苏轼",
        "paragraphs": [
            "清虚堂里王居士，闭眼观心如止水。",
            "水中照见万象空，敢问堂中谁隠几。",
            "吴兴太守老且病，堆案满前长渴睡。",
            "愿君勿笑反自观，梦幻去来殊未已。",
            "长疑安石恐不免，未信犀首终无事。",
            "勿将一念住清虚，居士与我盖同耳。"
        ],
        "title": "王巩清虚堂",
        "id": "1b248424-673c-4121-b447-22a41680075d"
    },
    {
        "author": "苏轼",
        "paragraphs": [
            "吴兴连月雨，釜甑生鱼蛙。",
            "往问卞山龙，曷不安厥家。",
            "梯空上巉绝，俯视惊谽谺。",
            "神井涌云盖，阴崖垂藓花。",
            "交流百道泉，赴谷走羣蛇。",
            "不知落何处，隠隠如缫车。",
            "我来叩石户，飞鼠翻白鸦。",
            "寄语洞中龙，睡味岂不嘉。",
            "雨师少弭节，雷师亦停挝。",
            "积水得反壑，稻苗出泥沙。",
            "农夫免菜色，龙亦饱豚豭。",
            "看君拥黄䌷，高卧放晚衙。"
        ],
        "title": "和孙同年卞山龙洞祷晴",
        "id": "5415e471-6060-413e-a227-766e9633fa95"
    },
    {
        "author": "苏轼",
        "paragraphs": [
            "爱酒陶元亮，能诗张志和。",
            "青山来水槛，白雨满渔蓑。",
            "泪垢添丁面，贫低举案蛾。",
            "不知何所乐，竟夕独酣歌。"
        ],
        "title": "乘舟过贾收水阁收不在见其子三首  其一",
        "id": "4a0ade6a-6b37-4291-8d35-a317278f2ba4"
    },
    {
        "author": "苏轼",
        "paragraphs": [
            "嫋嫋风蒲乱，猗猗水荇长。",
            "小舟浮鸭绿，大杓泻鹅黄。",
            "得意诗酒社，终身鱼稻乡。",
            "乐哉无一事，何处不清凉。"
        ],
        "title": "乘舟过贾收水阁收不在见其子三首  其二",
        "id": "e22886c8-2afa-4fc9-a62b-4969fb2b0738"
    },
    {
        "author": "苏轼",
        "paragraphs": [
            "曳杖青苔岸，系船枯柳根。",
            "德公方上冢，季路独留言。",
            "已占蒲鱼港，更开松菊园。",
            "从兹来往数，儿女自譍门。"
        ],
        "title": "乘舟过贾收水阁收不在见其子三首  其三",
        "id": "83358fbd-d3e8-49dd-8c8e-d6a94b31529c"
    },
    {
        "author": "苏轼",
        "paragraphs": [
            "感慨清哀似变风，老于诗句耳偏聪。",
            "迂疏自笑成何事，冷淡谁能用许功。",
            "不怕飞蚊如立豹，肯随白鸟过垂虹。",
            "吟哦相对忘三伏，拟泛冰溪入雪宫。"
        ],
        "title": "次韵孙秘丞见赠",
        "id": "b9e2d492-ad05-4f0c-b767-9a0a1405da08"
    },
    {
        "author": "苏轼",
        "paragraphs": [
            "清溪到山尽，飞路盘空小。",
            "红亭与白塔，隠见乔木杪。",
            "中休得小庵，孤绝寄云表。",
            "洞庭在北户，云水天渺渺。",
            "庵僧俗缘尽，浄业洗未了。",
            "十年画鹊竹，益以诗自绕。",
            "高堂俨像设，禅室各深窈。",
            "奔泉何处来，华屋过溪沼。",
            "何山隔幽谷，去路清且悄。",
            "长松度翠蔓，绝壁挂啼鸟。",
            "我友自杭来，尚叹所历少。",
            "归途风雨作，一洗红日燎。",
            "俄惊万窍号，黑雾卷蓬蓼。",
            "舟人纷变色，坐羨轻鸥矫。",
            "我独唤酒杯，醉死胜流殍。",
            "书生例强狠，造物空烦扰。",
            "更将掀舞势，把烛画风篠。",
            "美人为破颜，正似腰支嫋。",
            "明朝更陈迹，清景堕空杳。",
            "作诗记余欢，万古一昏晓。"
        ],
        "tags": [
            "洞庭湖"
        ],
        "title": "与客游道场何山得鸟字",
        "id": "0135515f-202f-450f-a96c-5d1b08bc6ac5"
    },
    {
        "author": "苏轼",
        "paragraphs": [
            "来往三吴一梦间，故人半作冢累然。",
            "独依旧社传真法，要与遗民度厄年。",
            "赵叟近闻还印绶，竺翁先已反林泉。",
            "何时策杖相随去，任性逍遥不学禅。"
        ],
        "title": "仆去杭五年吴中仍岁大饥疫故人往往逝去闻湖上僧舍不复往日繁丽独浄慈本长老学者益盛作诗寄之",
        "id": "c8336c6e-06db-47f4-945e-d11b4f166bce"
    },
    {
        "author": "苏轼",
        "paragraphs": [
            "先王旧德在民心，著令称忠上意深。",
            "堕泪行看会祠下，挂名争欲刻碑阴。",
            "凄凉破屋尘凝坐，憔悴云孙雪满簪。",
            "未信诸豪容郭解，却从他县施千金。"
        ],
        "title": "送表忠观钱道士归杭",
        "id": "c027278c-d40d-41bc-a422-f2bb4fa82147"
    },
    {
        "author": "苏轼",
        "paragraphs": [
            "三旬已过黄梅雨，万里初来舶趠风。",
            "几处萦回度山曲，一时清驶满江东。",
            "惊飘䔩䔩先秋叶，唤醒昏昏嗜睡翁。",
            "欲作兰台快哉赋，却嫌分别问雌雄。"
        ],
        "title": "舶趠风",
        "id": "81e1c6b6-36b7-41fa-be61-775ae50975c6"
    },
    {
        "author": "苏轼",
        "paragraphs": [
            "溪边石蟹小于钱，喜见轮囷赤玉盘。",
            "半壳含黄宜点酒，两螯斫雪劝加餐。",
            "蛮珍海错闻名久，怪雨腥风入坐寒。",
            "堪笑吴兴馋太守，一诗换得两尖团。"
        ],
        "title": "丁公默送蝤蛑",
        "id": "fd2d2be6-6456-4e91-b658-1bfa01352145"
    },
    {
        "author": "苏轼",
        "paragraphs": [
            "使君闲如云，欲出谁肯伴。",
            "清风独无事，一啸亦可唤。",
            "来从白苹洲，吹我明月观。",
            "门前远行客，青衫流白汗。",
            "问子何匆匆，王事不可缓。",
            "故人钱与李，清庙两圭瓒。",
            "蔚为万乘器，尚记沟中断。",
            "子亦东南珍，价重不可算。",
            "别情何以慰，酒尽对空案。",
            "惟持一榻凉，劝子巾少岸。",
            "北风那复有，尘土飞灰炭。",
            "欲寄二大夫，发发不可绊。"
        ],
        "title": "送孙著作赴考城兼寄钱醇老李邦直二君于孙处有书见及",
        "id": "cf32658e-7617-4c9a-939f-156032ffb70f"
    },
    {
        "author": "苏轼",
        "paragraphs": [
            "城中楼阁似鱼鳞，不见清风起白苹。",
            "试选苕溪最深处，仍呼我辈不羁人。",
            "窥船野鹤何曾下，见烛飞虫空自驯。",
            "遶郭荷花一千顷，谁知六月下塘春。"
        ],
        "title": "泛舟城南会者五人分韵赋诗得人皆苦炎字四首  其一",
        "id": "0d0ec84d-ca91-4e6a-94bb-6741e4550113"
    },
    {
        "author": "苏轼",
        "paragraphs": [
            "苦热诚知处处皆，何当危坐学心斋。",
            "海螯要共诗人把，溪月行遭雾雨霾。",
            "乡国飘零断书信，弟兄流落隔江淮。",
            "便应筑室苕溪上，荷叶遮门水浸阶。"
        ],
        "title": "泛舟城南会者五人分韵赋诗得人皆苦炎字四首  其二",
        "id": "1c6c7879-ed78-4201-a858-7355030e8cd3"
    },
    {
        "author": "苏轼",
        "paragraphs": [
            "紫蟹鲈鱼贱如土，得钱相付何曾数。",
            "碧筩时作象鼻弯，白酒微带荷心苦。",
            "运肘风生看斫鲙，随刀雪落惊飞缕。",
            "不将醉语作新诗，饱食应惭腹如鼓。"
        ],
        "title": "泛舟城南会者五人分韵赋诗得人皆苦炎字四首  其三",
        "id": "a81b3c90-4b93-4f3f-af0f-88770603d775"
    },
    {
        "author": "苏轼",
        "paragraphs": [
            "桥上游人夜未厌，共依水槛立风簷。",
            "楼中煮酒初尝芡，月夜新粧半出帘。",
            "南郭清游继颜谢，北窗归卧等羲炎。",
            "人间寒热无穷事，自笑疏顽不受痁。"
        ],
        "title": "泛舟城南会者五人分韵赋诗得人皆苦炎字四首  其四",
        "id": "5b664730-fab2-40f1-98e5-92a8536542b1"
    },
    {
        "author": "苏轼",
        "paragraphs": [
            "吴兴六月水泉温，千顷菰蒲聚鬬蚊。",
            "此井独能深一丈，凛然如我亦如君。"
        ],
        "title": "与王郎夜饮井水",
        "id": "bb384d4f-a40e-4ea7-aaec-f7589b9e1157"
    },
    {
        "author": "苏轼",
        "paragraphs": [
            "诗人固长贫，日午饥未动。",
            "偶然得一饱，万象困嘲弄。",
            "寻花不论命，爱雪长忍冻。",
            "天公非不怜，听饱即喧哄。",
            "君为三郡守，所至满宾从。",
            "江湖常在眼，诗酒事豪纵。",
            "奉使今折磨，清比于陵仲。",
            "永怀茶山下，携妓修春贡。",
            "更忆槛泉亭，插花云髻重。",
            "萧然卧灊麓，愁听春禽哢。",
            "忽见早梅花，不饮但孤讽。",
            "诗成独寄我，字字愈头痛。",
            "嗟君本侍臣，笔橐从上雍。",
            "脱靴吟芍药，给札赋云梦。",
            "何人慰流落，嘉蘤天为种。",
            "杯倾笛中吟，帽拂果下鞚。",
            "感时念羁旅，此意吾侪共。",
            "故山今何有，桐花集么凤。",
            "君亦忆匡庐，归扫藏书洞。",
            "何当种此花，各抱汉阴瓮。"
        ],
        "tags": [
            "庐山"
        ],
        "title": "次韵李公择梅花",
        "id": "155fbc3a-0242-46b1-b86b-025775f84cfb"
    },
    {
        "author": "苏轼",
        "paragraphs": [
            "我昔尝为径山客，至今诗笔余山色。",
            "师住此山三十年，妙语应须得山骨。",
            "溪城六月水云蒸，飞蚊猛捷如花鹰。",
            "羨师方丈冰雪冷，兰膏不动长明灯。",
            "山中故人知我至，争来问讯今何似。",
            "为言百事不如人，两眼犹能书细字。"
        ],
        "title": "送渊师归径山",
        "id": "1d610b6e-084e-457e-a339-352578c8ab1d"
    },
    {
        "author": "苏轼",
        "paragraphs": [
            "俯仰东西阅数州，老于歧路岂伶优。",
            "初闻父老推谢令，旋见儿童迎细侯。",
            "政拙年年祈水旱，民劳处处避嘲讴。",
            "河吞巨野那容塞，盗入蒙山不易搜。",
            "仕道固应惭孔孟，扶颠未可责由求。",
            "渐谋田舍犹怀禄，未脱风涛且傍洲。",
            "惘惘可怜真丧狗，时时相触是虚舟。",
            "朅来震泽都如梦，只有苕溪可倚楼。",
            "斋酿酸甜如蜜水，乐工零落似风鸥。",
            "远思颜柳并诸谢，近忆张陈与老刘。",
            "风定轩窗飞豹脚，雨余栏槛上蜗牛。",
            "旧游到处皆苍藓，同甲惟君尚黑头。",
            "忆昔湖山共寻胜，相逢杯酒两忘忧。",
            "醉看梅雪清香过，夜棹风船骇汗流。",
            "百首共成山上集，三人同作月中游。",
            "海南未起垂天翼，涧底仍依径寸庥。",
            "已许春风归过我，预忧诗笔老难酬。",
            "此生岁月行飘忽，晚节功名亦谬悠。",
            "犀首正缘无事饮，冯驩应为有鱼留。",
            "从今更踏青州曲，薄酒知君笑督邮。"
        ],
        "title": "次韵周开祖长官见寄",
        "id": "d8c2fadc-18c2-42ba-85af-a5116678b1ec"
    },
    {
        "author": "苏轼",
        "paragraphs": [
            "斯人所甚厌，投畀每不受。",
            "欲其少须臾，夺去惟恐后。",
            "云谁尸此职，无乃亦假守。",
            "赋才有巨细，无异斛与斗。",
            "胡不安其分，但听物所诱。",
            "时来各飞动，意合无妍丑。",
            "坐令鸡栖车，长载朱伯厚。",
            "平生无一旅，既死咤万口。",
            "自闻与可亡，胸臆生堆阜。",
            "悬知临绝意，要我一执手。",
            "相望五百里，安得自其牖。",
            "遗文付来哲，后事待诸友。",
            "伶俜嵇绍孤，老病孟光偶。",
            "世人贱目见，争笑千金帚。",
            "君诗与楚词，识者当有取。",
            "但知爱墨竹，此叹吾已久。",
            "故人多厚禄，能复哀君否。",
            "不见林与苏，饥寒自奔走。"
        ],
        "title": "林子中以诗寄文与可及余与可既殁追和其韵",
        "id": "d6c49e3a-d39e-46e2-b563-8244470b36e4"
    },
    {
        "author": "苏轼",
        "paragraphs": [
            "昨夜雨鸣渠，晓来风袭月。",
            "萧然欲秋意，溪水清可啜。",
            "环城三十里，处处皆佳绝。",
            "蒲莲浩如海，时见舟一叶。",
            "此间真避世，青蒻低白发。",
            "相逢欲相问，已逐惊鸥没。"
        ],
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其一",
        "id": "e73290e8-c235-4f3a-8a52-4a3c2d9e9938"
    },
    {
        "author": "苏轼",
        "paragraphs": [
            "清风定何物，可爱不可名。",
            "所至如君子，草木有嘉声。",
            "我行本无事，孤舟任斜横。",
            "中流自偃仰，适与风相迎。",
            "举杯属浩渺，乐此两无情。",
            "归来两溪间，云水夜自明。"
        ],
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其二",
        "id": "49869d3d-3ba2-438f-abee-29cfdf04a4cc"
    },
    {
        "author": "苏轼",
        "paragraphs": [
            "苕水如汉水，鳞鳞鸭头青。",
            "吴兴胜襄阳，万瓦浮青冥。",
            "我非羊叔子，愧此岘山亭。",
            "悲伤意则同，岁月如流星。",
            "从我两王子，高鸿插修翎。",
            "湛辈何足道，当以德自铭。"
        ],
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其三",
        "id": "46e3c262-90af-46f0-a998-1331bc39e35e"
    },
    {
        "author": "苏轼",
        "paragraphs": [
            "吏民怜我懒，鬬讼日已稀。",
            "能为无事饮，可作不夜归。",
            "复寻飞英游，尽此一寸晖。",
            "撞钟履声集，颠倒云山衣。",
            "我来无时节，杖屦自推扉。",
            "莫作使君看，外似中已非。"
        ],
        "title": "与王郎昆仲及儿子迈遶城观荷花登岘山亭晚入飞英寺分韵得月明星稀四首  其四",
        "id": "35839c20-1438-4c70-a087-569d396482e8"
    },
    {
        "author": "苏轼",
        "paragraphs": [
            "款段曾陪马少游，而今人在凤麟洲。",
            "黄公酒肆如重过，杳杳白苹天尽头。"
        ],
        "title": "次韵章子厚飞英留题",
        "id": "74e5d2e7-7f86-4127-a343-a2c51ead5dd1"
    },
    {
        "author": "苏轼",
        "paragraphs": [
            "两慰鬰相望，东西百步场。",
            "插旗蒲柳市，伐鼓水云乡。",
            "已作观鱼槛，仍开射鸭堂。",
            "全家依画舫，极目乱红妆。",
            "潋潋波头细，疏疏雨脚长。",
            "我来闲濯足，溪涨欲浮牀。",
            "泽国山围里，孤城水影傍。",
            "欲知归路处，苇外记风樯。"
        ],
        "title": "城南县尉水亭得长字",
        "id": "3fcfb88c-93b4-42ca-af30-66af7bfe4092"
    },
    {
        "author": "苏轼",
        "paragraphs": [
            "陂湖欲尽山为界，始见寒泉落高派。",
            "道人未放泉出山，曲折虚堂泻清快。",
            "使君年老尚儿戏，绿棹红船舞澎湃。",
            "一笑翻杯水溅裙，余欢濯足波生隘。",
            "长松搀天龙起立，苍藤倒谷云崩坏。",
            "仰穿蒙密得清旷，一览震泽吁可怪。",
            "谁云四万八千顷，渺渺东尽日所晒。",
            "归途十里尽风荷，清唱一声闻露薤。",
            "嗟予少小慕真隠，白发青衫天所械。",
            "忽逢佳士与名山，何异枯杨便马疥。",
            "君犹鸾鹤偶飘堕，六翮如云岂长铩。",
            "不将新句纪兹游，恐负山中清浄债。"
        ],
        "title": "与胡祠部游法华山",
        "id": "953f000c-acb7-4352-87eb-3bcce93e18bf"
    },
    {
        "author": "苏轼",
        "paragraphs": [
            "具区吞灭三州界，浩浩汤汤纳千派。",
            "从来不著万斛船，一叶渔舟恣奔快。",
            "仙坛古洞不可到，空听余澜鸣湃湃。",
            "今朝偶上法华岭，纵观始觉人寰隘。",
            "山头卧碣吊孤冢，下有至人僵不坏。",
            "空余白棘网秋虫，无复青莲出幽怪。",
            "我来徙倚长松下，欲掘茯苓亲洗晒。",
            "闻道山中富奇药，往往灵芝杂葵薤。",
            "诗人空腹待黄精，生事只看长柄械。",
            "今年大熟期一饱，食叶微虫直癣疥。",
            "白花半落紫穟香，攘臂欲助磨镰铩。",
            "安得山泉变春酒，与子一洗寻常债。"
        ],
        "title": "又次前韵赠贾耘老",
        "id": "433eac44-16c7-41ab-93b6-cf92fc8ef3b9"
    },
    {
        "author": "苏轼",
        "paragraphs": [
            "见公奔走谓公劳，闻公隠退云公高。",
            "公心底处有高下，梦幻去来随所遭。",
            "不知高斋竟何义，此名之设缘吾曹。",
            "公年四十已得道，俗缘未尽余伊臯。",
            "功名富贵皆逆旅，黄金知系何人袍。",
            "超然已了一大事，挂冠而去真秋毫。",
            "坐看猿猱落罝罔，两手未肯置所操。",
            "乃知贤达与愚陋，岂直相去九牛毛。",
            "长松百尺不自觉，企而羨者蓬与蒿。",
            "我欲赢粮往问道，未应举臂辞卢敖。"
        ],
        "title": "赵阅道高斋",
        "id": "f84ebe03-3713-4c83-81f5-362e04a74c4b"
    },
    {
        "author": "苏轼",
        "paragraphs": [
            "吴兴有君子，淡如朱丝琴。",
            "一唱三太息，至今有遗音。",
            "嗟余与夫子，相避如辰参。",
            "犹喜见诸郎，窈然清且深。",
            "异时多良士，末路丧初心。",
            "我生不有命，其肯枉尺寻。"
        ],
        "title": "送俞节推",
        "id": "f6b1c0bd-be95-4e4a-bb57-93c958c3b948"
    },
    {
        "author": "苏轼",
        "paragraphs": [
            "十年身不到朝廷，欲伴骚人赋落英。",
            "但得低头拜东野，不辞中路候渊明。",
            "舣舟苕霅人安在，卜筑江淮计已成。",
            "千里论交一言足，与君盖亦不须倾。"
        ],
        "title": "次韵答孙侔",
        "id": "7071a868-be11-4619-b994-7a3221fa3230"
    },
    {
        "author": "苏轼",
        "paragraphs": [
            "凛然高节照时人，不信微官解浼君。",
            "蒋济谓能来阮籍，薛宣真欲吏朱云。",
            "好诗冲口谁能择，俗子疑人未遣闻。",
            "乞取千篇看俊逸，不将轻比鲍参军。"
        ],
        "title": "重寄",
        "id": "a4649ec6-1d41-46f8-ad5e-64b319fc3112"
    },
    {
        "author": "苏轼",
        "paragraphs": [
            "青派连淮上，黄楼冠海隅。",
            "此诗尤伟丽，夫子计魁梧。",
            "世俗轻瑚琏，巾箱袭武夫。",
            "坐令乘传遽，奔走为储须。",
            "邂逅我已失，登临谁与俱。",
            "贫贪仓氏粟，身听冶家橅。",
            "会合难前定，归休试后图。",
            "腴田未可买，穷鬼却须呼。",
            "二水何年到，双洪不受舻。",
            "至今清夜梦，飞辔策天吴。"
        ],
        "title": "次韵和刘贡父登黄楼见寄并寄子由二首  其一",
        "id": "77202684-7394-4778-a05a-f226cca6265f"
    },
    {
        "author": "苏轼",
        "paragraphs": [
            "与子皆去国，十年天一隅。",
            "数奇逢恶岁，计拙集枯梧。",
            "好士余刘表，穷交忆灌夫。",
            "不矜持汉节，犹喜揽桓须。",
            "清句金丝合，高楼雪月俱。",
            "吟哦出新意，指画想前橅。",
            "自写千言赋，新裁六幅图。",
            "传看一座耸，劝著尺书呼。",
            "莫使骚人怨，东游不到吴。"
        ],
        "title": "次韵和刘贡父登黄楼见寄并寄子由二首  其二",
        "id": "55f8e6d4-6456-465e-b9c4-6040463b5835"
    },
    {
        "author": "苏轼",
        "paragraphs": [
            "晓色兼秋色，蝉声杂鸟声。",
            "壮怀销铄尽，回首尚心惊。"
        ],
        "title": "吴江岸",
        "id": "e24f4662-127c-4b08-b8dc-4513ffdadf3d"
    },
    {
        "author": "苏轼",
        "paragraphs": [
            "圣主如天万物春，小臣愚暗自亡身。",
            "百年未满先偿债，十口无归更累人。",
            "是处青山可埋骨，他时夜雨独伤神。",
            "与君世世为兄弟，又结来生未了因。"
        ],
        "title": "予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由二首  其一",
        "id": "dcf448a8-9488-4ea8-9a79-a7d16efa61b4"
    },
    {
        "author": "苏轼",
        "paragraphs": [
            "柏台霜气夜凄凄，风动琅珰月向低。",
            "梦绕云山心似鹿，魂惊汤火命如鸡。",
            "眼中犀角真吾子，身后牛衣愧老妻。",
            "百岁神游定何处，桐乡知葬浙江西。"
        ],
        "title": "予以事系御史台狱狱吏稍见侵自度不能堪死狱中不得一别子由故作二诗授狱卒梁成以遗子由二首  其二",
        "id": "e5636f9b-7828-4524-b58b-bd6979f3b6c5"
    },
    {
        "author": "苏轼",
        "paragraphs": [
            "庭柏阴阴昼掩门，乌知有赦闹黄昏。",
            "汉宫自种三生福，楚客还招九死魂。",
            "纵有锄犁及田亩，已无面目见丘园。",
            "只应圣主如尧舜，犹许先生作正言。"
        ],
        "title": "己未十月十五日狱中恭闻太皇太后不豫有赦作诗",
        "id": "c410e00d-50a3-4173-8a0d-fd35d48e2e40"
    },
    {
        "author": "苏轼",
        "paragraphs": [
            "巍然开济两朝勋，信矣才难十乱臣。",
            "原庙固应祠百世，先王何止活千人。",
            "和熹未圣犹贪位，明德虽贤不及民。",
            "月落风悲天雨泣，谁将椽笔写光尘。"
        ],
        "title": "十月二十日恭闻太皇太后升遐以轼罪人不许成服欲哭则不敢欲泣则不可故作挽词二章  其一",
        "id": "17e9f7ef-a0c0-4992-a228-7fc31facc581"
    },
    {
        "author": "苏轼",
        "paragraphs": [
            "未报山陵国士知，遶林松柏已猗猗。",
            "一声恸哭犹无所，万死酬恩更有时。",
            "梦里天衢隘云仗，人间雨泪变彤帷。",
            "关雎卷耳平生事，白首累臣正坐诗。"
        ],
        "title": "十月二十日恭闻太皇太后升遐以轼罪人不许成服欲哭则不敢欲泣则不可故作挽词二章  其二",
        "id": "152fdd78-fb4e-4927-9c16-753846916628"
    },
    {
        "author": "苏轼",
        "paragraphs": [
            "我行汴堤上，厌见榆阴绿。",
            "千株不盈亩，斩伐同一束。",
            "及居幽囚中，亦复见此木。",
            "蠹皮溜秋雨，病叶埋墙曲。",
            "谁言霜雪苦，生意殊未足。",
            "坐待春风至，飞英覆空屋。"
        ],
        "title": "御史台榆槐竹柏四首 榆",
        "id": "10933c79-aef0-434e-99b7-0eda4509b0fd"
    },
    {
        "author": "苏轼",
        "paragraphs": [
            "忆我初来时，草木向衰歇。",
            "高槐虽惊秋，晚蝉犹抱叶。",
            "淹留未云几，离离见疏荚。",
            "栖鸦寒不去，哀叫饥啄雪。",
            "破巢带空枝，疏影挂残月。",
            "岂无两翅羽，伴我此愁绝。"
        ],
        "title": "御史台榆槐竹柏四首 槐",
        "id": "fe20ca4b-b076-4c07-b34b-60567e489b62"
    },
    {
        "author": "苏轼",
        "paragraphs": [
            "今日南风来，吹乱庭前竹。",
            "低昂中音会，甲刃纷相触。",
            "萧然风雪意，可折不可辱。",
            "风霁竹已回，猗猗散青玉。",
            "故山今何有，秋雨荒篱菊。",
            "此君知健否，归扫南轩绿。"
        ],
        "title": "御史台榆槐竹柏四首 竹",
        "id": "12376286-0b8b-404f-82d2-ae752a66d180"
    },
    {
        "author": "苏轼",
        "paragraphs": [
            "故园多珍木，翠柏如蒲苇。",
            "幽囚无与乐，百日看不已。",
            "时来拾流胶，未忍践落子。",
            "当年谁所种，少长与我齿。",
            "仰视苍苍干，所阅固多矣。",
            "应见李将军，胆落温御史。"
        ],
        "title": "御史台榆槐竹柏四首 柏",
        "id": "0ffcd722-4a46-4720-ae5e-4bf89a320df3"
    },
    {
        "author": "苏轼",
        "paragraphs": [
            "百日归期恰及春，余年乐事最关身。",
            "出门便旋风吹面，走马联翩鹊啅人。",
            "却对酒杯浑是梦，试拈诗笔已如神。",
            "此灾何必深追咎，窃禄从来岂有因。"
        ],
        "title": "十二月二十八日蒙恩责授检校水部员外郎黄州团练副使复用前韵二首  其一",
        "id": "b126ec27-0405-44ef-bd4b-6346b59935d9"
    },
    {
        "author": "苏轼",
        "paragraphs": [
            "平生文字为吾累，此去声名不厌低。",
            "塞上纵归他日马，城东不鬬少年鸡。",
            "休官彭泽贫无酒，隠几维摩病有妻。",
            "堪笑睢阳老从事，为余投檄向江西。"
        ],
        "title": "十二月二十八日蒙恩责授检校水部员外郎黄州团练副使复用前韵二首  其二",
        "id": "1d5b0fdd-5e26-48da-afd9-2a58022d01b5"
    },
    {
        "author": "苏轼",
        "paragraphs": [
            "白酒无声滑泻油，醉行堤上散吾愁。",
            "春风料峭羊角转，河水渺绵瓜蔓流。",
            "君已思归梦巴峡，我能未到说黄州。",
            "此身聚散何穷已，未忍悲歌学楚囚。"
        ],
        "title": "陈州与文郎逸民饮别携手河堤上作此诗",
        "id": "436f83e4-e412-4c61-80d3-c83e2f70dc2d"
    },
    {
        "author": "苏轼",
        "paragraphs": [
            "夫子自逐客，尚能哀楚囚。",
            "奔驰二百里，径来宽我忧。",
            "相逢知有得，道眼清不流。",
            "别来未一年，落尽骄气浮。",
            "嗟我晚闻道，款启如孙休。",
            "至言难久服，放心不自收。",
            "悟彼善知识，妙药应所投。",
            "纳之忧患场，磨以百日愁。",
            "冥顽虽难化，镌发亦已周。",
            "平时种种心，次第去莫留。",
            "但余无所还，永与夫子游。",
            "此别何足道，大江东西州。",
            "畏蛇不下榻，睡足吾无求。",
            "便为齐安民，何必归故丘。"
        ],
        "title": "子由自南都来陈三日而别",
        "id": "10f55ff8-daf6-4458-b4cf-89c600ec635b"
    },
    {
        "author": "苏轼",
        "paragraphs": [
            "兰菊有生意，微阳回寸根。",
            "方忧集暮雪，复喜迎朝暾。",
            "忆我故居室，浮光动南轩。",
            "松竹半倾泻，未数葵与萱。",
            "三径瑶草合，一瓶井花温。",
            "至今行吟处，尚余履舄痕。",
            "一朝出从仕，永愧李仲元。",
            "晚岁益可羞，犯雪方南奔。",
            "山城买废圃，槁叶手自掀。",
            "长使齐安人，指说故侯园。"
        ],
        "title": "正月十八日蔡州道上遇雪次子由韵二首  其一",
        "id": "c92e4d1a-56ea-4730-b4db-01efb01050fe"
    },
    {
        "author": "苏轼",
        "paragraphs": [
            "铅膏染髭须，旋露霜雪根。",
            "不如闭目坐，丹府夜自暾。",
            "谁知忧患中，方寸寓羲轩。",
            "大雪从压屋，我非儿女萱。",
            "平生学踵息，坐觉两𩍐温。",
            "下马作雪诗，满地鞭箠痕。",
            "伫立望原野，悲歌为黎元。",
            "道逢射猎子，遥指狐兔奔。",
            "踪迹尚可原，窟穴何足掀。",
            "寄谢李丞相，吾将反丘园。"
        ],
        "title": "正月十八日蔡州道上遇雪次子由韵二首  其二",
        "id": "1a85bdf6-d570-4494-a350-51dead70eaee"
    },
    {
        "author": "苏轼",
        "paragraphs": [
            "昔年尝羨任夫子，卜居新息临淮水。",
            "怪君便尔忘故乡，稻熟鱼肥信清美。",
            "竹陂雁起天为黑，桐柏烟横山半紫。",
            "知君坐受儿女困，悔不先归弄清泚。",
            "尘埃我亦失收身，此行蹭蹬尤可鄙。",
            "寄食方将依白足，附书未免烦黄耳。",
            "往虽不及来有年，诏恩倘许归田里。",
            "却下关山入蔡州，为买乌犍三百尾。"
        ],
        "title": "过新息留示乡人任师中",
        "id": "7919921c-e959-4102-b038-17323fb927c0"
    },
    {
        "author": "苏轼",
        "paragraphs": [
            "朝离新息县，初乱一水碧。",
            "暮宿淮南村，已度千山赤。",
            "麏鼯号古戍，雾雨暗破驿。",
            "回头梁楚郊，永与中原隔。",
            "黄州在何许，想像云梦泽。",
            "吾生如寄耳，初不择所适。",
            "但有鱼与稻，生理已自毕。",
            "独喜小儿子，少小事安佚。",
            "相从艰难中，肝肺如铁石。",
            "便应与晤语，何止寄衰疾。"
        ],
        "title": "过淮",
        "id": "a1d1711d-ec74-4fa6-975b-e8445edfc67e"
    },
    {
        "author": "苏轼",
        "paragraphs": [
            "黁公昔未化，来往淮山曲。",
            "寿逾两甲子，气压诸尊宿。",
            "但嗟浊恶世，不受龙象蹴。",
            "我来不及见，怅望空遗躅。",
            "霜颅隠白毫，锁骨埋青玉。",
            "皆云似达摩，只履还西竺。",
            "壁间余清诗，字势颇拔俗。",
            "为吟五字偈，一洗凡眼肉。"
        ],
        "title": "书黁公诗后",
        "id": "ddacff39-fa0e-48af-b7bb-6ba1aaf0ef4a"
    },
    {
        "author": "苏轼",
        "paragraphs": [
            "十载游名山，自制山中衣。",
            "愿言毕婚嫁，携手老翠微。",
            "不悟俗缘在，失身蹈危机。",
            "刑名非夙学，陷穽损积威。",
            "遂恐生死隔，永与云山违。",
            "今日复何日，芒鞋自轻飞。",
            "稽首两足尊，举头双涕挥。",
            "灵山会未散，八部犹光辉。",
            "愿从二圣往，一洗千劫非。",
            "徘徊竹溪月，空翠摇烟霏。",
            "钟声自送客，出谷犹依依。",
            "回首吾家山，岁晚将焉归。"
        ],
        "title": "游浄居寺",
        "id": "3b462396-247f-408d-8883-61dd8e5f13b2"
    },
    {
        "author": "苏轼",
        "paragraphs": [
            "春来幽谷水潺潺，的皪梅花草棘间。",
            "一夜东风吹石裂，半随飞雪度关山。"
        ],
        "title": "梅花二首  其一",
        "id": "f1f49686-0c62-4b71-9efc-7b0f310f6bcf"
    },
    {
        "author": "苏轼",
        "paragraphs": [
            "何人把酒慰深幽，开自无聊落更愁。",
            "幸有清溪三百曲，不辞相送到黄州。"
        ],
        "title": "梅花二首  其二",
        "id": "a33e4891-005e-4026-9475-4198313424dd"
    },
    {
        "author": "苏轼",
        "paragraphs": [
            "十年栽种百年规，好德无人助我仪。",
            "县令若同仓庾氏，亭松应长子孙枝。",
            "天公不救斧斤厄，野火解怜冰雪姿。",
            "为问几株能合抱，殷勤记取角弓诗。"
        ],
        "title": "万松亭",
        "id": "e2121093-8b21-4886-956a-23ff64914622"
    },
    {
        "author": "苏轼",
        "paragraphs": [
            "我昔少年日，种松满东冈。",
            "初移一寸根，琐细如插秧。",
            "二年黄茅下，一一攒麦芒。",
            "三年出蓬艾，满山散牛羊。",
            "不见十余年，想作龙蛇长。",
            "夜风波浪碎，朝露珠玑香。",
            "我欲食其膏，已伐百本桑。",
            "人事多乖迕，神药竟渺茫。",
            "朅来齐安野，夹路须髯苍。",
            "会开龟蛇窟，不惜斤斧疮。",
            "纵未得茯苓，且当拾流肪。",
            "釜盎百出入，皎然散飞霜。",
            "槁死三彭仇，澡换五谷肠。",
            "青骨凝绿髓，丹田发幽光。",
            "白发何足道，要使双瞳方。",
            "却后五百年，骑鹤还故乡。"
        ],
        "title": "戏作种松",
        "id": "0a9051fc-70b5-4a9b-8158-0bcabcad41cc"
    },
    {
        "author": "苏轼",
        "paragraphs": [
            "熟视空堂竟不言，故应知我未天全。",
            "肯来传舍人皆说，能致先生子亦贤。",
            "脱屣不妨眠粪屋，流澌争看浴冰川。",
            "士廉岂识桃椎妙，妄意称量未必然。"
        ],
        "title": "张先生",
        "id": "2b1fe520-399c-4719-91c7-491e9cde40d8"
    },
    {
        "author": "苏轼",
        "paragraphs": [
            "何年顾陆丹青手，画作朱陈嫁娶图。",
            "闻道一村惟两姓，不将门户买崔卢。"
        ],
        "title": "陈季常所蓄朱陈村嫁娶图二首  其一",
        "id": "0d8a8c3f-6737-4894-8031-c3f84ace0829"
    },
    {
        "author": "苏轼",
        "paragraphs": [
            "我是朱陈旧使君，劝农曾入杏花村。",
            "而今风物那堪画，县吏催租夜打门。"
        ],
        "title": "陈季常所蓄朱陈村嫁娶图二首  其二",
        "id": "615382dd-af64-4195-9cd3-32bc1a5d3744"
    },
    {
        "author": "苏轼",
        "paragraphs": [
            "佛灯渐暗饥鼠出，山雨忽来修竹鸣。",
            "知是何人旧诗句，已应知我此时情。"
        ],
        "title": "少年时尝过一村院见壁上有诗云夜凉疑有雨院静似无僧不知何人诗也宿黄州禅智寺寺僧皆不在夜半雨作偶记此诗故作一绝",
        "id": "9e38983b-ccaa-46da-8225-c955aeb66a63"
    },
    {
        "author": "苏轼",
        "paragraphs": [
            "自笑平生为口忙，老来事业转荒唐。",
            "长江绕郭知鱼美，好竹连山觉笋香。",
            "逐客不妨员外置，诗人例作水曹郎。",
            "只惭无补丝毫事，尚费官家压酒囊。"
        ],
        "tags": [
            "长江",
            "乐观",
            "抒情",
            "地方",
            "心情"
        ],
        "title": "初到黄州",
        "id": "d66f8218-b0d1-4706-8537-6bb51d3462fc"
    },
    {
        "author": "苏轼",
        "paragraphs": [
            "幽人无事不出门，偶逐东风转良夜。",
            "参差玉宇飞木末，缭绕香烟来月下。",
            "江云有态清自媚，竹露无声浩如泻。",
            "已惊弱柳万丝垂，尚有残梅一枝亚。",
            "清诗独吟还自和，白酒已尽谁能借。",
            "不惜青春忽忽过，但恐欢意年年谢。",
            "自知醉耳爱松风，会拣霜林结茅舍。",
            "浮浮大甑长炊玉，溜溜小槽如压蔗。",
            "饮中真味老更浓，醉里狂言醒可怕。",
            "闭门谢客对妻子，倒冠落佩从嘲骂。"
        ],
        "title": "定惠院寓居月夜偶出",
        "id": "3cf3e8d4-c8c3-4dcf-9999-7cc1ed67d18f"
    },
    {
        "author": "苏轼",
        "paragraphs": [
            "去年花落在徐州，对月酣歌美清夜。",
            "今年黄州见花发，小院闭门风露下。",
            "万事如花不可期，余年似酒那禁泻。",
            "忆昔扁舟溯巴峡，落帆樊口高桅亚。",
            "长江衮衮空自流，白发纷纷宁少借。",
            "竟无五亩继沮溺，空有千篇凌鲍谢。",
            "至今归计负云山，未免孤衾眠客舍。",
            "少年辛苦真食蓼，老境安闲如啖蔗。",
            "饥寒未至且安居，忧患已空犹梦怕。",
            "穿花踏月饮村酒，免使醉归官长骂。"
        ],
        "tags": [
            "长江"
        ],
        "title": "次韵前篇",
        "id": "e1e9038b-b8e9-4e64-8d95-86a522b62258"
    },
    {
        "author": "苏轼",
        "paragraphs": [
            "老来百事懒，身垢犹念浴。",
            "衰发不到耳，尚烦月一沐。",
            "山城足薪炭，烟雾蒙汤谷。",
            "尘垢能几何，翛然脱羁梏。",
            "披衣坐小阁，散发临修竹。",
            "心困万缘空，身安一牀足。",
            "岂惟忘浄秽，兼以洗荣辱。",
            "默归毋多谈，此理观要熟。"
        ],
        "title": "安国寺浴",
        "id": "a1c6f16d-5327-4e84-9436-463d175e01f7"
    },
    {
        "author": "苏轼",
        "paragraphs": [
            "卧闻百舌呼春风，起寻花柳村村同。",
            "城南古寺修竹合，小房曲槛敧深红。",
            "看花叹老忆年少，对酒思家愁老翁。",
            "病眼不羞云母乱，鬓丝强理茶烟中。",
            "遥知二月王城外，玉仙洪福花如海。",
            "薄罗匀雾盖新粧，快马争风鸣杂佩。",
            "玉川先生真可怜，一生耽酒终无钱。",
            "病过春风九十日，独抱添丁看花发。"
        ],
        "title": "安国寺寻春",
        "id": "cb0d6978-b7c4-4d12-bbf1-35033c8b813c"
    },
    {
        "author": "苏轼",
        "paragraphs": [
            "江城地瘴蕃草木，只有名花苦幽独。",
            "嫣然一笑竹篱间，桃李漫山总粗俗。",
            "也知造物有深意，故遣佳人在空谷。",
            "自然富贵出天姿，不待金盘荐华屋。",
            "朱唇得酒晕生脸，翠袖卷纱红映肉。",
            "林深雾暗晓光迟，日暖风轻春睡足。",
            "雨中有泪亦悽怆，月下无人更清淑。",
            "先生食饱无一事，散步逍遥自扪腹。",
            "不问人家与僧舍，拄杖敲门看修竹。",
            "忽逢绝艳照衰朽，叹息无言揩病目。",
            "陋邦何处得此花，无乃好事移西蜀。",
            "寸根千里不易致，衔子飞来定鸿鹄。",
            "天涯流落俱可念，为饮一樽歌此曲。",
            "明朝酒醒还独来，雪落纷纷那忍触。"
        ],
        "title": "寓居定惠院之东杂花满山有海棠一株土人不知贵也",
        "id": "d06b1eaa-d840-43d5-bd15-f0d3efe4ed63"
    },
    {
        "author": "苏轼",
        "paragraphs": [
            "老来几不辨西东，秋后霜林且强红。",
            "眼晕见花真是病，耳虚闻蚁定非聪。",
            "酒醒不觉春强半，睡起常惊日过中。",
            "植杖偶逢为黍客，披衣闲咏舞雩风。",
            "仰看落蕊收松粉，俯见新芽摘杞丛。",
            "楚雨还昏云梦泽，吴潮不到武昌宫。",
            "废兴古郡诗无数，寂寞闲窗易粗通。",
            "解组归来成二老，风流他日与君同。"
        ],
        "title": "次韵乐著作野步",
        "id": "38014c39-3d51-45c0-9911-a86b4855a4c4"
    },
    {
        "author": "苏轼",
        "paragraphs": [
            "君家稻田冠西蜀，捣玉扬珠三万斛。",
            "塞江流柹起书楼，碧瓦朱栏照山谷。",
            "倾家取乐不论命，散尽黄金如转烛。",
            "惟余旧书一百车，方舟载入荆江曲。",
            "江上青山亦何有，伍洲遥望刘郎薮。",
            "明朝寒食当过君，请杀耕牛压私酒。",
            "与君饮酒细论文，酒酣访古江之濆。",
            "仲谋公瑾不须吊，一酹波神英烈君。"
        ],
        "title": "王齐万秀才寓居武昌县刘郎洑正与伍洲相对伍子胥奔吴所从渡江也",
        "id": "e2de826b-95e7-49ca-8732-34d47f93625a"
    },
    {
        "author": "苏轼",
        "paragraphs": [
            "卯酒困三杯，午餐便一肉。",
            "雨声来不断，睡味清且熟。",
            "昏昏觉还卧，展转无由足。",
            "强起出门行，孤梦犹可续。",
            "泥深竹鸡语，村暗鸠妇哭。",
            "明朝看此诗，睡语应难读。"
        ],
        "title": "二月二十六日雨中熟睡至晚强起出门还作此诗意思殊昏昏也",
        "id": "b40376f1-cd35-451b-9241-93cf4c4aae07"
    },
    {
        "author": "苏轼",
        "paragraphs": [
            "雨过浮萍合，蛙声满四邻。",
            "海棠真一梦，梅子欲尝新。",
            "拄杖闲挑菜，秋千不见人。",
            "殷勤木芍药，独自殿余春。"
        ],
        "title": "雨晴后步至四望亭下鱼池上遂自干明寺前东冈上归二首  其一",
        "id": "bfb1bf91-5748-40c6-84cd-1d292b84597d"
    },
    {
        "author": "苏轼",
        "paragraphs": [
            "高亭废已久，下有种鱼塘。",
            "暮色千山入，春风百草香。",
            "市桥人寂寂，古寺竹苍苍。",
            "鹳鹤来何处，号鸣满夕阳。"
        ],
        "title": "雨晴后步至四望亭下鱼池上遂自干明寺前东冈上归二首  其二",
        "id": "fa486d70-0947-483d-80b4-e0a427683036"
    },
    {
        "author": "苏轼",
        "paragraphs": [
            "雾雨不成点，映空疑有无。",
            "时于花上见，的皪走明珠。",
            "秀色洗红粉，暗香生雪肤。",
            "黄昏更萧瑟，头重欲相扶。"
        ],
        "title": "雨中看牡丹三首  其一",
        "id": "b3aaca9c-c407-4cac-b15a-10612fe49f1e"
    },
    {
        "author": "苏轼",
        "paragraphs": [
            "明日雨当止，晨光在松枝。",
            "清寒入花骨，肃肃初自持。",
            "午景发浓艳，一笑当及时。",
            "依然暮还敛，亦自惜幽姿。"
        ],
        "title": "雨中看牡丹三首  其二",
        "id": "ca548c3f-5795-4e8c-8595-6fb68278da44"
    },
    {
        "author": "苏轼",
        "paragraphs": [
            "幽姿不可惜，后日东风起。",
            "酒醒何所见，金粉抱青子。",
            "千花与百草，共尽无妍鄙。",
            "未忍污泥沙，牛酥煎落蕊。"
        ],
        "title": "雨中看牡丹三首  其三",
        "id": "674540dc-2499-499c-9150-29fd5843d953"
    },
    {
        "author": "苏轼",
        "paragraphs": [
            "少年多病怯杯觞，老去方知此味长。",
            "万斛羁愁都似雪，一壶春酒若为汤。"
        ],
        "title": "次韵乐著作送酒",
        "id": "0389813f-19fa-4bb0-a9b2-9a920fe8147c"
    },
    {
        "author": "苏轼",
        "paragraphs": [
            "浊世纷纷肯下临，梦寻飞步五云深。",
            "无因上到通明殿，只许微闻玉珮音。"
        ],
        "title": "次韵乐著作天庆观醮",
        "id": "f43ee458-185f-4d41-bd3f-659cf6cabc1a"
    },
    {
        "author": "苏轼",
        "paragraphs": [
            "酴醾不争春，寂寞开最晚。",
            "青蛟走玉骨，羽盖蒙珠幰。",
            "不粧艳已绝，无风香自远。",
            "凄凉吴宫阙，红粉埋故苑。",
            "至今微月夜，笙箫来翠巘。",
            "余妍入此花，千载尚清婉。",
            "怪君呼不归，定为花所挽。",
            "昨宵雷雨恶，花尽君应返。"
        ],
        "title": "杜沂游武昌以酴醾花菩萨泉见饷二首  其一",
        "id": "cc49bb7e-5c3d-4245-bed2-d5b1d697ed24"
    },
    {
        "author": "苏轼",
        "paragraphs": [
            "君言西山顶，自古流白泉。",
            "上为千牛乳，下有万石铅。",
            "不愧惠山味，但无陆子贤。",
            "愿君扬其名，庶托文字传。",
            "寒泉比吉士，清浊在其源。",
            "不食我心恻，于泉非所患。",
            "嗟我本何用，虚名空自缠。",
            "不见子柳子，余愚污溪山。"
        ],
        "title": "杜沂游武昌以酴醾花菩萨泉见饷二首  其二",
        "id": "2ecf4919-f068-4ee8-bb2a-2de2127c57df"
    },
    {
        "author": "苏轼",
        "paragraphs": [
            "使君向蕲州，更唱蕲州鬼。",
            "我不识使君，宁知使君死。",
            "人生作鬼会不免，使君已老知何晚。"
        ],
        "title": "五禽言五首  其一",
        "id": "6d28ba75-3a2a-4fed-9bf9-85216a74dd2b"
    },
    {
        "author": "苏轼",
        "paragraphs": [
            "昨夜南山雨，西溪不可渡。",
            "溪边布谷儿，劝我脱破袴。",
            "不辞袴溪水寒，水中照见催租瘢。"
        ],
        "title": "五禽言五首  其二",
        "id": "f6f9a5ab-9d08-4cbf-97eb-faa8b9dc45e1"
    },
    {
        "author": "苏轼",
        "paragraphs": [
            "去年麦不熟，挟弹规我肉。",
            "今年麦上场，处处有残粟。",
            "丰年无象何处寻，听取林间快活吟。"
        ],
        "title": "五禽言五首  其三",
        "id": "16e10ccf-5677-4068-a618-d6a994927b45"
    },
    {
        "author": "苏轼",
        "paragraphs": [
            "力作力作，蚕丝一百箔。",
            "垅上麦头昂，林间桑子落。",
            "愿侬一箔千两丝，缫丝得蛹饲尔雏。"
        ],
        "title": "五禽言五首  其四",
        "id": "029f1682-4431-4b41-a714-45158501e037"
    },
    {
        "author": "苏轼",
        "paragraphs": [
            "姑恶姑恶，姑不恶，妾命薄。",
            "君不见东海孝妇死作三年干，不如广汉庞姑去却还。"
        ],
        "title": "五禽言五首  其五",
        "id": "814445a7-a487-4823-b95a-dc3429bb1805"
    },
    {
        "author": "苏轼",
        "paragraphs": [
            "空堂明月清且新，幽人睡息来初匀。",
            "了然非梦亦非觉，有人夜呼祁孔宾。",
            "披衣相从到何许，朱栏碧井开琼户。",
            "忽惊石上堆龙蛇，玉芝紫笋生无数。",
            "锵然敲折青珊瑚，味如蜜藕和鸡苏。",
            "主人相顾一抚掌，满堂坐客皆卢胡。",
            "亦知洞府嘲轻脱，终胜嵇康羨王烈。",
            "神山一合五百年，风吹石髓坚如铁。"
        ],
        "title": "石芝",
        "id": "88a28386-c68b-46e6-b2e6-367d81c93b96"
    },
    {
        "author": "苏轼",
        "paragraphs": [
            "连山蟠武昌，翠木蔚樊口。",
            "我来已百日，欲济空搔首。",
            "坐看鸥鸟没，梦逐麇麚走。",
            "今朝横江来，一苇寄衰朽。",
            "高谈破巨浪，飞屦轻重阜。",
            "去人曾几何，绝壁寒溪吼。",
            "风泉两部乐，松竹三益友。",
            "徐行欣有得，芝术在蓬莠。",
            "西上九曲亭，众山皆培塿。",
            "却看江北路，云水渺何有。",
            "离离见吴宫，莽莽真楚薮。",
            "空传孙郎石，无复陶公柳。",
            "尔来风流人，惟有漫浪叟。",
            "买田吾已决，乳水况宜酒。",
            "所须修竹林，深处安井臼。",
            "相将踏胜绝，更裹三日糗。"
        ],
        "title": "游武昌寒溪西山寺",
        "id": "c61026d2-1dcb-4587-ad13-0d8ca138f827"
    },
    {
        "author": "苏轼",
        "paragraphs": [
            "雨余江清风卷沙，雷公蹑云捕黄蛇。",
            "蛇行空中如枉矢，电光煜煜烧蛇尾。",
            "或投以块铿有声，雷飞上天蛇入水。",
            "水上青山如削铁，神物欲出山自裂。",
            "细看两胁生碧花，犹是西江老蛟血。",
            "苏子得之何所为，蒯缑弹铗咏新诗。",
            "君不见凌烟功臣长九尺，腰间玉具高拄颐。"
        ],
        "title": "武昌铜剑歌",
        "id": "18b05154-f491-4ce4-8212-47e2303f98ce"
    },
    {
        "author": "苏轼",
        "paragraphs": [
            "惊尘急雪满貂裘，泪洒东风别宛丘。",
            "又向邯郸枕中见，却来云梦泽南州。",
            "暌离动作三年计，牵挽当为十日留。",
            "早晚青山映黄发，相看万事一时休。"
        ],
        "title": "今年正月十四日与子由别于陈州五月子由复至齐安以诗迎之",
        "id": "602f2f16-1ac9-4423-9805-0c6fd4abca17"
    },
    {
        "author": "苏轼",
        "paragraphs": [
            "去年御史府，举动触四壁。",
            "幽幽百尺井，仰天无一席。",
            "隔墙闻歌呼，自恨计之失。",
            "留诗不忍写，苦泪渍纸笔。",
            "余生复何幸，乐事有今日。",
            "江流镜面浄，烟雨轻羃羃。",
            "孤舟如凫鹥，点破千顷碧。",
            "闻君在磁湖，欲见隔咫尺。",
            "朝来好风色，旗脚西北掷。",
            "行当中流见，笑眼清光溢。",
            "此邦疑可老，修竹带泉石。",
            "欲买柯氏林，兹谋待君必。"
        ],
        "title": "晓至巴河口迎子由",
        "id": "9a3812dd-e227-4c51-8156-5e5e5de0a2d5"
    },
    {
        "author": "苏轼",
        "paragraphs": [
            "我生天地间，一蚁寄大磨。",
            "区区欲右行，不救风轮左。",
            "虽云走仁义，未免违寒饿。",
            "剑米有危炊，针毡无稳坐。",
            "岂无佳山水，借眼风雨过。",
            "归田不待老，勇决凡几个。",
            "幸兹废弃余，疲马解鞍驮。",
            "全家占江驿，绝境天为破。",
            "饥贫相乘除，未见可吊贺。",
            "澹然无忧乐，苦语不成些。"
        ],
        "title": "迁居临皋亭",
        "id": "181ccf2e-508b-47f4-bc40-2f9c4d19530f"
    },
    {
        "author": "苏轼",
        "paragraphs": [
            "散人出入无町畦，朝游湖北暮淮西。",
            "高安酒官虽未上，两脚垂欲穿尘泥。",
            "与君聚散若云雨，共惜此日相提携。",
            "千摇万兀到樊口，一箭放溜先凫鹥。",
            "层层草木暗西岭，浏浏霜雪鸣寒溪。",
            "空山古寺亦何有，归路万顷青玻璃。",
            "我今漂泊等鸿雁，江南江北无常栖。",
            "幅巾不拟过城市，欲踏径路开新蹊。",
            "却忧别后不忍到，见子行迹空余悽。",
            "吾侪流落岂天意，自坐迂阔非人挤。",
            "行逢山水辄羞叹，此去未免勤盐虀。",
            "何当一遇李八百，相哀白发分刀圭。"
        ],
        "title": "与子由同游寒溪西山",
        "id": "badbfea5-cf3d-4037-855b-3e28591e698c"
    },
    {
        "author": "苏轼",
        "paragraphs": [
            "平生弱羽寄冲风，此去归飞识所从。",
            "好语似珠穿一一，妄心如膜退重重。",
            "山僧有味宁知子，泷吏无言只笑侬。",
            "尚有读书清浄业，未容春睡敌千钟。"
        ],
        "title": "次韵答子由",
        "id": "d4c8def3-f7fd-4e31-af54-1a533413cb29"
    },
    {
        "author": "苏轼",
        "paragraphs": [
            "孟公好饮宁论斗，醉后关门防客走。",
            "不妨闲过左阿君，百谪终为贤太守。",
            "老居闾里自浮沉，笑问伯松何苦心。",
            "忽然载酒从陋巷，为爱扬雄作酒箴。",
            "长安富儿求一过，千金寿君君笑唾。",
            "汝家安得客孟公，从来只识陈惊坐。"
        ],
        "title": "陈季常自岐亭见访郡中及旧州诸豪争欲邀致之戏作陈孟公诗一首",
        "id": "357de354-aad1-42e7-bd00-757bad1ed6b9"
    },
    {
        "author": "苏轼",
        "paragraphs": [
            "啼鴂催天明，喧喧相诋谯。",
            "暗蛩泣夜永，唧唧自相吊。",
            "饮风蝉至洁，长吟不改调。",
            "食土蚓无肠，亦自终夕叫。",
            "鸢贪声最鄙，鹊喜意可料。",
            "皆缘不平鸣，恸哭等嬉笑。",
            "阮生已粗率，孙子亦未妙。",
            "道人开此轩，清坐默自照。",
            "冲风振河海，不能号无窍。",
            "累尽吾何言，风来竹自啸。"
        ],
        "title": "定惠院颙师为余竹下开啸轩",
        "id": "73b72246-e88e-41e8-88a1-1a3b69117a94"
    },
    {
        "author": "苏轼",
        "paragraphs": [
            "作邑君真伯厚，去官我岂曼容。",
            "一廛愿托仁政，六字难赓变风。"
        ],
        "title": "和何长官六言次韵五首  其一",
        "id": "51abd4b2-ca80-4af4-ab3d-ccc30d3d2b75"
    },
    {
        "author": "苏轼",
        "paragraphs": [
            "五噫已出东洛，三复愿比南容。",
            "学道未逢潘盎，草书犹似杨风。"
        ],
        "title": "和何长官六言次韵五首  其二",
        "id": "5d27dc2d-98be-4c85-98e2-3386e927752b"
    },
    {
        "author": "苏轼",
        "paragraphs": [
            "石渠何须反顾，水驿幸足相容。",
            "长江大欲见庇，探支八月凉风。"
        ],
        "tags": [
            "长江"
        ],
        "title": "和何长官六言次韵五首  其三",
        "id": "eeec25bf-1639-4060-9e72-5af5c82513af"
    },
    {
        "author": "苏轼",
        "paragraphs": [
            "清风初号地籁，明月自写天容。",
            "贫家何以娱客，但知抹月批风。"
        ],
        "title": "和何长官六言次韵五首  其四",
        "id": "05aea8df-3d64-4e07-8a11-eb44f3d5a3e7"
    },
    {
        "author": "苏轼",
        "paragraphs": [
            "青山自是绝色，无人谁与为容。",
            "说向市朝公子，何殊马耳东风。"
        ],
        "title": "和何长官六言次韵五首  其五",
        "id": "34586c30-274f-42f9-95e2-5c2b2d0ece11"
    },
    {
        "author": "苏轼",
        "paragraphs": [
            "将军结发战蛮溪，箧有殊珍胜象犀。",
            "漫说玉牀收箭镞，何曾金鼎识刀圭。",
            "近闻猛士收丹穴，欲助君王铸褭蹄。",
            "多少空巌人不见，自随初日吐虹蜺。"
        ],
        "title": "观张师正所蓄辰砂",
        "id": "5a45d925-24e5-4273-ade1-e4d78b9dbf08"
    },
    {
        "author": "苏轼",
        "paragraphs": [
            "忆子少年时，肺喘疲坐卧。",
            "喊呀或终日，势若风雨过。",
            "虚阳作浮涨，客冷仍下堕。",
            "妻孥恐怅望，脍炙不登坐。",
            "终年禁晚食，半夜发清饿。",
            "胃强鬲苦满，肺敛腹辄破。",
            "三彭恣啖啮，二竖肯逋播。",
            "寸田可治生，谁劝耕黄糯。",
            "探怀得真药，不待君臣佐。",
            "初如雪花积，渐作樱珠大。",
            "隔墙闻三咽，隠隠如转磨。",
            "自兹失故疾，阳唱阴辄和。",
            "神仙多历试，中路或坎坷。",
            "平生不尽器，痛饮知无奈。",
            "旧人眼看尽，老伴余几个。",
            "残年一斗粟，待子同舂簸。",
            "云何不自珍，醉病又一挫。",
            "真源结梨枣，世味等糠莝。",
            "耕耘当待获，愿子勤自课。",
            "相将赋远游，仙语不用些。"
        ],
        "title": "次韵子由病酒肺疾发",
        "id": "6868d504-4213-4509-9c11-f4b457cc73ca"
    },
    {
        "author": "苏轼",
        "paragraphs": [
            "柳公手中黑蛇滑，千年老根生乳节。",
            "忽闻铿然爪甲声，四坐惊顾知是铁。",
            "含簧腹中细泉语，迸火石上飞星裂。",
            "公言此物老有神，自昔闽王饷吴越。",
            "不知流落几人手，坐看变灭如春雪。",
            "忽然赠我意安在，两脚未许甘衰歇。",
            "便寻辙迹访崆峒，径渡洞庭探禹穴。",
            "披榛觅药采芝菌，刺虎鏦蛟擉蛇蝎。",
            "会教化作两钱锥，归来见公未华发。",
            "问我铁君无恙否，取出摩挲向公说。"
        ],
        "tags": [
            "洞庭湖"
        ],
        "title": "铁拄杖",
        "id": "9f4e5077-8338-4f54-8749-675617f6d8a6"
    },
    {
        "author": "苏轼",
        "paragraphs": [
            "十日春寒不出门，不知江柳已摇村。",
            "稍闻决决流冰谷，尽放青青没烧痕。",
            "数亩荒园留我住，半瓶浊酒待君温。",
            "去年今日关山路，细雨梅花正断魂。"
        ],
        "tags": [
            "送别",
            "友情",
            "写景"
        ],
        "title": "正月二十日往岐亭郡人潘古郭三人送余于女王城东禅庄院",
        "id": "20216a1b-ef19-400a-8107-16e49d406afe"
    },
    {
        "author": "苏轼",
        "paragraphs": [
            "蕙死兰枯菊亦摧，返魂香入岭头梅。",
            "数枝残绿风吹尽，一点芳心雀啅开。",
            "野店初尝竹叶酒，江云欲落豆稭灰。",
            "行当更向钗头见，病起乌云正作堆。"
        ],
        "title": "岐亭道上见梅花戏赠季常",
        "id": "99a26ea5-cb41-47cf-8712-2d71304416b7"
    },
    {
        "author": "苏轼",
        "paragraphs": [
            "废垒无人顾，颓垣满蓬蒿。",
            "谁能捐筋力，岁晚不偿劳。",
            "独有孤旅人，天穷无所逃。",
            "端来拾瓦砾，岁旱土不膏。",
            "崎岖草棘中，欲刮一寸毛。",
            "喟然释耒叹，我廪何时高。"
        ],
        "title": "东坡八首  其一",
        "id": "7e5d434a-1da4-4d0b-b564-66405ef5897c"
    },
    {
        "author": "苏轼",
        "paragraphs": [
            "荒田虽浪莽，高庳各有适。",
            "下隰种秔稌，东原莳枣栗。",
            "江南有蜀士，桑果已许乞。",
            "好竹不难栽，但恐鞭横逸。",
            "仍须卜佳处，规以安我室。",
            "家僮烧枯草，走报暗井出。",
            "一饱未敢期，瓢饮已可必。"
        ],
        "title": "东坡八首  其二",
        "id": "fc11f375-5eb3-48b0-970b-97d61390d7b4"
    },
    {
        "author": "苏轼",
        "paragraphs": [
            "自昔有微泉，来从远岭背。",
            "穿城过聚落，流恶壮蓬艾。",
            "去为柯氏陂，十亩鱼虾会。",
            "岁旱泉亦竭，枯萍黏破块。",
            "昨夜南山云，雨到一犁外。",
            "泫然寻故渎，知我理荒荟。",
            "泥芹有宿根，一寸嗟独在。",
            "雪芽何时动，春鸠行可脍。"
        ],
        "title": "东坡八首  其三",
        "id": "e4a6e284-d8fb-4167-8b1e-f291ed279ca5"
    },
    {
        "author": "苏轼",
        "paragraphs": [
            "种稻清明前，乐事我能数。",
            "毛空暗春泽，针水闻好语。",
            "分秧及初夏，渐喜风叶举。",
            "月明看露上，一一珠垂缕。",
            "秋来霜穗重，颠倒相撑拄。",
            "但闻畦陇间，蚱蜢如风雨。",
            "新舂便入甑，玉粒照筐筥。",
            "我久食官仓，红腐等泥土。",
            "行当知此味，口腹吾已许。"
        ],
        "title": "东坡八首  其四",
        "id": "2fd014a8-b215-4698-825c-6e9a9219c8bb"
    },
    {
        "author": "苏轼",
        "paragraphs": [
            "良农惜地力，幸此十年荒。",
            "桑柘未及成，一麦庶可望。",
            "投种未逾月，覆块已苍苍。",
            "农夫告我言，勿使苗叶昌。",
            "君欲富餠饵，要须纵牛羊。",
            "再拜谢苦言，得饱不敢忘。"
        ],
        "title": "东坡八首  其五",
        "id": "18be96d0-c093-4460-8cf1-060194a08a03"
    },
    {
        "author": "苏轼",
        "paragraphs": [
            "种枣期可剥，种松期可斲。",
            "事在十年外，吾计亦已悫。",
            "十年何足道，千载如风雹。",
            "旧闻李衡奴，此策疑可学。",
            "我有同舍郎，官居在灊岳。",
            "遗我三寸甘，照座光卓荦。",
            "百栽倘可致，当及春冰渥。",
            "想见竹篱间，青黄垂屋角。"
        ],
        "title": "东坡八首  其六",
        "id": "d9af74eb-d8e2-496c-a306-b0238e17dced"
    },
    {
        "author": "苏轼",
        "paragraphs": [
            "潘子久不调，沽酒江南村。",
            "郭生本将种，卖药西市垣。",
            "古生亦好事，恐是押牙孙。",
            "家有一亩竹，无时容叩门。",
            "我穷交旧绝，三子独见存。",
            "从我于东坡，劳饷同一飧。",
            "可怜杜拾遗，事与朱阮论。",
            "吾师卜子夏，四海皆弟昆。"
        ],
        "title": "东坡八首  其七",
        "id": "b2bf6daf-5625-4922-a7ae-dbe5dc912e88"
    },
    {
        "author": "苏轼",
        "paragraphs": [
            "马生本穷士，从我二十年。",
            "日夜望我贵，求分买山钱。",
            "我今反累君，借耕辍兹田。",
            "刮毛龟背上，何时得成毡。",
            "可怜马生痴，至今夸我贤。",
            "众笑终不悔，施一当获千。"
        ],
        "title": "东坡八首  其八",
        "id": "8ea93871-3a59-4ca1-b9e8-3f5d8c319b10"
    },
    {
        "author": "苏轼",
        "paragraphs": [
            "送行无酒亦无钱，劝尔一杯菩萨泉。",
            "何处低头不见我，四方同此水中天。"
        ],
        "tags": [
            "旷达",
            "送别"
        ],
        "title": "武昌酌菩萨泉送王子立",
        "id": "a8a84cc9-9882-4cbf-bf43-705c46c85dbb"
    },
    {
        "author": "苏轼",
        "paragraphs": [
            "大任刚烈世无有，疾恶如风朱伯厚。",
            "小任温毅老更文，聪明慈爱小冯君。",
            "两任才行不须说，畴昔并友吾先人。",
            "相看半作晨星没，可怜太白配残月。",
            "大任先去冢未干，小任相继呼不还。",
            "强寄一樽生死别，樽中有泪酒应酸。",
            "贵贱贤愚同尽耳，君今不尽缘贤子。",
            "人间得丧了无凭，只有天公终可倚。"
        ],
        "title": "任师中挽词",
        "id": "c63fbad5-a7a1-4913-b84b-16b2c97dd461"
    },
    {
        "author": "苏轼",
        "paragraphs": [
            "先生真是地行仙，住世因循五百年。",
            "每向铜人话畴昔，故教铁杖鬬清坚。",
            "入怀冰雪生秋思，倚壁蛟龙护昼眠。",
            "遥想人天会方丈，众中惊倒野狐禅。"
        ],
        "title": "乐全先生生日以铁拄杖为寿二首  其一",
        "id": "42457232-dbaf-46b5-9aa1-71171cc10e19"
    },
    {
        "author": "苏轼",
        "paragraphs": [
            "二年相伴影随身，踏遍江湖草木春。",
            "擿石旧痕犹在眼，闭门高节欲生鳞。",
            "畏途自卫真无敌，捷径争先却累人。",
            "远寄知公不嫌重，笔端犹自斡千钧。"
        ],
        "title": "乐全先生生日以铁拄杖为寿二首  其二",
        "id": "a71a2f01-889f-4e2b-affc-12a72841c968"
    },
    {
        "author": "苏轼",
        "paragraphs": [
            "千金敝帚人谁买，半额蛾眉世所妍。",
            "顾我自为都眊矂，怜君欲鬬小婵娟。",
            "青云岂易量他日，黄菊犹应似去年。",
            "醉里未知谁得丧，满江风月不论钱。"
        ],
        "title": "与潘三失解后饮酒",
        "id": "085ed505-c018-442f-87e6-059972b17a1a"
    },
    {
        "author": "苏轼",
        "paragraphs": [
            "孟嘉嗜酒桓温笑，徐邈狂言孟德疑。",
            "公独未知其趣尔，臣今时复一中之。",
            "风流自有高人识，通介宁随薄俗移。",
            "二子有灵应抚掌，吾孙还有独醒时。"
        ],
        "title": "太守徐君猷通守孟亨之皆不饮酒以诗戏之",
        "id": "9751e937-04af-483d-8d7b-a779014506af"
    },
    {
        "author": "苏轼",
        "paragraphs": [
            "闻说官军取乞訚，将军旗鼓捷如神。",
            "故知无定河边柳，得共中原雪絮春。"
        ],
        "title": "闻捷",
        "id": "d45eea62-9b3d-46e3-8e4b-971a68731706"
    },
    {
        "author": "苏轼",
        "paragraphs": [
            "汉家将军一丈佛，诏赐天池八尺龙。",
            "露布朝驰玉关塞，捷烽夜到甘泉宫。",
            "似闻指挥筑上郡，已觉谈笑无西戎。",
            "放臣不见天颜喜，但惊草木回春容。"
        ],
        "title": "闻洮西捷报",
        "id": "e43093f7-27b9-47ad-b61f-210e6f88a392"
    },
    {
        "author": "苏轼",
        "paragraphs": [
            "昨夜风月清，梦到西湖上。",
            "朝来闻好语，扣户得吴饷。",
            "轻圆白晒荔，脆酽红螺醤。",
            "更将西庵茶，劝我洗江瘴。",
            "故人情义重，说我必西向。",
            "一年两仆夫，千里问无恙。",
            "相期结书社，未怕供诗帐。",
            "还将梦魂去，一夜到江涨。"
        ],
        "tags": [
            "西湖"
        ],
        "title": "杭州故人信至齐安",
        "id": "19b1fce7-d77e-4bf9-b39b-2031766b9150"
    },
    {
        "author": "苏轼",
        "paragraphs": [
            "风卷飞花自入帷，一樽遥想破愁眉。",
            "泥深厌听鸡头鹘，酒浅欣尝牛尾貍。",
            "通印子鱼犹带骨，披绵黄雀漫多脂。",
            "殷勤送去烦纤手，为我磨刀削玉肌。"
        ],
        "title": "送牛尾貍与徐使君",
        "id": "bb31dc8a-fa2b-4d94-b875-ee4b8e72768a"
    },
    {
        "author": "苏轼",
        "paragraphs": [
            "春云阴阴雪欲落，东风和冷惊帘幙。",
            "渐看远水绿生漪，未放小桃红入萼。",
            "佳人瘦尽雪肤肌，眉敛春愁知为谁。",
            "深院无人剪刀响，应将白纻作春衣。"
        ],
        "title": "四时词四首  其一",
        "id": "35367383-0d01-4531-9a16-04356abda03c"
    },
    {
        "author": "苏轼",
        "paragraphs": [
            "垂柳阴阴日初永，蔗浆酪粉金盘冷。",
            "帘额低垂紫燕忙，蜜脾已满黄蜂静。",
            "高楼睡起翠眉嚬，枕破斜红未肯匀。",
            "玉腕半揎云碧袖，楼前知有断肠人。"
        ],
        "title": "四时词四首  其二",
        "id": "6fcb89e6-a993-4667-90cc-fabf64130ef5"
    },
    {
        "author": "苏轼",
        "paragraphs": [
            "新愁旧恨眉生绿，粉汗余香在蕲竹。",
            "象牀素手熨寒衣，烁烁风灯动华屋。",
            "夜香烧罢掩重扃，香雾空濛月满庭。",
            "抱琴转轴无人见，门外空闻裂帛声。"
        ],
        "title": "四时词四首  其三",
        "id": "66a829f1-3089-40f9-9616-f94b025c67d2"
    },
    {
        "author": "苏轼",
        "paragraphs": [
            "霜叶萧萧鸣屋角，黄昏陡觉罗衾薄。",
            "夜风摇动镇帷犀，酒醒梦回闻雪落。",
            "起来呵手画双鸦，醉脸轻匀衬眼霞。",
            "真态生香谁画得，玉如纤手嗅梅花。"
        ],
        "title": "四时词四首  其四",
        "id": "7d301e9a-858c-4b2b-b987-7cb5fc99763d"
    },
    {
        "author": "苏轼",
        "paragraphs": [
            "南来不觉岁峥嵘，坐拨寒灰听雨声。",
            "遮眼文书原不读，伴人灯火亦多情。",
            "嗟予潦倒无归日，令汝蹉跎已半生。",
            "免使韩公悲世事，白头还对短灯檠。"
        ],
        "title": "姪安节远来夜坐三首  其一",
        "id": "10b981a0-c728-4d92-9dc1-3345c051b002"
    },
    {
        "author": "苏轼",
        "paragraphs": [
            "心衰面改瘦峥嵘，相见惟应识旧声。",
            "永夜思家在何处，残年知汝远来情。",
            "畏人默坐成痴钝，问旧惊呼半死生。",
            "梦断酒醒山雨绝，笑看饥鼠上灯檠。"
        ],
        "title": "姪安节远来夜坐三首  其二",
        "id": "7d679d13-f1c5-4a01-8271-d09ebacacb09"
    },
    {
        "author": "苏轼",
        "paragraphs": [
            "落第汝为中酒味，吟诗我作忍饥声。",
            "便思绝粒真无策，苦说归田似不情。",
            "腰下牛闲方解佩，洲中奴长足为生。",
            "大弨一弛何缘彀，已觉翻翻不受檠。"
        ],
        "title": "姪安节远来夜坐三首  其三",
        "id": "6182966e-e9d0-400b-9f2e-e11fb0f422e6"
    },
    {
        "author": "苏轼",
        "paragraphs": [
            "门外山光马亦惊，阶前屐齿我先行。",
            "风花误入长春苑，云月长临不夜城。",
            "未许牛羊伤至洁，且看鸦鹊弄新晴。",
            "更须携被留僧榻，待听摧簷泻竹声。"
        ],
        "tags": [
            "乐观",
            "抒情",
            "写雪",
            "雪",
            "写景"
        ],
        "title": "雪后到干明寺遂宿",
        "id": "ac94744a-6417-497b-a1ba-07beeea957e3"
    },
    {
        "author": "苏轼",
        "paragraphs": [
            "我生几冬至，少小如昨日。",
            "当时事父兄，上寿拜脱膝。",
            "十年阅彫谢，白发催衰疾。",
            "瞻前惟兄三，顾后子由一。",
            "近者隔涛江，远者天一壁。",
            "今朝复何幸，见此万里姪。",
            "忆汝总角时，啼笑为梨栗。",
            "今来能慷慨，志气坚铁石。",
            "诸孙行复尔，世事何时毕。",
            "诗成却超然，老泪不成滴。"
        ],
        "title": "冬至日赠安节",
        "id": "8657e847-b313-4988-ae04-fdd3b3ff48a1"
    },
    {
        "author": "苏轼",
        "paragraphs": [
            "索漠齐安郡，从来著放臣。",
            "如何风雪里，更送独归人。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一",
        "id": "71e6924a-fe9a-46ec-a0f8-36433feb6b95"
    },
    {
        "author": "苏轼",
        "paragraphs": [
            "瘦骨寒将断，衰髯摘更稀。",
            "未甘为死别，犹恐得生归。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其二",
        "id": "2819a44b-08e1-4e94-b632-173a933d4638"
    },
    {
        "author": "苏轼",
        "paragraphs": [
            "日上气暾江，雪晴光眩野。",
            "记取到家时，锄耰吾正把。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其三",
        "id": "f661d8b4-1c74-4c7c-b01b-8c74d37cc935"
    },
    {
        "author": "苏轼",
        "paragraphs": [
            "月明穿破裘，霜气涩孤剑。",
            "归来闭户坐，默数来时店。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其四",
        "id": "a6f35883-9313-4317-952e-7aea1831a5ea"
    },
    {
        "author": "苏轼",
        "paragraphs": [
            "诸兄无可寄，一语会须酬。",
            "晚岁俱黄发，相看万事休。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其五",
        "id": "dc3ecb61-1c46-4eb1-b4f0-81fbc1cb9484"
    },
    {
        "author": "苏轼",
        "paragraphs": [
            "故人如念我，为说瘦栾栾。",
            "尚有身为患，已无心可安。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其六",
        "id": "50fcbd19-ae9b-4939-90f2-362ed46469aa"
    },
    {
        "author": "苏轼",
        "paragraphs": [
            "吾兄喜酒人，今汝亦能饮。",
            "一杯归诵此，万事邯郸枕。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其七",
        "id": "c75606bd-6b60-4b7c-9fde-13459eed74d3"
    },
    {
        "author": "苏轼",
        "paragraphs": [
            "东阡在何许，寒食江头路。",
            "哀哉魏城君，宿草荒新墓。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其八",
        "id": "b36cabd3-fe0f-421a-a713-e548e731ee8a"
    },
    {
        "author": "苏轼",
        "paragraphs": [
            "临分亦泫然，不为穷途泣。",
            "东阡时一到，莫遣牛羊入。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其九",
        "id": "11f935b0-f4d6-465f-96a6-cc6729798706"
    },
    {
        "author": "苏轼",
        "paragraphs": [
            "我梦随汝去，东阡松柏青。",
            "却入西州门，永愧北山灵。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一○",
        "id": "455a8a6d-1ed6-4f86-9066-baa7a28d4b86"
    },
    {
        "author": "苏轼",
        "paragraphs": [
            "乞墦何足羨，负米可忘艰。",
            "莫为无车马，含羞入剑关。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一一",
        "id": "585ace1c-e528-4aca-b078-40b98456718e"
    },
    {
        "author": "苏轼",
        "paragraphs": [
            "我坐名过实，欢譁自招损。",
            "汝幸无人知，莫厌家山稳。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一二",
        "id": "fbde96cd-06f8-48be-8a6d-f96f17fac5e6"
    },
    {
        "author": "苏轼",
        "paragraphs": [
            "竹笥与练裙，随时毕婚嫁。",
            "无事苦相思，征鞍还一跨。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一三",
        "id": "1be8fa8d-98a9-4b98-abe2-a3029f00cb05"
    },
    {
        "author": "苏轼",
        "paragraphs": [
            "万里却来日，一庵仍独居。",
            "应笑谋生拙，团团如磨馿。"
        ],
        "title": "伯父送先人下第归蜀诗云人稀野店休安枕路入灵关稳跨馿安节将去为诵此句因以为韵作小诗十四首送之  其一四",
        "id": "cb294971-c673-496d-8bc7-504b9f7bb9e3"
    },
    {
        "author": "苏轼",
        "paragraphs": [
            "腊酒诗催熟，寒梅雪鬬新。",
            "杜陵休叹老，韦曲已先春。",
            "独秀惊凡目，遗英卧逸民。",
            "高歌对三白，迟暮慰安仁。"
        ],
        "title": "次韵陈四雪中赏梅",
        "id": "8288fbb5-61b2-4716-9266-63d90a1d55dd"
    },
    {
        "author": "苏轼",
        "paragraphs": [
            "酡颜玉碗捧纤纤，乱点余花唾碧衫。",
            "歌咽水云凝静院，梦惊松雪落空巌。"
        ],
        "title": "记梦回文二首  其一",
        "id": "6db8eb68-74ca-4e0a-8287-84d969e57bac"
    },
    {
        "author": "苏轼",
        "paragraphs": [
            "空花落尽酒倾缸，日上山融雪涨江。",
            "红焙浅瓯新火活，龙团小碾鬬晴窗。"
        ],
        "title": "记梦回文二首  其二",
        "id": "7ace5738-b0df-4db0-ba7e-9647100bf0ba"
    },
    {
        "author": "苏轼",
        "paragraphs": [
            "学道无成鬓已华，不劳千劫漫烝砂。",
            "归来且看一宿觉，未暇远寻三朵花。",
            "两手欲遮瓶里雀，四条深怕井中蛇。",
            "画图要识先生面，试问房陵好事家。"
        ],
        "title": "三朵花",
        "id": "ed792e2a-0cfb-4942-84a9-4d25c67fe424"
    },
    {
        "author": "苏轼",
        "paragraphs": [
            "东风未肯入东门，走马还寻去岁村。",
            "人似秋鸿来有信，事如春梦了无痕。",
            "江城白酒三杯酽，野老苍颜一笑温。",
            "已约年年为此会，故人不用赋招魂。"
        ],
        "title": "正月二十日与潘郭二生出郊寻春忽记去年是日同至女王城作诗乃和前韵",
        "id": "aa119ddd-a031-46d9-a9be-edb1a1457d2d"
    },
    {
        "author": "苏轼",
        "paragraphs": [
            "酒渴思茶漫扣门，那知竹里是仙村。",
            "已闻龟策通神语，更看龙蛇落笔痕。",
            "色瘁形枯应笑屈，道存目击岂非温。",
            "归来独扫空斋卧，犹恐微言入梦魂。"
        ],
        "title": "是日偶至野人汪氏之居有神降于其室自称天人李全字德通善篆字用笔奇妙而字不可识云天篆也与予言有所会者复作一篇仍用前韵",
        "id": "f1139868-5e1e-426d-ad99-42f076b765ab"
    },
    {
        "author": "苏轼",
        "paragraphs": [
            "古井没荒莱，不食谁为恻。",
            "瓶罂下两绠，蛙蚓飞百尺。",
            "腥风被泥滓，空响闻点滴。",
            "上除青青芹，下洗凿凿石。",
            "沾濡愧童仆，杯酒暖寒栗。",
            "白水渐泓渟，青天落寒碧。",
            "云何失旧秽，底处来新洁。",
            "井在有无中，无来亦无失。"
        ],
        "title": "浚井",
        "id": "71adcb16-a74f-4580-b996-7b3907b683c7"
    },
    {
        "author": "苏轼",
        "paragraphs": [
            "怕愁贪睡独开迟，自恐冰容不入时。",
            "故作小红桃杏色，尚余孤瘦雪霜姿。",
            "寒心未肯随春态，酒晕无端上玉肌。",
            "诗老不知梅格在，更看绿叶与青枝。"
        ],
        "title": "红梅三首  其一",
        "id": "d0f1b869-5025-43f9-8a12-f71f90c7fd1f"
    },
    {
        "author": "苏轼",
        "paragraphs": [
            "雪里开花却是迟，何如独占上春时。",
            "也知造物含深意，故与施朱发妙姿。",
            "细雨裛残千颗泪，轻寒瘦损一分肌。",
            "不应便作夭桃杏，数点微酸已著枝。"
        ],
        "title": "红梅三首  其二",
        "id": "049683a7-e475-45b4-af58-40ceb8b7cf93"
    },
    {
        "author": "苏轼",
        "paragraphs": [
            "幽人自恨探春迟，不见檀心未吐时。",
            "丹鼎夺胎那是宝，玉人頩颊更多姿。",
            "抱丛暗蕊初含子，落盏秾香已透肌。",
            "乞与徐熙画新样，竹间璀璨出斜枝。"
        ],
        "title": "红梅三首  其三",
        "id": "e09d9daa-64a2-49e4-82da-baa339ca3741"
    },
    {
        "author": "苏轼",
        "paragraphs": [
            "逢人欲觅安心法，到处先为问道庵。",
            "卢子不须从若士，盖公当自过曹参。",
            "羨君美玉经三火，笑我枯桑困八蚕。",
            "犹喜大江同一味，故应千里共清甘。"
        ],
        "title": "次韵子由寄题孔平仲草庵",
        "id": "e512a869-2511-4ec2-9cab-83ac8808f3f5"
    },
    {
        "author": "苏轼",
        "paragraphs": [
            "君不见水马儿，步步逆流水。",
            "大江东流日千里，此虫趯趯长在此。",
            "君不见鷃滥堆，决起随冲风。",
            "随风一去宿何许，逆风还落蓬蒿中。",
            "二虫愚智俱莫测，江边一笑无人识。"
        ],
        "title": "二虫",
        "id": "32342e76-f94a-4147-9608-e12ff8fa6404"
    },
    {
        "author": "苏轼",
        "paragraphs": [
            "仕宦常畏人，退居还喜客。",
            "君来辄馆我，未觉鸡黍窄。",
            "东坡有奇事，已种十亩麦。",
            "但得君眼青，不辞奴饭白。"
        ],
        "title": "陈季常见过三首  其一",
        "id": "d8efac08-b901-4be1-a65c-160c77c98087"
    },
    {
        "author": "苏轼",
        "paragraphs": [
            "送君四十里，只使一帆风。",
            "江边千树柳，落我酒杯中。",
            "此行非远别，此乐固无穷。",
            "但愿长如此，来往一生同。"
        ],
        "title": "陈季常见过三首  其二",
        "id": "f873391c-75fa-49ce-ad3d-f24d844fa6ec"
    },
    {
        "author": "苏轼",
        "paragraphs": [
            "闻君开龟轩，东槛俯乔木。",
            "人言君畏事，欲作龟头缩。",
            "我知君不然，朝饭仰旸谷。",
            "余光幸分我，不死安可独。"
        ],
        "title": "陈季常见过三首  其三",
        "id": "0ff96f81-9242-4a9a-9992-668cdbe243dc"
    },
    {
        "author": "苏轼",
        "paragraphs": [
            "燕尾称呼理未便，剪裁云叶却天然。",
            "无心只是青山物，覆顶宜归紫府仙。",
            "转觉周家新样俗，未容陶令旧名传。",
            "鹿门佳士勤相赠，黑雾玄霜合比肩。"
        ],
        "title": "谢人惠云巾方舄二首  其一",
        "id": "2fcf49ed-814c-4f18-a9af-d370160de0c9"
    },
    {
        "author": "苏轼",
        "paragraphs": [
            "胡靴短靿格粗疏，古雅无如此样殊。",
            "妙手不劳盘作凤，轻身只欲化为凫。",
            "魏风褊俭堪羞葛，楚客豪华可笑珠。",
            "拟学梁家名解脱，便于禅坐作跏趺。"
        ],
        "title": "谢人惠云巾方舄二首  其二",
        "id": "e509a83d-eb1b-4a82-ac81-f7d19d239714"
    },
    {
        "author": "苏轼",
        "paragraphs": [
            "自我来黄州，已过三寒食。",
            "年年欲惜春，春去不容惜。",
            "今年又苦雨，两月秋萧瑟。",
            "卧闻海棠花，泥污燕脂雪。",
            "暗中偷负去，夜半真有力。",
            "何殊病少年，病起头已白。"
        ],
        "title": "寒食雨二首  其一",
        "id": "55d61d89-65de-47e0-83b5-e2775bbc1269"
    },
    {
        "author": "苏轼",
        "paragraphs": [
            "春江欲入户，雨势来不已。",
            "小屋如渔舟，濛濛水云里。",
            "空庖煮寒菜，破灶烧溼苇。",
            "那知是寒食，但感乌衔纸。",
            "君门深九重，坟墓在万里。",
            "也拟哭途穷，死灰吹不起。"
        ],
        "title": "寒食雨二首  其二",
        "id": "b3a29000-bba2-45a2-b7fe-dc445f5b7577"
    },
    {
        "author": "苏轼",
        "paragraphs": [
            "临臯亭中一危坐，三见清明改新火。",
            "沟中枯木应笑人，钻斫不然谁似我。",
            "黄州使君怜久病，分我五更红一朵。",
            "从来破釜跃江鱼，只有清诗嘲饭颗。",
            "起携蜡炬遶空室，欲事烹煎无一可。",
            "为公分作无尽灯，照破十方昏暗锁。"
        ],
        "title": "徐使君分新火",
        "id": "97fdd306-d8f7-4159-a627-f8ddfa821779"
    },
    {
        "author": "苏轼",
        "paragraphs": [
            "不愁春尽絮随风，但喜丹砂入颊红。",
            "流落天涯先有谶，摩挲金狄会当同。",
            "蘧蘧未必都非梦，了了方知不落空。",
            "莫把存亡悲六客，已将地狱等天宫。"
        ],
        "title": "次韵答元素",
        "id": "4906840e-a58d-4ea4-a91f-5c102f6ece70"
    },
    {
        "author": "苏轼",
        "paragraphs": [
            "真珠为浆玉为醴，六月田夫汗流泚。",
            "不如春瓮自生香，蜂为耕耘花作米。",
            "一日小沸鱼吐沫，二日眩转清光活。",
            "三日开瓮香满城，快泻银瓶不须拨。",
            "百钱一斗浓无声，甘露微浊醍醐清。",
            "君不见南园采花蜂似雨，天教酿酒醉先生。",
            "先生年来穷到骨，问人乞米何曾得。",
            "世间万事真悠悠，蜜蜂大胜监河侯。"
        ],
        "title": "蜜酒歌",
        "id": "57b64f24-9acf-444b-9c1e-83a24ae3662c"
    },
    {
        "author": "苏轼",
        "paragraphs": [
            "脯青苔，炙青蒲，烂蒸鹅鸭乃瓠壶。",
            "煮豆作乳脂为酥，高烧油烛斟蜜酒。",
            "贫家百物初何有。",
            "古来百巧出穷人，搜罗假合乱天真。",
            "诗书与我为曲糵，酝酿老夫成搢绅。",
            "质非文是终难久，脱冠还作扶犁叟。",
            "不如蜜酒无燠寒，冬不加甜夏不酸。",
            "老夫作诗殊少味，爱此三篇如酒美。",
            "封胡羯末已可怜，不知更有王郎子。"
        ],
        "title": "又一首答二犹子与王郎见和",
        "id": "7a33ebf7-3f33-4a4f-b69b-63ebef7ff698"
    },
    {
        "author": "苏轼",
        "paragraphs": [
            "夫子胸中万斛宽，此巾何事小团团。",
            "半升仅漉渊明酒，二寸才容子夏冠。",
            "好戴黄金双得胜，休教白苎一生酸。",
            "臂弓腰箭何时去，直上阴山取可汗。"
        ],
        "title": "谢陈季常惠一揞巾",
        "id": "b458f852-aea1-428f-88d1-650b79feb77b"
    },
    {
        "author": "苏轼",
        "paragraphs": [
            "面颊照人元自赤，眉毛覆眼见来乌。",
            "倦游不拟谈玄牝，示病何妨出白须。",
            "绝学已生真定慧，说禅长笑老浮屠。",
            "东坡若肯三年住，亲与先生看药炉。"
        ],
        "title": "赠黄山人",
        "id": "5dd3eeb8-ff4e-46e1-802c-91fe4cb14fd0"
    },
    {
        "author": "苏轼",
        "paragraphs": [
            "周诗记荼苦，茗饮出近世。",
            "初缘厌粱肉，假此雪昏滞。",
            "嗟我五亩园，桑麦苦蒙翳。",
            "不令寸地闲，更乞茶子蓺。",
            "饥寒未知免，已作太饱计。",
            "庶将通有无，农末不相戾。",
            "春来冻地裂，紫笋森已锐。",
            "牛羊烦呵叱，筐筥未敢睨。",
            "江南老道人，齿发日夜逝。",
            "他年雪堂品，空记桃花裔。"
        ],
        "title": "问大冶长老乞桃花茶栽东坡",
        "id": "d04e00ea-b5ea-477c-b620-a3071d98c996"
    },
    {
        "author": "苏轼",
        "paragraphs": [
            "江干高居坚关扃，犍耕躬稼角挂经。",
            "篙竿系舸菰茭隔，笳鼓过军鸡狗惊。",
            "解襟顾影各箕踞，击剑赓歌几举觥。",
            "荆笄供脍愧搅聒，干锅更戛甘瓜羹。"
        ],
        "title": "西山戏题武昌王居士",
        "id": "1f375d4e-bbc3-4469-a3e8-abaf9e1012fd"
    },
    {
        "author": "苏轼",
        "paragraphs": [
            "饥人忽梦饭甑溢，梦中一饱百忧失。",
            "只知梦饱本来空，未悟真饥定何物。",
            "我生无田食破砚，尔来砚枯磨不出。",
            "去年太岁空在酉，傍舍壶浆不容乞。",
            "今年旱势复如此，岁晚何以黔吾突。",
            "青天荡荡呼不闻，况欲稽首号泥佛。",
            "瓮中蜥蜴尤可笑，跂跂脉脉何等秩。",
            "阴阳有时雨有数，民是天民天自卹。",
            "我虽穷苦不如人，要亦自是民之一。",
            "形容虽似丧家狗，未肯聑耳争投骨。",
            "倒冠落帻谢朋友，独与蚊雷共圭荜。",
            "故人嗔我不开门，君视我门谁肯屈。",
            "可怜明月如泼水，夜半清光翻我室。",
            "风从南来非雨候，且为疲人洗蒸鬰。",
            "褰裳一和快哉谣，未暇饥寒念明日。"
        ],
        "title": "次韵孔毅父久旱已而甚雨三首  其一",
        "id": "4abcaa0b-be5b-4655-a969-a10ebcfa16b7"
    },
    {
        "author": "苏轼",
        "paragraphs": [
            "去年东坡拾瓦砾，自种黄桑三百尺。",
            "今年刈草盖雪堂，日炙风吹面如墨。",
            "平生懒惰今始悔，老大劝农天所直。",
            "沛然例赐三尺雨，造物无心怳难测。",
            "四方上下同一云，甘霔不为龙所隔。",
            "蓬蒿下湿迎晓耒，灯火新凉催夜织。",
            "老夫作罢得甘寝，卧听墙东人响屐。",
            "奔流未已坑谷平，折苇枯荷恣漂溺。",
            "腐儒粗粝支百年，力耕不受众目怜。",
            "破陂漏水不耐旱，人力未至求天全。",
            "会当作塘径千步，横断西北遮山泉。",
            "四邻相率助举杵，人人知我囊无钱。",
            "明年共看决渠雨，饥饱在我宁关天。",
            "谁能伴我田间饮，醉倒惟有支头砖。"
        ],
        "title": "次韵孔毅父久旱已而甚雨三首  其二",
        "id": "7da18f9d-a8fa-4e90-b55b-9df4d07008e8"
    },
    {
        "author": "苏轼",
        "paragraphs": [
            "天公号令不再出，十日愁霖并为一。",
            "君家有田水冒田，我家无田忧入室。",
            "不如西州杨道士，万里随身惟两膝。",
            "沿流不恶溯亦佳，一叶扁舟任飘突。",
            "山芎麦曲都不用，泥行露宿终无疾。",
            "夜来饥肠如转雷，旅愁非酒不可开。",
            "杨生自言识音律，洞箫入手清且哀。",
            "不须更待秋井塌，见人白骨方衔杯。"
        ],
        "title": "次韵孔毅父久旱已而甚雨三首  其三",
        "id": "f56e7f90-3f06-47f4-bff5-fc7316555753"
    },
    {
        "author": "苏轼",
        "paragraphs": [
            "江淮水为田，舟楫为室居。",
            "鱼虾以为粮，不耕自有余。",
            "异哉鱼蛮子，本非左衽徒。",
            "连排入江住，竹瓦三尺庐。",
            "于焉长子孙，戚施且侏儒。",
            "擘水取鲂鲤，易如拾诸途。",
            "破釜不著盐，雪鳞芼青蔬。",
            "一饱便甘寝，何异獭与狙。",
            "人间行路难，踏地出赋租。",
            "不如鱼蛮子，驾浪浮空虚。",
            "空虚未可知，会当算舟车。",
            "蛮子叩头泣，勿语桑大夫。"
        ],
        "title": "鱼蛮子",
        "id": "7342569a-f249-482c-95f5-c97604c640e4"
    },
    {
        "author": "苏轼",
        "paragraphs": [
            "清风来无边，明月翳复吐。",
            "松声满虚空，竹影侵半户。",
            "暗枝有惊鹊，坏壁鸣饥鼠。",
            "露叶耿高梧，风萤落空庑。",
            "微凉感团扇，古意歌白纻。",
            "乐哉今夕游，获此陪杖屦。",
            "传家诗律细，已自过宗武。",
            "短诗膝上成，聊以感怀祖。"
        ],
        "title": "夜坐与迈联句",
        "id": "08899be2-4c85-465f-a9b9-44c826aaf14d"
    },
    {
        "author": "苏轼",
        "paragraphs": [
            "君谈阳朔山，不作一钱直。",
            "巌藏两头蛇，瘴落千仞翼。",
            "雅宜驩兜放，颇讶虞舜陟。",
            "暂来已可畏，览镜忧面黑。",
            "况子三年囚，苦雾变饮食。",
            "吉人终不死，仰荷天地德。",
            "我来黄冈下，敧枕江流碧。",
            "江南武昌山，向我如咫尺。",
            "春蔬黄土软，冻笋苍崖坼。",
            "兹行我累君，乃反得安宅。",
            "遥知丹穴近，为㔉勾漏石。",
            "他年分刀圭，名字挂仙籍。"
        ],
        "title": "次韵和王巩六首  其一",
        "id": "c1799cf6-f95b-4940-83c3-e09cb2f84805"
    },
    {
        "author": "苏轼",
        "paragraphs": [
            "少年带刀剑，但识从军乐。",
            "老大服犁锄，解佩付镕铄。",
            "虽无献捷功，会赐力田爵。",
            "敲冰春捣纸，刈苇秋织箔。",
            "栎林斩冬炭，竹坞收夏箨。",
            "四时俯有取，一饱天所酢。",
            "君生纨绮间，欲学非其脚。",
            "左右玉纤纤，束薪谁为缚。",
            "勿令闻此语，翠黛頩将恶。",
            "笑我一间茅，妇姑纷六凿。"
        ],
        "title": "次韵和王巩六首  其二",
        "id": "dea4acad-7110-445b-8b19-80db16392077"
    },
    {
        "author": "苏轼",
        "paragraphs": [
            "欲结千年实，先催二月花。",
            "故教穷到骨，要使寿无涯。",
            "久已逃天网，何须服日华。",
            "宾州在何处，为子上栖霞。"
        ],
        "title": "次韵和王巩六首  其三",
        "id": "96111090-6069-4772-af36-17581d466319"
    },
    {
        "author": "苏轼",
        "paragraphs": [
            "邻里有异趣，何妨倾盖新。",
            "殊方君莫厌，数面自成亲。",
            "默坐无余事，回光照此身。",
            "他年赤墀下，玉立看垂绅。"
        ],
        "title": "次韵和王巩六首  其四",
        "id": "2ec4a9d2-e191-4d67-a4a1-0b4172493f45"
    },
    {
        "author": "苏轼",
        "paragraphs": [
            "平生我亦轻余子，晚岁人谁念此翁。",
            "巧语屡曾遭薏苡，廋词聊复托芎藭。",
            "子还可责同元亮，妻却差贤胜敬通。",
            "若问我贫天所赋，不因迁谪始囊空。"
        ],
        "title": "次韵和王巩六首  其五",
        "id": "17b7dd10-6c4a-4e7c-9103-3cb215afe246"
    },
    {
        "author": "苏轼",
        "paragraphs": [
            "君家玉臂贯铜青，下客何时见目成。",
            "勤把铅黄记宫样，莫教弦管作蛮声。",
            "熏衣渐叹衙香少，拥髻遥怜夜语清。",
            "记取北归携过我，南江风浪雪山倾。"
        ],
        "title": "次韵和王巩六首  其六",
        "id": "0b3e2d59-b1ba-4110-84b3-abe58ad1b710"
    },
    {
        "author": "苏轼",
        "paragraphs": [
            "我初未识君，人以君为笑。",
            "垂头老鹳雀，烟雨霾七窍。",
            "敝衣来过我，危坐若持钓。",
            "褚裒半面新，鬷蔑一语妙。",
            "徐徐涉其澜，极望不可徼。",
            "却观元妩媚，士固难轻料。",
            "看书眼如月，罅隙靡不照。",
            "我老多遗忘，得君如再少。",
            "从横通杂艺，甚博且知要。",
            "所恨言无文，至老幽不耀。",
            "其生世莫识，已死谁复吊。",
            "作诗遗故人，庶解俗子谯。"
        ],
        "title": "吊李台卿",
        "id": "f4c465ad-4dd5-4889-a6bc-d0b1d01e71d6"
    },
    {
        "author": "苏轼",
        "paragraphs": [
            "造物本儿嬉，风噫雷电笑。",
            "谁令妄惊怪，失匕号万窍。",
            "人人走江湖，一一操网钓。",
            "偶然连六鼇，便谓此手妙。",
            "空令任公子，三岁蹲海徼。",
            "长贫固不辞，一死实未料。",
            "难将蓍草算，除用佛眼照。",
            "何人嗣家学，恨子儿尚少。",
            "嗟我与曹君，衰老世不要。",
            "空言今无救，奇志后必耀。",
            "吟君五字诗，义重千金吊。",
            "收藏慎勿出，免使羣儿谯。"
        ],
        "title": "曹既见和复次韵",
        "id": "79a6a9ca-caa9-4199-83cf-be6e584f64ac"
    },
    {
        "author": "苏轼",
        "paragraphs": [
            "美人种松柏，欲使低映门。",
            "栽培虽易长，流恶病其根。",
            "哀哉岁寒姿，肮脏谁与论。",
            "竟为明所误，不免刀斧痕。",
            "一遭儿女污，始觉山林尊。",
            "从来觅栋梁，未省傍篱藩。",
            "南山隔秦岭，千树龙蛇奔。",
            "大厦若畏倾，万牛何足言。",
            "不然老巌壑，合抱枝生孙。",
            "死者不可悔，吾将遗后昆。"
        ],
        "title": "吊徐德占",
        "id": "bfa44401-ffbc-4639-8b42-07a3280f08f4"
    },
    {
        "author": "苏轼",
        "paragraphs": [
            "山头孤鹤向南飞，载我南游到九疑。",
            "下界何人也吹笛，可怜时复犯龟兹。"
        ],
        "title": "李委吹笛",
        "id": "5293c6f5-22da-4b75-ad48-e985bad56d80"
    },
    {
        "author": "苏轼",
        "paragraphs": [
            "久厌劳生能几日，莫将归思扰衰年。",
            "片云会得无心否，南北东西只一天。"
        ],
        "title": "蜀僧明操思归书龙丘子壁",
        "id": "9b524ccc-fc1f-4b65-a72e-5edbd9f4da82"
    },
    {
        "author": "苏轼",
        "paragraphs": [
            "江上东风浪接天，苦寒无頼破春妍。",
            "试开云梦羔儿酒，快泻钱塘药玉船。",
            "蚕市光阴非故国，马行灯火记当年。",
            "冷烟湿雪梅花在，留得新春作上元。"
        ],
        "title": "正月三日点灯会客",
        "id": "5054999d-df95-45cc-bd5b-401d03a14f6b"
    },
    {
        "author": "苏轼",
        "paragraphs": [
            "乱山环合水侵门，身在淮南尽处村。",
            "五亩渐成终老计，九重新埽旧巢痕。",
            "岂惟见惯沙鸥熟，已觉来多钓石温。",
            "长与东风约今日，暗香先返玉梅魂。"
        ],
        "title": "六年正月二十日复出东门仍用前韵",
        "id": "6fb18d16-e855-41e7-a7a4-ffe1e639ebdc"
    },
    {
        "author": "苏轼",
        "paragraphs": [
            "羨君戏集他人诗，指呼市人如使儿。",
            "天边鸿鹄不易得，便令作对随家鸡。",
            "退之惊笑子美泣，问君久假何时归。",
            "世间好句世人共，明月自满千家墀。"
        ],
        "title": "次韵孔毅父集古人句见赠五首  其一",
        "id": "60f62cf1-8f86-47be-b126-4115a1e525db"
    },
    {
        "author": "苏轼",
        "paragraphs": [
            "紫驼之峰人莫识，杂以鸡豚真可惜。",
            "今君坐致五侯鲭，尽是猩唇与熊白。",
            "路傍拾得半段枪，何必开炉铸矛戟。",
            "用之如何在我耳，入手当令君丧魄。"
        ],
        "title": "次韵孔毅父集古人句见赠五首  其二",
        "id": "4a0caedb-96b5-4b41-8ed7-5dac6a339d2d"
    },
    {
        "author": "苏轼",
        "paragraphs": [
            "天下几人学杜甫，谁得其皮与其骨。",
            "划如太华当我前，跛䍧欲上惊崷崒。",
            "名章俊语纷交衡，无人巧会当时情。",
            "前生子美只君是，信手拈得俱天成。"
        ],
        "title": "次韵孔毅父集古人句见赠五首  其三",
        "id": "dafee9d9-d280-4492-9d09-a42c0e0fdd4b"
    },
    {
        "author": "苏轼",
        "paragraphs": [
            "诗人雕刻闲草木，搜抉肝肾神应哭。",
            "不如默诵千万首，左抽右取谈笑足。",
            "夜吟石鼎声悲秋，可怜好事刘与侯。",
            "何当一醉百不问，我欲眠矣君归休。"
        ],
        "title": "次韵孔毅父集古人句见赠五首  其四",
        "id": "b022a677-0ded-4935-8d06-2672f15750fd"
    },
    {
        "author": "苏轼",
        "paragraphs": [
            "膏明兰臭俱自焚，象牙翠羽戕其身。",
            "多言自古为数穷，微中有时堪解纷。",
            "痴人但数羊羔儿，不知何者是左慈。",
            "千章万句卒非我，急走捉君应已迟。"
        ],
        "title": "次韵孔毅父集古人句见赠五首  其五",
        "id": "16eea0c4-0cae-44c7-baf2-ef63439ef9ec"
    },
    {
        "author": "苏轼",
        "paragraphs": [
            "一双罗帕未分珍，林下先尝愧逐臣。",
            "露叶霜枝剪寒碧，金盘玉指破芳辛。",
            "清泉蔌蔌先流齿，香雾霏霏欲噀人。",
            "坐客殷勤为收子，千奴一掬奈吾贫。"
        ],
        "title": "食甘",
        "id": "f5f36b44-16f5-4163-a8f8-c808a2d039e0"
    },
    {
        "author": "苏轼",
        "paragraphs": [
            "春雨如暗尘，春风吹倒人。",
            "东坡数间屋，巢子谁与邻。",
            "空牀敛败絮，破灶鬰生薪。",
            "相对不言寒，哀哉知我贫。",
            "我有一瓢酒，独饮良不仁。",
            "未能頳我颊，聊复濡子唇。",
            "故人千钟禄，驭吏醉吐茵。",
            "那知我与子，坐作寒螀呻。",
            "努力莫怨天，我尔皆天民。",
            "行看花柳动，共享无边春。"
        ],
        "title": "大寒步至东坡赠巢三",
        "id": "181bc260-a9a9-411a-9d8e-3872d08e922c"
    },
    {
        "author": "苏轼",
        "paragraphs": [
            "彼美君家菜，铺田绿茸茸。",
            "豆荚圆且小，槐芽细而丰。",
            "种之秋雨余，擢秀繁霜中。",
            "欲花而未萼，一一如青虫。",
            "是时青裙女，采撷何匆匆。",
            "烝之复湘之，香色蔚其饛。",
            "点酒下盐豉，缕橙芼姜葱。",
            "那知鸡与豚，但恐放箸空。",
            "春尽苗叶老，耕翻烟雨丛。",
            "润随甘泽化，暖作青泥融。",
            "始终不我负，力与粪壤同。",
            "我老忘家舍，楚音变儿童。",
            "此物独妩媚，终年系余胸。",
            "君归致其子，囊盛勿函封。",
            "张骞移苜蓿，适用如葵菘。",
            "马援载薏苡，罗生等蒿蓬。",
            "悬知东坡下，塉卤化千钟。",
            "长使齐安民，指此说两翁。"
        ],
        "title": "元修菜",
        "id": "e3a042bd-0fcc-45ea-94c9-10e6bc7ab861"
    },
    {
        "author": "苏轼",
        "paragraphs": [
            "日日出东门，步寻东城游。",
            "城门抱关卒，笑我此何求。",
            "我亦无所求，驾言写我忧。",
            "意适忽忘返，路穷乃归休。",
            "悬知百岁后，父老说故侯。",
            "古来贤达人，此路谁不由。",
            "百年寓华屋，千载归山丘。",
            "何事羊公子，不肯过西州。"
        ],
        "title": "日日出东门",
        "id": "25f5606c-364c-4a4a-9c20-71eb2a045025"
    },
    {
        "author": "苏轼",
        "paragraphs": [
            "大哉天宇内，植物知几族。",
            "灵品独标奇，迥超凡草木。",
            "名从姬旦始，渐播桐君录。",
            "赋咏谁最先，厥传惟杜育。",
            "唐人未知好，论著始于陆。",
            "常李亦清流，当年慕高躅。",
            "遂使天下士，嗜此偶于俗。",
            "岂但中土珍，兼之异邦鬻。",
            "鹿门有佳士，博览无不瞩。",
            "邂逅天随翁，篇章互赓续。",
            "开园颐山下，屏迹松江曲。",
            "有兴即挥毫，粲然存简牍。",
            "伊予素寡爱，嗜好本不笃。",
            "粤自少年时，低徊客京毂。",
            "虽非曳裾者，庇荫或华屋。",
            "颇见纨绮中，齿牙厌粱肉。",
            "小龙得屡试，粪土视珠玉。",
            "团凤与葵花，碔砆杂鱼目。",
            "贵人自矜惜，捧玩且缄椟。",
            "未数日注卑，定知双井辱。",
            "于兹事研讨，至味识五六。",
            "自尔入江湖，寻僧访幽独。",
            "高人固多暇，探究亦颇熟。",
            "闻道早春时，携籯赴初旭。",
            "惊雷未破蕾，采采不盈掬。",
            "旋洗玉泉蒸，芳馨岂停宿。",
            "须臾布轻缕，火候谨盈缩。",
            "不惮顷间劳，经时废藏蓄。",
            "髹筒浄无染，箬笼匀且复。",
            "苦畏梅润侵，暖须人气燠。",
            "有如刚耿性，不受纤芥触。",
            "又若廉夫心，难将微秽渎。",
            "晴天敞虚府，石碾破轻绿。",
            "永日遇闲宾，乳泉发新馥。",
            "香浓夺兰露，色嫩欺秋菊。",
            "闽俗竞传夸，丰腴面如粥。",
            "自云叶家白，颇胜中山醁。",
            "好是一杯深，午窗春睡足。",
            "清风击两腋，去欲凌鸿鹄。",
            "嗟我乐何深，水经亦屡读。",
            "陆子咤中泠，次乃康王谷。",
            "蟆培顷曾尝，瓶罂走僮仆。",
            "如今老且嬾，细事百不欲。",
            "美恶两俱忘，谁能强追逐。",
            "姜盐拌白土，稍稍从吾蜀。",
            "尚欲外形骸，安能徇口腹。",
            "由来薄滋味，日饭止脱粟。",
            "外慕既已矣，胡为此羁束。",
            "昨日散幽步，偶上天峰麓。",
            "山圃正春风，蒙茸万旗簇。",
            "呼儿为招客，采制聊亦复。",
            "地僻谁我从，包藏置厨簏。",
            "何尝较优劣，但喜破睡速。",
            "况此夏日长，人间正炎毒。",
            "幽人无一事，午饭饱蔬菽。",
            "困卧北窗风，风微动窗竹。",
            "乳瓯十分满，人世真局促。",
            "意爽飘欲仙，头轻快如沐。",
            "昔人固多癖，我癖良可赎。",
            "为问刘伯伦，胡然枕糟曲。"
        ],
        "title": "寄周安孺茶",
        "id": "2168e9af-fd5f-47aa-bf2f-b5326befa040"
    },
    {
        "author": "苏轼",
        "paragraphs": [
            "江上西山半隠堤，此邦台馆一时西。",
            "南堂独有西南向，卧看千帆落浅溪。"
        ],
        "title": "南堂五首  其一",
        "id": "a8990d42-3ab0-4aec-9b8a-ca085a33dbd2"
    },
    {
        "author": "苏轼",
        "paragraphs": [
            "暮年眼力嗟犹在，多病颠毛却未华。",
            "故作明窗书小字，更开幽室养丹砂。"
        ],
        "title": "南堂五首  其二",
        "id": "b35b4650-425c-4524-834e-b3157cb43b4f"
    },
    {
        "author": "苏轼",
        "paragraphs": [
            "他时夜雨困移牀，坐厌愁声点客肠。",
            "一听南堂新瓦响，似闻东坞小荷香。"
        ],
        "title": "南堂五首  其三",
        "id": "11bcfd52-f2d9-46b6-979b-2ce292920a11"
    },
    {
        "author": "苏轼",
        "paragraphs": [
            "山家为割千房蜜，稚子新畦五亩蔬。",
            "更有南堂堪著客，不忧门外故人车。"
        ],
        "title": "南堂五首  其四",
        "id": "ff1905f7-9993-402d-9c80-2d29869df149"
    },
    {
        "author": "苏轼",
        "paragraphs": [
            "扫地焚香闭阁眠，簟纹如水帐如烟。",
            "客来梦觉知何处，挂起西窗浪接天。"
        ],
        "title": "南堂五首  其五",
        "id": "e3ff084d-f2b7-4e1d-b823-5dd20af68d67"
    },
    {
        "author": "苏轼",
        "paragraphs": [
            "吏散庭空雀噪簷，闭门独宿夜厌厌。",
            "似闻梨枣同时种，应与杉篁刻日添。",
            "糟曲有神熏不醉，雪霜夸健巧相沾。",
            "先生坐待清阴满，空使人人叹滞淹。"
        ],
        "title": "次韵子由种杉竹",
        "id": "6f6d3616-8d03-43fd-b8c9-28f1b8abbb38"
    },
    {
        "author": "苏轼",
        "paragraphs": [
            "结褵记初欢，同穴期晚岁。",
            "择夫得温峤，生子胜王济。",
            "高风相宾友，古义仍兄弟。",
            "从君吏隠中，穷达初不计。",
            "云何抱沉疾，俯仰便一世。",
            "幽阴凄房栊，芳泽在巾袂。",
            "百年纵得满，此路行亦逝。",
            "那将有限身，长泻无益涕。",
            "君文照今古，不比山石脆。",
            "当观千字诔，宁用百金瘗。"
        ],
        "title": "孔毅父妻挽词",
        "id": "88dcee9f-eabd-4d43-aa60-160ab957fe68"
    },
    {
        "author": "苏轼",
        "paragraphs": [
            "百川日夜逝，物我相随去。",
            "惟有宿昔心，依然守故处。",
            "忆在怀远驿，闭门秋暑中。",
            "藜羹对书史，挥汗与子同。",
            "西风忽凄厉，落叶穿户牖。",
            "子起寻裌衣，感叹执我手。",
            "朱颜不可恃，此语君莫疑。",
            "别离恐不免，功名定难期。",
            "当时已悽断，况此两衰老。",
            "失途既难追，学道恨不早。",
            "买田秋已议，筑室春当成。",
            "雪堂风雨夜，已作对牀声。"
        ],
        "title": "初秋寄子由",
        "id": "83c0151f-c758-45f5-9231-5c2ea8c39cbe"
    },
    {
        "author": "苏轼",
        "paragraphs": [
            "饱食有残肉，饥食无余菜。",
            "纷然生喜怒，似被狙公卖。",
            "尔来谁独觉，凛凛白下宰。",
            "一饭在家僧，至乐甘不坏。",
            "多生味蠹简，食笋乃余债。",
            "萧然映樽俎，未肯杂菘芥。",
            "君看霜雪姿，童稚已耿介。",
            "胡为遭暴横，三嗅不忍嘬。",
            "朝来忽解箨，势迫风雷噫。",
            "尚可饷三闾，饭筒缠五采。"
        ],
        "title": "和黄鲁直食笋次韵",
        "id": "9c733f69-26b8-4d07-ac8c-65aa15df6271"
    },
    {
        "author": "苏轼",
        "paragraphs": [
            "少学不为身，宿志固有在。",
            "虽然敢自必，用舍置度外。",
            "天初若相我，发迹造宏大。",
            "岂敢负所付，捐躯欲投会。",
            "宁知事大谬，举步得狼狈。",
            "我已无可言，堕甑难追悔。",
            "子虽仅自免，鸡肋安足頼。",
            "低回畏罪罟，黾勉敢言退。",
            "若人疑或使，为子得微罪。",
            "时哉归去来，共抱东坡耒。"
        ],
        "title": "闻子由为郡僚所捃恐当去官",
        "id": "165a4b3f-8579-4481-bc3c-d532430c0ed9"
    },
    {
        "author": "苏轼",
        "paragraphs": [
            "问君谪南宾，野葛食几尺。",
            "逢人瘴发黄，入市胡眼碧。",
            "三年不易过，坐睨倚天壁。",
            "归来貌如故，妙语仍破镝。",
            "那能废诗酒，亦未妨禅寂。",
            "愿为尚书郎，还赐上方舄。"
        ],
        "title": "次韵王巩南迁初归二首  其一",
        "id": "a4103c32-70d0-482d-bd72-696b490cce23"
    },
    {
        "author": "苏轼",
        "paragraphs": [
            "江家旧池台，修竹围一尺。",
            "归来万事非，惟见秦淮碧。",
            "平生痛饮处，遗墨鸦栖壁。",
            "西来故父客，金印杂鸣镝。",
            "三槐老更茂，花絮春寂寂。",
            "中微未可料，家庙藏赤舄。"
        ],
        "title": "次韵王巩南迁初归二首  其二",
        "id": "e4ac965a-e6a9-4af7-8918-203f830c7a57"
    },
    {
        "author": "苏轼",
        "paragraphs": [
            "酒中真复有何好，孟生虽贤未闻道。",
            "醉时万虑一埽空，醒后纷纷如宿草。",
            "十年揩洗见真妄，石女无儿焦谷槁。",
            "此身何异贮酒瓶，满辄予人空自倒。",
            "武昌痛饮岂吾意，性不违人遭客恼。",
            "君家长松十亩阴，借我一庵聊洗心。",
            "我田方寸耕不尽，何用百顷糜千金。",
            "枕书睡熟呼不起，好学怜君工杂拟。",
            "且将墨竹换新诗，润色何须待东里。"
        ],
        "title": "孔毅父以诗戒饮酒问买田且乞墨竹次其韵",
        "id": "5b0b9946-bd0d-40d6-8585-eb8fa1b83f2e"
    },
    {
        "author": "苏轼",
        "paragraphs": [
            "眼前扰扰黑蚍蜉，口角霏霏白唾珠。",
            "要识吾师无碍处，试将烧却看瞋无。"
        ],
        "title": "子由作二颂颂石台长老问公手写莲经字如黑蚁且诵万遍脇不至席二十余年予亦作二首  其一",
        "id": "28c8abd7-051d-483b-9bcf-2d3521faeab0"
    },
    {
        "author": "苏轼",
        "paragraphs": [
            "眼睛心地两虚圆，脇不沾牀二十年。",
            "谁信吾师非不睡，睡蛇已死得安眠。"
        ],
        "title": "子由作二颂颂石台长老问公手写莲经字如黑蚁且诵万遍脇不至席二十余年予亦作二首  其二",
        "id": "613c387f-44e4-41d8-a455-9d83b3a905f5"
    },
    {
        "author": "苏轼",
        "paragraphs": [
            "微生真草木，无处谢天力。",
            "慈颜如春风，不见桃李实。",
            "古今抱此恨，有志俯仰失。",
            "公子岂先知，战战常惜日。",
            "吾君日月照，委曲到肝鬲。",
            "哀哉人子心，吾何爱一邑。",
            "家庭拜前后，粲然发笑色。",
            "岂比黄壤下，焚瘗千金璧。",
            "若人道德人，视此亦戏剧。",
            "聊偿曾闵意，遽与仙佛寂。",
            "孤累卧江渚，永望坟墓隔。",
            "作诗相楚挽，感动泪再滴。"
        ],
        "title": "邓忠臣母周氏挽词",
        "id": "c5f8d2ad-418c-4f52-b1fc-362b57ced0e8"
    },
    {
        "author": "苏轼",
        "paragraphs": [
            "芙蓉仙人旧游处，苍藤翠壁初无路。",
            "戏将桃核裹黄泥，石间散掷如风雨。",
            "坐令空山作锦绣，倚天照海花无数。",
            "花间石室可容车，流苏宝盖窥灵宇。",
            "何年霹雳起神物，玉棺飞出王乔墓。",
            "当时醉卧动千日，至今石缝余糟醑。",
            "仙人一去五十年，花老室空谁作主。",
            "手植数松今偃盖，苍髯白甲低琼户。",
            "我来取酒酹先生，后车仍载胡琴女。",
            "一声冰铁散巌谷，海为澜翻松为舞。",
            "尔来心赏复何人，持节中郎醉无伍。",
            "独临断岸呼日出，红波碧巘相吞吐。",
            "径寻我语觅余声，拄杖彭铿叩铜鼓。",
            "长篇小字远相寄，一唱三叹神悽楚。",
            "江风海雨入牙颊，似听石室胡琴语。",
            "我今老病不出门，海山巌洞知何许。",
            "门外桃花自开落，牀头酒瓮生尘土。",
            "前年开合放柳枝，今年洗心归佛祖。",
            "梦中旧事时一笑，坐觉俯仰成今古。",
            "愿君不用刻此诗，东海桑田真旦暮。"
        ],
        "title": "和蔡景繁海州石室",
        "id": "de39d7b1-f0bd-44aa-8aee-eb2de188acf0"
    },
    {
        "author": "苏轼",
        "paragraphs": [
            "白露凄风洗瘴烟，梦回相对两凄然。",
            "雀罗廷尉非当日，鸠杖先生愈少年。",
            "世事饱谙思缩手，主恩未报耻归田。",
            "谁怜第五桥边水，独照台州老郑虔。"
        ],
        "title": "喜王定国北归第五桥",
        "id": "2f3c07c4-b540-4918-b967-93c0b07be239"
    },
    {
        "author": "苏轼",
        "paragraphs": [
            "一舸南游遂不归，清江赤壁照人悲。",
            "请看行路无从涕，尽是当年不忍欺。",
            "雪后独来栽柳处，竹间行复采茶时。",
            "山城散尽樽前客，旧恨新愁只自知。"
        ],
        "title": "徐君猷挽词",
        "id": "8b229c13-b98c-4a34-a971-039518cee887"
    },
    {
        "author": "苏轼",
        "paragraphs": [
            "纷纷青子落红盐，正味森森苦且严。",
            "待得微甘回齿颊，已输崖蜜十分甜。"
        ],
        "title": "橄榄",
        "id": "d3479c2b-b354-40eb-ad07-f28ecb081a20"
    },
    {
        "author": "苏轼",
        "paragraphs": [
            "雨洗东坡月色清，市人行尽野人行。",
            "莫嫌荦确坡头路，自爱铿然曳杖声。"
        ],
        "tags": [
            "生活",
            "田园"
        ],
        "title": "东坡",
        "id": "328c42a8-7ba4-4632-a4b7-f8c7ddb3d68b"
    },
    {
        "author": "苏轼",
        "paragraphs": [
            "折杨新曲万人趋，独和先生于蒍于。",
            "但信椟藏终自售，岂知碗脱本无橅。",
            "朅从冰叟来游宦，肯伴臞仙亦号儒。",
            "棠棣并为天下士，芙蓉曾到海边郛。",
            "不嫌雾谷霾松柏，终恐虹梁荷栋桴。",
            "高论无穷如锯屑，小诗有味似连珠。",
            "感君生日遥称寿，祝我余年老不枯。",
            "未办报君青玉案，建溪新餠截云腴。"
        ],
        "title": "生日王郎以诗见庆次其韵并寄茶二十一片",
        "id": "8b3560a4-aeb8-45c5-8b9b-9eec29cf2864"
    },
    {
        "author": "苏轼",
        "paragraphs": [
            "西湖处士骨应槁，只有此诗君压倒。",
            "东坡先生心已灰，为爱君诗被花恼。",
            "多情立马待黄昏，残雪消迟月出早。",
            "江头千树春欲闇，竹外一枝斜更好。",
            "孤山山下醉眠处，点缀裙腰纷不扫。",
            "万里春随逐客来，十年花送佳人老。",
            "去年花开我已病，今年对花还草草。",
            "不知风雨卷春归，收拾余香还畀昊。"
        ],
        "tags": [
            "西湖"
        ],
        "title": "和秦太虚梅花",
        "id": "c385ea6e-1b43-4ac9-9219-092bebc7b945"
    },
    {
        "author": "苏轼",
        "paragraphs": [
            "化工未议苏羣槁，先向寒梅一倾倒。",
            "江南无雪春瘴生，为散冰花除热恼。",
            "风清月落无人见，洗妆自趁霜钟早。",
            "惟有飞来双白鹭，玉羽琼枝鬬清好。",
            "吴山道人心似水，眼浄尘空无可埽。",
            "故将妙语寄多情，横机欲试东坡老。",
            "东坡习气除未尽，时复长篇书小草。",
            "且撼长条餐落英，忍饥未拟穷呼昊。"
        ],
        "title": "再和潜师",
        "id": "e564a1d9-d0bd-4801-8bd4-8e6f12787c1c"
    },
    {
        "author": "苏轼",
        "paragraphs": [
            "东风嫋嫋泛崇光，香雾空濛月转廊。",
            "只恐夜深花睡去，故烧高烛照红妆。"
        ],
        "tags": [
            "古诗三百首",
            "宋诗",
            "初中古诗",
            "赏花"
        ],
        "title": "海棠",
        "id": "6353fd59-8835-4ac4-8338-89d993f79ad2"
    },
    {
        "author": "苏轼",
        "paragraphs": [
            "蘧瑗知非我所师，流年已似手中蓍。",
            "正平独肯从文举，中散何曾靳孝尼。",
            "卖剑买牛真欲老，得钱沽酒更无疑。",
            "鸡豚异日为同社，应有千篇唱和诗。"
        ],
        "title": "次韵曹九章见赠",
        "id": "11320793-84b9-4779-975f-2669ef2c2f43"
    },
    {
        "author": "苏轼",
        "paragraphs": [
            "薄云霏霏不成雨，杖藜晓入千花坞。",
            "柯丘海棠吾有诗，独笑深林谁敢侮。",
            "三杯卯酒人径醉，一枕春眠日亭午。",
            "竹间老人不读书，留我闭门谁教汝。",
            "出簷藂枳十围大，写真素壁千蛟舞。",
            "东坡作塘今几尺，携酒一劳农工苦。",
            "却寻流水出东门，坏垣古堑花无主。",
            "卧开桃李为谁妍，对立䴔䴖相媚妩。",
            "开樽藉草劝行路，不惜春衫污泥土。",
            "褰裳共过春草亭，扣门却入韩家圃。",
            "辘轳绳断井深碧，秋千挂索人何所。",
            "映帘空复小桃枝，乞浆不见譍门女。",
            "南上古台临断岸，雪阵翻空迷仰俯。",
            "故人馈我玉叶羹，水冷烟消谁为煮。",
            "崎岖束缊下荒径，娅姹隔花闻好语。",
            "更随落景尽余樽，却傍孤城得僧宇。",
            "主人劝我洗足眠，倒牀不必闻钟鼓。",
            "明朝门外泥一尺，始悟三更雨如许。",
            "平生所向无一遂，兹游何事天不阻。",
            "固知我友不终穷，岂弟君子神所予。"
        ],
        "title": "上巳日与二三子携酒出游随所见辄作数句明日集之为诗故辞无伦次",
        "id": "2b09f2bf-d471-4ad6-90bb-fccfd942687d"
    },
    {
        "author": "苏轼",
        "paragraphs": [
            "野饮花间百物无，杖头惟挂一葫芦。",
            "已倾潘子错著水，更觅君家为甚酥。"
        ],
        "title": "刘监仓家煎米粉作餠子余云为甚酥潘邠老家造逡巡酒余饮之云莫作醋错著水来否后数日携家饮郊外因作小诗戏刘公求之",
        "id": "bf9fadb6-23d7-4fe7-b4f0-c1f15680e7ce"
    },
    {
        "author": "苏轼",
        "paragraphs": [
            "孤村渐雨逐秋凉，逆旅愁人怨夜长。",
            "不寐相看惟枥马，悲歌互答有寒螀。",
            "天寒滞穗犹横亩，岁晚空机任倚墙。",
            "劝尔一杯聊复睡，人间贫富海茫茫。"
        ],
        "title": "赠杨耆",
        "id": "3392caac-1906-4eaa-995d-c85de3daa6a2"
    },
    {
        "author": "苏轼",
        "paragraphs": [
            "病疮老马不任鞿，犹向君王得敝帏。",
            "桑下岂无三宿恋，樽前聊与一身归。",
            "长腰尚载撑肠米，阔领先裁盖瘿衣。",
            "投老江湖终不失，来时莫遣故人非。"
        ],
        "title": "别黄州",
        "id": "d9b1534a-96de-4bdf-b64b-30a05e9801f5"
    },
    {
        "author": "苏轼",
        "paragraphs": [
            "芥舟只合在坳堂，纸帐心期老孟光。",
            "不道山人今忽去，晓猿啼处月茫茫。"
        ],
        "title": "和参寥",
        "id": "767371b4-c658-498c-a499-79a0e8e11a65"
    },
    {
        "author": "苏轼",
        "paragraphs": [
            "清风弄水月衔山，幽人夜度吴王岘。",
            "黄州鼓角亦多情，送我南来不辞远。",
            "江南又闻出塞曲，半杂江声作悲健。",
            "谁言万方声一槩，鼍愤龙愁为余变。",
            "我记江边枯柳树，未死相逢真识面。",
            "他年一叶溯江来，还吹此曲相迎饯。"
        ],
        "title": "过江夜行武昌山闻黄州鼓角",
        "id": "994b9bd8-86b2-4677-a102-ef7d38cfbe25"
    },
    {
        "author": "苏轼",
        "paragraphs": [
            "昨日云阴重，东风融雪汁。",
            "远林草木暗，近舍烟火湿。",
            "下有隠君子，啸歌方自得。",
            "知我犯寒来，呼酒意颇急。",
            "抚掌动邻里，遶村捉鹅鸭。",
            "房栊锵器声，蔬果照巾羃。",
            "久闻蒌蒿美，初见新芽赤。",
            "洗盏酌鹅黄，磨刀削熊白。",
            "须臾我径醉，坐睡落巾帻。",
            "醒时夜向阑，唧唧铜瓶泣。",
            "黄州岂云远，但恐朋友缺。",
            "我当安所主，君亦无此客。",
            "朝来静庵中，惟见峰峦集。"
        ],
        "title": "岐亭五首  其一",
        "id": "115a8ced-9cec-4d05-9f60-b48d7d7fe8a2"
    },
    {
        "author": "苏轼",
        "paragraphs": [
            "我哀篮中蛤，闭口护残汁。",
            "又哀网中鱼，开口吐微湿。",
            "刳肠彼交病，过分我何得。",
            "相逢未寒温，相劝此最急。",
            "不见卢怀慎，烝壶似烝鸭。",
            "坐客皆忍笑，髠然发其羃。",
            "不见王武子，每食刀几赤。",
            "琉璃载烝㹠，中有人乳白。",
            "卢公信寒陋，衰发得满帻。",
            "武子虽豪华，未死神已泣。",
            "先生万金璧，护此一蚁缺。",
            "一年如一梦，百岁真过客。",
            "君无废此篇，严诗编杜集。"
        ],
        "title": "岐亭五首  其二",
        "id": "509c750c-da6a-49ec-bade-f081305a56be"
    },
    {
        "author": "苏轼",
        "paragraphs": [
            "君家蜂作窠，岁岁添漆汁。",
            "我身牛穿鼻，卷舌聊自湿。",
            "二年三过君，此行真得得。",
            "爱君似剧孟，扣门知缓急。",
            "家有红颊儿，能唱绿头鸭。",
            "行当隔帘见，花雾轻羃羃。",
            "为我取黄封，亲拆官泥赤。",
            "仍须烦素手，自点叶家白。",
            "乐哉无一事，十年不蓄帻。",
            "闭门弄添丁，哇笑杂呱泣。",
            "西方正苦战，谁补将帅缺。",
            "披图见八阵，合散更主客。",
            "不须亲戎行，坐论教君集。"
        ],
        "title": "岐亭五首  其三",
        "id": "92b0c28c-0ecc-4f5a-b372-279f4c34293c"
    },
    {
        "author": "苏轼",
        "paragraphs": [
            "酸酒如虀汤，甜酒如蜜汁。",
            "三年黄州城，饮酒但饮湿。",
            "我如更拣择，一醉岂易得。",
            "几思压茅柴，禁网日夜急。",
            "西邻推瓮盎，醉倒猪与鸭。",
            "君家大如掌，破屋无遮羃。",
            "何从得此酒，冷面妒君赤。",
            "定应好事人，千石供李白。",
            "为君三日醉，蓬发不暇帻。",
            "夜深欲踰垣，卧想春瓮泣。",
            "君奴亦笑我，鬓齿行秃缺。",
            "三年已四至，岁岁遭恶客。",
            "人生几两屐，莫厌频来集。"
        ],
        "title": "岐亭五首  其四",
        "id": "06ca621a-aef0-4a9f-97fb-5722a4869447"
    },
    {
        "author": "苏轼",
        "paragraphs": [
            "枯松强钻膏，槁竹欲沥汁。",
            "两穷相值遇，相哀莫相湿。",
            "不知我与君，交游竟何得。",
            "心法幸相语，头然未为急。",
            "愿为穿云鹘，莫作将雏鸭。",
            "我行及初夏，煮酒映疏羃。",
            "故乡在何许，西望千山赤。",
            "兹游定安归，东泛万顷白。",
            "一欢宁复再，起舞花堕帻。",
            "将行出苦语，不用儿女泣。",
            "吾非固多矣，君岂无一缺。",
            "各念别时言，闭户谢众客。",
            "空堂浄扫地，虚白道所集。"
        ],
        "title": "岐亭五首  其五",
        "id": "71a30bcc-0efa-4cda-888e-691f3726dff0"
    },
    {
        "author": "苏轼",
        "paragraphs": [
            "青山若无素，偃蹇不相亲。",
            "要识庐山面，他年是故人。"
        ],
        "tags": [
            "庐山"
        ],
        "title": "初入庐山三首  其一",
        "id": "ccddc867-0a6a-471f-bdcc-06cfbebb6483"
    },
    {
        "author": "苏轼",
        "paragraphs": [
            "自昔怀清赏，神游杳霭间。",
            "如今不是梦，真个在庐山。"
        ],
        "tags": [
            "庐山"
        ],
        "title": "初入庐山三首  其二",
        "id": "dc8272f8-32d7-49b6-b539-ac2249f1b2d4"
    },
    {
        "author": "苏轼",
        "paragraphs": [
            "芒鞋青竹杖，自挂百钱游。",
            "可怪深山里，人人识故侯。"
        ],
        "tags": [
            "庐山"
        ],
        "title": "初入庐山三首  其三",
        "id": "ce958e9f-6fdb-4484-bb58-7dd48bd486bd"
    },
    {
        "author": "苏轼",
        "paragraphs": [
            "帝遣银河一派垂，古来惟有谪仙词。",
            "飞流溅沫知多少，不与徐凝洗恶诗。"
        ],
        "title": "世传徐凝瀑布诗云一条界破青山色至为尘陋又伪作乐天诗称美此句有赛不得之语乐天虽涉浅易然岂至是哉乃戏作一绝",
        "id": "02fcc37c-7795-4f86-a728-b467fb1cb55d"
    },
    {
        "author": "苏轼",
        "paragraphs": [
            "石耳峰头路接天，梵音堂上月临泉。",
            "此生初饮庐山水，他日徒参雪窦禅。",
            "袖里宝书犹未出，梦中飞盖已先传。",
            "何人更识嵇中散，野鹤昂藏未是仙。"
        ],
        "tags": [
            "庐山"
        ],
        "title": "圆通禅院先君旧游也四月二十四日晚至宿焉明日先君忌日也乃手写宝积献盖颂佛一偈以赠长老僊公僊公抚掌笑曰昨夜梦宝盖飞下著处辄出火岂此祥乎乃作是诗院有蜀僧宣逮事讷长老识先君云",
        "id": "411a02dc-1a45-4d4c-9ae2-1da0fc676e54"
    },
    {
        "author": "苏轼",
        "paragraphs": [
            "君到高安几日回，一时斗擞旧尘埃。",
            "赠君一笼牢收取，盛取东轩长老来。"
        ],
        "tags": [
            "庐山"
        ],
        "title": "子由在筠作东轩记或戏之为东轩长老其婿曹焕往筠余作一绝句送曹以戏子由曹过庐山以示圆通慎长老慎欣然亦作一绝送客出门归入室趺坐化去子由闻之仍作二绝一以答余一以答慎明年余过圆通始得其详乃追次慎韵  其一",
        "id": "6e5e8079-8928-4d15-b6d2-739e9c9f5512"
    },
    {
        "author": "苏轼",
        "paragraphs": [
            "大士何曾有生死，小儒底处觅穷通。",
            "偶留一鸡千山上，散作人间万窍风。"
        ],
        "tags": [
            "庐山"
        ],
        "title": "子由在筠作东轩记或戏之为东轩长老其婿曹焕往筠余作一绝句送曹以戏子由曹过庐山以示圆通慎长老慎欣然亦作一绝送客出门归入室趺坐化去子由闻之仍作二绝一以答余一以答慎明年余过圆通始得其详乃追次慎韵  其二",
        "id": "81977be6-d560-4ce5-8e1d-08e4a5770ef0"
    },
    {
        "author": "苏轼",
        "paragraphs": [
            "石龙有口口无根，自在流泉谁吐吞。",
            "若信众生本无垢，此泉何处觅寒温。"
        ],
        "title": "余过温泉壁上有诗云直待众生总无垢我方清冷混常流问人云长老可遵作遵已退居圆通亦作一绝",
        "id": "de43e4e9-fbd9-4def-8f81-667149d4413f"
    },
    {
        "author": "苏轼",
        "paragraphs": [
            "偶寻流水上崔嵬，五老苍颜一笑开。",
            "若见谪仙烦寄语，康山头白早归来。"
        ],
        "title": "书李公择白石山房",
        "id": "e0f0a46b-8c54-4e73-9fc0-b36f57e366cf"
    },
    {
        "author": "苏轼",
        "paragraphs": [
            "高巌下赤日，深谷来悲风。",
            "擘开青玉峡，飞出两白龙。",
            "乱沫散霜雪，古潭摇清空。",
            "余流滑无声，快泻双石谼。",
            "我来不忍去，月出飞桥东。",
            "荡荡白银阙，沉沉水精宫。",
            "愿随琴高生，脚踏赤?公。",
            "手持白芙蕖，跳下清泠中。"
        ],
        "tags": [
            "庐山"
        ],
        "title": "庐山二胜 开先漱玉亭",
        "id": "f96637b8-933d-41cc-9216-e2c7d5e44de5"
    },
    {
        "author": "苏轼",
        "paragraphs": [
            "吾闻太山石，积日穿线溜。",
            "况此百雷霆，万世与石鬬。",
            "深行九地底，险出三峡右。",
            "长输不尽溪，欲满无底窦。",
            "跳波翻潜鱼，震响落飞狖。",
            "清寒入山骨，草木尽坚瘦。",
            "空濛烟霭间，澒洞金石奏。",
            "弯弯飞桥出，潋潋半月彀。",
            "玉渊神龙近，雨雹乱晴昼。",
            "垂瓶得清甘，可咽不可漱。"
        ],
        "tags": [
            "庐山"
        ],
        "title": "庐山二胜 栖贤三峡桥",
        "id": "9a878185-e8e6-497f-aa70-3ceeec178736"
    },
    {
        "author": "苏轼",
        "paragraphs": [
            "溪声便是广长舌，山色岂非清浄身。",
            "夜来八万四千偈，他日如何举似人。"
        ],
        "title": "赠东林总长老",
        "id": "720d8150-1f0c-4aa0-8292-b869465efd59"
    },
    {
        "author": "苏轼",
        "paragraphs": [
            "横看成岭侧成峰，远近高低总不同。",
            "不识庐山真面目，只缘身在此山中。"
        ],
        "tags": [
            "庐山",
            "纪游",
            "写景",
            "山",
            "古诗三百首",
            "哲理",
            "宋诗",
            "描写山",
            "写山",
            "小学古诗",
            "四年级上册"
        ],
        "title": "题西林壁",
        "id": "7e16820d-81ed-4237-8e82-2c4c01f73423"
    },
    {
        "author": "苏轼",
        "paragraphs": [
            "溪上青山三百叠，快马轻衫来一抹。",
            "倚山修竹有人家，横道清泉知我渴。",
            "芒鞋竹杖自轻软，蒲荐松牀亦香滑。",
            "夜深风露满中庭，惟有孤萤自开阖。"
        ],
        "title": "自兴国往筠宿石田驿南二十五里野人舍",
        "id": "de0dc1c2-0d66-4d28-8bea-3a0c4731d7c4"
    },
    {
        "author": "苏轼",
        "paragraphs": [
            "彭蠡东北源，庐阜西南麓。",
            "何人修水上，种此一双玉。",
            "思之不可见，破宅余修竹。",
            "四邻戒莫犯，十亩森似束。",
            "我来仲夏初，解箨呈新绿。",
            "幽鸟向我鸣，野人留我宿。",
            "徘徊不忍去，微月挂乔木。",
            "遥想他年归，解组巾一幅。",
            "对牀老兄弟，夜雨鸣竹屋。",
            "卧听邻寺钟，书窗有残烛。"
        ],
        "title": "过建昌李野夫公择故居",
        "id": "23976c4e-0da6-44ce-850b-2c18de76babc"
    },
    {
        "author": "苏轼",
        "paragraphs": [
            "露宿风餐六百里，明朝饮马南江水。",
            "未见丰盈犀角儿，先逢玉雪王郎子。",
            "对牀欲作连夜语，念汝还须戴星起。",
            "夜来梦见小于菟，犹是髧髦垂两耳。",
            "忆过济南春未动，三子出迎残雪里。",
            "我时移守古河东，酒肉淋漓浑舍喜。",
            "而今憔悴一羸马，逆旅担夫相汝尔。",
            "出城见我定惊嗟，身健穷愁不须耻。",
            "我为乃翁留十日，掣电一欢何足恃。",
            "惟当火急作新诗，一醉两翁胜酒美。"
        ],
        "title": "将至筠先寄迟适远三犹子",
        "id": "75256a6d-baa2-4a7f-89ec-f021dd59b414"
    },
    {
        "author": "苏轼",
        "paragraphs": [
            "一与子由别，却数七端午。",
            "身随彩丝系，心与昌歜苦。",
            "今年匹马来，佳节日夜数。",
            "儿童喜我至，典衣具鸡黍。",
            "水餠既怀乡，饭筒仍愍楚。",
            "谓言必一醉，快作西川语。",
            "宁知是官身，糟曲困熏煮。",
            "独携三子出，古刹访禅祖。",
            "高谈付梁罗，诗力到阿虎。",
            "归来一调笑，慰此长龃龉。"
        ],
        "title": "端午游真如迟适远从子由在酒局",
        "id": "b450a591-f28a-4cda-aa49-d2bd794a246f"
    },
    {
        "author": "苏轼",
        "paragraphs": [
            "知君念我欲别难，我今此别非他日。",
            "风里杨花虽未定，雨中荷叶终不湿。",
            "三年磨我费百书，一见何止得双璧。",
            "愿君亦莫嗟留滞，六十小劫风雨疾。"
        ],
        "title": "别子由三首兼别迟  其一",
        "id": "ef622f33-d19f-4b82-96b8-4b334e8605a3"
    },
    {
        "author": "苏轼",
        "paragraphs": [
            "先君昔爱洛城居，我今亦过嵩山麓。",
            "水南卜筑吾岂敢，试向伊川买修竹。",
            "又闻缑山好泉眼，傍市穿林泻冰玉。",
            "遥想茅轩照水开，两翁相对清如鹄。"
        ],
        "title": "别子由三首兼别迟  其二",
        "id": "30cc2b7a-eb4e-4a57-b263-85ef5a8f60ca"
    },
    {
        "author": "苏轼",
        "paragraphs": [
            "两翁归隠非难事，惟要传家好儿子。",
            "忆昔汝翁如汝长，笔头一落三千字。",
            "世人闻此皆大笑，慎勿生儿两翁似。",
            "不知樗栎荐明堂，何似盐车压千里。"
        ],
        "title": "别子由三首兼别迟  其三",
        "id": "8b7a6420-1295-43db-bee4-53bd943a89c0"
    },
    {
        "author": "苏轼",
        "paragraphs": [
            "双鹊先我来，飞上东轩背。",
            "书随好梦到，人与佳节会。",
            "一欢难把玩，回首了无在。",
            "却渡来时溪，断桥号浅濑。",
            "茫茫暑天阔，霭霭孤城背。",
            "青山眊矂中，落日凄凉外。",
            "盛衰岂我意，离合非所碍。",
            "何以解我忧，粗了一事大。"
        ],
        "title": "初别子由至奉新作",
        "id": "1d5af135-4d0c-4e05-a319-e5daffc2069b"
    },
    {
        "author": "苏轼",
        "paragraphs": [
            "甘山庐阜鬰相望，林隙熹微漏日光。",
            "吴国晚蚕初断叶，占城蚤稻欲移秧。",
            "迢迢涧水随人急，冉冉巌花扑马香。",
            "望眼尽从飞鸟远，白云深处是吾乡。"
        ],
        "title": "筠州还白塔铺歇马",
        "id": "a31076a0-25cc-4bec-8647-d25022a704be"
    },
    {
        "author": "苏轼",
        "paragraphs": [
            "宰树连山谷，祠堂照路隅。",
            "养松无触鹿，助祭有驯乌。",
            "归梦先寒食，儿啼到白须。",
            "遥知邻里化，醉叟道争扶。"
        ],
        "title": "同年程筠德林求先坟二诗 思成堂",
        "id": "2333b79a-1853-44b4-8fec-c3c0c7b3f7f9"
    },
    {
        "author": "苏轼",
        "paragraphs": [
            "旧笑桓司马，今师郑大夫。",
            "不知徂岁月，空觉老楸梧。",
            "祭礼传家法，阡名载版图。",
            "会看千字诔，木杪见龟趺。"
        ],
        "title": "同年程筠德林求先坟二诗 归真亭",
        "id": "9a337a90-d3cd-4c8b-bc16-ce2c39b635bf"
    },
    {
        "author": "苏轼",
        "paragraphs": [
            "文举与元礼，尚得称世旧。",
            "渊明吾所师，夫子乃其后。",
            "挂冠不待年，亦岂为五斗。",
            "我歌归来引，千载信尚友。",
            "相逢黄卷中，何似一杯酒。",
            "君醉我且归，明朝许来否。"
        ],
        "title": "陶骥子骏佚老堂二首  其一",
        "id": "3dbd9991-eec9-499a-9473-f9d50703aefc"
    },
    {
        "author": "苏轼",
        "paragraphs": [
            "我从庐山来，目送孤飞云。",
            "路逢陆道士，知是千岁人。",
            "试问当时友，虎溪已埃尘。",
            "似闻佚老堂，知是几世孙。",
            "能为五字诗，仍戴漉酒巾。",
            "人呼小靖节，自号葛天民。"
        ],
        "tags": [
            "庐山"
        ],
        "title": "陶骥子骏佚老堂二首  其二",
        "id": "06e02dd0-9a29-4251-9c00-07ffb0681beb"
    },
    {
        "author": "苏轼",
        "paragraphs": [
            "寄卧虚寂堂，月明浸疏竹。",
            "泠然洗我心，欲饮不可掬。",
            "流光发永叹，自昔非余独。",
            "行年四十九，还此北窗宿。",
            "缅怀卓道人，白首寓医卜。",
            "谪仙固远矣，此士亦难复。",
            "世道如弈棋，变化不容覆。",
            "惟应玉芝老，待得蟠桃熟。"
        ],
        "title": "和李太白",
        "id": "ba063bea-112e-4620-9f70-d90e0de14909"
    },
    {
        "author": "苏轼",
        "paragraphs": [
            "为闻庐岳多真隠，故就高人断宿攀。",
            "已喜禅心无别语，尚嫌剃发有诗斑。",
            "异同更莫疑三语，物我终当付八还。",
            "到后与君开北户，举头三十六青山。"
        ],
        "title": "次韵道潜留别",
        "id": "07dbd581-ef8b-491e-ac10-67dcb0b78784"
    },
    {
        "author": "苏轼",
        "paragraphs": [
            "空肠得酒芒角出，肝肺槎牙生竹石。",
            "森然欲作不可回，吐向君家雪色壁。",
            "平生好诗仍好画，书墙涴壁长遭骂。",
            "不瞋不骂喜有余，世间谁复如君者。",
            "一双铜剑秋水光，两首新诗争剑铓。",
            "剑在牀头诗在手，不知谁作蛟龙吼。"
        ],
        "title": "郭祥正家醉画竹石壁上郭作诗为谢且遗二古铜剑",
        "id": "bc2f81cb-1f5d-4c3b-ae4f-df2d37ba3fa3"
    },
    {
        "author": "苏轼",
        "paragraphs": [
            "黄琮白琥天不惜，顾恐贪夫死怀璧。",
            "君看龙尾岂石材，玉德金声寓于石。",
            "与天作石来几时，与人作砚初不辞。",
            "诗成鲍谢石何与，笔落钟王砚不知。",
            "锦茵玉匣俱尘垢，擣练支牀亦何有。",
            "况瞋苏子凤咮铭，戏语相嘲作牛后。",
            "碧天照水风吹云，明窗大几清无尘。",
            "我生天地一闲物，苏子亦是支离人。",
            "麤言细语都不择，春蚓秋蛇随意画。",
            "愿从苏子老东坡，仁者不用生分别。"
        ],
        "title": "龙尾砚歌",
        "id": "7349ae05-5899-49ab-bb26-fa82fef21b24"
    },
    {
        "author": "苏轼",
        "paragraphs": [
            "我家铜剑如赤蛇，君家石砚苍璧椭而漥。",
            "君持我剑向何许，大明宫里玉佩鸣冲牙。",
            "我得君砚亦安用，雪堂窗下尔雅笺虫虾。",
            "二物与人初不异，飘落高下随风花。",
            "蒯缑玉具皆外物，视草草玄无等差。",
            "君不见秦赵城易璧，指图睨柱相矜夸。",
            "又不见二生妾换马，骄鸣啜泣思其家。",
            "不如无情两相与，永以为好譬之桃李与琼华。"
        ],
        "title": "张近几仲有龙尾子石砚以铜剑易之",
        "id": "6c5a4feb-1b64-4065-b32b-16e4725e3721"
    },
    {
        "author": "苏轼",
        "paragraphs": [
            "赠君长铗君当歌，每食无鱼叹委蛇。",
            "一朝得见暴公子，櫑具欲与冠争峨。",
            "岂比杜陵贫病叟，终日长镵随短蓑。",
            "斩蛟刺虎老无力，带牛佩犊吏所诃。",
            "故将换砚岂无意，恐君雕琢伤天和。",
            "作诗反剑亦何谓，知君欲以诗相磨。",
            "报章苦恨无好语，试向君砚求余波。",
            "诗成剑往砚应笑，那将屋漏供悬河。"
        ],
        "title": "张作诗送砚反剑乃和其诗卒以剑归之",
        "id": "0033da9a-8f22-4719-89e8-746fd380812b"
    },
    {
        "author": "苏轼",
        "paragraphs": [
            "吾年四十九，羁旅失幼子。",
            "幼子真吾儿，眉角生已似。",
            "未期观所好，蹁跹逐书史。",
            "摇头却梨栗，似识非分耻。",
            "吾老常鲜欢，頼此一笑喜。",
            "忽然遭夺去，恶业我累尔。",
            "衣薪那免俗，变灭须臾耳。",
            "归来怀抱空，老泪如泻水。"
        ],
        "title": "去岁九月二十七日在黄州生子遯小名干儿颀然颖异至今年七月二十八日病亡于金陵作二诗哭之  其一",
        "id": "657e6f26-e2b7-406b-acca-1729ddf545e6"
    },
    {
        "author": "苏轼",
        "paragraphs": [
            "我泪犹可拭，日远当日忘。",
            "母哭不可闻，欲与汝俱亡。",
            "故衣尚悬架，涨乳已流牀。",
            "感此欲忘生，一卧终日僵。",
            "中年忝闻道，梦幻讲已详。",
            "储药如丘山，临病更求方。",
            "仍将恩爱刃，割此衰老肠。",
            "知迷欲自反，一恸送余伤。"
        ],
        "title": "去岁九月二十七日在黄州生子遯小名干儿颀然颖异至今年七月二十八日病亡于金陵作二诗哭之  其二",
        "id": "aa99ef9e-6081-4130-9d60-8f817214c9ca"
    },
    {
        "author": "苏轼",
        "paragraphs": [
            "平生无一女，谁复叹耳耳。",
            "滞留生此儿，足慰周南史。",
            "那知非真实，造化聊戏尔。",
            "烦恼初无根，恩爱为种子。",
            "烦公为假说，反覆相指似。",
            "欲除苦海浪，先干爱河水。",
            "弃置一寸鳞，悠然笑侯喜。",
            "为公写余习，瓶罍一时耻。"
        ],
        "title": "叶涛致远见和二诗复次其韵  其一",
        "id": "79a06285-396c-4437-b0e6-4602afe8a0b1"
    },
    {
        "author": "苏轼",
        "paragraphs": [
            "闻公少已悟，拄杖久倚牀。",
            "笑我老而痴，负鼓欲求亡。",
            "庶几东门子，柱史安敢望。",
            "嗜毒戏猛兽，虑患先不详。",
            "囊破蛇已走，尚未省齧伤。",
            "妙哉两篇诗，洗我千结肠。",
            "黠蚕不作茧，未老辄自僵。",
            "永谢汤火厄，泠然超无方。"
        ],
        "title": "叶涛致远见和二诗复次其韵  其二",
        "id": "7731cf9c-62b2-4509-b6de-02d4d5d2bd29"
    },
    {
        "author": "苏轼",
        "paragraphs": [
            "青李扶疏禽自来，清真逸少手亲栽。",
            "深红浅紫从争发，雪白鹅黄也斗开。"
        ],
        "title": "次荆公韵四绝  其一",
        "id": "5dbbf10a-391c-4d35-9f40-cb6febfb614d"
    },
    {
        "author": "苏轼",
        "paragraphs": [
            "斫竹穿花破绿苔，小诗端为觅桤栽。",
            "细看造物初无物，春到江南花自开。"
        ],
        "title": "次荆公韵四绝  其二",
        "id": "2e37cf94-62ac-4093-97f2-30c01fc63f4f"
    },
    {
        "author": "苏轼",
        "paragraphs": [
            "骑馿渺渺入荒陂，想见先生未病时。",
            "劝我试求三亩宅，从公已觉十年迟。"
        ],
        "title": "次荆公韵四绝  其三",
        "id": "74cf1024-f526-4de4-97e7-5a9396830a12"
    },
    {
        "author": "苏轼",
        "paragraphs": [
            "甲第非真有，闲花亦偶栽。",
            "聊为清浄供，却对道人开。"
        ],
        "title": "次荆公韵四绝  其四",
        "id": "ab7599a5-f4c3-4610-9c03-31cc0e1418fd"
    },
    {
        "author": "苏轼",
        "paragraphs": [
            "东晋巾车令，西京执戟郎。",
            "甘心向山水，结发事文章。",
            "故自轻千户，何曾羨一囊。",
            "天高鬼神恶，骨朽姓名芳。",
            "庾岭铭旌暗，秦淮旧宅荒。",
            "吾诗不用刻，妙语有黄香。"
        ],
        "title": "张庖民挽词",
        "id": "b80beacc-7e9f-407d-a4d6-f2813f9b41bc"
    },
    {
        "author": "苏轼",
        "paragraphs": [
            "欲求五亩寄樵苏，所至迟留似贾胡。",
            "信命不须歌去汝，逢人未免叹犹吾。",
            "人皆劝我杯中物，我独怜君屋上乌。",
            "一技文章何足道，要知摩诘是文殊。"
        ],
        "title": "次韵叶致远见赠",
        "id": "7a09e081-6380-4202-9479-b21cf32c08f2"
    },
    {
        "author": "苏轼",
        "paragraphs": [
            "长笑右军称草圣，不如东野以诗鸣。",
            "乐天自爱吟淮月，怀祖无劳听角声。"
        ],
        "title": "次韵致远",
        "id": "355cd1a7-8b7e-46e4-947e-a862a06730f8"
    },
    {
        "author": "苏轼",
        "paragraphs": [
            "季子东周负郭田，须知力穑是家传。",
            "细思种薤五十本，大胜取禾三百廛。",
            "若得与君连北巷，故应终老忘西川。",
            "短衣匹马非吾事，只拟关门不问天。"
        ],
        "title": "次韵段缝见赠",
        "id": "d5e80225-38d1-4772-acf9-8908f3421aa3"
    },
    {
        "author": "苏轼",
        "paragraphs": [
            "余杭门外叶飞秋，尚记居人挽去舟。",
            "一别临平山上塔，五年云梦泽南州。",
            "凄凉楚些缘吾发，邂逅秦淮为子留。",
            "寄谢西湖旧风月，故应时许梦中游。"
        ],
        "tags": [
            "西湖"
        ],
        "title": "次韵杭人裴维甫",
        "id": "8d1999c3-bdf3-4f3f-b1a2-ad3e67f740ad"
    },
    {
        "author": "苏轼",
        "paragraphs": [
            "先生一去五百载，犹在峨眉西崦中。",
            "自为天仙足官府，不应尸解坐蝱虫。"
        ],
        "title": "题孙思邈真",
        "id": "6c27bbb6-744d-4175-a5cf-8fec2ccb887c"
    },
    {
        "author": "苏轼",
        "paragraphs": [
            "粉红石首仍无骨，雪白河㹠不药人。",
            "寄语天公与河伯，何妨乞与水精鳞。"
        ],
        "title": "戏作鮰鱼一绝",
        "id": "94afe002-de05-4e1b-ab87-afe33ec96595"
    },
    {
        "author": "苏轼",
        "paragraphs": [
            "芒鞋竹杖布行缠，遮莫千山与万山。",
            "从来无脚不解滑，谁信石头行路难。"
        ],
        "title": "次韵答宝觉",
        "id": "b6663ac9-d729-4b76-94f4-d86b9f6ef966"
    },
    {
        "author": "苏轼",
        "paragraphs": [
            "到郡席不暖，居民空惘然。",
            "好山无十里，遗恨恐他年。",
            "欲款南朝寺，同登北郭船。",
            "朱门收画戟，绀宇出青莲。",
            "夹路苍髯古，迎人翠麓偏。",
            "龙腰蟠故国，鸟爪寄层巅。",
            "竹杪飞华屋，松根泫细泉。",
            "峰多巧障日，江远欲浮天。",
            "略彴横秋水，浮图插暮烟。",
            "归来踏人影，云细月娟娟。"
        ],
        "title": "同王胜之游蒋山",
        "id": "22ae08ae-8c91-419b-b6db-1743494bef9f"
    },
    {
        "author": "苏轼",
        "paragraphs": [
            "老手王摩诘，穷交孟浩然。",
            "论诗曾伴直，话旧已忘年。",
            "北上难陪骥，东行且趁船。",
            "离亭花映肉，醉眼鹭窥莲。",
            "柂转三山没，风回五两偏。",
            "荒祠过瓜步，古甃堕松巅。",
            "闻道清香阁，新篘白玉泉。",
            "莫教门掩夜，坐待月流天。",
            "小院檀槽闹，空庭桦独烟。",
            "公诗便堪唱，为付小婵娟。"
        ],
        "title": "至真州再和二首  其一",
        "id": "3c64c393-3665-4574-81ed-c8c1ab5afd65"
    },
    {
        "author": "苏轼",
        "paragraphs": [
            "公颜如雪柏，千载故依然。",
            "笑我无根柳，空中不待年。",
            "肯留归阙旆，坐待逆风船。",
            "特许门传籥，那知箭起莲。",
            "相逢月上后，小语坐西偏。",
            "流落千帆侧，追思百尺巅。",
            "躬耕怀谷口，水石羨平泉。",
            "茅屋归元亮，霓裳醉乐天。",
            "行闻宣室召，归近御炉烟。",
            "未用歌池上，随宜教李娟。"
        ],
        "title": "至真州再和二首  其二",
        "id": "03d25538-a2ef-4e7e-86ee-99da5937c7ab"
    },
    {
        "author": "苏轼",
        "paragraphs": [
            "君不见成都画手开十眉，横云却月争新奇。",
            "游人指点小颦处，中有渔阳胡马嘶。",
            "又不见王孙青琐横双碧，肠断浮空远山色。",
            "书生性命何足论，坐费千金买消渴。",
            "尔来丧乱愁天公，谪向君家书砚中。",
            "小窗虚幌相妩媚，令君晓梦生春红。",
            "毘耶居士谈空处，结习已空花不住。",
            "试教天女为磨铅，千偈澜翻无一语。"
        ],
        "title": "眉子石砚歌赠胡訚",
        "id": "564049c1-8e08-42b3-9eaf-ca3ea815548b"
    },
    {
        "author": "苏轼",
        "paragraphs": [
            "是身如虚空，万物皆我储。",
            "胡为强分别，百金买田庐。",
            "不见袁夫子，神马载尻舆。",
            "游乎无何有，一饭不愿余。",
            "官湖为我池，学舍为我居。",
            "何以遗子孙，此身自籧篨。",
            "薰风暗杨柳，秋水静芙蕖。",
            "应观我知子，不怪子知鱼。"
        ],
        "title": "赠袁陟",
        "id": "128a43ac-52a3-4f87-b823-b07d19cb9434"
    },
    {
        "author": "苏轼",
        "paragraphs": [
            "月明惊鹊未安枝，一棹飘然影自随。",
            "江上秋风无限浪，枕中春梦不多时。",
            "琼林花草闻前语，罨画溪山指后期。",
            "岂敢便为鸡黍约，玉堂金殿要论思。"
        ],
        "title": "次韵蒋颖叔",
        "id": "299301dc-3ca6-4e1e-bb50-254558cc480e"
    },
    {
        "author": "苏轼",
        "paragraphs": [
            "二公诗格老弥新，醉后狂吟许野人。",
            "坐看青丘吞泽芥，自惭黄潦荐溪苹。",
            "两邦旌纛光相照，十亩锄犁手自亲。",
            "何似秦郎妙天下，明年献颂请东巡。"
        ],
        "title": "次韵滕元发许仲涂秦少游",
        "id": "ba028820-8b4c-40da-bd4b-7cc3102dd084"
    },
    {
        "author": "苏轼",
        "paragraphs": [
            "病骨难堪玉带围，钝根仍落箭锋机。",
            "欲教乞食歌姬院，故与云山旧衲衣。"
        ],
        "title": "以玉带施元长老元以衲裙相报次韵二首  其一",
        "id": "f61c341f-6e4f-477a-a0aa-9dcbf64b7f9c"
    },
    {
        "author": "苏轼",
        "paragraphs": [
            "此带阅人如传舍，流传到我亦悠哉。",
            "锦袍错落差相称，乞与佯狂老万回。"
        ],
        "title": "以玉带施元长老元以衲裙相报次韵二首  其二",
        "id": "ed8299ba-19e4-4c24-9dbf-26f31e7f4506"
    },
    {
        "author": "苏轼",
        "paragraphs": [
            "撞钟浮玉山，迎我三千指。",
            "众中闻謦欬，未语知乡里。",
            "我非个中人，何以默识子。",
            "振衣忽归去，只影千山里。",
            "涪江与中泠，共此一味水。",
            "冰盘荐琥珀，何似糖霜美。"
        ],
        "tags": [
            "送别"
        ],
        "title": "送金山乡僧归蜀开堂",
        "id": "095a1ead-c0ef-4975-983b-dc0e8e64c07d"
    },
    {
        "author": "苏轼",
        "paragraphs": [
            "嗟我与君皆丙子，四十九年穷不死。",
            "君随幕府战西羌，夜渡冰河斫云垒。",
            "飞尘涨天箭洒甲，归对妻孥真梦耳。",
            "我谪黄冈四五年，孤舟出没烟波里。",
            "故人不复通问讯，疾病饥寒疑死矣。",
            "相逢握手一大笑，白发苍颜略相似。",
            "我方北渡脱重江，君复南行轻万里。",
            "功名如幻何足计，学道有涯真可喜。",
            "勾漏丹砂已付君，汝阳瓮盎吾何耻。",
            "君归赴我鸡黍约，买田筑室从今始。"
        ],
        "title": "送沈逵赴广南",
        "id": "46a7ed63-b412-45ec-9147-853f4c58cdad"
    },
    {
        "author": "苏轼",
        "paragraphs": [
            "君不见滹沱流澌车折轴，公孙仓皇奉豆粥。",
            "湿薪破灶自燎衣，饥寒顿解刘文叔。",
            "又不见金谷敲冰草木春，帐下烹煎皆美人。",
            "萍虀豆粥不传法，咄嗟而办石季伦。",
            "干戈未解身如寄，声色相缠心已醉。",
            "身心颠倒不自知，更识人间有真味。",
            "岂如江头千顷雪色芦，茅簷出没晨烟孤。",
            "地碓舂秔光似玉，沙瓶煮豆软如酥。",
            "我老此身无著处，卖书来问东家住。",
            "卧听鸡鸣粥熟时，蓬头曳履君家去。"
        ],
        "title": "豆粥",
        "id": "bf612879-4bbf-4c29-b51d-369fccb583c4"
    },
    {
        "author": "苏轼",
        "paragraphs": [
            "君看三代士执雉，本以杀身为小补。",
            "居官死职士死绥，梦尸得官真古语。",
            "五行胜己斯为官，官如草木吾如土。",
            "仕而未禄犹宾客，待以纯臣盖非古。",
            "馈焉曰献称寡君，岂比公卿相尔汝。",
            "世衰道微士失已，得丧悲欢反其故。",
            "草袍芦箠相妩媚，饮食嬉游事羣聚。",
            "曲江船舫月灯毬，是谓舞殡而歌墓。",
            "看花走马到东野，余子纷纷何足数。",
            "二生年少两豪逸，诗酒不知轩冕苦。",
            "故令将仕梦发棺，劝子勿为官所腐。",
            "涂车刍灵皆假设，著眼细看君勿误。",
            "时来聊复一飞鸣，进隠不须烦伍举。"
        ],
        "title": "秦少游梦发殡而葬之者云是刘发之柩是岁发首荐秦以诗贺之刘泾亦作因次其韵",
        "id": "2436342f-865f-42f6-81f0-76823f791594"
    },
    {
        "author": "苏轼",
        "paragraphs": [
            "江东贾客木绵裘，会散金山月满楼。",
            "夜半潮来风又熟，卧吹箫管到扬州。"
        ],
        "title": "金山梦中作",
        "id": "1281efde-195b-4fcb-9e91-d7f772748f95"
    },
    {
        "author": "苏轼",
        "paragraphs": [
            "铜腥铁涩不宜泉，爱此苍然深且宽。",
            "蟹眼翻波汤已作，龙头拒火柄犹寒。",
            "姜新盐少茶初熟，水渍云蒸藓未干。",
            "自古函牛多折足，要知无脚是轻安。"
        ],
        "title": "次韵周穜惠石铫",
        "id": "fd3cef0d-8e79-4a20-8726-5c722e732c14"
    },
    {
        "author": "苏轼",
        "paragraphs": [
            "潘郎晓踏河阳春，明珠白璧惊市人。",
            "那知望拜马蹄下，胸中一斛泥与尘。",
            "何似墨潘穿破褐，琅琅翠餠敲玄笏。",
            "布衫漆黑手如龟，未害冰壶贮秋月。",
            "世人重耳轻目前，区区张李争媸妍。",
            "一朝入海寻李白，空看人间画墨仙。"
        ],
        "title": "赠潘谷",
        "id": "f487ead2-4238-4e9b-8e50-ed6e19fa91d8"
    },
    {
        "author": "苏轼",
        "paragraphs": [
            "魏王大瓠无人识，种成何翅实五石。",
            "不辞破作两大樽，只忧水浅江湖窄。",
            "我材濩落本无用，虚名惊世终何益。",
            "东方先生好自誉，孟贲子路并为一。",
            "杜陵布衣老且愚，信口自比契与稷。",
            "暮年欲学柳下惠，嗜好酸咸不相入。",
            "金山也是不羁人，早岁闻名晚相得。",
            "我醉而嬉欲仙去，傍人笑倒山谓实。",
            "问我此身何所归，笑指浮休百年宅。",
            "蒜山幸有闲田地，招此无家一房客。"
        ],
        "title": "蒜山松林中可卜居余欲僦其地地属金山故作此诗与金山元长老",
        "id": "20ca6954-052c-4320-b206-ae1da70d154b"
    },
    {
        "author": "苏轼",
        "paragraphs": [
            "苏陈甥舅真冰玉，正始风流起颓俗。",
            "夫人高节称其家，凛凛寒松映修竹。",
            "鸡鸣为善日日新，八十三年如一晨。",
            "岂惟家室宜寿母，实与朝廷生异人。",
            "忘躯殉国乃吾子，三仕何曾知愠喜。",
            "不须拥笏强垂鱼，我视去来皆梦尔。",
            "诵诗相挽真区区，墓碑千字多遗余。",
            "他年太史取家传，知有班昭续汉书。"
        ],
        "title": "苏子容母陈夫人挽词",
        "id": "99e0ed99-e4b0-4302-a5f4-43c7b8f58262"
    },
    {
        "author": "苏轼",
        "paragraphs": [
            "生刍不独比前人，束藁端能废谢鲲。",
            "子达想无身后念，吾衰不复梦中论。",
            "已知毅豹为均死，未识荆凡定孰存。",
            "堪笑东坡痴钝老，区区犹记刻舟痕。"
        ],
        "title": "王中甫哀辞",
        "id": "5700c145-0b61-4f50-8f55-69c313e955ed"
    },
    {
        "author": "苏轼",
        "paragraphs": [
            "露叶风枝晓自匀，绿阴青子浄无尘。",
            "闲吟遶屋扶疏句，须信渊明是可人。"
        ],
        "title": "广陵后园题扇子",
        "id": "a141a690-b6c8-48eb-8fca-3eda62d32220"
    },
    {
        "author": "苏轼",
        "paragraphs": [
            "冰蚕不知寒，火鼠不知暑。",
            "知闲见闲地，已觉非闲侣。",
            "君看东坡翁，懒散谁比数。",
            "形骸堕醉梦，生事委尘土。",
            "早眠不见灯，晚食或敧午。",
            "卧看盗取毡，坐视麦漂雨。",
            "语希舌颊强，行少腰脚偻。",
            "五年黄州城，不蹋黄州鼓。",
            "人言我闲客，置此闲处所。",
            "问闲作何味，如眼不自睹。",
            "颇讶徐孝廉，得闲能几许。",
            "介子愿奉使，翁归备文武。",
            "应缘不耐闲，名字挂庭宇。",
            "我诗为闲作，更得不闲语。",
            "君如汗血驹，转盼略燕楚。",
            "莫嫌銮辂重，终胜盐车苦。"
        ],
        "title": "徐大正闲轩",
        "id": "dc300b27-84c3-4389-8aa9-86544d9df9a8"
    },
    {
        "author": "苏轼",
        "paragraphs": [
            "卷卷长廊走黄叶，席帘垂地香烟歇。",
            "主人待来终不来，火红销尽灰如雪。"
        ],
        "title": "十一月十三日与几先自竹西来访庆老不见独与君卿供奉蟾知客东阁道话久之",
        "id": "e20f1bcb-6b1a-4174-a3f7-c66331911d3f"
    },
    {
        "author": "苏轼",
        "paragraphs": [
            "黍离不复闵宗周，何暇雷塘吊一丘。",
            "若问西来师祖意，竹西歌吹是扬州。"
        ],
        "title": "别择公",
        "id": "09456791-c6e3-418e-bdaa-7f5e54328351"
    },
    {
        "author": "苏轼",
        "paragraphs": [
            "山茶相对阿谁栽，细雨无人我独来。",
            "说似与君君不会，烂红如火雪中开。"
        ],
        "title": "邵伯梵行寺山茶",
        "id": "9918b55b-dae5-482b-8d11-85fca4ba107b"
    },
    {
        "author": "苏轼",
        "paragraphs": [
            "野雁见人时，未起意先改。",
            "君从何处看，得此无人态。",
            "无乃槁木形，人禽两自在。",
            "北风振枯苇，微雪落璀璀。",
            "惨澹云水昏，晶荧沙砾碎。",
            "弋人怅何慕，一举渺江海。"
        ],
        "title": "高邮陈直躬处士画雁二首  其一",
        "id": "b62a5f6c-f204-4157-9e88-521425357892"
    },
    {
        "author": "苏轼",
        "paragraphs": [
            "众禽事纷争，野雁独闲洁。",
            "徐行意自得，俯仰若有节。",
            "我衰寄江湖，老伴杂鹅鸭。",
            "作书问陈子，晓景画苕霅。",
            "依依聚圆沙，稍稍动斜月。",
            "先鸣独鼓翅，吹乱芦花雪。"
        ],
        "title": "高邮陈直躬处士画雁二首  其二",
        "id": "e2fe148e-ea57-41e1-a906-9636d1691129"
    },
    {
        "author": "苏轼",
        "paragraphs": [
            "使君不独东南美，典型尚记先君子。",
            "戏嘲王叟短辕车，肯为徐郎书纸尾。",
            "三年弭节江湖上，千首放怀风月里。",
            "手开西阁坐虚明，目浄东溪照清泚。",
            "素琴浊酒容一榻，落霞孤鹜供千里。",
            "大舫何时系门柳，小诗屡欲书窗纸。",
            "文昌新构满鹓鸾，都邑正喧收杞梓。",
            "相逢一醉岂有命，南来寂寞君归矣。"
        ],
        "title": "蔡景繁官舍小阁",
        "id": "44532f00-df86-42ea-a3df-6b19b46e88d3"
    },
    {
        "author": "苏轼",
        "paragraphs": [
            "异时长怪谪仙人，舌有风雷笔有神。",
            "闻道骑鲸游汗漫，忆尝扪蝨话悲辛。",
            "气吞余子无全目，诗到诸郎尚绝伦。",
            "白发故交空掩卷，泪河东注问苍旻。"
        ],
        "title": "和王斿二首  其一",
        "id": "8042542e-2ffd-4a6f-a99a-5cf10f1b0651"
    },
    {
        "author": "苏轼",
        "paragraphs": [
            "嫋嫋春风送度关，娟娟霜月照生还。",
            "迟留岁暮江淮上，来往君家伯仲间。",
            "未厌冰滩吼新洛，且看松雪媚南山。",
            "野梅官柳何时动，飞盖长桥待子闲。"
        ],
        "title": "和王斿二首  其二",
        "id": "99696227-a0e6-4e51-ab6e-1ab6b6b215b5"
    },
    {
        "author": "苏轼",
        "paragraphs": [
            "头白江南醉司马，宽心时复唤殷兄。",
            "寒潮不应淮无信，客路相随月有情。",
            "未许低头拜东野，徒言饮酒胜公荣。",
            "好诗恶韵那容和，刻烛应须便置觥。"
        ],
        "title": "和田仲宣见赠",
        "id": "6ed144a7-3150-4da7-85ae-69d2238713b4"
    },
    {
        "author": "苏轼",
        "paragraphs": [
            "土晕铜花蚀秋水，要须悍石相砻砥。",
            "十年冰蘗战膏粱，万里烟波濯纨绮。",
            "归来诗思转清激，百丈空潭数鲂鲤。",
            "逝将桂浦撷兰荪，不记槐堂收剑履。",
            "却思庾岭今何在，更说彭城真梦耳。",
            "君知先竭是甘井，我愿得全如苦李。",
            "妄心不复九回肠，至道终当三洗髓。",
            "广陵阳羨何足较，只有无何真我里。",
            "乐全老子今禅伯，掣电机锋不容拟。",
            "心通岂复问云何，印可聊须答如是。",
            "相逢为我话留滞，桃花春涨孤舟起。"
        ],
        "title": "次韵王定国南迁回见寄",
        "id": "cca58055-9de7-45f5-958f-76a4d1b9d181"
    },
    {
        "author": "苏轼",
        "paragraphs": [
            "采药壶公处处过，笑看金狄手摩挲。",
            "老人大父识君久，造物小儿如子何。",
            "寒尽山中无历日，雨斜江上一渔蓑。",
            "神仙护短多官府，未厌人间醉踏歌。"
        ],
        "title": "赠梁道人",
        "id": "61a6141f-7477-4bef-835b-d50f29955f44"
    },
    {
        "author": "苏轼",
        "paragraphs": [
            "此生念念浮云改，寄语长淮今好在。",
            "故人宴坐虹梁南，新河巧出龟山背。",
            "木鱼呼客振林莽，铁凤横空飞彩绘。",
            "忽惊堂宇变雄深，坐觉风雷生謦欬。",
            "羨师游戏浮沤间，笑我荣枯弹指内。",
            "尝茶看画亦不恶，问法求诗了无碍。",
            "千里孤帆又独来，五年一梦谁相对。",
            "何当来世结香火，永与名山供井硙。"
        ],
        "title": "龟山辩才师",
        "id": "f6c721d1-53c8-455f-a3dc-dd804acf25aa"
    },
    {
        "author": "苏轼",
        "paragraphs": [
            "新落霜余两岸隆，尘埃举袂识西风。",
            "临淮自古多名士，樽酒相从乐寓公。",
            "半日偷闲歌啸里，百年暗尽往来中。",
            "知君不向穷愁老，尚有清诗气吐虹。"
        ],
        "title": "次韵张琬",
        "id": "e45a8b61-5614-447e-a5e5-2d82face16e0"
    },
    {
        "author": "苏轼",
        "paragraphs": [
            "偶随樵父采都梁，竹屋松扉试乞浆。",
            "但见东轩堪隠几，不知公子是监仓。",
            "溪中乱石墙垣古，山下寒蔬匕箸香。",
            "我是江南旧游客，挂冠知有老萧郎。"
        ],
        "title": "泗州南山监仓萧渊东轩二首  其一",
        "id": "c91e8c88-0496-4159-b820-16bed3c176ac"
    },
    {
        "author": "苏轼",
        "paragraphs": [
            "北望飞尘苦昼霾，洗心聊复寄东斋。",
            "珍禽声好犹思越，野橘香清未过淮。",
            "有信微泉来远岭，无心明月转空阶。",
            "一官仓庾真堪老，坐看松根络断崖。"
        ],
        "title": "泗州南山监仓萧渊东轩二首  其二",
        "id": "c5c79101-ecf7-4fe2-b534-9a72cf309522"
    },
    {
        "author": "苏轼",
        "paragraphs": [
            "月丛号耿耿，露叶泣漙漙。",
            "夜长不自暖，那忧公子寒。"
        ],
        "title": "雍秀才画草虫八物 促织",
        "id": "109130d8-78a9-4f9f-8aea-1ab1ae321d2f"
    },
    {
        "author": "苏轼",
        "paragraphs": [
            "蜕形浊污中，羽翼便翾好。",
            "秋来间何阔，已抱寒茎槁。"
        ],
        "title": "雍秀才画草虫八物 蝉",
        "id": "64d024c7-8e03-4e5b-9009-81255cfd1de5"
    },
    {
        "author": "苏轼",
        "paragraphs": [
            "睅目知谁瞋，皤腹空自胀。",
            "慎勿困蜈蚣，饥蛇不汝放。"
        ],
        "title": "雍秀才画草虫八物 虾蟆",
        "id": "8228f380-7ef6-42a6-b9d1-b171212db6f6"
    },
    {
        "author": "苏轼",
        "paragraphs": [
            "洪钟起暗室，飘瓦落空庭。",
            "谁言转丸手，能作殷牀声。"
        ],
        "title": "雍秀才画草虫八物 蜣蜋",
        "id": "b3949e2d-0fad-4e8c-9a05-8737a50f82b1"
    },
    {
        "author": "苏轼",
        "paragraphs": [
            "两角徒自长，空飞不服箱。",
            "为牛竟何事，利吻穴枯桑。"
        ],
        "title": "雍秀才画草虫八物 天水牛",
        "id": "f55b7e3e-9030-45c9-a331-4087835530ee"
    },
    {
        "author": "苏轼",
        "paragraphs": [
            "跂跂有足蛇，脉脉无角龙。",
            "为虎君勿笑，食尽虿尾虫。"
        ],
        "title": "雍秀才画草虫八物 蝎虎",
        "id": "0e0a1767-f6c0-4639-93d4-d76630e02692"
    },
    {
        "author": "苏轼",
        "paragraphs": [
            "腥涎不满壳，聊足以自濡。",
            "升高不知回，竟作黏壁枯。"
        ],
        "title": "雍秀才画草虫八物 蜗牛",
        "id": "7ff3bbe7-1dc5-4e1e-ab5b-209b96612e40"
    },
    {
        "author": "苏轼",
        "paragraphs": [
            "双眉卷铁丝，两翅晕金碧。",
            "初来花争妍，忽去鬼无迹。"
        ],
        "title": "雍秀才画草虫八物 鬼蝶",
        "id": "258e8f15-a517-466e-a8d1-93c73ea5c966"
    },
    {
        "author": "苏轼",
        "paragraphs": [
            "暮雪纷纷投碎米，春流咽咽走黄沙。",
            "旧游似梦徒能说，逐客如僧岂有家。",
            "冷砚欲书先自冻，孤灯何事独生花。",
            "使君夜半分酥酒，惊起妻孥一笑譁。"
        ],
        "title": "泗州除夜雪中黄师是送酥酒二首  其一",
        "id": "5cf628ad-1155-4378-87c1-0eb330c6b962"
    },
    {
        "author": "苏轼",
        "paragraphs": [
            "关右土酥黄似酒，扬州云液却如酥。",
            "欲从元放觅拄杖，忽有曲生来坐隅。",
            "对雪不堪令饱暖，隔船应已厌歌呼。",
            "明朝积玉深三尺，高枕牀头尚一壶。"
        ],
        "title": "泗州除夜雪中黄师是送酥酒二首  其二",
        "id": "e1e6c60b-23e1-42fd-9030-a2b1f8b83f90"
    },
    {
        "author": "苏轼",
        "paragraphs": [
            "黄昏已作风翻絮，半夜犹惊月在沙。",
            "照汴玉峰明佛刹，隔淮云海暗人家。",
            "来牟有信迎三白，薝卜无香散六花。",
            "欲唤阿咸来守岁，林乌枥马鬬喧哗。"
        ],
        "title": "章钱二君见和复次韵答之二首  其一",
        "id": "3e901429-9700-4fd7-9d8b-c28ba9b2fe6c"
    },
    {
        "author": "苏轼",
        "paragraphs": [
            "分无纤手裁春胜，况有新诗点蜀酥。",
            "醉里冰髭失缨络，梦回布被起廉隅。",
            "君应旅睫寒生晕，我亦饥肠夜自呼。",
            "明日南山春色动，不知谁佩紫微壶。"
        ],
        "title": "章钱二君见和复次韵答之二首  其二",
        "id": "7cee62a4-30bc-4feb-966c-ec174df5380c"
    },
    {
        "author": "苏轼",
        "paragraphs": [
            "十里清淮上，长堤转雪龙。",
            "冰崖落屐齿，风叶乱裘茸。",
            "万顷穿银海，千寻度玉峰。",
            "从来修月手，合在广寒宫。"
        ],
        "title": "正月一日雪中过淮谒客回作二首  其一",
        "id": "3e7e98ee-a7ed-4d90-b5a4-5714dcaf6706"
    },
    {
        "author": "苏轼",
        "paragraphs": [
            "攒眉有底恨，得句不妨清。",
            "霁雾开寒谷，饥鸦舞雪城。",
            "桥声春市散，塔影暮淮平。",
            "不用残灯火，船窗夜自明。"
        ],
        "title": "正月一日雪中过淮谒客回作二首  其二",
        "id": "05d1a5af-7519-448f-ade3-9df93cca608c"
    },
    {
        "author": "苏轼",
        "paragraphs": [
            "兰玉当年刺史家，双鞬驰射笑穿花。",
            "而今白首闲骢马，只有清樽照画蛇。",
            "寂寂小轩蛛网徧，阴阴垂柳雁行斜。",
            "手柔弓燥春风后，置酒看君中戟牙。"
        ],
        "title": "书刘君射堂",
        "id": "41235018-4960-4532-9574-5dd2446a4175"
    },
    {
        "author": "苏轼",
        "paragraphs": [
            "徂徕无老松，易水无良工。",
            "珍材取乐浪，妙手惟潘翁。",
            "鱼胞熟万杵，犀角盘双龙。",
            "墨成不敢用，进入蓬莱宫。",
            "蓬莱春昼永，玉殿明房栊。",
            "金笺洒飞白，瑞雾萦长虹。",
            "遥怜醉常侍，一笑开天容。"
        ],
        "title": "孙莘老寄墨四首  其一",
        "id": "40f8138e-b581-43e4-a7df-48f9dfd29f6e"
    },
    {
        "author": "苏轼",
        "paragraphs": [
            "谿石琢马肝，剡藤开玉版。",
            "嘘嘘云雾出，奕奕龙蛇绾。",
            "此中有何好，秀色纷满眼。",
            "故人归天禄，古漆窥蠹简。",
            "隃麋给尚方，老手擅编刬。",
            "分余幸见及，流落一叹赧。"
        ],
        "title": "孙莘老寄墨四首  其二",
        "id": "35480e50-2ff9-4d0c-bf95-5daa1b16f5fa"
    },
    {
        "author": "苏轼",
        "paragraphs": [
            "我贫如饥鼠，长夜空齩齧。",
            "瓦池研灶煤，苇管书柿叶。",
            "近者唐夫子，远致乌玉玦。",
            "先生又继之，圭璧烂箱箧。",
            "晴窗洗砚坐，蛇蚓稍蟠结。",
            "便有好事人，敲门求醉帖。"
        ],
        "title": "孙莘老寄墨四首  其三",
        "id": "d043e8f2-1cbf-40d4-b981-7a84c2200ce6"
    },
    {
        "author": "苏轼",
        "paragraphs": [
            "吾穷本坐诗，久服朋友戒。",
            "五年江湖上，闭口洗残债。",
            "今来复稍稍，快痒如爬疥。",
            "先生不讥诃，又复寄诗械。",
            "幽光发奇思，点黮出荒怪。",
            "诗成自一笑，故疾逢虾蟹。"
        ],
        "title": "孙莘老寄墨四首  其四",
        "id": "3e39e77d-aeaf-4802-bff4-fd70dd14e1ff"
    },
    {
        "author": "苏轼",
        "paragraphs": [
            "雪后东风未肯和，扣门迁客夜经过。",
            "不知旧竹生新笋，但见清伊换浊河。",
            "无复往来乘下泽，聊同语笑说东坡。",
            "明年我亦开三径，寂寂兼无雀可罗。"
        ],
        "title": "留题兰皋亭",
        "id": "28486026-6355-499d-a9e1-0de306ad9325"
    },
    {
        "author": "苏轼",
        "paragraphs": [
            "只写东坡不著名，此身已是一长亭。",
            "壮心无复春流起，衰鬓从教病叶零。",
            "知有雪儿供笔砚，应嗤灶妇洗盆瓶。",
            "回来索酒公应厌，京口新传作客经。"
        ],
        "title": "和人见赠",
        "id": "1e9cc004-ac30-41de-add9-629f4e36ef3b"
    },
    {
        "author": "苏轼",
        "paragraphs": [
            "城上湖光暖欲波，美人唱我踏春歌。",
            "鲁公宾客皆诗酒，谁是神仙张志和。"
        ],
        "title": "和王胜之三首  其一",
        "id": "f092e068-a310-41e6-81c5-6ced15c11953"
    },
    {
        "author": "苏轼",
        "paragraphs": [
            "齐酿如渑涨绿波，公诗句句可絃歌。",
            "流觞曲水无多日，更作新诗继永和。"
        ],
        "title": "和王胜之三首  其二",
        "id": "04aac705-d9be-4c78-9d6b-ba50fff1a7fb"
    },
    {
        "author": "苏轼",
        "paragraphs": [
            "要知太守怜孤客，不惜阳春和俚歌。",
            "坐睡樽前呼不应，为公雕琢损天和。"
        ],
        "title": "和王胜之三首  其三",
        "id": "0fad78ac-6867-48af-8fa7-1b09e6598be7"
    },
    {
        "author": "苏轼",
        "paragraphs": [
            "千寻挂云阙，十顷含风湾。",
            "开门弄清泚，照见双铜镮。",
            "池台半禾黍，桃李余榛菅。",
            "无人肯回首，日暮车班班。",
            "使君非世人，心与古佛闲。",
            "时要声利客，来洗尘埃颜。",
            "新亭在东阜，飞宇临通阛。",
            "古甃磨翠壁，霜林散烟鬟。",
            "孤云抱商丘，芳草连杏山。",
            "俯仰尽法界，逍遥寄人寰。",
            "亭亭妙高峰，了了蓬艾间。",
            "五老压彭蠡，三峰照潼关。",
            "均为拳石小，配此一掬悭。",
            "烦公为标指，免使勤跻攀。"
        ],
        "title": "南都妙峰亭",
        "id": "eaf0f2bf-ce76-4f5f-af9f-a8a3022bcec6"
    },
    {
        "author": "苏轼",
        "paragraphs": [
            "圆间有物物间空，岂有圆空入井中。",
            "不信天形真个样，故应眼力自先穷。",
            "连环已解如神手，万窍犹号未济风。",
            "稽首问公公大笑，本来谁碍更求通。"
        ],
        "title": "记梦",
        "id": "72fc2550-4ad4-4734-91c4-2490ab7a3708"
    },
    {
        "author": "苏轼",
        "paragraphs": [
            "兰溪美箭不成笛，离离玉筯排霜脊。",
            "千沟万缕自生风，入手未开先惨栗。",
            "公家列屋闲蛾眉，珠帘不动花阴移。",
            "雾帐银牀初破睡，牙签玉局坐弹棋。",
            "东坡病叟长羁旅，冻卧饥吟似饥鼠。",
            "倚頼春风洗破衾，一夜雪寒披故絮。",
            "火冷灯青谁复知，孤舟儿女自嚘咿。",
            "皇天何时反炎燠，愧此八尺黄琉璃。",
            "愿君浄埽清香阁，卧听风漪声满榻。",
            "习习还从两腋生，请公乘此朝阊阖。"
        ],
        "title": "寄蕲簟与蒲传正",
        "id": "7ccf34be-e441-4ddd-9319-60e613dbcd39"
    },
    {
        "author": "苏轼",
        "paragraphs": [
            "山骨裁方斛，江珍拾浅滩。",
            "清池上几案，碎月落杯盘。",
            "老去怀三友，平生困一箪。",
            "坚姿聊自儆，秀色亦堪餐。",
            "好去髯卿舍，凭将道眼看。",
            "东坡最后供，霜雪照人寒。"
        ],
        "title": "寄怪石石斛与鲁元翰",
        "id": "0a8f349b-bf04-4316-baa7-7688b252c4bc"
    },
    {
        "author": "苏轼",
        "paragraphs": [
            "渔父饮，谁家去，鱼蟹一时分付。",
            "酒无多少醉为期，彼此不论钱数。"
        ],
        "title": "渔父四首  其一",
        "id": "d6e035e5-d81b-4327-b4c3-46004b6ebc43"
    },
    {
        "author": "苏轼",
        "paragraphs": [
            "渔父醉，蓑衣舞，醉里却寻归路。",
            "轻舟短櫂任横斜，醒后不知何处。"
        ],
        "title": "渔父四首  其二",
        "id": "1946a0e5-a278-4547-81bb-dca9771cb001"
    },
    {
        "author": "苏轼",
        "paragraphs": [
            "渔父醒，看江午，梦断落花飞絮。",
            "酒醒还醉醉还醒，一笑人间今古。"
        ],
        "title": "渔父四首  其三",
        "id": "8330f5f4-9595-4dbb-866e-ca31bce0718d"
    },
    {
        "author": "苏轼",
        "paragraphs": [
            "渔父笑，轻鸥举，漠漠一江风雨。",
            "江边骑马是官人，借我孤舟南渡。"
        ],
        "title": "渔父四首  其四",
        "id": "941965d6-0cb0-49ef-b7ed-963852964e12"
    },
    {
        "author": "苏轼",
        "paragraphs": [
            "鸣鸠乳燕寂无声，日射西窗泼眼明。",
            "午醉醒来无一事，只将春睡赏春晴。"
        ],
        "title": "春日",
        "id": "a83c8814-d53d-4e5f-ab5c-d3beca9deb7a"
    },
    {
        "author": "苏轼",
        "paragraphs": [
            "鍼头如麦芒，气出如车轴。",
            "间关脉络中，性命寄毛粟。",
            "而况清浄眼，内景含天烛。",
            "琉璃贮沆瀣，轻脆不任触。",
            "而子于其间，来往施锋镞。",
            "笑谈纷自若，观者颈为缩。",
            "运鍼如运斤，去翳如拆屋。",
            "常疑子善幻，他技杂符祝。",
            "子言吾有道，此理君未瞩。",
            "形骸一尘垢，贵贱两草木。",
            "世人方重外，妄见瓦与玉。",
            "而我初不知，刺眼如刺肉。",
            "君看目与翳，是翳要非目。",
            "目翳苟二物，易分如麦菽。",
            "宁闻老农夫，去草更伤谷。",
            "鼻端有余地，肝胆分楚蜀。",
            "吾于五轮间，荡荡见空曲。",
            "如行九轨道，并驱无击毂。",
            "空花谁开落，明月自胐朒。",
            "请问乐全堂，忘言老尊宿。"
        ],
        "title": "赠眼医王彦若",
        "id": "7cbd45d8-a68e-4264-8668-9eaedc2d0d91"
    },
    {
        "author": "苏轼",
        "paragraphs": [
            "大梦行当觉，百年特未满。",
            "遑哀已逝人，长眠寄孤馆。",
            "念我同年生，意长日月短。",
            "盐车困骐骥，烈火废圭瓒。",
            "后生有奇骨，出语已精悍。",
            "萧然野鹤姿，谁复识中散。",
            "有生寓大块，死者谁不窾。",
            "嗟君独久客，不识黄土煖。",
            "推衣助孝子，一溉滋汤旱。",
            "谁能脱左骖，大事不可缓。"
        ],
        "title": "李宪仲哀词",
        "id": "fcfbb212-4584-41e9-93da-78ad1398b68d"
    },
    {
        "author": "苏轼",
        "paragraphs": [
            "南行度关山，沙水清练练。",
            "行人已愁绝，日暮集微霰。",
            "殷勤小梅花，仿佛吴姬面。",
            "暗香随我去，回首惊千片。",
            "至今开画图，老眼凄欲泫。",
            "幽怀不可写，归梦君家倩。"
        ],
        "title": "王伯敭所藏赵昌花四首 梅花",
        "id": "bd5a1f7b-8f8d-4156-a9cf-9ae7e5138b38"
    },
    {
        "author": "苏轼",
        "paragraphs": [
            "弱质困夏永，奇姿苏晓凉。",
            "低昂黄金杯，照耀初日光。",
            "檀心自成晕，翠叶森有芒。",
            "古来写生人，妙绝谁似昌。",
            "晨妆与午醉，真态含阴阳。",
            "君看此花枝，中有风露香。"
        ],
        "title": "王伯敭所藏赵昌花四首 黄葵",
        "id": "fb31c669-1b01-4d14-9514-d1b430d75dc5"
    },
    {
        "author": "苏轼",
        "paragraphs": [
            "清飙已拂林，积水渐收潦。",
            "溪边野芙蓉，花水相媚好。",
            "坐看池莲尽，独伴霜菊槁。",
            "幽姿强一笑，暮景迫摧倒。",
            "凄凉似贫女，嫁晚惊衰早。",
            "谁写少年容，樵人剑南老。"
        ],
        "title": "王伯敭所藏赵昌花四首 芙蓉",
        "id": "590af958-6f67-4926-b2a3-ea5e952f165b"
    },
    {
        "author": "苏轼",
        "paragraphs": [
            "萧萧南山松，黄叶陨劲风。",
            "谁怜儿女花，散火冰雪中。",
            "能传岁寒姿，古来惟丘翁。",
            "赵叟得其妙，一洗胶粉空。",
            "掌中调丹砂，染此鹤顶红。",
            "何须夸落墨，独赏江南工。"
        ],
        "title": "王伯敭所藏赵昌花四首 山茶",
        "id": "b463e3b2-bcb9-4671-9f6f-74591e8339b2"
    },
    {
        "author": "苏轼",
        "paragraphs": [
            "文武固天纵，钦明又日新。",
            "化民何止圣，妙物独称神。",
            "政已三王上，言皆六籍醇。",
            "巍巍本无象，刻画愧孤臣。"
        ],
        "title": "神宗皇帝挽词三首  其一",
        "id": "a2617914-845a-4134-ae3e-ee90e8ffef2d"
    },
    {
        "author": "苏轼",
        "paragraphs": [
            "未易名尧德，何须数舜功。",
            "小心仍致孝，余事及平戎。",
            "典礼从周旧，官仪与汉隆。",
            "谁知本无作，千古自承风。"
        ],
        "title": "神宗皇帝挽词三首  其二",
        "id": "1916f470-a8a4-4305-945e-fe64d62dc830"
    },
    {
        "author": "苏轼",
        "paragraphs": [
            "接统真千岁，膺期止一章。",
            "周南稍留滞，宣室遂凄凉。",
            "病马空嘶枥，枯葵已泫霜。",
            "余生卧江海，归梦泣嵩邙。"
        ],
        "title": "神宗皇帝挽词三首  其三",
        "id": "2a97e6f6-3205-4e91-b531-16332e194c2e"
    },
    {
        "author": "苏轼",
        "paragraphs": [
            "忽惊春色二分空，且看樽前半丈红。",
            "苦战知君便白羽，倦游怜我忆黄封。",
            "年来齿发老未老，此去江淮东复东。",
            "记取六人相会处，引杯看剑坐生风。"
        ],
        "title": "与欧育等六人饮酒",
        "id": "a1a63823-e79b-4a62-89ff-7384d699b3ab"
    },
    {
        "author": "苏轼",
        "paragraphs": [
            "青绫衲衫暖衬甲，红线勒帛光遶脇。",
            "秃襟小袖雕鹘盘，大刀长剑龙蛇柙。",
            "两军鼓譟屋瓦坠，红尘白羽纷相杂。",
            "将军恩重此身轻，笑履锋铓如一插。",
            "书生只肯坐帷幄，谈笑毫端弄生杀。",
            "叫呼击鼓催上竿，猛士应怜小儿黠。",
            "试问黄河夜偷渡，掠面惊沙寒霎霎。",
            "何如大舰日高眠，一枕清风梦苕霅。"
        ],
        "title": "观杭州钤辖欧育刀剑战袍",
        "id": "45bce00c-52a8-4d20-bfab-7f9f73c6f80c"
    },
    {
        "author": "苏轼",
        "paragraphs": [
            "东坡先生无一钱，十年家火烧凡铅。",
            "黄金可成河可塞，只有霜鬓无由玄。",
            "龙丘居士亦可怜，谈空说有夜不眠。",
            "忽闻河东狮子吼，拄杖落手心茫然。",
            "谁似濮阳公子贤，饮酒食肉自得仙。",
            "平生寓物不留物，在家学得忘家禅。",
            "门前罢亚十顷田，清溪绕屋花连天。",
            "溪堂醉卧呼不醒，落花如雪春风颠。",
            "我游兰溪访清泉，已办布袜青行缠。",
            "稽山不是无贺老，我自兴尽回酒船。",
            "恨君不识颜平原，恨我不识元鲁山。",
            "铜驼陌上会相见，握手一笑三千年。"
        ],
        "title": "寄吴德仁兼简陈季常",
        "id": "5f155c7d-f2e7-45fa-96de-7625c1dce7fa"
    },
    {
        "author": "苏轼",
        "paragraphs": [
            "颠张醉素两秃翁，追逐世好称书工。",
            "何曾梦见王与钟，妄自粉饰欺盲聋。",
            "有如市娼抹青红，妖歌嫚舞眩儿童。",
            "谢家夫人澹丰容，萧然自有林下风。",
            "天门荡荡惊跳龙，出林飞鸟一扫空。",
            "为君草书续其终，待我他日不匆匆。"
        ],
        "title": "题王逸少帖",
        "id": "d5ddef31-be98-43ec-ab81-1ad73850d2fa"
    },
    {
        "author": "苏轼",
        "paragraphs": [
            "吴侬生长湖山曲，呼吸湖光饮山绿。",
            "不论世外隠君子，佣奴贩妇皆冰玉。",
            "先生可是绝俗人，神清骨冷无由俗。",
            "我不识君曾梦见，瞳子了然光可烛。",
            "遗篇妙字处处有，步遶西湖看不足。",
            "诗如东野不言寒，书似留台差少肉。",
            "平生高节已难继，将死微言犹可录。",
            "自言不作封禅书，更肯悲吟白头曲。",
            "我笑吴人不好事，好作祠堂傍修竹。",
            "不然配食水仙王，一盏寒泉荐秋菊。"
        ],
        "tags": [
            "西湖",
            "议论",
            "写人",
            "赞美",
            "写人诗"
        ],
        "title": "书林逋诗后",
        "id": "9545e80a-1907-4080-892b-7bafcd8cd2ed"
    },
    {
        "author": "苏轼",
        "paragraphs": [
            "归山岁月苦无多，尚有丹砂奈老何。",
            "绣谷只应花自染，镜潭长与月相磨。",
            "君方傍海看初日，我已横江击素波。",
            "人不我知斯我贵，不须雷雨起龙梭。"
        ],
        "title": "和仲伯达",
        "id": "4e25fff2-58a5-4a9c-8637-23cc49489b46"
    },
    {
        "author": "苏轼",
        "paragraphs": [
            "斓斑碎玉养菖蒲，一勺清泉满石盂。",
            "浄几明窗书小楷，便同尔雅注虫鱼。"
        ],
        "title": "过扬州寿宁文觉显公房",
        "id": "f26fdf64-e186-4b50-bd67-16cacc3cf666"
    },
    {
        "author": "苏轼",
        "paragraphs": [
            "道人自嫌三世将，弃家十年今始壮。",
            "玉骨犹寒富贵余，漆瞳已照人天上。",
            "去年相见古长干，众中矫矫如翔鸾。",
            "今年过我竹西寺，病瘦已作霜松寒。",
            "朱颜不办供岁月，风中蒿火汤中雪。",
            "好问君家黄面翁，乞得摩尼照生灭。",
            "莫学王郎与支遁，臂鹰走马怜神骏。",
            "还君画图君自收，不如木人骑土牛。"
        ],
        "title": "云师无著自金陵来见予广陵且遗予支遁鹰马图将归以诗送之且还其画",
        "id": "edc7a53f-07fc-4ad4-8866-a645f72aec3a"
    },
    {
        "author": "苏轼",
        "paragraphs": [
            "十年归梦寄西风，此去真为田舍翁。",
            "剩觅蜀冈新井水，要携乡味过江东。"
        ],
        "title": "归宜兴留题竹西寺三首  其一",
        "id": "d22eb467-39ce-4183-8737-562f866df253"
    },
    {
        "author": "苏轼",
        "paragraphs": [
            "道人劝饮鸡苏水，童子能煎鶑粟汤。",
            "暂借藤并与瓦枕，莫教辜负竹风凉。"
        ],
        "title": "归宜兴留题竹西寺三首  其二",
        "id": "d4216f99-9e7c-4143-8af9-8ebb6a2cc906"
    },
    {
        "author": "苏轼",
        "paragraphs": [
            "此生已觉都无事，今岁仍逢大有年。",
            "山寺归来闻好语，野花啼鸟亦欣然。"
        ],
        "title": "归宜兴留题竹西寺三首  其三",
        "id": "dad140a1-b39e-470e-95a4-3e7a70645ee1"
    },
    {
        "author": "苏轼",
        "paragraphs": [
            "年来转觉此生浮，又作三吴浪漫游。",
            "忽见东平孟君子，梦中相对说黄州。"
        ],
        "title": "与孟震同游常州僧舍三首  其一",
        "id": "ba323c97-1f1e-4cfe-aa3e-c10af4da5a1b"
    },
    {
        "author": "苏轼",
        "paragraphs": [
            "湛湛清池五月寒，小山无数碧巑岏。",
            "穉杉戢戢三千本，且作凌云合抱看。"
        ],
        "title": "与孟震同游常州僧舍三首  其二",
        "id": "9a464c48-fbe4-4f3b-bc46-0057ac3462e8"
    },
    {
        "author": "苏轼",
        "paragraphs": [
            "知君此去便归耕，笑指孤舟一叶轻。",
            "待向三茅乞灵雨，半篙流水送君行。"
        ],
        "title": "与孟震同游常州僧舍三首  其三",
        "id": "d5c2b4a6-f623-4f86-a13e-e4a4e66c21f0"
    },
    {
        "author": "苏轼",
        "paragraphs": [
            "六花薝卜林间佛，九节菖蒲石上仙。",
            "何似东坡铁拄杖，一时惊起野狐禅。"
        ],
        "title": "常州太平寺法华院薝卜亭醉题",
        "id": "20fffb76-b50a-46d6-84f9-b3b7dee41497"
    },
    {
        "author": "苏轼",
        "paragraphs": [
            "碧玉碗盛红玛瑙，井华水养石菖蒲。",
            "也知法供无穷尽，试问禅师得饱无。"
        ],
        "title": "赠常州报恩长老二首  其一",
        "id": "4add9c90-cb38-4c4d-9bcf-2f9a2a04d37b"
    },
    {
        "author": "苏轼",
        "paragraphs": [
            "荐福老怀真巧便，浄慈两本更尖新。",
            "凭师为作铁门限，准备人间请话人。"
        ],
        "title": "赠常州报恩长老二首  其二",
        "id": "fcc86e9e-4942-4bcf-8eb7-1452269ea9c5"
    },
    {
        "author": "苏轼",
        "paragraphs": [
            "五年一梦南司州，饥寒疾病为子忧。",
            "东来六月井无水，仰看古堰横奔牛。",
            "平生管鲍子知我，今日陈蔡谁从丘。",
            "夜航争渡泥水涩，牵挽直欲来瓜洲。",
            "自言嗜酒得风痺，故乡不敢居温柔。",
            "定将泛爱救沟壑，衰病不复从前乐。",
            "今年太守真卧龙，笑语炎天出冰雹。",
            "时低九尺苍须髯，过我三间小池阁。",
            "故人改观争来贺，小儿不信犹疑错。",
            "为君置酒饮且哦，草间秋虫亦能歌。",
            "可怜老骥真老矣，无心更秣天山禾。"
        ],
        "title": "次韵答贾耘老",
        "id": "51b6b563-7135-4fb4-b476-c9f18a6b2a88"
    },
    {
        "author": "苏轼",
        "paragraphs": [
            "造物本无物，忽然非所难。",
            "花心起墨晕，春色散毫端。",
            "缥缈形才具，扶疏态自完。",
            "莲风尽颠倒，杏雨半摧残。",
            "独有狂居士，求为黑牡丹。",
            "兼书平子赋，归向雪堂看。"
        ],
        "title": "墨花",
        "id": "59d342de-6204-4b12-9e16-b0a5cc628bc3"
    },
    {
        "author": "苏轼",
        "paragraphs": [
            "平生长物扰天真，老去归田只此身。",
            "留我同行木上座，赠君无语竹夫人。",
            "但随秋扇年年在，莫鬬琼枝夜夜新。",
            "堪笑荒唐玉川子，暮年家口若为亲。"
        ],
        "title": "送竹几与谢秀才",
        "id": "61c0a0fa-2e91-4dbf-8e7b-a8ba8d41643f"
    },
    {
        "author": "苏轼",
        "paragraphs": [
            "章子亲未葬，余生抱羸疾。",
            "朝吟噎邻里，夜泪腐茵席。",
            "前年黑花生，今岁白发出。",
            "身随日月逝，恨与天地毕。",
            "愿求不毛田，亲筑长夜室。",
            "难从王孙裸，未忍夏后堲。",
            "五陵多豪士，百万付一掷。",
            "心知义财难，甘就贫友乞。",
            "不辞毛发施，行自丘山积。",
            "此志苟朝遂，夕死真不戚。",
            "誓求无生理，不践有为迹。",
            "弃身尸陀林，乌鸢任狼藉。"
        ],
        "title": "赠章默",
        "id": "5edfc24b-98b4-4455-a2f0-2804ec11a72b"
    },
    {
        "author": "苏轼",
        "paragraphs": [
            "蒜山渡口挽归艎，朱雀桥边看道装。",
            "供帐已应烦百两，击鲜毋久溷诸郎。",
            "问禅时到长干寺，载酒闲过绿野堂。",
            "此味只忧儿辈觉，逢人休道北窗凉。"
        ],
        "title": "次韵许遵",
        "id": "7ce25c3e-9527-4738-b33e-afe77c50046b"
    },
    {
        "author": "苏轼",
        "paragraphs": [
            "白水满时双鹭下，绿槐高处一蝉吟。",
            "酒醒门外三竿日，卧看溪南十亩阴。"
        ],
        "title": "溪阴堂",
        "id": "7647542d-1b35-45cf-8035-636b540d20f1"
    },
    {
        "author": "苏轼",
        "paragraphs": [
            "江海相望十五年，羨公松柏蔚苍颜。",
            "四朝耆旧冰霜后，两郡风流水石间。",
            "旧政犹传蜀父老，先声已振越溪山。",
            "樽前俱是蓬莱守，莫放高楼雪月闲。"
        ],
        "title": "送穆越州",
        "id": "b2bebb4e-4f33-479d-8aa7-c1d570212aad"
    },
    {
        "author": "苏轼",
        "paragraphs": [
            "青泥赤日午相烘，走访船窗柳影中。",
            "辍我东坡无限睡，赏君南浦不赀风。",
            "坐观邸报谈迂叟，闲说滁山忆醉翁。",
            "此去澄江三万顷，只应明月照还空。"
        ],
        "title": "小饮公瑾舟中",
        "id": "27fd5738-49bc-48d3-b2de-354d0ce142ad"
    },
    {
        "author": "苏轼",
        "paragraphs": [
            "我欲乘飞车，东访赤松子。",
            "蓬莱不可到，弱水三万里。",
            "不如金山去，清风半帆耳。",
            "中有妙高台，云峰自孤起。",
            "仰观初无路，谁信平如砥。",
            "台中老比丘，碧眼照窗几。",
            "巉巉玉为骨，凛凛霜入齿。",
            "机锋不可触，千偈如翻水。",
            "何须寻德云，即此比丘是。",
            "长生未可学，请学长不死。"
        ],
        "title": "金山妙高台",
        "id": "525183f1-0d4c-4e72-8711-c30d16873d68"
    },
    {
        "author": "苏轼",
        "paragraphs": [
            "我梦游天台，横空石桥小。",
            "秋风吹菵露，翠湿香嫋嫋。",
            "应真飞锡过，绝磵度云鸟。",
            "举意欲从之，翛然已松杪。",
            "微言粲珠玉，未说意先了。",
            "觉来如堕空，耿耿窗户晓。",
            "羣生陷迷网，独达从古少。",
            "杜叟子何人，长啸万物表。",
            "妻孥空四壁，振策念轻矫。",
            "遂为赤城游，飞步凌缥缈。",
            "问禅不归舍，屡为瓠壶绕。",
            "何人识此志，佛眼自照了。",
            "我梦君见之，卓尔非魔娆。",
            "仙葩发茗椀，剪刻分葵蓼。",
            "从今更不出，闭户闲騕褭。",
            "时从佛顶巌，驰下双莲沼。"
        ],
        "title": "赠杜介",
        "id": "ae98cf0c-d9a4-43e8-ad79-62865db3edd2"
    },
    {
        "author": "苏轼",
        "paragraphs": [
            "竹西失却上方老，石塔还逢惠照师。",
            "我亦化身东海去，姓名莫遣世人知。"
        ],
        "title": "余将赴文登过广陵而择老移住石塔相送至竹西亭下留诗为别",
        "id": "d098140a-a748-4f84-b86b-146e8b24742e"
    },
    {
        "author": "苏轼",
        "paragraphs": [
            "竹椽茅屋半摧倾，肯向蜂窠寄此生。",
            "长恐波头卷室去，欲将船尾载君行。",
            "小诗试拟孟东野，大草闲临张伯英。",
            "消遣百年须底物，故应怜我不归耕。"
        ],
        "title": "赠葛苇",
        "id": "6fdfd09d-504b-42c9-8dcf-59cfca4656aa"
    },
    {
        "author": "苏轼",
        "paragraphs": [
            "与君暂别不须嗟，俯仰归来鬓未华。",
            "记取江南烟雨里，青山断处是吾家。"
        ],
        "title": "赠王寂",
        "id": "a6651e52-b82d-4bb4-a3e0-7f7a0e84f753"
    },
    {
        "author": "苏轼",
        "paragraphs": [
            "落帆谢公渚，日脚东西平。",
            "孤亭得小憩，暮景含余清。",
            "坐待斗与牛，错落挂南甍。",
            "老僧如夙昔，一笑意已倾。",
            "新诗出故人，旧事疑前生。",
            "吾生七往来，送老海上城。",
            "逢人辄自哂，得鱼不忍烹。",
            "似闻绩溪老，复作东都行。",
            "小诗如秋菊，艳艳霜中明。",
            "过此感我言，长篇发春荣。"
        ],
        "title": "次韵孙莘老斗野亭寄子由在邵伯堰",
        "id": "6a5f8b55-3ed5-44e8-93b0-9e115e23f9b2"
    },
    {
        "author": "苏轼",
        "paragraphs": [
            "天门夜上宾出日，万里红波半天赤。",
            "归来平地看跳丸，一点黄金铸秋橘。",
            "太华峰头作重九，天风吹滟黄花酒。",
            "浩歌驰下腰带鞓，醉舞崩崖一挥手。",
            "神游八极万缘虚，下视蚊雷隠污渠。",
            "大千一息八十返，笑厉东海骑鲸鱼。",
            "三韩王子西求法，凿齿弥天两勍敌。",
            "过江风急浪如山，寄语舟人好看客。"
        ],
        "title": "送杨杰",
        "id": "efb4ed0d-8f36-46ce-b302-6cd856af1dfd"
    },
    {
        "author": "苏轼",
        "paragraphs": [
            "楚山固多猿，青者黠而寿。",
            "化为狂道士，山谷恣腾蹂。",
            "误入华阳洞，窃饮茅君酒。",
            "君命囚巌间，巌石为械杻。",
            "松根络其足，藤蔓缚其肘。",
            "苍苔瞇其目，丛棘哽其口。",
            "三年化为石，坚瘦敌琼玖。",
            "无复号云声，空余舞杯手。",
            "樵夫见之笑，抱卖易升斗。",
            "杨公海中仙，世俗那得友。",
            "海边逢姑射，一笑微俯首。",
            "胡不载之归，用此顽且丑。",
            "求诗纪其异，本末得细剖。",
            "吾言岂妄云，得之亡是叟。"
        ],
        "title": "杨康功有石状如醉道士为赋此诗",
        "id": "b2a4a999-5a7d-4101-95de-0034f4cd6790"
    },
    {
        "author": "苏轼",
        "paragraphs": [
            "我诗如病骥，悲鸣向衰草。",
            "有儿真骥子，一喷羣马倒。",
            "养气勿吟哦，声名忌太早。",
            "风涛借笔力，势逐孤云扫。",
            "何如陶家儿，遶舍觅梨枣。",
            "君看押强韵，已胜郊与岛。"
        ],
        "title": "迨作淮口遇风诗戏用其韵",
        "id": "f992fd66-c60b-4404-ad6e-ebbd53dc3fcc"
    },
    {
        "author": "苏轼",
        "paragraphs": [
            "别时酒醆照灯花，知我归期渐有涯。",
            "去岁渡江萍似斗，今年并海枣如瓜。",
            "多情明月邀君共，无价青山为我赊。",
            "千首新诗一竿竹，不应空钓汉江槎。"
        ],
        "title": "次韵送徐大正",
        "id": "dc902aa3-c280-487b-a808-58767c87d546"
    },
    {
        "author": "苏轼",
        "paragraphs": [
            "杀鸡未肯邀季路，裹饭先须问子来。",
            "但见中年隠槐市，岂知平日赋兰台。",
            "海山入梦方东去，风雨留人得暂陪。",
            "若说峨嵋眼前是，故乡何处不堪回。"
        ],
        "title": "次韵徐积",
        "id": "b855e9f3-47a5-4e5a-a9db-9a449f4c4cec"
    },
    {
        "author": "苏轼",
        "paragraphs": [
            "簷楹飞舞垣墙外，桑柘萧条斤斧余。",
            "尽赐昆邪作奴婢，不知偿得此人无。"
        ],
        "title": "元丰七年有诏京东淮南筑高丽亭馆密海二州骚然有逃亡者明年轼过之叹其壮丽留一绝云",
        "id": "78c96e6d-a619-493b-be16-609587d0b411"
    },
    {
        "author": "苏轼",
        "paragraphs": [
            "尚父提封海岱间，南征惟到穆陵关。",
            "谁知海上诗狂客，占得胶西一半山。"
        ],
        "title": "怀仁令陈德任新作占山亭二绝  其一",
        "id": "2d879d42-ccad-49f4-8424-1ceeff322118"
    },
    {
        "author": "苏轼",
        "paragraphs": [
            "我是胶西旧使君，此山仍合与君分。",
            "故应窃比山中相，时作新诗寄白云。"
        ],
        "title": "怀仁令陈德任新作占山亭二绝  其二",
        "id": "d229f64a-f307-40b1-a5dc-6c40a52ee360"
    },
    {
        "author": "苏轼",
        "paragraphs": [
            "先生依旧广文贫，老守时遭醉尉嗔。",
            "汝辈何曾堪一笑，吾侪相对复三人。",
            "黄鸡唱晓凄凉曲，白发惊秋见在身。",
            "一别胶西旧朋友，扁舟归钓五湖春。"
        ],
        "title": "过密州次韵赵明叔乔禹功",
        "id": "1f63556f-5941-44fd-9ea3-116a3c5c8e75"
    },
    {
        "author": "苏轼",
        "paragraphs": [
            "伛偻山前叟，迎我如迎新。",
            "那知梦幻躯，念念非昔人。",
            "江湖久放浪，朝市谁相亲。",
            "却寻泉源去，桃花应避秦。"
        ],
        "title": "再过常山和昔年留别诗",
        "id": "50263887-95c7-4489-a4e0-f0e513dbbde6"
    },
    {
        "author": "苏轼",
        "paragraphs": [
            "昔饮雩泉别常山，天寒岁在龙蛇间。",
            "山中儿童拍手笑，问我西去何当还。",
            "十年不赴竹马约，扁舟独与渔蓑闲。",
            "重来父老喜我在，扶挈老幼相遮攀。",
            "当时襁褓皆七尺，而我安得留朱颜。",
            "问今太守为谁欤，护羌充国鬓未斑。",
            "躬持牛酒劳行役，无复杞菊嘲寒悭。",
            "超然置酒寻旧迹，尚有诗赋镵坚顽。",
            "孤云落日在马耳，照耀金碧开烟鬟。",
            "邞淇自古北流水，跳波下濑鸣玦环。",
            "愿君谈笑作石埭，坐使城郭生溪湾。"
        ],
        "title": "再过超然台赠太守霍翔",
        "id": "289d1bfa-b318-4b23-8006-93814ad58a65"
    },
    {
        "author": "苏轼",
        "paragraphs": [
            "昔日双鸦照浅眉，如今婀娜绿云垂。",
            "蓬莱老守明朝去，肠断帘间綷縩时。"
        ],
        "title": "杂诗",
        "id": "8be6a715-8ebd-4593-bb66-ab1532ab7a0c"
    },
    {
        "author": "苏轼",
        "paragraphs": [
            "使君不浪出，羔雁亲扣门。",
            "先生但清坐，薤水已多言。",
            "当时邦人化，市无晨饮豚。",
            "岁月曾几何，客主皆九原。",
            "鲁经有遗叹，楚些无归魂。",
            "我作遗直诗，过者式其藩。"
        ],
        "title": "遗直坊",
        "id": "137721b5-ec51-4064-a6bb-ba8b631eb164"
    },
    {
        "author": "苏轼",
        "paragraphs": [
            "渐台人散长弓射，初噉鳆鱼人未识。",
            "西陵衰老穗帐空，肯向北河亲馈食。",
            "两雄一律盗汉家，嗜好亦若肩相差。",
            "食每对之先太息，不因噎呕缘疮痂。",
            "中间霸据关梁隔，一枚何啻千金直。",
            "百年南北鲑菜通，往往残余饱臧获。",
            "东随海舶号倭螺，异方珍宝来更多。",
            "磨沙瀹沈成大胾，剖蚌作脯分余波。",
            "君不闻蓬莱阁下驼棋岛，八月边风备胡獠。",
            "舶船跋浪鼋鼍震，长镵铲处崖谷倒。",
            "膳夫善治荐华堂，坐令雕俎生辉光。",
            "肉芝石耳不足数，醋芼鱼皮真倚墙。",
            "中都贵人珍此味，糟浥油藏能远致。",
            "割肥方厌万钱厨，决眦可醒千日醉。",
            "三韩使者金鼎来，方奁馈送烦舆台。",
            "辽东太守远自献，临淄掾吏谁为材。",
            "吾生东归收一斛，苞苴未肯钻华屋。",
            "分送羹材作眼明，却取细书防老读。"
        ],
        "title": "鳆鱼行",
        "id": "b2987de3-c21a-4ef7-9b96-674f5a4ff5d8"
    },
    {
        "author": "苏轼",
        "paragraphs": [
            "万松谁种已摐摐，半岭苍云映此邦。",
            "露重珠璎蒙翠盖，风来石齿碎寒江。",
            "浮空两竹横南阁，倒景扶桑射北窗。",
            "坐待夕烽传海峤，重城归去踏逢逢。"
        ],
        "title": "登州孙氏万松堂",
        "id": "b5e45734-bda9-4d01-8e1b-3d2a4f7c0aab"
    },
    {
        "author": "苏轼",
        "paragraphs": [
            "东方云海空复空，羣仙出没空明中。",
            "荡摇浮世生万象，岂有贝阙藏珠宫。",
            "心知所见皆幻影，敢以耳目烦神功。",
            "岁寒水冷天地闭，为我起蛰鞭鱼龙。",
            "重楼翠阜出霜晓，异事惊倒百岁翁。",
            "人间所得容力取，世外无物谁为雄。",
            "率然有请不我拒，信我人厄非天穷。",
            "潮阳太守南迁归，喜见石廪堆祝融。",
            "自言正直动山鬼，岂知造物哀龙钟。",
            "伸眉一笑岂易得，神之报汝亦已丰。",
            "斜阳万里孤鸟没，但见碧海磨青铜。",
            "新诗绮语亦安用，相与变灭随东风。"
        ],
        "title": "登州海市",
        "id": "428003ff-605c-41a3-8ab7-327a6356af75"
    },
    {
        "author": "苏轼",
        "paragraphs": [
            "不学孙吴与六韬，敢将驽马并英豪。",
            "望穷海表天还远，倾尽葵心日愈高。",
            "身外浮名休琐琐，梦中归思已滔滔。",
            "三山旧是神仙地，引手东来一钓鼇。"
        ],
        "title": "奉和陈贤良",
        "id": "605ce2ca-21cf-429c-bdc5-77cd20f51cbb"
    },
    {
        "author": "苏轼",
        "paragraphs": [
            "身世相忘久自知，此行闲看古黄腄。",
            "自非北海孔文举，谁识东莱太史慈。",
            "落笔已吞云梦客，抱琴欲访水仙师。",
            "莫嫌五日匆匆守，归去先传乐职诗。"
        ],
        "title": "留别登州举人",
        "id": "15bf55cb-2837-4e13-9784-5e771ffb28aa"
    },
    {
        "author": "苏轼",
        "paragraphs": [
            "东海如碧环，西北卷登莱。",
            "云光与天色，直到三山回。",
            "我行适冬仲，薄雪收浮埃。",
            "黄昏风絮定，半夜扶桑开。",
            "参差太华顶，出没云涛堆。",
            "安期与羨门，乘龙安在哉。",
            "茂陵秋风客，劝尔麾一杯。",
            "帝乡不可期，楚些招归来。"
        ],
        "title": "过莱州雪后望三山",
        "id": "b968a7bd-8833-43b1-b8d0-b0b589628d9a"
    },
    {
        "author": "苏轼",
        "paragraphs": [
            "笔与子皆逝，诗今谁为新。",
            "空遗运斤质，却吊断弦人。"
        ],
        "title": "书文与可墨竹",
        "id": "c69277c7-6191-4958-863c-31c562446e7d"
    },
    {
        "author": "苏轼",
        "paragraphs": [
            "东坡已报六年穰，惆怅红尘白首郎。",
            "枕上溪山犹可见，门前冠盖已相望。",
            "故人年少真琼树，落笔风生战堵墙。",
            "端向瓮间寻吏部，老来专以醉为乡。"
        ],
        "title": "次韵赵令铄",
        "id": "91387240-717f-4d0c-a331-d4b3bc45028a"
    },
    {
        "author": "苏轼",
        "paragraphs": [
            "仙风入骨已凌云，秋水为文不受尘。",
            "一噫固应号地籁，余波犹足挂天绅。",
            "买牛但自捐三尺，射鼠何劳挽六钧。",
            "莫向百花潭上去，醉翁不见与谁亲。"
        ],
        "title": "次韵王定国得颍倅二首  其一",
        "id": "0bbaa42f-7e4b-4ea6-b674-7efaae3ad1dd"
    },
    {
        "author": "苏轼",
        "paragraphs": [
            "滔滔四海我知津，每愧先生植杖芸。",
            "自少多言晚闻道，从今闭口不论文。",
            "滟翻白兽樽中酒，归煮青泥坊底芹。",
            "要识老僧无尽处，牀头牛蚁不曾闻。"
        ],
        "title": "次韵王定国得颍倅二首  其二",
        "id": "b6dd1985-f744-4bb5-805d-f41acad5cf25"
    },
    {
        "author": "苏轼",
        "paragraphs": [
            "神山无石髓，生世悲暂寓。",
            "坐待玉膏流，千载真旦暮。",
            "青州老从事，鬲上非所部。",
            "惠然肯见从，知我憎市酤。",
            "开瓶自洗盏，肴核谁与具。",
            "门前听剥啄，烹鱼得尺素。"
        ],
        "title": "次韵赵令铄惠酒",
        "id": "8228a3c0-a53d-47d9-8d07-8a19506f26e4"
    },
    {
        "author": "苏轼",
        "paragraphs": [
            "才大古难用，论高常近迂。",
            "君看赵魏老，乃为滕大夫。",
            "浮云无根蒂，黄潦能须臾。",
            "知经几成败，得见真贤愚。",
            "羽旄照城阙，谈笑安边隅。",
            "当年老使君，赤手降于菟。",
            "诸郎更何事，折箠鞭其雏。",
            "吾知邓平叔，不鬬月支胡。"
        ],
        "title": "送范纯粹守庆州",
        "id": "0173c5f0-cd74-45d5-a56f-7f554b38b119"
    },
    {
        "author": "苏轼",
        "paragraphs": [
            "携文过我治平间，雾豹当时始一斑。",
            "闻道吹嘘借余论，故教流落得生还。",
            "清篇带月来霜夜，妙语先春发病颜。",
            "诗酒暮年犹足用，竹林高会许时攀。"
        ],
        "title": "次韵王震",
        "id": "357d8ce6-1168-4f47-8bfe-1de864eae0ed"
    },
    {
        "author": "苏轼",
        "paragraphs": [
            "楚有孙叔敖，长城隠千里。",
            "哀哉练裙子，负薪蹑破履。",
            "岂无故交亲，逝去如覆水。",
            "不如老优孟，谈笑托谐美。",
            "世家不可恃，如倚折足几。",
            "祥符有贤相，手握天下砥。",
            "懿敏亦名公，三贵德爵齿。",
            "盖棺今几日，公子谁料理。",
            "谁要卿料理，欲说且止止。",
            "宅相开府公，久为苍生起。",
            "如何垂老别，冰盘馈苍耳。",
            "亲嫌妨鹗荐，相对发微泚。",
            "新诗如弹丸，脱手不移晷。",
            "我亦老宾客，苦语落纨绮。",
            "莫辞三上章，有道贫贱耻。"
        ],
        "title": "次韵王定国谢韩子华过饮",
        "id": "d80c2fad-7863-4f1d-bc40-86ad7f003078"
    },
    {
        "author": "苏轼",
        "paragraphs": [
            "流落江湖万里归，相逢自慰已差池。",
            "初闻好句惊人倒，悔过东庭识面迟。",
            "握手宁知无贺监，结交谁复许袁丝。",
            "塞鸿正欲摩天去，垂老追攀岂可期。"
        ],
        "title": "次韵马元宾",
        "id": "46346578-681d-48d3-a0ad-8f30b06e8104"
    },
    {
        "author": "苏轼",
        "paragraphs": [
            "竹外桃花三两枝，春江水暖鸭先知。",
            "蒌蒿满地芦芽短，正是河豚欲上时。"
        ],
        "title": "惠崇春江晚景二首  其一",
        "id": "f3ba321d-e5e0-4486-84cf-7acef4bfc892"
    },
    {
        "author": "苏轼",
        "paragraphs": [
            "两两归鸿欲破羣，依依还似北归人。",
            "遥知朔漠多风雪，更待江南半月春。"
        ],
        "title": "惠崇春江晚景二首  其二",
        "id": "00443bd4-b361-4a19-84ec-f11da10a5de8"
    },
    {
        "author": "苏轼",
        "paragraphs": [
            "南迁欲举力田科，三径初成乐事多。",
            "岂意残年踏朝市，有如疲马畏陵坡。",
            "羨君同甲心方壮，笑我无聊鬓已皤。",
            "何日西湖寻旧赏，淡烟疏雨暗渔蓑。"
        ],
        "tags": [
            "西湖"
        ],
        "title": "次韵周邠",
        "id": "7ebcb1b4-7d78-404d-952e-d555177d0218"
    },
    {
        "author": "苏轼",
        "paragraphs": [
            "青衫别泪尚斓斑，十载江湖困抱关。",
            "老去上书还北阙，朝来拄笏看西山。",
            "相从杯酒形骸外，笑说平生醉梦间。",
            "万事会须咨伯始，白头容我占清闲。"
        ],
        "title": "次韵胡完夫",
        "id": "580147a3-ab6d-4f3b-8fde-4d03ce86eb8f"
    },
    {
        "author": "苏轼",
        "paragraphs": [
            "老入明光踏旧班，染须那复唱阳关。",
            "故人飞上金銮殿，迁客来从饭颗山。",
            "大笔推君西汉手，一言置我二刘间。",
            "便须置酒呼同舍，看赐飞龙出帝闲。"
        ],
        "title": "次韵钱穆父",
        "id": "f4e77b57-f9d3-45a5-bad8-4d11afb66ce2"
    },
    {
        "author": "苏轼",
        "paragraphs": [
            "柳絮飞时笋箨斑，风流二老对开关。",
            "雪芽我为求阳羨，乳水君应饷惠山。",
            "竹簟凉风眠昼永，玉堂制草落人间。",
            "应容缓急烦闾里，桑柘聊同十亩闲。"
        ],
        "title": "次韵完夫再赠之什某已卜居毗陵与完夫有庐里之约云",
        "id": "4f26b7f7-7851-4d10-9231-a53d6da3ce4c"
    },
    {
        "author": "苏轼",
        "paragraphs": [
            "诏语春温昨夜班，屋头鸣鴂便关关。",
            "游仙梦觉月临幌，贺雨诗成云满山。",
            "怜我白头来仗下，看君黄气发眉间。",
            "凤池故事同机务，火急开樽及尚闲。"
        ],
        "title": "次韵穆父舍人再赠之什",
        "id": "040bd74d-1f30-4766-b207-5fc56e84d600"
    },
    {
        "author": "苏轼",
        "paragraphs": [
            "若人如马亦如班，笑履壶头出玉关。",
            "已入西羌度沙碛，又从东海看涛山。",
            "识君小异千人里，慰我长思十载间。",
            "西省邻居时邂逅，相逢有味是偷闲。"
        ],
        "title": "次韵答李端叔",
        "id": "5e62a9cb-dc40-4d71-b216-0bfb0a21c1e6"
    },
    {
        "author": "苏轼",
        "paragraphs": [
            "自甘茅屋老三间，岂意彤庭缀两班。",
            "纸落云烟供醉后，诗成珠玉看朝还。",
            "谁言载酒山无贺，记取啼乌巷有颜。",
            "但恐跛牂随赤骥，青云飞步不容攀。"
        ],
        "title": "次韵答满思复",
        "id": "4e832628-3234-444e-8533-4f8bf84d21ab"
    },
    {
        "author": "苏轼",
        "paragraphs": [
            "拾遗被酒行歌处，野梅官柳西郊路。",
            "闻道华阳版籍中，至今尚有城南杜。",
            "我欲归寻万里桥，水花风叶暮萧萧。",
            "芋魁径尺谁能尽，桤木三年已足烧。",
            "百岁风狂定何有，羨君今作峨眉叟。",
            "纵未家生执戟郎，也应世出埋轮守。",
            "莫欺老病未归身，玉局他年第几人。",
            "会待子猷清兴发，还须夜雪去寻君。"
        ],
        "title": "送戴蒙赴成都玉局观将老焉",
        "id": "997d32a9-a649-4994-a0ea-e5c1a22e6aa4"
    },
    {
        "author": "苏轼",
        "paragraphs": [
            "屋雪号风苦战贫，纸窗迎日稍知春。",
            "正如薝卜林中坐，更对芙蓉城里人。",
            "昨想玉堂空冷彻，谁分银榼送清醇。",
            "海山知有东南角，正看归鸿作小颦。"
        ],
        "title": "正月八日招王子高饮",
        "id": "70f670e8-9eda-4e3d-84fb-286f9653363d"
    },
    {
        "author": "苏轼",
        "paragraphs": [
            "先生饮东坡，独舞无所属。",
            "当时挹明月，对影三人足。",
            "醉眠草棘间，虫虺莫予毒。",
            "醒来送归雁，一寄千里目。",
            "怅然怀公子，旅食久不玉。",
            "欲书加餐字，远托西飞鹄。",
            "谓言相濡沫，未足救沟渎。",
            "吾生如寄耳，何者为祸福。",
            "不如两相忘，昨梦那可逐。",
            "上书得自便，归老湖山曲。",
            "躬耕二顷田，自种十年木。",
            "岂知垂老眼，对此金莲烛。",
            "公子亦生还，仍分刺史竹。",
            "贤愚有定分，樽俎守尸祝。",
            "文章何足云，执技等医卜。",
            "朝廷方西顾，羌虏骄未伏。",
            "遥知重阳酒，白羽落黄菊。",
            "羨君真将家，浮面气可掬。",
            "何当请长缨，一战河湟复。"
        ],
        "title": "和王晋卿",
        "id": "eadbeec0-0d5c-4111-a774-120087b9a612"
    },
    {
        "author": "苏轼",
        "paragraphs": [
            "圣人与天通，有诏宽狱市。",
            "好语夜喧街，湿云朝覆砌。",
            "纷然退朝后，色映宫槐媚。",
            "欲夸剪刻工，故上朱蓝袂。",
            "我方执笔侍，未敢书上瑞。",
            "君犹伏阁争，高论亦少慰。",
            "霏霏止还作，盎盎风与气。",
            "神龙久潜伏，一怒势必倍。",
            "行当见三白，拜舞讙万岁。",
            "归来饮君家，酣咏追既醉。"
        ],
        "title": "次韵王觌正言喜雪",
        "id": "eba173f5-c326-4436-84a5-e8ec473846e9"
    },
    {
        "author": "苏轼",
        "paragraphs": [
            "寂寞申公谢客时，自言已见穆生机。",
            "绾臧下吏明堂废，又作龙钟病免归。"
        ],
        "title": "元祐元年二月八日朝退独在起居院读汉书儒林传感申公故事作小诗一绝",
        "id": "0464b8f6-4e33-4316-a5e5-647df2cfb72c"
    },
    {
        "author": "苏轼",
        "paragraphs": [
            "华清缥缈浮高栋，上有缬林藏石瓮。",
            "一杯此地初识君，千巌夜上同飞鞚。",
            "君时年少面如玉，一饮百觚嫌未痛。",
            "白鹿泉头山月出，寒光泼眼如流汞。",
            "朝元阁上酒醒时，卧听风銮鸣铁凤。",
            "旧游空在人何处，二十三年真一梦。",
            "我得生还雪髯满，君亦老嫌金带重。",
            "有如社燕与秋鸿，相逢未稳还相送。",
            "洞庭青草渺无际，天柱紫盖森欲动。",
            "湖南万古一长嗟，付与骚人发嘲弄。"
        ],
        "tags": [
            "洞庭湖"
        ],
        "title": "送陈睦知潭州",
        "id": "bc323aeb-6557-424d-8c30-f9ef6d12f8f6"
    },
    {
        "author": "苏轼",
        "paragraphs": [
            "双猊蟠础龙缠栋，金井辘轳鸣晓瓮。",
            "小殿垂帘白玉钩，大宛立仗朱丝鞚。",
            "风驭宾天云雨隔，孤臣忍泪肝肠痛。",
            "羨君意气风生座，落笔纵横盘走汞。",
            "上樽日日泻黄封，赐茗时时开小凤。",
            "闭门怜我老太玄，给札看君赋云梦。",
            "金奏不知江海眩，木瓜屡费瑶琼重。",
            "岂惟蹇步苦追攀，已觉侍史疲奔送。",
            "春还宫柳腰支活，水入御沟鳞甲动。",
            "借君妙语发舂容，顾我风琴不成弄。"
        ],
        "title": "用前韵答西掖诸公见和",
        "id": "4346845c-ec40-4fd3-9b75-ff34b765ccc7"
    },
    {
        "author": "苏轼",
        "paragraphs": [
            "掖垣老吏识郎君，并辔天街两绝尘。",
            "汗血固应生有种，夜光那复困无因。",
            "岂知西省深严地，也著东坡病瘦身。",
            "免使谪仙明月下，狂歌对影只三人。"
        ],
        "title": "再次韵答完夫穆父",
        "id": "24ee0d9d-c475-45ec-b18a-7259d00b6b11"
    },
    {
        "author": "苏轼",
        "paragraphs": [
            "夜语翻千偈，书来又一言。",
            "此身真佛祖，何处不羲轩。",
            "船稳江吹坐，楼空月入樽。",
            "遥知思我处，醉墨在颓垣。"
        ],
        "title": "和蒋发运",
        "id": "538dd6ee-177a-4048-b91d-aa75dd41894a"
    },
    {
        "author": "苏轼",
        "paragraphs": [
            "炯炯明珠照双璧，当年三老苏程石。",
            "里人下道避鸠杖，刺史迎门倒凫舄。",
            "我时与子皆儿童，狂走从人觅梨栗。",
            "健如黄犊不可恃，隙过白驹那暇惜。",
            "醴泉寺古垂橘柚，石头山高暗松栎。",
            "诸孙相逢万里外，一笑未解千忧集。",
            "子方得郡古山阳，老手生风谢刀笔。",
            "我正含毫紫微阁，病眼昏花困书檄。",
            "莫教印绶系余年，去扫坟墓当有日。",
            "功成头白早归来，共藉梨花作寒食。"
        ],
        "title": "送表弟程六知楚州",
        "id": "9e9a13ea-946f-4f27-b12e-0699c318e711"
    },
    {
        "author": "苏轼",
        "paragraphs": [
            "上党搀天碧玉环，绝河千里抱商颜。",
            "试观烟雨三峰外，都在灵仙一掌间。",
            "造物何如童子戏，写真聊发使君闲。",
            "何当挈取西征去，画作围牀六曲山。"
        ],
        "title": "和人假山",
        "id": "9bd8e219-769a-4dbf-bac4-7b1a995383e7"
    },
    {
        "author": "苏轼",
        "paragraphs": [
            "华山东麓秦遗民，当时依山来避秦。",
            "至今风俗含古意，柔桑绿水招行人。",
            "行人掉臂不回首，争入崤函土囊口。",
            "惟有使君千里来，欲饮三堂无事酒。",
            "三堂本来一事无，日长睡起闻投壶。",
            "牀头砚石开云月，涧底松根㔉雪腴。",
            "山棚盗散人安寝，劝买耕牛发陈廪。",
            "归来只作水衡卿，我欲携壶就君饮。"
        ],
        "title": "送王伯敭守虢",
        "id": "3cbdc49a-18ed-4321-ab12-c198a4a66806"
    },
    {
        "author": "苏轼",
        "paragraphs": [
            "下马逢佳客，携壶傍小池。",
            "清风乱荷叶，细雨出鱼儿。",
            "井好能冰齿，茶甘不上眉。",
            "归途更萧瑟，真个解催诗。"
        ],
        "title": "道者院池上作",
        "id": "8545db23-8b30-4a53-9452-c4c2c8957fb2"
    },
    {
        "author": "苏轼",
        "paragraphs": [
            "江上松楠深复深，满山风雨作龙吟。",
            "年来老干都生菌，下有孙枝欲出林。",
            "白发未成归隠计，青衫傥有济时心。",
            "闭门试草三千牍，仄席求人少似今。"
        ],
        "title": "次韵子由送千之姪",
        "id": "79ba1a3e-f61a-4a80-8347-c4c7dee3cab5"
    },
    {
        "author": "苏轼",
        "paragraphs": [
            "斯人定何人，游戏得自在。",
            "诗鸣草圣余，兼入竹三昧。",
            "时时出木石，荒怪轶象外。",
            "举世知珍之，赏会独予最。",
            "知音古难合，奄忽不少待。",
            "谁云生死隔，相见如龚隗。"
        ],
        "title": "题文与可墨竹",
        "id": "5f227e71-bf58-4be3-8b5b-a51be61b3754"
    },
    {
        "author": "苏轼",
        "paragraphs": [
            "牀下龟寒且耐支，杯中蛇去未应衰。",
            "殿门明日逢王傅，櫑具争先看不疑。",
            "坐觉香烟携袖少，独愁花影上廊迟。",
            "何妨一笑千疴散，绝胜仓公饮上池。"
        ],
        "title": "次韵钱舍人病起",
        "id": "544c189a-1b44-419b-85ee-1005e05edb99"
    },
    {
        "author": "苏轼",
        "paragraphs": [
            "谪仙窜夜郎，子美耕东屯。",
            "造物岂不惜，要令工语言。",
            "王郎年少日，文如瓶水翻。",
            "争锋虽剽甚，闻鼓或惊奔。",
            "天欲成就之，使触羝羊藩。",
            "孤光照微陋，耿如月在盆。",
            "归来千首诗，倾泻五石樽。",
            "却疑彭泽在，颇觉苏州烦。",
            "君看驺忌子，廉折配春温。",
            "知音必无人，坏壁挂桐孙。"
        ],
        "title": "次韵和王巩",
        "id": "dceea879-d562-4831-9a6c-e257900ab1d8"
    },
    {
        "author": "苏轼",
        "paragraphs": [
            "衡门老苔藓，竹柏千兵屯。",
            "开樽邀落日，未对乌鸟言。",
            "清风举吹籁，散乱书帙翻。",
            "传呼一何急，人马从车奔。",
            "贫居少宾客，邻妇窥篱藩。",
            "墙头过春酒，绿泛田家盆。",
            "比来伏青蒲，坐捉白兽樽。",
            "王猷修润色，亦有簿领烦。",
            "朝廷贵二陆，屡闻天语温。",
            "犹能整笔阵，愧我非韩孙。"
        ],
        "title": "用王巩韵赠其姪震",
        "id": "be1cdc92-f8ae-4a24-9caa-7c8d525124ab"
    },
    {
        "author": "苏轼",
        "paragraphs": [
            "九门插天开，万马先朝屯。",
            "举鞭红尘中，相见不得言。",
            "夜走清虚宿，扣门惊鹊翻。",
            "君家汾阳家，永巷车雷奔。",
            "夕郎方不夕，列戟以自藩。",
            "相逢开月阁，画簷低金盆。",
            "至今梦中语，犹举灯前樽。",
            "阿戎修玉牒，未惮笔削烦。",
            "君归助献纳，坐继岑与温。",
            "我客二子间，不复寻诸孙。"
        ],
        "title": "用王巩韵送其姪震知蔡州",
        "id": "0127f271-e967-41a2-af6e-d884efa41d6c"
    },
    {
        "author": "苏轼",
        "paragraphs": [
            "我在东坡下，躬耕三亩园。",
            "君为尚书郎，坐拥百吏繁。",
            "鸣蛙与鼓吹，等是俗物喧。",
            "永谢十年旧，老死三家村。",
            "惟君绨袍信，到我雀罗门。",
            "缅怀故人意，欲使薄夫敦。",
            "新年对宣室，白首代尧言。",
            "相逢问前辈，所见多后昆。",
            "道馆虽云乐，冷卿当复温。",
            "还持刺史节，却驾朱轮轩。",
            "黄发方用事，白发宜少存。",
            "嗣圣真生知，拯民如救燔。",
            "初囚羽渊魄，尽返湘江魂。",
            "坐忧东郡决，老守思王尊。",
            "北流桑柘没，故道尘埃翻。",
            "知君一寸心，可敌千步垣。",
            "流亡自栖止，老幼忘崩奔。",
            "得闲闭阁坐，勿使道眼浑。",
            "聊乘应舍筏，直溯无生源。",
            "归来成二老，夜榻当重论。"
        ],
        "title": "用旧韵送鲁元翰知洺州",
        "id": "a45a6417-ae17-42f3-9be7-6a8ed6bc4beb"
    },
    {
        "author": "苏轼",
        "paragraphs": [
            "朝罢人人识郑崇，直声如在履声中。",
            "卧闻疏响梧桐雨，独咏微凉殿阁风。",
            "谏苑君方续承业，醉乡我欲访无功。",
            "陶然一枕谁呼觉，牛蚁初除病后聪。"
        ],
        "title": "次韵朱光庭初夏",
        "id": "8334b10d-2e76-4ea8-83eb-cac0f5fb53ce"
    },
    {
        "author": "苏轼",
        "paragraphs": [
            "久苦赵盾日，欣逢傅说霖。",
            "坐知千里足，初觉两河深。",
            "破屋常持伞，无薪欲爨琴。",
            "清诗似庭燎，虽美未忘箴。"
        ],
        "title": "次韵朱光庭喜雨",
        "id": "8d84124b-7551-4f5e-891b-3cb365b24010"
    },
    {
        "author": "苏轼",
        "paragraphs": [
            "圣主新除祕祝，侍臣来乞丰年。",
            "寿宫神君欲至，夜半灵风肃然。"
        ],
        "title": "奉敕祭西太一和韩川韵四首  其一",
        "id": "d6c21519-a28b-4d21-ad82-eddce27e6e63"
    },
    {
        "author": "苏轼",
        "paragraphs": [
            "玉玺亲题御笔，金童来侍天香。",
            "礼罢祝融参乘，前驱已过衡湘。"
        ],
        "title": "奉敕祭西太一和韩川韵四首  其二",
        "id": "7b79769a-8fa2-4743-996f-3d3984e8b099"
    },
    {
        "author": "苏轼",
        "paragraphs": [
            "解剑独行残月，披衣困卧清风。",
            "梦蝶犹飞旅枕，粥鱼已响枯桐。"
        ],
        "title": "奉敕祭西太一和韩川韵四首  其三",
        "id": "0fb31a5e-d85a-491e-abc3-cfc8fcfa060b"
    },
    {
        "author": "苏轼",
        "paragraphs": [
            "陂水初含晓渌，稻花半作秋香。",
            "皂盖却迎朝日，红云正绕宫墙。"
        ],
        "title": "奉敕祭西太一和韩川韵四首  其四",
        "id": "edc6fbbd-d82d-4879-b05a-9d6777244f02"
    },
    {
        "author": "苏轼",
        "paragraphs": [
            "秋早川原浄丽，雨余风日清酣。",
            "从此归耕剑外，何人送我池南。"
        ],
        "title": "西太一见王荆公旧诗偶次其韵二首  其一",
        "id": "5763bf94-2ee5-4787-859c-2397d856c641"
    },
    {
        "author": "苏轼",
        "paragraphs": [
            "但有樽中若下，何须墓上征西。",
            "闻道乌衣巷口，而今烟草萋迷。"
        ],
        "title": "西太一见王荆公旧诗偶次其韵二首  其二",
        "id": "793eda2f-95c5-4948-bd3f-b7cf1d6fdaf0"
    },
    {
        "author": "苏轼",
        "paragraphs": [
            "谁能如铁牛，横身负黄河。",
            "滔天不能没，尺箠未易诃。",
            "世俗自无常，徐公故逶迤。",
            "别来不可说，事与浮云多。",
            "当时无限人，毁誉即墨阿。",
            "虚声了无实，夜虫鸣机梭。",
            "相逢一笑外，奈此白发何。",
            "天骥皆籋云，长鸣饱刍禾。",
            "王庭旅百实，大贝随弓戈。",
            "君独一麾去，欲赓五袴歌。",
            "甘棠古乐国，白酒金叵罗。",
            "知君不久留，治行中新科。",
            "过客足嗔喜，东堂记分鹅。",
            "此外但坐啸，后生工揣摩。"
        ],
        "title": "次韵子由送陈侗知陕州",
        "id": "ddb785e9-ee3a-486f-b6b8-eff9911a60ae"
    },
    {
        "author": "苏轼",
        "paragraphs": [
            "当年入蜀叹空回，未见峨眉肯再来。",
            "童子遥知颂襦袴，使君先已洗樽罍。",
            "鹿头北望应逢雁，人日东郊尚有梅。",
            "我老不堪歌乐职，后生试觅子渊才。"
        ],
        "title": "送贾讷倅眉二首  其一",
        "id": "80751559-9acc-4e05-a255-c121c9936e39"
    },
    {
        "author": "苏轼",
        "paragraphs": [
            "老翁山下玉渊回，手植青松三万栽。",
            "父老得书知我在，小轩临水为君开。",
            "试看一一龙蛇活，更听萧萧风雨哀。",
            "便与甘棠同不剪，苍髯白甲待归来。"
        ],
        "tags": [
            "送别",
            "思乡"
        ],
        "title": "送贾讷倅眉二首  其二",
        "id": "c9bda06a-10a9-4257-831a-82053ce42a89"
    },
    {
        "author": "苏轼",
        "paragraphs": [
            "先生本舌耕，文字浩千顷。",
            "空仓付公子，坐待发苕颖。",
            "十年困新说，儿女争捕影。",
            "凿垣种蒿蓬，嘉谷谁复省。",
            "空余南陔意，太息北堂冷。",
            "织屦随方进，采薪教韦逞。",
            "辛勤守一经，菽水贤五鼎。",
            "今年闻起废，鲁史复光景。",
            "公子亦改官，三就繁马颈。",
            "归来一笑粲，素发飒垂领。",
            "会看金花诏，汤沐奉朝请。",
            "天公不吾欺，寿与龟鹤永。"
        ],
        "title": "送程建用",
        "id": "41eaa75d-2327-4352-a113-40e14b5b2f61"
    },
    {
        "author": "苏轼",
        "paragraphs": [
            "十年流落敢言归，鱼鸟江湖只自知。",
            "岂意青天扫云雾，尽呼黄发寄安危。",
            "风流吾子真前辈，人物他年记一时。",
            "我欲折繻留此老，缁衣谁作好贤诗。"
        ],
        "title": "次韵李修孺留别二首  其一",
        "id": "92f7afdd-e8ea-4844-afa7-fedc8c982116"
    },
    {
        "author": "苏轼",
        "paragraphs": [
            "此生别袖几回麾，梦里黄州空自疑。",
            "何处青山不堪老，当时明月巧相随。",
            "穷通等是思家意，衰病难堪送客悲。",
            "好去江鱼煮江水，剑南归路有姜诗。"
        ],
        "title": "次韵李修孺留别二首  其二",
        "id": "6f960d7c-a831-4226-9c6a-891f6b4716dd"
    },
    {
        "author": "苏轼",
        "paragraphs": [
            "诵诗得非子夏学，䌷史正作丘明书。",
            "天公戏人亦薄相，略遣幻翳生明珠。",
            "頼君年来屏鲜腴，百千灯光同一如。",
            "书成自写蝇头表，端就君王觅镜湖。"
        ],
        "title": "次韵黄鲁直赤目",
        "id": "5cde9923-797c-4bb9-9372-412057369aac"
    },
    {
        "author": "苏轼",
        "paragraphs": [
            "春江渌涨蒲萄醅，武昌官柳知谁栽。",
            "忆从樊口载春酒，步上西山寻野梅。",
            "西山一上十五里，风驾两腋飞崔嵬。",
            "同游困卧九曲岭，褰衣独到吴王台。",
            "中原北望在何许，但见落日低黄埃。",
            "归来解剑亭前路，苍崖半入云涛堆。",
            "浪翁醉处今尚在，石臼抔饮无樽罍。",
            "尔来古意谁复嗣，公有妙语留山隈。",
            "至今好事除草棘，常恐野火烧苍苔。",
            "当时相望不可见，玉堂正对金銮开。",
            "岂知白首同夜直，卧看椽烛高花摧。",
            "江边晓梦忽惊断，铜环玉锁鸣春雷。",
            "山人帐空猿鹤怨，江湖水生鸿雁来。",
            "请公作诗寄父老，往和万壑松风哀。"
        ],
        "title": "武昌西山",
        "id": "fed7289a-8143-46e1-9225-6a8a3e9e0ba6"
    },
    {
        "author": "苏轼",
        "paragraphs": [
            "朱颜发过如春醅，胸中梨枣初未栽。",
            "丹砂未易扫白发，赤松却欲参黄梅。",
            "寒溪本自远公社，白莲翠竹依崔嵬。",
            "当时石泉照金瑞，神光夜发如五台。",
            "饮泉鉴面得真意，坐视万物皆浮埃。",
            "欲收暮景返田里，远溯江水穷离堆。",
            "还朝岂独羞老病，自叹才尽倾空罍。",
            "诸公渠渠若夏屋，吞吐风月清隅隈。",
            "我如废井久不食，古甃缺落生阴苔。",
            "数诗往复相感发，汲新除旧寒光开。",
            "遥知二月春江阔，雪浪倒卷云峰摧。",
            "石中无声水亦静，云何解转空山雷。",
            "欲就诸公评此语，要识忧喜何从来。",
            "愿求南宗一勺水，往与屈贾湔余哀。"
        ],
        "title": "西山诗和者三十余人再用前韵为谢",
        "id": "65230623-ff75-4248-8269-c157fb33a722"
    },
    {
        "author": "苏轼",
        "paragraphs": [
            "霏霏点轻素，渺渺开重阴。",
            "风花乱紫翠，雪外有烟林。",
            "雪近势方壮，林远意殊深。",
            "会有无事人，支颐识此心。"
        ],
        "title": "狄咏石屏",
        "id": "fdd25753-41fe-46d9-a502-3e3109d7d2e2"
    },
    {
        "author": "苏轼",
        "paragraphs": [
            "西山无时春，巉巌锁顽阴。",
            "分明倚天壁，点缀无风林。",
            "物固为人出，兴谁于此深。",
            "穷奇真自蠹，诗句且娱心。"
        ],
        "title": "雪林砚屏率鲁直同赋",
        "id": "dc77d74f-b4fd-4ae7-af36-3fda665af737"
    },
    {
        "author": "苏轼",
        "paragraphs": [
            "佳人自鞚玉花骢，翩如惊燕蹋飞龙。",
            "金鞭争道宝钗落，何人先入明光宫。",
            "宫中羯鼓催花柳，玉奴弦索花奴手。",
            "坐中八姨真贵人，走马来看不动尘。",
            "明眸皓齿谁复见，只有丹青余泪痕。",
            "人间俯仰成今古，吴公台下雷塘路。",
            "当时亦笑张丽华，不知门外韩擒虎。"
        ],
        "tags": [
            "写人",
            "咏史怀古",
            "宋・辽・金・元",
            "讽刺"
        ],
        "title": "虢国夫人夜游图",
        "id": "7d681c0b-24a3-4f35-a792-ee35a0171b34"
    },
    {
        "author": "苏轼",
        "paragraphs": [
            "平生学道已神完，岂复儿童私自怜。",
            "醉坠何曾伤内守，色忧当为念先传。",
            "书空渐觉新诗健，把蟹行看乐事全。",
            "卖却老骢为酒直，大呼乡友作新年。"
        ],
        "title": "和周正孺坠马伤手",
        "id": "1b216098-b6fd-48b3-9ba7-a64b406fb9e3"
    },
    {
        "author": "苏轼",
        "paragraphs": [
            "折臂三公未可知，会当千镒访权奇。",
            "劝君鬻骆犹闲事，肠断闺中杨柳枝。"
        ],
        "title": "戏周正孺二绝  其一",
        "id": "1a3d7b4b-7081-4294-9885-3fafc89a7fc2"
    },
    {
        "author": "苏轼",
        "paragraphs": [
            "天廐新颁玉鼻骍，故人共敝亦常情。",
            "相如虽老犹能赋，换马还应继二生。"
        ],
        "title": "戏周正孺二绝  其二",
        "id": "2ba45362-626f-4c8a-878c-85c21e588736"
    },
    {
        "author": "苏轼",
        "paragraphs": [
            "南浦凄凉老逐臣，东坡还往尽幽人。",
            "杯盘惯作陶家客，絃诵尝叨孟母邻。",
            "尚有升堂他日约，岂知负土一阡新。",
            "今年我欲江湖去，暮雨连山宰树春。"
        ],
        "title": "潘推官母李氏挽词",
        "id": "985986e3-2e92-4a34-ba3d-e4d6ff9d5611"
    },
    {
        "author": "苏轼",
        "paragraphs": [
            "故山桃李半荒榛，粗报君恩便乞身。",
            "竹簟暑风招我老，玉堂花蕊为谁春。",
            "纤纤翠蔓诗催发，皎皎霜葩发鬬新。",
            "只有来禽青李帖，他年留与学书人。"
        ],
        "title": "玉堂栽花周正孺有诗次韵",
        "id": "68be5665-957e-4a61-a11e-c9b71e1af68e"
    },
    {
        "author": "苏轼",
        "paragraphs": [
            "新年已赐黄封酒，旧友仍分頳尾鱼。",
            "陋巷关门负朝日，小园除雪得春蔬。",
            "病妻起斫银丝鲙，稚子讙寻尺素书。",
            "醉眼朦胧觅归路，松江烟雨晚疏疏。"
        ],
        "title": "杜介送鱼",
        "id": "d84defad-aaee-4e92-9a6b-0a4270650cdc"
    },
    {
        "author": "苏轼",
        "paragraphs": [
            "再入都门万事空，闲看清洛漾东风。",
            "当年帷幄几人在，回首觚棱一梦中。",
            "采药会须逢蓟子，问禅何处识庞翁。",
            "归来邻里应迎笑，新长淮南旧桂丛。"
        ],
        "title": "送杜介归扬州",
        "id": "d2cc8177-5ccb-442f-b991-f27c44e15f7f"
    },
    {
        "author": "苏轼",
        "paragraphs": [
            "四句烧香偈子，随香遍满东南。",
            "不是闻思所及，且令鼻观先参。"
        ],
        "title": "和黄鲁直烧香二首  其一",
        "id": "cf00f09e-93bf-4a54-a56d-f805715e177c"
    },
    {
        "author": "苏轼",
        "paragraphs": [
            "万卷明窗小字，眼花只有斓斑。",
            "一炷烟消火冷，半生身老心闲。"
        ],
        "title": "和黄鲁直烧香二首  其二",
        "id": "2e7db743-44ee-460b-a9a6-c888c8eaaadf"
    },
    {
        "author": "苏轼",
        "paragraphs": [
            "置酒未逢休沐，便同越北燕南。",
            "且复歌呼相和，隔墙知是曹参。"
        ],
        "title": "再和二首  其一",
        "id": "d32f35cd-911d-4f4b-a014-1cdecd546396"
    },
    {
        "author": "苏轼",
        "paragraphs": [
            "丹青已是前世，竹石时窥一斑。",
            "五字当还靖节，数行谁似高闲。"
        ],
        "title": "再和二首  其二",
        "id": "49a31d8d-81ad-4b75-af5a-cf45a657317e"
    },
    {
        "author": "苏轼",
        "paragraphs": [
            "我家峨眉阴，与子同一邦。",
            "相望六十里，共饮玻璃江。",
            "江山不违人，遍满千家窗。",
            "但苦窗中人，寸心不自降。",
            "子归治小国，洪钟噎微撞。",
            "我留侍玉座，弱步敧丰扛。",
            "后生多高才，名与黄童双。",
            "不肯入州府，故人余老庞。",
            "殷勤与问讯，爱惜霜眉厖。",
            "何以待我归，寒醅发春缸。"
        ],
        "title": "送杨孟容",
        "id": "3ae4153a-6316-444f-84e2-070a73fbc384"
    },
    {
        "author": "苏轼",
        "paragraphs": [
            "君先鲁东家，门户照千古。",
            "文章固应尔，须鬣余似处。",
            "虽非蒙倛状，尚肖历国苦。",
            "诵书口澜翻，布谷杂杜宇。",
            "十年困奔走，栉沐饱风雨。",
            "吾道其非邪，野处岂兕虎。",
            "灞陵闲老将，柏直口尚乳。",
            "自君兄弟还，鼎立知有补。",
            "蓬山耆旧散，故事谁删去。",
            "来迎冯翊传，出饯会稽组。",
            "吾犹及前辈，诗酒盛册府。",
            "愿君倡此风，扬觯斯杜举。"
        ],
        "title": "见子由与孔常父唱和诗辄次其韵余昔在馆中同舍出入辄相聚饮酒赋诗近岁不复讲故终篇及之庶几诸公稍复其旧亦太平盛事也",
        "id": "992c4b54-42c6-4daf-af38-a297c83ddc87"
    },
    {
        "author": "苏轼",
        "paragraphs": [
            "江夏无双种奇茗，汝阴六一夸新书。",
            "磨成不敢付僮仆，自看雪汤生玑珠。",
            "列仙之儒瘠不腴，只有病渴同相如。",
            "明年我欲东南去，画舫何妨宿太湖。"
        ],
        "tags": [
            "太湖"
        ],
        "title": "黄鲁直以诗馈双井茶次韵为谢",
        "id": "b1e53d5a-f63b-497d-a0ce-ffa5ac94a3f8"
    },
    {
        "author": "苏轼",
        "paragraphs": [
            "扶桑大茧如瓮盎，天女织绡云汉上。",
            "往来不遣凤衔梭，谁能鼓臂投三丈。",
            "人间刀尺不敢裁，丹青付与濠梁崔。",
            "风蒲半折寒雁起，竹间的皪横江梅。",
            "画堂粉壁翻云幕，十里江天无处著。",
            "好卧元龙百尺楼，笑看江水拍天流。"
        ],
        "title": "赵令晏崔白大图幅径三丈",
        "id": "51889358-91ec-48b1-96d8-18ca9ffdb696"
    },
    {
        "author": "苏轼",
        "paragraphs": [
            "冯颠久已敧残雪，戎眼何曾眩落晖。",
            "朔野按行犹爵跃，东台瞑坐觉乌飞。",
            "漫夸年少容吾在，若鬬尊前举世稀。",
            "待向嵩阳求水竹，一犁烟雨伴公归。"
        ],
        "title": "次韵张昌言给事省宿",
        "id": "96146af6-9200-47b0-b4fa-ba5487c35696"
    },
    {
        "author": "苏轼",
        "paragraphs": [
            "纷纷荣瘁何能久，云雨从来翻覆手。",
            "怳如一梦堕枕中，却见三贤起江右。",
            "嗟君妙质皆瑚琏，顾我虚名但箕斗。",
            "明朝冠盖蔚相望，共扈翠辇朝宣光。",
            "武皇已老白云乡，正与群帝骖龙翔，独留杞梓扶明堂。"
        ],
        "title": "次韵三舍人省上",
        "id": "2f4312e4-1e59-42ac-931d-44cc3e00051b"
    },
    {
        "author": "苏轼",
        "paragraphs": [
            "当年我作表忠碑，坐觉江山气未衰。",
            "舞凤尚从天目下，收驹时有渥洼姿。",
            "踞牀到处堪吹笛，横槊何人解赋诗。",
            "知是丹霞烧佛手，先声应已慑羣夷。"
        ],
        "title": "送钱承制赴广西路分都监",
        "id": "31af81a2-1d5e-48ed-81a7-f0dc5622a31b"
    },
    {
        "author": "苏轼",
        "paragraphs": [
            "槐街绿暗雨初匀，瑞雾香风满后尘。",
            "清庙幸同观济济，丰年喜复接陈陈。",
            "雍容已餍天庖赐，俯伏初尝贡茗新。",
            "辇路归来闻好语，共惊尧颡类高辛。"
        ],
        "title": "次韵曾子开从驾二首  其一",
        "id": "0deb895a-42d8-4b80-be72-a6e3dd56a365"
    },
    {
        "author": "苏轼",
        "paragraphs": [
            "入仗魂惊愧草莱，一声清跸九门开。",
            "晖晖日傍金舆转，习习风从玉宇来。",
            "流落生还真一芥，周章危立近三槐。",
            "道傍倘有山中旧，问我收身早晚回。"
        ],
        "title": "次韵曾子开从驾二首  其二",
        "id": "b5242e26-fa47-4796-b649-83e2605eaa41"
    },
    {
        "author": "苏轼",
        "paragraphs": [
            "眼花错莫鬓霜匀，病马羸骖只自尘。",
            "奉引拾遗叨侍从，思归少傅羨朱陈。",
            "衰年壮观空惊目，险韵清诗苦鬬新。",
            "最后数篇君莫厌，捣残椒桂有余辛。"
        ],
        "title": "再和二首  其一",
        "id": "5ba930de-83c6-4793-ac46-8d23936cfe65"
    },
    {
        "author": "苏轼",
        "paragraphs": [
            "忆观沧海过东莱，日照三山迤逦开。",
            "桂观飞楼凌雾起，仙幢宝盖拂天来。",
            "不闻宫漏催晨箭，但觉簷阴转古槐。",
            "供奉清班非老处，会稽何日乞方回。"
        ],
        "title": "再和二首  其二",
        "id": "9ed6526d-6774-409b-876a-cc5edfa05618"
    },
    {
        "author": "苏轼",
        "paragraphs": [
            "密云今日破郊西，疏雨翛翛未作泥。",
            "要及清闲同笑语，行看衰病费扶携。",
            "花前白酒倾云液，户外青骢响月题。",
            "不用临风苦挥泪，君家自与竹林齐。"
        ],
        "title": "次韵刘贡父省上",
        "id": "35ab97f1-d109-4053-b255-1548ae8d4a26"
    },
    {
        "author": "苏轼",
        "paragraphs": [
            "当年曹守我胶西，共厌餔糟与汩泥。",
            "自古赤丸成习俗，因公黄犊免提携。",
            "生还各有青山兴，病起犹能小字题。",
            "莫怪歌呼数相和，曾将狱市寄全齐。"
        ],
        "title": "再和",
        "id": "76e55a9c-29da-41dc-90f3-09a54fd73db6"
    },
    {
        "author": "苏轼",
        "paragraphs": [
            "我友顾子敦，躯胆两俊伟。",
            "便便十围腹，不但贮书史。",
            "容君数百人，一笑万事已。",
            "十年卧江海，了不见愠喜。",
            "磨刀向猪羊，酾酒会邻里。",
            "归来如一梦，丰颊愈茂美。",
            "平生批敕手，浓墨写黄纸。",
            "会当勒燕然，廊庙登剑履。",
            "翻然向河朔，坐念东郡水。",
            "河来屹不去，如尊乃勇耳。"
        ],
        "title": "送顾子敦奉使河朔",
        "id": "608cef46-bcdf-4eea-b58e-510ad9608bc0"
    },
    {
        "author": "苏轼",
        "paragraphs": [
            "吾州同年友，粲若琴上星。",
            "当时功名意，岂止拾紫青。",
            "事既与愿违，天或不假龄。",
            "今如图中鹤，俯仰在一庭。",
            "退翁守清约，霜菊有余馨。",
            "鼓笛方入破，朱絃微莫听。",
            "西南正春旱，废沼黏枯萍。",
            "翩然一麾去，想见灵雨零。",
            "我无谪仙句，待诏沉香亭。",
            "空骑内廐马，天仗随云軿。",
            "竟无丝毫补，眷焉谁汝令。",
            "永愧旧山叟，凭君寄丁宁。"
        ],
        "title": "次韵子由送家退翁知怀安军",
        "id": "4f9f5330-024f-457d-b96b-f500b2ba3adf"
    },
    {
        "author": "苏轼",
        "paragraphs": [
            "君为江南英，面作河朔伟。",
            "人间一好汉，谁似张长史。",
            "上书苦留君，言拙辄报已。",
            "置之勿复道，出处俱可喜。",
            "攀舆共六尺，食肉飞万里。",
            "谁言远近殊，等是朝廷美。",
            "遥知送别处，醉墨争淋纸。",
            "我以病杜门，商颂空振履。",
            "后会知何日，一欢如覆水。",
            "善保千金躯，前言戏之耳。"
        ],
        "title": "诸公饯子敦轼以病不往复次前韵",
        "id": "7be98f4f-51f4-4dae-95a9-b397563a229a"
    },
    {
        "author": "苏轼",
        "paragraphs": [
            "卧沙细肋吾方厌，通印长鱼谁肯分。",
            "好事东平贵公子，贵人不与与苏君。"
        ],
        "title": "走笔谢吕行甫惠子鱼",
        "id": "7006417c-5112-43db-9c4e-08b542446ac5"
    },
    {
        "author": "苏轼",
        "paragraphs": [
            "结交不在久，倾盖如平生。",
            "识子今几日，送别亦有情。",
            "子生公相家，高义久峥嵘。",
            "天才既超诣，世故亦屡更。",
            "譬如追风骥，岂免羁与缨。",
            "念我山中人，久与麋鹿并。",
            "误出挂世网，举动俗所惊。",
            "归田虽未果，已觉去就轻。",
            "河阳岂云远，出处恐异程。",
            "便当从此别，有酒无徒倾。"
        ],
        "title": "送吕行甫司门倅河阳",
        "id": "6884719c-8872-497f-bf2a-8c61c2821451"
    },
    {
        "author": "苏轼",
        "paragraphs": [
            "二圣忧勤忘寝食，百神奔走会风云。",
            "禁林夜直鸣江濑，清洛朝回起縠纹。",
            "梦觉酒醒闻好句，帐空簟冷发余薰。",
            "秋来定有丰年喜，剩作新诗准备君。"
        ],
        "title": "和张昌言喜雨",
        "id": "88052b51-1c5c-4198-a97b-705ab85c8e98"
    },
    {
        "author": "苏轼",
        "paragraphs": [
            "要知西掖承平事，记取刘郎种竹初。",
            "旧德终呼名字外，后生谁续笑谈余。",
            "成阴障日行当见，取笋供庖计已疏。",
            "白首林间望天上，平安时报故人书。"
        ],
        "title": "次韵刘贡父西省种竹",
        "id": "43c2c34e-78ef-465c-93a8-e66c25a42bb9"
    },
    {
        "author": "苏轼",
        "paragraphs": [
            "扬雄他文不皆奇，独称观瓶居井眉。",
            "酒客法士两小儿，陈遵张竦何曾知。",
            "主人有酒君独辞，蟹螯何不左手持。",
            "岂复见吾衡气机，遣人追君君绝驰，尽力去花君自痴。",
            "醍醐与酒同一卮，请君更问文殊师。"
        ],
        "title": "偶与客饮孔常父见访方设席延请忽上马驰去已而有诗戏用其韵答之",
        "id": "64974ad1-05ab-4ad9-b20b-0773997f4bc7"
    },
    {
        "author": "苏轼",
        "paragraphs": [
            "潭潭古屋云幕垂，省中文书如乱丝。",
            "忽见伯时画天马，朔风胡沙生落锥。",
            "天马西来从西极，势与落日争分驰。",
            "龙膺豹股头八尺，奋迅不受人间羁。",
            "元狩虎脊聊可友，开元玉花何足奇。",
            "伯时有道真吏隠，饮啄不羨山梁雌。",
            "丹青弄笔聊尔耳，意在万里谁知之。",
            "干惟画肉不画骨，而况失实空留皮。",
            "烦君巧说腹中事，妙语欲遣黄泉知。",
            "君不见韩生自言无所学，廐马万匹皆吾师。"
        ],
        "title": "次韵子由书李伯时所藏韩干马",
        "id": "b0e5f8e3-7911-413b-ba39-bd8aae9cc67f"
    },
    {
        "author": "苏轼",
        "paragraphs": [
            "明窗畏日晓先暾，高柳鸣蜩午更喧。",
            "笔老诗新疑有物，心空客疾本无根。",
            "隔墙我亦眠风榻，上马君先锁月轩。",
            "共喜早归三伏近，解衣盘礴亦君恩。"
        ],
        "title": "次韵刘贡父独直省中",
        "id": "a9928391-42c5-4da0-8ddc-c73145fe5750"
    },
    {
        "author": "苏轼",
        "paragraphs": [
            "曈曈日脚晓犹清，细细槐花暖欲零。",
            "坐阅诸公半廊庙，时看黄色起天庭。"
        ],
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其一",
        "id": "84198f48-281a-4622-bb2e-36618d237d7c"
    },
    {
        "author": "苏轼",
        "paragraphs": [
            "上樽初破早朝寒，茗碗仍霑讲舌干。",
            "陛楯诸郎空雨立，故应惭悔不儒冠。"
        ],
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其二",
        "id": "fb7a51d9-6138-4932-872c-2fa0d48805eb"
    },
    {
        "author": "苏轼",
        "paragraphs": [
            "两鹤摧颓病不言，年来相继亦乘轩。",
            "误闻九奏聊飞舞，可得徘徊为啄吞。"
        ],
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其三",
        "id": "2be997e3-b34b-473f-828f-c06a65886e28"
    },
    {
        "author": "苏轼",
        "paragraphs": [
            "微生偶脱风波地，晚岁犹存铁石心。",
            "定似香山老居士，世缘终浅道根深。"
        ],
        "title": "轼以去岁春夏侍立迩英而秋冬之交子由相继入侍次韵绝句四首各述所怀  其四",
        "id": "f0bb659c-d3bf-4d0e-ba70-41336de6b4ee"
    },
    {
        "author": "苏轼",
        "paragraphs": [
            "东来谁迎使君车，知是丈人屋上乌。",
            "丈人今年二毛初，登楼上马不用扶。",
            "使君负弩为前驱，蜀人不复谈相如。",
            "老幼化服一事无，有鞭不施安用蒲。",
            "春波如天涨平湖，鞓红照坐香生肤。",
            "帣鞲上寿白玉壶，公堂登歌凤将雏。",
            "诸孙欢笑争挽须，蜀人画作西湖图。"
        ],
        "tags": [
            "西湖"
        ],
        "title": "送宋构朝散知彭州迎侍二亲",
        "id": "05603fd3-3b33-48f0-8014-55151ea4d4eb"
    },
    {
        "author": "苏轼",
        "paragraphs": [
            "玉堂昼掩春日闲，中有郭熙画春山。",
            "鸣鸠乳燕初睡起，白波青嶂非人间。",
            "离离短幅开平远，漠漠疏林寄秋晚。",
            "恰似江南送客时，中流回头望云巘。",
            "伊川佚老鬓如霜，卧看秋山思洛阳。",
            "为君纸尾作行草，炯如嵩洛浮秋光。",
            "我从公游如一日，不觉青山映黄发。",
            "为画龙门八节滩，待向伊川买泉石。"
        ],
        "title": "郭熙画秋山平远",
        "id": "b217e3e9-7f2d-4237-8a5e-a46c7f7a6277"
    },
    {
        "author": "苏轼",
        "paragraphs": [
            "千里黄流失故居，年来赤地到青徐。",
            "遥闻争诵十行诏，无异亲巡六尺舆。",
            "精贯天人一言足，云兴岳渎万灵趋。",
            "爱君谁似元和老，贺雨诗成即谏书。"
        ],
        "title": "次韵张昌言喜雨",
        "id": "f54249dc-288d-473d-9370-083e68f26728"
    },
    {
        "author": "苏轼",
        "paragraphs": [
            "帝城春日帽簷斜，二陆初来尚忆家。",
            "未肯将盐下莼菜，已应知雪似杨花。"
        ],
        "title": "金门寺中见李西台与二钱唱和四绝句戏用其韵跋之  其一",
        "id": "e50008dd-9953-4160-ad6c-d30e107481db"
    },
    {
        "author": "苏轼",
        "paragraphs": [
            "平生贺老惯乘舟，骑马风前怕打头。",
            "欲问君王乞符竹，但忧无蟹有监州。"
        ],
        "title": "金门寺中见李西台与二钱唱和四绝句戏用其韵跋之  其二",
        "id": "11b03c79-0187-4d40-b2e6-c772488cfabb"
    },
    {
        "author": "苏轼",
        "paragraphs": [
            "西台妙迹继杨风，无限龙蛇洛寺中。",
            "一纸清诗吊兴废，尘埃零落梵王宫。"
        ],
        "title": "金门寺中见李西台与二钱唱和四绝句戏用其韵跋之  其三",
        "id": "bfca49b1-a67f-4ca0-bfc2-620f6bbb7fbe"
    },
    {
        "author": "苏轼",
        "paragraphs": [
            "五季文章堕劫灰，升平格力未全回。",
            "故知前辈宗徐庾，数首风流似玉台。"
        ],
        "title": "金门寺中见李西台与二钱唱和四绝句戏用其韵跋之  其四",
        "id": "bacadbe4-6104-427a-91a7-6d88608a68af"
    },
    {
        "author": "苏轼",
        "paragraphs": [
            "家居妻儿号，出仕猿鹤怨。",
            "未能逐什一，安敢抟九万。",
            "常恐樗栎身，坐缠冠盖蔓。",
            "受知如负债，粗报乃焚券。",
            "但知眠牛衣，宁免刺虎圈。",
            "清风来既雨，新稻香可饭。",
            "紫蟹应已肥，白酒谁能劝。",
            "君今崔蔡手，政比赵张健。",
            "三公行可致，一语先自献。",
            "幸推江湖心，适我鱼鸟愿。"
        ],
        "title": "和穆父新凉",
        "id": "03fe0f60-36aa-4f07-b45b-0c3e52b3c0ac"
    },
    {
        "author": "苏轼",
        "paragraphs": [
            "与可画竹时，见竹不见人。",
            "岂独不见人，嗒然遗其身。",
            "其身与竹化，无穷出清新。",
            "庄周世无有，谁知此疑神。"
        ],
        "title": "书晁补之所藏与可画竹三首  其一",
        "id": "f7b6a960-e699-4624-b1b5-6398f8039e8f"
    },
    {
        "author": "苏轼",
        "paragraphs": [
            "若人今已无，此竹宁复有。",
            "那将春蚓笔，画作风中柳。",
            "君看断崖上，瘦节蛟蛇走。",
            "何时此霜竿，复入江湖手。"
        ],
        "title": "书晁补之所藏与可画竹三首  其二",
        "id": "b0f9e503-98ea-4ad0-a6be-63c6f7ad8aa2"
    },
    {
        "author": "苏轼",
        "paragraphs": [
            "晁子拙生事，举家闻食粥。",
            "朝来又绝倒，谀墓得霜竹。",
            "可怜先生盘，朝日照苜蓿。",
            "吾诗固云尔，可使食无肉。"
        ],
        "title": "书晁补之所藏与可画竹三首  其三",
        "id": "0a06ea05-7b25-4f0a-8259-b2ec9cf7f7d1"
    },
    {
        "author": "苏轼",
        "paragraphs": [
            "昔我尝陪醉翁醉，今君但吟诗老诗。",
            "清诗咀嚼那得饱，瘦竹潇洒令人饥。",
            "试问凤凰饥食竹，何如驽马肥苜蓿。",
            "知君忍饥空诵诗，口颊澜翻如布谷。"
        ],
        "title": "戏用晁补之韵",
        "id": "fbb22ca7-f122-49af-bcc9-3be31a058fda"
    },
    {
        "author": "苏轼",
        "paragraphs": [
            "十年江海寄浮沉，梦绕江南黄苇林。",
            "谁谓风流贵公子，笔端还有五湖心。"
        ],
        "title": "书皇亲画扇",
        "id": "3421a3ae-fbcc-4b55-b9f7-bff8bf1b346b"
    },
    {
        "author": "苏轼",
        "paragraphs": [
            "野水参差落涨痕，疏林敧倒出霜根。",
            "扁舟一櫂归何处，家在江南黄叶村。"
        ],
        "title": "书李世南所画秋景二首  其一",
        "id": "d58991c1-1b75-48c3-ad76-b2bc0cddc140"
    },
    {
        "author": "苏轼",
        "paragraphs": [
            "人间斤斧日创夷，谁见龙蛇百尺姿。",
            "不是溪山成独往，何有解作挂猿枝。"
        ],
        "title": "书李世南所画秋景二首  其二",
        "id": "f19f316e-9132-4353-bdfa-bc1efb1f333f"
    },
    {
        "author": "苏轼",
        "paragraphs": [
            "论画以形似，见与儿童邻。",
            "赋诗必此诗，定非知诗人。",
            "诗画本一律，天工与清新。",
            "边鸾雀写生，赵昌花传神。",
            "何如此两幅，疏淡含精匀。",
            "谁言一点红，解寄无边春。"
        ],
        "title": "书鄢陵王主簿所画折枝二首  其一",
        "id": "53292cd8-9b20-4034-8f77-38ec836ebf90"
    },
    {
        "author": "苏轼",
        "paragraphs": [
            "瘦竹如幽人，幽花如处女。",
            "低昂枝上雀，摇荡花间雨。",
            "双翎决将起，众叶纷自举。",
            "可怜采花蜂，清蜜寄两股。",
            "若人富天巧，春色入毫楮。",
            "悬知君能诗，寄声求妙语。"
        ],
        "title": "书鄢陵王主簿所画折枝二首  其二",
        "id": "8c8807d6-9970-4d49-9fd1-fec6e270f46b"
    },
    {
        "author": "苏轼",
        "paragraphs": [
            "可怜堂堂十八公，老死不入明光宫。",
            "万牛不来难自献，裁作团团手中扇。",
            "屈身蒙垢君一洗，挂名君家诗集里。",
            "犹胜汉宫悲婕妤，网虫不见乘鸾子。"
        ],
        "title": "和张耒高丽松扇",
        "id": "cb3da4a5-03f6-47b4-a2ae-49283ef53ab8"
    },
    {
        "author": "苏轼",
        "paragraphs": [
            "青青一寸松，中有梁栋姿。",
            "天骥堕地走，万里端可期。",
            "世无阿房宫，下建五丈旗。",
            "又无穆天子，西征燕瑶池。",
            "才大古难用，老死亦其宜。",
            "丈夫恐不免，岂患莫己知。",
            "公如松与骥，少小称伟奇。",
            "俯仰自廊庙，笑谈无羌夷。",
            "清朝竟不用，白首仍忧时。",
            "愿斩横行将，请烹干没儿。",
            "言虽不见省，坐折奸雄窥。",
            "嗟我去公久，江湖生白髭。",
            "归来耆旧尽，零落存者谁。",
            "比公嵇中散，龙性不可羁。",
            "疑公李北海，慷慨多雄词。",
            "凄凉五君咏，沉痛八哀诗。",
            "邪正久乃明，人今属公思。",
            "九原不可作，千古有余悲。"
        ],
        "title": "故李诚之待制六丈挽词",
        "id": "684bffba-0296-46e9-b2a8-0af781fc88c9"
    },
    {
        "author": "苏轼",
        "paragraphs": [
            "送君应典鹔鹴裘，凭仗千钟洗别愁。",
            "脱帽风流余长史，埋轮家世本留侯。",
            "子河骏马方争出，昭义疲兵得少休。",
            "定向秋山得佳句，故关黄叶满行辀。"
        ],
        "title": "次韵孔常父送张天觉河东提刑",
        "id": "b465f6af-31d1-4ca5-85ef-aae1a94b1ca0"
    },
    {
        "author": "苏轼",
        "paragraphs": [
            "西登太行岭，北望清凉山。",
            "晴空浮五髻，晻霭卿云间。",
            "余光入巌石，神草出茅菅。",
            "何人相指似，稍稍落人寰。",
            "能令堕指儿，虬髯茁冰颜。",
            "祝君如此草，为民已痌瘝。",
            "我亦老且病，眼花腰脚顽。",
            "念当勤致此，莫作河东悭。"
        ],
        "title": "送张天觉得山字",
        "id": "64c4f8fe-2356-4309-bc38-d98ae23eca90"
    },
    {
        "author": "苏轼",
        "paragraphs": [
            "世人只数曹将军，谁知虎头非痴人。",
            "腰间大羽何足道，颊上三毛自有神。",
            "平生狎侮诸公子，戏著幼舆巌石里。",
            "故教世世作黄冠，布袜青鞋弄云水。",
            "千年鼻祖守关门，一念还为李耳孙。",
            "香火旧缘何日尽，丹青余习至今存。",
            "五十之年初过二，衰颜记我今如此。",
            "他时要指集贤人，知是香山老居士。"
        ],
        "title": "赠李道士",
        "id": "b305d72b-cc23-4fe6-adc4-42498f37d357"
    },
    {
        "author": "苏轼",
        "paragraphs": [
            "玉堂给札气如云，初喜湘累复佩银。",
            "樊口凄凉已陈迹，班心突兀见长身。",
            "江湖前日真成梦，鄠杜他年恐卜邻。",
            "此去若容陪坐啸，故应客主尽诗人。"
        ],
        "title": "次韵张舜民自御史出倅虢州留别",
        "id": "b8e53285-aea2-40e7-8787-db9a088b9b45"
    },
    {
        "author": "苏轼",
        "paragraphs": [
            "此身江海寄天游，一落红尘不易收。",
            "未许相如还蜀道，空教何逊在扬州。",
            "又惊白酒催黄菊，尚喜朱颜映黑头。",
            "火急著书千古事，虞卿应未厌穷愁。"
        ],
        "title": "次韵王定国扬州倅",
        "id": "55c55b62-f1b5-4915-984a-60bff104037b"
    },
    {
        "author": "苏轼",
        "paragraphs": [
            "三馆曝书防蠹毁，得见来禽与青李。",
            "秋蛇春蚓久相杂，野鹜家鸡定谁美。",
            "玉函金籥天上来，紫衣敕使亲临启。",
            "纷纶过眼未易识，磊落挂壁空云委。",
            "归来妙意独追求，坐想蓬山二十秋。",
            "怪君何处得此本，上有桓玄寒具油。",
            "巧偷豪夺古来有，一笑何似痴虎头。",
            "君不见长安永宁里，王家破垣谁复修。"
        ],
        "title": "次韵米黻二王书跋尾二首  其一",
        "id": "d7709f34-9b91-4683-a407-cb7a2e5cbd54"
    },
    {
        "author": "苏轼",
        "paragraphs": [
            "元章作书日千纸，平生自苦谁与美。",
            "画地为餠未必似，要令痴儿出馋水。",
            "锦囊玉轴来无趾，粲然夺真疑圣智。",
            "忍饥看书泪如洗，至今鲁公余乞米。"
        ],
        "title": "次韵米黻二王书跋尾二首  其二",
        "id": "b71f4983-fb23-43bf-b156-140237f9dea4"
    },
    {
        "author": "苏轼",
        "paragraphs": [
            "诗老囊空一不留，百番曾作百金收。",
            "知君也厌雕肝肾，分我江南数斛愁。"
        ],
        "title": "次韵宋肇惠澄心纸二首  其一",
        "id": "d87273b5-9892-42d0-afc0-40e99df4918e"
    },
    {
        "author": "苏轼",
        "paragraphs": [
            "君家家学陋相如，宜与诸儒论石渠。",
            "古纸无多更分我，自应给札奏新书。"
        ],
        "title": "次韵宋肇惠澄心纸二首  其二",
        "id": "dc9e53c0-6009-40de-9742-2a1f68714ee9"
    },
    {
        "author": "苏轼",
        "paragraphs": [
            "目尽孤鸿落照边，遥知风雨不同川。",
            "此间有句无人识，送与襄阳孟浩然。"
        ],
        "title": "郭熙秋山平远二首  其一",
        "id": "a8eb8b19-43e2-4ab5-9e7d-98f115719ced"
    },
    {
        "author": "苏轼",
        "paragraphs": [
            "木落骚人已怨秋，不堪平远发诗愁。",
            "要看万壑争流处，他日终烦顾虎头。"
        ],
        "title": "郭熙秋山平远二首  其二",
        "id": "c50af5b2-dafc-4e1c-9ef5-ee843f398aba"
    },
    {
        "author": "苏轼",
        "paragraphs": [
            "汗血驾鼓车，何从致千里。",
            "纷纷糟曲间，欲试贤公子。",
            "君家江南英，濯足沧浪水。",
            "却渡旧黄河，涨沙埋马耳。",
            "由来付造物，倚伏何穷已。",
            "当念楚子文，三仕无愠喜。"
        ],
        "title": "送欧阳辩监澶州酒",
        "id": "3e72f6a7-fa8f-4f84-a520-5907fda5e559"
    },
    {
        "author": "苏轼",
        "paragraphs": [
            "绣裳画衮云垂地，不作成王剪桐戏。",
            "日高黄繖下西清，风动槐龙舞交翠。",
            "壁中蠹简今千年，漆书科斗光射天。",
            "诸儒不复忧吻燥，东宫赐酒如流泉。",
            "酒酣复拜千金赐，一纸惊鸾回凤字。",
            "苍颜白发便生光，袖有骊珠三十四。",
            "归来车马已喧阗，争看银钩墨色鲜。",
            "人间一日传万口，喜见云章第一篇。",
            "玉堂昼掩文书静，铃索不摇钟漏永。",
            "莫言弄笔数行书，须信时平由主圣。",
            "犬羊散尽沙漠空，捷烽夜到甘泉宫。",
            "似闻指挥筑上郡，已觉谈笑无西戎。",
            "文思天子师文母，终闭玉关辞马武。",
            "小臣愿对紫微花，试草尺书招赞普。"
        ],
        "title": "九月十五日迩英讲论语终篇赐执政讲读史官燕于东宫又遣中使就赐御书诗各一首臣轼得紫微花绝句其词云丝纶阁下文书静钟鼓楼中刻漏长独坐黄昏谁是伴紫微花对紫微郎翼日各以表谢又进诗一篇臣轼诗云",
        "id": "76990d2a-7c47-42e8-9274-574ed0b14ddc"
    },
    {
        "author": "苏轼",
        "paragraphs": [
            "昼卧玉堂上，微风举轻纨。",
            "铜瓶下碧井，百尺鸣飞澜。",
            "俯仰清梦余，爱此一掬寒。",
            "似予平生友，苦语凉肺肝。",
            "秀眉玉两颊，矫矫如翔鸾。",
            "置之江淮交，清诗洗江湍。",
            "红鳞对白酒，信美非所安。",
            "丞相功业成，还家酒杯宽。",
            "人间有此客，折简呼不难。",
            "相将扣东阁，起舞尽余欢。"
        ],
        "title": "昨见韩丞相言王定国今日玉堂独坐有怀其人",
        "id": "7b73824e-3917-43ac-b355-5c5450601b91"
    },
    {
        "author": "苏轼",
        "paragraphs": [
            "莫道长松浪得名，能教覆额两眉青。",
            "便将径寸同千尺，知有奇功似茯苓。"
        ],
        "title": "谢王泽州寄长松兼简张天觉二首  其一",
        "id": "9cd1c1ad-2147-4af2-beb9-eda0665cfa89"
    },
    {
        "author": "苏轼",
        "paragraphs": [
            "凭君说与埋轮使，速寄长松作解嘲。",
            "无复青黏和漆叶，枉将钟乳敌仙茅。"
        ],
        "title": "谢王泽州寄长松兼简张天觉二首  其二",
        "id": "d6817f7b-d76e-4244-a6ef-f577e119fa7d"
    },
    {
        "author": "苏轼",
        "paragraphs": [
            "梦觉真同鹿覆蕉，相君脱屣自参寥。",
            "颜红底事发先白，室迩何妨人自遥。",
            "狂似次公应未怪，醉推东阁不须招。",
            "援毫欲作衣冠表，盛事终当继八萧。"
        ],
        "title": "次韵刘贡父所和韩康公忆持国二首  其一",
        "id": "eb9b1068-49bf-4fa2-b954-a6eacaf673b0"
    },
    {
        "author": "苏轼",
        "paragraphs": [
            "闭户端居念独深，小轩朱槛忆同临。",
            "燎须谁识英公意，黄发聊知子建心。",
            "已托西风传绝唱，且邀明月伴孤斟。",
            "他时内集应呼我，下客先判醉堕簪。"
        ],
        "title": "次韵刘贡父所和韩康公忆持国二首  其二",
        "id": "6714a5ad-5a81-4256-b8cb-9d2996d36b61"
    },
    {
        "author": "苏轼",
        "paragraphs": [
            "韩氏三虎秉枢极，中有一虎似伟节。",
            "端居隠几学无心，夙驾入朝常正色。",
            "犯时独行太嵔𡾊，回天不忌真药石。",
            "辇致归来荷二圣，推排使至有众力。",
            "吾侪小人但饱饭，不有君子何能国。",
            "西湖醉卧春水船，如何为人作丰年。"
        ],
        "tags": [
            "西湖"
        ],
        "title": "上韩持国",
        "id": "fa02ee5d-28d7-486b-b007-3a1439a5f581"
    },
    {
        "author": "苏轼",
        "paragraphs": [
            "玉堂孤坐不胜清，长羨邹枚接长卿。",
            "只许隔墙闻置酒，时因议事得联名。",
            "机云似我多遗俗，广受如君不治生。",
            "共托属车尘土后，钧天一饷梦中荣。"
        ],
        "title": "次韵刘贡父叔姪扈驾",
        "id": "930e0546-0e0e-4887-91f8-0fa6fe46aeaf"
    },
    {
        "author": "苏轼",
        "paragraphs": [
            "庭下黄花一醉同，重来雪巘已穹窿。",
            "不应屡费讥安石，但使无多酌次公。",
            "钟乳金钗人似玉，鹍絃铁拨坐生风。",
            "少卿尚有车茵在，颇觉宽容胜弱翁。"
        ],
        "title": "次韵韩康公置酒见留",
        "id": "909440db-045d-4d0e-8be8-59352b6d4158"
    },
    {
        "author": "苏轼",
        "paragraphs": [
            "君知六凿皆为赘，我有一言能决疣。",
            "病客巧闻床下蚁，痴人强觑棘端猴。",
            "聪明不在根尘里，药饵空为婢仆忧。",
            "但试周郎看聋否，曲音小误已回头。"
        ],
        "title": "次韵王都尉偶得耳疾",
        "id": "7dfe3436-ed8c-4745-bc65-29c6dcdb370f"
    },
    {
        "author": "苏轼",
        "paragraphs": [
            "君年二十美且都，初得恶疾堕眉须。",
            "红颜白发惊妻孥，览镜自嫌欲弃躯。",
            "结茅穷山啖松腴，路逢逃秦博士卢。",
            "方瞳照野清而癯，再拜未起烦一呼。",
            "觉知此身了非吾，炯然莲花出泥涂。",
            "随师东游渡潍邞，山头见我两轮朱。",
            "岂知仙人混屠沽，尔来八十胸垂胡。",
            "上山如飞嗔人扶，东归有约不敢渝。",
            "新年当参老仙儒，秋风西来下双凫，得枣如瓜分我无。"
        ],
        "title": "送乔仝寄贺君六首  其一",
        "id": "7cf88811-e87c-4eea-b418-69029c492ba1"
    },
    {
        "author": "苏轼",
        "paragraphs": [
            "生长兵间早脱身，晚为元祐太平人。",
            "不惊渤海桑田变，来看龟蒙漏泽春。"
        ],
        "title": "送乔仝寄贺君六首  其二",
        "id": "3b2f95a7-c0d4-4ffd-b5db-78e7f5f7c3e5"
    },
    {
        "author": "苏轼",
        "paragraphs": [
            "曾谒东封玉辂尘，幅巾短褐亦逡巡。",
            "行宫夜奏空名姓，怅望云霞缥缈人。"
        ],
        "title": "送乔仝寄贺君六首  其三",
        "id": "4502e293-f6b2-4ddd-a35f-a6020f3f9dcf"
    },
    {
        "author": "苏轼",
        "paragraphs": [
            "垂老区区岂为身，微言一发重千钧。",
            "始知不见高皇帝，正似商山四老人。"
        ],
        "title": "送乔仝寄贺君六首  其四",
        "id": "6458c25f-649c-4164-b35e-b2b2ad556b08"
    },
    {
        "author": "苏轼",
        "paragraphs": [
            "旧闻父老晋郎官，已作飞腾变化看。",
            "闻道东蒙有居处，愿供薪水看烧丹。"
        ],
        "title": "送乔仝寄贺君六首  其五",
        "id": "9f0d153a-c9f8-45a5-b443-4936ebfad1d6"
    },
    {
        "author": "苏轼",
        "paragraphs": [
            "千古风流贺季真，最怜嗜酒谪仙人。",
            "狂吟醉舞知无益，粟饭藜羹间养神。"
        ],
        "title": "送乔仝寄贺君六首  其六",
        "id": "40c71f35-c464-4ccc-abdb-7f07088cc914"
    },
    {
        "author": "苏轼",
        "paragraphs": [
            "别君二十载，坐失两鬓青。",
            "吾道虽艰难，斯文终典刑。",
            "屡作退飞鹢，羞看干死萤。",
            "一落戎马间，五见霜叶零。",
            "夜谈空说剑，春梦犹横经。",
            "新科复旧贯，童子方乞灵。",
            "须烦凌云手，去作入蜀星。",
            "苍苔高眹室，古柏文翁庭。",
            "初闻编简香，稍觉锋镝腥。",
            "岷峨有雏凤，梧竹养修翎。",
            "呜呼应嶰律，飞舞集虞廷。",
            "吾侪便归老，亦足慰余龄。"
        ],
        "title": "送家安国教授归成都",
        "id": "d5c74cbd-e4b6-4f06-a64b-2060fe546065"
    },
    {
        "author": "苏轼",
        "paragraphs": [
            "江湖流落岂关天，禁省相望亦偶然。",
            "等是新年未相见，此身应坐不归田。"
        ],
        "title": "和子由除夜元日省宿致斋三首  其一",
        "id": "4cf510b5-caa7-4461-b8e3-7be17a3b5914"
    },
    {
        "author": "苏轼",
        "paragraphs": [
            "白发苍颜五十三，家人强遣试春衫。",
            "朝回两袖天香满，头上银幡笑阿咸。"
        ],
        "title": "和子由除夜元日省宿致斋三首  其二",
        "id": "0efec97e-b2c0-4be8-9336-8a85b920f892"
    },
    {
        "author": "苏轼",
        "paragraphs": [
            "当年踏月走东风，坐看春闱锁醉翁。",
            "白发门生几人在，却将新句调儿童。"
        ],
        "title": "和子由除夜元日省宿致斋三首  其三",
        "id": "985a96b5-c7a4-46ac-bd56-bd55cf1d2777"
    },
    {
        "author": "苏轼",
        "paragraphs": [
            "窗摇细浪鱼吹日，手弄黄花蝶透衣。",
            "不觉春风吹酒醒，空教明月照人归。"
        ],
        "title": "韩康公坐上侍儿求书扇上二首  其一",
        "id": "70fccaf9-c192-4c95-baf1-2d106b8b05f2"
    },
    {
        "author": "苏轼",
        "paragraphs": [
            "一一窗扉面水开，更于何处觅蓬莱。",
            "天香满袖人知否，曾到旃檀小殿来。"
        ],
        "title": "韩康公坐上侍儿求书扇上二首  其二",
        "id": "c2059418-d7d8-47f1-94af-a0283fa75e05"
    },
    {
        "author": "苏轼",
        "paragraphs": [
            "车轻马稳辔衔坚，但有蚊蝱喜扑缘。",
            "截断口前君莫问，人间差乐胜巢仙。"
        ],
        "title": "次韵答张天觉二首  其一",
        "id": "ccb22487-0808-4a54-a1a4-1822fc2c1d55"
    },
    {
        "author": "苏轼",
        "paragraphs": [
            "驭风骑气我何劳，且要长松作土毛。",
            "亦如诃佛丹霞老，却向清凉礼白毫。"
        ],
        "title": "次韵答张天觉二首  其二",
        "id": "ab443ac2-7849-4824-bea8-869a3378e8be"
    },
    {
        "author": "苏轼",
        "paragraphs": [
            "少年鞍马勤远行，卧闻龁草风雨声，见此忽思短策横。",
            "十年髀肉磨欲透，那更陪君作诗瘦，不如芋魁归饭豆。",
            "门前欲嘶御史骢，诏恩三日休老翁，羨君怀中双橘红。"
        ],
        "title": "次韵黄鲁直画马试院中作",
        "id": "526560bb-6733-4233-82b1-4cb599564104"
    },
    {
        "author": "苏轼",
        "paragraphs": [
            "与君相从非一日，笔势翩翩疑可识。",
            "平生谩说古战场，过眼终迷日五色。",
            "我惭不出君大笑，行止皆天子何责。",
            "青袍白纻五千人，知子无怨亦无德。",
            "买羊酤酒谢玉川，为我醉倒春风前。",
            "归家但草凌云赋，我相夫子非癯仙。"
        ],
        "title": "余与李廌方叔相知久矣领贡举事而李不得第愧甚作诗送之",
        "id": "fd1a3ccd-b2fe-4844-b41c-fa18723c2e67"
    },
    {
        "author": "苏轼",
        "paragraphs": [
            "汉皇慈俭不开边，尚教千艘下濑船。",
            "贪看艨艟飞鬬舰，不知赑屭舞钧天。",
            "故山西望三千里，往事回思二十年。",
            "自笑区区足官府，不如公子散神仙。"
        ],
        "title": "和宋肇游西池次韵",
        "id": "2bacaa4c-3a35-4cbd-b218-5489adf5be3a"
    },
    {
        "author": "苏轼",
        "paragraphs": [
            "雪知我出已全消，花待君来未敢飘。",
            "行避门生时小饮，忽逢骑吏有嘉招。",
            "鱼龙绝技来千里，斑白遗民数四朝。",
            "知有黄公酒垆在，苍颜华发自相遥。"
        ],
        "title": "仆领贡举未出钱穆父雪中作诗见及三月二十日同游金明池始见其诗次韵为答",
        "id": "618f5225-cdcb-419e-8a43-c99ca41800b0"
    },
    {
        "author": "苏轼",
        "paragraphs": [
            "故国非乔木，兴王有世臣。",
            "嗟余后死者，犹及老成人。",
            "德业经文武，风流表搢绅。",
            "空余行乐地，处处泣遗民。"
        ],
        "title": "韩康公挽词三首  其一",
        "id": "58ca19ff-1979-455e-8da5-7801efa13077"
    },
    {
        "author": "苏轼",
        "paragraphs": [
            "再世忠清德，三朝翊赞勋。",
            "功成不归国，就访敢忘君。",
            "旧学严诗律，余威靖塞氛。",
            "何当继韩奕，故吏总能文。"
        ],
        "title": "韩康公挽词三首  其二",
        "id": "539fbfe7-bd6e-49a1-8606-433976be3736"
    },
    {
        "author": "苏轼",
        "paragraphs": [
            "西第开东阁，初筵点后尘。",
            "笙歌邀白发，灯火乐青春。",
            "扶路三更罢，回头一梦新。",
            "赋诗犹墨溼，把卷独沾巾。"
        ],
        "title": "韩康公挽词三首  其三",
        "id": "a2b79f6c-28b0-4f3a-a680-e86d295caa68"
    },
    {
        "author": "苏轼",
        "paragraphs": [
            "此君何处不相宜，况有能言老令威。",
            "谁识长身古君子，犹将缁布缘深衣。"
        ],
        "title": "书艾宣画四首 竹鹤",
        "id": "be02df8a-121f-4c29-8e44-7e95c9fcc108"
    },
    {
        "author": "苏轼",
        "paragraphs": [
            "太华西南第几峰，落花流水自重重。",
            "幽人只采黄精去，不见春山鹿养茸。"
        ],
        "title": "书艾宣画四首 黄精鹿",
        "id": "bc894d64-d9eb-4ca1-8b93-6eb8e3e8370a"
    },
    {
        "author": "苏轼",
        "paragraphs": [
            "天工剪刻为谁妍，抱蕊游蜂自作团。",
            "把酒惜春都是梦，不如闲客此闲看。"
        ],
        "title": "书艾宣画四首 杏花白鷴",
        "id": "7576aba4-4122-4d41-8dae-014a7c8eac81"
    },
    {
        "author": "苏轼",
        "paragraphs": [
            "半脱莲房露压敧，绿荷深处有游龟。",
            "只应翡翠兰苕上，独见玄夫曝日时。"
        ],
        "title": "书艾宣画四首 莲龟",
        "id": "cb8bd7e8-7d73-489d-8748-b9ceba78f650"
    },
    {
        "author": "苏轼",
        "paragraphs": [
            "跪奉新书笏在腰，谈王正欲伴耕樵。",
            "晋阳岂为一门事，宣政聊同五月朝。",
            "忧患半生联出处，归休上策早招要。",
            "后生可畏吾衰矣，刀笔从来错料尧。"
        ],
        "title": "次韵子由五月一日同转对",
        "id": "cec0bef1-a192-4933-9538-6af4c8d1ce07"
    },
    {
        "author": "苏轼",
        "paragraphs": [
            "柏生两石间，天命本如此。",
            "虽云生之艰，与石相终始。",
            "韩子俯仰人，但爱平地美。",
            "土膏杂粪壤，成坏几何耳。",
            "君看此槎牙，岂有可移理。",
            "苍龙转玉骨，黑虎抱金柅。",
            "画师亦可人，使我毛发起。",
            "当年落笔意，正欲讥韩子。"
        ],
        "title": "柏石图诗",
        "id": "a280234c-a02e-405f-baa5-0aec22f299a5"
    },
    {
        "author": "苏轼",
        "paragraphs": [
            "老松烧尽结轻花，妙法来从北李家。",
            "翠色冷光何所似，墙东鬒发堕寒鸦。"
        ],
        "title": "谢宋汉杰惠李承晏墨",
        "id": "06f5cd89-a2b4-4a53-8d70-5a7d4ab6c0d6"
    },
    {
        "author": "苏轼",
        "paragraphs": [
            "青衫半作霜叶枯，遇民如儿吏如奴。",
            "吏民莫作官长看，我是识字耕田夫。",
            "妻啼儿号刺史怒，时有野人来挽须。",
            "拂衣自注下下考，芋魁饭豆吾岂无。",
            "归来瑞草桥边路，独游还佩平生壶。",
            "慈姥巌前自唤渡，青衣江畔人争扶。",
            "今年蚕市数州集，中有遗民怀袴襦。",
            "邑中之黔相指似，白髯红带老不癯。",
            "我欲西归卜邻舍，隔墙拊掌容歌呼。",
            "不学山王乘驷马，回头空指黄公垆。"
        ],
        "title": "庆源宣义王丈以累举得官为洪雅主簿雅州户掾遇吏民如家人人安乐之既谢事居眉之青神瑞草桥放怀自得有书来求红带既以遗之且作诗为戏请黄鲁直秦少游各为赋一首为老人光华",
        "id": "d9dfe7a2-4061-4cbc-b6bb-c1e9965c0cda"
    },
    {
        "author": "苏轼",
        "paragraphs": [
            "栘中老监本虚名，懒作燕山万里行。",
            "坐看飞鸿迎使节，归来骏马换倾城。",
            "高才本不缘勋阀，余力还思治蜀兵。",
            "西望雪山烽火尽，不妨樽酒寄平生。"
        ],
        "title": "次韵许冲元送成都高士敦钤辖",
        "id": "0f371598-73d9-4f4f-9bad-f7f2d3c18203"
    },
    {
        "author": "苏轼",
        "paragraphs": [
            "君家兄弟真连璧，门十朱轮家万石。",
            "竹使犹分刺史符，上方行赐尚书舄。",
            "前年持节发仓廪，到处卖刀收茧栗。",
            "归来闭口不论功，却走渡江谁复惜。",
            "君才不用如涧松，我老得全犹社栎。",
            "青衫莫厌百僚底，白首上有千薪积。",
            "忆昔江湖一钓舟，无数云山供点笔。",
            "未应便障西风扇，只恐先移北山檄。",
            "凭君寄谢江南叟，念我空见长安日。",
            "浮江溯蜀有成言，江水在此吾不食。"
        ],
        "title": "次前韵送程六表弟",
        "id": "dbcf9402-4107-4b7c-8fe8-a2a2ba1029c2"
    },
    {
        "author": "苏轼",
        "paragraphs": [
            "得郡书生荣，还家昔人重。",
            "而况东西川，千骑许上冢。",
            "里门下车入，父老自惊耸。",
            "端如何武贤，不事长卿宠。",
            "清时养材杰，杞梓方培拥。",
            "未应遗合抱，取用及把拱。",
            "如君尚出麾，顾我宜耕垄。",
            "先归谢先手，求去悔不勇。",
            "岂云慕廉退，实自知衰冗。",
            "为君扫棠阴，画像或相踵。"
        ],
        "title": "送周正孺知东川",
        "id": "785d5570-c442-4d96-a0a1-0b0d780b6278"
    },
    {
        "author": "苏轼",
        "paragraphs": [
            "东川得望郎，坐与西争重。",
            "高风倾石室，旧学鄙文冢。",
            "蜀人安使君，所至野不耸。",
            "竹马迎细侯，大钱送刘宠。",
            "遥知句溪路，老稚相扶拥。",
            "看画古丛祠，百怪朝幽拱。",
            "牛头与兜率，云木蔚堆垄。",
            "醉乡追旧游，笔阵贾余勇。",
            "聊将诗酒乐，一扫簿书冗。",
            "西风吹好句，珠玉本无踵。"
        ],
        "title": "次前韵再送周正孺",
        "id": "b28eb348-9ccc-49f7-8e2f-cbfa9f30307c"
    },
    {
        "author": "苏轼",
        "paragraphs": [
            "虚飘飘，画檐蛛结网，银汉鹊成桥。",
            "尘渍雨桐叶，霜飞风柳条。",
            "露凝残点见红日，星曳余光横碧霄。",
            "虚飘飘，比浮名利犹坚牢。"
        ],
        "title": "虚飘飘",
        "id": "3f60613c-a980-44f4-9ada-e8df764bbee7"
    },
    {
        "author": "苏轼",
        "paragraphs": [
            "保康桥上夜观灯，碣石巌前夏饮冰。",
            "莫把山林笑朝市，老夫手里有乌藤。"
        ],
        "title": "碣石庵赠湛庵主",
        "id": "981ddf65-7aa6-4dad-bcb0-9b1147da3d63"
    },
    {
        "author": "苏轼",
        "paragraphs": [
            "督邮有良马，不为君所奇。",
            "顾收纸上影，骏骨何由归。",
            "一朝见萦策，蚁封惊肉飞。",
            "岂惟马不遇，人已半生痴。"
        ],
        "title": "和王晋卿题李伯时画马",
        "id": "98269240-3897-4eb7-b065-c49ace9c95f9"
    },
    {
        "author": "苏轼",
        "paragraphs": [
            "簿书常苦百忧集，樽酒今应一笑开。",
            "京兆从教思广汉，会稽聊喜得方回。"
        ],
        "title": "送钱穆父出守越州二首  其一",
        "id": "2f070ab2-308b-4e12-a505-d4622a7c3213"
    },
    {
        "author": "苏轼",
        "paragraphs": [
            "若耶溪水云门寺，贺监荷花空自开。",
            "我恨今犹在泥滓，劝君莫棹酒船回。"
        ],
        "title": "送钱穆父出守越州二首  其二",
        "id": "3a38cbf4-9fc5-4d73-a892-4583c61c88b0"
    },
    {
        "author": "苏轼",
        "paragraphs": [
            "山西战马饥无肉，夜嚼长稭如嚼竹。",
            "蹄间三丈是徐行，不信天山有坑谷。",
            "岂如廐马好头赤，立仗归来卧斜日。",
            "莫教优孟卜葬地，厚衣薪槱入铜历。"
        ],
        "title": "戏书李伯时画御马好头赤",
        "id": "d97faa03-bbe1-4ba8-8e99-39885a369e95"
    },
    {
        "author": "苏轼",
        "paragraphs": [
            "江湖不在眼，尘土坐满颜。",
            "系舟清洛尾，初见淮南山。",
            "淮山相媚好，晓镜开烟鬟。",
            "持此娱使君，一笑簿领间。",
            "使君如天马，朝燕暮荆蛮。",
            "时无王良手，空老十二闲。",
            "聊当出毫末，化服狡与顽。",
            "勿谓无人知，古佛临清湾。",
            "赤子视万类，流萍阅人寰。",
            "但使可此人，余事真茅菅。"
        ],
        "title": "送程七表弟知泗州",
        "id": "1a8a2cd8-9616-4c25-a83c-7a42f3ce0332"
    },
    {
        "author": "苏轼",
        "paragraphs": [
            "曹子本儒侠，笔势翻涛澜。",
            "往来戎马间，边风裂儒冠。",
            "诗成横槊里，楯墨何曾干。",
            "一旦事远游，红尘隔严滩。",
            "平生羊炙口，并海搜咸酸。",
            "一从荔支食，岂念苜蓿盘。",
            "我亦江海人，市朝非所安。",
            "常恐青霞志，坐随白发阑。",
            "渊明赋归去，谈笑便解官。",
            "我今何为者，索身良独难。",
            "凭君问清淮，秋水今几竿。",
            "我舟何时发，霜露日已寒。"
        ],
        "title": "送曹辅赴闽漕",
        "id": "685d0f2f-d754-4e4c-83c1-7412f67e0735"
    },
    {
        "author": "苏轼",
        "paragraphs": [
            "百年一俯仰，寒暑相主客。",
            "稍增裘褐气，已觉团扇厄。",
            "不烦计荣辱，此丧彼有获。",
            "我琴终不败，无攫亦无醳。",
            "后生不自牧，呻吟空挟策。",
            "揠苗不待长，买菜苦求益。",
            "此郎独静退，门外无行迹。",
            "但恐陶渊明，每为饥所迫。",
            "凄风弄衣结，小雪穿门席。",
            "愿君付一笑，造物亦戏剧。",
            "朝来赋云梦，笔落风雨疾。",
            "为君裁春衫，高会开桂籍。"
        ],
        "title": "次韵王郎子立风雨有感",
        "id": "de9c86a4-0379-448d-b529-9386d7c147b1"
    },
    {
        "author": "苏轼",
        "paragraphs": [
            "进馔客争起，小儿那可涯。",
            "莫欺东方星，三五自横斜。",
            "名驹已汗血，老蚌空泥沙。",
            "但使伯仁长，还兴络秀家。"
        ],
        "title": "次韵黄鲁直嘲小德小德鲁直子其母微故其诗云解著潜夫论不妨无外家",
        "id": "bff3e441-29a9-45c1-a56b-954342e766e2"
    },
    {
        "author": "苏轼",
        "paragraphs": [
            "太上虚皇出灵篇，黄庭真人舞胎仙。",
            "髯耆两卿相后前，丱妙夹侍清且妍。",
            "十有二神服锐坚，巍巍堂堂人中天。",
            "问我何修果此缘，是心朝空夕了然，恐非其人世莫传。",
            "殿以二士苍鹄骞，南随道师历山渊。",
            "山人迎笑喜我还，问谁遣化老龙眠。"
        ],
        "title": "书黄庭内景经尾",
        "id": "d6748f9a-b300-4246-97e8-b5bbeb98026b"
    },
    {
        "author": "苏轼",
        "paragraphs": [
            "物之有知盖恃息，孰居无事使出入。",
            "心无天游室不空，六凿相攘妇争席。",
            "法师逃人入庐山，山中无人自往还。",
            "往者一空还者失，此身正在无还间。",
            "绵绵不绝微风里，内外丹成一弹指。",
            "人间俯仰三千秋，骑鹤归来与子游。"
        ],
        "tags": [
            "庐山"
        ],
        "title": "送蹇道士归庐山",
        "id": "e4587201-69fc-4022-be5c-c7dbdae7fcc2"
    },
    {
        "author": "苏轼",
        "paragraphs": [
            "昨夜试微凉，汗衾初退红。",
            "我愿偕秋风，随身入房栊。",
            "君王不好事，只作好惊鸿。",
            "细看卷虿尾，我家真栗蓬。"
        ],
        "title": "次韵黄鲁直戏赠",
        "id": "cbea4fee-089d-4534-b6cf-f964b0600ccb"
    },
    {
        "author": "苏轼",
        "paragraphs": [
            "不见何戡唱渭城，旧人空数米嘉荣。",
            "龙眠独识殷勤处，画出阳关意外声。"
        ],
        "title": "书林次中所得李伯时归去来阳关二图后  其一",
        "id": "6be239ea-9319-4137-8239-53e9300db840"
    },
    {
        "author": "苏轼",
        "paragraphs": [
            "两本新图宝墨香，樽前独唱小秦王。",
            "为君翻作归来引，不学阳关空断肠。"
        ],
        "title": "书林次中所得李伯时归去来阳关二图后  其二",
        "id": "ac2dff88-80a4-4ac1-869a-3cf3f2001950"
    },
    {
        "author": "苏轼",
        "paragraphs": [
            "微霰疏疏点玉堂，词头夜下揽衣忙。",
            "分光御烛星辰烂，拜赐宫壶雨露香。",
            "醉眼有花书字大，老人无睡漏声长。",
            "何时却逐桑榆暖，社酒寒灯乐未央。"
        ],
        "title": "卧病逾月请郡不许复直玉堂十一月一日锁院是日苦寒诏赐宫烛法酒书呈同院",
        "id": "d2a03c74-2910-4c48-b730-4d45a4e4096e"
    },
    {
        "author": "苏轼",
        "paragraphs": [
            "茶为西南病，岷俗记二李。",
            "何人折其锋，矫矫六君子。",
            "君家尤出力，流落初坐此。",
            "谓当收桑榆，华发看剑履。",
            "胡为犯风雪，岁晚行未已。",
            "念归诚得计，顾自为谋耳。",
            "吾闻江汉间，疮痏有未起。",
            "莫轻龚遂老，君王付尺箠。",
            "召还当有诏，挽袖谢邻里。",
            "犹堪作水衡，供张园林美。"
        ],
        "title": "送周朝议守汉州",
        "id": "62e7a3aa-c963-4e05-990e-cc3ef29da706"
    },
    {
        "author": "苏轼",
        "paragraphs": [
            "木生不用回万牛，愿终天年仆沙洲。",
            "时来幸逢河伯秋，掀然见怪推不流。",
            "蓬婆雪岭巧雕锼，蛰虫行蚁为豪酋。",
            "阿咸大胆忽持去，河伯好事不汝尤。",
            "城中古沼浸坤轴，一林瘦竹吾菟裘。",
            "二顷良田不难买，三年桤木行可槱。",
            "会将白发对苍巘，鲁人不厌东家丘。"
        ],
        "title": "木山",
        "id": "af1ce9a6-0061-4755-98af-cbf5a1f2e934"
    },
    {
        "author": "苏轼",
        "paragraphs": [
            "治生不求富，读书不求官。",
            "譬如饮不醉，陶然有余欢。",
            "君看庞德公，白首终泥蟠。",
            "岂无子孙念，顾独贻以安。",
            "鹿门上冢回，牀下拜龙鸾。",
            "躬耕竟不起，耆旧节独完。",
            "念汝少多难，冰雪落绮纨。",
            "五子如一人，奉养真色难。",
            "烹鸡独馈母，自飨苜蓿盘。",
            "口腹恐累人，宁我食无肝。",
            "西来四千里，敝袍不言寒。",
            "秀眉似我兄，亦复心闲宽。",
            "忽然舍我去，岁晚留余酸。",
            "我岂轩冕人，青云意先阑。",
            "汝归莳松菊，环以青琅玕。",
            "桤阴三年成，可以挂我冠。",
            "清江入城郭，小圃生微澜。",
            "相从结茅舍，曝背谈金銮。"
        ],
        "title": "送千乘千能两侄还乡",
        "id": "b1a43636-c6e6-43dd-a997-89f275a6793f"
    },
    {
        "author": "苏轼",
        "paragraphs": [
            "清献先生无一钱，故应琴鹤是家传。",
            "谁知默鼓无絃曲，时向珠宫舞幻仙。"
        ],
        "title": "题李伯时画赵景仁琴鹤图二首  其一",
        "id": "c0873a00-a0ba-410e-9700-e4147a0bc859"
    },
    {
        "author": "苏轼",
        "paragraphs": [
            "丑石寒松未易亲，聊将短曲调长人。",
            "乘轩故自非明眼，终日僛僛舞爨薪。"
        ],
        "title": "题李伯时画赵景仁琴鹤图二首  其二",
        "id": "641551d2-d7d2-490e-8ec5-004ff5509ced"
    },
    {
        "author": "苏轼",
        "paragraphs": [
            "江上愁心千叠山，浮空积翠如云烟。",
            "山耶云耶远莫知，烟空云散山依然。",
            "但见两崖苍苍暗绝谷，中有百道飞来泉。",
            "萦林络石隠复见，下赴谷口为奔川。",
            "川平山开林麓断，小桥野店依山前。",
            "行人稍度乔木外，渔舟一叶江吞天。",
            "使君何从得此本，点缀毫末分清妍。",
            "不知人间何处有此境，径欲往买二顷田。",
            "君不见武昌樊口幽绝处，东坡先生留五年。",
            "春风摇江天漠漠，暮云卷雨山娟娟。",
            "丹枫翻鸦伴水宿，长松落雪惊昼眠。",
            "桃花流水在人世，武陵岂必皆神仙。",
            "江山清空我尘土，虽有去路寻无缘。",
            "还君此画三叹息，山中故人应有招我归来篇。"
        ],
        "title": "书王定国所藏烟江叠嶂图",
        "id": "e9f29bbe-a761-4829-ba8c-35792333b970"
    },
    {
        "author": "苏轼",
        "paragraphs": [
            "山中举头望日边，长安不见空云烟。",
            "归来长安望山上，时移事改应潸然。",
            "管絃去尽宾客散，惟有马埒编金泉。",
            "渥洼故自千里足，要饱风雪轻山川。",
            "屈居华屋啗枣脯，十年俯仰龙旗前。",
            "却因瘦病出奇骨，盐车之厄宁非天。",
            "风流文采磨不尽，水墨自与诗争妍。",
            "画山何必山中人，田歌自古非知田。",
            "郑虔三绝君有二，笔势挽回三百年。",
            "欲将巌谷乱窈窕，眉峰修嫮夸连娟。",
            "人间何有春一梦，此身将老蚕三眠。",
            "山中幽绝不可久，要作平地家居仙。",
            "能令水石长在眼，非君好我当谁缘。",
            "愿君终不忘在莒，乐时更赋囚山篇。"
        ],
        "title": "王晋卿作烟江叠嶂图仆赋诗十四韵晋卿和之语特奇丽因复次韵不独纪其诗画之美亦为道其出处契阔之故而终之以不忘在莒之戒亦朋友忠爱之义也",
        "id": "669527e0-976c-4405-a54e-c6c4144a7622"
    },
    {
        "author": "苏轼",
        "paragraphs": [
            "小雪疏烟杂瑞光，清波寒引御沟长。",
            "曈曈日色笼丹禁，杳杳鞭声出建章。",
            "鹓鹭偶叨陪下列，天阊聊启望中央。",
            "归来喜气倾新句，满座疑闻锦绣香。"
        ],
        "title": "和吴安持使者迎驾",
        "id": "b81ca5e0-8341-4728-bd47-c0263839a024"
    },
    {
        "author": "苏轼",
        "paragraphs": [
            "何逊扬州又几年，官梅诗兴故依然。",
            "何人可复间季孟，与子不妨中圣贤。",
            "卜筑君方淮上郡，归心我已剑南川。",
            "此身正似蚕将老，更尽春光一再眠。"
        ],
        "title": "次韵王定国会饮清虚堂",
        "id": "55fc612e-f3d1-4edd-965b-9d4c410c13f3"
    },
    {
        "author": "苏轼",
        "paragraphs": [
            "天风淅淅飞玉沙，诏恩归沐休早衙。",
            "遥知清虚堂里雪，正似薝卜林中花。",
            "出门自笑无所诣，呼酒持劝惟君家。",
            "踏冰凌兢战疲马，扣门剥啄惊寒鸦。",
            "羨君五字入诗律，欲与六出争天葩。",
            "头风已倩檄手愈，背痒却得仙爪爬。",
            "银瓶泻油浮蚁酒，紫碗铺粟盘龙茶。",
            "幅巾起作鸜鹆舞，叠鼓谁掺渔阳挝。",
            "九衢灯火杂梦寐，十年聚散空咨嗟。",
            "明朝握手殿门外，共看银阙暾朝霞。"
        ],
        "title": "兴龙节侍宴前一日微雪与子由同访王定国小饮清虚堂定国出数诗皆佳而五言尤奇子由又言昔与孙巨源同过定国感念存没悲叹久之夜归稍醒各赋一篇明日朝中以示定国也",
        "id": "41952541-24c5-4ecb-90d4-a69805586e55"
    },
    {
        "author": "苏轼",
        "paragraphs": [
            "缥缈营丘水墨仙，浮空出没有无间。",
            "迩来一变风流尽，谁见将军著色山。"
        ],
        "title": "王晋卿所藏著色山二首  其一",
        "id": "1b385a39-3f17-4ced-b808-83e428af6093"
    },
    {
        "author": "苏轼",
        "paragraphs": [
            "荦确何人似退之，意行无路欲从谁。",
            "宿云解駮晨光漏，独见山红涧碧时。"
        ],
        "title": "王晋卿所藏著色山二首  其二",
        "id": "45037fb4-9d57-4f1c-9508-53f6cad43f8e"
    },
    {
        "author": "苏轼",
        "paragraphs": [
            "龙蛰虽高卧，鸡鸣不废时。",
            "炎凉徒自变，茂悦两相知。",
            "已负栋梁质，肯为儿女姿。",
            "那忧霜贸贸，未喜日迟迟。",
            "难与夏虫语，永无秋实悲。",
            "谁知此植物，亦解秉天彝。"
        ],
        "title": "和黄鲁直效进士作二首 岁寒知松柏",
        "id": "016e2cb9-f88b-4115-a952-d2a7a9d4643a"
    },
    {
        "author": "苏轼",
        "paragraphs": [
            "蠢尔氐羌国，天诛亦久稽。",
            "既能知面内，不复议征西。",
            "斥堠销兵火，边城息鼓鼙。",
            "输忠修贡职，弃过为黔黎。",
            "雪满流沙静，云沉太白低。",
            "巍巍二圣治，盛德古难齐。"
        ],
        "title": "和黄鲁直效进士作二首 款塞来享",
        "id": "ba352001-5c63-4460-9031-8b31e9180e9a"
    },
    {
        "author": "苏轼",
        "paragraphs": [
            "玉堂清冷不成眠，伴直难呼孟浩然。",
            "暂借好诗消永夜，每逢佳处辄参禅。",
            "愁侵砚滴初含冻，喜入灯花欲鬬妍。",
            "寄语君家小儿子，他时此句一时编。"
        ],
        "title": "夜直玉堂携李之仪端叔诗百余首读至夜半书其后",
        "id": "51b281a2-fcbc-4639-b367-1c3016719028"
    },
    {
        "author": "苏轼",
        "paragraphs": [
            "短衫压手气横秋，更著仙人紫绮裘。",
            "使我有名全是酒，从他作病且忘忧。",
            "诗无定律君应将，醉有真乡我可侯。",
            "且倒余樽尽今夕，睡蛇已死不须钩。"
        ],
        "title": "次韵王定国得晋卿酒相留夜饮",
        "id": "ce43cf25-1b3f-4c64-975a-594de33e2a82"
    },
    {
        "author": "苏轼",
        "paragraphs": [
            "笙磬分均上下堂，游鱼舞兽自奔忙。",
            "朱絃初识孤桐韵，玉琯犹闻秬黍香。",
            "万事今方咨伯始，一斑我亦愧真长。",
            "此生会见三雍就，无复寥寥叹未央。"
        ],
        "title": "范景仁和赐酒烛诗复次韵谢之",
        "id": "e66ef074-3f47-4e58-a3aa-de7320780f88"
    },
    {
        "author": "苏轼",
        "paragraphs": [
            "宽诏随春出内朝，三军喜气挟狐貂。",
            "镂银错落翻斜月，剪彩缤纷舞庆霄。",
            "腊雪强飞才到地，晓风偷转不惊条。",
            "脱冠径醉应归卧，便腹从人笑老韶。"
        ],
        "title": "次韵刘贡父春日赐幡胜",
        "id": "30d6bd9a-7e8f-4a4b-86d7-d35f0d622226"
    },
    {
        "author": "苏轼",
        "paragraphs": [
            "与君流落偶还朝，过眼纷纶七叶貂。",
            "莫笑华颠羞采胜，几人黄壤隔青霄。",
            "行吟未许穷骚雅，坐啸犹能出教条。",
            "记取明年江上郡，五更春枕梦春韶。"
        ],
        "title": "再和",
        "id": "5fc6651d-751d-4933-889c-fdbbf9afb1a7"
    },
    {
        "author": "苏轼",
        "paragraphs": [
            "袗絺方暑亦堪朝，岁晚凄风忆皂貂。",
            "共喜鹓鸾归禁籞，心知日月在重霄。",
            "君如老骥初遭络，我似枯桑不受条。",
            "强镊霜须簪彩胜，苍颜得酒尚能韶。"
        ],
        "title": "叶公秉王仲至见和次韵答之",
        "id": "51570af7-2770-4df4-bf36-0ce2a6b46327"
    },
    {
        "author": "苏轼",
        "paragraphs": [
            "衰迟何幸得同朝，温劲如君合珥貂。",
            "谁惜异才蒙径寸，自惭枯枿借凌霄。",
            "光风泛泛初浮水，红糁离离欲缀条。",
            "后日一樽何处共，奉常端冕作咸韶。"
        ],
        "title": "再和",
        "id": "42c55c41-3bd6-4059-bd76-f5e1173763b6"
    },
    {
        "author": "苏轼",
        "paragraphs": [
            "东坡先生未归时，自种来禽与青李。",
            "五年不踏江头路，梦逐东风泛苹芷。",
            "江梅山杏为谁容，独笑依依临野水。",
            "此间风物君未识，花浪翻天雪相激。",
            "明年我复在江湖，知君对花三叹息。"
        ],
        "title": "和王晋卿送梅花次韵",
        "id": "10f6df72-0574-42ae-ab00-8138865bcc6d"
    },
    {
        "author": "苏轼",
        "paragraphs": [
            "坐来念念失前人，共向空中寓一尘。",
            "若问此花谁是主，天教闲客管青春。"
        ],
        "title": "次韵王晋卿惠花栽栽所寓张退傅第中",
        "id": "3b6abff1-63e5-4dcc-bbc3-84f5a2f9de29"
    },
    {
        "author": "苏轼",
        "paragraphs": [
            "月上九门开，星河绕露台。",
            "君方枕中梦，我亦化人来。",
            "光动仙毬缒，香余步辇回。",
            "相从穿万马，衰病若为陪。"
        ],
        "title": "次韵王晋卿上元侍宴端门",
        "id": "a6e4aeca-0ec4-4f92-9eaf-ad16364f3a9c"
    },
    {
        "author": "苏轼",
        "paragraphs": [
            "羨君华发起琳宫，右辅初还鼓角雄。",
            "千里农桑歌子产，一时冠盖慕萧嵩。",
            "那知聚散舂粮外，便有悲欢过隙中。",
            "京兆同僚几人在，犹思对案笔生风。"
        ],
        "title": "王郑州挽词",
        "id": "02cf5c4f-b59f-4ddb-915f-3cf2b651df05"
    },
    {
        "author": "苏轼",
        "paragraphs": [
            "白发四老人，何曾在商颜。",
            "烦君纸上影，照我胸中山。",
            "山中亦何有，木老土石顽。",
            "正頼天日光，涧谷纷斓斑。",
            "我心空无物，斯文何足关。",
            "君看古井水，万象自往还。"
        ],
        "title": "书王定国所藏王晋卿画著色山二首  其一",
        "id": "f8f470b9-3f76-48e9-b777-0f7bf1ee891b"
    },
    {
        "author": "苏轼",
        "paragraphs": [
            "君归岭北初逢雪，我亦江南五见春。",
            "寄语风流王武子，三人俱是识山人。"
        ],
        "title": "书王定国所藏王晋卿画著色山二首  其二",
        "id": "6370f018-e32b-4a4e-9e88-40b2dea59c56"
    },
    {
        "author": "苏轼",
        "paragraphs": [
            "旧病应逢医口药，新粧渐画入时眉。",
            "信知诗是穷人物，近觉王郎不作诗。"
        ],
        "title": "呈定国",
        "id": "2cfb3248-e0dd-4729-baca-c67a63246fe5"
    },
    {
        "author": "苏轼",
        "paragraphs": [
            "先生英妙年，一扫千兔秃。",
            "仕进固有余，不肯践场屋。",
            "通阛何所傲，傲名非傲俗。",
            "定知轩冕中，享荣不偿辱。",
            "岂无自安计，得失犹转毂。",
            "先生独扬扬，忧患莫能渎。",
            "得如虎挟乙，失若龟藏六。",
            "茅簷聊寄寓，俯仰亦自足。",
            "东坡无边春，方寸尽藏蓄。",
            "醉哦旁若无，独侑一樽醁。",
            "牀头车马道，残月挂疏木。",
            "朝客纷扰时，先生睡方熟。"
        ],
        "title": "寄傲轩",
        "id": "b590f469-d094-4e61-abaf-64cf29dbad03"
    },
    {
        "author": "苏轼",
        "paragraphs": [
            "不羨三刀梦蜀都，聊将八咏继东吴。",
            "卧看古佛凌云阁，敕赐诗人明月湖。",
            "得句会应缘竹鹤，思归宁复为莼鲈。",
            "横空好在修眉色，头白犹堪乞左符。"
        ],
        "title": "送吕昌朝知嘉州",
        "id": "3725c270-f7da-45b8-ba85-e8088c60dae6"
    },
    {
        "author": "苏轼",
        "paragraphs": [
            "树头啄木常疑客，客去而嗔定不然。",
            "脱辖已应生井沫，解衣聊复起庖烟。",
            "平生诗酒真相污，此去文书恐独贤。",
            "早晚西湖映华发，小舟翻动水中天。"
        ],
        "tags": [
            "西湖"
        ],
        "title": "次韵黄鲁直寄题郭明父府推颍州西斋二首  其一",
        "id": "be7fa52b-b239-4308-89b1-050ac280accb"
    },
    {
        "author": "苏轼",
        "paragraphs": [
            "寂寞东京月旦州，德星无复缀珠旒。",
            "莫嗟平舆空神物，尚有西斋接胜流。",
            "春梦屡寻湖十顷，家书新报橘千头。",
            "雪堂亦有思归曲，为谢平生马少游。"
        ],
        "title": "次韵黄鲁直寄题郭明父府推颍州西斋二首  其二",
        "id": "d821caee-a8f8-49b4-b667-1a7f44d226ac"
    },
    {
        "author": "苏轼",
        "paragraphs": [
            "碧畦黄陇稻如京，岁美人和易得情。",
            "鉴里移舟天外思，地中鸣角古来声。",
            "山围故国城空在，潮打西陵意未平。",
            "二子有如双白鹭，隔江相照雪衣明。"
        ],
        "title": "次韵秦少章和钱蒙仲",
        "id": "98855c0c-2db2-4283-9195-1ff7a687c690"
    },
    {
        "author": "苏轼",
        "paragraphs": [
            "髯尹超然定逸羣，南游端为访云门。",
            "谪仙归侍玉皇案，老鹤来乘刺史轓。",
            "已觉簿书哀老子，故知笾豆有司存。",
            "年来齿颊生荆棘，习气因君又一言。"
        ],
        "title": "次韵钱越州",
        "id": "e55e08ee-8894-4794-bdd1-625d0b72e27a"
    },
    {
        "author": "苏轼",
        "paragraphs": [
            "平明已报百吏散，半日来陪二子闲。",
            "立鹊低昂烟雨里，行人出没树林间。"
        ],
        "title": "同秦仲二子雨中游宝山",
        "id": "7c5bb2d6-042b-4dde-870b-83257d9cb98b"
    },
    {
        "author": "苏轼",
        "paragraphs": [
            "我识南屏金鲫鱼，重来拊槛散斋余。",
            "还从旧社得心印，似省前生觅手书。",
            "葑合平湖久芜没，人经丰岁尚凋疏。",
            "谁怜寂寞高常侍，老去狂歌忆孟诸。"
        ],
        "tags": [
            "西湖"
        ],
        "title": "去杭州十五年复游西湖用欧阳察判韵",
        "id": "a8f62a81-7d19-4d94-b271-604eb07eba89"
    },
    {
        "author": "苏轼",
        "paragraphs": [
            "到处相逢是偶然，梦中相对各华颠。",
            "还来一醉西湖雨，不见跳珠十五年。"
        ],
        "tags": [
            "西湖"
        ],
        "title": "与莫同年雨中饮湖上",
        "id": "58ee0749-39b4-4b83-8135-8e9e4b741488"
    },
    {
        "author": "苏轼",
        "paragraphs": [
            "云海相望寄此身，那因远适更沾巾。",
            "不辞驿骑凌风雪，要使天骄识凤麟。",
            "沙漠回看清禁月，湖山应梦武林春。",
            "单于若问君家世，莫道中朝第一人。"
        ],
        "tags": [
            "送别"
        ],
        "title": "送子由使契丹",
        "id": "20058189-3646-44ba-a28c-b479f3dc2ed6"
    },
    {
        "author": "苏轼",
        "paragraphs": [
            "我老诗坛仆鼓旗，借君佳句发良时。",
            "但空贺监杯中物，莫示孙郎帐下儿。",
            "夜烛催诗金烬落，秋芳压帽露华滋。",
            "故应好语如爬痒，有味难名只自知。"
        ],
        "title": "次韵答刘景文左藏",
        "id": "c26baeb2-b596-413c-9da7-bb9873294b1c"
    },
    {
        "author": "苏轼",
        "paragraphs": [
            "云间踏白看缠旗，莫忘西湖把酒时。",
            "梦里吴山连越峤，樽前羌妇杂胡儿。",
            "夕烽过后人初醉，春雁来时雪未滋。",
            "为问从军真乐不，书来粗遣故人知。"
        ],
        "tags": [
            "西湖"
        ],
        "title": "坐上复借韵送岢岚军通判叶朝奉",
        "id": "d627279d-e1e4-4ec2-879a-e9e368692a1e"
    },
    {
        "author": "苏轼",
        "paragraphs": [
            "海隅荒怪有谁珍，零落珊瑚泣季伦。",
            "法供坐令微物重，色难归致孝心纯。",
            "只疑薏苡来交趾，未信蠙珠出泗滨。",
            "愿子聚为江夏枕，不劳挥扇自宁亲。"
        ],
        "title": "始于文登海上得白石数升如芡实可作枕闻梅丈嗜石故以遗其子子明学士子明有诗次韵",
        "id": "b504e81e-1ecb-4994-a4e8-cee1d05b1dfe"
    },
    {
        "author": "苏轼",
        "paragraphs": [
            "莫将牛弩射羊羣，卧治何妨昼掩门。",
            "稍喜使君无疾病，时因送客见车轓。",
            "搔头白发秋无数，闭眼丹田夜自存。",
            "欲息波澜须引去，吾侪岂独坐多言。"
        ],
        "title": "次韵钱越州见寄",
        "id": "351d9f3b-43b6-4100-ade4-e64bd2468b3c"
    },
    {
        "author": "苏轼",
        "paragraphs": [
            "蓬莱海上峰，玉立色不改。",
            "孤根捍滔天，云骨有破碎。",
            "阳侯杀廉角，阴火发光彩。",
            "累累弹丸间，琐细成珠琲。",
            "阎浮一沤耳，真妄果安在。",
            "我持此石归，袖中有东海。",
            "垂慈老人眼，俯仰了大块。",
            "置之盆盎中，日与山海对。",
            "明年菖蒲根，连络不可解。",
            "倘有蟠桃生，旦暮犹可待。"
        ],
        "title": "文登蓬莱阁下石壁千丈为海浪所战时有碎裂淘洒岁久皆圆熟可爱土人谓此弹子涡也取数百枚以养石菖蒲且作诗遗垂慈堂老人",
        "id": "bfcb256d-3f1c-47df-9abd-13cfcaf90c74"
    },
    {
        "author": "苏轼",
        "paragraphs": [
            "江南佳公子，遗我锦绣端。",
            "揽之温如春，公子焉得寒。",
            "兴雨自有时，肤寸便濛𩆓。",
            "敛藏以自润，牛斗何足干。",
            "空庭月与影，强结三友欢。",
            "我岂不足欤，要此清团团。",
            "欲欢在一醉，常恐樽中干。",
            "舍酒尚可乐，明珠如弹丸。",
            "但恐千仞雀，匆匆发虚弹。",
            "迨子闲暇时，种子田中丹。",
            "一朝涉世故，空腹容欺谩。",
            "我顷在东坡，秋菊为夕餐。",
            "永愧坡间人，布褐为我完。",
            "雪堂初覆瓦，上簟无下莞。",
            "时时亦设客，每醉筒辄殚。",
            "一笑便倾倒，五年得轻安。",
            "公子岂我徒，衣钵传一箪。",
            "定非郊与岛，笔势江河宽。",
            "悲吟古寺中，穿帷雪漫漫。",
            "他年记此味，芋火对嬾残。"
        ],
        "title": "次韵毛滂法曹感雨",
        "id": "7883db28-7703-468d-a61d-0f2aed954b73"
    },
    {
        "author": "苏轼",
        "paragraphs": [
            "广汉有姜子，孝弟行里闾。",
            "赤眉虽豺虎，弛兵过其墟。",
            "至今空清泉，无复双鲤鱼。",
            "南郑有李郃，妙得甘公书。",
            "夜坐指流星，惊倒两使车。",
            "抱关不肯仕，布褐蒙璠璵。",
            "西南固多士，君得二子余。",
            "凛凛忠文公，搜士及樵渔。",
            "涧溪有幽讨，苹芷真嘉蔬。",
            "岁晚终不食，心恻当何如。"
        ],
        "title": "送邓宗古还乡",
        "id": "4e3554bc-b1b8-4653-8a15-6e15f525c410"
    },
    {
        "author": "苏轼",
        "paragraphs": [
            "涨水返旧壑，飞云思故岑。",
            "念君忘家客，亦有怀归心。",
            "三间得幽寂，数步藏清深。",
            "攒金卢橘坞，散火杨梅林。",
            "茶笋尽禅味，松杉真法音。",
            "云崖有浅井，玉醴常半寻。",
            "遂名参寥泉，可濯幽人襟。",
            "相携横岭上，未觉衰年侵。",
            "一眼吞江湖，万象涵古今。",
            "愿君更小筑，岁晚解我簪。"
        ],
        "title": "参寥上人初得智果院会者十六人分韵赋诗轼得心字",
        "id": "0513b283-2146-4ebf-9e0c-99cd45a1866b"
    },
    {
        "author": "苏轼",
        "paragraphs": [
            "彭城初识子，照眼白而长。",
            "异梦成先兆，清言得未尝。",
            "岂惟知礼意，遂欲补诗亡。",
            "咄咄真相逼，诸生敢雁行。"
        ],
        "title": "哭王子立次儿子迨韵三首  其一",
        "id": "eeeff303-0ace-48cc-a220-fabfa36bd831"
    },
    {
        "author": "苏轼",
        "paragraphs": [
            "非无伯鸾志，独有子云悲。",
            "恨子非天合，犹能使我思。",
            "儿曹莫悽恸，老眼欲枯萎。",
            "会哭皆豪杰，谁为感旧诗。"
        ],
        "title": "哭王子立次儿子迨韵三首  其二",
        "id": "7af7ef64-daa7-4692-b460-eea83c4feb7f"
    },
    {
        "author": "苏轼",
        "paragraphs": [
            "龙困尝鱼服，羊儇或虎蒙。",
            "匆匆成鬼录，愦愦到天公。",
            "偶落藩墙上，同游羿彀中。",
            "回看十年事，黄叶卷秋风。"
        ],
        "title": "哭王子立次儿子迨韵三首  其三",
        "id": "2a49e09c-ebfb-41ab-abf0-82783f80fe04"
    },
    {
        "author": "苏轼",
        "paragraphs": [
            "昔我先君子，仁孝行于家。",
            "家有五亩园，么凤集桐花。",
            "是时乌与鹊，巢鷇可俯拏。",
            "忆我与诸儿，饲食观羣呀。",
            "里人惊瑞异，野老笑而嗟。",
            "云此方乳哺，甚畏鸢与蛇。",
            "手足之所及，二物不敢加。",
            "主人若可信，众鸟不我遐。",
            "故知中孚化，可及鱼与豭。",
            "柯侯古循吏，悃愊真无华。",
            "临漳所全活，数等江干沙。",
            "仁心格异族，两鹊栖其衙。",
            "但恨不能言，相对空楂楂。",
            "善恶以类应，古语良非夸。",
            "君看彼酷吏，所至号鬼车。"
        ],
        "title": "异鹊",
        "id": "661031d7-4845-46eb-9834-275d31b7cc57"
    },
    {
        "author": "苏轼",
        "paragraphs": [
            "君方梦谪仙，我亦吊文园。",
            "江上同三黜，天涯共一樽。",
            "涛雷殷白昼，梅雪耿黄昏。",
            "归去多情雨，应随御史轩。"
        ],
        "title": "次韵詹适宣德小饮巽亭",
        "id": "cdaf0fb3-6a1a-44fe-bb6c-c214a30674b0"
    },
    {
        "author": "苏轼",
        "paragraphs": [
            "鹅溪清丝清如冰，上有千岁交枝藤。",
            "藤生谷底饱风雪，岁晚忽作龙蛇升。",
            "嗟我虽为老侍从，骨寒只受布与缯。",
            "牀头锦衾未还客，坐觉芒刺在背膺。",
            "岂如髯卿晚乃贵，福禄正似川方增。",
            "醉中倒著紫绮裘，下有半臂出缥绫。",
            "封题不敢妄裁剪，刀尺自有佳人能。",
            "遥知千骑出清晓，积雪未放浮尘兴。",
            "白须红带柳丝下，老弱空巷人相登。",
            "但放奇纹出领袖，吾髯虽老无人憎。"
        ],
        "title": "东川清丝寄鲁冀州戏赠",
        "id": "67c1fc0c-e17d-41fd-9f75-9e8d2ed21364"
    },
    {
        "author": "苏轼",
        "paragraphs": [
            "妙供来香积，珍烹具大官。",
            "拣芽分雀舌，赐茗出龙团。",
            "晓日云庵暖，春风浴殿寒。",
            "聊将试道眼，莫作两般看。"
        ],
        "title": "怡然以垂云新茶见饷报以大龙团仍戏作小诗",
        "id": "9ee2327f-cc55-4df3-abb9-1310c65d1ecb"
    },
    {
        "author": "苏轼",
        "paragraphs": [
            "当年大白此相浮，老守娱宾得二丘。",
            "白发重来故人尽，空余丛桂小山幽。"
        ],
        "title": "次韵王忠玉游虎丘绝句三首  其一",
        "id": "0bd46190-ad0b-4caa-a38b-7ccd32e4c17b"
    },
    {
        "author": "苏轼",
        "paragraphs": [
            "青盖红旗映玉山，新诗小草落玄泉。",
            "风流使者人争看，知有真娘立道边。"
        ],
        "title": "次韵王忠玉游虎丘绝句三首  其二",
        "id": "dd5010c0-bf8c-4a55-8b4d-cb2008eaec94"
    },
    {
        "author": "苏轼",
        "paragraphs": [
            "舞衫歌扇转头空，只有青山杳霭中。",
            "若共吴王鬬百草，使君未敢借惊鸿。"
        ],
        "title": "次韵王忠玉游虎丘绝句三首  其三",
        "id": "32c1e072-c17f-4de6-854d-fb9f8339a24b"
    },
    {
        "author": "苏轼",
        "paragraphs": [
            "故人送我东来时，手栽荔子待我归。",
            "荔子已丹吾发白，犹作江南未归客。",
            "江南春尽水如天，肠断西湖春水船。",
            "想见青衣江畔路，白鱼紫笋不论钱。",
            "霜髯三老如霜桧，旧交零落今谁辈。",
            "莫从唐举问封侯，但遣麻姑更爬背。"
        ],
        "tags": [
            "西湖"
        ],
        "title": "寄蔡子华",
        "id": "fdf6cc69-6586-4834-a0b0-79e14e3e41ed"
    },
    {
        "author": "苏轼",
        "paragraphs": [
            "再见涛头涌玉轮，烦君久驻浙江春。",
            "年来总作维摩病，堪笑东西二老人。"
        ],
        "title": "和钱四寄其弟龢",
        "id": "93c60717-9bb6-4ece-9505-fa0ae19ca4ee"
    },
    {
        "author": "苏轼",
        "paragraphs": [
            "世俗眩名实，至人疑有无。",
            "怒移水中蟹，爱及屋上乌。",
            "坐令此溪水，名与先生俱。",
            "先生本全德，廉退乃一隅。",
            "因抛彭泽米，偶似西山夫。",
            "遂即世所知，以为溪之呼。",
            "先生岂我辈，造物乃其徒。",
            "应同柳州柳，聊使愚溪愚。"
        ],
        "title": "故周茂叔先生濂溪",
        "id": "562a8aec-c8cb-4c79-b57c-bdad26839d7f"
    },
    {
        "author": "苏轼",
        "paragraphs": [
            "道眼转丹青，常于寂处鸣。",
            "早知雨是水，不作两般声。"
        ],
        "title": "次周焘韵",
        "id": "ff07a65a-b5b4-4112-9233-513d800602bc"
    },
    {
        "author": "苏轼",
        "paragraphs": [
            "道人晓出南屏山，来试点茶三昧手。",
            "忽惊午盏兔毛斑，打作春瓮鹅儿酒。",
            "天台乳花世不见，玉川风腋今安有。",
            "先生有意续茶经，会使老谦名不朽。"
        ],
        "title": "送南屏谦师",
        "id": "d6a2694a-6024-4fd5-be94-8d70768c1038"
    },
    {
        "author": "苏轼",
        "paragraphs": [
            "老人痴钝已逃寒，子复辞行理亦难。",
            "要到卢龙看古塞，投文易水吊燕丹。"
        ],
        "title": "次韵子由使契丹至涿州见寄四首  其一",
        "id": "f07bf011-82ab-4c3a-9d7d-0c43291bc0cb"
    },
    {
        "author": "苏轼",
        "paragraphs": [
            "胡羊代马得安眠，穷发之南共一天。",
            "又见子卿持汉节，遥知遗老泣山前。"
        ],
        "title": "次韵子由使契丹至涿州见寄四首  其二",
        "id": "9ef2902f-fbe3-491b-91a6-72315d7a18f1"
    },
    {
        "author": "苏轼",
        "paragraphs": [
            "毡毳年来亦甚都，时时鴂舌问三苏。",
            "那知老病浑无用，欲向君王乞镜湖。"
        ],
        "title": "次韵子由使契丹至涿州见寄四首  其三",
        "id": "eda012c6-34eb-4533-9cbc-afcf8fb39819"
    },
    {
        "author": "苏轼",
        "paragraphs": [
            "始忆庚寅降屈原，旋看蜡凤戏僧虔。",
            "随翁万里心如铁，此子何劳为买田。"
        ],
        "title": "次韵子由使契丹至涿州见寄四首  其四",
        "id": "5f41b476-9fba-48e0-8be2-5d0152ebb874"
    },
    {
        "author": "苏轼",
        "paragraphs": [
            "道人心似水，不碍照花妍。",
            "宴座春强半，清阴月屡迁。",
            "平生无起灭，一念有陈鲜。",
            "嫋嫋风枝举，离离日萼蔫。",
            "病吟终少味，老醉不成颠。",
            "何必遨头出，湖中有散仙。"
        ],
        "title": "卧病弥月闻垂云花开顺阇黎以诗见招次韵答之",
        "id": "31e2b23f-8128-400c-97cb-02be82b9c652"
    },
    {
        "author": "苏轼",
        "paragraphs": [
            "残花怨久病，剩雨泣余妍。",
            "不见双旌出，空令九陌迁。",
            "知君苦寂寞，妙语嚼芳鲜。",
            "浅紫从争发，浮红任蚤蔫。",
            "天葩尚青萼，国色待华颠。",
            "载酒邀诗将，臞儒不是仙。"
        ],
        "title": "雪后便欲与同僚寻春一病弥月杂花都尽独牡丹在尔刘景文左藏和顺阇黎诗见赠次韵答之",
        "id": "586b214e-96e4-4627-82a4-c3058612407e"
    },
    {
        "author": "苏轼",
        "paragraphs": [
            "仲君岂弟多学，王子清修寡言。",
            "病后空惊鹤瘦，时来或作鹏鶱。"
        ],
        "title": "仲天贶王元直自眉山来见余钱塘留半岁既行作绝句五首送之  其一",
        "id": "20afb91f-efc7-4564-8a3f-9ef110796a64"
    },
    {
        "author": "苏轼",
        "paragraphs": [
            "海角烦君远访，江源与我同来。",
            "剩作数时相送，莫教万里空回。"
        ],
        "title": "仲天贶王元直自眉山来见余钱塘留半岁既行作绝句五首送之  其二",
        "id": "0aecc0f1-caeb-4847-8dfe-94151e89f14b"
    },
    {
        "author": "苏轼",
        "paragraphs": [
            "三人一旦同行，留下高斋月明。",
            "遥想扁舟京口，尚余孤枕潮声。"
        ],
        "title": "仲天贶王元直自眉山来见余钱塘留半岁既行作绝句五首送之  其三",
        "id": "39e22ff8-5b9a-42c4-afd0-d2898341d7d9"
    },
    {
        "author": "苏轼",
        "paragraphs": [
            "更欲留君久住，念君去国弥年。",
            "空使犀颅玉颊，长怀髯舅凄然。"
        ],
        "title": "仲天贶王元直自眉山来见余钱塘留半岁既行作绝句五首送之  其四",
        "id": "85c7d0a9-8c22-4893-9b0b-e338e08a682b"
    },
    {
        "author": "苏轼",
        "paragraphs": [
            "为余远致殷勤，瑞草桥边老人。",
            "红带雅宜华发，白醪光泛新春。"
        ],
        "title": "仲天贶王元直自眉山来见余钱塘留半岁既行作绝句五首送之  其五",
        "id": "bdf33c2d-7aa2-495b-9317-c7983920ec16"
    },
    {
        "author": "苏轼",
        "paragraphs": [
            "絮飞春减不成年，老境同乘下濑船。",
            "蓝尾忽惊新火后，遨头要及浣花前。",
            "山西老将诗无敌，洛下书生语更妍。",
            "共向北山寻二士，画桡鼍鼓聒清眠。"
        ],
        "tags": [
            "西湖"
        ],
        "title": "次韵刘景文周次元寒食同游西湖",
        "id": "8aa7459b-82b5-4ce4-b945-ca0d46cc1635"
    },
    {
        "author": "苏轼",
        "paragraphs": [
            "北山非自高，千仞付我足。",
            "西湖亦何有，万象生我目。",
            "云深人在坞，风静响应谷。",
            "与君皆无心，信步行看竹。",
            "竹间逢诗鸣，眼色夺湖渌。",
            "百篇成俯仰，二老相追逐。",
            "故应千顷池，养此一双鹄。",
            "山高路已断，亭小膝更促。",
            "夜寻三尺井，渴饮半瓯玉。",
            "明朝闹丝管，寒食杂歌哭。",
            "使君坐无聊，狂客来不速。",
            "载酒有鸱夷，扣门非啄木。",
            "浮蛆滟金碗，翠羽出华屋。",
            "须臾便陈迹，觉梦那可续。",
            "及君未渡江，过我勤秉烛。",
            "一笑换人爵，百年终鬼录。"
        ],
        "tags": [
            "西湖"
        ],
        "title": "连日与王忠玉张全翁游西湖访北山清顺道潜二诗僧登垂云亭饮参寥泉最后过唐州陈使君夜饮忠玉有诗次韵答之",
        "id": "e485b427-3c78-4d52-90a5-5628c988005e"
    },
    {
        "author": "苏轼",
        "paragraphs": [
            "缝衣付与溧阳尉，舍肉怀归颍谷封。",
            "闻道平反供一笑，会须难老待千钟。",
            "火前试焙分新胯，雪里头纲辍赐龙。",
            "从此升堂是兄弟，一瓯林下记相逢。"
        ],
        "title": "新茶送签判程朝奉以馈其母有诗相谢次韵答之",
        "id": "95169589-22e6-4ee0-8b0b-a22238e9b69d"
    },
    {
        "author": "苏轼",
        "paragraphs": [
            "早知身寄一沤中，晚节尤惊落木风。",
            "昨梦已论三世事，岁寒犹喜五人同。",
            "雨余北固山围座，春尽西湖水映空。",
            "差胜四明狂监在，更将老眼犯尘红。"
        ],
        "tags": [
            "西湖"
        ],
        "title": "次韵林子中王彦祖唱酬",
        "id": "bd849886-fcca-4f4a-a97d-38ecf6993e03"
    },
    {
        "author": "苏轼",
        "paragraphs": [
            "清风肃肃摇窗扉，窗前修竹一尺围。",
            "纷纷苍雪落夏簟，冉冉绿雾沾人衣。",
            "日高山蝉抱叶响，人静翠羽穿林飞。",
            "道人绝粒对寒碧，为问鹤骨何缘肥。"
        ],
        "title": "寿星院寒碧轩",
        "id": "afaa3855-a416-4ab3-aee4-4fe2190267e9"
    },
    {
        "author": "苏轼",
        "paragraphs": [
            "家鸡野鹜同登俎，春蚓秋蛇总入奁。",
            "君家两行十二字，气压邺侯三万签。"
        ],
        "title": "书刘景文左藏所藏王子敬帖",
        "id": "d8dd2943-ebcc-4c1d-92f1-48d169c1b956"
    },
    {
        "author": "苏轼",
        "paragraphs": [
            "宛转回文锦，萦盈连理花。",
            "何须郭忠恕，匹素画缫车。"
        ],
        "title": "书刘景文所藏宗少文一笔画",
        "id": "14307c57-4223-4037-ac58-118eda95a508"
    },
    {
        "author": "苏轼",
        "paragraphs": [
            "羨君飘荡一虚舟，来作钱塘十日游。",
            "水洗禅心都眼浄，山供诗笔总眉愁。",
            "雪中乘兴真聊尔，春尽思归却罢休。",
            "何日五湖从范蠡，种鱼万尾橘千头。"
        ],
        "title": "次韵送张山人归彭城",
        "id": "f65d8ff8-fdfe-4fd7-b7a2-a9b2d86b43a4"
    },
    {
        "author": "苏轼",
        "paragraphs": [
            "绿暗初迎夏，红残不及春。",
            "魏花非老伴，卢橘是乡人。",
            "井落依山尽，巌崖发兴新。",
            "岁寒君记取，松雪看苍鳞。"
        ],
        "title": "真觉院有洛花花时不暇往四月十八日与刘景文同往赏枇杷",
        "id": "a2c5ffe7-b038-4f7f-a1bb-7e3ee5270172"
    },
    {
        "author": "苏轼",
        "paragraphs": [
            "牡丹松桧一时栽，付与春风自在开。",
            "试问壁间题字客，几人不为看花来。"
        ],
        "title": "又和景文韵",
        "id": "95e4c20a-b137-4895-b71e-6eac283c5b09"
    },
    {
        "author": "苏轼",
        "paragraphs": [
            "卧听谡谡碎龙鳞，俯看苍苍立玉身。",
            "一舸鸱夷江海去，尚余君子六千人。"
        ],
        "tags": [
            "西湖"
        ],
        "title": "西湖寿星院此君轩",
        "id": "ba0517b5-9968-4820-8952-a3db2c532fda"
    },
    {
        "author": "苏轼",
        "paragraphs": [
            "三界无所住，一台聊自宁。",
            "尘劳付白骨，寂照起黄庭。",
            "残磬风中嫋，孤灯雪后青。",
            "须防童子戏，投瓦犯清泠。"
        ],
        "title": "观台",
        "id": "5b91473b-cdfb-41bf-9921-f052dc18262e"
    },
    {
        "author": "苏轼",
        "paragraphs": [
            "石眼杯泉举世无，要知杯渡是凡夫。",
            "可怜狡狯维摩老，戏取江湖入钵盂。"
        ],
        "title": "游中峰杯泉",
        "id": "148af2d6-22af-4bde-a9b6-8e19d1d7cb33"
    },
    {
        "author": "苏轼",
        "paragraphs": [
            "心传异学不谋身，自要清时阅搢绅。",
            "火色上腾虽有数，急流勇退岂无人。",
            "书中苦觅原非诀，醉里微言却近真。",
            "我似乐天君记取，华颠赏遍洛阳春。"
        ],
        "title": "赠善相程杰",
        "id": "a2967c78-78d1-4b08-94ae-02e06c52a7f6"
    },
    {
        "author": "苏轼",
        "paragraphs": [
            "奇逸多闻老敬通，何人慷慨解怜翁。",
            "十年簿领催衰白，一笑江山发醉红。",
            "闻道赋诗临北固，未应举扇向西风。",
            "叩头莫唤无家客，归扫岷峨一亩宫。"
        ],
        "title": "次韵林子中蒜山亭见寄",
        "id": "a46bf6f9-bbd4-425e-bc65-5c31bd96c765"
    },
    {
        "author": "苏轼",
        "paragraphs": [
            "毘卢海上妙高峰，二老遥知说此翁。",
            "聊复舣舟寻紫翠，不妨持节散陈红。",
            "高怀却有云门兴，好句真传雪窦风。",
            "唱我三人无谱曲，冯夷亦合舞幽宫。"
        ],
        "title": "再和并答杨次公",
        "id": "df72e279-b0dd-490d-838c-6e21c0b3e217"
    },
    {
        "author": "苏轼",
        "paragraphs": [
            "谁识天闲老骥，不争日暮长途。",
            "送尽青云九子，归去扁舟五湖。"
        ],
        "title": "次韵刘景文送钱蒙仲三首  其一",
        "id": "470873a8-4d2d-481c-b06e-2ceb20a376f1"
    },
    {
        "author": "苏轼",
        "paragraphs": [
            "寄语竹林社友，同书桂籍天伦。",
            "王郎独为鬼录，世间无此玉人。"
        ],
        "title": "次韵刘景文送钱蒙仲三首  其二",
        "id": "871554e6-972c-405f-9534-5f651796e5d3"
    },
    {
        "author": "苏轼",
        "paragraphs": [
            "五字古原春草，千金汉殿长门。",
            "经纬尚余三策，典刑留与诸孙。"
        ],
        "title": "次韵刘景文送钱蒙仲三首  其三",
        "id": "54e2ba8a-5eaa-49e5-a4bd-4cad6d4899fe"
    },
    {
        "author": "苏轼",
        "paragraphs": [
            "南漪杜鹃天下无，披香殿上红氍毹。",
            "鹤林兵火真一梦，不归阆苑归西湖。"
        ],
        "tags": [
            "西湖"
        ],
        "title": "菩提寺南漪堂杜鹃花",
        "id": "47d74a92-3923-43ef-8a7c-07121523ba4a"
    },
    {
        "author": "苏轼",
        "paragraphs": [
            "纤手搓来玉数寻，碧油轻蘸嫩黄深。",
            "夜来春睡浓于酒，压褊佳人缠臂金。"
        ],
        "title": "寒具",
        "id": "1ec02d9e-6604-4b42-a235-742d300ed47a"
    },
    {
        "author": "苏轼",
        "paragraphs": [
            "春兰如美人，不采羞自献。",
            "时闻风露香，蓬艾深不见。",
            "丹青写真色，欲补离骚传。",
            "对之如灵均，冠佩不敢燕。"
        ],
        "title": "题杨次公春兰",
        "id": "46761a6a-eed7-4ece-8dfe-4b430b74b87d"
    },
    {
        "author": "苏轼",
        "paragraphs": [
            "蕙本兰之族，依然臭味同。",
            "曾为水仙佩，相识楚辞中。",
            "幻色虽非实，真香亦竟空。",
            "云何起微馥，鼻观已先通。"
        ],
        "title": "题杨次公蕙",
        "id": "92996392-0e6a-4055-bdf7-96ae3a7912e7"
    },
    {
        "author": "苏轼",
        "paragraphs": [
            "仙山灵草湿行云，洗遍香肌粉未匀。",
            "明月来投玉川子，清风吹破武林春。",
            "要知冰雪心肠好，不是膏油首面新。",
            "戏作小诗君一笑，从来佳茗似佳人。"
        ],
        "title": "次韵曹辅寄壑源试焙新茶",
        "id": "3fc7509c-6346-4792-b0db-ec0e9e7a6e77"
    },
    {
        "author": "苏轼",
        "paragraphs": [
            "燥吻时时著酒濡，要令卧疾致文殊。",
            "河鱼溃腹空号楚，汗水流骹始信吴。",
            "自笑方求三岁艾，不如长作独眠夫。",
            "羨君清瘦真仙骨，更助飘飘鹤背躯。"
        ],
        "title": "次韵袁公济谢芎椒",
        "id": "1fdae249-2aad-4c04-af53-27271a545e98"
    },
    {
        "author": "苏轼",
        "paragraphs": [
            "漏尽鸡号厌夜行，年来小器溢瓶罂。",
            "弃官纵未归东海，罢郡犹堪作水衡。",
            "幻色将空眼先暗，胜游无碍脚殊轻。",
            "空烦远致龙渊水，宁复临池似伯英。"
        ],
        "title": "次韵杨次公惠径山龙井水",
        "id": "4df71bdb-5887-424f-8729-23b12ed0f171"
    },
    {
        "author": "苏轼",
        "paragraphs": [
            "与子甥舅氏，摧颓各苍颜。",
            "并为东诸侯，长此佳江山。",
            "寒松无时花，安得插髻鬟。",
            "惟将老不死，一笑荣枯间。",
            "我甚似乐天，但无素与蛮。",
            "挂冠及未耄，当获一纪闲。",
            "子亦拙进取，才高命坚顽。",
            "譬如万斛舟，行此九折湾。",
            "仲氏新得道，一沤目尘寰。",
            "岁晚家乡路，莫遣生榛菅。"
        ],
        "title": "次京师韵送表弟程懿叔赴夔州运判",
        "id": "a0bbf39d-dc7d-459e-a79f-a668fc3ce6a4"
    },
    {
        "author": "苏轼",
        "paragraphs": [
            "泽国梅雨余，衰年困蒸溽。",
            "高堂磨新砖，颇觉利腰足。",
            "松根百尺井，两绠飞浄渌。",
            "流觞聚儿童，一笑为捧腹。",
            "清风信可御，刚气在巌麓。",
            "始知共此世，物外无三伏。",
            "长歌入云去，不待絃管逐。",
            "西湖真西子，烟树点眉目。",
            "涛江少酝藉，高浪翻雪屋。",
            "俯仰拊四海，百世飞鸟速。",
            "远追钱氏余，近吊祖侯躅。",
            "吾生如寄耳，寸晷轻尺玉。",
            "谁似刘将军，逸韵谢边幅。",
            "千言一挥手，五车不再读。",
            "春巌彩鸡舞，月峡哀猿哭。",
            "朝先啼鴂起，暮与寒螀续。",
            "我老废吟哦，頼君时击触。",
            "从今事远览，发轫此幽谷。",
            "清游得三昧，至乐谢五欲。",
            "莫作狂道士，气压刘师服。"
        ],
        "tags": [
            "西湖"
        ],
        "title": "次韵刘景文登介亭",
        "id": "9e3f5a63-e258-4e83-951c-cc61ebc4e237"
    },
    {
        "author": "苏轼",
        "paragraphs": [
            "昏昏堕醉梦，奈此六月溽。",
            "君诗如清风，吹我朝睡足。",
            "登临得佳句，江白照湖渌。",
            "袖手独不言，默稿已在腹。",
            "是时风雨过，霭霭云归麓。",
            "疏星带微月，金火争见伏。",
            "惜哉此清景，变灭不可逐。",
            "归来读君诗，耿耿犹在目。",
            "却思少年日，声价争场屋。",
            "文如翻水成，赋作叉手速。",
            "秋风起鸿雁，我亦继华躅。",
            "那知君蹭蹬，独泣荆山玉。",
            "相见南新道，青衫垂破幅。",
            "早知事大谬，恨不十年读。",
            "莫嫌冯唐老，终胜贾谊哭。",
            "今年复为僚，旧好许重续。",
            "升沉何足道，等是蛮与触。",
            "共为湖山主，出入穷涧谷。",
            "众驰君不争，人弃我所欲。",
            "何时神武门，相约挂冠服。"
        ],
        "title": "袁公济和刘景文登介亭诗复次韵答之",
        "id": "232d0b02-f699-4767-bb92-36310b188ab3"
    },
    {
        "author": "苏轼",
        "paragraphs": [
            "篮舆西出登山门，嘉与我友寻仙村。",
            "丹青明灭风篁岭，环珮空响桃花源。",
            "前朝欲上已蜡屐，黑云白雨如倾盆。",
            "今晨积雾卷千里，岂畏触热生病根。",
            "在家头陀无为子，久与青山为弟昆。",
            "孤峰尽处亦何有，西湖镜天江抹坤。",
            "临高挥手谢好住，清风万壑传其言。",
            "风回响答君听取，我亦到处随君轩。"
        ],
        "tags": [
            "西湖"
        ],
        "title": "介亭饯杨杰次公",
        "id": "888cc5b3-66e9-41f2-870e-f8657e319ad2"
    },
    {
        "author": "苏轼",
        "paragraphs": [
            "先生鲁诸儒，饮食清不溽。",
            "空肠出秀句，吟嚼五味足。",
            "华堂闹丝管，眸子涨春渌。",
            "先生疾走避，面冷毒在腹。",
            "归来煮瓠叶，弟子歌旱麓。",
            "声淫及灵台，中有麀鹿伏。",
            "功名一走兔，何用千人逐。",
            "故应容我辈，清坐时闭目。",
            "高亭石排衙，木杪挂飞屋。",
            "我来无时节，客亦不待速。",
            "似闻雪髯叟，西岭访遗躅。",
            "朝阳入潭洞，金碧涵水玉。",
            "泉扉夜不扃，云袂本无幅。",
            "慈皇付宝偈，神侣得幽读。",
            "讷庵有老人，宴坐天魔哭。",
            "时来献璎珞，法供灯相续。",
            "吾侪诗酒污，欲往无乃触。",
            "斋厨费晨炊，车骑满山谷。",
            "愿闻第一义，钵饭非所欲。",
            "便投切云冠，予幼好奇服。"
        ],
        "title": "叶教授和溽字韵诗复次韵为戏记龙井之游",
        "id": "447fc569-fdfb-474c-9b18-e02981dd2337"
    },
    {
        "author": "苏轼",
        "paragraphs": [
            "飘零洛社数遗民，诗酒当年困恶宾。",
            "元亮本无适俗韵，孝章要是有名人。",
            "蒜山小隠虽为客，江水西来亦带岷。",
            "卷却西湖千顷葑，笑看鱼尾更莘莘。"
        ],
        "tags": [
            "西湖"
        ],
        "title": "次韵林子中见寄",
        "id": "33f67134-0553-4c05-a1d7-1fdee38f8fde"
    },
    {
        "author": "苏轼",
        "paragraphs": [
            "安州老人心似铁，老人心肝小儿舌。",
            "不食五谷惟食蜜，笑指蜜蜂作檀越。",
            "蜜中有诗人不知，千花百草争含姿。",
            "老人咀嚼时一吐，还引世间痴小儿。",
            "小儿得诗如得蜜，蜜中有药治百疾。",
            "正当狂走捉风时，一笑看诗百忧失。",
            "东坡先生取人廉，几人相欢几人嫌。",
            "恰似饮茶甘苦杂，不如食蜜中边甜。",
            "因君寄与双龙餠，镜空一照双龙影。",
            "三吴六月水如汤，老人心似双龙井。"
        ],
        "title": "安州老人食蜜歌",
        "id": "e941225d-25e0-45ae-b4b4-abd6d0d62513"
    },
    {
        "author": "苏轼",
        "paragraphs": [
            "虚白堂前合抱花，秋风落日照横斜。",
            "阅人此地知多少，物化无涯生有涯。"
        ],
        "title": "次韵钱穆父紫薇花二首  其一",
        "id": "3fbbaa73-0cb2-4d3f-8e18-e63a3e16b5fa"
    },
    {
        "author": "苏轼",
        "paragraphs": [
            "折得芳蕤两眼花，题诗相报字倾斜。",
            "箧中尚有丝纶句，坐觉天光照海涯。"
        ],
        "title": "次韵钱穆父紫薇花二首  其二",
        "id": "8904a197-9001-45be-8b88-45947c39279d"
    },
    {
        "author": "苏轼",
        "paragraphs": [
            "少年不愿万户侯，亦不愿识韩荆州。",
            "颇愿身为汉嘉守，载酒时作凌云游。",
            "虚名无用今白首，梦中却到龙泓口。",
            "浮云轩冕何足言，惟有江山难入手。",
            "峨眉山月半轮秋，影入平羌江水流。",
            "谪仙此语谁解道，请君见月时登楼。",
            "笑谈万事真何有，一时付与东巌酒。",
            "归来还受一大钱，好意莫违黄发叟。"
        ],
        "title": "送张嘉州",
        "id": "eace4a79-e3ff-423c-a8d2-e379f72d981d"
    },
    {
        "author": "苏轼",
        "paragraphs": [
            "春来濯濯江边柳，秋后离离湖上花。",
            "不羨千金买歌舞，一篇珠玉是生涯。"
        ],
        "title": "绝句",
        "id": "a89152f3-8c8e-478a-b50a-15378afe99e7"
    },
    {
        "author": "苏轼",
        "paragraphs": [
            "古来静治得清闲，我愧真长也一斑。",
            "举酒东荣挹江海，回樽落日劝湖山。",
            "平生倾盖悲欢里，早晚抽身簿领间。",
            "笑指西南是归路，倦飞弱羽久知还。"
        ],
        "title": "九日袁公济有诗次其韵",
        "id": "9a29d5bc-c44d-49e9-b99d-31d26630f9bd"
    },
    {
        "author": "苏轼",
        "paragraphs": [
            "云间朱袖拂云和，知是长松挂女萝。",
            "髻重不嫌黄菊满，手香新喜绿橙搓。",
            "墨翻衫袖吾方醉，纸落云烟子患多。",
            "只有黄鸡与白日，玲珑应识使君歌。"
        ],
        "title": "次韵苏伯固主簿重九",
        "id": "4fcc5139-435e-4fed-b947-5c65fe7aec70"
    },
    {
        "author": "苏轼",
        "paragraphs": [
            "昨夜醉归还独寝，晓来宿雨鸣孤枕。",
            "扁舟小棹截湖来，正见青山驳云锦。",
            "须知老人兴不浅，莫学公荣不共饮。",
            "与君歌鼓乐丰年，唤取千夫食陈廪。"
        ],
        "title": "和公济饮湖上",
        "id": "548cb516-d6c2-4e34-ae6d-56948c814693"
    },
    {
        "author": "苏轼",
        "paragraphs": [
            "忽忆韩公二妙姝，琵琶筝韵落空无。",
            "犹胜江左狂灵运，空鬬东昏百草须。"
        ],
        "title": "次韵景文山堂听筝三首  其一",
        "id": "6b681d5a-2c9b-470a-8f90-0d55ec0421d2"
    },
    {
        "author": "苏轼",
        "paragraphs": [
            "马上胡琴塞上姝，郑中丞后有人无。",
            "诗成桦烛飘金烬，八尺英公欲燎须。"
        ],
        "title": "次韵景文山堂听筝三首  其二",
        "id": "68a963ed-b541-4901-92ca-ba74d08cb1a1"
    },
    {
        "author": "苏轼",
        "paragraphs": [
            "荻花枫叶忆秦姝，切切么絃细欲无。",
            "莫把胡琴挑醉客，回看霜戟褚公须。"
        ],
        "title": "次韵景文山堂听筝三首  其三",
        "id": "4c8e84eb-19f6-4a16-884a-80c667cfbbd1"
    },
    {
        "author": "苏轼",
        "paragraphs": [
            "荷尽已无擎雨盖，菊残犹有傲霜枝。",
            "一年好景君须记，正是橙黄橘绿时。"
        ],
        "tags": [
            "惜时",
            "二年级上册",
            "写景",
            "勉励",
            "古诗三百首",
            "宋诗",
            "小学古诗"
        ],
        "title": "赠刘景文",
        "id": "c7e54a37-f2bb-4908-a92e-55a7fc453fa9"
    },
    {
        "author": "苏轼",
        "paragraphs": [
            "忠文文正二大老，苏李广平三舍人。",
            "喜见通家贤子弟，自言得邑少风尘。",
            "从来势利关心薄，此去溪山琢句新。",
            "肯向西湖留数月，钱塘初识小麒麟。"
        ],
        "tags": [
            "西湖"
        ],
        "title": "送李陶通直赴清溪",
        "id": "c75b3193-76b1-4060-9d2a-7a7c083963b2"
    },
    {
        "author": "苏轼",
        "paragraphs": [
            "日月转双毂，古今同一丘。",
            "惟此鹤骨老，凛然不知秋。",
            "去住两无碍，人天争挽留。",
            "去如龙出山，雷雨卷潭湫。",
            "来如珠还浦，鱼鼈争骈头。",
            "此生暂寄寓，常恐名实浮。",
            "我比陶令愧，师为远公优。",
            "送我还过溪，溪水当逆流。",
            "聊使此山人，永记二老游。",
            "大千在掌握，宁有别离忧。"
        ],
        "title": "辩才老师退居龙井不复出入余往见之尝出至风篁岭左右惊曰远公复过虎溪矣辩才笑曰杜子美不云乎与子成二老来往亦风流因作亭岭上名曰过溪亦曰二老谨次辩才韵",
        "id": "14b7616f-dfe2-4cd5-bf16-205818c8ef5a"
    },
    {
        "author": "苏轼",
        "paragraphs": [
            "子知神非形，何复异人天。",
            "岂惟三才中，所在靡不然。",
            "我引而高之，则为星斗悬。",
            "我散而卑之，宁非山与川。",
            "三皇虽云没，至今在我前。",
            "八百要有终，彭祖非永年。",
            "皇皇谋一醉，发此露槿妍。",
            "有酒不辞醉，无酒斯饮泉。",
            "立善求我誉，饥人食馋涎。",
            "委运忧伤生，忧去生亦还。",
            "纵浪大化中，正为化所缠。",
            "应尽便须尽，宁复事此言。"
        ],
        "title": "问渊明",
        "id": "78bbd95a-bb0b-4040-87cb-adf1da859020"
    },
    {
        "author": "苏轼",
        "paragraphs": [
            "罗细无纹角浪平，半丸犀璧浦云泓。",
            "午窗睡起人初静，时听西风拉瑟声。"
        ],
        "title": "偶于龙井辩才处得歙砚甚奇作小诗",
        "id": "32a88d9f-b558-4018-9989-e0eeb410ce4c"
    },
    {
        "author": "苏轼",
        "paragraphs": [
            "夜光不自献，天骥良难知。",
            "从来一狐腋，或出五羖皮。",
            "贤哉江东守，收此幕中奇。",
            "无华岂易识，既得不自随。",
            "留君望此府，助我怜其衰。",
            "二年促膝语，一旦长揖辞。",
            "林深伏猛在，岸改潜珍移。",
            "去此当安从，失君徒自悲。",
            "念君瑚琏质，当今台阁宜。",
            "去矣会有合，岂当怀其私。"
        ],
        "title": "送程之邵签判赴阙",
        "id": "5068d3d2-7939-4d07-9da6-7e74a7636bf8"
    },
    {
        "author": "苏轼",
        "paragraphs": [
            "仙人子真后，还隠吴市门。",
            "不惜十年力，治此五亩园。",
            "初期橘为奴，渐见桐有孙。",
            "清池压丘虎，异石来湖鼋。",
            "敲门无贵贱，遂性各琴樽。",
            "我本放浪人，家寄西南坤。",
            "敝庐虽尚在，小圃谁当樊。",
            "羨君欲归去，柰此未报恩。",
            "爱子幸僚友，久要疑弟昆。",
            "明年过君西，饮我空瓶盆。"
        ],
        "title": "寄题梅宣义园亭",
        "id": "a130e908-b1f5-485d-b4bd-4d920e48628e"
    },
    {
        "author": "苏轼",
        "paragraphs": [
            "先帝知公早，虚怀第一人。",
            "至今诗礼将，独数武宣臣。",
            "材大虽难用，时来亦少信。",
            "高平风烈在，威敏典刑新。",
            "空试乘边策，宁留相汉身。",
            "凄凉旧部曲，泪湿冢前麟。"
        ],
        "title": "滕达道挽词二首  其一",
        "id": "0b0d68a1-2643-4323-9091-3cd3bbb399f3"
    },
    {
        "author": "苏轼",
        "paragraphs": [
            "云梦连江雨，樊山落木秋。",
            "公方占贾鵩，我正买龚牛。",
            "共有江湖乐，俱怀畎亩忧。",
            "荆溪欲归老，浮玉偶同游。",
            "肮脏仪刑在，惊呼岁月遒。",
            "回头杂歌哭，挽语不成讴。"
        ],
        "title": "滕达道挽词二首  其二",
        "id": "3c20eb9a-6b08-4e12-b3a8-639443742816"
    },
    {
        "author": "苏轼",
        "paragraphs": [
            "结根岂殊众，修柯独出林。",
            "孤高不可恃，岁晚霜风侵。"
        ],
        "title": "元祐五年十二月十二日同景文义伯圣途次元伯固蒙仲游七宝寺题竹上",
        "id": "2803654e-7f2a-4592-8fd6-db403572709f"
    },
    {
        "author": "苏轼",
        "paragraphs": [
            "除日当早归，官事乃见留。",
            "执笔对之泣，哀此系中囚。",
            "小人营糇粮，堕网不知羞。",
            "我亦恋薄禄，因循失归休。",
            "不须论贤愚，均是为食谋。",
            "谁能暂纵遣，闵默愧前修。"
        ],
        "tags": [
            "人生",
            "感叹",
            "春节"
        ],
        "title": "熙宁中轼通守此郡除夜直都厅囚系皆满日暮不得返舍因题一诗于壁今二十年矣衰病之余复忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守 前诗",
        "id": "4d30bb0b-07b5-4663-8169-95df03847d30"
    },
    {
        "author": "苏轼",
        "paragraphs": [
            "山川不改旧，岁月逝不留。",
            "百年一俯仰，五胜更王囚。",
            "同僚比岑范，德业前人羞。",
            "坐令老钝守，啸诺获少休。",
            "却思二十年，出处非人谋。",
            "齿发付天公，缺坏不可修。"
        ],
        "title": "熙宁中轼通守此郡除夜直都厅囚系皆满日暮不得返舍因题一诗于壁今二十年矣衰病之余复忝郡寄再经除夜庭事萧然三圄皆空盖同僚之力非拙朽所致因和前篇呈公济子侔二通守 今诗",
        "id": "13bba9d1-37a3-43b3-a641-69f82ec1a27b"
    },
    {
        "author": "苏轼",
        "paragraphs": [
            "梅梢春色弄微和，作意南枝剪刻多。",
            "月黑林间逢缟袂，霸陵醉尉误谁何。"
        ],
        "title": "次韵杨公济奉议梅花十首  其一",
        "id": "7fcff264-8a71-4e96-929f-bad585b8b160"
    },
    {
        "author": "苏轼",
        "paragraphs": [
            "相逢月下是瑶台，藉草清樽连夜开。",
            "明日酒醒应满地，空令饥鹤啄莓苔。"
        ],
        "title": "次韵杨公济奉议梅花十首  其二",
        "id": "db235560-4cb1-4868-94fb-cc6179bde57f"
    },
    {
        "author": "苏轼",
        "paragraphs": [
            "绿发寻春湖畔回，万松岭上一枝开。",
            "而今纵老霜根在，得见刘郎又独来。"
        ],
        "title": "次韵杨公济奉议梅花十首  其三",
        "id": "484e8d58-b108-4178-b869-7ce958353434"
    },
    {
        "author": "苏轼",
        "paragraphs": [
            "月地云阶漫一樽，玉奴终不负东昏。",
            "临春结绮荒荆棘，谁信幽香是返魂。"
        ],
        "title": "次韵杨公济奉议梅花十首  其四",
        "id": "520c0103-586d-4c3a-9637-ec469f6d1337"
    },
    {
        "author": "苏轼",
        "paragraphs": [
            "日出冰凘散水花，野梅官柳渐敧斜。",
            "西郊欲就诗人饮，黄四娘东子美家。"
        ],
        "title": "次韵杨公济奉议梅花十首  其五",
        "id": "b655ce20-7d98-4384-91dd-6761ea24c7c1"
    },
    {
        "author": "苏轼",
        "paragraphs": [
            "君知早落坐先开，莫著新诗句句催。",
            "岭北霜枝最多思，忍寒留待使君来。"
        ],
        "title": "次韵杨公济奉议梅花十首  其六",
        "id": "ec5efc19-e515-4bb3-ad43-e9e64eb72e05"
    },
    {
        "author": "苏轼",
        "paragraphs": [
            "冰盘未荐含酸子，雪岭先看耐冻枝。",
            "应笑春风木芍药，丰肌弱骨要人医。"
        ],
        "title": "次韵杨公济奉议梅花十首  其七",
        "id": "5d215f51-11c7-4aa3-961b-7bf92b073796"
    },
    {
        "author": "苏轼",
        "paragraphs": [
            "寒雀喧喧冻不飞，遶林空啅未开枝。",
            "多情好与风流伴，不到双双燕子时。"
        ],
        "title": "次韵杨公济奉议梅花十首  其八",
        "id": "5d8c7062-3b0d-4d1c-9fcd-1ef6c26c08b5"
    },
    {
        "author": "苏轼",
        "paragraphs": [
            "鲛绡剪碎玉簪轻，檀晕粧成雪月明。",
            "肯伴老人春一醉，悬知欲落更多情。"
        ],
        "title": "次韵杨公济奉议梅花十首  其九",
        "id": "a0ce49f6-1e40-4073-b2a6-7d400a206329"
    },
    {
        "author": "苏轼",
        "paragraphs": [
            "缟裙练帨玉川家，肝胆清新冷不邪。",
            "秾李争春犹办此，更教踏雪看梅花。"
        ],
        "title": "次韵杨公济奉议梅花十首  其一○",
        "id": "dfb221dc-529c-4bf5-a83b-37e27ad7bea9"
    },
    {
        "author": "苏轼",
        "paragraphs": [
            "年年芳信负红梅，江畔垂垂又欲开。",
            "珍重多情关令尹，直和根拨送春来。"
        ],
        "title": "谢关景仁送红梅栽二首  其一",
        "id": "e51df227-7133-4bd9-bee7-d06831834718"
    },
    {
        "author": "苏轼",
        "paragraphs": [
            "为君栽向南堂下，记取他年著子时。",
            "酸酽不堪调众口，使君风味好攒眉。"
        ],
        "title": "谢关景仁送红梅栽二首  其二",
        "id": "66a6ab4f-c8fb-4832-b5cc-23efc15243dc"
    },
    {
        "author": "苏轼",
        "paragraphs": [
            "华灯閟艰岁，冷月挂空府。",
            "三吴重时节，九陌自歌舞。",
            "云从月几望，遂至一百五。",
            "嘉辰可屈指，乐事相继武。",
            "今宵扫云阵，极目浄天宇。",
            "嬉游各忘归，阗咽顷未睹。",
            "飞毬互明灭，激水相吞吐。",
            "老去反儿童，归来尚铙鼓。",
            "新年消暗雪，旧岁添丝缕。",
            "何时九江城，相对两渔父。"
        ],
        "title": "次韵刘景文路分上元",
        "id": "3aa260fc-e90b-4b7b-8833-da19b9e6687b"
    },
    {
        "author": "苏轼",
        "paragraphs": [
            "二妙凋零笔法空，忽惊云海戏羣鸿。",
            "清诗不敢私囊箧，人道黄门有父风。"
        ],
        "title": "游宝云寺得唐彦猷为杭州日送客舟中手书一绝句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子坰赴鄂州舟中遇微雨感叹前事因和其韵作两首送之且归其书唐氏  其一",
        "id": "5cdc376b-220e-4172-8a1e-1c6e2b6ab1ec"
    },
    {
        "author": "苏轼",
        "paragraphs": [
            "出处荣枯一笑空，十年社燕与秋鸿。",
            "谁知白首长河路，还卧当时送客风。"
        ],
        "title": "游宝云寺得唐彦猷为杭州日送客舟中手书一绝句云山雨霏微不满空画船来往疾轻鸿谁知独卧朱帘里一榻无尘四面风明日送彦猷之子坰赴鄂州舟中遇微雨感叹前事因和其韵作两首送之且归其书唐氏  其二",
        "id": "53d662ca-4056-42cf-9efa-3e305845b348"
    },
    {
        "author": "苏轼",
        "paragraphs": [
            "三吴行尽千山水，犹道桐庐更清美。",
            "岂惟浊世隠狂奴，时平亦出佳公子。",
            "初冠惠文读城旦，晚入奉常陪剑履。",
            "方将华省起弹冠，忽忆钓台归洗耳。",
            "未应良木弃大匠，要使名驹试千里。",
            "奉亲官舍当有择，得郡江南差可喜。",
            "白粲连樯一万艘，红粧执乐三千指。",
            "簿书期会得余闲，亦念人生行乐耳。"
        ],
        "title": "送江公著知吉州",
        "id": "976d783b-7d5c-4bef-be2d-d84789fea0ff"
    },
    {
        "author": "苏轼",
        "paragraphs": [
            "龙根为脯玉为浆，下界寒醅亦漫尝。",
            "一纸鹅经逸少醉，他年鹏赋谪仙狂。",
            "金丹自足留衰鬓，苦泪何须点别肠。",
            "吴越旧邦遗泽在，定应符竹付诸郎。"
        ],
        "title": "闻钱道士与越守穆父饮酒送二壶",
        "id": "ee0cd18b-cc03-43f6-9df8-a6e9b77e67d0"
    },
    {
        "author": "苏轼",
        "paragraphs": [
            "一枝风物便清和，看尽千林未觉多。",
            "结习已空从著袂，不须天女问云何。"
        ],
        "title": "再和杨公济梅花十绝  其一",
        "id": "3e2a4844-2791-4923-8fa5-f31bc99ce0cb"
    },
    {
        "author": "苏轼",
        "paragraphs": [
            "天教桃李作舆台，故遣寒梅第一开。",
            "凭仗幽人收艾纳，国香和雨入青苔。"
        ],
        "title": "再和杨公济梅花十绝  其二",
        "id": "bdca17b4-13e9-467e-94e3-e0e0970d062b"
    },
    {
        "author": "苏轼",
        "paragraphs": [
            "白发思家万里回，小轩临水为花开。",
            "故应剩作诗千首，知是多情得得来。"
        ],
        "title": "再和杨公济梅花十绝  其三",
        "id": "0807072d-f669-428c-b1b6-34f295288dd5"
    },
    {
        "author": "苏轼",
        "paragraphs": [
            "人去残英满酒樽，不堪细雨湿黄昏。",
            "夜寒那得穿花蝶，知是风流楚客魂。"
        ],
        "title": "再和杨公济梅花十绝  其四",
        "id": "fb6ccf99-8228-4311-9264-45181d2d14af"
    },
    {
        "author": "苏轼",
        "paragraphs": [
            "春入西湖到处花，裙腰芳草抱山斜。",
            "盈盈解佩临烟浦，脉脉当垆傍酒家。"
        ],
        "tags": [
            "西湖"
        ],
        "title": "再和杨公济梅花十绝  其五",
        "id": "d32eee80-05b4-42d4-8d44-1eaec2947f5d"
    },
    {
        "author": "苏轼",
        "paragraphs": [
            "莫向霜晨怨未开，白头朝夕自相催。",
            "斩新一朵含风露，恰似西厢待月来。"
        ],
        "title": "再和杨公济梅花十绝  其六",
        "id": "fb114072-831b-4a4c-a966-3c765ae15b46"
    },
    {
        "author": "苏轼",
        "paragraphs": [
            "洗尽铅华见雪肌，要将真色鬬生枝。",
            "檀心已作龙涎吐，玉颊何劳獭髓医。"
        ],
        "title": "再和杨公济梅花十绝  其七",
        "id": "a78f3bdf-7251-4b02-bae8-f8cdceda9517"
    },
    {
        "author": "苏轼",
        "paragraphs": [
            "湖面初惊片片飞，樽前吹折最繁枝。",
            "何人会得春风意，怕见黄梅细雨时。"
        ],
        "title": "再和杨公济梅花十绝  其八",
        "id": "f4d48047-1d3f-4a0c-8e1e-ea09ae0f4214"
    },
    {
        "author": "苏轼",
        "paragraphs": [
            "长恨漫天柳絮轻，只将飞舞占清明。",
            "寒梅似与春相避，未解无私造物情。"
        ],
        "title": "再和杨公济梅花十绝  其九",
        "id": "c46a6034-57ff-495d-aa74-988230b79ccf"
    },
    {
        "author": "苏轼",
        "paragraphs": [
            "北客南来岂是家，醉看参月半横斜。",
            "他年欲识吴姬面，秉烛三更对此花。"
        ],
        "title": "再和杨公济梅花十绝  其一○",
        "id": "abdc19aa-50f1-430d-abff-e04904c8f4b8"
    },
    {
        "author": "苏轼",
        "paragraphs": [
            "词源滟滟波头展，清唱一声巌谷满。",
            "未容雪积句先高，岂独湖开心自远。",
            "云山已作歌眉浅，山下碧流清似眼。",
            "樽前侑酒只新诗，何异书鱼餐蠹简。"
        ],
        "tags": [
            "西湖"
        ],
        "title": "次韵曹子方运判雪中同游西湖",
        "id": "ec453f87-d2d4-4ba1-8dfc-8a1688df48ae"
    },
    {
        "author": "苏轼",
        "paragraphs": [
            "夜半幽梦觉，稍闻竹苇声。",
            "起续冻折絃，为鼓一再行。",
            "曲终天自明，玉楼已峥嵘。",
            "有怀二三子，落笔先飞霙。",
            "共为竹林会，身与孤鸿轻。",
            "秀语出寒饿，身穷诗乃亨。",
            "禅老复何为，笑指孤烟生。",
            "我独念粲者，谁与予目成。"
        ],
        "tags": [
            "西湖"
        ],
        "title": "次韵仲殊雪中游西湖二首  其一",
        "id": "b94afc2f-c66d-4d4e-a9ee-05d398274cde"
    },
    {
        "author": "苏轼",
        "paragraphs": [
            "宝云楼阁闹千门，林静初无一鸟喧。",
            "闭户莫教风扫地，卷帘疑有月临轩。",
            "水光潋滟犹浮碧，山色空濛已敛昏。",
            "乞得汤休奇绝句，始知盐絮是陈言。"
        ],
        "tags": [
            "西湖"
        ],
        "title": "次韵仲殊雪中游西湖二首  其二",
        "id": "a5cb90c3-ff66-4764-a341-6de26344fea4"
    },
    {
        "author": "苏轼",
        "paragraphs": [
            "朝来处处白毡铺，楼阁山川尽一如。",
            "总是烂银并白玉，不知奇货有谁居。"
        ],
        "title": "次韵参寥咏雪",
        "id": "6cd1cd1f-7fc0-4e60-b784-8216b69c486e"
    },
    {
        "author": "苏轼",
        "paragraphs": [
            "君不见元帅府前罗万戟，涛头未顺千弩射。",
            "至今凤皇山下路，长借一箭开两翼。",
            "我凿西湖还旧观，一眼已尽西南碧。",
            "又将回夺浮山险，千艘夜下无南北。",
            "坐陈三策本人谋，惟留一诺待我画。",
            "老病思归真暂寓，功名如幻终何得。",
            "从来自笑画蛇足，此事何殊食鸡肋。",
            "怜君嗜好更迂阔，得我新诗喜折屐。",
            "江湖粗了我径归，余事后来当润色。",
            "一庵闲卧洞霄宫，井有丹砂水长赤。"
        ],
        "tags": [
            "西湖"
        ],
        "title": "与叶淳老侯敦夫张秉道同相视新河秉道有诗次韵二首  其一",
        "id": "608a4e74-69a9-4e47-875e-7bfd5e0f47cd"
    },
    {
        "author": "苏轼",
        "paragraphs": [
            "荆溪父老愁三害，下斩长蛟本无頼。",
            "平生倔强韩退之，文字犹为鳄鱼戒。",
            "石门之役万金耳，首鼠不为吾已隘。",
            "江湖开塞古有数，两鹄飞来告成坏。",
            "劝农使者非常人，一言已破黎民骇。",
            "上饶使君更超轶，坐睨浮山如累块。",
            "髯张乃我结袜生，诗酒淋漓出狂怪。",
            "我作水衡君作丞，他日归朝同此拜。"
        ],
        "title": "与叶淳老侯敦夫张秉道同相视新河秉道有诗次韵二首  其二",
        "id": "0f56b8c3-e063-4d6c-84a5-e4329ccbf192"
    },
    {
        "author": "苏轼",
        "paragraphs": [
            "赠君木鱼三百尾，中有鹅黄子鱼子。",
            "夜叉剖瘿欲分甘，箨龙藏头敢言美。",
            "愿随蔬果得自用，勿使山林空老死。",
            "问君何事食木鱼，烹不能鸣固其理。"
        ],
        "title": "椶笋",
        "id": "a472735c-0d94-4e09-a72c-95a6b75c7f70"
    },
    {
        "author": "苏轼",
        "paragraphs": [
            "寓形天宇内，出处会有役。",
            "澹然都无营，百年何由毕。",
            "山林等忧患，轩冕亦戏剧。",
            "我未即归休，师宁便安逸。",
            "王城满豪杰，议论纷黑白。",
            "圣谛第一义，对面谁不识。",
            "师来亦何事，孤月挂空碧。",
            "是身如浮云，安得限南北。",
            "出岫本无心，既雨归亦得。",
            "珠泉有旧约，何年挂瓶锡。"
        ],
        "title": "送小本禅师赴法云",
        "id": "a939c24d-8341-4387-9829-a241a1e33dcd"
    },
    {
        "author": "苏轼",
        "paragraphs": [
            "幽香结浅紫，来自孤云岑。",
            "骨香不自知，色浅意殊深。",
            "移栽青莲宇，遂冠薝卜林。",
            "纫为楚臣珮，散落天女襟。",
            "君持风霜节，耳冷歌笑音。",
            "一逢兰蕙质，稍回铁石心。",
            "置酒要妍暖，养花须晏阴。",
            "及此阴晴间，恐致悭啬霖。",
            "彩云知易散，鷤䳏忧先吟。",
            "明朝便陈迹，试著丹青临。"
        ],
        "title": "次韵曹子方龙山真觉院瑞香花",
        "id": "66c7f6c6-fdbf-4abc-9eb6-4331917bce97"
    },
    {
        "author": "苏轼",
        "paragraphs": [
            "咸宁英气似汾阳，夜饮军容出红粧。",
            "不须缠头万匹锦，知君未办作吕强。"
        ],
        "title": "书浑令公燕鱼朝恩图",
        "id": "46fb7903-8548-4beb-ba96-d1af5f6a7d3a"
    },
    {
        "author": "苏轼",
        "paragraphs": [
            "二老长身屹两峰，常撞大吕应黄钟。",
            "将辞邺下刘公干，却见云间陆士龙。",
            "白发怜君略相似，青山许我定相从。",
            "我今官已六百石，惭愧当年邴曼容。"
        ],
        "tags": [
            "西湖"
        ],
        "title": "次韵刘景文西湖席上",
        "id": "7c75059b-8e22-46bc-be29-673e553f380b"
    },
    {
        "author": "苏轼",
        "paragraphs": [
            "坡陀巨麓起连峰，积累当年庆自钟。",
            "灵运子孙俱得凤，慈明兄弟孰非龙。",
            "河梁会作看云别，诗社何妨载酒从。",
            "祇有西湖似西子，故应宛转为君容。"
        ],
        "tags": [
            "西湖"
        ],
        "title": "次前韵答马忠玉",
        "id": "cb48bd96-245a-4520-87f2-4757d905e20a"
    },
    {
        "author": "苏轼",
        "paragraphs": [
            "当年衫鬓两青青，强说重临慰别情。",
            "衰发祇今无可白，故应相对话来生。"
        ],
        "title": "予去杭十六年而复来留二年而去平日自觉出处老少粗似乐天虽才名相远而安分寡求亦庶几焉三月六日来别南北山诸道人而下天竺惠浄师以丑石赠行作三绝句  其一",
        "id": "8eaa6422-f54f-41f7-b0e6-89fabe20db44"
    },
    {
        "author": "苏轼",
        "paragraphs": [
            "出处依稀似乐天，敢将衰朽较前贤。",
            "便从洛社休官去，犹有闲居二十年。"
        ],
        "title": "予去杭十六年而复来留二年而去平日自觉出处老少粗似乐天虽才名相远而安分寡求亦庶几焉三月六日来别南北山诸道人而下天竺惠浄师以丑石赠行作三绝句  其二",
        "id": "97c4ef4b-c305-4411-ac82-476d8e6eb2fb"
    },
    {
        "author": "苏轼",
        "paragraphs": [
            "在郡依前六百日，山中不记几回来。",
            "还将天竺一峰去，欲把云根到处栽。"
        ],
        "title": "予去杭十六年而复来留二年而去平日自觉出处老少粗似乐天虽才名相远而安分寡求亦庶几焉三月六日来别南北山诸道人而下天竺惠浄师以丑石赠行作三绝句  其三",
        "id": "3544413a-d1cf-49f4-b251-c6617d0356bf"
    },
    {
        "author": "苏轼",
        "paragraphs": [
            "两翁留滞各皤然，人笑迂疏老更坚。",
            "共把鹅儿一樽酒，相逢卵色五湖天。",
            "江边遗爱啼斑白，海上先声入管絃。",
            "早晚渊明赋归去，浩歌长啸老斜川。"
        ],
        "title": "和林子中待制",
        "id": "4c2ea289-6704-4bea-b715-5b8425b0abb5"
    },
    {
        "author": "苏轼",
        "paragraphs": [
            "老去心灰不复然，一麾江海意方坚。",
            "那堪黄散付子度，空羨苏杭养乐天。",
            "病肺一春难白酒，别肠三夜绕朱絃。",
            "羣仙正欲吾归去，共把清风借玉川。"
        ],
        "title": "次韵答黄安中兼简林子中",
        "id": "6d9ea137-c2c2-434b-a0fd-583256facc4e"
    },
    {
        "author": "苏轼",
        "paragraphs": [
            "黑月在浊水，何曾不清明。",
            "寸田满荆棘，梨枣无从生。",
            "何时返吾真，岁月今峥嵘。",
            "屡接方外士，早知俗缘轻。",
            "庚桑托鸡鹄，未肯化南荣。",
            "晚识此道师，似有宿世情。",
            "笑指北山云，诃我不归耕。",
            "仙人汉阴马，微服方地行。",
            "咫尺不往见，烦子通姓名。",
            "愿持空手去，独控横江鲸。"
        ],
        "title": "留别蹇道士拱辰",
        "id": "786261dc-1463-4e98-b982-694b72f6dc6d"
    },
    {
        "author": "苏轼",
        "paragraphs": [
            "半熟黄粱日未斜，玉堂阴合手栽花。",
            "却思三十年前味，未饭钟时已饭茶。"
        ],
        "title": "元祐六年六月自杭州召还汶公馆我于东堂阅旧诗卷次诸公韵三首  其一",
        "id": "11ef0576-88c7-474a-abd3-31f3372ea8c0"
    },
    {
        "author": "苏轼",
        "paragraphs": [
            "梦觉还惊屧响廊，故人来炷影前香。",
            "鬓须白尽成何事，一帖空存老遂良。"
        ],
        "title": "元祐六年六月自杭州召还汶公馆我于东堂阅旧诗卷次诸公韵三首  其二",
        "id": "b42ddf8d-aca3-4291-8a46-95e7cc9bc15e"
    },
    {
        "author": "苏轼",
        "paragraphs": [
            "尺一东来唤我归，衰年已迫故山期。",
            "文章曹植今堪笑，却卷波澜入小诗。"
        ],
        "title": "元祐六年六月自杭州召还汶公馆我于东堂阅旧诗卷次诸公韵三首  其三",
        "id": "ad0c9472-3f50-4867-9f56-1885f65fb61c"
    },
    {
        "author": "苏轼",
        "paragraphs": [
            "破琴虽未修，中有琴意足。",
            "虽云十三絃，音节如佩玉。",
            "新琴空高张，丝声不附木。",
            "宛然七絃筝，动与世好逐。",
            "陋矣房次律，因循堕流俗。",
            "悬知董庭兰，不识无声曲。"
        ],
        "title": "破琴诗",
        "id": "f7a98ea9-67fc-4a17-a0a8-a5bedc1f8302"
    },
    {
        "author": "苏轼",
        "paragraphs": [
            "此身何物不堪为，逆旅浮云自不知。",
            "偶见一张闲故纸，便疑身是永禅师。"
        ],
        "title": "书破琴诗后",
        "id": "3ad7a584-fc8a-4af0-b85c-58f719f7490a"
    },
    {
        "author": "苏轼",
        "paragraphs": [
            "误点故教同子敬，杂篇真欲拟汤休。",
            "陇云寄我山中信，雪月追君溪上舟。",
            "会看飞仙虎头箧，却来颠倒拾遗裘。",
            "王孙办作玄真子，细雨斜风不湿鸥。"
        ],
        "title": "次韵子由书王晋卿画山水一首而晋卿和二首  其一",
        "id": "e17f480f-a575-411d-95c8-d2baaef608f0"
    },
    {
        "author": "苏轼",
        "paragraphs": [
            "此境眼前聊妄想，几人林下是真休。",
            "我今心似一潭月，君已身如万斛舟。",
            "看画题诗双鹤鬓，归田送老一羊裘。",
            "明年兼与士龙去，万顷苍波没两鸥。"
        ],
        "title": "次韵子由书王晋卿画山水一首而晋卿和二首  其二",
        "id": "b2a48f55-a33f-4779-9e62-6d072dd5ea6a"
    },
    {
        "author": "苏轼",
        "paragraphs": [
            "老去君空见画，梦中我亦曾游。",
            "桃花纵落谁见，水到人间伏流。"
        ],
        "title": "次韵子由书王晋卿画山水二首  其一",
        "id": "3e0c1e57-5172-4ccd-9654-86cac2551b73"
    },
    {
        "author": "苏轼",
        "paragraphs": [
            "山人昔与云俱出，俗驾今随水不回。",
            "頼我胸中有佳处，一樽时对画图开。"
        ],
        "title": "次韵子由书王晋卿画山水二首  其二",
        "id": "c64d6518-83fa-421b-9ab1-00d74e3e702f"
    },
    {
        "author": "苏轼",
        "paragraphs": [
            "当年不识此清真，强把先生拟季伦。",
            "等是人间一陈迹，聚蚊金谷本何人。"
        ],
        "title": "又书王晋卿画四首 山阴陈迹",
        "id": "40a59025-706b-4377-a22c-7ca912068d19"
    },
    {
        "author": "苏轼",
        "paragraphs": [
            "溪山雪月两佳哉，宾主谈锋夜转雷。",
            "犹言不见戴安道，为问适从何处来。"
        ],
        "title": "又书王晋卿画四首 雪溪乘兴",
        "id": "dd1a2387-98b6-4e60-b78a-58f25d01127d"
    },
    {
        "author": "苏轼",
        "paragraphs": [
            "毫端偶集一微尘，何处溪山非此身。",
            "狂客思归便归去，更求敕赐枉天真。"
        ],
        "title": "又书王晋卿画四首 四明狂客",
        "id": "0d7ad612-d316-4130-8fa9-3451a4f1f626"
    },
    {
        "author": "苏轼",
        "paragraphs": [
            "斜风细雨到来时，我本无家何处归。",
            "仰看云天真箬笠，旋收江海入蓑衣。"
        ],
        "title": "又书王晋卿画四首 西塞风雨",
        "id": "b0fb7418-a84c-4c4c-87ba-e297c14b75eb"
    },
    {
        "author": "苏轼",
        "paragraphs": [
            "丑石半蹲山下虎，长松倒卧水中龙。",
            "试君眼力看多少，数到云峰第几重。"
        ],
        "title": "题王晋卿画后",
        "id": "c149d263-ca6d-41a3-a8e3-2c54bcf3b891"
    },
    {
        "author": "苏轼",
        "paragraphs": [
            "清风终日自开帘，凉月今宵肯挂簷。",
            "琴里若能知贺若，诗中定合爱陶潜。"
        ],
        "title": "听武道士弹贺若",
        "id": "cb828746-9771-4ebb-ac86-0d01852bed37"
    },
    {
        "author": "苏轼",
        "paragraphs": [
            "床头枕驰道，双阙夜未央。",
            "车毂鸣枕中，客梦安得长。",
            "新秋入梧叶，风雨惊洞房。",
            "独行残月影，怅焉感初凉。",
            "筮仕记怀远，谪居念黄冈。",
            "一往三十年，此怀未始忘。",
            "扣门呼阿同，安寝已太康。",
            "青山映华发，归计三月粮。",
            "我欲自汝阴，径上潼江章。",
            "想见冰盘中，石蜜与柿霜。",
            "怜子遇明主，忧患已再尝。",
            "报国何时毕，我心久已降。"
        ],
        "title": "感旧诗",
        "id": "69345e2a-82b6-463c-925a-cfa4339ebcb9"
    },
    {
        "author": "苏轼",
        "paragraphs": [
            "东池浮萍半黏块，裂碧跳青出鱼背。",
            "西池秋水尚涵空，舞阔摇深吹荇带。",
            "吾僚有意为迁居，老守纵馋那忍脍。",
            "纵横争看银刀出，瀺灂初惊玉花碎。",
            "但愁数罟损鳞鬣，未信长堤隔涛濑。",
            "濊濊发发须臾间，圉圉洋洋寻丈外。",
            "安知中无蛟龙种，或恐尚有风云会。",
            "明年春水涨西湖，好去相忘渺淮海。"
        ],
        "tags": [
            "西湖"
        ],
        "title": "西湖秋涸东池鱼窘甚因会客呼网师迁之西池为一笑之乐夜归被酒不能寐戏作放鱼一首",
        "id": "a0fc33fa-ba46-48a2-adea-a201691cd2df"
    },
    {
        "author": "苏轼",
        "paragraphs": [
            "扰扰万生同大块，抢榆不羨培风背。",
            "青丘已吞云梦芥，黄河复缭天门带。",
            "长讥韩子隘且陋，一饱鲸鲵何足脍。",
            "东坡也是可怜人，披抉泥沙收细碎。",
            "逝将归休八节滩，又欲往钓七里濑。",
            "正似此鱼逃网中，未与造物游数外。",
            "且将新句调二子，湖上秋高风月会。",
            "为君更唤木肠儿，脚扣两舷歌小海。"
        ],
        "title": "复次放鱼韵答赵承议陈教授",
        "id": "527f7d3f-f275-46e9-96e5-416cf9ef89f7"
    },
    {
        "author": "苏轼",
        "paragraphs": [
            "白露下众草，碧空卷微云。",
            "孤光为谁来，似为我与君。",
            "水天浮四座，河汉落酒樽。",
            "使我冰雪肠，不受曲糵醺。",
            "尚恨琴有絃，出鱼乱湖纹。",
            "哀弹奏旧曲，妙耳非昔闻。",
            "良时失俯仰，此见宁朝昏。",
            "悬知一生中，道眼无由浑。"
        ],
        "tags": [
            "西湖"
        ],
        "title": "九月十五日观月听琴西湖示坐客",
        "id": "c58b44f3-4b30-4429-8b2b-65bc5ef3da61"
    },
    {
        "author": "苏轼",
        "paragraphs": [
            "能诗李长吉，识字扬子云。",
            "端能望此府，坐啸获两君。",
            "逝将江湖去，浮我五石樽。",
            "眷焉复少留，尚为世所醺。",
            "或劝莫作诗，儿辈工织纹。",
            "朱絃寄三叹，未害俗耳闻。",
            "共寻两欧阳，伐薪照黄昏。",
            "是家有甘井，汲多终不浑。"
        ],
        "title": "复次韵谢赵景贶陈履常见和兼简欧阳叔弼兄弟",
        "id": "8e22335a-b190-421a-bbfd-5f1aed71ad8d"
    },
    {
        "author": "苏轼",
        "paragraphs": [
            "凤雏骥子日相高，白发苍颜笑我曹。",
            "读遍牙签三万轴，却来小邑试牛刀。"
        ],
        "title": "送欧阳主簿赴官韦城四首  其一",
        "id": "8726194f-7487-43be-a3f9-818245677839"
    },
    {
        "author": "苏轼",
        "paragraphs": [
            "出处年来恨不齐，一樽临水记分携。",
            "江湖咫尺吾将老，汝颍东流子却西。"
        ],
        "title": "送欧阳主簿赴官韦城四首  其二",
        "id": "3c2f9b6a-f29b-4971-8212-4d8e33b3cbd0"
    },
    {
        "author": "苏轼",
        "paragraphs": [
            "白马津头春水来，白鱼犹喜似江淮。",
            "使君已复冰堂酒，更望重新画舫斋。"
        ],
        "title": "送欧阳主簿赴官韦城四首  其三",
        "id": "71732df4-d293-4770-b329-a24f3af952e4"
    },
    {
        "author": "苏轼",
        "paragraphs": [
            "道傍垂白定沾巾，正似当年绿发新。",
            "故国依然乔木在，典刑复见老成人。"
        ],
        "title": "送欧阳主簿赴官韦城四首  其四",
        "id": "93adecd9-725e-41b7-8615-354f3f5108aa"
    },
    {
        "author": "苏轼",
        "paragraphs": [
            "我性喜临水，得颍意甚奇。",
            "到官十日来，九日河之湄。",
            "吏民笑相语，使君老而痴。",
            "使君实不痴，流水有令姿。",
            "遶郡十余里，不驶亦不迟。",
            "上流直而清，下流曲而漪。",
            "画船俯明镜，笑问汝为谁。",
            "忽然生鳞甲，乱我须与眉。",
            "散为百东坡，顷刻复在兹。",
            "此岂水薄相，与我相娱嬉。",
            "声色与臭味，颠倒眩小儿。",
            "等是儿戏物，水中少磷缁。",
            "赵陈两欧阳，同参天人师。",
            "观妙各有得，共赋泛颍诗。"
        ],
        "title": "泛颍",
        "id": "971d9e17-5d44-4b1a-b85a-1e7979366030"
    },
    {
        "author": "苏轼",
        "paragraphs": [
            "物生有象象乃滋，梦幻无根成斯须。",
            "方其梦时了非无，泡影一失俯仰殊。",
            "清露未晞电已徂，此灭灭尽乃真吾。",
            "云如死灰实不枯，逢场作戏三昧俱。",
            "化身为医忘其躯，草书非学聊自娱。",
            "落笔已唤周越奴，苍鼠奋髯饮松腴。",
            "剡藤玉版开雪肤，游龙天飞万人呼，莫作羞涩羊氏姝。"
        ],
        "title": "六观堂老人草书",
        "id": "e4638bd1-f969-40bb-9032-7996d990736b"
    },
    {
        "author": "苏轼",
        "paragraphs": [
            "淮上东来双鲤鱼，巧将诗信渡江湖。",
            "细看落墨皆松瘦，想见掀髯正鹤孤。",
            "烈士家风安用此，书生习气未能无。",
            "莫因老骥思千里，醉后哀歌缺唾壶。"
        ],
        "title": "次韵刘景文见寄",
        "id": "28415f06-b5e8-4374-9d18-970b5f0da265"
    },
    {
        "author": "苏轼",
        "paragraphs": [
            "黄花候秋节，远自夏小正。",
            "坤裳有正色，鞠衣亦令名。",
            "一从人伪胜，遂与天力争。",
            "易姓寓非族，改颜随所令。",
            "新奇既易售，粹驳宜相倾。",
            "疾恶逢伯厚，识真似渊明。",
            "君言我所印，世论谁敢评。",
            "愿君为霜风，一扫紫与頳。"
        ],
        "title": "赠朱逊之",
        "id": "72e91d2e-c347-4d9e-9f28-4c7e1b9e394a"
    },
    {
        "author": "苏轼",
        "paragraphs": [
            "商也哀未忘，岁月忽已秋。",
            "祥琴虽未调，余悲不敢留。",
            "矧此乃韵语，未入金石流。",
            "羲之生五子，总角出银钩。",
            "吾家有二许，下笔两不休。",
            "君言不能诗，此语人信不。",
            "千钟斯为尧，百榼斯为丘。",
            "陋矣陶士衡，当以大白浮。",
            "酒中那有失，醉则不惊鸥。",
            "明当罚二子，已洗两玉舟。"
        ],
        "title": "次韵赵景贶督两欧阳诗破陈酒戒",
        "id": "7b352057-c402-47b1-ab86-f12f3bc2d84e"
    },
    {
        "author": "苏轼",
        "paragraphs": [
            "我本畏酒人，临觞未尝诉。",
            "平生坐诗穷，得句忍不吐。",
            "吐酒茹好诗，肝胃生滓污。",
            "用此较得丧，天岂不足付。",
            "吾侪非二物，岁月谁与度。",
            "悄然得长愁，为计已大误。",
            "二欧非无诗，恨子不饮故。",
            "强为釂一酌，将非作愁具。",
            "成言如皎日，援笔当自赋。",
            "他年五君咏，山王一时数。"
        ],
        "title": "叔弼云履常不饮故不作诗劝履常饮",
        "id": "afed81a5-953b-4c73-8261-6b07af930fc6"
    },
    {
        "author": "苏轼",
        "paragraphs": [
            "公退清闲如致仕，酒余欢适以还乡。",
            "不妨更有安心病，卧看萦帘一炷香。"
        ],
        "title": "臂痛谒告作三绝句示四君子  其一",
        "id": "8757b547-b916-499d-8a5a-daca78fb13ff"
    },
    {
        "author": "苏轼",
        "paragraphs": [
            "心有何求遣病安，年来古井不生澜。",
            "祗愁戏瓦闲童子，却作泠泠一水看。"
        ],
        "title": "臂痛谒告作三绝句示四君子  其二",
        "id": "93c9aa55-2a6e-456e-8f3a-430fa59f68c0"
    },
    {
        "author": "苏轼",
        "paragraphs": [
            "小阁低窗卧宴温，了然非默亦非言。",
            "维摩示病吾真病，谁识东坡不二门。"
        ],
        "title": "臂痛谒告作三绝句示四君子  其三",
        "id": "5f7e88da-e24f-48c6-8d68-ed9401034e39"
    },
    {
        "author": "苏轼",
        "paragraphs": [
            "我昔在东武，吏方谨新书。",
            "斋空不知春，客至先愁予。",
            "采杞聊自诳，食菊不敢余。",
            "岁月今几何，齿发日向疏。",
            "幸此一郡老，依然十年初。",
            "梦饮本来空，真饱竟亦虚。",
            "尚有赤脚婢，能烹頳尾鱼。",
            "心知皆梦耳，慎勿歌归欤。"
        ],
        "title": "到颍未几公帑已竭斋厨索然戏作",
        "id": "4b1beb28-8f34-4261-a5af-383df72097a4"
    },
    {
        "author": "苏轼",
        "paragraphs": [
            "君家文律冠西京，旋筑诗坛按酒兵。",
            "袖手莫轻真将种，致师须得老门生。",
            "明朝郑伯降谁受，昨夜条侯壁已惊。",
            "从此醉翁天下乐，还应一举百觞倾。"
        ],
        "title": "景贶履常屡有诗督叔弼季默倡和已许诺矣复以此句挑之",
        "id": "f2e02e9f-9873-4621-898a-d24866a3df9e"
    },
    {
        "author": "苏轼",
        "paragraphs": [
            "天形倚一笠，地水转两轮。",
            "五伯之所运，毫端栖一尘。",
            "功名半幅纸，儿女浪苦辛。",
            "子有折足铛，中容五合陈。",
            "十年此中过，却是英特人。",
            "延我地炉坐，语软意甚真。",
            "白灰如积雪，中有红麒麟。",
            "勿触红麒麟，作灰维那瞋。",
            "拱手但默坐，墙壁徒谆谆。",
            "今宵恨客多，污子白㲲巾。",
            "后夜当独来，不须主与宾。",
            "蒲团坐纸帐，自要观我生。"
        ],
        "title": "赠月长老",
        "id": "c1bd41e5-4aff-453a-9573-5177484d3441"
    },
    {
        "author": "苏轼",
        "paragraphs": [
            "大耿疲劳已离羣，小冯慈爱且当门。",
            "玉堂不著扶犁手，霜鬓偏宜画鹿轓。",
            "豪杰虽无两王继，风流犹有二欧存。",
            "清诗已入新歌舞，要使邦人识雅言。"
        ],
        "title": "次韵答钱穆父穆父以仆得汝阴用杭越酬唱韵作诗见寄",
        "id": "c30e007d-4056-4205-8425-19cfb7071128"
    },
    {
        "author": "苏轼",
        "paragraphs": [
            "昌身如饱腹，饱尽还当饥。",
            "昌诗如膏面，为人作容姿。",
            "不如昌其气，鬰鬰老不衰。",
            "虽云老不衰，劫坏安所之。",
            "不如昌其志，志壹气自随。",
            "养之塞天地，孟轲不吾欺。",
            "人言魏勃勇，股栗向小儿。",
            "何如鲁连子，谈笑却秦师。",
            "慎勿怨谤谗，乃我得道资。",
            "淤泥生莲花，粪壤出菌芝。",
            "頼此善知识，使我枯生荑。",
            "吾言岂须多，冷暖子自知。"
        ],
        "title": "韩退之孟郊墓铭云以昌其诗举此问王定国当昌其身耶抑昌其诗也来诗下语未契作此答之",
        "id": "26995c53-8219-4dac-8af6-fcc37bce9b27"
    },
    {
        "author": "苏轼",
        "paragraphs": [
            "我观文忠公，四子皆超越。",
            "仲也珠径寸，照夜光如月。",
            "好诗真脱兔，下笔先落鹘。",
            "知音如周郎，议论亦英发。",
            "文章乃余事，学道探玄窟。",
            "死为长白主，名字书绛阙。",
            "伤心清颍尾，已伴白鸥没。",
            "喜见三少年，俱有千里骨。",
            "千里不难到，莫遣历块蹶。",
            "临分出苦语，愿子书之笏。"
        ],
        "tags": [
            "送别",
            "写人",
            "赞美"
        ],
        "title": "送欧阳推官赴华州监酒",
        "id": "e54e353e-a043-4236-9c43-c3b258851350"
    },
    {
        "author": "苏轼",
        "paragraphs": [
            "翠柏不知秋，空庭失摇落。",
            "幽人得嘉荫，露坐方独酌。",
            "月华稍澄穆，雾气尤清薄。",
            "小儿亦何知，相语翁正乐。",
            "铜炉烧柏子，石鼎煮山药。",
            "一杯赏月露，万象纷酬酢。",
            "此生独何幸，风缆欣初泊。",
            "誓逃颜跖网，行赴松乔约。",
            "莫嫌风有待，漫欲戏寥廓。",
            "泠然心境空，彷彿来笙鹤。"
        ],
        "title": "十月十四日以病在告独酌",
        "id": "92381287-2d7a-40b1-891c-4f41b6476eb6"
    },
    {
        "author": "苏轼",
        "paragraphs": [
            "镕铅煮白石，作玉真自欺。",
            "琢削为酒杯，规摹定州瓷。",
            "荷心虽浅狭，镜面良渺弥。",
            "持此寿佳客，到手不容辞。",
            "曹侯天下平，定国岂其师。",
            "一饮至数石，温克颇似之。",
            "风流越王孙，诗酒屡出奇。",
            "喜我有此客，玉杯不徒施。",
            "请君诘欧陈，问疾来何迟。",
            "呼儿扫月榭，扶病良及时。"
        ],
        "title": "独酌试药玉滑盏有怀诸君子明日望夜月庭佳景不可失作诗招之",
        "id": "dfbdd30f-4673-47c9-8d70-8fe3f601e4cc"
    },
    {
        "author": "苏轼",
        "paragraphs": [
            "书窗拾轻煤，佛帐扫余馥。",
            "辛勤破千夜，收此一寸玉。",
            "痴人畏老死，腐朽同草木。",
            "欲将东山松，涅尽南山竹。",
            "墨坚人苦脆，未用叹不足。",
            "且当注虫鱼，莫草三千牍。"
        ],
        "title": "欧阳季默以油烟墨二丸见饷各长寸许戏作小诗",
        "id": "3cc3b24a-ee91-493b-9bb3-361268f2c696"
    },
    {
        "author": "苏轼",
        "paragraphs": [
            "汉廷九尺人，谁似老方朔。",
            "那将一寸金，令足三冬学。",
            "饷鱼欲自洗，鳞尾光卓荦。",
            "我是骑鲸手，聊堪充鹿角。"
        ],
        "title": "明日复以大鱼为馈重二十斤且求诗故复戏之",
        "id": "70aa4130-b172-434b-8ad4-ef9472a357fb"
    },
    {
        "author": "苏轼",
        "paragraphs": [
            "汝阴多老桧，处处屯苍云。",
            "地连丹砂井，物化青牛君。",
            "时有再生枝，还作左纽纹。",
            "王孙有古意，书室延清芬。",
            "应怜四孺子，不堕凡木羣。",
            "体备松柏姿，气含芝术薰。",
            "初扶鹤立骨，未出龙缠筋。",
            "巢根白蚁乱，网叶青虫纷。",
            "乃知蔽芾初，甚要封殖勤。",
            "他年皮三寸，狐鼠了不闻。"
        ],
        "title": "和赵景贶栽桧",
        "id": "560301cf-e6e9-470a-bd25-a434bcd39492"
    },
    {
        "author": "苏轼",
        "paragraphs": [
            "灵区有异产，化国无潜珍。",
            "承平百年间，簪缨半齐民。",
            "建溪富奇伟，叶氏初隠沦。",
            "森然见乔木，其下维德人。",
            "佳哉鬰葱葱，气若凤与麟。",
            "联翩出儒将，岂惟十朱轮。",
            "新松无鹿触，旧柏有乌驯。",
            "待公归上冢，泪叶乃肯春。"
        ],
        "title": "叶待制求先坟永慕亭诗",
        "id": "1576c53a-e6a2-47f7-8301-28bc7602de20"
    },
    {
        "author": "苏轼",
        "paragraphs": [
            "江湖渺故国，风雨倾旧庐。",
            "东来三十年，愧此一束书。",
            "尺椽亦何有，而我常客居。",
            "羨君开此室，容膝真有余。",
            "拊牀琴动摇，弄笔窗明虚。",
            "后夜龙作雨，天明雪填渠。",
            "梦回闻剥啄，谁乎赵陈予。",
            "添丁走沽酒，通德起挽蔬。",
            "主孟当啗我，玉鳞金尾鱼。",
            "一醉忘其家，此身自籧篨。"
        ],
        "title": "与赵陈同过欧阳叔弼新治小斋戏作",
        "id": "8f7786c1-ba38-43ac-b6f7-62a13e8e6fcd"
    },
    {
        "author": "苏轼",
        "paragraphs": [
            "窗前暗响鸣枯叶，龙公试手初行雪。",
            "映空先集疑有无，作态斜飞正愁绝。",
            "众宾起舞风竹乱，老守先醉霜松折。",
            "恨无翠袖点横斜，祇有微灯照明灭。",
            "归来尚喜更鼓永，晨起不待铃索掣。",
            "未嫌长夜作衣棱，却怕初阳生眼缬。",
            "欲浮大白追余赏，幸有回飙惊落屑。",
            "模糊桧顶独多时，历乱瓦沟裁一瞥。",
            "汝南先贤有故事，醉翁诗话谁续说。",
            "当时号令君听取，白战不计持寸铁。"
        ],
        "title": "聚星堂雪",
        "id": "fe589d51-3cb0-4397-8a2f-c22120adce8e"
    },
    {
        "author": "苏轼",
        "paragraphs": [
            "渊明求县令，本缘食不足。",
            "束带向督邮，小屈未为辱。",
            "翻然赋归去，岂不念穷独。",
            "重以五斗米，折腰营口腹。",
            "云何元相国，万钟不满欲。",
            "胡椒铢两多，安用八百斛。",
            "以此杀其身，何啻鹊抵玉。",
            "往者不可悔，吾其反自烛。"
        ],
        "title": "欧阳叔弼见访诵陶渊明事叹其绝识既去感慨不已而赋此诗",
        "id": "1cbc388c-b88a-4ffb-aae4-51c591288ec4"
    },
    {
        "author": "苏轼",
        "paragraphs": [
            "天明小儿更传呼，髯刘已到城南隅。",
            "尺书真是髯手迹，起坐熨眼知有无。",
            "今人不作古人事，今世有此古丈夫。",
            "我闻其来喜欲舞，病自能起不用扶。",
            "江淮旱久尘土恶，朝来清雨濯鬓须。",
            "相看握手了无事，千里一笑毋乃迂。",
            "平生所乐在吴会，老死欲葬杭与苏。",
            "过江西来二百日，冷落山水愁吴姝。",
            "新隄旧井各无恙，参寥六一岂念吾。",
            "别后新诗巧摹写，袖中知有钱塘湖。"
        ],
        "tags": [
            "西湖"
        ],
        "title": "喜刘景文至",
        "id": "f7ea2e80-5c6f-4fe3-b1a4-772172983288"
    },
    {
        "author": "苏轼",
        "paragraphs": [
            "张公晚为龙，抑自龙中来。",
            "伊昔风云会，咄嗟潭洞开。",
            "精诚苟可贯，宾主真相陪。",
            "洞箫振羽舞，白酒浮云罍。",
            "言从关州妃，远去焦氏台。",
            "倾倒瓶中雨，一洗麦上埃。",
            "破旱不论功，乘云却空回。",
            "嗟龙与我辈，用意岂远哉。",
            "使君今子义，英风冠东莱。",
            "笑说龙为友，幽明莫相猜。"
        ],
        "title": "祷雨张龙公既应刘景文有诗次韵",
        "id": "9a86dae0-4658-4703-8059-302677783e9b"
    },
    {
        "author": "苏轼",
        "paragraphs": [
            "渊明形神自我，乐天身心相物。",
            "而今月下三人，他日当成几佛。"
        ],
        "title": "刘景文家藏乐天身心问答三首戏书一绝其后",
        "id": "e166521a-3e79-4728-8529-7225190ae4d1"
    },
    {
        "author": "苏轼",
        "paragraphs": [
            "一士千金未易偿，我从陈赵两欧阳。",
            "举鞭拍手笑山简，祇有并州一葛强。"
        ],
        "tags": [
            "西湖"
        ],
        "title": "西湖戏作",
        "id": "9b3dead8-834f-4cd8-b521-f94846a64609"
    },
    {
        "author": "苏轼",
        "paragraphs": [
            "先生岂止一怀祖，郎君不减王文度。",
            "膝上几日今白须，今我眼中见此父。",
            "汝南相从三晦朔，君去苦早我来暮。",
            "霜风凄紧正脱木，颍水清浅可立鹭。",
            "莫辞白酒泻香泉，已觉扁舟掠新渡。",
            "坐看士衡执别手，更遣梦得出奇句。",
            "郎君可是筦库人，乃使骥随蹇步。",
            "置之行矣无足道，贤愚岂在遇不遇。"
        ],
        "title": "送欧阳季默赴阙",
        "id": "90c3878f-d704-42d3-be3d-4deab1c85471"
    },
    {
        "author": "苏轼",
        "paragraphs": [
            "万松岭上黄千叶，载酒年年踏松雪。",
            "刘郎去后谁复来，花下有人心断绝。",
            "东斋夜坐搜雪句，两手龟坼霜须折。",
            "无情岂亦畏嘲弄，穿帘入户吹灯灭。",
            "纷纷儿女争所似，碧海长鲸君未掣。",
            "朝来云汉接天流，顾我小诗如点缬。",
            "欧阳赵陈在户外，急扫中庭铺木屑。",
            "交游虽似雪柏坚，聚散行作风花瞥。",
            "晴光融作一尺泥，归有何事真无说。",
            "泥干路稳放君去，莫倚马蹄如踣铁。"
        ],
        "title": "用前韵作雪诗留景文",
        "id": "e212f150-9483-48fd-98eb-d3a121d21c6f"
    },
    {
        "author": "苏轼",
        "paragraphs": [
            "元龙本志陋曹吴，豪气峥嵘老不除。",
            "失路今为哙等伍，作诗犹似建安初。",
            "西来为我风黧面，独卧无人雪缟庐。",
            "留子非为十日饮，要令安世诵亡书。"
        ],
        "title": "和刘景文见赠",
        "id": "3df64781-2036-4303-9224-056ea1005a1d"
    },
    {
        "author": "苏轼",
        "paragraphs": [
            "占雨又得雪，龟宁欺我哉。",
            "似知吾辈喜，故及醉中来。",
            "童子愁冰砚，佳人苦胶杯。",
            "那堪李常侍，入蔡夜衔枚。"
        ],
        "title": "和刘景文雪",
        "id": "b2518db0-e150-48fe-8292-75da03b9a64c"
    },
    {
        "author": "苏轼",
        "paragraphs": [
            "白云在天不可呼，明月岂肯留庭隅。",
            "怪君西行八百里，清坐十日一事无。",
            "路人不识呼尚书，但见凛凛雄千夫。",
            "岂知入骨爱诗酒，醉倒正欲蛾眉扶。",
            "一篇向人写肝肺，四海知我霜鬓须。",
            "欧阳赵陈皆我有，岂谓夫子驾复迂。",
            "尔来又见三黜柳，共此暖热餐毡苏。",
            "酒肴酸薄红粉暗，祇有颍水清而姝。",
            "一朝寂寞风雨散，对影谁念月与吾。",
            "何时归帆溯江水，春酒一变甘棠湖。"
        ],
        "title": "次前韵送刘景文",
        "id": "e22bb38b-e393-4e58-b602-bec4563b1a00"
    },
    {
        "author": "苏轼",
        "paragraphs": [
            "漫郎天骨清，生与世俗异。",
            "学道新有得，为贫聊复仕。",
            "每于红尘中，尝起青霞志。",
            "屏山辍赠子，莫遣污簪珥。",
            "寓目紫翠间，安眠本非睡。",
            "梦中化为鹤，飞入长松寺。"
        ],
        "title": "以屏山赠欧阳叔弼",
        "id": "a2bd6520-94d9-45a1-9302-a1f2c9a5de05"
    },
    {
        "author": "苏轼",
        "paragraphs": [
            "神屠不目全，妙额惟粧半。",
            "更刀乃族庖，倚市必丑悍。",
            "平生魏公筹，忽斲郢人墁。",
            "诗书亦何用，适道须此馆。",
            "多言虽数穷，微中或排难。",
            "子诗如清风，翏翏发将旦。",
            "胡为久闭匿，绮语真自患。",
            "许时笑我痴，隔屋相咏叹。",
            "竟识彦道不，绝叫呼百万。",
            "清朝固多士，人门子皆冠。",
            "莫言清颍水，从此隔河汉。",
            "异时我独来，得鱼杨柳贯。",
            "持归不忍食，尺素解凄断。",
            "中有清圆句，铜丸飞柘弹。",
            "春愁结凌凘，正待一笑泮。",
            "百篇倘寄我，呻吟郑人缓。"
        ],
        "title": "新渡寺席上次赵景贶陈履常韵送欧阳叔弼比来诸君唱和叔弼但袖手傍睨而已临别忽出一篇颇有渊明风致坐皆惊叹",
        "id": "b42e0d7c-c817-4722-928e-24f337fe801e"
    },
    {
        "author": "苏轼",
        "paragraphs": [
            "岁华来无穷，老眼久已静。",
            "春风如系马，未动意先骋。",
            "西湖忽破碎，鸟落鱼动镜。",
            "萦城理枯渎，放闸起胶艇。",
            "愿君营此乐，官事何时竟。",
            "思吴信偶然，出处付前定。",
            "飘然不系舟，乘此无尽兴。",
            "醉翁行乐处，草木皆可敬。",
            "明朝游北渚，急扫黄叶径。",
            "白酒真到齐，红裙已放郑。"
        ],
        "tags": [
            "西湖"
        ],
        "title": "次韵赵景贶春思且怀吴越山水",
        "id": "70a9de9c-4fc8-4679-a932-7fe1d7dcbc75"
    },
    {
        "author": "苏轼",
        "paragraphs": [
            "明经宣城宰，家此百尺澜。",
            "郑公不量力，敢以非意干。",
            "玄黄杂两战，绛青表双蟠。",
            "烈气毙强敌，仁心恻饥寒。",
            "精诚祷必赴，苟简求亦难。",
            "萧条麦麰枯，浩荡日月宽。",
            "念子无吏责，十日勤征鞍。",
            "春蔬得雨雪，少助先生盘。",
            "龙不惮往来，而我独宴安。",
            "闭阁默自责，神交清夜阑。"
        ],
        "title": "次韵陈履常张公龙潭",
        "id": "fb1838e9-833f-4e4c-b207-c37913f7d421"
    },
    {
        "author": "苏轼",
        "paragraphs": [
            "岁暮自急景，我闲方缓觞。",
            "欢饮西湖晚，步转北渚长。",
            "地坐略少长，意行无涧冈。",
            "久知荠麦青，稍喜榆柳黄。",
            "盎盎春欲动，潋潋夜未央。",
            "水天鸥鹭静，月露松桧香。",
            "抚景方晼晚，怀人重凄凉。",
            "岂无一老兵，坐念两欧阳。",
            "我意正麋鹿，君材亦珪璋。",
            "此会不可再，此欢不可忘。"
        ],
        "tags": [
            "西湖"
        ],
        "title": "小饮西湖怀欧阳叔弼兄弟赠赵景贶陈履常",
        "id": "f795e367-6e4d-4e1a-85d6-21d385c88411"
    },
    {
        "author": "苏轼",
        "paragraphs": [
            "天工点酥作梅花，此有蜡梅禅老家。",
            "蜜蜂采花作黄蜡，取蜡为花亦其物。",
            "天工变化谁得知，我亦儿嬉作小诗。",
            "君不见万松岭上黄千叶，玉蘂檀心两奇绝。",
            "醉中不觉度千山，夜闻梅香失醉眠。",
            "归来却梦寻花去，梦里花仙觅奇句。",
            "此间风物属诗人，我老不饮当付君。",
            "君行适吴我适越，笑指西湖作衣钵。"
        ],
        "tags": [
            "西湖"
        ],
        "title": "蜡梅一首赠赵景贶",
        "id": "4e9123ee-89a0-4f69-88ce-f55ba672b182"
    },
    {
        "author": "苏轼",
        "paragraphs": [
            "我家衡山公，清而畏人知。",
            "臧否不出口，默识如蓍龟。",
            "擢子拱把中，云有骥騄姿。",
            "胡为三十载，尚作穷苦词。",
            "丈人不妄语，未效此何疑。",
            "朅来清颍上，泪湿中郎诗。",
            "怪我一年长，而作十年衰。",
            "同时几人在，岂敢怨白髭。",
            "愿言指松柏，永与霜雪期。"
        ],
        "tags": [
            "衡山"
        ],
        "title": "送王竦朝散赴阙",
        "id": "0f15616d-7209-4e80-8924-40b31cdc1f5a"
    },
    {
        "author": "苏轼",
        "paragraphs": [
            "扫白非黄精，轻身岂胡麻。",
            "怪君仁而寿，未觉生有涯。",
            "曾经丹化米，亲授枣如瓜。",
            "云蒸作雾楷，火灭噀雨巴。",
            "自此养铅鼎，无穷走河车。",
            "至今许玉斧，犹事萼绿华。",
            "我本三生人，畴昔一念差。",
            "前生或草圣，习气余惊蛇。",
            "儒臞谢赤松，佛缚惭丹霞。",
            "时时一篇出，扰扰四座譁。",
            "清诗得可惊，信美辞多夸。",
            "回车入官府，治具随贫家。",
            "萍虀与豆粥，亦可成咄嗟。"
        ],
        "title": "次韵致政张朝奉仍招晚饮",
        "id": "7953a725-06ca-42ac-822a-b1bc56386b35"
    },
    {
        "author": "苏轼",
        "paragraphs": [
            "贞观之德来万邦，浩如沧海吞河江，音容伧狞服奇厖。",
            "横绝岭海逾涛泷，珍禽瑰产争牵扛，名王解辫却盖幢。",
            "粉本遗墨开明窗，我喟而作心未降，魏征封伦恨不双。"
        ],
        "title": "阎立本职贡图",
        "id": "63ddc022-93dd-4957-8f64-4a1ca7226c55"
    },
    {
        "author": "苏轼",
        "paragraphs": [
            "斯人何似似春雨，歌舞农夫怨行路。",
            "君看永叔与元之，坎轲一生遭口语。",
            "两翁当年鬓未丝，玉堂挥翰手如飞。",
            "教得滁人解吟咏，至今里巷嘲轻肥。",
            "君家联翩尽卿相，独来坐啸溪山上。",
            "笑捐浮利一鸡肋，多取清名几熊掌。",
            "丈夫自重贵难售，两翁今与青山久。",
            "后来太守更风流，要伴前人作诗瘦。",
            "我倦承明苦求出，到处遗踪寻六一。",
            "凭君试与问琅邪，许我来游莫难色。"
        ],
        "title": "次韵王滁州见寄",
        "id": "1d6867a1-441b-46e9-affd-44e4bcfc14d7"
    },
    {
        "author": "苏轼",
        "paragraphs": [
            "王孙天麒麟，眸子奥而澈。",
            "囊空学逾富，屋陋人更杰。",
            "我老书益放，笔落座惊掣。",
            "欲求东斋铭，要饮西湖雪。",
            "长瓶分未到，小砚干欲裂。",
            "不似淳于髠，一石要烛灭。"
        ],
        "tags": [
            "西湖"
        ],
        "title": "赵景贶以诗求东斋榜铭昨日闻都下寄酒来戏和其韵求分一壶作润笔也",
        "id": "5e847902-5ad1-4a8c-a80e-47465d59fe7e"
    },
    {
        "author": "苏轼",
        "paragraphs": [
            "二年洞庭秋，香雾长噀手。",
            "今年洞庭春，玉色疑非酒。",
            "贤王文字饮，醉笔蛟蛇走。",
            "既醉念君醒，远饷为我寿。",
            "瓶开香浮座，盏凸光照牖。",
            "方倾安仁醽，莫遣公远嗅。",
            "要当立名字，未用问升斗。",
            "应呼钓诗钩，亦号扫愁帚。",
            "君知蒲萄恶，正是嫫母黝。",
            "须君滟海杯，浇我谈天口。"
        ],
        "tags": [
            "洞庭湖"
        ],
        "title": "洞庭春色",
        "id": "4cbcdd67-a0bb-448d-b33c-f91de000984d"
    },
    {
        "author": "苏轼",
        "paragraphs": [
            "积雪困桃李，春心谁为容。",
            "淮光酿山色，先作归意浓。",
            "我亦倦游者，君恩系疏慵。",
            "欲留耿介士，伴我衰迟踪。",
            "吏课升斗积，崎岖等铅舂。",
            "那将露电身，坐待收千钟。",
            "结发空百战，市人看先封。",
            "谁能搔白首，抱关望夕烽。",
            "子意谅已成，我言宁复从。",
            "恨无乖崖老，一洗芥蒂胸。",
            "我田荆溪上，伏腊亦粗供。",
            "怀哉江南路，会作林下逢。"
        ],
        "title": "送路都曹",
        "id": "63055431-7175-4180-b96c-503f3ef39a13"
    },
    {
        "author": "苏轼",
        "paragraphs": [
            "问子一室间，宁有千里廓。",
            "尘心洗长松，远意发孤鹤。",
            "生朝得此寿，死籍疑可落。",
            "微言在参同，妙契藏九籥。",
            "故人有奇趣，逸想寄幽壑。",
            "霜枝谢寒暑，云翮无前却。",
            "何须构明堂，未羨巢阿阁。",
            "缅怀别时语，复作数日恶。",
            "诗腴固堪餐，字瘦还可愕。",
            "高标忽在眼，清梦了如昨。",
            "君今哙等伍，志与湛辈各。",
            "岂待相愿言，方为不朽托。",
            "子云老执戟，长孺终主爵。",
            "吾当追松乔，子亦鄙卫霍。"
        ],
        "title": "生日蒙刘景文以古画松鹤为寿且贶佳篇次韵为谢",
        "id": "6b09361b-ba17-4668-817c-992dd4f0b045"
    },
    {
        "author": "苏轼",
        "paragraphs": [
            "可怜扰扰雪中人，饥饱终同寓一尘。",
            "老桧作花真强项，冻鸢储肉巧谋身。",
            "忍寒吟咏君堪笑，得暖欢呼我未贫。",
            "坐听屐声知有路，拥裘来看玉梅春。"
        ],
        "title": "次韵陈履常雪中",
        "id": "11123208-5628-4c1d-893e-f5c0916472a5"
    },
    {
        "author": "苏轼",
        "paragraphs": [
            "我怀元祐初，圭璋满清班。",
            "维时南隆老，奉使独未还。",
            "迂叟向我言，青齐岁方艰。",
            "斯人乃德星，遣出虚危间。",
            "召用既晚矣，天命良复悭。",
            "一朝失老骥，寂寞空帝闲。",
            "至今清夜梦，枕衾有余潸。",
            "喜闻二三子，结发师闵颜。",
            "高论邈河汉，清诗鸣珮环。",
            "遥知三日雪，积玉埋崧山。",
            "谁念此幽桂，坐蒙榛与菅。",
            "故人在颍尾，投诗清泠湾。"
        ],
        "title": "二鲜于君以诗文见寄作诗为谢",
        "id": "6c2e4c71-baad-4c19-9178-7a1f3e519324"
    },
    {
        "author": "苏轼",
        "paragraphs": [
            "千花未分出梅余，遣雪摧残计已疏。",
            "卧闻点滴如秋雨，知是东风为扫除。"
        ],
        "title": "次韵赵德麟雪中惜梅且饷柑酒三首  其一",
        "id": "e86a72ab-f683-4723-b5c9-9df643342f33"
    },
    {
        "author": "苏轼",
        "paragraphs": [
            "阆苑千葩映玉宸，人间只有此花新。",
            "飞霙要欲先桃李，散作千林火迫春。"
        ],
        "title": "次韵赵德麟雪中惜梅且饷柑酒三首  其二",
        "id": "e7d7cf8e-e8c1-4419-b290-b16059816813"
    },
    {
        "author": "苏轼",
        "paragraphs": [
            "蹀躞娇黄不受鞿，东风暗与色香归。",
            "偶逢白堕争春手，遣入王孙玉斝飞。"
        ],
        "title": "次韵赵德麟雪中惜梅且饷柑酒三首  其三",
        "id": "0dc2ec44-ed63-4952-b487-c5be3088b47b"
    },
    {
        "author": "苏轼",
        "paragraphs": [
            "新年乐事叹何曾，闭合烧香一病僧。",
            "未忍便倾浇别酒，且来同看照愁灯。",
            "颍鱼跃处新亭近，湖雪消时画舫升。",
            "祇恐樽前无此客，清诗还有士龙能。"
        ],
        "title": "和陈传道雪中观灯",
        "id": "d99107f3-27e3-4467-8491-54184e03f9e7"
    },
    {
        "author": "苏轼",
        "paragraphs": [
            "任公镇西南，尝赠绕朝策。",
            "当时若尽用，善阵无赫赫。",
            "凄凉十年后，邪正久已白。",
            "却留封德彝，天意眇难测。",
            "象贤真骥种，号诉甘百谪。",
            "岂云报私仇，祸福指络脉。",
            "高才食旧德，但恐里门窄。",
            "伤心千骑归，赠印黄壤隔。",
            "惟有亭前桧，阅世不改色。",
            "千年与井在，记此王粲宅。"
        ],
        "title": "阅世堂诗赠任仲微",
        "id": "abc37580-1385-4862-8796-c06ee633e44f"
    },
    {
        "author": "苏轼",
        "paragraphs": [
            "春阴欲落雪，野气方升云。",
            "我游清颍尾，想见翠被君。",
            "古来聚散地，与子复言分。",
            "倦游安税驾，瘦田失归耘。",
            "独宿古寺中，荒鸡乱鸣羣。",
            "送子以晓角，幽幽醒时闻。"
        ],
        "title": "新渡寺送任仲微",
        "id": "b46a0ce8-5265-4353-9086-7051e0a43261"
    },
    {
        "author": "苏轼",
        "paragraphs": [
            "霭霭青城云，娟娟峨嵋月。",
            "随我西北来，照我光不灭。",
            "我在尘土中，白云呼我归。",
            "我游江湖上，明月湿我衣。",
            "岷峨天一方，云月在我侧。",
            "谓是山中人，相望了不隔。",
            "梦寻西南路，默数长短亭。",
            "似闻嘉陵江，跳波吹枕屏。",
            "送君无一物，清江饮君马。",
            "路穿慈竹林，父老拜马下。",
            "不用惊走藏，使者我友生。",
            "听讼如家人，细说为汝评。",
            "若逢山中友，问我归何日。",
            "为话腰脚轻，犹堪踏泉石。"
        ],
        "title": "送运判朱朝奉入蜀",
        "id": "c598083d-b74e-4102-a031-07eb28ed95cc"
    },
    {
        "author": "苏轼",
        "paragraphs": [
            "病眼乱灯火，细书数尘沙。",
            "君诗如秋露，浄我空中花。",
            "古语多妙寄，可识不可夸。",
            "巧笑在頩颊，哀音如掺挝。",
            "曾坑一掬春，紫餠供千家。",
            "悬知贵公子，醉眼无真茶。",
            "崎岖烂石上，得此一寸芽。",
            "缄封勿浪出，汤老客未嘉。"
        ],
        "title": "病中夜读朱博士诗",
        "id": "72299883-f548-41b0-84ba-2120e2ae98d7"
    },
    {
        "author": "苏轼",
        "paragraphs": [
            "老守惜春意，主人留客情。",
            "官余闲日月，湖上好清明。",
            "新火发茶乳，温风散粥饧。",
            "酒阑红杏闇，日落大隄平。",
            "清夜除灯坐，孤舟擘岸撑。",
            "逮君帻未堕，对此月犹横。"
        ],
        "title": "赵德麟饯饮湖上舟中对月",
        "id": "11dbcb5d-c287-4c37-94fc-09b3812ffe42"
    },
    {
        "author": "苏轼",
        "paragraphs": [
            "二陈既妙士，两欧惟德人。",
            "王孙乃龙种，世有籋云麟。",
            "五君从我游，倾写出怪珍。",
            "俗物败人意，兹游实清醇。",
            "那知有聚散，佳梦失欠伸。",
            "我舟下清淮，沙水吹玉尘。",
            "君行踏晓月，疏木挂寸银。",
            "尚寄别后诗，剪刻淮南春。"
        ],
        "title": "和赵德麟送陈传道",
        "id": "beb54ef0-29c1-4b85-af63-0e46aea60912"
    },
    {
        "author": "苏轼",
        "paragraphs": [
            "此生终安归，还轸天下半。",
            "朅来乘樏庙，复作微禹叹。",
            "从祀及彼呱，像设偶此粲。",
            "秦祖当侑坐，夏郊亦荐祼。",
            "可怜淮海人，尚记弧矢旦。",
            "荆山碧相照，楚水清可乱。",
            "刖人有余坑，美石肖温瓒。",
            "龟泉木杪出，牛乳石池漫。",
            "小儿强好古，侍史笑流汗。",
            "归时蝙蝠飞，炬火记远岸。"
        ],
        "title": "上巳日与二子迨过游涂山荆山记所见",
        "id": "dec50681-dbed-4ae7-8624-9169feccdb1a"
    },
    {
        "author": "苏轼",
        "paragraphs": [
            "少年独识晁新城，闭门却扫卷旆旌。",
            "胸中自有谈天口，坐却秦军发墨守。",
            "有子不为谋置锥，虹霓吞吐忘寒饥。",
            "端如太史牛马走，严徐不敢连尻脽。",
            "徘回未用疑相待，枉尺知君有家戒。",
            "避人聊复去瀛洲，伴我真能老淮海。",
            "梦中仇池千仞巌，便欲揽我青霞幨。",
            "且须还家与妇计，我本归路连西南。",
            "老来饮酒无人佐，独看红药倾白堕。",
            "每到平山忆醉翁，悬知他日君思我。",
            "路傍小儿笑相逢，齐歌万事转头空。",
            "頼有风流贤别驾，犹堪十里卷春风。"
        ],
        "title": "次韵晁无咎学士相迎",
        "id": "e01f8239-a477-4344-8484-acd4a37f1844"
    },
    {
        "author": "苏轼",
        "paragraphs": [
            "澹月倾云晓角哀，小风吹水碧鳞开。",
            "此生定向江湖老，默数淮中十往来。"
        ],
        "title": "淮上早发",
        "id": "009fda67-c3a2-4be2-a93d-c2f47441b4d7"
    },
    {
        "author": "苏轼",
        "paragraphs": [
            "恶衣恶食诗愈好，恰是霜松啭春鸟。",
            "苍蝇莫乱远鸡声，世上谁如公觉早。",
            "八年看我走三州，月自当空水自流。",
            "人间扰扰真蝼蚁，应笑人呼作鬬牛。"
        ],
        "title": "次韵徐仲车",
        "id": "a3445d1c-755c-477d-86f5-bfb4e861388a"
    },
    {
        "author": "苏轼",
        "paragraphs": [
            "东都寄食似浮云，幞被真成一宿宾。",
            "收得玉堂挥翰手，却为淮月弄舟人。",
            "羨君湖上斋摇碧，笑我花时甑有尘。",
            "为报年来杀风景，连江梦雨不知春。"
        ],
        "title": "次韵林子中春日新隄书事见寄",
        "id": "15167cc9-bf03-4748-ab03-69b021928df9"
    },
    {
        "author": "苏轼",
        "paragraphs": [
            "裕陵固天纵，笔有云汉姿。",
            "尝重连山象，不数秋风辞。",
            "龙腾与虎变，貍豹复何施。",
            "我穷真有数，文字乃见知。",
            "闻君射策日，妙语发畴咨。",
            "一日喧万口，惊倒同舍儿。",
            "岂知二十年，道路犹迟迟。",
            "苦言如药石，瞑眩终见思。",
            "屈伸反覆手，独于君可疑。",
            "四门方穆穆，行矣及此时。"
        ],
        "title": "送陈伯修察院赴阙",
        "id": "cad1fc66-b2c7-44c7-be2a-28d09ed49787"
    },
    {
        "author": "苏轼",
        "paragraphs": [
            "都城昔倾盖，骏马初服辀。",
            "再见江湖间，秋鹰已离鞲。",
            "于今三会合，每进不少留。",
            "豫章既可识，瑚琏谁当收。",
            "微官有民社，妙割无鸡牛。",
            "归来我益敬，器博用自周。",
            "百年子初筵，我已迫旅酬。",
            "但当寄苦语，高节贯白头。"
        ],
        "title": "送张嘉父长官",
        "id": "492f107e-02fe-4383-96db-7ee06664048e"
    },
    {
        "author": "苏轼",
        "paragraphs": [
            "太山秋毫两无穷，钜细本出相形中。",
            "大千起灭一尘里，未觉杭颍谁雌雄。",
            "我在钱塘拓湖渌，大隄士女争昌丰。",
            "六桥横绝天汉上，北山始与南屏通。",
            "忽惊二十五万丈，老葑席卷苍云空。",
            "朅来颍尾弄秋色，一水萦带昭灵宫。",
            "坐思吴越不可到，借君月斧修朣胧。",
            "二十四桥亦何有，换此十顷玻璃风。",
            "雷塘水干禾黍满，宝钗耕出余鸾龙。",
            "明年诗客来吊古，伴我霜夜号秋虫。"
        ],
        "tags": [
            "西湖"
        ],
        "title": "轼在颍州与赵德麟同治西湖未成改扬州三月十六日湖成德麟有诗见怀次其韵",
        "id": "31c011c5-9efc-4c6d-af9b-ff1e74422bd0"
    },
    {
        "author": "苏轼",
        "paragraphs": [
            "壶中春色饮中仙，骑鹤东来独惘然。",
            "犹有赵陈同李郭，不妨同泛过湖船。"
        ],
        "tags": [
            "西湖"
        ],
        "title": "次韵德麟西湖新成见怀绝句",
        "id": "dba9390c-6bea-4065-b04f-fccf4eb7dc77"
    },
    {
        "author": "苏轼",
        "paragraphs": [
            "使君不用山鞠穷，饥民自逃泥水中。",
            "欲将百渎起凶岁，免使甔石愁扬雄。",
            "西湖虽小亦西子，萦流作态清而丰。",
            "千夫余力起三闸，焦陂下与长淮通。",
            "十年憔悴尘土窟，清澜一洗啼痕空。",
            "王孙本自有仙骨，平生宿卫明光宫。",
            "一行作吏人不识，正似云月初朦胧。",
            "时临此水照冰雪，莫遣白发生秋风。",
            "定须却致两黄鹄，新与上帝开濯龙。",
            "湖成君归侍帝侧，灯花已缀钗头虫。"
        ],
        "tags": [
            "西湖"
        ],
        "title": "再次韵德麟新开西湖",
        "id": "5d30c160-8432-4817-baa5-882b15f31dca"
    },
    {
        "author": "苏轼",
        "paragraphs": [
            "我生亦何须，一饱万想灭。",
            "胡为设方丈，养此肤寸舌。",
            "尔来又衰病，过午食辄噎。",
            "谬为淮海帅，每愧厨传缺。",
            "爨无欲清人，奉使免内热。",
            "空烦赤泥印，远致紫玉玦。",
            "为君伐羔豚，歌舞菰黍节。",
            "禅窗丽午景，蜀井出冰雪。",
            "坐客皆可人，鼎器手自洁。",
            "金钗候汤眼，鱼蟹亦应诀。",
            "遂令色香味，一日备三绝。",
            "报君不虚受，知我非轻啜。"
        ],
        "title": "到官病倦未尝会客毛正仲惠茶乃以端午小集石塔戏作一诗为谢",
        "id": "bea215e7-3167-466c-a794-dde3250858ed"
    },
    {
        "author": "苏轼",
        "paragraphs": [
            "梦时良是觉时非，汲井埋盆故自痴。",
            "但见玉峰横太白，便从鸟道绝峨眉。",
            "秋风与作烟云意，晓日令涵草木姿。",
            "一点空明是何处，老人真欲住仇池。"
        ],
        "title": "双石",
        "id": "38e29cec-f0b8-45da-b2ed-fdc49d55bb05"
    },
    {
        "author": "苏轼",
        "paragraphs": [
            "我不如陶生，世事缠绵之。",
            "云何得一适，亦有如生时。",
            "寸田无荆棘，佳处正在兹。",
            "纵心与事往，所遇无复疑。",
            "偶得酒中趣，空杯亦常持。"
        ],
        "title": "和陶饮酒二十首  其一",
        "id": "58de1678-0ced-409f-90cd-7dbf40eeb15f"
    },
    {
        "author": "苏轼",
        "paragraphs": [
            "二豪诋醉客，气涌胸中山。",
            "漼然似冰释，亦复在一言。",
            "啬气实其腹，云当享长年。",
            "少饮得径醉，此秘君勿传。"
        ],
        "title": "和陶饮酒二十首  其二",
        "id": "a2bdcfe6-974e-4891-b4b4-a5f270d9e812"
    },
    {
        "author": "苏轼",
        "paragraphs": [
            "道丧士失己，出语辄不情。",
            "江左风流人，醉中亦求名。",
            "渊明独清真，谈笑得此生。",
            "身如受风竹，掩冉众叶惊。",
            "俯仰各有态，得酒诗自成。"
        ],
        "title": "和陶饮酒二十首  其三",
        "id": "48306f09-cac7-450d-8934-654a0f6be4d2"
    },
    {
        "author": "苏轼",
        "paragraphs": [
            "蠢蠕食叶虫，仰空慕高飞。",
            "一朝傅两翅，乃得黏网悲。",
            "啁啾同巢雀，沮泽疑可依。",
            "赴水生两壳，遭闭何时归。",
            "二虫竟谁是，一笑百念衰。",
            "幸此未化间，有酒君莫违。"
        ],
        "title": "和陶饮酒二十首  其四",
        "id": "412a7eb8-2a3d-430b-bcae-370634835119"
    },
    {
        "author": "苏轼",
        "paragraphs": [
            "小舟真一叶，下有暗浪喧。",
            "夜棹醉中发，不知枕几偏。",
            "天明问前路，已度千重山。",
            "嗟我亦何为，此道常往还。",
            "未来宁早计，既往复何言。"
        ],
        "title": "和陶饮酒二十首  其五",
        "id": "180b7a39-3940-4b25-86fc-60234b5f368b"
    },
    {
        "author": "苏轼",
        "paragraphs": [
            "百年六十化，念念竟非是。",
            "是身如虚空，谁受誉与毁。",
            "得酒未举杯，丧我固忘尔。",
            "倒牀自甘寝，不择菅与绮。"
        ],
        "title": "和陶饮酒二十首  其六",
        "id": "27ad5b7b-5409-471b-a4a9-7df98a04079f"
    },
    {
        "author": "苏轼",
        "paragraphs": [
            "顷者大雪年，海派翻玉英。",
            "有士常痛饮，饥寒见真情。",
            "牀头有败榼，孤坐时一倾。",
            "未能平体粟，且复浇肠鸣。",
            "脱衣裹冻酒，每醉念此生。"
        ],
        "title": "和陶饮酒二十首  其七",
        "id": "47bd2cf0-8843-4923-a48b-34d6fce9aaa5"
    },
    {
        "author": "苏轼",
        "paragraphs": [
            "我坐华堂上，不改麋鹿姿。",
            "时来蜀冈头，喜见霜松枝。",
            "心知百尺底，已结千岁奇。",
            "煌煌凌霄花，缠绕复何为。",
            "举觞酹其根，无事莫相羁。"
        ],
        "title": "和陶饮酒二十首  其八",
        "id": "94db97ff-824b-4122-9ebb-61277c8e34ab"
    },
    {
        "author": "苏轼",
        "paragraphs": [
            "芙蓉在秋水，时节自阖开。",
            "清风亦何意，入我芝兰怀。",
            "一随采折去，永与江湖乖。",
            "断丝不复续，斗水何足栖。",
            "不如玉井莲，结根天池泥。",
            "感此每自慰，吾事幸不谐。",
            "醉中有归路，了了初不迷。",
            "乘流且复逝，抵曲吾当回。"
        ],
        "title": "和陶饮酒二十首  其九",
        "id": "37d62aba-1882-40e4-9c5b-5b638a6fadab"
    },
    {
        "author": "苏轼",
        "paragraphs": [
            "篮舆兀醉守，路转古城隅。",
            "酒力如过雨，清风消半途。",
            "前山正可数，后骑且勿驱。",
            "我缘在东南，往寄白发余。",
            "遥知万松岭，下有三亩居。"
        ],
        "title": "和陶饮酒二十首  其一○",
        "id": "2b175d31-0230-4817-9a36-3f8677326344"
    },
    {
        "author": "苏轼",
        "paragraphs": [
            "民劳吏无德，岁美天有道。",
            "暑雨避麦秋，温风送蚕老。",
            "三咽初有闻，一溉未濡槁。",
            "诏书宽积欠，父老颜色好。",
            "再拜贺吾君，获此不贪宝。",
            "颓然笑阮籍，醉几书谢表。"
        ],
        "title": "和陶饮酒二十首  其一一",
        "id": "ff66d5e7-e2af-47e7-8efd-baa89400ec92"
    },
    {
        "author": "苏轼",
        "paragraphs": [
            "我梦入小学，自谓总角时。",
            "不记有白发，犹诵论语辞。",
            "人间本儿戏，颠倒略似兹。",
            "惟有醉时真，空洞了无疑。",
            "坠车终无伤，庄叟不吾欺。",
            "呼儿具纸笔，醉语辄录之。"
        ],
        "title": "和陶饮酒二十首  其一二",
        "id": "ea27b872-c50e-4e7a-9bf2-0700c9e33001"
    },
    {
        "author": "苏轼",
        "paragraphs": [
            "醉中虽可乐，犹是生灭境。",
            "云何得此身，不醉亦不醒。",
            "痴如景升牛，莫保尻与领。",
            "黠如东郭𠬍，束缚作毛颖。",
            "乃知嵇叔夜，非坐虎文炳。"
        ],
        "title": "和陶饮酒二十首  其一三",
        "id": "bc630b75-b6d0-4adc-9697-eabe1204aa16"
    },
    {
        "author": "苏轼",
        "paragraphs": [
            "我家小冯君，天性颇醇至。",
            "清坐不饮酒，而能容我醉。",
            "归休要相依，谢病当以次。",
            "岂知山林士，肮脏乃尔贵。",
            "乞身当念早，过是恐少味。"
        ],
        "title": "和陶饮酒二十首  其一四",
        "id": "87e4a564-82f2-42c7-a46c-9ae65a6b2801"
    },
    {
        "author": "苏轼",
        "paragraphs": [
            "去乡三十年，风雨荒旧宅。",
            "惟存一束书，寄食无定迹。",
            "每用愧渊明，尚取禾三百。",
            "颀然六男子，粗可传清白。",
            "于吾岂不多，何事复叹息。"
        ],
        "title": "和陶饮酒二十首  其一五",
        "id": "1aa76c02-aa7c-42b5-8434-37b03e4911c7"
    },
    {
        "author": "苏轼",
        "paragraphs": [
            "哓哓六男子，絃诵各一经。",
            "复生五丈夫，戢戢丁欲成。",
            "归田了门户，与国充践更。",
            "普儿初学语，玉骨开天庭。",
            "淮老如鹤雏，破壳已长鸣。",
            "举酒属千里，一欢愧凡情。"
        ],
        "title": "和陶饮酒二十首  其一六",
        "id": "b02ffb75-516a-40cc-833e-cbded634465a"
    },
    {
        "author": "苏轼",
        "paragraphs": [
            "淮海虽故楚，无复轻扬风。",
            "斋厨圣贤杂，无事时一中。",
            "谁言大道远，正頼三杯通。",
            "使君不夕坐，衙门散刀弓。"
        ],
        "title": "和陶饮酒二十首  其一七",
        "id": "8edd0e27-8950-4ece-8589-a483ca1824e0"
    },
    {
        "author": "苏轼",
        "paragraphs": [
            "何人筑东台，一郡坐可得。",
            "亭亭古浮图，独立表众惑。",
            "芜城阅兴废，雷塘几开塞。",
            "明年起华堂，置酒吊亡国。",
            "无令竹西路，歌吹久寂默。"
        ],
        "title": "和陶饮酒二十首  其一八",
        "id": "99794387-1970-4031-8d00-a17c28a49762"
    },
    {
        "author": "苏轼",
        "paragraphs": [
            "晁子天麒麟，结交未及仕。",
            "高才固难及，雅志或类己。",
            "各怀伯业能，共有丘明耻。",
            "歌呼时就君，指我醉乡里。",
            "吴公门下客，贾谊独见纪。",
            "请作鵩鸟赋，我亦得坎止。",
            "行乐当及时，绿发不可恃。"
        ],
        "title": "和陶饮酒二十首  其一九",
        "id": "977d0b48-e7c7-4ec7-abc5-0f9cbdad58a6"
    },
    {
        "author": "苏轼",
        "paragraphs": [
            "盖公偶谈道，齐相独识真。",
            "颓然不事事，客至先饮醇。",
            "当时刘项罢，四海疮痍新。",
            "三杯洗战国，一斗消强秦。",
            "寂寞千载后，阳公嗣前尘。",
            "醉卧客怀中，言笑徒多勤。",
            "我时阅旧史，独与三人亲。",
            "未暇餐脱粟，苦心学平津。",
            "草书亦何用，醉墨淋衣巾。",
            "一挥三十幅，持去听坐人。"
        ],
        "title": "和陶饮酒二十首  其二○",
        "id": "4237f3e2-5c49-4980-845c-711f86c4c973"
    },
    {
        "author": "苏轼",
        "paragraphs": [
            "宿缘在江海，世网如予何。",
            "西来庾公尘，已濯长淮波。",
            "十年淮海人，初见一麦禾。",
            "但欣争讼少，未觉舟车多。",
            "秦郎忽过我，赋诗如卷阿。",
            "句法本黄子，二豪与揩磨。",
            "嗟我久离羣，逝将老西河。",
            "后生多名士，欲荐空悲歌。",
            "小范真可人，独肯勤收罗。",
            "瘦马识醁耳，枯桐得云和。",
            "近闻馆李生，病鹤借一柯。",
            "赠行苦说我，妙语慰蹉跎。",
            "西羌已解仇，烽火连朝那。",
            "坐筹付公等，吾将寄潜沱。"
        ],
        "title": "次韵范淳甫送秦少章",
        "id": "9626e479-7c44-4feb-9b04-02f0d8b95388"
    }
]
]