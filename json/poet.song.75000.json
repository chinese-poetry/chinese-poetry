[
    {
        "author": "呂天策",
        "paragraphs": [
            "環沙饒沃壤，農工敏鋤耰。",
            "青秧擁翠被，大堤蔽吳牛。",
            "漁商蠻獠雜，結屋桑柘幽。",
            "翁婦顧相喜，占風知有秋。",
            "吾儕拙生事，腹果即無求。",
            "年豐預有託，一飽不難謀。",
            "鍾鼎固樂矣，其樂如是不。",
            "未可議鵬鷃，各盡逍遥遊。"
        ],
        "title": "詠洗心堂得鳥鳴山更幽  其五",
        "id": "32b6d4e4-70de-4621-94c0-3a0992b473b9"
    },
    {
        "author": "呂天策",
        "paragraphs": [
            "閥閱盛山西，朱門颺戟衣。",
            "雅知名教樂，深笑宴遊非。",
            "一室琴書隘，三年園圃稀。",
            "異時論事業，肯復讓輕肥。"
        ],
        "title": "爲楊中正供奉題",
        "id": "15665374-8c86-4a77-9f65-60e5a6a7606b"
    },
    {
        "author": "呂天策",
        "paragraphs": [
            "春工未仲閑桃李，偏向梅花先著意。",
            "鉛華不御見真色，香密染衣冰琢蘂。",
            "舊遊頗念秦郎中，夢裏五年如歷指。",
            "叫呼連索酒澆春，尚想橫瓶枕花底。",
            "今年梅侶更何人，我狂駡坐初不嗔。",
            "風流端的美無度，携手錯疑君姓秦。",
            "往來百匝將重趼，鳥道縈盤封碧蘚。",
            "團枝凍蘂未全蘇，已見橫斜照清淺。",
            "曉來霽色釀春風，金鬚漸吐香蒙茸。",
            "開遲政恐有遺恨，未破君家宮錦紅。"
        ],
        "title": "乾明院讓道人房與朱仲潜探梅",
        "id": "9b73e1b4-d1c5-48ee-87cc-0782229d30ff"
    },
    {
        "author": "秦湛",
        "paragraphs": [
            "大勝商山老，同居一木奴。",
            "杌{木圼}危中壘，高聳垛中雛。"
        ],
        "title": "句",
        "id": "9add13e6-b288-41ba-a8cc-213250d963d8"
    },
    {
        "author": "孫欽臣",
        "paragraphs": [
            "巨鰲掀釣去，何代泛蓬瀛。",
            "百里風光積，崇朝香氣橫。",
            "盤根爭聳拔，峻嶺共崢嶸。",
            "繖蓋千重出，笙竽萬籟聲。",
            "望高南鎮越，勢遠北歸溟。",
            "澗險難窮路，花多不記名。",
            "寒流飛白練，怪石疊蒼瓊。",
            "雨向山腰下，雲從洞口生。",
            "喬松隨歲古，異卉逐時榮。",
            "近逼天風冷，遥瞻海日明。",
            "淡烟輕糾素，修蔓密垂纓。",
            "泉湧知無盡，崖危訝欲傾。",
            "深沈宜造化，頃刻變陰晴。",
            "遊客逢巖住，歸僧带月行。",
            "更尋應有分，再到已忘情。",
            "但恐看難遍，須知畫不成。",
            "惜哉居絕域，不得視公卿。"
        ],
        "title": "羅浮即景",
        "id": "f99db1f8-439b-4754-bd03-ad77794e2e04"
    },
    {
        "author": "夏倪",
        "paragraphs": [
            "公子朝回玉宸裏，戲弄丹青歌扇底。",
            "興來貌寫到濃氂，拳尾如摇欲投胔。",
            "豐顱闊腋偉骨相，縱逸未饒盧鵲駛。",
            "庭除夜閒春尚寒，屈藏短喙眠朝暾。",
            "其一狺狺口若吠，欲前却立客在門。",
            "俗言犬馬最難畫，衆所共識誰面謾。",
            "非如鬼物隠幽眇，反覆醜好懸毫端。",
            "紛紛衆史坐嘆息，筆仗突兀不可扳。",
            "乃知心匠本神授，以心運手不作難。",
            "我家敗屋依破垣，偷兒踏瓦驚夜眠。",
            "四壁雖如長卿第，舊物猶存子敬氈。",
            "就君乞取挂牆壁，端能警我窺窬客。"
        ],
        "title": "題宗室永年畫犬圖",
        "id": "84876637-2449-4ce0-a083-6c5a769ba1fe"
    },
    {
        "author": "夏倪",
        "paragraphs": [
            "紛然蟲臂蟻爭環，付與高人一解顔。",
            "不待南柯婚宦畢，始知身寄大槐間。"
        ],
        "title": "跋聚蟻圖",
        "id": "c164ead4-80ac-41af-8c0e-5173608bb54b"
    },
    {
        "author": "夏倪",
        "paragraphs": [
            "道師形氣合於無，八極超摇得自如。",
            "知我御風風御我，長袪獵獵自乘虛。"
        ],
        "title": "和王子飛題李伯時畫列子御風圖",
        "id": "f286fa6a-0477-42df-bf30-94972780d5e6"
    },
    {
        "author": "夏倪",
        "paragraphs": [
            "階亭午景負槐陰，空齋初罷戲五禽。",
            "沔州太守致音問，啟讀乃有歸來吟。",
            "先生抱道肯乞憐，凜凜有面方如田。",
            "何能爲此五斗粟，折腰鄉里小兒前。",
            "顧視銅章等涕吐，賦歸唾詞如涌泉。",
            "龍眠居士歎豪逸，想像明窗戲拈筆。",
            "翕忽英姿來筆下，如恐超起將羽化。",
            "吁嗟能事詎可疇，一見公詩如見畫。",
            "惜哉道遠莫可致，强欲賡酬抽鄙思。",
            "韵絕難追神易倦，使我空然汗顔面。",
            "他日從公會借觀，錦囊捧出春筍寒。"
        ],
        "title": "次韵題歸去來圖",
        "id": "d6881119-6cae-477c-a74f-887ab076f3a7"
    },
    {
        "author": "夏倪",
        "paragraphs": [
            "君不見季子敝盡黑貂裘，一生車轍環九州。",
            "使之負郭有二頃，未必肯相六國侯。",
            "此郎亦復何爲者，浪自出入不肯休。",
            "東風夾道羅供帳，倚馬欲行那得上。",
            "綠尊翠勺浩縱橫，四坐哀歌互酬倡。",
            "陰雲漠漠天四垂，行子多著短後衣。",
            "金羈滴瀝鳴翠弭，負屩蹶倒從盧兒。",
            "漁舟微茫出浦溆，遠山無數迎修眉。",
            "傾曦馱醉出關去，縱有離愁渠得知。",
            "長安春色濃如酒，乃向斯時別親友。",
            "可憐兒女浪苦辛，奔走功名逮華首。",
            "濁醪百榼胸崔嵬，暮色慘慘羈鴻哀。",
            "羊腸鳥道天尺五，爾獨胡爲來此哉。",
            "水有蛟龍獰口眼，陸有兕虎潜岩隈。",
            "嗟爾遊子不顧返，富貴有時終自來。"
        ],
        "title": "次韵漢陽蔡守題陽關圖",
        "id": "c23bb8f5-6c39-4bf9-9697-ea310f8d1163"
    },
    {
        "author": "夏倪",
        "paragraphs": [
            "神文秉周禮，廟樂奏九成。",
            "當時夔一足，不待魯諸生。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其一",
        "id": "a28834c8-f694-44f2-8aa8-836a49ef7929"
    },
    {
        "author": "夏倪",
        "paragraphs": [
            "嘖嘖鵲噪屋，愔愔蛛網門。",
            "我來九頓首，生氣凜如存。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其二",
        "id": "6b8f6d5d-53b6-47a7-ad59-c59965eff016"
    },
    {
        "author": "夏倪",
        "paragraphs": [
            "堂堂古遺直，心嚴貌無華。",
            "人見不嫵媚，何以娛大家。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其三",
        "id": "eae3899b-d6f0-498b-997b-bb7fb8a4625b"
    },
    {
        "author": "夏倪",
        "paragraphs": [
            "樸蔌復樸蔌，何以棟我屋。",
            "風雨莫輕摇，南山無老木。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其四",
        "id": "235bc4c9-07b8-41bb-a2d3-0d71a8d033b0"
    },
    {
        "author": "夏倪",
        "paragraphs": [
            "有酒當自醑，有室莫共處。",
            "古今一丘貉，何能坐飛語。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其五",
        "id": "ecad800d-8395-4958-90d3-81eac930a36f"
    },
    {
        "author": "夏倪",
        "paragraphs": [
            "夢回四賢篇，長風吹人醒。",
            "嗟哉不我見，淚與秋露零。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其六",
        "id": "5c82b1ce-44be-490d-ac6c-b6bdc59c2ba2"
    },
    {
        "author": "夏倪",
        "paragraphs": [
            "百代無幾人，九原何可作。",
            "不必溫御史，解令君膽落。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其七",
        "id": "577f0543-abb2-438a-a6b7-b0409d3aa20b"
    },
    {
        "author": "夏倪",
        "paragraphs": [
            "寶元乃多故，公時總戎機。",
            "胸中百萬兵，要取橫山歸。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其八",
        "id": "3571d473-f5ad-4fd2-a3e0-266e38363eb6"
    },
    {
        "author": "夏倪",
        "paragraphs": [
            "公歸今幾時，遺懿何斑斑。",
            "公議要難沒，言波可懷山。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其九",
        "id": "38bd1d77-0ecb-447c-bf49-2ae402e65280"
    },
    {
        "author": "夏倪",
        "paragraphs": [
            "我心不可規，滔滔誰與游。",
            "向來秉大雅，今復成一丘。"
        ],
        "title": "和黄魯直游百花洲盤礴范文正公祠下以生存華屋處零落歸山丘爲韵賦十詩  其一○",
        "id": "0ebfee7e-8cac-478d-b106-645bf9f8c5fc"
    },
    {
        "author": "夏倪",
        "paragraphs": [
            "君不見相如題橋出蜀都，歸來駟馬駕赤車。",
            "王孫喟歎分金珠，遽喜文君得此夫。",
            "又不見揚雄玄經垂日月，承明晝日見三接。",
            "當年戲爲賦甘泉，炯炯至今光不滅。",
            "山川炳靈四載英，兩君千載懸盛名。",
            "後來繼者誰其人，蒲公使君早飛聲。",
            "先皇側席搜殊傑，明公凜凜來射策。",
            "合沓英詞動一時，紫燕飛黄行莫測。",
            "文明天子脩前烈，赤軛班輸公建節。",
            "二年和氣滿西川，父老歡娛豐兩頰。",
            "錦瑟高張簫鼓集，還見公膺誕彌日。",
            "玉露金風麗早秋，綠樽翠杓明相射。",
            "有酒如澠肉如陵，再拜壽公千百年。",
            "願公早早樹高勳，快插貂蟬據鼎茵。"
        ],
        "title": "壽蒲憲",
        "id": "2819223b-5cb0-42c7-8a71-6e5de7de12f9"
    },
    {
        "author": "夏倪",
        "paragraphs": [
            "太白當年夜郎謫，一樽聊與故人留。",
            "南湖乞得郎官號，從此名傳五百秋。"
        ],
        "title": "題漢陽郎官湖",
        "id": "45b60fae-06d0-4fba-93b4-5ec34341dd29"
    },
    {
        "author": "夏倪",
        "paragraphs": [
            "江發岷山如甕口，漢從嶓冢又東流。",
            "滔滔江漢爲南紀，我憶禹功時倚樓。"
        ],
        "title": "南紀樓",
        "id": "3a66339b-6e33-45f6-93e7-8cb35dcd00ff"
    },
    {
        "author": "夏倪",
        "paragraphs": [
            "天水相浮合渺漫，杖藜翹首得遐觀。",
            "祇應臺上開閶闔，便覺銀潢到耳端。"
        ],
        "title": "仁風臺",
        "id": "391a4b7c-cc6e-484d-b303-5b4aa0b22e4a"
    },
    {
        "author": "夏倪",
        "paragraphs": [
            "蟻浮金椀濁，妓壓畫船低。"
        ],
        "title": "句  其一",
        "id": "7bb5749e-20e0-410e-83e1-5ee1781572d5"
    },
    {
        "author": "夏倪",
        "paragraphs": [
            "猶喜平生蟹螯手，尚能半幅寫行書。"
        ],
        "title": "句  其二",
        "id": "daf62f95-d1d8-4e09-ada0-ad0a75a758cc"
    },
    {
        "author": "夏倪",
        "paragraphs": [
            "天寒霜雪繁，游子有所之。"
        ],
        "title": "句  其三",
        "id": "66fd8c07-484f-4fa7-99e6-0f9ec140735d"
    },
    {
        "author": "夏倪",
        "paragraphs": [
            "書來整整復斜斜。"
        ],
        "title": "句  其四",
        "id": "28ab3927-8691-4c36-b729-ec3e632f7043"
    },
    {
        "author": "夏倪",
        "paragraphs": [
            "坐食今添幾支遁，煮鹽那得百弘羊。"
        ],
        "title": "句  其五",
        "id": "097ac47f-c0a5-4045-935a-29cbc5d3e7e4"
    },
    {
        "author": "夏倪",
        "paragraphs": [
            "平生勳業意。"
        ],
        "title": "句  其六",
        "id": "88f03113-05d2-4fdf-999a-c901cc2bbd2b"
    },
    {
        "author": "夏倪",
        "paragraphs": [
            "今代文章伯。"
        ],
        "title": "句  其七",
        "id": "4900c008-a936-4d2d-9140-ffcea70794b6"
    },
    {
        "author": "夏倪",
        "paragraphs": [
            "風雷開盛旦。"
        ],
        "title": "句  其八",
        "id": "86ad00f8-a6c3-4c56-80cb-a5ea2cd6f47c"
    },
    {
        "author": "夏倪",
        "paragraphs": [
            "水無浮棹碧。"
        ],
        "title": "句  其九",
        "id": "e38c9cde-acd3-4b7d-8680-29b0b7bc7eca"
    },
    {
        "author": "夏倪",
        "paragraphs": [
            "遠林翻急吹。"
        ],
        "title": "句  其一○",
        "id": "dbaada62-f009-4f59-b3db-9dfb1ae2cba0"
    },
    {
        "author": "夏倪",
        "paragraphs": [
            "倚仗一江橫。"
        ],
        "title": "句  其一一",
        "id": "14b81fd6-618f-49cd-819e-cb169f44c310"
    },
    {
        "author": "夏倪",
        "paragraphs": [
            "烟霞橫眼界。"
        ],
        "title": "句  其一二",
        "id": "5cca0915-6371-4a38-9362-cd549de061a0"
    },
    {
        "author": "夏倪",
        "paragraphs": [
            "碧嶂雲初合。"
        ],
        "title": "句  其一三",
        "id": "90f19242-e2d3-4473-b426-24e10922db2c"
    },
    {
        "author": "夏倪",
        "paragraphs": [
            "此地真奇絕。"
        ],
        "title": "句  其一四",
        "id": "694e6ec7-7b4d-4243-bd1a-427cf72e6986"
    },
    {
        "author": "夏倪",
        "paragraphs": [
            "隔水是塵寰。"
        ],
        "title": "句  其一五",
        "id": "94ac23db-882f-43f4-8e30-12924fcfd934"
    },
    {
        "author": "夏倪",
        "paragraphs": [
            "冰玉入詩腸。"
        ],
        "title": "句  其一六",
        "id": "50b0fb93-8e24-40c1-b2d3-8674c4f2206f"
    },
    {
        "author": "夏倪",
        "paragraphs": [
            "聊欲玩烟花。"
        ],
        "title": "句  其一七",
        "id": "9e03045e-16cf-4e06-970a-0bc037d8498c"
    },
    {
        "author": "夏倪",
        "paragraphs": [
            "要聽劇談飛木屑。"
        ],
        "title": "句  其一八",
        "id": "198980db-0d09-4a32-9176-89af3148ed5d"
    },
    {
        "author": "夏倪",
        "paragraphs": [
            "樹蔭澄江入野船。"
        ],
        "title": "句  其一九",
        "id": "1aee9714-b655-4b70-a240-3fe2ee67939b"
    },
    {
        "author": "夏倪",
        "paragraphs": [
            "邦伯由來有令名。"
        ],
        "title": "句  其二○",
        "id": "02d76db8-a0a7-4803-9cc1-6674e24e73ed"
    },
    {
        "author": "蘇迨",
        "paragraphs": [
            "吾儕歸卧髀骨裂，會友携壺勞行役。"
        ],
        "title": "句",
        "id": "bc173970-b006-45c1-8a50-9030df2781e6"
    },
    {
        "author": "袁植",
        "paragraphs": [
            "子猷喜種竹，太白喜乘月。",
            "俛仰雲泥間，勝事俱清絕。",
            "况乃吾廬幽，風烟浩一丘。",
            "竹虛能受月華白，月白能牽竹翠浮。",
            "不應玉壘李太白，長對山陰王子猷。",
            "未携花下一壺酒，已登殘夜水明樓。",
            "人間好景四并難，無如月下春琅玕。",
            "影摇金鎖碎，光動劍芒寒。",
            "魂醒耿不寐，哦詩坐長嘆。"
        ],
        "title": "題惠山練師竹軒",
        "id": "99ab2c86-4efe-46a3-abb6-bc540397a86e"
    },
    {
        "author": "袁植",
        "paragraphs": [
            "烟曳平川上，雲屯翠嶺頭。",
            "雨淫成大浸，堤潰失安流。",
            "地入三吳窄，山餘九隴浮。",
            "不應昏墊後，始用濟川舟。"
        ],
        "title": "題惠山次韵蔣叔任觀溪漲",
        "id": "76427da1-c08b-411e-a26d-4c9dc7aee4fa"
    },
    {
        "author": "袁植",
        "paragraphs": [
            "挐舟到山寺，詩句偶緣情。",
            "山自錫無後，寺因泉有名。",
            "樓陰回夕景，樹色向冬榮。",
            "就水別茶味，全勝他處烹。"
        ],
        "title": "游惠山",
        "id": "f41fb2b4-9a07-4196-9ebe-c07e2cd8527b"
    },
    {
        "author": "李邦彥",
        "paragraphs": [
            "蒼梧杳靄迷遐躅，晚雲愁入修眉綠。",
            "薰風不動五弦空，清血斑斑在山竹。"
        ],
        "title": "二妃廟",
        "id": "112b5d22-09ab-478c-81f6-725b7ae9907d"
    },
    {
        "author": "李邦彥",
        "paragraphs": [
            "古郡荒藉驛舍卑，歲華羈思兩依依。",
            "曉寒破暝清霜凜，暮色籠烟落月微。",
            "風物未諳惟近藥，暄凉無定只更衣。"
        ],
        "title": "句",
        "id": "ced89780-de04-4d63-b197-5566b256ea2d"
    },
    {
        "author": "張縝",
        "paragraphs": [
            "兩岸更無通步路，四時常有避風船。"
        ],
        "title": "句",
        "id": "7a9bbfb4-4bea-4d62-9924-0e77a8a1d226"
    },
    {
        "author": "黄策",
        "paragraphs": [
            "已列危峨浮倒影，故淙寒碧護孤洲。",
            "峰回路斷迷征客，雪濺雷奔阻下鷗。"
        ],
        "title": "雙溪驛",
        "id": "a4fd2756-3da3-4591-8605-c77ae1c2d240"
    },
    {
        "author": "汪愷",
        "paragraphs": [
            "露葉螢光濕。"
        ],
        "title": "句",
        "id": "0aea0a20-1450-42f0-854e-a1f8a95cc052"
    },
    {
        "author": "唐績",
        "paragraphs": [
            "一水穿巖走碧沙，沿溪樛木卧龍蛇。",
            "分明便是桃源路，不見溪頭流落花。"
        ],
        "title": "靈巖寺呈銳公禪師",
        "id": "12ca9ea9-e447-48e4-a8b9-9e648e269212"
    },
    {
        "author": "唐績",
        "paragraphs": [
            "昨浮枉渚水，今上枉人山。",
            "想像雲深處，先生獨往還。"
        ],
        "title": "登孤峰",
        "id": "ef036af5-b763-4ef0-8048-8d5ad7bbe06c"
    },
    {
        "author": "鹿敏求",
        "paragraphs": [
            "疏林烟重集昏鴉，攬轡行穿路逕斜。",
            "丈室颼飂風入戶，龕燈明滅燼垂花。",
            "抵寒猶欠千鍾酒，破睡聊資七碗茶。",
            "昨夜驚鴻雲外過，漸催清夢繞天涯。"
        ],
        "title": "上城院",
        "id": "bd035894-8c88-43d8-be5e-7f02bad37cab"
    },
    {
        "author": "鹿敏求",
        "paragraphs": [
            "自憐滾滾抗塵容，深入雲山得梵宮。",
            "拂榻欲爲莊叟夢，披襟聊挹楚王風。",
            "條松老幹森森直，古麓寒泉脈脈通。",
            "衲子久能嚴戒律，爐香深炷掩房櫳。"
        ],
        "title": "福恩寺",
        "id": "77f9475a-837a-41c1-85f2-47d06d72d74b"
    },
    {
        "author": "辛炳",
        "paragraphs": [
            "縱步幽園晚未回，已馴魚鳥莫相猜。",
            "垂楊當路從教折，細草沿階不費栽。",
            "花樹影中流水過，林梢缺處遠山來。",
            "一筇春事無人共，踏破空庭幾點苔。"
        ],
        "title": "南園道堂",
        "id": "8d8237e5-3460-4064-8bd0-1cd802571f69"
    },
    {
        "author": "辛炳",
        "paragraphs": [
            "有節松筠方直操，無言桃李盡成蹊。"
        ],
        "title": "句",
        "id": "a10b7ec4-4b26-400d-8afc-28c85fae082e"
    },
    {
        "author": "許中",
        "paragraphs": [
            "何代何人把釣緡，至今猶有釣臺存。",
            "身名俱隠成真隠，呂渭嚴灘詎足論。"
        ],
        "title": "釣臺",
        "id": "d6b83da6-3bb3-4dbd-b8be-64836b82ceb5"
    },
    {
        "author": "張勸",
        "paragraphs": [
            "蕭蕭松竹蔭華扉，更有虛堂隠翠微。",
            "雲露峰巒橫秀色，月低巖下弄清輝。",
            "分開遠碧鳴泉落，點破寒光白鳥飛。",
            "還似山陰秋霽後，照人懷抱欲忘歸。"
        ],
        "title": "山輝堂",
        "id": "1d9b3175-5f10-4f7a-960d-292eeac567b9"
    },
    {
        "author": "張勸",
        "paragraphs": [
            "兩岸人人開盛宴，飛來飛去如掣電。",
            "明年文場角勝時，也如此日舟人戰。"
        ],
        "title": "詠龍舟",
        "id": "0909c0f5-ffe6-4d11-a7fa-92012b058b7e"
    },
    {
        "author": "李賓王",
        "paragraphs": [
            "西風蕭蕭起青蘋，蒼空碾玉收暮雲。",
            "可憐八月十五夜，寶光九十方平分。",
            "東山飛來雪毛兔，瑞光千丈無纖塵。",
            "誰將八萬修月斧，合成寶鏡如珠輪。",
            "包藏宇宙幾千萬，留與此夕誇清新。",
            "柴門朱戶同一照，清輝豈擇富與貧。",
            "袁宏因此泛牛渚，知微何必登嶙峋。",
            "對茲良夜可携酒，呼童與我開芳樽。",
            "寒光凄冷砭肌骨，恍然疑作瑶臺賓。",
            "我欲因之遊廣寒，葉師去後今無人。",
            "我欲因之登筯梯，周生之術誰能陳。",
            "浩歌痛飲人寂寂，惟有素影長相親。",
            "須臾酒醒月未落，卧聽潮聲千萬軍。"
        ],
        "title": "中秋玩月",
        "id": "b0462eda-0e9c-4058-942f-c8518d508f24"
    },
    {
        "author": "汪洙",
        "paragraphs": [
            "秋景今宵半，天高月倍明。",
            "南樓誰宴賞，絲竹奏清聲。"
        ],
        "title": "中秋",
        "id": "b8e4d98b-6190-45cd-833c-78274634f206"
    },
    {
        "author": "汪洙",
        "paragraphs": [
            "久旱逢甘雨，他鄉遇故知。",
            "洞房花燭夜，金榜挂名時。"
        ],
        "title": "喜",
        "id": "f8f60bfb-d709-4862-bd17-65d09824236a"
    },
    {
        "author": "汪洙",
        "paragraphs": [
            "枝綴霜葩白，無言笑曉風。",
            "清芳誰是侶，色間小桃紅。"
        ],
        "title": "李花",
        "id": "1ecf4854-75fb-453a-adce-ee55d41a6553"
    },
    {
        "author": "汪洙",
        "paragraphs": [
            "院落沉沉曉，花開白雪香。",
            "一枝輕带雨，淚濕貴妃妝。"
        ],
        "title": "梨花",
        "id": "8cabb57f-cbfc-4b34-bdf5-a501a9d4f204"
    },
    {
        "author": "汪洙",
        "paragraphs": [
            "先生高誼古人幾，締就良緣誓不違。",
            "要使有情皆作偶，縱然無目也相依。",
            "倡隨偕老天何厚，生死同期世所希。",
            "寒月宵深光萬里，渾疑華表鶴雙歸。"
        ],
        "title": "應瓚輓詩",
        "id": "5a926c57-4d28-4634-b927-2c0e2950f444"
    },
    {
        "author": "李釜",
        "paragraphs": [
            "司空唐達士，寂寞卧雲岑。",
            "擾擾任羣態，休休信此心。",
            "泉聲半山急，柳色舊庭深。",
            "彷彿登臨處，遺蹤一訪尋。"
        ],
        "title": "留題王官谷",
        "id": "22eb6390-88da-411c-ac6b-c7d1ccc901db"
    },
    {
        "author": "許居仁",
        "paragraphs": [
            "勝遊懷橘偏思陸，高隠燒丹擬問洪。"
        ],
        "title": "句",
        "id": "e107a14e-f6dd-4c7c-9cc0-ad1e868c2bdb"
    },
    {
        "author": "黄元",
        "paragraphs": [
            "海雲春賞冠西州，醉帽花枝半壓頭。",
            "笳鼓不徒同俗樂，篇章還許綴詩流。",
            "祇應勝事多前日，長恐無人繼後遊。",
            "台鼎行聞虛席召，此歡須少爲民留。"
        ],
        "title": "知吳公仲庶遊海雲寺",
        "id": "082db53e-ea93-4145-8002-0b630bdfa996"
    },
    {
        "author": "黄琮",
        "paragraphs": [
            "暖日淡朧霞，林梢噪晚鴉。",
            "遊人何事喜，頃刻是山家。"
        ],
        "title": "題崎灘鋪壁",
        "id": "8bc26b62-1a00-4d39-8f48-7907095317e6"
    },
    {
        "author": "林沖之",
        "paragraphs": [
            "寄廬城郭逐風塵，不信農夫有食貧。",
            "世極全無干子姓，臣愚只恐負君親。",
            "枯桑伐火憐龜觳，野鼠食禾訟穀神。",
            "勸汝及春收耒耜，官家子弟欲行春。"
        ],
        "title": "春日郊居",
        "id": "a2329210-0c98-41db-a6c7-8d9396a63ec4"
    },
    {
        "author": "林遹",
        "paragraphs": [
            "飲馬驅驕虜，飛龍紀建炎。",
            "艱危三改歲，倉卒兩垂簾。"
        ],
        "title": "句",
        "id": "664374ea-fe4e-4390-b7a6-5c70a92fe7f6"
    },
    {
        "author": "成大亨",
        "paragraphs": [
            "曇花亭下卧晴虹，兩瀑交流雪噴洪。",
            "已許銀燈觀濬壑，未瞻秋月印長空。",
            "龍盤修榜千峰霽，金吼霜鐘半夜風。",
            "念我宿根惟德本，爲除冥障與心通。"
        ],
        "title": "遊石橋",
        "id": "9b7812c3-e106-4532-8ce0-094758947a6c"
    },
    {
        "author": "成大亨",
        "paragraphs": [
            "調燮勳庸萬國歡，暫携造化入名園。",
            "芝蘭遶砌初爭秀，桃李成蹊自不言。",
            "滄海從龍揚巽翼，虞淵取日破妖昏。",
            "功存社稷膺宸眷，莫滯芳菲遠帝閽。"
        ],
        "title": "建炎丞相成國呂忠穆公退老堂  其一",
        "id": "993c771a-9b24-4380-be4a-789a7dfc0730"
    },
    {
        "author": "成大亨",
        "paragraphs": [
            "懇辭鈞軸逸祠庭，園闢東郊以退名。",
            "花木爭妍雖寓目，干戈未戢可忘情。",
            "鷹揚蚤繼磻溪業，霖雨爰從傅野生。",
            "願把經營芳圃手，更將春色徧寰瀛。"
        ],
        "title": "建炎丞相成國呂忠穆公退老堂  其二",
        "id": "a2a03519-8bae-49ce-b85c-6205b1f52ea5"
    },
    {
        "author": "成大亨",
        "paragraphs": [
            "鶴蓋羣山曉，熊旗愛日明。",
            "萬夫觀擁路，千耦勸深耕。",
            "江熟漁歌鬧，山豐社鼓聲。",
            "老農醉酺飲，鼓舞暮歸情。"
        ],
        "title": "次韵仲舉知府徽猷勸農出郊",
        "id": "87209b7f-7589-46a1-983f-ed7221eb6994"
    },
    {
        "author": "周裕",
        "paragraphs": [
            "萬窟藏雲造化寬，仙源路在小江干。",
            "三冬洞府幽棲暖，九夏星槎穩泛寒。",
            "飛雁忽經天柱過，蟄龍猶向石田蟠。",
            "揭名爲報紅塵客，儘把茲巖取次看。"
        ],
        "title": "嘯巖",
        "id": "e72a4ce8-ed51-4755-9f23-c3789ed603b8"
    },
    {
        "author": "周裕",
        "paragraphs": [
            "千山環拱號烟村，名曰烟村却不村。",
            "路入清湘徒旅衆，坐看擾擾到黄昏。"
        ],
        "title": "烟村",
        "id": "22bae24f-ccbc-4171-a1d0-ecb551602005"
    },
    {
        "author": "陳珹",
        "paragraphs": [
            "選勝得朋儔，縈紆信小舟。",
            "舊游渾是夢，衰鬢獨知秋。",
            "爽氣侵殘暑，名言破積愁。",
            "醉歸有明月，莫詠大刀頭。"
        ],
        "title": "遊虎邱",
        "id": "f14c7f4a-6989-466f-a37b-c02757f76062"
    },
    {
        "author": "曾安强",
        "paragraphs": [
            "其外殊潔白，俯風臨清流。",
            "其中乃貪穢，盡日魚蝦求。"
        ],
        "title": "白鷺",
        "id": "228c8098-71ab-42b2-81f2-f9d694abcd45"
    },
    {
        "author": "曾安强",
        "paragraphs": [
            "何嘗釋書禁，新學破盲聾。"
        ],
        "title": "句",
        "id": "bcec129e-9fa7-4279-bf42-33772f16b170"
    },
    {
        "author": "陳朝老",
        "paragraphs": [
            "上到禪關眼更明，重重天際萬山青。",
            "便當常住雲飛處，閑炷清香學誦經。"
        ],
        "title": "題大風山",
        "id": "bc1ef3bb-ba5f-409c-94c0-0abc1942f725"
    },
    {
        "author": "陳朝老",
        "paragraphs": [
            "姑射樓臺簇水仙。"
        ],
        "title": "句  其一",
        "id": "72a9966e-9124-459e-9a62-5723541271cd"
    },
    {
        "author": "陳朝老",
        "paragraphs": [
            "淑氣隨風裂麝臍。"
        ],
        "title": "句  其二",
        "id": "efc97aea-24e2-4c31-96d0-70aed1e21c0f"
    },
    {
        "author": "陳朝老",
        "paragraphs": [
            "擁爐莫言冷，世間行路難。"
        ],
        "title": "句  其三",
        "id": "fde6d15d-332d-4192-9f8c-2ad2f6b9ac08"
    },
    {
        "author": "釋慧昌",
        "paragraphs": [
            "前身女，後身男，清凈摩尼觸處參。",
            "應現頓忘前後際，從今青出勝於藍。"
        ],
        "title": "慈母畫像贊",
        "id": "5ef83323-a927-4d2f-a753-ecaecd8bf6a8"
    },
    {
        "author": "釋慧昌",
        "paragraphs": [
            "擔板老翁，性本虛空。",
            "永劫不死，明月清風。"
        ],
        "title": "偈",
        "id": "efe495c6-dcf7-4ab4-a579-4d94960ff212"
    },
    {
        "author": "宋直方",
        "paragraphs": [
            "稽首圓通圓覺王，圓合一切救有情。",
            "圓修自性妙湛然，假以音聲而說法。",
            "衆生聞音得悟解，非色非空二非塵。",
            "方便無邊行法門，成就如來大圓智。",
            "稽首巍巍觀世音，證入如是秘密門。",
            "於一塵中現多身，於多剎塵現一相。",
            "於不可說微塵劫，而救不可說衆生。",
            "發起耳根真實門，不與世間相流轉。",
            "世閒聲論已宣明，聲無無滅有非生。",
            "生滅二諦悉圓離，六根由是皆解脫。",
            "奇哉慶喜最多聞，不知聞性常周普。",
            "因鍾而聞佛所呵，不應更立鍾之事。",
            "當知金鍾不可捨，能於末劫救沈淪。",
            "茫茫六道迷昏衢，得見鍾聲爲慧日。",
            "悲酸惡趣忍淚中，得憑鍾聲超彼岸。",
            "鍾聲有是大福力，能越苦海如智航。",
            "我願一切諸衆生，聞是鍾聲同證覺。"
        ],
        "title": "慈聖皇后賜鍾讚",
        "id": "2adaf7f5-5cff-4096-bd5e-8a88f96c968e"
    },
    {
        "author": "劉吉甫",
        "paragraphs": [
            "戍鼓停撾月五更，嗚嗚巧作斷腸聲。",
            "江南自是春來早，吹到梅花夢也清。"
        ],
        "title": "聞笛",
        "id": "472b4467-3111-4dfa-a836-aea3401d86e9"
    },
    {
        "author": "陳思溫",
        "paragraphs": [
            "塵蹤猶隠豹，風采幾臨鸞。"
        ],
        "title": "句",
        "id": "02f4a59c-1957-402d-a901-ac5749ab31aa"
    },
    {
        "author": "王庠",
        "paragraphs": [
            "竹君久要已忘年，臨風相語葉響泉。",
            "休學我圖中似璧，莫師我直勁如弦。",
            "勸人達節通天命，舒卷若繩明若鏡。",
            "尺無枉己空宿晝，聖豈有心猶擊磬。",
            "歲寒來伴老柴門，我豈好靜爲躁君。",
            "惟有青青四時性，笑發千載空浮雲。",
            "平安爲報春依舊，珍重道人憐特秀。",
            "忍饑寧可食無肉，相對忘形筍黑瘦。",
            "更有涪翁心似月，平生相照何勞說。",
            "不爲煎茶不作椽，清風萬壑到處傳。"
        ],
        "title": "庠竊觀學士九丈題此君軒詩謹次元韵因以求教",
        "id": "daf173f1-e17b-4420-af0e-9a13724dd243"
    },
    {
        "author": "王庠",
        "paragraphs": [
            "鳴鳳覽德來紀年，要知聖澤如流泉。",
            "霜鍾堂前飽竹實，道人娛鳳撫舜弦。",
            "敲門剝啄誰傳命，淡雲磨丹開天鏡。",
            "明朝相約送涪翁，夜靜林深遶清磬。",
            "涪翁萬里離鬼門，竹枝莫惱白使君。",
            "欲試剛腸置冰炭，抱琴遠別衝行雲。",
            "邂逅東坡應話舊，但說海山千萬秀。",
            "道庠問訊今何如，自笑儂還空鶴瘦。",
            "我不愧天欺日月，何須更扣杯珓說。",
            "玉局洞天雲繞椽，漁竿遠信煩公傳。"
        ],
        "title": "庠拜手頓首啟伏蒙學士九丈再賜詩章庠僭率繼和尚覬采覽",
        "id": "c762c69e-40d9-4d07-b170-9f3d4feac192"
    },
    {
        "author": "嚴武",
        "paragraphs": [
            "一陣春風散曉霞，使君千騎擁高牙。",
            "太平天子加崇重，見說瀛洲已草麻。"
        ],
        "title": "上郡守",
        "id": "84c5b44d-1c6e-4e3d-a6a3-3f2fe22cff37"
    },
    {
        "author": "嚴武",
        "paragraphs": [
            "江頭楓葉赤愁客。"
        ],
        "title": "句",
        "id": "86086517-2939-48d3-8982-d68c020167be"
    },
    {
        "author": "張繹",
        "paragraphs": [
            "有客厭事事，潔身山之幽。",
            "寒暑不相貸，乃有卒歲憂。",
            "有生此有事，簡之成贅疣。",
            "澄江本無浪，不如信虛舟。",
            "六經力道要，無以利心求。",
            "一朝與理會，萬境真天遊。",
            "伊水正清泠，子行無滯留。",
            "西風昨夜至，送子至中流。",
            "落月灑殘夢，已看古岸頭。",
            "我病强送君，是行良難儔。",
            "異時清門下，誰識東陵侯。"
        ],
        "title": "寄友人",
        "id": "9ec63604-d416-4d4c-bfac-4a6099eaac52"
    },
    {
        "author": "張繹",
        "paragraphs": [
            "凡語必忠信，凡行必篤敬。",
            "飲食必慎節，字畫必楷正。",
            "容貌必端莊，衣冠必肅整。",
            "步履必安詳，居處必正靜。",
            "作事必謀始，出言必顧行。",
            "常德必固持，然諾必重應。",
            "見善如己出，見惡如己病。",
            "凡此十四者，我皆未深省。",
            "書此當座隅，朝夕視爲警。"
        ],
        "title": "書座右",
        "id": "c0b0e061-f6ff-454c-a8c0-5d29913439e5"
    },
    {
        "author": "釋法成",
        "paragraphs": [
            "燈籠忽爾笑咍咍，如何露柱亦懷胎。",
            "天明生得白頭女，至今遊蕩不歸來。",
            "這冤家，好歸來，黄花與翠竹，早晚爲誰栽。"
        ],
        "title": "偈三首  其一",
        "id": "afeec88b-52a2-4922-b9ab-450374e8e9f2"
    },
    {
        "author": "釋法成",
        "paragraphs": [
            "歸源性無二，方便有多門。",
            "但了歸源性，何愁方便門。"
        ],
        "title": "偈三首  其二",
        "id": "dc9bf502-fb8a-4c00-a9e0-69788247c8a8"
    },
    {
        "author": "釋法成",
        "paragraphs": [
            "露柱將來作木杓，旁人不肯任從伊。",
            "木杓將來作露柱，撐天拄地也相宜。"
        ],
        "title": "偈三首  其三",
        "id": "bc6296bc-be36-461d-bd5d-6b2cb5239f6d"
    },
    {
        "author": "釋法成",
        "paragraphs": [
            "閑將一段秦川錦，裁作人間巧婦衣。",
            "幾度著來呈伎倆，暗中曲調少人知。"
        ],
        "title": "頌古二首 達磨見武帝",
        "id": "7b83ad39-a1d0-459e-afe7-32db65d5c67f"
    },
    {
        "author": "釋法成",
        "paragraphs": [
            "山藤六十輕分付，肋下三拳已太遲。",
            "堪笑不能知痛癢，上堂猶道拂蒿枝。"
        ],
        "title": "頌古二首 三頓棒",
        "id": "b81c5df6-c9f8-4575-ae20-dbc11968175e"
    },
    {
        "author": "釋法成",
        "paragraphs": [
            "維摩不默不良久，打破玄關沒窠臼。",
            "堪嗟幾箇杜波斯，問著癡癡不問口。"
        ],
        "title": "示小師思悟",
        "id": "61691f35-b9ba-41d3-82d1-89b141ef3d9f"
    },
    {
        "author": "釋法成",
        "paragraphs": [
            "四顧巍峨鎖碧陰，松風和雨響於琴。",
            "居山不用逃聲色，百鳥歸來何處尋。"
        ],
        "title": "山居  其一",
        "id": "adb74de3-635a-4693-a235-df3c22580a90"
    },
    {
        "author": "釋法成",
        "paragraphs": [
            "雪覆喬林同一色，清光上下含虛碧。",
            "採樵人立渡頭寒，極目圓蟾爲誰白。"
        ],
        "title": "山居  其二",
        "id": "5eb717ca-1b3b-4a75-864d-6e02a0e974c9"
    },
    {
        "author": "唐庚",
        "paragraphs": [
            "內前車馬撥不開，文德殿下宣麻回。",
            "紫薇侍郎拜右相，中使押赴文昌臺。",
            "旄頭昨夜光照牖，是夕收芒如禿帚。",
            "明日化爲甘雨來，宅家喚作調元手。",
            "周公禮樂未要作，致身姚宋也不惡。",
            "向來兩翁當國年，民間斗米纔四錢。"
        ],
        "title": "內前行",
        "id": "8db9a5e4-140f-4919-82e6-d3c30512ac10"
    },
    {
        "author": "唐庚",
        "paragraphs": [
            "我昔官閬中，子時趨長安。",
            "相過日夜飲，肯使笑語乾。",
            "但知醒復醉，誰問甜與酸。",
            "攬衣步中庭，仰首羡飛翰。",
            "誓言早歸休，慎勿貪高官。",
            "時未有添丁，眼前惟木蘭。",
            "舅甥一分背，日月雙跳丸。",
            "那知十年外，相見西江干。",
            "拜起未寒温，悲來各汍瀾。",
            "我鬢已秃翁，子顔非渥丹。",
            "相從海上去，兹事人所難。",
            "陂行白漭漭，山宿青攢攢。",
            "人煙小歲後，草木深冬完。",
            "昨日次長沙，扁舟掠湘灘。",
            "中流遭惡風，滿衣潑驚湍。",
            "船如旗尾點，天作車輪團。",
            "怖畏目敢側，禱祈指頻彈。",
            "嚮非鬼神助，幾作蛟龍餐。",
            "忠信時可憑，聖賢豈吾謾。",
            "勿畏嶠南熱，我清物自寒。",
            "勿憂海邦陋，心廣身亦寛。",
            "磨刀斫鯨鱠，隱几看鵬摶。",
            "努力近藥物，明年理歸鞍。",
            "得之兩鴻鵠，龜筒不須鑽。"
        ],
        "title": "長沙示甥郭聖俞",
        "id": "7d9ab1e0-fea7-47fc-a683-96167499dd0b"
    },
    {
        "author": "唐庚",
        "paragraphs": [
            "開元太平久，錯處非一拍。",
            "就令乏賢人，何至相仙客。",
            "直道既彫喪，曲江遂疏斥。",
            "汲黯困後薪，賈生罷前席。",
            "金鑑束高閣，鐵胎空數尺。",
            "妙處難形容，英表良髣髴。",
            "摩挲許國姿，尚想立朝色。",
            "同時反弃置，異代長嘆息。"
        ],
        "title": "張曲江鐵像詩",
        "id": "b040588a-89b0-4a0d-922b-56a965de4a44"
    },
    {
        "author": "唐庚",
        "paragraphs": [
            "佳月明作哲，好風聖之清。",
            "湖邊得二友，夜語投三更。",
            "煙露兩相濕，水天參互明。",
            "散衣芭蕉凉，曳杖桄榔輕。",
            "星走抛餘光，山空答虚聲。",
            "歸矣不可留，過幽恐神驚。"
        ],
        "title": "湖上",
        "id": "b242856b-97ad-4813-b88e-7bda7a1a3e0d"
    },
    {
        "author": "唐庚",
        "paragraphs": [
            "水東雙榕間，有叟時出遊。",
            "清風衣履古，白雪鬚髯虬。",
            "吟哦明月夕，簸弄寒江秋。",
            "驚傳里中兒，不泊岸下舟。",
            "君看鬼趣中，有此風味不。",
            "安知非黄石，但恨無留侯。",
            "此生鋤犁手，誤入簪紳流。",
            "無功抵毫髪，負罪平山丘。",
            "政爾求澡濯，聞之歎綢繆。",
            "摳衣倘可親，跪履安敢羞。",
            "得聞半偈語，一解終身憂。",
            "性不喜伐國，兵書非所求。"
        ],
        "title": "雙榕",
        "id": "a2f7fa19-fa73-4c81-982c-99592a76bae1"
    },
    {
        "author": "唐庚",
        "paragraphs": [
            "去年大雪埋尺箠，水北荔枝遭凍死。",
            "共嗔北客帯寒來，我欲分疏誰受理。",
            "今年諸峒十分熟，東江不下龍川米。",
            "南翁北客兩欣然，孰與忍饑餐荔子。"
        ],
        "title": "大熟行",
        "id": "eb1e7f4c-cd2d-4eea-bc74-8091fa478167"
    },
    {
        "author": "唐庚",
        "paragraphs": [
            "瀘南二子天一邊，思之不見今三年。",
            "阮咸已老得遥集，白髪自媿還欣然。",
            "未看顱骨并頰顴，啼中已有過秦篇。",
            "諸田何得賤庶孽，會斬莊賈摧强燕。"
        ],
        "title": "蜑兒歌",
        "id": "96245061-7872-4cca-850f-da016c776fce"
    },
    {
        "author": "唐庚",
        "paragraphs": [
            "臣聞失旦雞，已曉猶强鳴。",
            "書生坐口窮，抵死輸血誠。",
            "嶺南貢蜜果，海道趨彤庭。",
            "黄蜂樂受職，紫鳯助揚舲。",
            "忠勤雖云至，思慮良未精。",
            "由來瘴癘鄉，不識霜雪清。",
            "土風不待講，氣象昏如酲。",
            "秔稻秔稻熱，水泉水泉腥。",
            "而况野果實，豈足奉聖明。",
            "未論體性殊，已覺面目生。",
            "食之倘有補，勞者甘如餳。",
            "政恐無裨益，所出非和平。",
            "上林寧少此，下箸安可輕。",
            "軒轅嘗百毒，上古雜神靈。",
            "武王嗜鮑魚，幾諫仗老成。",
            "芻蕘復何有，葵藿但自傾。"
        ],
        "title": "蜜果",
        "id": "ed5a7e44-9daf-45bd-8157-ec27f77464fa"
    },
    {
        "author": "唐庚",
        "paragraphs": [
            "黄犢鳴水中，相顧皆愕然。",
            "探之無所得，有蛙僅如錢。",
            "持問旁舍翁，云此號圓蛤。",
            "夏潦漲溝渠，喧呼自酬答。",
            "卒然聞其聲，謂當可専車。",
            "既見一拊掌，寸莛量有餘。",
            "物生元氣中，小大各異趣。",
            "蛙質黄牛鳴，持此欲誰附。",
            "我居固已陋，爾鳴良亦村。",
            "緜蠻囀黄鸝，我今思故園。"
        ],
        "title": "圓蛤",
        "id": "c0d9df29-ff44-4de4-b144-b601bf5c5c15"
    },
    {
        "author": "唐庚",
        "paragraphs": [
            "二年遵海濱，開眼即浩淼。",
            "謂當飽長鯨，餬口但白小。",
            "百尾不滿釡，烹煮等芹蓼。",
            "咀嚼何所得，鱗鬛空紛擾。",
            "向來若魚戲，海面横孤嶠。",
            "噞喁噴飛沫，白雨散晴曉。",
            "終然不省錄，從事此微眇。",
            "短長本相形，南北無定表。",
            "泰山不爲多，毫末夫豈少。",
            "詞雄兩月讀，理足三語妙。",
            "人生一漚發，誰作千歲調。",
            "安能蹲會稽，坐待期年釣。"
        ],
        "tags": [
            "泰山"
        ],
        "title": "白小",
        "id": "dd492731-f882-410a-9584-e5ccfd651609"
    },
    {
        "author": "唐庚",
        "paragraphs": [
            "體中初微温，末勢如湯鑊。",
            "忽然毛髪起，冷撼如振鐸。",
            "良久交戰罷，頂背如釋縛。",
            "尚覺頭涔涔，眉額如鑱鑿。",
            "空日一寒暑，有準如契約。",
            "伏枕兩晦朔，枵然如空橐。",
            "平生十圍腹，病起如饑鶴。",
            "衰髪本無幾，脱去如秋籜。",
            "到今僅能步，出没如尺蠖。",
            "舊聞五嶺法，有此萬户瘧。",
            "而我自僑寓，了不蒙闊略。",
            "况子又持養，何至亦例着。",
            "此身自空虚，客疾安所托。",
            "請作如是觀，無病亦無藥。"
        ],
        "title": "瘧疾寄示聖俞",
        "id": "b8566ab2-8731-44d9-a8f2-83685cccb605"
    },
    {
        "author": "唐庚",
        "paragraphs": [
            "先君捐館年，六十畸三算。",
            "我今四十三，始得幼子蜑。",
            "餘齡繼前躅，蜑也纔及冠。",
            "况復未可知，孝章積憂歎。",
            "禄養豈不欲，兹事覺已緩。",
            "但愛眉目秀，體質净如盥。",
            "顧瞻既精神，懷抱亦氣岸。",
            "今者新剔髪，瑩若珠未貫。",
            "見之令人清，面擁疲手腕。",
            "輙然攫吾鬚，霜雪落几案。",
            "豈惟不肯嗔，更付一笑粲。",
            "骨肉今遠矣，恃汝慰奔竄。",
            "行當從諸兄，誦書喧里閈。",
            "而我于經術，粗能分句斷。",
            "發蒙要師資，心孔爲開鑽。",
            "許慎専偏傍，張華休史漢。",
            "吾家業儒久，捨此無别段。",
            "不應緣一噎，便欲廢炊爨。",
            "及親三釡足，未用萬户酇。",
            "人生百年期，我今特未半。"
        ],
        "title": "示蜑",
        "id": "577421b1-e7ea-485a-85ba-d878e4e53d34"
    },
    {
        "author": "唐庚",
        "paragraphs": [
            "入道肯著相，出神得佳泉。",
            "起尋定中境，謾意山之巔。",
            "四人蹋𠿕𧇠，數里聞潺湲。",
            "循聲到巉絕，滿意流甘鮮。",
            "雖深石可數，太察魚難筌。",
            "分爲縞練去，濺作珠璣圓。",
            "一窺宿酲解，三嚥沉疴痊。",
            "恍惚尚疑夢，歡呼欲成顛。",
            "山間短於井，海飲鹹生涎。",
            "那知道在邇，幾作野遺賢。",
            "事固由人興，物爲知已妍。",
            "誰陪濠上遊，諒攜室中天。",
            "雖無十丈花，中有一滴禪。",
            "名酒覺殊勝，宜茶定常煎。",
            "蘭亭羽觴冷，魚腹青筒連。",
            "新文來遠矣，開卷猶潨然。",
            "徑欲抱琴去，臨流聽未全。",
            "不但受以耳，庻幾神者先。",
            "寫爲夢泉操，第入樂府篇。",
            "将前輙復却，萬事付有緣。"
        ],
        "title": "夢泉",
        "id": "a2ae9d3b-9e4d-43bc-a4ea-c1a1af2ae16e"
    },
    {
        "author": "唐庚",
        "paragraphs": [
            "簷前羣鵲鳴相呼，法當有客或遠書。",
            "吾今何處得書尺，而况賓客乘軒車。",
            "平生眼中抹泥塗，汎愛了不分賢愚。",
            "卒爲所賣罪滿軀，放逐南越烹蟾蜍。",
            "百口寄食西南隅，三年莫知安穩無。",
            "家書已自不可必，更望故人雙鯉魚。",
            "故人頃來絕能疏，况復萬嶺千江湖。",
            "雞肋曾是安拳餘，至今畏客如於菟。",
            "豈惟避謗謝還往，此日誰肯窺吾廬。",
            "杜門却掃也不惡，何但忘客兼忘吾。",
            "喧喧鳴鵲汝過矣，曷不往噪權門朱。"
        ],
        "title": "鳴鵲行",
        "id": "3b9f17b2-5f99-40b6-9cc6-a7761f4822be"
    },
    {
        "author": "唐庚",
        "paragraphs": [
            "順途行歌醉者誰，先生採藥山中歸。",
            "昨日攜籃入山去，今日出山香滿路。",
            "先生年來飯黄精，俗眼但白髪但青。",
            "得失乘除適相補，勿取讒人畀豺虎。"
        ],
        "title": "採藥行贈梅蟠",
        "id": "736174bc-e46d-4ed9-9b51-33373b210cf1"
    },
    {
        "author": "唐庚",
        "paragraphs": [
            "君不見惠州城之西，永福古寺鐘崛奇。",
            "夜輙亡去黎明歸，萍莎糢糊水淋漓。",
            "山僧初驚久恬嬉，一夕徑去不返棲，父老嗟惜僧垂洟。",
            "明年夏旱江水低，此鐘居然水中坻。",
            "奔走往視空城陴，挽以巨纜牛百蹄。",
            "牛喘纜絕鐘不移，度不可得乃去之。",
            "江花開落水東馳，到今過者猶俯窺。",
            "刻舟記劍真自癡，不應此物猶沙泥。"
        ],
        "title": "鐘潭行",
        "id": "41928814-ddb4-4b25-84aa-e1f948586f24"
    },
    {
        "author": "唐庚",
        "paragraphs": [
            "僕夫取水古龍塘，水中木佛三肘長。",
            "隨波俛仰如簸糠，並流拯之置道傍。",
            "衲衣著帽僧伽裝，里人觀者如堵墻。",
            "相與築室臨滄浪，荷蓋荃壁辛夷梁。",
            "三日屋成小而香，野草江花薦芬芳，燼煙晝清夜燈光。",
            "乃知實相無立鄉，人人性中普照王。"
        ],
        "title": "取水行",
        "id": "2a3a93ec-23dc-4448-bf13-b9b6973f000d"
    },
    {
        "author": "唐庚",
        "paragraphs": [
            "魯人酒薄邯鄲圍，西河渡橋南越悲。",
            "歲調紅藤百萬計，此古一作無窮時。",
            "去年採藤藤已乏，今年採藤藤轉竭。",
            "入山十日脱身歸，新藤出土拳如蕨。",
            "淇園取竹况有年，越山採藤輸不前。",
            "今年輸藤指黄犢，明年輸藤波及屋。",
            "吾皇養民如養兒，鑿空爲此謀者誰。"
        ],
        "title": "採藤曲效王建體",
        "id": "d1cfcefd-1ca5-4d84-90c7-62bf0211403b"
    },
    {
        "author": "唐庚",
        "paragraphs": [
            "百蟲蟄處安如家，阿香夜起推雷車。",
            "一時技癢不忍爬，撼動尺蠖掀龍蛇。",
            "龍蛇尺蠖踞已久，亦欲奮迅舒頑麻。",
            "夢中一震忽驚躍，發破墐户排泥沙。",
            "泥沙已出雷遽止，錯愕欲去難藏遮。",
            "蟲蛇狼狽莫知數，間有伏龍吁可嗟。"
        ],
        "title": "冬雷行",
        "id": "2d887098-c5fe-4564-a7ca-4cf320d23951"
    },
    {
        "author": "唐庚",
        "paragraphs": [
            "去年絃歌程水濱，甑中生塵范史雲。",
            "今年講學鵝城裏，關西孔子楊伯起。",
            "昔人論士觀心期，時人論士看目皮。",
            "只知黄鷂矜嘴爪，不識騶虞避生草。"
        ],
        "title": "贈譚微之",
        "id": "a11daf58-91c0-4704-b705-05d86f433939"
    },
    {
        "author": "唐庚",
        "paragraphs": [
            "大游落落如長松，說易妙合韋編翁。",
            "胸中藴藉入眉宇，筆下言語驅頭風。",
            "少游濯濯如春柳，十八書生過秦手。",
            "已將文舉呼大兒，更舉長源爲小友。",
            "是家諸郎都幾人，傳聞一一連城珍。",
            "未識龍川五袴守，端似當年萬石君。"
        ],
        "title": "游使君諸子歌",
        "id": "65264a71-5265-44ce-b926-2875d3ff4b84"
    },
    {
        "author": "唐庚",
        "paragraphs": [
            "歸心如躍馬，奮迅不可駐。",
            "别情如故猿，已去猶返顧。",
            "三年孺子社，數借柱史書。",
            "好在五噫孫，善保千金軀。",
            "舊來談天口，老去盡地力。",
            "萬里不相忘，寄聲問眠食。"
        ],
        "title": "北歸至廣州寄惠州故人",
        "id": "d17a7671-366f-4600-ab39-6addf0259602"
    },
    {
        "author": "唐庚",
        "paragraphs": [
            "去去寛鄉託此蹤，閙中無地頓衰翁。",
            "未誅綺語猶輕典，更賜羅浮有底功。",
            "蝦菜賤時皆丙穴，茅柴美處即郫筒。",
            "著鞭要及春前到，趁賦梅花庾嶺東。"
        ],
        "title": "南遷",
        "id": "53d79a28-c948-4d53-b65a-25cb9a1a7156"
    },
    {
        "author": "唐庚",
        "paragraphs": [
            "鶴歸遼海悲人世，猿入巴山叫月明。",
            "惟有沙蟲今好在，往來休並水邊行。"
        ],
        "title": "渡沔",
        "id": "c60ebc18-6dc9-4702-9a57-c480f1bc2bb5"
    },
    {
        "author": "唐庚",
        "paragraphs": [
            "朝持漢使節，暮作楚囚奔。",
            "路入離騷國，江通欸乃村。",
            "垣墻知地濕，草木驗冬温。",
            "寂寞桃源路，行人祗斷魂。"
        ],
        "title": "武陵道中",
        "id": "37655b9a-67be-4ba6-90ab-dc07808967ab"
    },
    {
        "author": "唐庚",
        "paragraphs": [
            "古古今今路，朝朝暮暮行。",
            "橘林香處飯，杉木翠邊程。",
            "山带湘靈慘，川含楚些清。",
            "江湖無限句，遷客要才情。"
        ],
        "title": "長沙道中",
        "id": "ae7215cc-dde6-474d-bbf2-a230d71e0535"
    },
    {
        "author": "唐庚",
        "paragraphs": [
            "伏波江面瑩如磨，忽爾崩騰作沸渦。",
            "横笛未終平似板，此中端有萬蛟鼉。"
        ],
        "title": "鴨步",
        "id": "a01149d4-12c3-4b06-99c0-50845805a73c"
    },
    {
        "author": "唐庚",
        "paragraphs": [
            "何處不堪老，浮山傾蓋親。",
            "潮田無惡歲，酒國有長春。",
            "草木疑靈藥，漁樵或異人。",
            "近前端有得，丞相未宜嗔。"
        ],
        "title": "次泊頭",
        "id": "97f4ab1f-2c72-4fc9-b5a1-098e1b601382"
    },
    {
        "author": "唐庚",
        "paragraphs": [
            "擬向明時受一廛，著鞭嘗恐老農先。",
            "行藏已問吾家舉，從此馳君四十年。"
        ],
        "title": "到羅浮始識秧馬",
        "id": "00663af4-f9e0-43d8-a6ff-3c636066edb0"
    },
    {
        "author": "唐庚",
        "paragraphs": [
            "盧橘楊梅乃爾甜，肯容遷謫到眉尖。",
            "因行採藥非無得，取足看山未害廉。",
            "辨謗若爲家一喙，著書不直字三縑。",
            "老師補處吾何敢，政爲宗風不敢謙。"
        ],
        "title": "初到惠州",
        "id": "aea8c15a-c008-424f-ae5d-4bab5641ce98"
    },
    {
        "author": "唐庚",
        "paragraphs": [
            "世情不到海邊村，載酒時来餉子雲。",
            "便欲醉中藏潦倒，已将度外置紛紜。",
            "細思擾擾膠膠事，政坐奇奇怪怪文。",
            "喚取鄰翁傳杓飲，漸令安習故将軍。"
        ],
        "title": "謝人送酒",
        "id": "f9dd1f3c-8576-4443-a4fe-94a219d9ab4b"
    },
    {
        "author": "唐庚",
        "paragraphs": [
            "往事孤峰在，流年細草頻。",
            "但知其室邇，誰識所存神。",
            "碑壞詩無敵，堂空德有鄰。",
            "吾今稍姦黠，終日酒邊身。"
        ],
        "title": "水東感懷",
        "id": "14f51f59-8e30-472a-9431-9fcd3f0e7856"
    },
    {
        "author": "唐庚",
        "paragraphs": [
            "海雨山煙撥不開，眼前遮定望鄉臺。",
            "如何借得維摩手，斷取西南故國來。"
        ],
        "title": "登棲禪山",
        "id": "f4c6ca9c-6c77-4873-8601-d9d41d20615a"
    },
    {
        "author": "唐庚",
        "paragraphs": [
            "乾坤心腹友，江海鬢毛斑。",
            "藥補他鄉闕，書開故國顔。",
            "何時乘下澤，此日仰高山。",
            "會是歸耕耦，由來有賜環。"
        ],
        "title": "收景初書并示藥物",
        "id": "af37626d-8de7-4bb4-b931-234949cf0109"
    },
    {
        "author": "唐庚",
        "paragraphs": [
            "重陽陶令節，單閼賈生年。",
            "秋色蒼梧外，衰顔紫菊前。",
            "登高知地盡，引滿覺天旋。",
            "去歲京城雨，茱茰對惠連。"
        ],
        "title": "九日懷舍弟",
        "id": "e00ff527-a7c1-4b8f-a29f-4a76951b451c"
    },
    {
        "author": "唐庚",
        "paragraphs": [
            "西州消息到南州，骨肉無他歲有秋。",
            "驥子解吟青玉案，木蘭堪戰黑山頭。",
            "即時旅思春冰坼，昨夜燈花黍穗抽。",
            "從此歸田應坐享，故山已爲理菟裘。"
        ],
        "title": "收家書",
        "id": "15c8f84c-dc61-48a9-8f8b-0cde26522e50"
    },
    {
        "author": "唐庚",
        "paragraphs": [
            "楚人季布以勇顯，魯國朱家用俠聞。",
            "馳馬彎弓臣好武，吹毛洗垢吏深文。",
            "王孫此日誰漂母，卿子前時號冠軍。",
            "滿引一盃齊物論，白衣蒼狗聽浮雲。"
        ],
        "title": "瀘人何邦直者爲安溪把截将有功不賞反得罪来惠州貧甚吾呼與飲爲作此詩",
        "id": "e6b04cf8-6df6-423a-8c0b-9037b10346f9"
    },
    {
        "author": "唐庚",
        "paragraphs": [
            "患難思年改，龍鍾惜歲徂。",
            "關河先隴遠，天地小臣孤。",
            "吾道憑温酒，時情付擁鑪。",
            "南荒足妖怪，此日漫桃符。"
        ],
        "title": "除夕",
        "id": "8907bdc2-6c10-43ea-a145-efcdd8bc824b"
    },
    {
        "author": "唐庚",
        "paragraphs": [
            "人日傷心極，天時觸目新。",
            "殘梅詩興晚，細草夢魂春。",
            "挑菜年年俗，飛蓬處處身。",
            "蟆頤頻語及，彷彿到東津。"
        ],
        "title": "人日",
        "id": "ead5dc8b-5218-4fda-85ef-4da8f1d03ad6"
    },
    {
        "author": "唐庚",
        "paragraphs": [
            "雨在時時黑，春歸處處青。",
            "山廻失小寺，湖盡得孤亭。"
        ],
        "title": "栖禪暮歸書所見二絕  其一",
        "id": "6ef7aeda-e9f5-4a10-982d-1ca03c635423"
    },
    {
        "author": "唐庚",
        "paragraphs": [
            "春着湖烟膩，晴揺野水光。",
            "草青仍過雨，山紫更斜陽。"
        ],
        "title": "栖禪暮歸書所見二絕  其二",
        "id": "1dc420c4-10b5-4bb1-a61d-4d69819fe295"
    },
    {
        "author": "唐庚",
        "paragraphs": [
            "說與門前白鷺群，也宜從此斷知聞。",
            "諸公有意除鉤黨，甲乙推求恐到君。"
        ],
        "title": "白鷺",
        "id": "fff582da-0ea6-4624-b98f-c6cdeb19f038"
    },
    {
        "author": "唐庚",
        "paragraphs": [
            "幾年持鉢天外，晚歲結菴海隅。",
            "頭白親逢孔墨，眼生初識楊盧。"
        ],
        "title": "六言二首  其一",
        "id": "bf3e20d0-ac78-4115-8ed4-11b592378b17"
    },
    {
        "author": "唐庚",
        "paragraphs": [
            "煙合家煨老酒，風腥船過醎魚。",
            "丁米獨遺遷客，峒夫不數僑居。"
        ],
        "title": "六言二首  其二",
        "id": "f1c9c409-1655-47a4-89f9-47ba2617527f"
    },
    {
        "author": "唐庚",
        "paragraphs": [
            "林中晏坐老沙門，豈願臨年觸垢氛。",
            "正恐先生不得飽，欲令後死與斯文。",
            "近逃台鼎居東洛，聞道衣冠滿北軍。",
            "須信此塗天一握，人間漫說有孤雲。"
        ],
        "title": "有所歎二首  其一",
        "id": "de62e5bc-de89-4ca5-9988-7e34b0ea5837"
    },
    {
        "author": "唐庚",
        "paragraphs": [
            "耕田佩印兩徒然，憶相平津只去年。",
            "怪底功名稱地獄，誰将官府到天仙。",
            "是非已付漁樵判，疑信難憑黨與傳。",
            "杯酌豈能通大道，床頭當得酒如泉。"
        ],
        "title": "有所歎二首  其二",
        "id": "7c6f5d95-3dc8-441a-850f-a1db7959f9df"
    },
    {
        "author": "唐庚",
        "paragraphs": [
            "此日方收信，前時已具舟。",
            "開頭今幾月，軟脚定中秋。",
            "凉德爲兄忝，炎荒爲爾憂。",
            "從今西望眼，應到見時休。"
        ],
        "title": "舍弟書約今秋到此",
        "id": "d41ecfbd-9100-4cf0-ad8d-a024f32a1092"
    },
    {
        "author": "唐庚",
        "paragraphs": [
            "鬬智饒君三十里，著書還我五千言。",
            "只將得一觀天下，約法劉公已太繁。"
        ],
        "title": "跋道德經",
        "id": "17336e95-648c-453f-971d-2f683dfe88a8"
    },
    {
        "author": "唐庚",
        "paragraphs": [
            "無雲仍露坐，有月更江皋。",
            "沉陸傷吾道，浮生憶爾曹。",
            "扁舟應夏口，此夕數秋毫。",
            "不見今三載，當時已二毛。"
        ],
        "title": "夜坐懷舍弟",
        "id": "f29c43ff-efef-4aa4-9ee3-839c3ef48357"
    },
    {
        "author": "唐庚",
        "paragraphs": [
            "由也久從我，牢之真有甥。",
            "時情爲客老，秋色進船清。",
            "撥刺朝朝味，鉤輈處處聲。",
            "越臺休弔古，旅魄向來驚。"
        ],
        "title": "送外甥之廣州",
        "id": "6c20d1ab-8495-4a08-9cc4-62709358f5e7"
    },
    {
        "author": "唐庚",
        "paragraphs": [
            "登高無老伴，引滿自高歌。",
            "歡意天邊少，重陽野外多。",
            "黄花空歲月，白首尚關河。",
            "他日龍山興，吾今在網羅。"
        ],
        "title": "九日獨酌",
        "id": "879b8961-6195-4574-a6a9-f6ed8f8e85b1"
    },
    {
        "author": "唐庚",
        "paragraphs": [
            "朝來怪底冷，前此已重陽。",
            "漸逼袴襦節，稍聞炭火香。",
            "煙嵐向冬净，橘柚得霜黄。",
            "嶺表雖多暑，天時亦有常。"
        ],
        "title": "壬辰九月二十三日始寒以詩記之",
        "id": "0adc145c-fb3f-4d86-a41e-6b80e18ca039"
    },
    {
        "author": "唐庚",
        "paragraphs": [
            "誰會世問事，即今冬後秋。",
            "殘年仍御袷，先日已重裘。",
            "地勢炎州令，天時北客愁。",
            "此生橐籥內，反復任吹咻。"
        ],
        "title": "十月復暄",
        "id": "2eca7562-30ea-48c0-972f-2b5010aaa901"
    },
    {
        "author": "唐庚",
        "paragraphs": [
            "不到番禺久，繁雄良自如。",
            "江山禹貢外，城郭漢兵餘。",
            "圓折明珠浦，旁行異域書。",
            "五羊雖足樂，雙鯉未宜疏。"
        ],
        "title": "送客之五羊二首  其一",
        "id": "86a1c0f5-80bf-4cd2-a12b-1e50c54e0b9f"
    },
    {
        "author": "唐庚",
        "paragraphs": [
            "建國今陳跡，遊人合賦詩。",
            "廢臺樛女後，遺井鮑姑時。",
            "客去通星漢，僧來自月支。",
            "憑君黄木口，爲致海祠碑。"
        ],
        "title": "送客之五羊二首  其二",
        "id": "4702f944-91e3-440d-bf87-825230b6d597"
    },
    {
        "author": "唐庚",
        "paragraphs": [
            "溪入尉佗宫，撐舟閣復通。",
            "梅花吳驛外，萍實楚謠東。",
            "方策他時執，圜扉到日空。",
            "天涯一杯酒，叙别意無窮。"
        ],
        "title": "送故人赴循州司理",
        "id": "729f95cf-0a14-4750-9639-19f4d77f3113"
    },
    {
        "author": "唐庚",
        "paragraphs": [
            "又種羅浮一熟田，江陽未得返耕廛。",
            "書来似見眉間印，别後新增鬢上年。",
            "下澤有車人誤矣，上林無報雁徒然。",
            "越巫雞卜聞之久，爲問行藏若箇邊。"
        ],
        "title": "寄潮陽尉鄭太玉",
        "id": "7b13c4f4-ef72-4532-8a38-ae3df8994c7e"
    },
    {
        "author": "唐庚",
        "paragraphs": [
            "度外歸期未要論，故山石筍自高蹲。",
            "他時名譽牛心炙，晚歲窮空犢鼻褌。",
            "君有詩書兼畫絕，我無德爵但年尊。",
            "音塵不繼應相悉，萬事而今付默存。"
        ],
        "title": "次鄭太玉見寄韻",
        "id": "9474fa13-466d-406d-892c-810c32ef71a8"
    },
    {
        "author": "唐庚",
        "paragraphs": [
            "憑誰舉此問瞿曇，已築虚空作小菴。",
            "不但燕閑充泛宅，亦堪来往寄浮驂。",
            "江湖有理吾将老，魚鳥無心客自慙。",
            "非復雲安憂斗水，牀頭垂手得清甘。"
        ],
        "title": "船居",
        "id": "c9969124-d4ee-42d6-8408-71f0d8b9a35c"
    },
    {
        "author": "唐庚",
        "paragraphs": [
            "老去生涯白木鑱，脱逢艱食更何堪。",
            "春深野色憂年惡，夜半簷聲覺雨甘。",
            "睡外莫聽泥活活，想中已覩麥含含。",
            "明朝竹徑添幽事，玉版堂頭作小參。"
        ],
        "title": "壬辰九月不雨至巳年三月穡事去矣今夕輙復霈然喜甚卧作此詩",
        "id": "f943c2ed-2e77-4234-bc42-a9970bfa3aa8"
    },
    {
        "author": "唐庚",
        "paragraphs": [
            "武陵倉卒記他時，我獨南翔子北飛。",
            "覰過幾多歸後事，相看仍是别時衣。",
            "匪躬老矣惟心在，便腹依然但髪稀。",
            "尚有苦吟三十載，與君同飽蜀山薇。"
        ],
        "title": "余舍弟既到有作",
        "id": "b43a2c62-c020-46c7-881e-c657c717e1ec"
    },
    {
        "author": "唐庚",
        "paragraphs": [
            "信斷常懷信斷憂，得書還有得書愁。",
            "未應宿業都相似，總爲饒聲不肯休。",
            "見說胸中養雲夢，莫将皮裏貯陽秋。",
            "而翁有道知興廢，不患無詞詣播州。"
        ],
        "title": "收景初貶所書",
        "id": "77fbd4bd-5d5a-463c-9758-6ad43754dfff"
    },
    {
        "author": "唐庚",
        "paragraphs": [
            "此生正坐不知天，豈有豨苓解引年。",
            "但覺轉喉都是諱，就令揺尾有誰憐。",
            "腰金已付兒曹佩，心印還當我輩傳。",
            "他日乘車来問道，葦間相顧共攀緣。"
        ],
        "title": "次勾景山見寄韻",
        "id": "ae143216-3c6e-424c-ae94-7b15e8507390"
    },
    {
        "author": "唐庚",
        "paragraphs": [
            "當年無奈氣狂何，醉檄涪翁棄短蓑。",
            "晚落炎州磨歲月，欲從諸蜑丐煙波。",
            "與君共作長江礧，况我能爲南海歌。",
            "身世即今良可見，不應老子尚婆娑。"
        ],
        "tags": [
            "长江"
        ],
        "title": "夜聞蜑户叩船作長江礧欣然樂之殊覺有起予之興因念涪上所作招漁父詞非是更作此詩反之示舍弟端孺",
        "id": "f97fc3d6-70cb-4e6a-b5c8-c016b0491ef0"
    },
    {
        "author": "唐庚",
        "paragraphs": [
            "山前臘雪想紛紛，風到南訛盡處村。",
            "甕面不容存酒子，床頭幾欲爨桐孫。",
            "園林呼舞知衰怯，窗户奔馳覺眩昏。",
            "咫尺潮陽五袴國，可能分我一襦温。"
        ],
        "title": "北風累日不止寒甚寄鄭潮陽",
        "id": "cafb6d35-3376-46cb-b4c8-2a37ecf9cafc"
    },
    {
        "author": "唐庚",
        "paragraphs": [
            "歸心急似隴頭水，華髪多於嶺上梅。",
            "正是堯朝猶落此，當時湘浦亦宜哉。"
        ],
        "title": "即事三首  其一",
        "id": "3fc28d25-fab2-493f-9904-c0092cc5313c"
    },
    {
        "author": "唐庚",
        "paragraphs": [
            "還家久近書難寫，破屋陰晴榻屢移。",
            "吾道非耶來曠野，人生樂爾復何時。"
        ],
        "title": "即事三首  其二",
        "id": "2a3911de-4daf-4d7b-b575-e192e80dffa5"
    },
    {
        "author": "唐庚",
        "paragraphs": [
            "案頭行掃塵随起，窗眼纔封雨又梢。",
            "更力窮空沽白餠，莫將疲苶鬬黄茅。"
        ],
        "title": "即事三首  其三",
        "id": "52b7a717-e5e8-41cc-94e3-6d2fe95055c8"
    },
    {
        "author": "唐庚",
        "paragraphs": [
            "僧寺借經便大字，鄰墻喚酒及新篘。",
            "三年於此得其理，一飽已還非所求。"
        ],
        "title": "遣興二首  其一",
        "id": "087f335e-d630-4028-b80b-6c4bd882d900"
    },
    {
        "author": "唐庚",
        "paragraphs": [
            "酒經自得非多學，詩律傷嚴近寡恩。",
            "田里歌呼無籍在，朝廷議論有司存。"
        ],
        "title": "遣興二首  其二",
        "id": "43e01549-17bd-4376-95e9-d7811006b844"
    },
    {
        "author": "唐庚",
        "paragraphs": [
            "欲罷愧决策，擬行愁索居。",
            "人心旱魃後，旅色颶風餘。",
            "擊柝秋江夜，開帆曉霧初。",
            "他鄉仗神理，瀝膽奠扶胥。"
        ],
        "title": "送舍弟幹事廣州",
        "id": "44b73847-c5bc-4de9-ac8d-573e4c3ce351"
    },
    {
        "author": "唐庚",
        "paragraphs": [
            "四十緇成素，清明綠勝紅。",
            "形容千慮後，門館一貧中。",
            "白日時時别，青蕪處處同。",
            "此生唇舌裏，啼鳥暮春風。"
        ],
        "title": "春日謫居書事",
        "id": "f29d1430-efbd-44aa-aa79-66ce12f4b3f4"
    },
    {
        "author": "唐庚",
        "paragraphs": [
            "居今行古任定祖，底事遷延亦未歸。",
            "我坐力田傷地脉，君緣捜句漏天機。",
            "故都回首三寒食，新歲經心兩濕衣。",
            "學道一生凡幾化，不因到此始知非。"
        ],
        "title": "大觀四年春吾與友人任景初舍弟端孺自蜀来京師至長安時方寒食吾三人相與戎服遊九龍池飲酒賦詩樂甚是歲吾遷嶺表明年景初亦謫江左忽忽數歲皆未得去寒食無幾念念悽然作詩寄任因命舍弟同賦",
        "id": "c9771aa7-b179-44db-af9f-5ef8d404fadb"
    },
    {
        "author": "唐庚",
        "paragraphs": [
            "楊梅溪上柳初黄，荆竹岡頭日正長。",
            "獨木小舟輕似紙，一尊促席穩于床。",
            "樹從坡去無人識，水出山来带藥香。",
            "應有居民解秦語，爲言昭代好還鄉。"
        ],
        "title": "乙未正月丁丒與舍弟棹小舟窮西溪至愁絕處度不可進乃歸溪側有兩榕甚奇清陰可庇數十榻水東老人嘗飲酒其下云",
        "id": "1208df89-f467-4ae4-becb-a287d29e292b"
    },
    {
        "author": "唐庚",
        "paragraphs": [
            "一出湟關五見梅，愚忠幾欲伴黄埃。",
            "弟兄手足窮孤竹，母子肝腸泣老萊。",
            "好語忽從天上落，行人直向海邊回。",
            "此生報國無他事，力穡供輸莫待催。"
        ],
        "title": "有感示舍弟端孺外甥郭聖俞",
        "id": "7d6c804e-e204-4316-84d7-d4d594f58616"
    },
    {
        "author": "唐庚",
        "paragraphs": [
            "崎嶇走上方，浩蕩取秋光。",
            "臺上經樛女，江天入夜郎。",
            "華夷憑檻遠，興廢引杯長。",
            "泉脈來何處，中含定慧香。"
        ],
        "title": "遊廣州悟性寺寺有趙王臺蓋尉佗時所築有井甘甚號達摩井云",
        "id": "50265e9e-6413-4d93-87ee-aeb415437459"
    },
    {
        "author": "唐庚",
        "paragraphs": [
            "謳歌率土性之也，號泣旻天孝矣乎。",
            "何惜扁舟繫韶石，憶曾萬里叫蒼梧。"
        ],
        "title": "舜祠",
        "id": "a55d2a6e-2dc3-4276-863d-bab6d0f6b1ae"
    },
    {
        "author": "唐庚",
        "paragraphs": [
            "上世有鞭能走石，今人無鐸可驅山。",
            "一回憑膝一移足，老盡行人未老顔。"
        ],
        "title": "臘嶺戲書",
        "id": "95ffc171-ef52-4dcc-ae83-3ec77c225949"
    },
    {
        "author": "唐庚",
        "paragraphs": [
            "地入長沙莫歎卑，竹萌徑尺舊相知。",
            "九重纔復金門籍，萬里先參玉版師。",
            "契闊累年真負口，裵徊彌月未妨脾。",
            "渭川風味那能對，中有離騷九辨辭。"
        ],
        "title": "長沙竹筍聞於天下大者可十斤重食之甚甘而不冰脾昔渡湘欲作詩未暇也今復過之酬以此篇",
        "id": "265298d2-206a-48c7-96b2-fc280fa28ee9"
    },
    {
        "author": "唐庚",
        "paragraphs": [
            "屏跡舍人巷，灌園居士橋。",
            "花開不旋踵，草薙復齊腰。",
            "蛤哭明朝雨，雞鳴闇夜朝。",
            "未能全獨樂，鄰里去招邀。"
        ],
        "title": "雜詩二十首  其一",
        "id": "45a8e6b9-cb37-4e3e-a40b-89b2334f0ec7"
    },
    {
        "author": "唐庚",
        "paragraphs": [
            "已絕經年筆，仍關盡日門。",
            "身謀嗟翠羽，人事歎榕根。",
            "蔬食風掀市，樓居水破村。",
            "嶺南霜自薄，何得鬢邊繁。"
        ],
        "title": "雜詩二十首  其二",
        "id": "a48976a8-cec1-4dc1-bd44-b8fbdba46d60"
    },
    {
        "author": "唐庚",
        "paragraphs": [
            "便歸良不惡，未去亦随緣。",
            "户口知無瘴，謳歌覺有年。",
            "藤牋得句後，桂酒抱愁邊。",
            "經術吾衰矣，猶堪學力田。"
        ],
        "title": "雜詩二十首  其三",
        "id": "fe88776d-d03c-4638-b095-bf3014fe0eb4"
    },
    {
        "author": "唐庚",
        "paragraphs": [
            "不死良難學，全生或可幾。",
            "茶随東客到，藥附廣船歸。",
            "碁倦收成敗，書慵卷是非。",
            "關心無雜慮，魂夢入精微。"
        ],
        "title": "雜詩二十首  其四",
        "id": "bdbafa13-1f0b-475d-b36e-78d951763cf1"
    },
    {
        "author": "唐庚",
        "paragraphs": [
            "兀坐且如此，出門安所之。",
            "手香柑熟後，髪脱草枯時。",
            "精力看書覺，情懷舉盞知。",
            "炎州無過雁，二子在天涯。"
        ],
        "title": "雜詩二十首  其五",
        "id": "ebd1cea8-607e-44b5-9c60-850062ac48ec"
    },
    {
        "author": "唐庚",
        "paragraphs": [
            "飽食爲茶地，深耕覓酒材。",
            "翻泥逢暗筍，汲井得飛梅。",
            "湖盡船頭轉，山窮屐齒回。",
            "田間良自苦，清興亦悠哉。"
        ],
        "title": "雜詩二十首  其六",
        "id": "0ee119a6-1261-4a93-b5d4-5768dd20f05a"
    },
    {
        "author": "唐庚",
        "paragraphs": [
            "壯歲日千里，晚途天一方。",
            "花縵聊傲世，白袷亦随鄉。",
            "團扇侵時令，方書遣晝長。",
            "此間吾所樂，便擬卜林塘。"
        ],
        "title": "雜詩二十首  其七",
        "id": "86e2508c-1c2b-4b1a-8fd0-65357358aabd"
    },
    {
        "author": "唐庚",
        "paragraphs": [
            "白日消諸妄，青山對屢空。",
            "著書防惡客，學圃問鄰翁。",
            "織貝流肌滑，仁頻入頰紅。",
            "丹砂落吾手，秋至任飄蓬。"
        ],
        "title": "雜詩二十首  其八",
        "id": "b008fc41-5c26-4cdc-be56-d6f82a88578c"
    },
    {
        "author": "唐庚",
        "paragraphs": [
            "多事定何補，寡言聊自温。",
            "蟹黄嗔止酒，車白勸加餐。",
            "濯足樓船岸，高歌抱朴村。",
            "愧無魑可禦，只益負君恩。"
        ],
        "title": "雜詩二十首  其九",
        "id": "7449d172-8ba5-430c-bc0d-b1d0102bb09a"
    },
    {
        "author": "唐庚",
        "paragraphs": [
            "閙窄良難入，閒寛足見容。",
            "竹根收白疊，木杪得黄封。",
            "問學兼儒釋，交游半士農。",
            "行歌村落晚，落日滿攜筇。"
        ],
        "title": "雜詩二十首  其一○",
        "id": "22cd2f0d-ad19-4c0d-a440-aa94f5acf21b"
    },
    {
        "author": "唐庚",
        "paragraphs": [
            "爲農沙子步，附保水西鄉。",
            "隱几江天遠，開門佛土香。",
            "時情荒徑草，野色淡漁梁。",
            "欲縱高秋目，東偏短作墻。"
        ],
        "title": "雜詩二十首  其一一",
        "id": "50bcf09f-a381-4e13-8f58-4eaa5674c6a6"
    },
    {
        "author": "唐庚",
        "paragraphs": [
            "舊物杯中酒，新銜海上翁。",
            "百非無一是，顯過豈微功。",
            "引水江分碧，烹丹井爲紅。",
            "幽居亦多事，度日不全空。"
        ],
        "title": "雜詩二十首  其一二",
        "id": "35446978-1cf5-4970-8763-cc74ca093eed"
    },
    {
        "author": "唐庚",
        "paragraphs": [
            "小市江分破，連𥱼水捲翻。",
            "到今佛跡在，千古鶴峰尊。",
            "浮嶠來何處，豐湖入數村。",
            "登臨有何好，秋至數消魂。"
        ],
        "title": "雜詩二十首  其一三",
        "id": "b02d5d7b-eda3-441b-b77f-6cb1be7a41f2"
    },
    {
        "author": "唐庚",
        "paragraphs": [
            "已分詩驅使，寧辭酒過差。",
            "南烹人釣蛤，北信客占鴉。",
            "年事侵膚理，憂端宿肺家。",
            "嚮來功業興，到晚詠餘霞。"
        ],
        "title": "雜詩二十首  其一四",
        "id": "234af19f-b47a-41cb-b9f0-3cb7fae77343"
    },
    {
        "author": "唐庚",
        "paragraphs": [
            "覆載宜然等，寒暄乃爾殊。",
            "雪曾前歲有，地過此邦無。",
            "煮海鯨鯢動，烹山虎豹呼。",
            "南來何所得，詩語帯娵隅。"
        ],
        "title": "雜詩二十首  其一五",
        "id": "a724a0ac-ad7a-4a2b-a15b-7567bee70dac"
    },
    {
        "author": "唐庚",
        "paragraphs": [
            "夜語不覺久，晨興良獨難。",
            "加之得卯酒，晚矣恰朝餐。",
            "筍蕨春生箸，魚蝦海入盤。",
            "南方禁太飽，茗盌直須寛。"
        ],
        "title": "雜詩二十首  其一六",
        "id": "caafa8bf-9119-4631-b66d-c122246895f6"
    },
    {
        "author": "唐庚",
        "paragraphs": [
            "海氣東南上，野煙申酉間。",
            "草平連别洞，雨轉入佗山。",
            "道路魚鹽去，樵蘇竹木還。",
            "西江并北客，相對各蒼顔。"
        ],
        "title": "雜詩二十首  其一七",
        "id": "4c93a663-c3c0-46d4-bf77-4f1c5d008b23"
    },
    {
        "author": "唐庚",
        "paragraphs": [
            "水過魚村濕，沙寛牧地平。",
            "片雲明外暗，斜日雨邊晴。",
            "山轉秋光曲，川長暝色横。",
            "瘴鄉人自樂，耕釣各浮生。"
        ],
        "title": "雜詩二十首  其一八",
        "id": "13f79687-a3f9-4a53-b169-8cb32bb24785"
    },
    {
        "author": "唐庚",
        "paragraphs": [
            "浪迹蒼梧外，放懷黄木東。",
            "人情雙鬢雪，天色屢頭風。",
            "國計中宵切，家書隔歲通。",
            "爲儒得愁思，一笑賴兒童。"
        ],
        "title": "雜詩二十首  其一九",
        "id": "5be60e45-0957-44b6-8b64-6584c477411c"
    },
    {
        "author": "唐庚",
        "paragraphs": [
            "萬里非吾土，三年失我常。",
            "只愁鳶跕跕，敢作鶴昂昂。",
            "白竹連閩越，黄雲入夜郎。",
            "何時返棲息，誰爲問桃娘。"
        ],
        "title": "雜詩二十首  其二○",
        "id": "f3da9884-0ec5-44da-94a7-8f2fd328a26f"
    },
    {
        "author": "唐庚",
        "paragraphs": [
            "未許幽人曉夢長，朝朝親炷佛前香。",
            "有詩爲愛袁家渴，無病緣抄陸氏方。",
            "身雜蜑中誰是我，食除蜿外總随鄉。",
            "白沙翠竹門前路，疑出西郊向草堂。"
        ],
        "title": "閒居二首  其一",
        "id": "9a69b0da-80ec-4f8d-8738-5a1d3cfec66b"
    },
    {
        "author": "唐庚",
        "paragraphs": [
            "細細敲門細細應，老翁方曲晝眠肱。",
            "魚陂舊種千頭鱠，桑徑新窠十畆繒。",
            "菜足尚堪分地主，米餘翻欲供鄰僧。",
            "平生雅有乘桴興，咫尺滄溟去未能。"
        ],
        "title": "閒居二首  其二",
        "id": "25ecda9a-63b7-4995-b6db-877efac2d4bc"
    },
    {
        "author": "唐庚",
        "paragraphs": [
            "人言盩厔似江湖，莫對丞哉歎負余。",
            "别後耳根無正始，向来紙尾得黄初。",
            "可憐鬼谷縱横口，今讀神溪縹白書。",
            "臣朔許長錢許少，何當天子念公車。"
        ],
        "title": "聞勾景山補盩厔丞仍聞學道有得以詩調之發萬里一笑",
        "id": "3683cc0d-692c-476c-ad5e-70ce7d4236c4"
    },
    {
        "author": "唐庚",
        "paragraphs": [
            "南来不覺兩秋砧，覽照驚呼雪滿簪。",
            "平日不堪文館冷，暮年更賦武溪深。",
            "敢緣三已有愠色，自笑一生能苦心。",
            "安得袁絲随里閈，闘雞走狗任浮沉。"
        ],
        "title": "遣興二首  其一",
        "id": "9893d9a0-cabd-433c-a224-7e838955c0f8"
    },
    {
        "author": "唐庚",
        "paragraphs": [
            "八千岐路愁何補，四十光陰老亦宜。",
            "此去只堪犀首飲，向来都是虎頭痴。",
            "逢時有道其如命，得意無言所恨遲。",
            "詩債即今渾倚閣，新篇惟有莫相疑。"
        ],
        "title": "遣興二首  其二",
        "id": "59477317-ba89-42da-901b-467e384a5e7d"
    },
    {
        "author": "唐庚",
        "paragraphs": [
            "非賢幸脱龍蛇歲，上聖應憐蟣蝨臣。",
            "憶與政和同度嶺，朝來已點四年春。"
        ],
        "title": "甲午元日",
        "id": "e5390496-9fb4-47d6-a64b-0782ad8878a6"
    },
    {
        "author": "唐庚",
        "paragraphs": [
            "東風定何物，所至輙蒼然。",
            "小市花間合，孤城柳外圓。",
            "禽聲犯寒食，江色帯新年。",
            "無計驅愁得，還推到酒邊。"
        ],
        "title": "春歸",
        "id": "4ff9c727-00c4-4aed-a155-1298b0ba18f2"
    },
    {
        "author": "唐庚",
        "paragraphs": [
            "啼禽通夢寐，芳草過比鄰。",
            "暖逼花期促，愁牽酒量伸。"
        ],
        "title": "春日五言二首  其一",
        "id": "c146e470-3868-4ebd-a6bb-fdb33e63a305"
    },
    {
        "author": "唐庚",
        "paragraphs": [
            "去就慙雲雁，浮沉羡海鷗。",
            "妄心花片落，豪氣柳枝柔。"
        ],
        "title": "春日五言二首  其二",
        "id": "a5b98533-db2e-4475-98a2-a8633dba6f44"
    },
    {
        "author": "唐庚",
        "paragraphs": [
            "更與何人共寂寥，竹君時引到谿橋。",
            "是家大似東郭子，能使人之意也消。"
        ],
        "title": "春日七言二首  其一",
        "id": "eb729e2a-b73c-4f84-925d-a8e6bd5adfae"
    },
    {
        "author": "唐庚",
        "paragraphs": [
            "尚有小桃凌奼女，豈無大杓飲衰翁。",
            "老來不復談堅白，醉去猶能愛淺紅。"
        ],
        "title": "春日七言二首  其二",
        "id": "9b2daa45-b0d5-408a-abbc-cb434e0d601d"
    },
    {
        "author": "唐庚",
        "paragraphs": [
            "便當權閣太常齋，藥竈于傍手自煨。",
            "須信子魚藏妙理，坐令母蟹媿几才。",
            "刀頭定向何時得，劍脊頻将好意来。",
            "老去少陵雖病肺，尚堪持此薦寒醅。"
        ],
        "title": "鄭太玉送子魚",
        "id": "432df11e-8272-478f-9133-a956101b35e3"
    },
    {
        "author": "唐庚",
        "paragraphs": [
            "世中貧富兩浮雲，已著居陶比在陳。",
            "就使真能去窮鬼，自量無以致錢神。",
            "柳車作别非吾意，竹馬論交只汝親。",
            "前此半癡今五十，欲将知命付何人。"
        ],
        "title": "兒曹送窮以詩留之",
        "id": "7a17381e-196b-4941-b165-4bceeea90ef9"
    },
    {
        "author": "唐庚",
        "paragraphs": [
            "望君挹取裒然首，爲我迂回長者車。",
            "璧玉已聞歸間道，足音那復念逃虛。",
            "卑微官職緣親屈，眊矂情懷賴酒除。",
            "政使登名似韓子，十年曾不補遺餘。"
        ],
        "title": "鄭二鎖試五羊久而不還問之廣人云已失解從海道歸潮矣聞之惘然唁以此詩",
        "id": "6e17e07c-27ee-453c-a5ca-34f96537e518"
    },
    {
        "author": "唐庚",
        "paragraphs": [
            "黑雲驚小市，白雨沸秋江。",
            "聲入家家樹，凉傳處處窗。",
            "亂流鳴决决，疊鼓閙龐龐。",
            "蘋末清風起，斜陽覷海邦。"
        ],
        "title": "驟雨",
        "id": "bc761479-e779-415d-aa41-c0d2fad73755"
    },
    {
        "author": "唐庚",
        "paragraphs": [
            "秋來雨似澆，雨罷水如潮。",
            "市改依高岸，津喧救斷橋。",
            "雲陰哭鳩婦，池溢走魚苗。",
            "天意良難測，前時旱欲焦。"
        ],
        "title": "江漲",
        "id": "d218d521-a3f5-4b70-9ccf-07d945b03af1"
    },
    {
        "author": "唐庚",
        "paragraphs": [
            "别後定何似，此中難具陳。",
            "倦憎秋氣濕，老怯曉煙辛。",
            "沸議今方爾，歸期覺愈伸。",
            "須煩三絕手，時復餉清新。"
        ],
        "title": "代書寄鄭二",
        "id": "ab316ad4-ee69-4311-9323-acfdd48a43e8"
    },
    {
        "author": "唐庚",
        "paragraphs": [
            "應緣人望望，故作出遲遲。",
            "幾歲一相見，浮雲寧别時。",
            "吟拚雞腷膞，玩覺兔迷離。",
            "此夕登樓興，非關有所思。"
        ],
        "title": "八月十五夜月",
        "id": "44ba76df-646f-49d5-8baf-13173d0e748e"
    },
    {
        "author": "唐庚",
        "paragraphs": [
            "無復更殘暑，夜深清欲饑。",
            "葉飛魂夢數，露重語音知。",
            "月色到秋苦，更聲臨曉遲。",
            "平生憎墨翟，老去亦悲絲。"
        ],
        "title": "夜久睡覺不復能寐凄然有感",
        "id": "4963a9f3-5b95-4363-bf70-9ff705f2a82a"
    },
    {
        "author": "唐庚",
        "paragraphs": [
            "啗蔗入佳境，冬來幽興長。",
            "瘴鄉得好語，昨夜有飛霜。",
            "籬下重陽在，醅中小至香。",
            "西鄰蕉向熟，時致一梳黄。"
        ],
        "title": "立冬後作",
        "id": "d66063c1-2914-45a9-abba-a4f79409c6f6"
    },
    {
        "author": "唐庚",
        "paragraphs": [
            "倒拔孤舟入瘴煙，歸来百斛瀉豐年。",
            "炊香未數神江白，釀滑偏宜佛跡泉。",
            "飽去定知頻夢與，醉中何至便妨禪。",
            "憑君爲比長安米，看直公車牘幾千。"
        ],
        "title": "端孺糴米龍川得粳糯數十斛以歸作詩調之",
        "id": "2d6b2507-5aa6-4a82-87fe-02b7e08ff440"
    },
    {
        "author": "唐庚",
        "paragraphs": [
            "即今樂事屬墻東，歲晚何曾酒盞空。",
            "白蜜已輸仍節近，紅藤未動况年豐。"
        ],
        "title": "東鄰二首  其一",
        "id": "5c76ac33-544f-44b2-a683-a68400facc45"
    },
    {
        "author": "唐庚",
        "paragraphs": [
            "肯聴寒梅緩緩消，笛聲夜夜到谿橋。",
            "怪生不似關山月，新向城中得徴招。"
        ],
        "title": "東鄰二首  其二",
        "id": "9549ef44-ead1-45fe-876d-d298bca6530c"
    },
    {
        "author": "唐庚",
        "paragraphs": [
            "雲暗便窗破，山寒賴屋低。",
            "往還天外少，早晏雨中迷。",
            "書冊開仍闔，履聲東復西。",
            "何嘗有所賦，得句旋安題。"
        ],
        "title": "謾成",
        "id": "68015e30-972e-4119-a5ff-09efded078da"
    },
    {
        "author": "唐庚",
        "paragraphs": [
            "舊友年来畧散亡，新收鄭子亦遑遑。",
            "歲云暮矣無雙鴈，我所思兮在五羊。",
            "獄吏事權先自貴，書生蹤跡况能狂。",
            "風流人物今餘幾，可忍羣兒復謗傷。"
        ],
        "title": "聞鄭二對吏五羊",
        "id": "c3a7283a-e821-4dab-8360-9f682774b339"
    },
    {
        "author": "唐庚",
        "paragraphs": [
            "經旬不見小匡廬，忽爾相逢喜欲呼。",
            "自入秋来更韶潤，却從瘦裏带敷腴。",
            "人間信有傷心碧，坐上那無滿眼沽。",
            "可是清暉解娛客，能令腸斷到愚儒。"
        ],
        "tags": [
            "庐山"
        ],
        "title": "東麓",
        "id": "401a11fe-1887-406a-bfdc-f55714436f94"
    },
    {
        "author": "唐庚",
        "paragraphs": [
            "西溪霜後更沉涵，溪上愁人雪半簪。",
            "市散爭歸橋納納，櫓揺不進水潭潭。",
            "利傾小海魚鹽集，味入他村酒茗甘。",
            "百里源流千里勢，惠州城下有江南。"
        ],
        "title": "西溪",
        "id": "4245d01d-8518-4750-9b3a-20b505174a7a"
    },
    {
        "author": "唐庚",
        "paragraphs": [
            "賴有澄江在，専供倚杖清。",
            "水裁偏岸直，雲截亂山平。",
            "鞞鼓知農隙，雞豚覺歲成。",
            "却緣搖落後，木杪得孤城。"
        ],
        "title": "野望",
        "id": "5a647d67-15da-4eff-b7fc-32fbc6930345"
    },
    {
        "author": "唐庚",
        "paragraphs": [
            "是日游於獨，迺情知者誰。",
            "時光新舊歲，節物淺深枝。",
            "鴉攫春祠敏，鳶窺野燒癡。",
            "田園有妙理，吾悔得之遲。"
        ],
        "title": "獨遊",
        "id": "06c7d4a0-08f8-48a7-8c51-418d05d55c15"
    },
    {
        "author": "唐庚",
        "paragraphs": [
            "山静似太古，日長如小年。",
            "餘花猶可醉，好鳥不妨眠。",
            "世味門常掩，時光簟已便。",
            "夢中頻得句，拈筆又忘筌。"
        ],
        "title": "醉眠",
        "id": "570ada5b-0b0c-4c25-afac-461253c3390a"
    },
    {
        "author": "唐庚",
        "paragraphs": [
            "唐安千指錄琵琶，故事猶聞蜀叟誇。",
            "樽酒何人陪北海，練裙今日見西華。",
            "子歸未得頻芳草，我老無成學種爪。",
            "萬里相逢俱白首，班荆長語夕陽斜。"
        ],
        "title": "故游茂先大夫元祐初爲唐安守豪逸喜賓客能劇飲談笑蓋陳孟公之流今唐安絃索之盛甲於兩蜀自游使君始後累遷至秦鳯憲以卒既二十餘載而其子振旅遊嶠南相過於惠州作此詩贈之",
        "id": "74dc7a6a-4e76-448a-a903-b065ab68b70a"
    },
    {
        "author": "唐庚",
        "paragraphs": [
            "老楚能令畏壘豐，此身翻累越人窮。",
            "至今無奈曾孫稼，幾度虛占少女風。",
            "兹事會須星有好，他時曾厭雨其濛。",
            "山中賴有茱糧足，不向諸侯托寓公。"
        ],
        "title": "憫雨",
        "id": "b6cf594f-a842-4a75-9501-2fb309649562"
    },
    {
        "author": "唐庚",
        "paragraphs": [
            "别公歸去養天和，見說清朝士已多。",
            "裙捨登門何處曳，頂緣受記昔曾摩。",
            "幾時傅說重調鼎，去歲成湯已解羅。",
            "會引鑑湖爲故事，要從英主乞三峨。"
        ],
        "title": "次張天覺見贈韻",
        "id": "2d13b69e-979d-489e-b21e-d663555e8069"
    },
    {
        "author": "唐庚",
        "paragraphs": [
            "皂河經雨水微沙，船帖臺根日未斜。",
            "三徑就荒悲白土，一樽相屬對黄花。",
            "已将遠眺收平楚，更遣清言到永嘉。",
            "要見仙翁頭似漆，請看醉後落烏紗。"
        ],
        "title": "重陽後一日從無盡泛舟遊處士臺故詩人秦龜從所居",
        "id": "447c3084-2656-4a5c-b2e4-aa1c136922d6"
    },
    {
        "author": "唐庚",
        "paragraphs": [
            "昔别方初節，相逢各素秋。",
            "君歸卧龍國，我脱墮鳶州。",
            "霜鬢含多事，塵容帯倦遊。",
            "行藏端可見，歲晚莫登樓。"
        ],
        "title": "江陵逢故人宋德粹自播守罷歸南陽以詩見貽依韻和酬",
        "id": "d8436bfd-91fa-4554-9358-0b3793d2ff99"
    },
    {
        "author": "唐庚",
        "paragraphs": [
            "舊交零落半存亡，晚歲荆州得兩唐。",
            "臨别眼中無小謝，再来天外有他楊。",
            "預行後日誅茅地，要近先生避世墻。",
            "會與幽人數晨夕，何能結客少年塲。"
        ],
        "title": "走城西别處厚居正兩宗兄會居正出獨與處厚笑語終日頗有卜鄰之興因屬買田江陵作此詩",
        "id": "f28b0395-fd6b-4fda-9fae-834b9caf1e6d"
    },
    {
        "author": "唐庚",
        "paragraphs": [
            "閒把流年指上輪，朝来七十五廻春。",
            "一杯願薦喬松壽，四海方依社稷臣。",
            "血氣未嫌辛菜冷，顔容猶稱彩幡新。",
            "清詩小字傳觀處，滿座驚呼覺有神。"
        ],
        "title": "和觀文相公立春日示詩",
        "id": "55b920c0-9009-4265-8306-b9e8dec1696a"
    },
    {
        "author": "唐庚",
        "paragraphs": [
            "更把餘年著酒澆，莫談前事廢燈挑。",
            "地緣有語封還止，印爲無功鑄復銷。",
            "賴是詩書能却瘴，到今魂夢亦聞潮。",
            "頭西歸去君休怪，尾段無多不奈焦。"
        ],
        "title": "生還至宜都逢李六",
        "id": "346aaa48-4d3d-4ee1-b8db-b01d19047176"
    },
    {
        "author": "唐庚",
        "paragraphs": [
            "去楚及梅落，過夔逢麥秋。",
            "既非就國者，判作賈胡留。",
            "心力盤灘盡，年光抛渡休。",
            "移書故山友，慎勿厭鋤耰。"
        ],
        "title": "舟中",
        "id": "4e76038f-b4b6-4c45-8bb1-8f6f55ab5799"
    },
    {
        "author": "唐庚",
        "paragraphs": [
            "雙鬢莖莖白，孤舟寸寸移。",
            "北嵌方守劑，南畆定何時。",
            "無處謀春酌，他村博晚炊。",
            "頻年臥江海，寧卹一灘遲。"
        ],
        "title": "北嵌",
        "id": "ae723b69-be32-4184-b300-5f68909db14d"
    },
    {
        "author": "唐庚",
        "paragraphs": [
            "白璧就黄壤，忘情良獨難。",
            "觀生六十化，比没九遷官。",
            "筆下無時俗，胸中有歲寒。",
            "雅懷嗟不遂，欲掛死前冠。"
        ],
        "title": "何執中挽詞",
        "id": "f7bcd219-adde-4a0b-86bf-593fe52fe672"
    },
    {
        "author": "唐庚",
        "paragraphs": [
            "雙鬢繙經老，千金食客貧。",
            "由來户外屨，不救甑中塵。",
            "惜此凌雲手，終於入幕賓。",
            "何人禪家學，崔篆得崔駰。"
        ],
        "title": "王元隱挽詩",
        "id": "d43895fb-62a5-4c9f-a329-6a6a1b786f29"
    },
    {
        "author": "唐庚",
        "paragraphs": [
            "忍能揮淚讀豐碑，平昔修爲我自知。",
            "一日不齋無此理，五行並下記他時。",
            "肯教靈運先成佛，未信王家敢譽兒。",
            "耆舊即今零落盡，鶴歸空嘆冢纍纍。"
        ],
        "title": "悼楊隱之承事",
        "id": "a0f3180c-31cc-42f0-9f5b-1d9d3a3849dd"
    },
    {
        "author": "唐庚",
        "paragraphs": [
            "塵侵面相黄金暗，雨入眉毫白玉休。",
            "此日爭看大垂手，遊人誰復小低頭。"
        ],
        "title": "題覽勝閣後破佛",
        "id": "de31fa2a-1591-428b-8cf3-a48a6d16ec5b"
    },
    {
        "author": "唐庚",
        "paragraphs": [
            "老畏高門地，慵便下澤車。",
            "終然嬰世網，難作愛吾廬。",
            "白平陽滛於，詩曹務盡廢。",
            "郡置假尉以，代之分其半。"
        ],
        "title": "將赴闕有感示聃",
        "id": "a4c1739c-252b-451b-a09e-a02a363645d5"
    },
    {
        "author": "唐庚",
        "paragraphs": [
            "殘歲無多日，此身猶旅人。",
            "客情安枕少，天氣舉盃頻。",
            "桂玉黄金盡，風埃白髪新。",
            "異鄉梅信遠，誰寄一枝春。"
        ],
        "title": "次韻强幼安冬日旅舍",
        "id": "a5f2a30f-f1c1-48d8-a13c-0cefad36b37e"
    },
    {
        "author": "唐庚",
        "paragraphs": [
            "白頭重踏輭紅塵，獨立鵷行覺異倫。",
            "往事已空誰叙舊，好詩乍見且嘗新。",
            "細思寂寂門羅雀，猶勝纍纍冢卧麟。",
            "力請宫祠知意否，漸謀歸老錦江濱。"
        ],
        "title": "次韻幼安留别",
        "id": "d284509b-2999-487c-b3be-ccddd9324082"
    },
    {
        "author": "唐庚",
        "paragraphs": [
            "蕭疏陌上桑，寂寞採桑女。",
            "蠶老葉轉稀，羅敷淚如雨。",
            "歛袂蹙雙蛾，秦筝一曲歌。",
            "慇懃謝郎意，其如義命何。"
        ],
        "title": "陌上桑曲",
        "id": "10b1c4d2-d9e1-4a65-a74c-d3cd67a1a341"
    },
    {
        "author": "唐庚",
        "paragraphs": [
            "秋風團扇情，夜雨長門意。",
            "高鳥既已逝，前魚自當棄。",
            "賤妾白頭吟，知君懷異心。",
            "祗知茂陵女，不憶臨邛琴。"
        ],
        "title": "白頭吟",
        "id": "b0323ff9-e8c1-4f60-84e0-29bd3c503d2c"
    },
    {
        "author": "唐庚",
        "paragraphs": [
            "結客少年塲，男兒尚氣須激昂。",
            "朝從魯朱家，暮過秦武陽。",
            "飲酒邯鄲市，膝上横秋霜。",
            "明年從軍入燉煌，金印紫綬輝路傍，貧中知已慎勿忘。"
        ],
        "title": "結客少年塲",
        "id": "a33b1140-e1af-4519-8729-a6f74f682443"
    },
    {
        "author": "唐庚",
        "paragraphs": [
            "五雜俎，水中魚。",
            "去復還，天上鳧。",
            "不獲已，轅下駒。",
            "五雜俎，名利地。",
            "去復還，塵埃轡。",
            "不獲已，貧而仕。"
        ],
        "title": "五雜俎",
        "id": "ecd5ce98-b622-4e23-a001-9fa91caaa9d7"
    },
    {
        "author": "唐庚",
        "paragraphs": [
            "公無渡河，公無渡河。",
            "君不見吳兒秋悲小海唱，湘女夜怨招魂歌。",
            "抱石沉清流，弄酒奔素娥。",
            "忠血醉蛟蜃，義肉飽黿鼉。",
            "暗中水弩貫七札，魚龍百怪垂涎澤，吻牙相磨。",
            "公無渡河，公無渡河，平地猶恐生風波。"
        ],
        "title": "公無渡河",
        "id": "27c84dde-6eba-47d2-afbb-d3b74c05619a"
    },
    {
        "author": "唐庚",
        "paragraphs": [
            "生男禁多才，長沙伴湘纍。",
            "生女禁太美，陰山嫁胡兒。",
            "長沙雖歸如不歸，陰山亦復歸無期。",
            "絳灌通矦延壽死，琵琶休怨漢天子。"
        ],
        "title": "明妃曲",
        "id": "ce57fa3b-f9eb-4efd-8c6f-a0f148f9a3d5"
    },
    {
        "author": "唐庚",
        "paragraphs": [
            "天寶舞馬四百蹄，綵牀襯步不點泥。",
            "梨園一曲傾盃樂，驤首頓足音節齊。",
            "幾年流落人間世，挽鹽駕鼓不敢嘶。",
            "忽然技癢不自禁，俗眼驚顧身顛躋。",
            "後生何嘗識此舞，謂之不祥固其所。"
        ],
        "title": "舞馬行",
        "id": "bde4cd9e-102b-4d5a-a10e-5b4df48f2228"
    },
    {
        "author": "唐庚",
        "paragraphs": [
            "樹欲靜兮風不止，子欲飬兮親不待。",
            "歸飛反哺八九子，我曾不如畢逋尾。",
            "樹欲靜兮風不休，子欲飬兮親不留。",
            "旦自梅兮暮至棘，當年飼我如鳲鳩。"
        ],
        "title": "風樹吟",
        "id": "8690b03d-3b24-4029-aea0-643f1786c15b"
    },
    {
        "author": "唐庚",
        "paragraphs": [
            "誰家翠嶺高亭亭，白崖隱起仙人形。",
            "仙人昔嘗爲酒星，乘興痛飲乾北溟。",
            "五湖一吸聊解酲，江妃喪魄鼇失靈。",
            "上帝震怒呵出庭，酡然影落秋山青。",
            "行人幾見霜葉零，醉仙醉去不復醒。",
            "何須荷鍤隨劉伶，河沙劫填歸冥冥。"
        ],
        "title": "戲題醉仙崖",
        "id": "8ecf1f25-e8e2-4705-b9b4-18a255b3d7e4"
    },
    {
        "author": "唐庚",
        "paragraphs": [
            "卷地風來怒濤起，驚散沙汀雙翡翠。",
            "誰將仙匹鎖金籠，孤飛吟叫煙波裏。",
            "古生開鎖放珍禽，春江日暖重相尋。",
            "巧舌相和葦風輭，綺翼交飛菰浪深。",
            "壯哉古生真任俠，氣義肝腸何激烈。",
            "功成不復更偷生，一劍揮霜襟濺血。",
            "世間美事多參商，白馬青梅人斷腸。",
            "古生埋没在何處，江山流水空茫茫。"
        ],
        "title": "古生",
        "id": "6bd5fc70-050e-44c6-8876-ec81b7eb4b38"
    },
    {
        "author": "唐庚",
        "paragraphs": [
            "仙姑八十春秋高，兩鬢墨黑無斑毛。",
            "鹿胎冠子青紗袍，神風清峻真仙曹。",
            "人生瞥忽如銷膏，是非海裏翻波濤。",
            "五斗官米令人勞，安能俛首爭錐刀。",
            "願仙乞我瓢裏一丸藥，武陵谿上抖擻世俗腥與臊。",
            "不然教我蟬蜕羽化秘訣之一二，海山深處摘取王母千歲不熟之蟠桃。"
        ],
        "title": "走筆贈仙姑",
        "id": "c86d2353-9b68-4b54-900b-967189284967"
    },
    {
        "author": "唐庚",
        "paragraphs": [
            "炭寒火冷燈微明，虗簷瀉雨如傾瓶。",
            "酒酣耳熱身體輕，撫膺大吼黄鍾聲。",
            "怒目直視如流星，拔劍擊柱傍人驚。",
            "丈夫寧可五鼎烹，安得容此呑舟鯨。"
        ],
        "title": "醉後怒筆",
        "id": "bebabc33-7d09-41e5-9e86-5bc5f8e4a502"
    },
    {
        "author": "唐庚",
        "paragraphs": [
            "雲南老人老無力，藜杖支腰隴頭立。",
            "道逢蜀客話平生，時復仰天長太息。",
            "自言貫屬瀘水湄，瀘水邊徼濱獠夷。",
            "夷人之性類蛇豕，頻肆毒螫爲瘡痍。",
            "十五年前多寇盗，一境騷然不相保。",
            "民禾收刈虜人家，戎馬偷銜汝江草。",
            "近來風俗都變移，卷却旌旂張酒旂。",
            "牛羊村落晚晴處，煙火樓臺日暮時。",
            "兩眼昏花兩鬢雪，喜見昇平好時節。",
            "茅屋横吹一笛風，野店攜歸半瓶月。",
            "問翁致此何因緣，道是江陽太守賢。",
            "鼓琴絃歌不生事，十年静治安吾邊。",
            "鄭國國僑去已久，誰信人間準前有。",
            "異日刊爲德政碑，請問雲南隴頭叟。"
        ],
        "title": "雲南老人行",
        "id": "bfb2cbf9-1523-4a3b-814a-3433cc2e7b02"
    },
    {
        "author": "唐庚",
        "paragraphs": [
            "憶昔方東來，亭傳荒荆棘。",
            "風庭紅葉亂，雨砌蒼苔溼。",
            "饑虎撥門開，哀禽向人泣。",
            "十載却西還，亭傳已完葺。",
            "青鎖揖江山，朱欄趁階級。",
            "行旅糧不齎，大路遺敢拾。",
            "蜀道無難昜，人心自寛急。",
            "寄言守亭者，勿使狐狸入。"
        ],
        "title": "憶昔行",
        "id": "fb72e55b-58fa-49b3-8d9b-6233094f42fc"
    },
    {
        "author": "唐庚",
        "paragraphs": [
            "細藤簟展波紋綠，瓦枕竹床殊不俗。",
            "白日寥寥午眠熟，起來更覺精神足。",
            "萬緣寂静數甌茶，千偈消磨碁一局。",
            "此間真味有餘清，未羡紛紛厭粱肉。"
        ],
        "title": "午起行",
        "id": "ad64c35d-f7e7-4d39-aeef-148d38c8bae1"
    },
    {
        "author": "唐庚",
        "paragraphs": [
            "張求一老兵，著帽如破斗。",
            "賣卜益昌市，性命寄盃酒。",
            "騎馬好事人，金錢投甕牖。",
            "一語不假借，意自有臧否。",
            "雞肋巧安拳，未省怕嗔毆。",
            "坐此益寒酸，餓理将入口。",
            "未死且强項，那暇顧炙手。",
            "士節久凋喪，舐痔甜不嘔。",
            "求豈知道者，議論無所苟。",
            "吾寧從之遊，聊以激衰朽。"
        ],
        "title": "張求",
        "id": "d8d5056d-75fe-4da0-b84a-dd0d60ae94b0"
    },
    {
        "author": "唐庚",
        "paragraphs": [
            "三尺光芒燿霜雪，長安使氣爲任俠。",
            "間對要離壯涙垂，醉叱荆軻怒眥裂。",
            "天下承平猛士閒，夜半無人自彈鋏。",
            "會須東海斬長鯨，歸來倒瀝腥臊血。"
        ],
        "title": "擊劍歌",
        "id": "57ee8c66-2235-4624-8b1c-411675e74a19"
    },
    {
        "author": "唐庚",
        "paragraphs": [
            "黎城酒貴如金汁，解盡寒衣方一吸。",
            "獄曹參軍到骨窮，簿書吻燥何由濕。",
            "夜來細雨落簷花，對客惟有嘗春茶。",
            "明朝踏月趁早衙，免使路中逢麴車。"
        ],
        "title": "黎城酒",
        "id": "01ec4929-7c65-4ebe-9851-497d51a625bc"
    },
    {
        "author": "唐庚",
        "paragraphs": [
            "崔令飲酒五七斗，崔令唱辭一千首。",
            "時時浪飲輙高歌，利鎖名韁總無有。",
            "人稱崔令爲顛狂，我知崔令非顛狂。",
            "承流宣化有餘方，高歌浪醉也何妨。"
        ],
        "title": "題崔令曲海後",
        "id": "79745a2e-88ee-4567-8988-170503acb905"
    },
    {
        "author": "唐庚",
        "paragraphs": [
            "雨餘熱喘殊喊呀，坐翻故紙腰足麻。",
            "鋪陳枕簟騫青紗，倒牀不復知横斜。",
            "夢魂飛揚遠還家，故人見我一笑譁。",
            "須臾睡覺衙鼓撾，牆頭瞑雀聲槎槎。"
        ],
        "title": "晝寢",
        "id": "3cc12416-fc20-43ba-a74b-9880b8e74ddf"
    },
    {
        "author": "唐庚",
        "paragraphs": [
            "雨似懸河風似箭，風號雨馳寒刮面。",
            "何處巡城老健兒，城上謳吟自哀怨。",
            "不知底事偏苦傷，聲高聲低哀思長。",
            "戍邊役重畏酷法，去國年多思故鄉。",
            "城上歌時夜方半，正是孤齋醉魂斷。",
            "和風和雨兩三聲，推枕投衾坐長歎。",
            "傳聞邊警動熙河，戰士連年不解戈。",
            "今夜風號雨馳處，城上哀怨知幾何。"
        ],
        "title": "城上怨",
        "id": "46ed5e08-de6d-49a8-a55a-3b60c10e45bb"
    },
    {
        "author": "唐庚",
        "paragraphs": [
            "巴江灩灩巴山空，十里五里蕉花紅。",
            "少年鋭意立功業，破煙一棹輕如風。",
            "却思三歲相歡聚，說劍論詩輕李杜。",
            "平生不作女兒悲，今日爲君重回顧。"
        ],
        "title": "别句永叔",
        "id": "93863e82-c653-4970-946e-c52b187acfc0"
    },
    {
        "author": "唐庚",
        "paragraphs": [
            "官居雙海棠，何年植庭中。",
            "風流二月間，照耀一室紅。",
            "渾家惜此花，具飲呼乃翁。",
            "翁雖怯盃觴，意難逆兒童。",
            "臈醽十分深，白眼一引空。",
            "醉時忘華顛，浩歌滿東風。"
        ],
        "title": "春日雜言二首  其一",
        "id": "1d476a17-95de-4f19-bbe4-3e9c61bfb2ad"
    },
    {
        "author": "唐庚",
        "paragraphs": [
            "庭前楊柳枝，春來蔚然綠。",
            "老翁鬢邊青，已去不可復。",
            "舉杯屬春風，此理竟如何。",
            "轉首飛楊花，春風自蹉跎。"
        ],
        "title": "春日雜言二首  其二",
        "id": "8a6404ca-aa9d-4e75-97d7-f5cb4b77bb69"
    },
    {
        "author": "唐庚",
        "paragraphs": [
            "昔我先君子，德與形氣俱。",
            "襃衣佩長劍，軒昂真丈夫。",
            "我生困多難，迺類山澤癯。",
            "頭目頗麞鼠，愧忝虎豹駒。",
            "太倉五斗米，足食蕞爾軀。",
            "誰能向天子，號饑訴侏儒。"
        ],
        "title": "覽鏡",
        "id": "93e3800a-75a2-488b-b702-7a28bed4a4eb"
    },
    {
        "author": "唐庚",
        "paragraphs": [
            "山頭竹萬箇，風來玉相戛。",
            "下有屋數間，蕭然如佛刹。",
            "門無車馬喧，幽徑芳草茁。",
            "隔窗識君聲，遽起投筆札。",
            "黄雞未啄黍，環堵無可殺。",
            "園蔬煮淡泊，山泉啜甘滑。",
            "何以樂嘉賓，春禽日嘲哳。"
        ],
        "title": "客至",
        "id": "3595bd4a-e1fe-4708-a8e7-df2dcc29ba1c"
    },
    {
        "author": "唐庚",
        "paragraphs": [
            "先生飽醖藉，表裏皆純粹。",
            "獨推糟與粕，施之爲政事。",
            "百里飲其德，陶陶有歡意。",
            "餘醺落嘉陵，一江醇酒味。",
            "沉酣到山骨，頹然偃蒼翠。",
            "亭中時把酒，坐對青山醉。",
            "醉鄉在何許，祗此中間是。",
            "先生况多文，爲續醉鄉記。"
        ],
        "title": "寄題張志行醉峰亭",
        "id": "e28b44bf-443e-4cc7-b82b-0ecbb0e61c56"
    },
    {
        "author": "唐庚",
        "paragraphs": [
            "元氣脫形數，運動天地內。",
            "東坡未離人，豈比元氣大。",
            "天地不能容，伸舒輙有礙。",
            "低頭不能仰，閉口焉敢欬。",
            "東坡坦率老，局促因難耐。",
            "何當與道俱，逍遥天地外。"
        ],
        "title": "聞東坡貶惠州",
        "id": "afaaeb85-572e-4e91-80a0-0c32450c1263"
    },
    {
        "author": "唐庚",
        "paragraphs": [
            "我昔遊瀘江，泛舟奔楚宫。",
            "黔江自南來，胥會涪之東。",
            "黔江清且碧，瀘江濁而紅。",
            "紅碧不相入，分流如卧虹。",
            "羣瀦激湍濤，洶湧成戰攻。",
            "須臾盡變濁，混混顔色同。",
            "清固不勝濁，此理天下通。",
            "君視開成間，牛李争長雄。",
            "要之贊皇子，不勝太牢公。",
            "物理自古然，徘徊歎無窮。"
        ],
        "title": "寄郭潛夫",
        "id": "5e37a19b-8f7f-437a-8a0d-6f3487c62cbd"
    },
    {
        "author": "唐庚",
        "paragraphs": [
            "鶴兮鶴兮何處來，秋江靜兮蘆花開。",
            "波痕侵月白皚皚，千聲萬聲鳴哀哀。",
            "不飛不翔不飲啄，骨瘠稜稜瘦如削。",
            "冰姿玉質僅生存，雪羽霜毛半零落。",
            "鶴兮鶴兮何鬱鬱，我知爾是沖天物。",
            "芝田就養孤高情，瑤池洗出神仙骨。",
            "傳聞仙島冥冥中，水晶甃作蓬萊宫。",
            "祥煙瑞霧常濛濛，好將六翮摶仙風。"
        ],
        "title": "病鶴行",
        "id": "fde35abf-c1b2-43c3-80e9-a494f189b56c"
    },
    {
        "author": "唐庚",
        "paragraphs": [
            "讀書老益苦，瀟灑比元澹。",
            "直行不由徑，慎獨肯欺闇。",
            "如何已鴻冥，猶復見蜉撼。",
            "寡和郢中曲，忍辱漁陽摻。",
            "斗筲彼常態，義命吾何憾。",
            "屈伸固有時，佳境當徐啗。"
        ],
        "title": "寄郭虞卿",
        "id": "3bec47e8-3940-475f-a93d-ef31a32fbc6e"
    },
    {
        "author": "唐庚",
        "paragraphs": [
            "溫泉宫裏行人宿，溫泉池上行人浴。",
            "人自多情感盛衰，泉固無心任榮辱。",
            "細路蟠蟠入疏竹，萬年秦山皆在目。",
            "吾皇高拱九重深，一株松蘿爲誰綠。"
        ],
        "title": "題溫泉觀",
        "id": "852d93d4-ed0f-4b5e-83dc-e78218590afb"
    },
    {
        "author": "唐庚",
        "paragraphs": [
            "倦游征人鬢欲絲，膏車秣馬東南馳。",
            "出門四顧迷路岐，閉户却坐愁支頤。",
            "魚生釡竈鼠巢枝，夏畦千里成陂池。",
            "吾皇致治方無爲，淫雨破塊天何知。",
            "勸君飲酒君勿疑，行使止尼良由時。",
            "未逃形數皆有涯，此獨未信無窮期。"
        ],
        "title": "題洪川驛",
        "id": "b03239db-fbe5-483a-a6c2-9db5b9a44027"
    },
    {
        "author": "唐庚",
        "paragraphs": [
            "半夜春山試雷雨，驚起蟄龍初出土。",
            "野人不惜蒼苔古，掘得嘉餐自燒煮。",
            "滿盤明玉遠飄風，一箸鱸魚味差苦。",
            "竹齋食罷竹陰午，竹裏行吟傲簪組。",
            "君誇食肉君固卑，我誇食筍我亦痴。",
            "阿蠻豐膩飛燕瘦，意態雖異要皆奇。",
            "君不見天隨先生貧食杞，又不見關中客卿肥刺齒。",
            "豐儉不齊皆有理，彼此相忘聊爾耳。"
        ],
        "title": "食筍行",
        "id": "bab6d3db-bbe1-4dab-a2cd-54028247350b"
    },
    {
        "author": "唐庚",
        "paragraphs": [
            "黄金轉手盡，郊居掩清晝。",
            "山容凉肺腑，竹意浄懷袖。",
            "入門編簡香，無復更銅臭。",
            "君看道南院，豈識元德秀。"
        ],
        "title": "題史廷直郊居",
        "id": "3a7a6f59-df3e-4e62-b2f5-915bda6ca5d7"
    },
    {
        "author": "唐庚",
        "paragraphs": [
            "斫破夜叉頭，取出仙人掌。",
            "鮫人滿腹珠，鮰魚新出網。"
        ],
        "title": "棕花",
        "id": "d98062bd-a6ca-4d64-909d-34e941849b42"
    },
    {
        "author": "唐庚",
        "paragraphs": [
            "文正活國手，頗恨見不及。",
            "宦遊識其孫，想像高冠岌。",
            "豈但爲交承，自是賢友執。",
            "尤喜談性命，微到鬼神泣。",
            "吾曹飲滄海，百川資一吸。",
            "失脚沙土間，卷舌舐泥汁。",
            "焉依既云久，臨别百憂集。",
            "去去自護持，雨荷終不濕。"
        ],
        "title": "送王觀復交代",
        "id": "ed5ef68a-0739-4a27-97a7-bc48246e6bbb"
    },
    {
        "author": "唐庚",
        "paragraphs": [
            "乃祖賦混成，津涯極深遠。",
            "家學到諸郎，文字復清婉。",
            "今作劾鼠吏，于理誠未稳。",
            "怒草三千牘，馳驛奏龍衮。",
            "上問今安在，幕職補閬苑。",
            "召賜數刻對，歎息相見晚。",
            "縱未置青瑣，亦應校黄本。",
            "九萬里扶搖，忽若馳峻坂。"
        ],
        "title": "戲贈王推官誠中",
        "id": "85fa15ab-1a0e-4e72-9af5-89ba54e6d926"
    },
    {
        "author": "唐庚",
        "paragraphs": [
            "誰不從王事，夙夜獨匪懈。",
            "休沐猶坐曹，伏日不歸廨。",
            "平生熟大法，餘事工小楷。",
            "自稱霹靂手，作縣真癬疥。",
            "董宣雖强項，臨事中實駭。",
            "從君學吏禮，稍稍識起拜。",
            "今當告别去，何以贈行邁。",
            "二十罰自親，此理須少戒。"
        ],
        "title": "送趙元思司法",
        "id": "a88e767d-e9b5-4ace-b142-4916c4a8a828"
    },
    {
        "author": "唐庚",
        "paragraphs": [
            "平生未識韓，不願封萬戶。",
            "方幸得依劉，未幾公已去。",
            "三年此留滯，一味惟忠恕。",
            "江水倒隨人，劍嶺横遮路。",
            "那知黄門手，就寫碧蘚賦。",
            "空聞隴上兒，擊塊歌五袴。"
        ],
        "title": "送扈大夫端叟",
        "id": "bd03b3b2-b55e-439d-87d2-4a304f7d6f39"
    },
    {
        "author": "唐庚",
        "paragraphs": [
            "君子所就三，爲食最爲下。",
            "起家仰寸祿，此實下焉者。",
            "南山無敝廬，千里就官舍。",
            "但使食有魚，敢言曹乏馬。",
            "同寮皆故人，毎事相假借。",
            "况復官長賢，醉歸應不罵。"
        ],
        "title": "到任後寄家兄",
        "id": "3dacd91f-4135-47b2-a836-5956b7064e86"
    },
    {
        "author": "唐庚",
        "paragraphs": [
            "閉門誦書史，已讀萬卷破。",
            "養氣塞天地，不受一毫挫。",
            "名聲落空廓，蹤跡長坎坷。",
            "塵埃相邂追，齒髪嗟老大。",
            "文章心未死，功業手猶唾。",
            "世事若循環，天理猶轉磨。",
            "朝得暮或失，俯弔仰輙賀。",
            "行見風雲會，驚起南陽卧。"
        ],
        "title": "送鄉人下第歸鄉",
        "id": "6987e204-6eb5-4af2-9a3a-dc8812f8b232"
    },
    {
        "author": "唐庚",
        "paragraphs": [
            "大官危，小官卑，君不得官君勿悲。",
            "君不見前日宰相今海涯，胡椒八百斛，流落知爲誰。",
            "又不見州縣官，折腰事細兒。",
            "常憂一語不中治，敢對西山笏拄頤。",
            "大官危，小官卑，君不得官君勿悲。",
            "願君酒量如鴟夷，勿作瓶罌居井眉。",
            "與君賭取醉爲期，明日烏帽風披披。"
        ],
        "title": "送趙安道下第歸鄉",
        "id": "39673cc9-e4c7-4601-a188-85e295c8c703"
    },
    {
        "author": "唐庚",
        "paragraphs": [
            "疇昔告行邁，別酒月中把。",
            "蹭蹬我已歸，裴徊君尚且。",
            "相逢勿驚怪，已覺都幻假。",
            "但當呼阿素，預遣置若下。",
            "略聽誦靈光，未敢賦換馬。",
            "一醉洗塵埃，萬事真土苴。"
        ],
        "title": "代先狀寄孫熙叔",
        "id": "44133cfd-0e5f-4eab-b806-aa275b4643be"
    },
    {
        "author": "唐庚",
        "paragraphs": [
            "坐穩膝生踝，凝塵罩藍版。",
            "出少顔面生，未熟城市眼。",
            "争席人相忘，饋肉禮非簡。",
            "本自無光彩，不必更埋鏟。",
            "自知吾免矣，置酒具瓶盞。",
            "起舞屬細君，相對一笑莞。"
        ],
        "title": "郡人獻筍守以分餉郡寮而吏獨見遺守知之命追賜焉蓋不出既久而人忘之也因成一篇",
        "id": "46933b6f-3408-4252-9b17-a7592487e5de"
    },
    {
        "author": "唐庚",
        "paragraphs": [
            "饑烏啞啞枝上啼，秋風蕭蕭吹客衣。",
            "儒冠誤身不得歸，女癡妻寒病乳老。",
            "歸來聚首貧亦好，我固知之歸不早。",
            "束書十載遊長安，一官遠謝醫卜賢。",
            "托生長鑱直可憐，今君别我還故里。",
            "想見親朋問所以，爲言顦顇京塵裏。"
        ],
        "title": "友人還鄉有感",
        "id": "ad509532-5b88-4741-a3a8-d17ed2df2dfd"
    },
    {
        "author": "唐庚",
        "paragraphs": [
            "仁廟乃文考，裕陵真武王。",
            "先帝幾于成，主上賢于康。",
            "時亦有二子，採薇登首陽。",
            "其一猶行歌，其一今云亡。",
            "功在百世外，懦夫心膽張。",
            "齊侯但多馬，名滅身未殭。"
        ],
        "title": "哀賢",
        "id": "d8d5dd4d-7cda-481b-b729-d1c79ab75465"
    },
    {
        "author": "唐庚",
        "paragraphs": [
            "當今求多聞，取士到蓬蓽。",
            "時時得新語，誰謂山縣僻。",
            "昨日拜御史，今日除諫官。",
            "立朝無負漢恩厚，論事不妨晁氏安。",
            "臺省諸公登衮衮，閉門熟睡黄綢穩。"
        ],
        "title": "讀邸報",
        "id": "410a1faa-9b15-4469-bb3e-0baf0174c582"
    },
    {
        "author": "唐庚",
        "paragraphs": [
            "參軍坐廳事，據案嚼齒牙。",
            "引囚到庭下，囚口爭喧嘩。",
            "參軍氣益振，聲厲語更忉。",
            "自古官中財，一一民膏血。",
            "爲吏掌管鑰，反竊以自私。",
            "人不汝誰何，如摘頷下髭。",
            "事老惡自彰，証佐日月明。",
            "推窮見毛脉，那可口舌爭。",
            "有囚奮然出，請與參軍辨。",
            "參軍心如眼，有睫不自見。",
            "參軍在場屋，薄薄有聲稱。",
            "只今作參軍，幾時得騫騰。",
            "無功食國禄，去竊能幾何。",
            "上官乃容隱，曾不加譴訶。",
            "囚今信有罪，參軍宜揣分。",
            "等是爲貧計，何苦獨相困。",
            "參軍噤無語，反顧吏卒嗟。",
            "包裹琴與書，明日吾歸休。"
        ],
        "title": "訊囚",
        "id": "fc6b6142-cd64-49c8-9d25-3243c273b6c9"
    },
    {
        "author": "唐庚",
        "paragraphs": [
            "使君來分銅虎符，哺飬百姓如哺雛。",
            "設弧在旦人奔走，舉首爭爲使君壽。",
            "但願使君如乃翁，福德種種皆圓融。",
            "官至大中年九十，諸郎鳴玉左右立。"
        ],
        "title": "程使君生辰歌",
        "id": "5354ac48-8db2-4182-b654-7fd993528392"
    },
    {
        "author": "唐庚",
        "paragraphs": [
            "閬中勝事不妨奇，舊來僻左人誰知。",
            "祗緣乃祖腸斷句，名與江水東南馳。",
            "閬人德之不敢忘，遺祠今在南山上。",
            "壁間畫得太瘦生，想是當年苦吟様。",
            "寄將模本博新詩，爲我落筆揮珠璣。",
            "君家自是箇中脚，會道春從沙際歸。"
        ],
        "title": "寄杜蓬州",
        "id": "5500d0e8-cd47-43f4-8382-34660b448b9a"
    },
    {
        "author": "唐庚",
        "paragraphs": [
            "初遊東都年二十，清歡趁得中秋及。",
            "高陽會中酒徒集，惠和坊裏繡鞍入。",
            "蟹螯嘗新左手執，雞頭未老搓玉粒。",
            "盃行到手不待揖，明月清風供一吸。",
            "纒頭不惜傾箱給，倚賴決科如俯拾。",
            "誰知得官反拘縶，此景此歡那復緝。",
            "今歲中秋雨如泣，窮山牢落秋光濕。",
            "孤燈熒熒照書笈，屈指流年如箭急。"
        ],
        "title": "中秋遇雨感懷呈世澤彦直",
        "id": "c6364a9e-d2d1-4844-bb4a-cd434b04ec5c"
    },
    {
        "author": "唐庚",
        "paragraphs": [
            "公才過人其倍十，詞藝即今誰跂及。",
            "萬卷收藏富編集，詩人閫域稱優入。",
            "西州書生學穿執，朅來東游爲絲粒。",
            "十分折腰敢長揖，欲吐壯懷還自吸。",
            "朋從調笑鬬捷給，狂言偶發難收拾。",
            "語意俳諧韻牽縶，不敢獻公公密緝。",
            "報章大是鮫人泣，一一珠璣落圓濕。",
            "自慙思竭如空笈，口吻悲吟知窘急。"
        ],
        "title": "通判蘇君俞見和復次韻答之",
        "id": "9a42be74-86d9-4fa8-ab6c-4e342a2954a6"
    },
    {
        "author": "唐庚",
        "paragraphs": [
            "去年雨多憂水潦，今年雨少憂枯槁。",
            "都緣縣政失中和，水旱年年勤父老。",
            "前時雲起雨欲落，夜半風來還一掃。",
            "明朝引首望霄漢，屋上晨暾仍杲杲。",
            "賦輸百萬未破白，簿脚何緣得勾倒。",
            "上書自劾欲歸去，老婦挽衣傍奪藁。",
            "技窮往訴北山神，是夕沛然償所禱。",
            "稻畦罷亞勢已活，竹裏蕭疏聲更好。",
            "故應神意閔孤拙，苟免歲中書下考。",
            "便安杵臼伺秋成，雲子滿田行可擣。"
        ],
        "title": "喜雨呈趙世澤",
        "id": "95788ca1-30d8-4973-803b-c99cad95e371"
    },
    {
        "author": "唐庚",
        "paragraphs": [
            "去天一尺古蓬州，年來除守得勝流。",
            "渠家本是城南杜，詩律賢我三千籌。",
            "如此才高却解事，入眼人才皆可意。",
            "他邑猶分刺史天，片言每爲將軍地。",
            "故應憐我退無田，力相推挽令向前。",
            "傍人聞說皆撫掌，竹竿那使鮎魚緣。"
        ],
        "title": "蓬州杜使君洪道屢稱我於諸公聞之愧甚賦詩答謝之",
        "id": "41d2e123-a3f7-41ad-acf7-c3af078b637b"
    },
    {
        "author": "唐庚",
        "paragraphs": [
            "陸子作茶經，竟爲茶所困。",
            "其中無所主，復著毁茶論。",
            "簡賢傲長者，彼自愚不遜。",
            "茶好固自若，于我有何恨。",
            "便當脫野服，洗琖爲一獻。",
            "飲罷挈茶去，譬彼澆畦畹。",
            "君看禰正平，意氣真能健。",
            "達與不達人，何啻相千萬。"
        ],
        "title": "嘲陸羽",
        "id": "578d9c83-aa84-4eb6-8a26-c805a402cb3b"
    },
    {
        "author": "唐庚",
        "paragraphs": [
            "爺娘嫁我時，本以君能文。",
            "謂當得所托，致身在青雲。",
            "觀今天下事，勝負方紛紜。",
            "英俊肩相摩，料理不到君。",
            "何妨採藥去，相與登鹿門。",
            "著書示後世，千載猶清芬。"
        ],
        "title": "代內",
        "id": "4ce092a2-2011-41e3-a0d3-9985df4be274"
    },
    {
        "author": "唐庚",
        "paragraphs": [
            "世豈無高人，刻意在枯槁。",
            "竟爲恩愛累，有志莫能保。",
            "君能喚我歸，衰鬢及未葆。",
            "何非有此翁，那得有此媪。",
            "著書吾豈能，庻幾獲幽討。",
            "何必登鹿門，是山皆可老。"
        ],
        "title": "答",
        "id": "50d3764a-f646-441a-b0e3-5e9b5ad39c3a"
    },
    {
        "author": "唐庚",
        "paragraphs": [
            "踏歌喧喧雜鐃鼓，潭邊呼龍令作雨。",
            "龍嗔揮水十大餘，千村萬落幾爲魚。",
            "寄謝龍神且安處，熟睡深潭不驚汝。"
        ],
        "title": "戊子大水二首  其一",
        "id": "8c541406-5e99-40a5-8484-594132332370"
    },
    {
        "author": "唐庚",
        "paragraphs": [
            "夜半傳呼河入室，攬衣下床深没膝。",
            "舊來水不到譙門，老巫歸咎西門君。",
            "西門君去老巫舞，明年却娶河伯婦。"
        ],
        "title": "戊子大水二首  其二",
        "id": "9db4bf35-a311-4124-acf8-7a64f7ef420d"
    },
    {
        "author": "唐庚",
        "paragraphs": [
            "人生纔食頃，何處分好弱。",
            "刑獄即道場，筦庫有真樂。",
            "故紙終日翻，毛錐幾年閣。",
            "百函無力致，諸公誰說著。",
            "今承學校乏，頗訝名字錯。",
            "宿業豈無戀，得冶不敢躍。",
            "骨肉遠難俱，囊装貧昜縛。",
            "師儒要好手，老大良非脚。",
            "戛盡識羮空，抽窮知繭薄。",
            "後生端所畏，人材若爲作。",
            "豈唯嘲孝先，更恐困有若。",
            "行路固知難，得地幸不惡。",
            "柳拖千丈絲，山集五色雀。",
            "絳紗諒無有，苜蓿聊可嚼。",
            "况聞豆積嶺，中有不死藥。"
        ],
        "title": "除鳳州教授非所欲也作此自寛",
        "id": "978464ba-6a2c-4e81-814e-6643f76b42cb"
    },
    {
        "author": "唐庚",
        "paragraphs": [
            "左綿城北長安道，馬足翻翻人自老。",
            "越王高樓藏道邊，道上行人不迷到。",
            "樓前西日墮江紅，一見如逢鄰舍翁。",
            "向來何處識面目，應在少陵詩句中。"
        ],
        "title": "登越王樓",
        "id": "d6e2434e-d347-4829-ac6e-d68200dd469a"
    },
    {
        "author": "唐庚",
        "paragraphs": [
            "人間八月秋霜嚴，芙蓉谿上春酣酣。",
            "二南變後魯叟筆，七國戰處鄒軻談。",
            "人間二月春光好，谿上芙蓉迹如掃。",
            "周家盛處伯夷枯，漢室隆時賈生老。",
            "小兒造化誰能窮，幾回枯枿還芳樷。",
            "只因人老不復少，有酒且發衰顔紅。"
        ],
        "title": "芙蓉溪歌",
        "id": "3e1cf9aa-27e2-43e2-b12e-e41a8dc31b82"
    },
    {
        "author": "唐庚",
        "paragraphs": [
            "富樂之名誰所留，建安年中劉豫州。",
            "擁兵入蜀萬貔貅，孱璋送國來迎頭。",
            "軍中釃酒椎千牛，炙如巴山酒如涪。",
            "酒酣握手登高丘，極目紫芋蹲春疇。",
            "富樂之名此其由，君聞此說還信不。",
            "當時兵起四十秋，拆屋不足供誅求。",
            "生靈嗷嗷鼎中油，山中胡爲乃爾優。",
            "想今富樂萬倍劉，端能容我逃窮愁，山僧笑言客罷休。"
        ],
        "title": "富樂山",
        "id": "54429a32-9992-439b-ab6d-2d2c9d55b6e1"
    },
    {
        "author": "唐庚",
        "paragraphs": [
            "年年官職如冰様，只有登臨作酬賞。",
            "好山一一如佳客，令人欲作傾家釀。",
            "昨日西樓弔王孫，今日東津悲逐臣。",
            "江邊勝事略尋徧，不見海棕高入雲。"
        ],
        "title": "將家遊治平院",
        "id": "10d51973-29c3-4674-a683-d3a83d4f5c4b"
    },
    {
        "author": "唐庚",
        "paragraphs": [
            "上方細路蟠如綰，下有晴川平似坂。",
            "近水遠山皆可人，躍踴來供搜句眼。",
            "小池中有江湖春，孤洲便可呼白萍。",
            "團團倚檻看清澈，不敢洗耳山僧嗔。"
        ],
        "title": "遊天池院",
        "id": "a060d0a0-4186-48bd-af7e-a5bfea7765b1"
    },
    {
        "author": "唐庚",
        "paragraphs": [
            "東家既崢嶸，西鄰亦稜層。",
            "那知齊魯間，有此蕞爾滕。",
            "僻路少人到，掣鈴小童譍。",
            "松扉迫窄入，石磴敧危登。",
            "迎門老尨吠，畫壁蒼龍騰。",
            "庭除静如眼，几席不受蠅。",
            "青焚日日香，明續年年燈。",
            "土盆養幽花，古木纒枯藤。",
            "雖小亦自足，無虧豈須增。",
            "憶昨苦盛夏，數來避繁蒸。",
            "毎借安禪榻，曲此晝眠肱。",
            "日月當幾何，霜雪遂嚴凝。",
            "慈竹猶疏疏，惡風遂朋朋。",
            "作詩書屋壁，掃滅聽寺僧。"
        ],
        "title": "遊雪峰院書所見院在開元寺之西越王樓之東蓋小院也",
        "id": "f78b54c1-2c75-4a15-a14e-bae4872da410"
    },
    {
        "author": "唐庚",
        "paragraphs": [
            "沐浴罷趨局，幽居愁杜門。",
            "重登帝子樓，哭弔詩人冤。",
            "憑欄參井天，隱几西南坤。",
            "冬深一水瘦，歲晚千山髠。",
            "豐稔徧川陸，太平到雞豚。",
            "江城水頽雉，市瓦塵迷鴛。",
            "坐對仙雲宫，祗隔斜陽村。",
            "樓臺白水外，松柏蒼雲屯。",
            "天垂望羌山，雪汁融朝暾。",
            "誰爲四方些，招此千歲魂。",
            "便道訪古寺，策杖尋靈源。",
            "上到山椒窮，轉覺天池尊。",
            "行疲犬馬力，下視烏鳶翻。",
            "不應水性高，疑有神物噴。",
            "肯隨秋漲落，况逐夏潦渾。",
            "潛通八角井，散入千家盆。",
            "漁村喚欲譍，釣石諒猶溫。",
            "似聞扣船歌，想見持竿蹲。",
            "吾曹本山林，朝衣裹狙猿。",
            "只應適埜車，便作忘憂萱。",
            "詩兼巧拙對，酒雜醇醨吞。",
            "閽吏况解事，不妨盡餘樽。"
        ],
        "title": "十月十八與舍弟登越王樓便道趨開元寺上天池得句滿紙顛倒雜亂幾不可讀明日詮次成二十二韻",
        "id": "aa554735-022d-4571-b688-728002c53d64"
    },
    {
        "author": "唐庚",
        "paragraphs": [
            "我思六一翁，羽化四十年。",
            "雖不及摳衣，毎願爲執鞭。",
            "手彈醉翁操，目覩廬陵編。",
            "床頭五代史，屏間七交篇。",
            "詩常諷思潁，曲毎歌歸田。",
            "齋摹畫舫様，酒法冰堂傳。",
            "此志自弱冠，到今已華顛。",
            "嗟予又晚輩，讀書慕先賢。",
            "即彼生處所，館之與周旋。",
            "時對文章姿，稍息簿領肩。",
            "賢者果不死，瞻之猶在前。",
            "似揮誅姦筆，猶拏擊佛拳。",
            "誰當嗣前規，時爲易蠧椽。",
            "勿毁魯恭宅，中有夫子天。"
        ],
        "title": "六一堂",
        "id": "09261aa6-a4ed-4972-aa75-fca653c50d7e"
    },
    {
        "author": "唐庚",
        "paragraphs": [
            "三年泮宫苦幽獨，中有宜人惟睡足。",
            "蟲魚注罷直廬静，午枕鳴雷撼窗屋。",
            "故人蘇子半幅書，餉我閩溪一包玉。",
            "親題更屈調絃手，遠寄來澆飯蔬腹。",
            "故應疑我夢得官，誰信吾衰已無復。",
            "空令半夜忍饑吟，搜到池塘春草綠。"
        ],
        "title": "蘇時中惠茶",
        "id": "541085eb-b75d-438b-897c-4b4b572fb6a4"
    },
    {
        "author": "唐庚",
        "paragraphs": [
            "貳師城中天馬駒，眼光掣電汗流朱。",
            "將軍出塞萬里餘，得此龍種來執徐。",
            "朝踏幽燕暮荆吳，歷塊一蹶傍人呼。",
            "向來價重千金壺，一朝不直半束芻，千馬萬馬肥如豬。"
        ],
        "title": "天馬歌贈朱廷玉",
        "id": "642a1c27-298f-4b8c-aeb8-e3059d181c0d"
    },
    {
        "author": "唐庚",
        "paragraphs": [
            "老來忽忽流年緊，三見涪江秋葉隕。",
            "祗緣二子日相從，便覺一瓢窮可忍。",
            "東津曉作招隱賦，西樓暮得思歸引。",
            "文字能令酒盞寛，江山未放詩才窘。",
            "分題踴躍誰避席，得句歡呼同彼隼。",
            "泉名三逸本戲語，野史千年傳不泯。",
            "醉歸半路飛蝙蝠，餘興中宵伴蚯蚓。",
            "那知鬚鬢禿于筆，但見兒童長如筍。",
            "留滯甘爲西域胡，衰遲更結東遊靷。",
            "故山咫尺未成歸，坐使蒼顔厚如胗。"
        ],
        "title": "受代有日呈譚勉翁謝與權",
        "id": "a8d1e47a-f886-4b21-b941-2bc3621d491e"
    },
    {
        "author": "唐庚",
        "paragraphs": [
            "篇篇皆有酒，世疑淵明詩。",
            "佳趣正在此，俗子那得知。",
            "寄跡杯酒中，序者爲之辭。",
            "詩酒吾家事，何用寄跡爲。",
            "疑者既已陋，序者良亦卑。",
            "酒殊醉味同，勿問醇與醨。"
        ],
        "title": "與舍弟飲二首  其一",
        "id": "5581a3b3-2907-44f0-b633-99ffecab06f8"
    },
    {
        "author": "唐庚",
        "paragraphs": [
            "濕酒澆枯腸，戢戢生小詩。",
            "詩中何等語，酒後那復知。",
            "黄菊遂行邁，徑去不復辭。",
            "拒霜猶屈强，其勢何能爲。",
            "但問酒有無，勿計官高卑。",
            "江邊捕魚郎，教我當啜醨。"
        ],
        "title": "與舍弟飲二首  其二",
        "id": "2d4bb377-a1b7-41a0-bfe7-0fe0f2110185"
    },
    {
        "author": "唐庚",
        "paragraphs": [
            "久客念吾土，毎嘆江山非。",
            "及兹受代去，亦復無家歸。",
            "仕宦幾半世，奔走遍九圍。",
            "竟無置錐土，安此容膝扉。",
            "還當僦屋居，况有囊金揮。",
            "處鄉亦何有，去國空依依。"
        ],
        "title": "受代還眉",
        "id": "33782b02-a5d8-45b7-ba8b-b9b42cf9b17d"
    },
    {
        "author": "唐庚",
        "paragraphs": [
            "十年餐苜蓿，夢寐長闌干。",
            "繼粟自不飽，朝虀豈辭酸。",
            "雖無汗馬勞，幾作蠧魚乾。",
            "自知爬沙手，未辦扶搖摶。",
            "此行敢僥倖，政爾求便安。",
            "恐或得所欲，聖主天地寛。"
        ],
        "title": "赴闕",
        "id": "85e540db-c028-4974-bfef-ee23db540741"
    },
    {
        "author": "唐庚",
        "paragraphs": [
            "桃花能紅李能白，春深無處無顔色。",
            "不應尙有數枝梅，可是東君苦留客。",
            "向來開處當嚴冬，桃李未在交遊中。",
            "即今已是丈人行，勿與年少爭春風。"
        ],
        "title": "劍州道中見桃李盛開而梅花猶有存者",
        "id": "3515bc48-7f99-4127-a8d9-7b0465e9a318"
    },
    {
        "author": "唐庚",
        "paragraphs": [
            "去年山中無黍稷，只有𦺥根并橡實。",
            "𦺥根作麪如食蜜，橡實炊飯如剥栗。",
            "東家有錢食橡實，西家無錢惟食𦺥。",
            "今年𦺥盡橡實貴，山中人作寒蟬枯。"
        ],
        "title": "武興謠",
        "id": "42ffa30b-7769-4ec3-bafb-8eb7800fa78c"
    },
    {
        "author": "唐庚",
        "paragraphs": [
            "尉公不忝東州英，坐上拍滿樽中盈。",
            "令尹學道眼目明，作佛肯後靈運成。",
            "户掾句法令人驚，登壇抗臂從我盟。",
            "法曹静如不能鳴，胸中自有百萬兵。",
            "會稽少年富才情，墨竹中含楚辭聲。",
            "泮宫老人駕虚名，賦詩飲酒畏後生。"
        ],
        "title": "會飲尉廳效八仙體",
        "id": "732cc087-64dd-4371-967f-9120ce9e5b78"
    },
    {
        "author": "唐庚",
        "paragraphs": [
            "錦囊琭琭奇，經笥便便腹。",
            "幾擬問天公，如何飯不足。",
            "鳴鴞變好音，璞石琢良玉。",
            "爲報採詩人，文翁能化蜀。"
        ],
        "title": "古風贈謝與權行三首  其一",
        "id": "bf03ee07-4c9e-4d06-a8dc-43063320b348"
    },
    {
        "author": "唐庚",
        "paragraphs": [
            "我有無絃琴，無絃亦無徽。",
            "忘言乃能解，得意心自知。",
            "山高流水深，尚笑鍾子期。",
            "爲君奏此曲，改調作别離。"
        ],
        "title": "古風贈謝與權行三首  其二",
        "id": "93526c56-ec75-4772-a0bf-beed306346ef"
    },
    {
        "author": "唐庚",
        "paragraphs": [
            "生逢堯舜君，四門方穆穆。",
            "賢俊日登庸，不聞澗阿獨。",
            "願君攄賢業，邦方有道穀。",
            "毋縮袖間手，軒車遠行復。"
        ],
        "title": "古風贈謝與權行三首  其三",
        "id": "0ca9eea9-56ef-44e3-94de-7e9a2897053c"
    },
    {
        "author": "唐庚",
        "paragraphs": [
            "門戶金張貴，規模鄒魯儒。",
            "平生冰玉姿，不受紈綺紆。",
            "肯顧慱餅印，甘爲小兒呼。",
            "舊來使劇邑，下車成袴襦。",
            "暮年賦從軍，隻箸安邊隅。",
            "不識墓中人，永懷屋上烏。"
        ],
        "title": "程羲父挽詩",
        "id": "519944a1-de5a-4150-8939-d4e1f0910dcd"
    },
    {
        "author": "唐庚",
        "paragraphs": [
            "高才乃爾信虚名，句法時来就考評。",
            "投社得君真惡客，専門知我有先生。",
            "文章已逼三都賦，行輩猶推四海兄。",
            "細看劉侯詩自好，不應便伏老彌明。"
        ],
        "title": "譚勉翁詩章老夫所畏而以能問於不能此殊不可曉也媿而作詩",
        "id": "218d5f21-ff13-44fc-9c03-76853ab0cbdb"
    },
    {
        "author": "唐庚",
        "paragraphs": [
            "千金駿骨買虚名，驥老通衢價未評。",
            "逐去定知窮不死，向来元以句爲生。",
            "東風又見鶯朋友，北信難憑雁弟兄。",
            "欲寄此懷惟有月，天涯分與故人明。"
        ],
        "title": "既以前韻贈勉翁復懷廷玉因次韻",
        "id": "bb076ffa-82ee-4afd-8b0f-cfc9e5e0f0d2"
    },
    {
        "author": "唐庚",
        "paragraphs": [
            "上馬復下馬，羸軀不暫停。",
            "鈴聲今古道，柳色短長亭。",
            "亂石波翻雪，洪崖岫破青。",
            "羊歸沿絕壁，鹿飲入寒汀。",
            "兩岸渾遮月，中天畧見星。",
            "雲來通玉壘，江去背滄溟。",
            "春少花難折，霜多葉易零。",
            "愛山猶著物，畏棧未忘形。",
            "事業知安在，艱危已備經。",
            "宦遊方此始，何日遂鴻冥。"
        ],
        "title": "峽路十韻",
        "id": "71cecf1b-3de8-457b-8d1d-ba1a7987e422"
    },
    {
        "author": "唐庚",
        "paragraphs": [
            "歲華忽忽又清明，憶與諸生試集英。",
            "金鎖掣雷開右掖，紵襴披雪照昇平。",
            "立班雉尾身疑夢，茂對龍顔目乍驚。",
            "百拜起居分左右，十年胸臆轉縱横。",
            "愧無長策裨千慮，敢昧初心苟一名。",
            "三道豈能窺董傅，乙科今復愧匡衡。",
            "始吾進取恬無意，看汝光華便是榮。",
            "他日當求田二頃，杖藜自足過浮生。"
        ],
        "title": "清明日示弟姪",
        "id": "7129b75f-88ba-4566-881a-6d95be54b163"
    },
    {
        "author": "唐庚",
        "paragraphs": [
            "豈有登臺衮衮，漫令去國遲遲。",
            "南越纓方欲請，北山文莫相移。"
        ],
        "title": "赴益昌六言二章  其一",
        "id": "c7a63191-d9ba-4638-a0c4-2fad5bf27e08"
    },
    {
        "author": "唐庚",
        "paragraphs": [
            "樂職如今酒美，判司敢歎官卑。",
            "會待薛疏供帳，歸從朱老栽榿。"
        ],
        "title": "赴益昌六言二章  其二",
        "id": "0a1a9e97-1808-476e-8ee2-871a804225ca"
    },
    {
        "author": "唐庚",
        "paragraphs": [
            "標致自清流，知名二十秋。",
            "諸儒堂上席，羣客帳前籌。",
            "南渡衣拖繡，西來幕建油。",
            "食葱逢屈突，封戶識荆州。",
            "襦袴三巴國，櫜鞬九郡侯。",
            "道興期變魯，文盛擬從周。",
            "訟矢雖關聴，賓壺不廢投。",
            "未妨登衮衮，暫屈布優優。",
            "望府多奇士，華顛媿督郵。",
            "崎嶇緣底事，憔悴此重遊。",
            "舉目江山是，翻身歲月遒。",
            "客愁移带眼，鄉思詠刀頭。",
            "技癢論文在，心闌觸事休。",
            "那堪趨冉冉，祗是判悠悠。",
            "揣分宜長引，憂貧復少留。",
            "長裙何處曳，門館儻容鄒。"
        ],
        "title": "上益昌守李大夫",
        "id": "15ed21a1-d652-4086-81f7-81884bb3c075"
    },
    {
        "author": "唐庚",
        "paragraphs": [
            "持節三千里，提封一十州。",
            "天文占使入，地上覺錢流。",
            "吏有言前信，農無賦外求。",
            "事投餘刃畢，政舉大綱休。",
            "惠澤坤維潤，威風井絡秋。",
            "利源乾復溢，民瘼痼還瘳。",
            "德以柔剛濟，材兼巨細收。",
            "道興期變魯，文盛擬從周。",
            "即給中臺筆，行拋外計籌。",
            "孤生真自幸，微祿每容偷。",
            "未可長閑去，須爲寸進謀。",
            "祗應青白眼，能爲辨薫蕕。"
        ],
        "title": "上漕使",
        "id": "315c8079-c254-43b1-9989-3ba69f871100"
    },
    {
        "author": "唐庚",
        "paragraphs": [
            "夢斷維熊夜，祥呈饋鯉初。",
            "固應賢有後，誰謂慶無餘。",
            "爲國家相似，憂民子不如。",
            "符分四任虎，金佩十年魚。",
            "未補三公衮，聊分八使車。",
            "權衡公選格，陵阜富軍儲。",
            "閥閲氈猶在，朝廷席正虚。",
            "稱觴勤祝頌，二十考中書。"
        ],
        "title": "石漕生日",
        "id": "8a85ecf2-b855-4a09-a6d7-df76b3225a13"
    },
    {
        "author": "唐庚",
        "paragraphs": [
            "奎畢夜騰輝，英靈出帝畿。",
            "陶門八翼後，卻桂一枝巍。",
            "使斧今持鐵，經編舊絕韋。",
            "政將儒雅飾，學造道心微。",
            "士論宜金馬，君恩且繡衣。",
            "德醇渾可飲，才俊不容晞。",
            "盛世方連茹，孤生耻食薇。",
            "初從漆雕仕，全拙漢陰機。",
            "薺舌猶餘苦，蓴心未得歸。",
            "大椿祈不老，烏鵲正求依。"
        ],
        "title": "翟提倉生日",
        "id": "70fd7108-cbfa-4627-a85a-8879d04ab0c9"
    },
    {
        "author": "唐庚",
        "paragraphs": [
            "銅梁蟠地角，此日誕英奇。",
            "世路方敧側，心田自坦夷。",
            "著書揚子宅，講學仲舒帷。",
            "庠序聲名久，朝廷議論推。",
            "受釐才賜對，攬轡便逢時。",
            "誰道儒宫冷，如今使節持。",
            "幸全陳孺社，喜遇紫芝眉。",
            "更祝靈椿壽，驚烏託穩枝。"
        ],
        "title": "家提倉生日",
        "id": "91a9c2aa-0b30-42c9-b35b-8bcbff409ff8"
    },
    {
        "author": "唐庚",
        "paragraphs": [
            "何處産英奇，河南定鼎基。",
            "珠傾鮫室寶，蘭長謝庭枝。",
            "事業堪臺省，功名暫海沂。",
            "案成張說口，德滿紫芝眉。",
            "和氣真堪掬，清風凛欲吹。",
            "每因憐傳癖，未甚責書痴。",
            "盛德雖忘報，私心實自知。",
            "遐齡何以祝，華表鶴歸時。"
        ],
        "title": "錢憲生日",
        "id": "8d8a0635-ca0b-4fa2-b76c-4a71e1361321"
    },
    {
        "author": "唐庚",
        "paragraphs": [
            "靈光不自藏，今日誕忠良。",
            "揮塵雲騰湧，峩冠鶴瘦長。",
            "强明心似月，勤幹鬢成霜。",
            "赤縣鳴琴宓，清朝攬轡滂。",
            "權衡公調選，陵阜富餱糧。",
            "除惡雖云切，憂民只恐傷。",
            "行看星使動，已覺省蘭香。",
            "壽考何須祝，傳家辟穀方。"
        ],
        "title": "張嘉父生日",
        "id": "31d2bff0-9bef-4153-97c0-a9fba5af578c"
    },
    {
        "author": "唐庚",
        "paragraphs": [
            "綵衣入蜀記當年，金紫重來抱使權。",
            "擁鉞止奸民奠枕，揚鞭畫計地流錢。",
            "汝南評論常相借，圮上文書獨見傳。",
            "政目告成纔五月，歲頭未改恰三遷。",
            "秦雲慘雪趨朝路，吳雨肥梅按部天。",
            "名位愈隆人愈遠，從今帝席爲誰前。"
        ],
        "title": "送宋衮臣赴任浙憲",
        "id": "22a0487b-3275-4fd7-9ef5-e22e57eafa2f"
    },
    {
        "author": "唐庚",
        "paragraphs": [
            "君豈蹶張手，是間聊自藏。",
            "兒童歌楚些，婢子誦靈光。",
            "契分詩交密，形骸酒遣忘。",
            "方依益者友，遽理舍人裝。",
            "雞黍他年約，山河白日長。",
            "陽關那忍聽，衰老易悲傷。"
        ],
        "title": "送趙世澤供奉",
        "id": "eecd3b38-07cc-4435-8839-b3fb561431e8"
    },
    {
        "author": "唐庚",
        "paragraphs": [
            "出郭三竿日，横江一葦航。",
            "雀飛田有麥，蠶罷野無桑。",
            "下馬危梯滑，開門古殿香。",
            "雨餘丹井溢，苔入醮壇荒。",
            "畫老星辰動，碑殘歲月亡。",
            "鐘聲落城市，符祝走村鄉。",
            "埜鳥啼巴蜀，山崖刻漢唐。",
            "臨歸更回首，惜此一襟凉。"
        ],
        "title": "遊仙雲宫",
        "id": "17eb4f62-3966-4f01-82a3-de848e5bb25c"
    },
    {
        "author": "唐庚",
        "paragraphs": [
            "寸枉非吾志，休論尺與尋。",
            "黄披終日卷，青對十年衿。",
            "風眩藥囊減，雨昏茶椀深。",
            "揚雄名宦思，都向草玄沉。"
        ],
        "title": "直舍書懷二首  其一",
        "id": "f9192cf0-32db-4b5a-8db9-c6bc15daba27"
    },
    {
        "author": "唐庚",
        "paragraphs": [
            "箇處本來冷，此時仍更清。",
            "擁爐成久坐，曳杖却徐行。",
            "暝色侵書帙，秋陰入鼓聲。",
            "悠然索馬去，祗此是功程。"
        ],
        "title": "直舍書懷二首  其二",
        "id": "31a66fe4-3980-4870-8d90-67f7f17cbe3e"
    },
    {
        "author": "唐庚",
        "paragraphs": [
            "本合金閨去，翻來玉壘遊。",
            "邊塵凝不動，詩債索相酬。",
            "自得清新庾，非關鍛鍊周。",
            "雲臺家體格，文館祖風流。",
            "冀北雖蒙顧，遼東祗自羞。",
            "好傳江上女，歌向竹枝秋。"
        ],
        "title": "書鄭撫幹詩卷後",
        "id": "38387e87-df43-48ad-b12e-725594e6a538"
    },
    {
        "author": "唐庚",
        "paragraphs": [
            "雲霄才業逝川東，學易年齡一夢中。",
            "春殿昔抽蟾桂綠，夜臺今隕幕蓮紅。",
            "殘章斷槀塵埃滿，别院疏簾笑語空。",
            "千古龜山原口墓，暝煙蕭索白楊風。"
        ],
        "title": "哀詞二章  其一",
        "id": "8069f1c3-6136-42dd-92f6-46d52cef7c95"
    },
    {
        "author": "唐庚",
        "paragraphs": [
            "文章泮水動英遊，玉殿騰名十四秋。",
            "蓮幕未平臺省志，薤歌潛引古原愁。",
            "青雲氣義千金薄，綠綬恩綸一命休。",
            "科第不窮餘訓在，鳯毛森秀紹箕裘。"
        ],
        "title": "哀詞二章  其二",
        "id": "9b1ccc73-dbaf-49c0-9d7d-d18cf2753f68"
    },
    {
        "author": "唐庚",
        "paragraphs": [
            "脅寡欺孤罪未訶，先生此意竟蹉跎。",
            "漫令鄴下痴兒女，駭汗驚惶欲渡河。"
        ],
        "title": "籌筆鋪",
        "id": "da18c222-f378-4c9c-9674-4acfdc1e695e"
    },
    {
        "author": "唐庚",
        "paragraphs": [
            "詔書頻促馬頭東，更爲邊民縛狡童。",
            "三箭不煩仁貴手，七擒自得武侯功。",
            "梟鶵已去古巢冷，狼子不歸秋穴空。",
            "何用聲名達朝聽，恐妨辟穀伴喬松。"
        ],
        "title": "獲蠻賊代主簿賀張安撫",
        "id": "f0bf897a-f68d-4c73-97c8-ad2ea5d51fe9"
    },
    {
        "author": "唐庚",
        "paragraphs": [
            "書生不事事，書齋春晝長。",
            "竹色語笑綠，松風意思凉。",
            "簞瓢樂仁義，圖史披興亡。",
            "此間有佳趣，此外皆茫茫。"
        ],
        "title": "書齋即事",
        "id": "58b1e973-5a45-42f0-b975-0d387d835adf"
    },
    {
        "author": "唐庚",
        "paragraphs": [
            "鼾睡失青春，昏昏尚欠伸。",
            "素知行路惡，敢厭在家貧。",
            "捜句工雖淡，看書味頗真。",
            "檄來端不喜，毛義已無親。"
        ],
        "title": "題所居",
        "id": "d58d97cb-001b-4a05-80bc-45743b3beb84"
    },
    {
        "author": "唐庚",
        "paragraphs": [
            "聲斷鐘樓月，文書對坐時。",
            "破窗燈焰走，凍硯筆鋒遲。",
            "名利髪將鶴，風霜手欲龜。",
            "何當一蓑雨，披曉剪蓴絲。"
        ],
        "title": "夜坐感懷",
        "id": "62d8292f-cf6b-4c07-ae64-0de0400e3481"
    },
    {
        "author": "唐庚",
        "paragraphs": [
            "名字雖云繫列曹，儒風門戶只蕭騷。",
            "頭顱自揣宜藏拙，指目何妨笑養高。",
            "本以食貧来仰禄，豈於王事更辭勞。",
            "老来精力堪驚歎，一紙文書輙數遭。"
        ],
        "title": "述懷",
        "id": "6b13fe8e-2eba-45bf-828f-f76835f3af31"
    },
    {
        "author": "唐庚",
        "paragraphs": [
            "亹亹歲華侵，垂垂老境臨。",
            "時光自風雨，寒色到衣衾。",
            "萬竅號秋杪，孤燈照夜深。",
            "蛩聲亦清苦，唧唧伴人吟。"
        ],
        "title": "秋夕書懷",
        "id": "a197c8c2-a838-4ba9-b1cb-2c2eaa82a1ab"
    },
    {
        "author": "唐庚",
        "paragraphs": [
            "狼虎猶知父子仁，人生安有不親親。",
            "武皇况是聰明主，却恨初無一諫臣。"
        ],
        "title": "過湖縣",
        "id": "33bce330-561d-45f3-a093-134f6df77249"
    },
    {
        "author": "唐庚",
        "paragraphs": [
            "成則爲王敗則亡，英雄成敗本尋常。",
            "滄溟無際何妨死，却死東郊未耿光。"
        ],
        "title": "過田横墓二首  其一",
        "id": "7e0233c4-f9ff-432a-b176-2946e20d3872"
    },
    {
        "author": "唐庚",
        "paragraphs": [
            "九江梁楚竟誅夷，自古才高必見疑。",
            "脱使酈生猶未死，將軍來此亦何爲。"
        ],
        "title": "過田横墓二首  其二",
        "id": "88576ca6-930c-4b66-bbe5-bc829b7f209a"
    },
    {
        "author": "唐庚",
        "paragraphs": [
            "鐵衣十萬擁胡雛，手釋襟喉計亦疏。",
            "閫外不聞天子詔，將軍未甚讀兵書。"
        ],
        "title": "過潼關",
        "id": "577188a6-c63a-43f3-94ba-7cb32b0345d8"
    },
    {
        "author": "唐庚",
        "paragraphs": [
            "百斤黄魚鱠玉，萬戶赤酒燒霞。",
            "榆甘渡頭客艇，荔枝林下人家。"
        ],
        "title": "題瀘川縣樓",
        "id": "8bb6a047-640f-42cb-9c0c-86bf491884b8"
    },
    {
        "author": "唐庚",
        "paragraphs": [
            "人間爭以智相高，底事紛紛祗自勞。",
            "頓覺朱愚真有味，莫將佳處語兒曹。"
        ],
        "title": "蘇君俞通判愚齋二首  其一",
        "id": "c998efb3-85b5-4e2e-acd5-ee717e116dd5"
    },
    {
        "author": "唐庚",
        "paragraphs": [
            "三年消遣琴書在，一室清虚杖履凉。",
            "却怪齋名渾未盡，邇來愚智已兼忘。"
        ],
        "title": "蘇君俞通判愚齋二首  其二",
        "id": "af6de070-8ce2-456e-9b70-d6b73d02c9da"
    },
    {
        "author": "唐庚",
        "paragraphs": [
            "沙際春光又是歸，亭前景物故應奇。",
            "綠楊雅與清江稱，殘雪偏於碧嶂宜。",
            "流水無憑何處去，東風有準不吾欺。",
            "芳菲欄檻無窮興，消得新愁入鬢絲。"
        ],
        "title": "題春歸亭",
        "id": "e553b3da-be8a-41fd-b6d9-8c72e6ba08b4"
    },
    {
        "author": "唐庚",
        "paragraphs": [
            "家在岷峨飽荔枝，十年遊宦但神馳。",
            "側生流詠今千載，入貢稱珍彼一時。",
            "定自不将凡果比，如何偏與瘴煙宜。",
            "白頭莫作江南客，辜負山中故友期。"
        ],
        "title": "和程大夫荔枝",
        "id": "063410fa-5dae-4e30-9424-fc17e8dc3165"
    },
    {
        "author": "唐庚",
        "paragraphs": [
            "睡眼拭朦朧，開門雪正濃。",
            "客來迷舊徑，虎過識新蹤。",
            "浦遠渾無鶴，林疏只有松。",
            "惜琴如不解，酒興若爲供。"
        ],
        "title": "雪意二首  其一",
        "id": "ae12a807-f56a-4863-aa4a-3596e9c941b3"
    },
    {
        "author": "唐庚",
        "paragraphs": [
            "榆關書不至，雪又滿平蕪。",
            "指冷頻呵玉，胸寒屢掩酥。",
            "綠嘗冬至酒，紅擁夜深爐。",
            "塞上風沙惡，征衣到也無。"
        ],
        "title": "雪意二首  其二",
        "id": "dde9a37a-a106-482d-9d73-39becffa023f"
    },
    {
        "author": "唐庚",
        "paragraphs": [
            "芳草遶池綠，天涯人未歸。",
            "春來更消瘦，渾欲不勝衣。"
        ],
        "title": "閨怨",
        "id": "94d25ca9-97b7-4c8a-b6a7-4073f1618c6b"
    },
    {
        "author": "唐庚",
        "paragraphs": [
            "洞中於世本無求，一落人間幾見秋。",
            "和月看時迷濯濯，隔雲聽處認呦呦。",
            "未容鶴客矜風韻，應許猿翁作品流。",
            "莫把奇毛驚俗眼，恐妨歸去舊山幽。"
        ],
        "title": "俞和叔座上賦白鹿",
        "id": "a1e7a2b1-0f4b-4ae0-b4d3-dbe7c9666df4"
    },
    {
        "author": "唐庚",
        "paragraphs": [
            "論兵作賦兩匆匆，人事光陰轉首空。",
            "五夜夢飛山色裏，一年秋在雨聲中。",
            "揚州騎鶴非無意，上蔡牽黄信此窮。",
            "幸有林泉未歸去，欲将清興問征鴻。"
        ],
        "title": "寓精道齋有感懷家山二首  其一",
        "id": "b42a93ae-e979-46bb-85fb-e94bbe3f1a83"
    },
    {
        "author": "唐庚",
        "paragraphs": [
            "悠悠功業老堪怜，舊事憑誰可共論。",
            "直欲酒中賒快樂，尚能花裏覓寒溫。",
            "詩書誤我成何事，歲月侵人不見痕。",
            "汾水年年秋雁到，庾郎何處不銷魂。"
        ],
        "title": "寓精道齋有感懷家山二首  其二",
        "id": "5a9936fb-091f-45f2-bc52-757d36cb3fe6"
    },
    {
        "author": "唐庚",
        "paragraphs": [
            "眼底春愁惱殺儂，揚州往事旋成空。",
            "風流只合稱狂客，衰颯何堪作病翁。",
            "水國春深梅子雨，江天日暮鯉魚風。",
            "何時執手同樽酒，收拾清歡笑語中。"
        ],
        "title": "晚春寄友人二首  其一",
        "id": "7f38b250-f336-4e5d-b53a-b95b77aa7fd7"
    },
    {
        "author": "唐庚",
        "paragraphs": [
            "滿眼蕪菁斷送春，多情饒病兩關身。",
            "只知老去人心改，不覺愁来酒盞頻。",
            "霜鶻空拳知有命，溟魚竭水恐傷神。",
            "丈夫出處端無據，猶欲辭家再入秦。"
        ],
        "title": "晚春寄友人二首  其二",
        "id": "e0ae6b56-d86a-496e-a0b7-d1a0a2d0fc2f"
    },
    {
        "author": "唐庚",
        "paragraphs": [
            "羲陽瀟灑燕臺詩，誰解知音似柳枝。",
            "寂寂閒庭春色過，落花無語背人悲。"
        ],
        "title": "春日雜興七首  其一",
        "id": "b347ff05-8463-4eb7-8a36-e2c6e9b5bc00"
    },
    {
        "author": "唐庚",
        "paragraphs": [
            "愛梅長恐著花遲，日禱東風莫後期。",
            "及得見梅還冷淡，東風全在小桃枝。"
        ],
        "title": "春日雜興七首  其二",
        "id": "6df4cca7-9a73-4739-b214-0d2ad38db148"
    },
    {
        "author": "唐庚",
        "paragraphs": [
            "茸茸小雨弄春晴，已有狂花未見鶯。",
            "便使一年惆悵在，曉窗寒夢别輕盈。"
        ],
        "title": "春日雜興七首  其三",
        "id": "98c748ae-d09a-413e-b208-ca1ddc97ba50"
    },
    {
        "author": "唐庚",
        "paragraphs": [
            "春衣初作舞雩歸，手展韋編晝寢稀。",
            "解使芳陰快幽意，飛紅零落遶窗扉。"
        ],
        "title": "春日雜興七首  其四",
        "id": "9610b81e-8979-4e9f-997f-b93f1468f25c"
    },
    {
        "author": "唐庚",
        "paragraphs": [
            "短帽輕衫信馬行，郊原春色太牽情。",
            "兔葵燕麥渾閒事，最有蕪菁到處生。"
        ],
        "title": "春日雜興七首  其五",
        "id": "1ee68cfb-2f51-4da0-9de3-b7f8be5675fc"
    },
    {
        "author": "唐庚",
        "paragraphs": [
            "月團新碾破春酲，賴有歸鴻寄好音。",
            "人在天涯莫回首，恐輸華髪上瑤簪。"
        ],
        "title": "春日雜興七首  其六",
        "id": "8bf6cbbb-047c-45d8-8432-1e61f147e42c"
    },
    {
        "author": "唐庚",
        "paragraphs": [
            "故人不見空凝睇，過雁全疏只斷魂。",
            "猶有野梅臨水在，一枝無語伴黄昏。"
        ],
        "title": "春日雜興七首  其七",
        "id": "36711002-1cb1-4de6-a275-992940cfdfaf"
    },
    {
        "author": "唐庚",
        "paragraphs": [
            "西南失望郎，天理信茫茫。",
            "豪逸陳驚座，風流馬季長。",
            "才宜分竹使，恩不自椒房。",
            "清白今方著，羣兒勿謗傷。"
        ],
        "title": "張祖同挽詞",
        "id": "0beb76ec-09a3-493c-afa2-e702fed1115a"
    },
    {
        "author": "唐庚",
        "paragraphs": [
            "賢婦古亦少，紛紛何况今。",
            "柏舟全美志，綵服慰幽心。",
            "舊邑虚湯沐，新阡祔藁砧。",
            "子孫門戶壯，誰敢齒諸任。"
        ],
        "title": "任太君挽詞",
        "id": "7102a891-28fb-4f34-94ce-cf84081e5f22"
    },
    {
        "author": "唐庚",
        "paragraphs": [
            "挈笈來東序，經年亦倦遊。",
            "却辭同舍去，聊慰倚門憂。",
            "顔子進未止，何蕃誰爲留。",
            "到家席不暖，随計又皇州。"
        ],
        "title": "送太學李生歸鄉",
        "id": "dd033f5d-374b-462b-8e6e-19fcad23d5bd"
    },
    {
        "author": "唐庚",
        "paragraphs": [
            "三年泮水振洙風，俯接諸生屢改容。",
            "嶺霧因時難隱豹，巖雲有便得從龍。",
            "久欽才調無雙手，今喜聲名達九重。",
            "拂袖漢陽休更問，丈夫事業出心胸。"
        ],
        "title": "送蘇教授赴闕",
        "id": "2c68efd4-0f93-4534-9d7a-35506f9d0376"
    },
    {
        "author": "唐庚",
        "paragraphs": [
            "臨岐長歎息，此歎意深微。",
            "浮世年年别，初心事事違。",
            "捫參蜀道遠，犯斗海槎歸。",
            "故國有餘樂，黄雞秋正肥。"
        ],
        "title": "別閩中許秀才",
        "id": "57341872-b292-4dad-a06d-6dc3d83ca060"
    },
    {
        "author": "唐庚",
        "paragraphs": [
            "事國日猶長，歸寧計亦良。",
            "泉烹純孝味，菽啜自然香。",
            "失馬君何患，臨河我獨傷。",
            "從今千里夢，夜夜到江鄉。"
        ],
        "title": "送朱元素歸養",
        "id": "ab2e378f-fb1b-4854-b7ab-f6a31c49e797"
    },
    {
        "author": "唐庚",
        "paragraphs": [
            "吳頭楚尾秀山川，一分才華占得全。",
            "和氣暖敷冬有日，清風寒壓瘴無煙。",
            "分麾共領南門鑰，簪筆終歸北闕天。",
            "寄語江陽夷落道，安排春織待新編。"
        ],
        "title": "贈瀘倅丘明善二首  其一",
        "id": "9c1ef3b7-c448-4cfd-bae8-b319565455b3"
    },
    {
        "author": "唐庚",
        "paragraphs": [
            "可曾爲客到江陽，塞上蕭條斷旅腸。",
            "歌動竹枝終日楚，笛吹梅弄數聲羌。",
            "仰天太息偷銜憤，被髪驚呼不爲狂。",
            "校尉自能青白眼，肯教牛尾一般黄。"
        ],
        "title": "贈瀘倅丘明善二首  其二",
        "id": "84f299c4-a24c-4e70-9218-b432e0eeb027"
    },
    {
        "author": "唐庚",
        "paragraphs": [
            "家世傳儒素，平生學古文。",
            "三年思故國，一命荷君恩。",
            "折節羞黄版，歸休許白雲。",
            "吟詩無廢事，薄俸不禁分。"
        ],
        "title": "調華陽尉",
        "id": "78a21ea2-2d28-4274-a72a-ad4fb601fdfe"
    },
    {
        "author": "唐庚",
        "paragraphs": [
            "九曲昆渠換碧流，挺生英主間千秋。",
            "謳歌萬國纔歸禹，損益三年便繼周。",
            "南畆暗侵山色盡，西陲展到海邊休。",
            "不知誰是乘槎客，爲採蟠桃薦冕旒。"
        ],
        "title": "天寧節口號",
        "id": "ab4f1b22-c936-4a40-acfc-f810c53d278d"
    },
    {
        "author": "唐庚",
        "paragraphs": [
            "疊茅重葦一堂新，設榻聊安簿領身。",
            "落枕不知鶯樹曉，汙書長苦燕泥春。",
            "獄官何預青苗事，野意新便白葛巾。",
            "能向此間時得趣，何須分外拜車塵。"
        ],
        "title": "書新堂",
        "id": "8dbbea9a-35f5-4304-98b9-02eec9c870bb"
    },
    {
        "author": "唐庚",
        "paragraphs": [
            "案頭故紙如撥山，三年祗有馬上閒。",
            "貴官眼高不解顔，緊推不去何其頑。"
        ],
        "title": "自笑二絕  其一",
        "id": "909d3469-f9f7-4237-b06e-953f766a9c74"
    },
    {
        "author": "唐庚",
        "paragraphs": [
            "平生所學盡虚談，爲吏文書百不諳。",
            "喚作參軍真漫浪，軍中底事更須參。"
        ],
        "title": "自笑二絕  其二",
        "id": "3c686b88-bbfd-4f96-95a6-aacfa604e501"
    },
    {
        "author": "唐庚",
        "paragraphs": [
            "永漏侵春已數籌，地爐猶擁木綿裘。",
            "無心豈畏三尸訴，愛日還驚一歲休。",
            "故國二千空醉眼，新年三十恰平頭。",
            "光陰未用相敦迫，領取衰翁兩鬢秋。"
        ],
        "title": "除夕感懷",
        "id": "22c489e8-b52c-4ba8-a828-863d029772d1"
    },
    {
        "author": "唐庚",
        "paragraphs": [
            "秦人虚餌方投釣，蜀國痴魚已上鉤。",
            "天與中原通笮馬，人間何處有金牛。"
        ],
        "title": "金牛驛二絕  其一",
        "id": "836b550d-0bae-4b6d-b897-3b93e9f567a4"
    },
    {
        "author": "唐庚",
        "paragraphs": [
            "由來仁義行終穩，到了權謀術易窮。",
            "纔見詐牛收劍外，已聞真鹿走關中。"
        ],
        "title": "金牛驛二絕  其二",
        "id": "8eb2668c-3232-42f5-b9fb-d976cff475a6"
    },
    {
        "author": "唐庚",
        "paragraphs": [
            "城中未省有春光，城外榆槐已半黄。",
            "山好更宜餘積雪，水生看欲倒垂楊。",
            "鶯邊日暖如人語，草際風來作藥香。",
            "疑此江頭有佳句，爲君尋取却茫茫。"
        ],
        "title": "春日郊外",
        "id": "cf6fbe64-1b33-46f6-bfce-f69d515e5f2e"
    },
    {
        "author": "唐庚",
        "paragraphs": [
            "多士數車舥，誰令汝去家。",
            "坐禪腰已折，持劍手新义。",
            "雖未能空寂，然猶耻攫拏。",
            "江流何處去，憑仗弔懷沙。"
        ],
        "title": "嘉陵江上作",
        "id": "c945abb2-37d9-48b2-bce9-1f6099d6b72a"
    },
    {
        "author": "唐庚",
        "paragraphs": [
            "已白窮經首，仍丹許國心。",
            "那能天補綻，更欲海填深。",
            "兒餒嗔郎罷，妻寒望藁砧。",
            "世間南北路，何用爾霑襟。"
        ],
        "title": "自笑",
        "id": "1d9b9bff-6138-473a-983c-369af695927d"
    },
    {
        "author": "唐庚",
        "paragraphs": [
            "三伏光陰過，初秋宇宙新。",
            "一杯相馬酒，千古竹林人。",
            "山入永嘉屐，蟻浮彭澤巾。",
            "悲歌送落日，爲我少停輪。"
        ],
        "title": "率諸公飲開元寺勉翁有詩因次其韻",
        "id": "b31f5f1d-60ec-42d2-92c1-eeac6e777a80"
    },
    {
        "author": "唐庚",
        "paragraphs": [
            "强仕似幼學，細書仍短檠。",
            "月來吟處白，風及醉時清。",
            "坐久夜微濕，更深秋有聲。",
            "不知愁底事，終夕自悲鳴。"
        ],
        "title": "直舍夜坐",
        "id": "2f2fa3db-bb50-4aa7-bfd5-9ac2724a1762"
    },
    {
        "author": "唐庚",
        "paragraphs": [
            "一劍縱横敵萬夫，少年功業負雄圖。",
            "時平不佩将軍印，任重来分刺史符。",
            "膝上細絃調雅操，塞前蠻柵長平蕪。",
            "自慙子美詩才少，難詠花卿絕世無。"
        ],
        "title": "上張安撫",
        "id": "bfb7a760-ef6e-492e-a10b-be08e07b2648"
    },
    {
        "author": "唐庚",
        "paragraphs": [
            "今日天涯又見春，與春事契合相親。",
            "君看四十年來事，只有東君是故人。"
        ],
        "title": "春日",
        "id": "b1ae88af-1954-428a-a2bd-0d1f348f96b2"
    },
    {
        "author": "唐庚",
        "paragraphs": [
            "已媿千名佛，何堪一卷師。",
            "十年駒局促，萬事燕差池。",
            "館下諸生笑，門東稚子饑。",
            "賓僚眼前換，歲月鬢邊馳。",
            "子舍行將去，吾車亦已脂。",
            "謂當魚縱壑，猶作鳥粘黐。",
            "宿有詩書債，非關造化兒。",
            "岷峨吾故國，自合去遲遲。"
        ],
        "title": "任滿未聞除代",
        "id": "f94fe4dc-61f3-4ef9-933e-ef4bba614d85"
    },
    {
        "author": "唐庚",
        "paragraphs": [
            "仕宦方誇四十强，江山那復戀蒼茫。",
            "征鞍過我横春色，别酒斟君釂野芳。",
            "青史功名時執手，紅塵岐路一愁腸。",
            "神錐可是藏鋒物，要使兒曹看脱囊。"
        ],
        "title": "次勉翁送客韻",
        "id": "000f3497-a565-4237-a40b-5ebdf50e66a3"
    },
    {
        "author": "唐庚",
        "paragraphs": [
            "無正文。"
        ],
        "title": "宿審田鋪",
        "id": "90d8d5d6-a494-4745-b249-fbd5f1f94d3e"
    },
    {
        "author": "唐庚",
        "paragraphs": [
            "農事方作雨不來，稻畦麥隴飛塵埃。",
            "神哀此民賜以雨，脈溝丈澮流膏乳。",
            "殽肥酒香答神休，神終相之俾有秋。"
        ],
        "title": "謝雨文",
        "id": "43d18c89-e824-4b7a-9d84-cc85c4e873c4"
    },
    {
        "author": "唐庚",
        "paragraphs": [
            "子誰友兮涪之雲，出爲雲兮澤斯人。",
            "子誰親兮涪之水，朝於海兮日千里。",
            "趣子之駕兮捨子之舟，子不我信兮與雲水謀。"
        ],
        "title": "招隱辭",
        "id": "d957272d-5349-40d9-9e7b-7b6b41a8eab0"
    },
    {
        "author": "唐庚",
        "paragraphs": [
            "湖邊冷艷浸秋蒲，湖上寒光轉夜烏。",
            "太白持盃問月罷，爲子題作謫官湖。"
        ],
        "title": "題郎官湖",
        "id": "20cf9530-f424-4cbd-90c7-cb7539de6f8c"
    },
    {
        "author": "唐庚",
        "paragraphs": [
            "蓬窗夜雨短長夢，啼鳥喚人新舊愁。",
            "萬里論文一樽酒，醉和明月上扁舟。"
        ],
        "title": "舟航",
        "id": "8f7b6099-c3f9-4ae5-b7ce-983a219a71b1"
    },
    {
        "author": "唐庚",
        "paragraphs": [
            "山斷疑無路，林開覺有村。"
        ],
        "title": "句  其一",
        "id": "fa450114-b474-4ae8-a731-4db1bdb6dd51"
    },
    {
        "author": "唐庚",
        "paragraphs": [
            "夜宿花村不見花，數間茅屋瞰溪沙。"
        ],
        "title": "句  其二",
        "id": "4f0dc0bd-0032-490e-a731-9bff70587f17"
    },
    {
        "author": "唐庚",
        "paragraphs": [
            "橋橫南浦虹千丈，柳護西溪翠一行。"
        ],
        "title": "句  其三",
        "id": "c3ae70c2-2a15-4d73-b38d-58d674d7a341"
    },
    {
        "author": "唐庚",
        "paragraphs": [
            "嘶人畫橋東畔路，紫騮猶記舊垂楊。"
        ],
        "title": "句  其四",
        "id": "fb635bb2-60e4-411e-89aa-ca97b0148b49"
    },
    {
        "author": "唐庚",
        "paragraphs": [
            "遠岸明殘日，孤村認小舟。"
        ],
        "title": "句  其五",
        "id": "1cc52f4a-4388-479c-8c32-aa6a2c24ce27"
    },
    {
        "author": "唐庚",
        "paragraphs": [
            "漢節從分竹，劉鞭不用蒲。"
        ],
        "title": "句  其六",
        "id": "b338c5f2-8305-4a45-a451-e9dca15e4b19"
    },
    {
        "author": "唐庚",
        "paragraphs": [
            "文章得丹桂，仕宦到朱輪。"
        ],
        "title": "句  其七",
        "id": "2b94603c-b1e7-40ee-b350-c4c0bed49be1"
    },
    {
        "author": "唐庚",
        "paragraphs": [
            "乞取蜀江春。"
        ],
        "title": "句  其八",
        "id": "63f022c1-cd3e-4f36-9ba5-2a35523effed"
    },
    {
        "author": "釋德洪",
        "paragraphs": [
            "九江浪粘天，氣勢必東下。",
            "萬山勒回之，到此竟傾瀉。",
            "如公廷諍時，一快那顧藉。",
            "君看洗日光，正色甚閒暇。",
            "使唐不敢周，誰復如公者。",
            "古祠蒼煙根，碧草上屋瓦。",
            "我來春雨餘，瞻歎香火罷。",
            "一讀老范碑，頓塵看奔馬。",
            "斯文如貫珠，字字光照夜。",
            "整帆更遲留，風正不忍掛。"
        ],
        "title": "謁狄梁公廟",
        "id": "6e18ccc6-3827-410c-a75e-751349d6cca0"
    },
    {
        "author": "釋德洪",
        "paragraphs": [
            "開元天寶政多暇，孽臣姦驕濁清化。",
            "尺八横吹入醉鄉，國柄倒持與人把。",
            "漁陽番將易漢官，在廷之臣無諫者。",
            "吳綾蜀錦光照眼，更覺霓裳韻和雅。",
            "叛書夜到華清宮，狩呂骨驚天子訝。",
            "二十四城陷同日，長嗟乃爾忠臣寡。",
            "閙傳平原城壁堅，穴鼻可以牿牛馬。",
            "譬如灔澦屹中流，江勢遠來波倒射。",
            "吾知守職事主耳，行藏初不較用捨。",
            "公時風姿入睿想，貫日精誠震天下。",
            "我行上蔡黄犬門，驚風急雪吹平野。",
            "嬌鴉暮集村不囂，古祠窈窕連桑柘。",
            "聖朝亦旌異代忠，軒然眉鬚入圖畫。",
            "和如戲泚盧杞題，儼若夢令希烈怕。",
            "至今握拳透爪地，想見怒詞猶慢罵。",
            "聲光自與日月爭，事之成敗其天也。",
            "此詩我欲掃東壁，入字端宜擘窠寫。",
            "便覺雲收六合陰，春隨喜色生晴野。"
        ],
        "title": "謁蔡州顔魯公祠堂",
        "id": "f51ae7c4-c3eb-40a6-84d2-1948fd387c06"
    },
    {
        "author": "釋德洪",
        "paragraphs": [
            "武王既伐紂，乃不立微子。",
            "雖有去惡仁，終失存商義。",
            "夷齊不肯臣，甘作首陽死。",
            "下視莽操輩，欺孤奪幼稚。",
            "汗面亦戴天，特猴而冠耳。",
            "桓公弄兵權，劉裕竊神器。",
            "先生於此時，抽身良有以。",
            "袖手歸去來，詩眼飽山翠。",
            "追還聖之清，太虚絕塵滓。",
            "長恨千載心，斷絃掩流水。",
            "崔子果何人，賞音乃知此。",
            "與君讀此碑，相見一笑喜。"
        ],
        "title": "同彭淵才謁陶淵明祠讀崔鑒碑",
        "id": "b773f7ea-2721-48e4-b45a-105926db2127"
    },
    {
        "author": "釋德洪",
        "paragraphs": [
            "淮陰北面師廣武，其氣豈止吞項羽。",
            "君得李祐不肯誅，便知元濟在掌股。",
            "羊公德化行悍夫，卧鼓不戰良驕吳。",
            "公方沈鷙諸將底，又笑元濟無頭顱。",
            "雪中行師等兒戲，夜取蔡州藏袖裏。",
            "遠人信宿猶未知，大類西平擊朱泚。",
            "錦袍玉带仍父風，拄頤長劍大梁公。",
            "君看鞬櫜見丞相，此意與天相始終。"
        ],
        "tags": [
            "赞颂",
            "宋・辽・金・元",
            "咏史怀古"
        ],
        "title": "題李愬畫像",
        "id": "07eb5646-51b5-42d3-ac64-252a35a0b4bf"
    },
    {
        "author": "釋德洪",
        "paragraphs": [
            "上皇御天功最盛，生民温飽卧安枕。",
            "醉憑艶姬一笑適，薄夫議之無乃甚。",
            "長安遮天胡騎塵，潼關戰血深沒人。",
            "哥舒臣賊不足惜，要臠國忠如膾鱗。",
            "蒼黄去國食不暇，馬嵬賜死謝天下。",
            "反身罪己成湯心，奈何猶有譏之者。",
            "取非其子又遽匆，靈武君臣無怍容。",
            "何須嗚咽讓衮服，自控歸鞍八尺龍。",
            "誰磨石壁湘江上，揩拭雲煙濺驚浪。",
            "龍蛇飛動忠義詞，顔元色莊儼相向。",
            "與君來游秋滿眼，閒行古寺西風晚。",
            "道人興廢了不知，但見游人來讀碑。"
        ],
        "title": "同景莊游浯溪讀中興碑",
        "id": "de5dac0f-a9be-4594-8053-d363d15c19ad"
    },
    {
        "author": "釋德洪",
        "paragraphs": [
            "春風著萬物，粉飾相明鮮。",
            "雪霜摧壓之，不情如世權。",
            "問誰不可犯，揖此蒼玉椽。",
            "斫頭未易屈，搶地猶傲然。",
            "相逢凋零中，秀色披晴煙。",
            "陳侯我輩人，逸氣傾羣賢。",
            "開軒冷相向，酬酢忘歲年。",
            "我來作風聽，夜雨雜山泉。",
            "携被願假宿，與子對牀眠。"
        ],
        "title": "陳氏貫時軒",
        "id": "9feca1af-51d8-4b2b-a7c6-78631e1c5b4d"
    },
    {
        "author": "釋德洪",
        "paragraphs": [
            "希郎真吾道門友，初見忘年今耐久。",
            "天機深穩道骨清，詩句誰令愕人口。",
            "可憐佳處未全知，但見兹篇氣渾厚。",
            "我生癡魯人所棄，洞視胸中了無有。",
            "但忻所至有青山，依倚叢林遮百醜。",
            "君才一籌勝却我，胡爲包腰反隨後。",
            "人生嗜好調自殊，海上舊聞人逐臭。",
            "江南長憶好雲泉，今日雲泉長入手。",
            "萬頃蒼然几桉間，作詩舉以爲君壽。",
            "理毫聊爲試冰華，小字明窗看揮肘。"
        ],
        "title": "洞山祖超然生辰",
        "id": "dafc5ec0-2b86-4524-afec-dd213c2d99c3"
    },
    {
        "author": "釋德洪",
        "paragraphs": [
            "蕭蕭暑雨過，空山成夜晴。",
            "月出東南峰，娟娟風露清。",
            "飛螢自開合，寒蟬亦悲鳴。",
            "興來忽獨往，聽此落澗聲。",
            "永懷西湖上，絕景玉壺明。",
            "松際翛然姿，振策自經行。",
            "即欲呼就語，忽隔千里程。",
            "何時徑尋子，夜航過臨平。",
            "呼猿何足道，摩雲亦虚名。",
            "未若擇法眼，能識廓然兄。",
            "應知像教末，大法欲欹傾。",
            "談笑復一出，要使萬世驚。",
            "燈火作朝夕，已有相似情。",
            "願隨人天會，仰看辯縱横。"
        ],
        "tags": [
            "西湖"
        ],
        "title": "懷慧廓然",
        "id": "19377548-b88c-49ef-b9e4-e1d8626ee995"
    },
    {
        "author": "釋德洪",
        "paragraphs": [
            "沙村宿雨餘，炊烟淡寒色。",
            "山墟蠶市休，野飯漁舟隔。",
            "忽逢柳際門，知有道人宅。",
            "扣扉山答響，童子出迎客。",
            "空庭竟何有，凍死千歲柏。",
            "鐘鳴食時至，老僧揖就席。",
            "香秔定宿舂，露葵應曉摘。",
            "羌饑一飯美，何啻萬錢直。",
            "風軒納山翠，引手捫石壁。",
            "愛此玉崔嵬，歲久自崩拆。",
            "下有洄渦泉，甘涼冰齒頰。",
            "勿輕一脉微，去漲萬頃澤。",
            "吾行無疾徐，住佳去亦得。",
            "欲收有聲畫，絕景爲摹刻。",
            "興來勿復緩，轉顧成陳迹。"
        ],
        "title": "同超然無塵飯柏林寺分題得柏字",
        "id": "e787f56b-349b-4aff-b7e2-e27a01d55e7f"
    },
    {
        "author": "釋德洪",
        "paragraphs": [
            "遶塔不忍去，新涼生早秋。",
            "不見江西月，一水空悠悠。",
            "龕燈耿晝影，遺像青雙眸。",
            "永懷皇祐間，曾此狎沙鷗。",
            "往事已陳迹，豐碣撐高樓。",
            "公昔從吾祖，來往亦風流。",
            "但餘松菊在，井臼遺林丘。",
            "高風不可攀，落日令人愁。",
            "倚杖哦清詩，溪風波白頭。",
            "脉脉不能語，歸心浩難收。",
            "今已不如古，無復相綢繆。",
            "何當效船子，華亭從釣舟。"
        ],
        "title": "次韻超然游南塔",
        "id": "a24f3727-b44a-4a1d-ad99-12785a2e57a8"
    },
    {
        "author": "釋德洪",
        "paragraphs": [
            "昨夜顛風吹裂石，曉來雪片大如席。",
            "耶溪先生醉不知，擁絮雷霆喧鼻息。",
            "癡奴搥門呼不譍，但聞含糊語呵叱。",
            "先生行世如行川，虚舟觸人無怨言。",
            "逢人覓錢即沽酒，得錢不謝猶傲然。",
            "我欲看君墮幘醉，便覺兩頰微渦旋。",
            "款段自能馱醉起，歸路逆風吹凍耳。",
            "入門兒女啼饑寒，瞪目瞠然作直視。"
        ],
        "title": "大雪戲招耶溪先生鄒元佐",
        "id": "5bfb6b19-9009-41a8-8677-7f9ff51a7923"
    },
    {
        "author": "釋德洪",
        "paragraphs": [
            "靈源道價壓四海，骨相正似陳睦州。",
            "去年龍山同坐夏，時君亦來從我游。",
            "閙傳詩膽抵身大，時吐佳句凌湯休。",
            "故山歸去恰千里，蠒足過我不肯留。",
            "行看海上茘子熟，落枝丹顆無人收。",
            "應共鈍夫行樹下，未輸分柿獨風流。"
        ],
        "title": "送英老兼簡鈍夫",
        "id": "7dbbbf19-3a8e-49f1-85dd-7579d2a28b65"
    },
    {
        "author": "釋德洪",
        "paragraphs": [
            "顔柳以字名，畫畫法可究。",
            "後世何寂寥，此輩了無有。",
            "皆云學未至，妙不應心手。",
            "那知斯人徒，德高名往就。",
            "字工德不修，名與身俱朽。",
            "吾子佳少年，俊氣駒方驟。",
            "新詩作行草，開軸龍蛇走。",
            "坐客口爲愕，我亦知肯首。",
            "積墨如陂池，積筆高隴阜。",
            "學之不至顔，要亦終至柳。",
            "此詩聞東坡，請君書座右。"
        ],
        "title": "次韻龔德顔柳帖",
        "id": "9baf67e2-d363-45d5-8533-ab8fc091f899"
    },
    {
        "author": "釋德洪",
        "paragraphs": [
            "沙丘牝黄馬已死，俗馬千年不能嗣。",
            "忽生此馬世上行，神駿直是沙丘子。",
            "紫燄爭光夾鏡眸，轉顧略前批竹耳。",
            "雪蹄卓立尾蕭梢，天骨權奇生已侶。",
            "綠絲絡頭沫流觜，繡帕搭鞍初結尾。",
            "次驟意態欲騰驤，奔逸長鳴抹千里。"
        ],
        "title": "神駒行",
        "id": "f7414bcd-a81c-47e2-9071-c08605e6b234"
    },
    {
        "author": "釋德洪",
        "paragraphs": [
            "野夫加於人一等，玉骨春容含秀整。",
            "已驚詞源倒三峽，會看聲名重九鼎。",
            "江南盡處山作堆，雨餘青碧數峰開。",
            "那知萬壑千巖處，風帽蹇驢能獨來。",
            "鳳凰鸑鷟未入眼，今識鵷雛猶恨晚。",
            "興闌掉頭不肯留，出門去袂聊一挽。",
            "君家富貴若騎虎，擁鼻未免非虚語。",
            "何當解带食太倉，時時携被宿玉堂。"
        ],
        "title": "桐川王野夫相訪洞山既去作此兼簡直夫",
        "id": "7d628285-791b-4cd9-a047-857b3c6a8a96"
    },
    {
        "author": "釋德洪",
        "paragraphs": [
            "大范風月湖，小范煙雨柳。",
            "清明與秀徹，風度隨付受。",
            "醉闌看落筆，已覺風助肘。",
            "聲名定追尋，公卿在懷袖。",
            "江湖方縱浪，第未一唾手。",
            "乃公幹國器，讜論在人口。",
            "謫居長閉門，藥方曾校否。",
            "著書亦細事，用舍付杯酒。",
            "君看雨園鳩，雨晴定呼舊。"
        ],
        "title": "贈范伯履承奉二子",
        "id": "8b560bed-0229-4ed7-8081-131e71f11cb1"
    },
    {
        "author": "釋德洪",
        "paragraphs": [
            "石麒麟兒天上物，英姿秀徹氣超忽。",
            "我非寶公亦識君，嘉期半千知一出。",
            "五色豪端欲飛動，萬卷胸中正撐突。",
            "會當談笑取卿相，先看唾手斫月窟。",
            "詞鋒堂堂無筆陣，人笑我頑取纓紱。",
            "昨日賡酬一百篇，遶紙風雷出倉卒。",
            "我詩拙惡未全貧，君語定知窮到骨。",
            "朝來爽氣西山高，倚杖風流如拄笏。",
            "祇恐與君汗漫游，共跨長鯨過溟渤。"
        ],
        "title": "贈汪十四",
        "id": "ce5efb8d-e1a2-4a6e-8300-91e6250dc0df"
    },
    {
        "author": "釋德洪",
        "paragraphs": [
            "我家與君鄰屋居，君昔未生先長我。",
            "君髪齊眉我總角，竹居讀書供日課。",
            "君誦盤庚如注瓶，我讀孝經如轉磨。",
            "長老奇君王佐才，拭目顒顒觀長大。",
            "十三環坐同賦詩，出語已能驚怯懦。",
            "風雷遶紙成千篇，棄遺不惜如零唾。",
            "神思義表文融明，清絕如珠不受涴。",
            "江左相傳紙價增，東坡一讀不復和。",
            "懷高識遠不可屈，功成回首破甑墮。",
            "家貧口衆難自安，出圖斗粟充饑餓。",
            "閙聞筆陣掃萬人，上國英雄膽先破。",
            "殿前作賦聲摩空，盛名四海爭掀播。",
            "華裾如葱馬如龍，九衢突若流星過。",
            "我經憂患早衰微，生怕虚名招實禍。",
            "方衣童首住江村，飽飯愛尋閒處卧。",
            "睡餘信手摸書看，會意起來行復坐。",
            "林泉成趣亦題詩，年來藁帙成堆垛。",
            "仙郎開卷面發光，誇我雄詞驚李賀。",
            "相期他日同此遊，先買鄰庵山數朵。",
            "青松白石聞此言，共作廬山二十箇。"
        ],
        "tags": [
            "庐山"
        ],
        "title": "贈蔡儒効",
        "id": "777bfc91-0d24-44ea-a4c0-09091cbece61"
    },
    {
        "author": "釋德洪",
        "paragraphs": [
            "出碓新秔明玉粒，落叢小豆楓葉赤。",
            "井花洗秔勿去萁，沙瓶煮豆須彌日。",
            "五更鍋面漚起滅，秋沼隆隆疏雨集。",
            "急除烈焰看徐攪，豆才亦趁洄渦入。",
            "須臾大杓傳浄甕，浪寒不興色如栗。",
            "食餘偏稱地爐眠，白灰紅火光濛密。",
            "金谷賓朋怪咄嗟，蔞亭君臣相記憶。",
            "我今萬事不知佗，但覺銅瓶蚯蚓泣。"
        ],
        "title": "豆粥",
        "id": "0f7cbec2-8c37-445e-85ad-c0143d78aef5"
    },
    {
        "author": "釋德洪",
        "paragraphs": [
            "十年懷石門，今日石門去。",
            "雙林動曦光，跋河開宿霧。",
            "力微藉古藤，泥軟脱芒屨。",
            "風泉白雲壑，夜雨青松路。",
            "我生百事廢，齒髪行衰暮。",
            "但餘愛山心，不逐年華故。",
            "此山甲天下，自昔家吾祖。",
            "峰如青蓮花，千葉曉方吐。",
            "煙雲浮香色，清涼洗肝腑。",
            "異哉萬木間，白塔巋然古。",
            "此老無恙時，超放殊媚嫵。",
            "萬象供談笑，大千爲戲具。",
            "我曾從之游，絕塵追逸步。",
            "誰云今已亡，塔開全體露。",
            "永懷憑妙觀，此意竟凄楚。",
            "那知深林間，聊與故人遇。",
            "電眸霹靂舌，咳唾成妙語。",
            "筆端撼江海，千偈浩奔注。",
            "人間有此客，自可忘百慮。",
            "堂頭百衲師，嶷嶷法王輔。",
            "君看說禪口，未肯讓前古。",
            "夜闌對昏燈，豪邁激頑魯。",
            "相逢俱偶然，此生真逆旅。",
            "何當各努力，業已共騎虎。",
            "詩成對軒渠，一笑小天宇。"
        ],
        "title": "十二月十六日發雙林登塔頭曉至寶峰寺見重重繪出庵主讀善財徧參五十三頌作此兼簡堂頭",
        "id": "2a6ca330-464e-4cc9-bd7b-1cee36d3cd06"
    },
    {
        "author": "釋德洪",
        "paragraphs": [
            "三峰稜層如削玉，一派懸泉瀉寒綠。",
            "平生山水性貪婪，聊與白雲相伴宿。",
            "松風竹露有餘清，夜伴孤月依簷楹。",
            "神凝氣爽睡無夢，不聞樓上霜鐘鳴。",
            "庵頭禪翁頭雪白，麻衣草履提筇策。",
            "謂予久與世緣疏，青眼逢迎喜詩客。",
            "三峰高兮溪水深，造物留之無古今。",
            "新生松竹不須剪，四時風露常蕭森。",
            "粥罷收盂知我去，殷勤乞與題詩句。",
            "山頭塵土任茫茫，白雲自在來時路。"
        ],
        "title": "留題三峰壁間",
        "id": "f0cada51-ed90-4de4-9dbd-7ca8d0d4c453"
    },
    {
        "author": "釋德洪",
        "paragraphs": [
            "雪裏梅開何草草，欲問清香無處討。",
            "回看水際竹叢邊，寂寞閑愁洗粧早。",
            "東坡戲作有聲畫，竹外一枝斜更好。",
            "但恐金鬚容易墮，額黄雖妙難長保。",
            "笑笑先生獨愛竹，雪壁風梢麝煤掃。",
            "應爲冰姿不可傳，醉裏相忘亦顛倒。",
            "慚愧高人筆下春，解使孤芳長不老。",
            "從來病眼錯黄昏，隔霧相看更相惱。"
        ],
        "title": "華光仁老作墨梅甚妙爲賦此",
        "id": "a221c514-d48b-461f-b998-fce63872aa56"
    },
    {
        "author": "釋德洪",
        "paragraphs": [
            "荒寒掃横斜，稀疏開未徧。",
            "煙昏雨毛空，標格終微見。",
            "吳姬風鬢亂，睡色餘妬面。",
            "誰令種性香，風味極不淺。",
            "道人三昧力，幻出隨意現。",
            "塞管玉纖寒，無勞寫哀怨。"
        ],
        "title": "仁老以墨梅遠景見寄作此謝之二首  其一",
        "id": "d2ba5eb1-e869-475e-aa3d-9a921199c5dc"
    },
    {
        "author": "釋德洪",
        "paragraphs": [
            "數筆何處山，領略分樹石。",
            "遠含千里姿，間見復層出。",
            "我本箇中人，慣卧蒼崖側。",
            "借路行人間，勃土相欺得。",
            "那知一幅中，見此晚秋色。",
            "悠然欲歸去，遠壑誰同陟。",
            "旁人笑絕纓，捲卷成陳迹。"
        ],
        "title": "仁老以墨梅遠景見寄作此謝之二首  其二",
        "id": "5d060c4f-8a51-4062-b50e-ebbd4b6c4a49"
    },
    {
        "author": "釋德洪",
        "paragraphs": [
            "今年上巳日，久客望江南。",
            "雙林接脩水，石路入煙嵐。",
            "千峰出雲雨，空谷吞寒潭。",
            "蒼杉鬰童童，秀色動雲庵。",
            "不見庵中人，青燈耿塵龕。",
            "空餘行樂處，攀翻聞笑談。",
            "風光與節物，觸愁味參參。",
            "臨高望煙靄，衰涕落春衫。"
        ],
        "title": "上巳日有懷昔從雲庵老人此日山行",
        "id": "df0bfe0f-7d8e-4ace-aea4-4df44da01742"
    },
    {
        "author": "釋德洪",
        "paragraphs": [
            "先生素坦率，元日慵拜賀。",
            "獨從耶溪翁，掩門作清坐。",
            "一尊對喧譁，酒酣巾幘墮。",
            "忘形到挽鬚，困倒相枕卧。",
            "一蟲輙墮耳，忽覺風雨過。",
            "隆隆竟不已，亟起呼燈火。",
            "頗疑含沙流，射影陰中禍。",
            "蟲亦意墮井，咨嗟恨坎坷。",
            "豈曰無意出，欲出但未果。",
            "驚憂發清詩，怨語終婀娜。",
            "夫子英偉姿，奇韻出覊鎖。",
            "那知乘一醉，遭此微物挫。",
            "鬬螘真鬬牛，此事古亦夥。",
            "置之勿復疑，自可平物我。",
            "我詩無好句，聊復相唱和。",
            "恐亦有佳句，一笑千愁破。"
        ],
        "title": "次韻胡民望小蟲墮耳",
        "id": "136feafb-993b-4837-8899-f9ec559446cd"
    },
    {
        "author": "釋德洪",
        "paragraphs": [
            "薛公衣尚敝，饑腸轉鳴雷。",
            "天子征遼東，細君笑靨開。",
            "吾夫雖奇蹇，要是高世材。",
            "發必藉時耳，今豈其時哉。",
            "往見張將軍，喜曰真吾儕。",
            "三矢定天山，英聲馳九垓。",
            "房杜未肉食，席門蒙積埃。",
            "但餘王氏子，文字相追陪。",
            "賢哉太夫人，智鑑照襟懷。",
            "嘗自撫其子，國鼎真鹽梅。",
            "但未識其友，試與俱而來。",
            "窺窗見之喜，亟使羅尊罍。",
            "果見貞觀間，相逐登三台。",
            "予嘗閲舊史，至此嘗徘徊。",
            "數子初未貴，踽踽蒿與萊。",
            "而彼一女子，底藴遭窺猜。",
            "何知婁師德，碩大非栽培。",
            "譬之萬頃波，但見瑠璃堆。",
            "倔强如梁公，包撫等嬰孩。",
            "掩卷發長想，鄙吝爲崩頹。",
            "吾今著田衣，百念如冷灰。",
            "功名一破甑，掉臂首不回。",
            "頗怪歐陽生，諛語坐差排。",
            "人生如逆旅，歲月苦逼催。",
            "懸知賢與愚，終作土一抔。",
            "美惡何足道，君亦真恢諧。",
            "愚賢君勿取，吾肯罪形骸。",
            "不肖君謂賢，是適爲吾咍。",
            "重輕寧在子，意子定癡獃。",
            "所喜亦清散，時時過茅齋。",
            "明日念當行，引紙研松煤。",
            "詩成極醇釅，蒲萄初潑醅。"
        ],
        "title": "贈歐陽生善相",
        "id": "043df0d8-08a3-43db-9086-b01031079714"
    },
    {
        "author": "釋德洪",
        "paragraphs": [
            "邦基今年方十九，美如濯濯春月柳。",
            "龍章鳳姿絕世無，金馬玉堂如故有。",
            "酒闌愛捉玉麈尾，玉色正同批誥手。",
            "高燒銀燭擁新粧，看君落筆龍蛇走。",
            "欲驅清景入秀句，萬象奔趨不敢後。",
            "人疑錦繡纒肺腸，不然筆端應有口。",
            "謫仙風流今復見，況亦彷彿外塵垢。",
            "但恐功名纒縛人，未放青山掛窗牖。"
        ],
        "title": "贈許邦基",
        "id": "9087e8c3-b3a9-415c-a46d-4c7a2123fb8b"
    },
    {
        "author": "釋德洪",
        "paragraphs": [
            "道人泉南來，音姿頗純美。",
            "觀其略笑語，亦自飽風味。",
            "相看坐終日，孤月墮止水。",
            "但見篆畦間，青煙行未已。",
            "朝來忽去我，秋風動衣袂。",
            "試問安所之，笑指千峰裏。",
            "秋晚當相尋，結伴入層翠。"
        ],
        "title": "送正上人歸黄龍",
        "id": "2c511149-74fb-4ab8-90f1-788d2da24960"
    },
    {
        "author": "釋德洪",
        "paragraphs": [
            "吳郎氣高明，温然見標格。",
            "文章當世家，風流走上國。",
            "清談落玉麈，醉袖餘詩墨。",
            "一種富貴韻，綠髮映坐客。",
            "便覺儒生寒，枯衰酸凍色。",
            "解來古招提，爐香伴禪寂。",
            "宗之果瀟灑，壁門應夜直。",
            "歲晏或來歸，共理登山屐。"
        ],
        "title": "贈吳世承",
        "id": "b52763e1-97f0-4919-b04b-934c74c5291a"
    },
    {
        "author": "釋德洪",
        "paragraphs": [
            "朱門連屬南昌郡，東湖褒賢拔高峻。",
            "西山卷簾入欄楯，富貴遮人不容進。",
            "我初見之不敢瞬，吳家諸郎特風韻。",
            "戲語嘲之終不愠，筆鋒落處風雷趁。",
            "冰華百番一揮盡，紅粧聚看眼波俊。",
            "一堂喧闐客懽甚，大厦吞風簷月近。",
            "君看渥洼本龍孕，俗馬那能著神駿。"
        ],
        "title": "次韻寄吳家兄弟",
        "id": "e3965b4e-fd9d-4298-a00a-c749e832c658"
    },
    {
        "author": "釋德洪",
        "paragraphs": [
            "西山遭霧雨，形勝久抑鬰。",
            "雲開誰使令，千峰爲子出。",
            "骨瑛淡如秋，談笑極强倔。",
            "扶提登高閣，慷慨問陳迹。",
            "特欣曇顯醉，不受澄觀律。",
            "加額想諸郎，豪氣洗寒乞。",
            "新莊花成輪，春生夢蝶室。",
            "清境乃不游，萬壑同稱屈。",
            "洪崖清不殺，笑傲時出沒。",
            "路逢騎雪精，挾以兩橘栗。"
        ],
        "title": "香城懷吳氏伯仲",
        "id": "a5baa58a-a9be-401b-97d4-31a8a4ada678"
    },
    {
        "author": "釋德洪",
        "paragraphs": [
            "窮年踏黄塵，旅卧每自鄙。",
            "此山頗岑寂，飲食亦清美。",
            "瘦藤當一折，且作終老計。",
            "曉堂看春雪，秀色浄窗几。",
            "爐暖倚蒲圑，頹然成坐睡。",
            "君從何所來，會我清夢裏。",
            "瓊花斜裊帽，眸子湛秋水。",
            "伊予雜懽笑，應阿竟何事。",
            "忽然長揖去，驚覺在千里。",
            "人生孰非夢，安有昏旦異。",
            "心知目所見，歷歷皆虚僞。",
            "他日或相逢，何殊開睫寐。",
            "此詩當見渠，一展笑相視。"
        ],
        "title": "大雪晚睡夢李德修插瓊花一枝與語甚久既覺作此詩時在洞山",
        "id": "e1f03049-4ed7-453c-b87f-1b2ad189118b"
    },
    {
        "author": "釋德洪",
        "paragraphs": [
            "西湖漠漠生煙雨，浦浦圓沙鳬鴈聚。",
            "今日高堂素壁間，忽見西湖最西浦。",
            "翩翻兩鴈方欲下，數隻飄然掠波去。",
            "獨餘一隻方穩眠，有夢不成亦驚顧。",
            "蕭梢碧蘆秋葉赤，青沙白石紛無數。",
            "我本江湖不繫舟，爾輩况亦江湖侣。",
            "令人便欲尋睿郎，呼船深入龍山塢。"
        ],
        "tags": [
            "西湖"
        ],
        "title": "汪履道家觀所蓄煙雨蘆鴈圖",
        "id": "5be9dc62-6a56-40f5-95c0-da0050f4088a"
    },
    {
        "author": "釋德洪",
        "paragraphs": [
            "南陽國師古禪伯，玉殿以棋聊戲客。",
            "客雖四海棋絕倫，我解兩奩俱用黑。",
            "侍臣大驚帝微笑，客亦袖手吁莫測。",
            "黑中優劣自能分，正似蘇汪今試墨。",
            "老潘氣韻凌阿寛，二李不平有矜色。",
            "坐令好事旁舍郎，瞠視無言受巾幗。",
            "我非南陽不能辨，以手捫頭空嘆息。",
            "徑當相攜詣瞽叟，夜半一辨須明白。"
        ],
        "title": "蘇子平汪履道試李潘墨",
        "id": "9bfe5f0c-c0da-477b-8888-2a3ad07a4322"
    },
    {
        "author": "釋德洪",
        "paragraphs": [
            "芙蓉阿隆耽兩耳，急性天然緩如葦。",
            "懷親徑歸不肯留，少留龍山今月矣。",
            "新交未數故人稀，睡足明窗臨棐几。",
            "管城落帽爲微笑，便覺金光走龍尾。",
            "試校鵝經拂硬黄，傳此寶書千餘紙。",
            "紙光葉葉揭筠膜，字工戢戢行凍螘。",
            "勝公昔讀龍宫文，百本妙談此其髓。",
            "流落人間今幾年，此去西天十萬里。",
            "我寄閑房古寺中，閬風著氈自當止。",
            "自非道人三昧力，此書何以能至此。",
            "炷香一讀萬緣空，海印發光初按指。",
            "願君垢盡雞出燖，亦於此法信根起。",
            "生生要續無盡燈，照了無明癡種子。"
        ],
        "title": "隆上人歸省覲留龍山爲予寫起信論作此謝之",
        "id": "857f5437-84f8-443d-8093-734eee01f932"
    },
    {
        "author": "釋德洪",
        "paragraphs": [
            "趙州飽叢林，懶墯亦慣便。",
            "起步作欠伸，藏經終一遍。",
            "投子猶可駭，手足未舒展。",
            "但於數字中，演出五千卷。",
            "兩翁古禪伯，措置令人羡。",
            "安知塵塵中，法輪常自轉。",
            "無數妙章句，函匭金碧昡。",
            "芥子瑠璃瓶，歷亂齊發現。",
            "頗怪老龍華，底事别營建。",
            "幻出諸鬼物，奇狀分百變。",
            "疾馳並推轂，過目等飛電。",
            "萬衆初錯愕，熟視生悲戀。",
            "譬如觀寫照，筆下出眉面。",
            "爭貴紙上容，活者反棄賤。",
            "乃知像教末，妙理蔽浮淺。",
            "要令齒髮輩，種性受熏煉。",
            "元禪今南歸，酬此夙所願。",
            "我作送行詩，敗墨磨破硯。",
            "詩成一大笑，相顧春風軟。",
            "會看出談笑，錯落照深殿。",
            "想見午梵清，隨喜時遶漩。"
        ],
        "title": "送元上人還桂陽建轉輪藏",
        "id": "8baf2c3a-59e6-4088-a04f-6592d5ad7c85"
    },
    {
        "author": "釋德洪",
        "paragraphs": [
            "金華上人牧羊伴，來尋江南好山看。",
            "西湖毛骨漱秋光，野鶴精神照冰段。",
            "嗟余塵事苦相覊，槁項蒼顔老路岐。",
            "二年來往南州浦，古寺閒行三見之。",
            "生涯初不受塵垢，到客跏趺聽秋雨。",
            "玉軸已閒經半掩，銀葉未寒煙一縷。",
            "雲泉佳處包當解，未暇從人覓錢買。",
            "不嫌高笑常垢汙，與子俱載歸東吳。"
        ],
        "tags": [
            "西湖"
        ],
        "title": "贈淨上人",
        "id": "f56c623e-4947-49b9-a253-d5b777847b23"
    },
    {
        "author": "釋德洪",
        "paragraphs": [
            "器禪鄱水來，一鉢自笑傲。",
            "偶然家此山，十見青林槁。",
            "寒骨聳詩律，枯筆作行草。",
            "韻如絳闕容，日月不能老。",
            "伊余曾聞名，再見遂傾倒。",
            "情高付無求，語妙知有道。",
            "兹山得君居，便覺山愈好。",
            "何時卜東巖，鄰徑雲共掃。",
            "時時從君游，吐詞覓遺藁。"
        ],
        "title": "贈器之禪師",
        "id": "ffda3dd9-6205-4859-a063-d83997f20988"
    },
    {
        "author": "釋德洪",
        "paragraphs": [
            "川原積雨收，餘陰閣新晴。",
            "一宿古蘭若，歸夢有餘清。",
            "清辰起危坐，笑看煙縷横。",
            "讀此阿師詩，秀絲出盆明。",
            "中有衆谷髓，氣和李騎鯨。",
            "遥知落筆處，遶紙風雷生。",
            "世無歐陽公，意氣相倒傾。",
            "豈當棄置此，終老黄茆坑。",
            "雲居道疑大，上藍持簡精。",
            "藉渠一笑起，頹綱相拄撐。",
            "秀也舊不識，一見氣不矜。",
            "索詩亦不惡，寫此抑鬰情。",
            "持以示流輩，試令俗眼驚。"
        ],
        "title": "秀上人出示器之詩",
        "id": "13a98b3a-b68a-4ce3-baf7-c74cb2f847cd"
    },
    {
        "author": "釋德洪",
        "paragraphs": [
            "子蒼布衣昨日脱，今日便校秘閣書。",
            "勿驚韓雷相隱顯，今來古孫名姓俱。",
            "君看守道已華國，先生徂徠猶把鉏。",
            "嗟君六喪寄空館，富人滿前那可揀。",
            "壞衣懸鶉無一錢，想像郭公四十萬。",
            "青雲故人氣如春，解令寒谷生和珍。",
            "江浦買舟春水生，片帆何日到宣城。",
            "府中若見空青老，從渠爲覓詩遺藁。"
        ],
        "title": "送雷從龍見宣守",
        "id": "5168e57a-28e0-4f21-aac9-56f99081675d"
    },
    {
        "author": "釋德洪",
        "paragraphs": [
            "終夕不自寐，老逐客愁長。",
            "寒威正折綿，歸夢不成往。",
            "蕭驚聞打窗，氣勢頗舂撞。",
            "地爐對殘缸，瓦溝集清響。",
            "起看雪覆砌，秀色動屏帳。",
            "歸來簷溜滴，坐席初未暖。",
            "乃知春草微，已出嚴凝上。",
            "但餘簷蔔林，落花和月賞。"
        ],
        "title": "予在龍安木蛇庵除夕微雪及晨未消作詩記之二首  其一",
        "id": "0684be82-663b-4c32-adc6-a0b431dad99d"
    },
    {
        "author": "釋德洪",
        "paragraphs": [
            "元朝喜見雪，一室譁少長。",
            "新年方下車，故歲已長往。",
            "和詩如奕棋，時時作頭撞。",
            "知誰徑尋我，東墻屐齒響。",
            "正當穩靠蒲，移几就紙帳。",
            "宿硯已生冰，呵筆藉和暖。",
            "一片忽飛來，墮我詩卷上。",
            "爲置石鼎烹，茗飲聊同賞。"
        ],
        "title": "予在龍安木蛇庵除夕微雪及晨未消作詩記之二首  其二",
        "id": "95c89673-5f64-465b-9184-62dcbc9550cf"
    },
    {
        "author": "釋德洪",
        "paragraphs": [
            "淮水送君春雨餘，刺舟斷岸歸匡廬。",
            "江南别我秋天遠，輕囊瘦策游西湖。",
            "君去復來如社燕，我獨留滯如賈胡。",
            "牽衣覓詩亦不惡，怪君兒戲忘髭須。",
            "平生千偈風雨快，約束萬象如驅奴。",
            "饑來一字不堪煮，乃知弄筆輸耕鋤。",
            "不如尋我舊游處，武林清境天下無。",
            "耐清不得却來此，作詩送君游上都。"
        ],
        "tags": [
            "庐山",
            "西湖"
        ],
        "title": "龍安送宗上人游東吳",
        "id": "169f6295-4e59-47af-89e3-211188cd1f4b"
    },
    {
        "author": "釋德洪",
        "paragraphs": [
            "老源縛屋磯山側，廬山對門江水隔。",
            "單丁住山二十年，一等栽田博飯喫。",
            "諸方說禪如紡車，我口鈍遲無氣力。",
            "屋頭枯木自安禪，生鐵脊梁釘椿直。",
            "我昔東游曾見之，兩頰温然笑渦出。",
            "到今持夢渡楊瀾，浪花漫天浩無極。",
            "紛紛衲子飽眠卧，面如梔子衣領白。",
            "年年江北與江南，誰肯端來尋此客。",
            "愛君今人肺腸古，毛骨含秋眼睛碧。",
            "能知此老端往尋，處處好山留不得。",
            "作詩贈君終自愧，君去我留空歎惜。"
        ],
        "tags": [
            "庐山"
        ],
        "title": "送充上人謁南山源禪師",
        "id": "228f68d7-66ca-4b1c-9e92-e7db806a635d"
    },
    {
        "author": "釋德洪",
        "paragraphs": [
            "黄塵踏遍江南岸，矯首無言對河漢。",
            "故山有屋埋深雲，一夜歸心掣不斷。",
            "山舟日夜去無休，挽繩欲繫慙無由。",
            "紛紛世態真一夢，顧我所爲如直鈎。",
            "綠錦江頭識諒禪，傾坐高談象帝先。",
            "疑君即是僧太白，不然無乃真彌天。",
            "仙風襲人欲輕舉，天容道氣出眉宇。",
            "擁坐衣裳墮不收，山水懷雲輕百補。",
            "我今老倦亦慵參，去死正如三眠蠶。",
            "相看一笑有佳約，他日同歸五老庵。",
            "人生真若屈伸肘，萍浮梗泛因邂逅。",
            "料君有膽大於身，未應捜索因詩瘦。",
            "閒亭夏木初垂陰，相逢還得同携手。",
            "未見千首萬丈光，先看七步才八斗。"
        ],
        "title": "高安會諒師出諸公所惠詩求予爲賦用祖原韻",
        "id": "014ea234-fff7-4e25-9187-881a2c7848d6"
    },
    {
        "author": "釋德洪",
        "paragraphs": [
            "老來漸覺朋儕少，夜室孤禪還自照。",
            "惟詩垢習未全除，賴有汪郎恰同調。",
            "嘗聞從來以類從，谷風忽作虎應嘯。",
            "交道今嗟張紙薄，老人嘗乖少年約。",
            "與君一笑似三秋，此道長令洞開廓。"
        ],
        "title": "次韻汪履道",
        "id": "36271d67-6e2f-4880-9e15-34ca35b2df52"
    },
    {
        "author": "釋德洪",
        "paragraphs": [
            "幽人修水上，春漲冒陂田。",
            "時時想見之，笑頰微渦旋。",
            "往來柴桑間，妙語生雲煙。",
            "廬山自高寒，青碧開晴天。",
            "倚藤望絕頂，風味如斜川。",
            "我思從之游，子亦當勉旃。",
            "詩成聊假寐，歸夢歷層顛。"
        ],
        "tags": [
            "庐山"
        ],
        "title": "次韻李商老匡山道中望天池",
        "id": "3c6dfe79-726e-4b90-a614-11c49fdd8542"
    },
    {
        "author": "釋德洪",
        "paragraphs": [
            "楊柳護橋春欲暗，山茶出屋人未知。",
            "冒田決決走流水，小夫鏟塍翁夾籬。",
            "雪晴春巷生青草，煙濕人家營晚炊。",
            "心疑輞川摩詰畫，目誦匡山商老詩。",
            "夜投村店想清境，蛙滿四鄰簷月移。",
            "卧看孤燈心耿耿，呼童覓紙聊記之。"
        ],
        "tags": [
            "庐山"
        ],
        "title": "至豐家市讀商老詩次韻",
        "id": "e94b2e52-87ef-4f08-854d-346ec304a979"
    },
    {
        "author": "釋德洪",
        "paragraphs": [
            "曉痕翠浪行將遍，掠面柔風初剪剪。",
            "梅頰欺寒底死香，柳眼窺煙皺未展。",
            "相看感此故意長，欲别忍看春尚淺。",
            "離情惱人深造次，撩我小詩弄清婉。",
            "腸斷江頭無語中，謝郎匹馬嘶風遠。"
        ],
        "title": "送子美友",
        "id": "35f72d3d-df30-41ab-8254-9dca2f229f07"
    },
    {
        "author": "釋德洪",
        "paragraphs": [
            "三月江南春不淺，謝家池上開花苑。",
            "層壇迸破碧瑠璃，嫩蕊簇成紅婉孌。",
            "一枝兩枝和霧白，素娥月下逢姑射。",
            "十朵五朵照水紅，仙姝並立瑤池東。",
            "人生遇景須行樂，莫使餘香散簾幕。",
            "白雪難逃鬢上斑，金樽且對花前酌。",
            "醉則傲羲軒，醒則歌堯舜，榮辱是非都莫問。",
            "風雲際會自有時，忠義果然天不困。",
            "君今還作天涯客，憑欄正遇羣芳拆。",
            "不插羣英醉上林，人謂少年真可惜。",
            "明年再獻平戎策，順風高舉摩天翼。",
            "大手親提却日戈，刈除天下閒荆棘。",
            "古人養花如養賢，我今說花心亦然。",
            "栽培直欲助真宰，扶持造化工陶甄。",
            "時人莫以花爲浼，大都自是人情改。",
            "若使人情長似花，相看顔色年年在。",
            "謝安道輩真難得，不容蒿艾生墻側。",
            "不勞巧手寫丹青，不學世人畫牆壁。",
            "靈苗自有天然格，門外溪光長瀉碧。",
            "更向溪光種碧桃，宛然便是神仙宅。",
            "謝家池館勝瑤臺，淺白深紅次第開。",
            "爲報賞花君子道，何須東海覓蓬萊。"
        ],
        "title": "謝安道花壇",
        "id": "7fb40523-fb38-4b09-9ebf-b05d9d527c8b"
    },
    {
        "author": "釋德洪",
        "paragraphs": [
            "老蹤滄海珠，道價壓千古。",
            "暮年還東吳，豈不以親故。",
            "世衰道陵夷，學者例頑魯。",
            "處處如塵沙，紛然不容數。",
            "但誇謝公子，乃翁墮江渚。",
            "坐令乳臭兒，高論不少懼。",
            "安知覆漁舟，甚媿編蒲履。",
            "大師京國來，秀色見眉宇。",
            "笑談出流輩，亦自有佳處。",
            "懷親不能休，飲食忘匙箸。",
            "醉翁鄉里賢，安角誦翁語。",
            "人老尚康健，春寒與秋暑。",
            "念之憑高樓，白雲入瞻顧。",
            "浩然有歸興，掣肘徑馳去。",
            "遥知到螺江，社林聞布穀。",
            "迎門一調笑，讙極但摩拊。",
            "童頭想懷橘，衣椹應戲舞。",
            "聊用慰其心，高追古人步。",
            "此詩語散緩，細讀有奇趣。",
            "譬如食橄欖，入口便酸苦。",
            "勿示癡道人，被罵吾累汝。"
        ],
        "title": "送覺海大師還廬陵省親",
        "id": "4ba97482-d04f-4e55-b059-b97274b31b1f"
    },
    {
        "author": "釋德洪",
        "paragraphs": [
            "蜂房蟻穴天魔宫，青蓮忽生樓閣重。",
            "升堂撾鼓集衲子，争看掣電飛機鋒。",
            "耆年過憂食時至，欲學遣化毗耶翁。",
            "瑜禪聞之粲一笑，此老變怪驚兒童。",
            "我當乞行等貧富，欲使勝利傳無窮。",
            "出門掌鉢何所詣，胡馬舊聞嘶北風。",
            "霜清月冷動歸思，已覺荷山生眼中。",
            "會看對衆捧瓔珞，平等心華含太空。"
        ],
        "title": "送瑜上人歸筠乞食",
        "id": "c9106b80-716e-4dd9-9930-96e9934cb013"
    },
    {
        "author": "釋德洪",
        "paragraphs": [
            "宰肉社樹陰，豈無天下志。",
            "用材樸楔間，已有經綸意。",
            "欲觀臨大事，必自小者耳。",
            "彭侯偉傑姿，要是千乘器。",
            "小邑試牛刀，不滿一咲喟。",
            "仇亦何所爲，睡足時隱几。",
            "原多深夜耕，門有晝眠吏。",
            "三年愛等母，百里平如水。",
            "政化不自知，草木發奇瑞。",
            "論人或多舛，唯天不容僞。",
            "耿泉豈知忠，元乳豈知義。",
            "應之捷影響，物有固然理。",
            "此堂濕青紅，賓從時畢至。",
            "應爲文字飲，硯席生佳氣。",
            "□□□□□，□□□□□。",
            "□□□□□，□□華裾翠。",
            "吏民起獻觴，願酬太平醉。"
        ],
        "title": "仇彦和佐邑崇仁有白蓮雙葩並幹芝草叢生於縣齋之旁作堂名曰瑞應且求詩敬爲賦之",
        "id": "af885320-3d84-4e76-9a24-40e97791dc6c"
    },
    {
        "author": "釋德洪",
        "paragraphs": [
            "浮雲山盡際，花木迎春暉。",
            "佳人殊方來，見之消渇饑。",
            "藉草坐松影，粉香時落衣。",
            "氣貌秀可掬，出語超幽微。",
            "巖壁鐘聲寂，山陰花發稀。",
            "去袂挽莫留，又作甌峰歸。"
        ],
        "title": "居上人自雲居來訪白蓮社話明日吿歸作此送之",
        "id": "b1f51b49-4794-47f1-ab39-7583f518f3e5"
    },
    {
        "author": "釋德洪",
        "paragraphs": [
            "君去中秋猶一缺，爽氣洗開倍明徹。",
            "昨夜宵晴獨倚欄，露冷鳴廊卷風葉。",
            "百年客舍熟黄梁，夢境偶逢還偶别。",
            "谢安擁鼻公豈免，百年死灰我何說。",
            "故國天涯眼力衰，飛鳥當還倦始知。",
            "可憐此别秋方壯，未審重來是幾時。"
        ],
        "title": "次韻汪履道",
        "id": "cb35e037-d284-40b6-864c-25cf99554e1f"
    },
    {
        "author": "釋德洪",
        "paragraphs": [
            "天不逸羣君獨立，洞徹心胸秋色入。",
            "於中堆積萬卷餘，筆力至處風雷集。",
            "刃游理窟無全牛，端與腐儒到固執。",
            "昔年囊綻露微鋩，已陟雲梯最高級。",
            "縱令大醉賦凌雲，玄珠閉眼從頭拾。",
            "森張秀骨真神駒，顧盻絕塵那可縶。",
            "□□亦是個中流，恨不識君只依悒。",
            "西園道人工文章，覽詩愧歎不復習。",
            "野僧頑鈍誰比數，而得聽君論軻伋。",
            "别來三月鄙吝萌，閙聞傳習新詩什。",
            "翻瀾妙語驚倒人，氣燄霜鋒光熠熠。",
            "此詩初得喜未展，烏鳴下啄雞得粒。",
            "初如積水窺落霞，淺碧穠紅相間輯。",
            "又如霜曉聽邊風，十萬軍聲何翕翕。",
            "筆鋒正鋭物象貧，降旌狼籍詩魔泣。",
            "嶔嶔太白不得儔，倔强退之自莫及。",
            "蠅頭細字好生書，爲君卷束藏幽笈。",
            "嗟予衰老百無能，園圃自鋤瓶自汲。",
            "人間萬事一笑空，流年忽忽將三十。",
            "形骸念念非昔人，暗中負去何其急。",
            "朅來蹇剥猶可哂，兩眼欲昏愁淚澀。",
            "擎盂専作口腹謀，骨立侯門聽與給。",
            "舊山歸去成蹉跎，半年飄泊留城邑。",
            "詩源荒涸如廢池，淺穴敗隄微有濕。",
            "不量更擬和陽春，枯木鑽膏竹瀝汁。",
            "夜樓無語立西風，月華如水清堪挹。",
            "君居若耶溪水東，我舍秋河半山隰。",
            "露冷亦應思故人，篋有緹衣餘十襲。",
            "碧光當户應可掬，頑翠撐天空嶪岌。",
            "撚須落日意無窮，片片催詩暮雲歙。",
            "知君今作蟠泥翁，頭角那能久埋戢。",
            "妙齡素有廊廟具，破衮煩君重補緝。",
            "我亦東西南北人，從君預可揩杖笠。",
            "早晚風雲際會時，雷震一聲龍起蟄。"
        ],
        "title": "予與故人别因得寄詩三十韻走筆答之",
        "id": "078ddb94-1e5d-4d9d-9a7e-462b925c7a9d"
    },
    {
        "author": "釋德洪",
        "paragraphs": [
            "畫工妙物無不可，誰能筆端自忘我。",
            "醉蒲睡著呼不聞，但見解衣盤礴臝。",
            "起來潄墨滋破硯，霜綃只尺開紈扇。",
            "點綴四時無不有，但覺眼前紅綠眩。",
            "雲破連峰青碧開，林梢時復見樓臺。",
            "斷橋落日空流水，爲問秦人安在哉。",
            "春山杳靄知何處，夏木森森蔽雲雨。",
            "秋陰未破雪滿山，笑指千峰欲歸去。",
            "看山對客憶蛾眉，客去愁多自不知。",
            "滿眼匡廬看畫軸，平生坐媿虎頭癡。",
            "萬事浮雲定何有，白鶴歸來千載後。",
            "江山長在身世忙，歲月不移舟壑走。",
            "對此未歸心欲折，借君玉斧修圓月。",
            "會看談笑滿清風，詎使人間畏炎熱。"
        ],
        "tags": [
            "庐山"
        ],
        "title": "蒲元亨畫四時扇圖",
        "id": "4d34301a-3fd2-4d5e-9e23-479136d96545"
    },
    {
        "author": "釋德洪",
        "paragraphs": [
            "名都大藩地，英俊蔚如林。",
            "烏靴青衫中，時見閻資欽。",
            "風度若英特，杳然自清深。",
            "借無軒冕意，功名亦相尋。",
            "合是廊廟具，下僚那敢沉。",
            "郵亭款夜語，霜清特携衾。",
            "篝燈伴清對，商略雜古今。",
            "譬如武庫開，錯粲森球琳。",
            "詩工出奇麗，寫物意在琴。",
            "絕如歐陽公，但欠雪滿簪。",
            "句法本嚴甚，頗遭韓柳侵。",
            "願爲匿盆麝，恥作躍爐金。",
            "世無子期耳，廣陵誰賞音。",
            "何當學梅福，九江歸雲岑。"
        ],
        "title": "贈閻資欽",
        "id": "681ee00f-ed4f-4a9c-a4c2-d8682cfe02d0"
    },
    {
        "author": "釋德洪",
        "paragraphs": [
            "心親出傾蓋，氣合論夙因。",
            "久已仰高誼，竊伏淮海濱。",
            "夫子真自重，不減南國珍。",
            "笑談带富貴，翰墨生精神。",
            "譬如千江月，處處能分身。",
            "而予續高韻，坐客譏效顰。",
            "安知磁石針，妙處無陳新。",
            "思君欲夜話，痛嗟隔城闉。",
            "熟讀寄來詩，秀色摩清春。",
            "便覺海棠雨，圓吭爭滑唇。",
            "游絲登百尺，飛絮沾泥塵。",
            "要當爲設榻，敷以白氎巾。",
            "看君把麈尾，抑氣思舊申。",
            "涼肝藉苦語，激烈敢不遵。"
        ],
        "title": "次韻見寄二首",
        "id": "5df7f5fc-e409-442f-b148-6428df902c7a"
    },
    {
        "author": "釋德洪",
        "paragraphs": [
            "平生邁往氣，醖造次公狂。",
            "才高簿書縛，貌和無歎傷。",
            "君看此風味，自是萬夫望。",
            "利害方焚如，唾笑皆清涼。",
            "潁皋舊廬在，頃稻連畝桑。",
            "時以笏拄頰，阻隔如澗岡。",
            "少陵功名念，看鏡毛髪蒼。",
            "長哦和秋雨，旁林更聞螿。",
            "人生行樂耳，萬事付一觴。",
            "淮南謫天厨，大言忘巽牀。",
            "吾儕本疏拙，閲世忘否臧。",
            "願言置此喙，無咎持括囊。",
            "桂賢供火浴，龜虚得刳腸。",
            "一蓑煙雨蝸兩角，我耕南畝君開荒。"
        ],
        "title": "次後韻",
        "id": "20c08c1f-2525-4628-87b7-c97360869ecb"
    },
    {
        "author": "釋德洪",
        "paragraphs": [
            "少年四方志，一杖餘氎巾。",
            "朝來過微雨，扁舟買南津。",
            "廬山冠天下，況復當青春。",
            "遥知泊星渚，雲開蒼翠新。",
            "相看發一笑，瀑布垂天紳。",
            "虚漢清月上，山空無四鄰。",
            "應懷千載姿，坐榻空埋塵。",
            "興來得好語，錄寄北山人。"
        ],
        "tags": [
            "庐山"
        ],
        "title": "送通上人游廬山",
        "id": "f0f1805d-b893-4b18-9120-52da4efe33d5"
    },
    {
        "author": "釋德洪",
        "paragraphs": [
            "晚庭一霎過暑雨，高林相應山蟬鳴。",
            "南窗夢斷意索寞，牀頭書卷空縱横。",
            "蔬畦日涉已成趣，起來扶杖園中行。",
            "葵英豆莢小堪摘，矮榆高柳陰初成。",
            "野禽啄果時落地，池塘蓋水新荷平。",
            "歸來西屋斜陽在，原舍尚聞舂簸聲。"
        ],
        "title": "夏日西園",
        "id": "f7b9bb50-111d-47dc-ae09-7b7e939808a7"
    },
    {
        "author": "釋德洪",
        "paragraphs": [
            "道人秀傑僧中龍，揮斤八極轉蒼穹。",
            "雖然削弱不勝服，童稚亦可揕其胸。",
            "世人徒見例秃髪，安知璞玉混鉛銅。",
            "顧君自是無營者，千山何事來匆匆。",
            "山衣一披出松際，蕭然自有清散風。",
            "我狂如君不知恥，駑力亦須追高蹤。",
            "作詩頗亦敘宗祖，秀氣傑句爭豪雄。",
            "讀之吐舌頸爲縮，忠義能爾形於中。",
            "初如迷徑失向背，忽得車首分西東。",
            "從來惷直失計置，蝟頭但可衲帔蒙。",
            "飯餘便寢百無事，可以傲視金蓋重。",
            "乃今得名齊物志，激快如鳥初出籠。",
            "願君勿復忘此語，他年吾欲觀事功。"
        ],
        "title": "廓然送僧之邵武頗敘宗族以自激勸次韻",
        "id": "0a1922ea-9e03-4ac9-8210-e5fd2c4e5074"
    },
    {
        "author": "釋德洪",
        "paragraphs": [
            "扁舟秋晚離南浦，片席揺風望新渚。",
            "揚瀾大浪晴拍天，南山窈窕開蓮宇。",
            "倒檣散策一登臨，便擬掩關深處住。",
            "吾生飽食隨東南，去亦無求住無取。",
            "江山得意且題詩，從游況復皆真侶。",
            "青燈灼灼夜窗深，對牀卧聽風甌語。",
            "忽驚憂患一笑空，便覺此生真逆旅。",
            "隔岸廬山金碧開，月明尚記曾游處。",
            "何當乘興更一游，興闌却向鍾山去。"
        ],
        "tags": [
            "庐山"
        ],
        "title": "自豫章至南山月下望廬山",
        "id": "c768e216-17fc-4d36-b06d-a87cae3b7e93"
    },
    {
        "author": "釋德洪",
        "paragraphs": [
            "湓江萬朵真藍潑，寒空翔舞狂如活。",
            "白龍擘開蒼翠飛，爛銀鱗甲千尋發。",
            "舂巖觸石聲震山，金石谼洞奏深壑。",
            "野風吹斷蒙山雲，松端彷彿遺樓閣。",
            "中有道人如嬰兒，頽然一身無所爲。",
            "而今妙譽走天下，衲子向風爭奔馳。",
            "自嗟匏繫天一角，睫交去夢渺難追。",
            "何時再拜覲珠玉，激昂吐我胸中奇。",
            "上人今向山中去，明年應到雲生處。",
            "紫霄峰下如相逢，持我此詩煩寄語。"
        ],
        "title": "送德上人之歸宗",
        "id": "c75a3295-3149-4730-a1c9-f4d521f52a23"
    },
    {
        "author": "釋德洪",
        "paragraphs": [
            "炎炎三伏過中伏，秋光先到幽人家。",
            "閉門積雨蘚封徑，寒塘白藕晴開花。",
            "吾儕酷愛真樂妙，笑談相對興無涯。",
            "山童解烹蟹眼湯，先生自試鷹爪芽。",
            "清香玉乳沃詩脾，抨紙落筆驚龍蛇。",
            "源長浩與春漲激，力健清將秋氣嘉。",
            "須臾沓幅亂書几，環觀朗誦交驚誇。",
            "一聲漁笛意不盡，夕陽歸去還西斜。"
        ],
        "title": "夏日陪楊邦基彭思禹訪德莊烹茶分韻得嘉字",
        "id": "593b660e-d7bc-4e85-8db8-a9295609056d"
    },
    {
        "author": "釋德洪",
        "paragraphs": [
            "荷山錦水靈秀鍾，半千嘉運生英雄。",
            "李郎年少韻灑落，天容道骨軒仙風。",
            "下帷默與賢聖對，鈎深索隱皆旁通。",
            "肝腸盤屈疉麗錦，心胸洞徹光玲瓏。",
            "文章氣燄長萬丈，那應筆夢生春虹。",
            "桂枝未折白月窟，麻衣尚走紅塵中。",
            "巖僧素有孝基眼，觀人雖衆無如公。",
            "昂霄聳壑跬可待，行行不用啼途窮。"
        ],
        "title": "贈李敬修",
        "id": "e964a4ef-6d64-4079-92c6-614c3812b1c5"
    },
    {
        "author": "釋德洪",
        "paragraphs": [
            "性之自是英特人，唯恐富貴來逼身。",
            "我非寶公亦識子，地上復見天麒麟。",
            "眉間爽氣照秋色，山水頓覺生精神。",
            "胸中撐拄萬卷讀，對客傾瀉如崩雲。",
            "不恨子未識和仲，但恨和仲未識君。",
            "道山歸計儻可緩，且復白帢拖紅塵。",
            "他年攜我渡弱水，僥倖一看瀛州春。",
            "詩成笑答千巖響，東崦峰頭湧玉輪。"
        ],
        "title": "贈王性之",
        "id": "97b748b3-ef6e-4968-9692-eff184d593c6"
    },
    {
        "author": "釋德洪",
        "paragraphs": [
            "乃翁純孝曾種玉，一雙秀榦森如束。",
            "憶昨同舟游鄴都，鬢鬚尚带廬山綠。",
            "只今追想如夢魂，更堪哦子陽關曲。",
            "霜蹄暫蹶堪一笑，連璧終當照金屋。",
            "且醉山中浩蕩春，錦繡誰同賞雲谷。"
        ],
        "tags": [
            "庐山"
        ],
        "title": "次韻性之送其伯氏西上",
        "id": "9d47254a-bb9f-47ef-a8a7-36db77950a71"
    },
    {
        "author": "釋德洪",
        "paragraphs": [
            "阿環夢回如墮雲，硯中玉纖如醉文。",
            "香囊翠被不復見，華清草木猶醺醺。",
            "仙郎春光洗懷抱，柔情不斷如芳草。",
            "軟風細漲玉横斜，一尾追風北山道。",
            "詞鋒落紙磨秋霜，千首今餘萬丈光。",
            "從來支遁識神駿，歲月不知君意長。"
        ],
        "title": "次韻余慶長春夢",
        "id": "b14d68a9-9134-443e-8ab7-0a2f54f57b62"
    },
    {
        "author": "釋德洪",
        "paragraphs": [
            "韻如春水初含風，秀如蘭芽新出叢。",
            "人間何從有此客，坐令衰老忘龍鍾。",
            "新詞鏘金紛滿眼，妙語屑玉霏無窮。",
            "讀之置卷欲仙去，風度絕似歐陽公。",
            "儒生寒酸不上眼，江南風流翻手空。",
            "那知此郎蹶然起，筆端五色回春工。",
            "只今陛下固天縱，文章星斗懸高穹。",
            "天生堯舜稷契主，君宜置在明光宫。",
            "雪中呵手研破硯，詩成一笑天開容。"
        ],
        "title": "讀慶長詩軸",
        "id": "5cbeafaa-4e70-4e13-b985-c0d1a7c82af4"
    },
    {
        "author": "釋德洪",
        "paragraphs": [
            "萬株蒼煙間，杳然出微徑。",
            "相逢知有得，一笑洗孤憤。",
            "蕭蕭半窗雨，終日滿風聽。",
            "綠雲到巉絕，小立鋭清興。",
            "約公我輩人，發此一區勝。",
            "春工自無私，風力亦强敏。",
            "柳垂拂掠黄，溪作揩磨淨。",
            "籬間殿寒梅，吳姬發微哂。",
            "已忻鳥聲樂，更愛游絲迥。",
            "余郎妙天下，氣與山嶽峻。",
            "春光纒肺腸，霽月磨風韻。",
            "詩如畫好馬，落筆得神駿。",
            "日斜興未闌，山窮春不盡。",
            "更爲明日游，踏遍鍾山頂。",
            "旋汲一人泉，峰頭煮春茗。"
        ],
        "title": "同慶長游草堂",
        "id": "8ff9b8ed-1f4e-41ca-bd35-5de3f4a7a62f"
    },
    {
        "author": "釋德洪",
        "paragraphs": [
            "我有忘年生，氣韻亦秀拔。",
            "豈惟有詩癖，亦醉凌波韈。",
            "平生慎許可，期期不忍發。",
            "但餘說仲宣，十常在七八。",
            "袖中出清詩，韻字清到骨。",
            "遥知亦說我，喜氣見鬚髪。",
            "相思一水間，楚岫出毫末。",
            "昨夜西風高，憑欄暮天闊。",
            "識君定何時，目送孤鴻沒。"
        ],
        "title": "慶長出仲宣詩語意有及者作此寄之",
        "id": "8794120d-b5bf-4251-bea0-2456b80e2222"
    },
    {
        "author": "釋德洪",
        "paragraphs": [
            "君詩秀氣終不沒，長吉精神義山骨。",
            "諸公貴人亦識面，想見宗之雙鬢綠。",
            "嗟予棄置卧空山，索寞何人著眼看。",
            "高軒一日肯過我，誇聲萬口鋒刃攢。",
            "當時見君喜不徹，喜中便知有此别。",
            "秋風雲帆十幅開，石城浩蕩天水接。",
            "淮南不獨江山勝，國士英才從古盛。",
            "期與高人馮仲宣，小字同聯寄我篇。"
        ],
        "title": "送慶長兼簡仲宣",
        "id": "2dd859c6-39fa-46e3-b171-a98eaef6badf"
    },
    {
        "author": "釋德洪",
        "paragraphs": [
            "秋來殘暑猶頑賴，推擠不去吁可怪。",
            "哦君妙語齒頰清，冰壺照人吐精彩。",
            "絕知此公風味高，想見尊前持蟹螯。",
            "說禪不用朱藤杖，看月却披宫錦袍。",
            "大藩衣冠蔚城市，君所過從天下士。",
            "忘懷一笑餞年華，醉裏千篇是生計。",
            "相知何必蓋須傾，此語荒唐却甚真。",
            "人生懷抱要磊落，他年相逢是故人。"
        ],
        "title": "吳子副送性之詩有老子只堪持蟹螯之句因寄之",
        "id": "53ef5b27-76b5-4307-be4c-d96af28b7ff1"
    },
    {
        "author": "釋德洪",
        "paragraphs": [
            "當時呂望要周室，渭水垂綸恣遺佚。",
            "後來嚴陵傲漢家，七里灘頭釣月華。",
            "二賢一旦辭隱淪，當年平步升青雲。",
            "至今蹤跡耀經史，千載何人能繼此。",
            "宜陽高人真賢族，構亭仍以釣魚目。",
            "時人盡詠釣魚詩，獨我來歌釣魚曲。",
            "君不見吳山青，湘水綠，唯愛夏絃春誦聲相續。",
            "以軻雄百氏爲絲綸，以周孔六經爲餌屬。",
            "遇時伸，不時縮。",
            "人言君釣魚，我言君釣禄。",
            "盛代兒孫滿場屋，前春舉手得鯨鼇，猶恐主人心不足。"
        ],
        "title": "高氏釣魚臺",
        "id": "94001222-4b6e-4398-99a1-9555bb10d222"
    },
    {
        "author": "釋德洪",
        "paragraphs": [
            "烏蘭洲塞夏國口，大河天來箭激溜。",
            "排空但聞地喘吼，勢撞石壁欲穿透。",
            "石堅捍之不肯受，攧雷濺雪喧夜晝。",
            "千年石骨亦不朽，碎爲青紅雜怪醜。",
            "疆埸久空爛甲胄，舉觴天子千萬壽。",
            "李侯横槊千騎後，望雲賦詩劍礙肘。",
            "徐涉河流馬俯齅，下馬得之等瓊玖。",
            "萬里來歸亦何有，出以示我爲拊手。",
            "笑君兒嬉忘白首，李侯氣如春在柳。",
            "大河西虜置懷袖，君徒自珍世不售。",
            "敲門那能易升斗，功名偶然夢豈久。",
            "道人乃爾自薄厚，此石笑汝汝慚否。"
        ],
        "title": "李德修以烏蘭河石見示",
        "id": "938c576e-418d-4240-bd49-059b92a8dde8"
    },
    {
        "author": "釋德洪",
        "paragraphs": [
            "秋光一半去無迹，萬里陰晴占此夕。",
            "書生醉語哦月詩，想見看朱眩成碧。",
            "白公初携佳句歸，便覺草露寒霑衣。",
            "夜晴蘭室亦懷古，領略太白懷玄暉。",
            "千字一揮纔瞬息，流珠走盤紛的皪。",
            "故應奇韻自天成，此詩如女有正色。",
            "風鑒從來别俗氛，吐詞句句含煙雲。",
            "坐令一日傳萬口，不減長吉題高軒。",
            "君家客皆天下士，放意高談飲文字。",
            "江左風流掃地空，今日追游可無媿。",
            "嗟予秃鬢欲逃名，朅來百慮霜雪凝。",
            "世間垢習揩磨盡，但餘猨鶴哀吟聲。",
            "劉生餐痂亦何美，玄德結𦙤應有旨。",
            "平生清境吾所嗜，正如翔鸞飲須醴。",
            "君看清河夜升鏡，微雲滅盡如磨瑩。",
            "定當先生度青冥，思冷魂澄亦幽興。",
            "笑中筆陣横詞鋒，照人秀色煙茸茸。",
            "調高未數紫芝曲，酒味且卧黄金鍾。",
            "人生一笑如電掣，豈特山舟藏歲月。",
            "自慙陋句類無鹽，敢並高人天下白。"
        ],
        "title": "次韻君武中秋月下",
        "id": "807d8c4f-6332-485f-8091-86a2b2a955aa"
    },
    {
        "author": "釋德洪",
        "paragraphs": [
            "錦江風晚吹征裘，幽人詩思遏不休。",
            "心知無處可告訴，掉臂直上齊雲樓。",
            "憑欄展目時一快，萬山奔走趨簾鈎。",
            "回頭下視茫茫者，龜囚蠶縛令人愁。",
            "樓中夫子神仙流，道容玉頰紅光浮。",
            "少年讀書浩江海，回春妙語生筆頭。",
            "致君終使堯舜上，大作一雨蘇林邱。",
            "深山野僧拙筆語，作詩欲贈煩冥搜。",
            "艱苦思索得箇字，謹用持上君牢收。",
            "謝安昔與支遁游，及其貴也加綢繆。",
            "高風氣識正相侔，他年身退百無憂。",
            "復來把臂登此樓，軒渠一笑三千秋。"
        ],
        "title": "七月七日晚步至齊雲樓走筆贈吳邦直",
        "id": "98c7b66e-e086-4222-9e27-89d294810bf7"
    },
    {
        "author": "釋德洪",
        "paragraphs": [
            "風埃九陌吹冠巾，凍蟻旋磨無富貧。",
            "憂患著人骨肉隔，奔勢熏天吳楚親。",
            "何妨社櫟神其拙，壑舟不暇供歲月。",
            "句法不醫霜鬢秋，邇來覽鏡莖莖雪。",
            "蔡侯大家言不誣，筆端五色圖空虚。",
            "酒闌耳熱題詩處，豪放超逸先鋒車。",
            "古來百局坐奇智，並頭暗中爭射利。",
            "對人含笑真含沙，幻影浮屠同一世。",
            "世味甘於涴蜜刀，舐之割利那可逃。",
            "癡兒坐守忘啼哭，乃欲避就空勤勞。",
            "君看秋風秀江叟，枯木形骸外塵垢。",
            "屋下沙鷗交友同，耳邊勝利蚊雷吼。",
            "水光綠靜山青葱，意行回反遭路窮。",
            "莞然一笑答山谷，忽見幽林小徑通。",
            "我詩贈君無傑句，碧灣明月不可取。",
            "游人欲上忘機堂，請哦蔡侯醉時語。"
        ],
        "title": "王表臣忘機堂次蔡德符韻",
        "id": "b86395b2-8dce-4b26-9ed9-af0c833a4c04"
    },
    {
        "author": "釋德洪",
        "paragraphs": [
            "道人少小來廬山，水光山色供盤餐。",
            "坐令山水秀傑氣，繚繞胸中成塊摶。",
            "我初未識已嗟駭，誇聲萬口鋒刃攢。",
            "故人坐上適相值，妙語生我世間歡。",
            "新詩脱口劃如霓，奮毫狂赴龍蛇鑽。",
            "翩翩奕奕出意外，慓然茅屋翻狂瀾。",
            "切疑湯休蹲舌底，又疑醉素戲筆端。",
            "作詩問君覓奇字，留待老年偎日看。"
        ],
        "tags": [
            "庐山"
        ],
        "title": "贈巽中",
        "id": "23d60f67-07ac-458c-9d0d-9bf002ec2be4"
    },
    {
        "author": "釋德洪",
        "paragraphs": [
            "熏風度南枝，餘芳委紅綠。",
            "微雲生晚陰，梅雨淨林麓。",
            "穿花鶯語遲，翻泥燕飛速。",
            "遐想幽人居，夢過剡溪曲。",
            "清聲久絕耳，斯懷抱煩燠。",
            "仰道思彌高，哦詩出凡俗。",
            "脱屨滿户外，輪蹄日相逐。",
            "吾徒不得人，大法世陵叔。",
            "智刃剪蒿蓬，利鋒揮樸樕。",
            "念往造前席，初筮不我卜。",
            "别來空相思，徙倚蒼山木。",
            "懸知清興多，銀鈎墮盈軸。",
            "願得三百篇，遺我藏諸櫝。",
            "如彼知音知，價不低金玉。"
        ],
        "title": "寄巽中",
        "id": "6c3133c7-076c-4d64-9a1a-b432d2f80400"
    },
    {
        "author": "釋德洪",
        "paragraphs": [
            "君詩素雄放，出語秀不俗。",
            "更讀病中吟，清婉猶可錄。",
            "自愧魯鈍者，文字毎見辱。",
            "有取定鄉閭，餘事亦何足。",
            "夫子飽書史，屢曬便便腹。",
            "蓄深故發遠，詩成驚衆目。",
            "我詩雖不少，俗馬空多肉。",
            "賴遇秃毛髮，苟仕安得祿。",
            "所至有青山，是處堪藏育。",
            "行當拂衣去，此志吾已卜。",
            "君須更勉旃，當以謙自牧。",
            "功成還故鄉，竹杖巾一幅。",
            "永從林下游，此詩無厭讀。"
        ],
        "title": "次韻聖任病中作",
        "id": "c87fa49a-c635-49b3-95b9-922a3a8a7f55"
    },
    {
        "author": "釋德洪",
        "paragraphs": [
            "君不見海門比丘海爲家，說法光明生齒牙。",
            "坐令十二緣生浪，幻出定慧青蓮華。",
            "又不見佛圖澄師氣邁往，披拳山川俱在掌。",
            "從來身世無二法，勿作情與無情想。",
            "何如巴邱老居士，聲名雷霆喧一世。",
            "邇來趣味等頭陀，山中兒嬉雜童稚。",
            "宅相天藏公發之，卷簾萬山登睫眉。",
            "糞除得石大如硯，中有傲霜巖桂枝。",
            "婆娑望之花六出，熟視直氣終不屈。",
            "言不得意以象傳，桂枝馨香石介然。"
        ],
        "title": "何忠孺家有石如硯以水灌之有枝葉出石間如巖桂狀爲作此",
        "id": "bd4fd86c-7881-471c-b07d-9e79dfaab162"
    },
    {
        "author": "釋德洪",
        "paragraphs": [
            "西山層翠長倚天，我來正及社燕前。",
            "城中高閣時縱倚，妙語已復凌芳鮮。",
            "方將結伴未有侣，而子乃敢犯衆先。",
            "會當披雲亂峰頂，却下濯足寒澗邊。",
            "遥知笑語山答響，詩句時作何必編。",
            "就巖折桂亦細事，海棠爛熳燒晴川。",
            "歸來仰屋念清境，夜未央兮猶不眠。",
            "此詩未到已如見，戲爲圖畫人間傳。"
        ],
        "title": "余方登列岫愛西山思欲一游時皋上人來覓詩作此",
        "id": "653bca45-f9fd-4f6b-9ac9-71dbbecb8ebb"
    },
    {
        "author": "釋德洪",
        "paragraphs": [
            "吾聞彼上人，不惰不精進。",
            "觀其吐詞氣，人品極爽俊。",
            "邇來效丹霞，裂冠鏟須鬢。",
            "高才固難容，世議久迫窘。",
            "想於龍象羣，眉宇發奇韻。",
            "淵才幹國器，美若兵厨醖。",
            "平生至孝節，初不愧虞舜。",
            "相逢大梁城，連榻盡底藴。",
            "如開衡嶽雲，仰此摩天峻。",
            "此詩爲渠作，崖略見筆陣。",
            "把玩立東風，料峭應花信。",
            "明窗小字臨，握管腕不運。",
            "愛君透真境，邁往無顧徇。",
            "脱身索寞濱，洗我岑寂憤。",
            "掉頭一長哦，語卒意未盡。"
        ],
        "title": "饒德操營中客世與淵才友善有詩送之予偶讀想見其爲人時聞已薙髪出家矣因次其韻",
        "id": "fad2698e-9fe2-42e1-8cbe-cc0b9e1e568f"
    },
    {
        "author": "釋德洪",
        "paragraphs": [
            "文章有神驚穎脱，風雷先聽毫端落。",
            "窮年秀氣不知休，此蓋道餘德之粕。",
            "大人見世當有馭，一枝區區何足托。",
            "此語令君意自消，雙眸新退重重膜。",
            "鼻端餘地大於天，揮斤請看無沾堊。",
            "吟詩寫字到骨清，寓意乃佳工折莫。",
            "我年十五恃豪偉，廢食忘眠専製作。",
            "人令瑕玷混吞聲，將使駭世驅時惡。",
            "那知任已返吾病，邇來猛省能自薄。",
            "默唇僻處兀聾癡，十問煩人慵一答。",
            "聚呵隨罵嗟愚狂，不詳乃背初心約。",
            "我不怪君亦不嗔，君獨何心惟喜躍。",
            "人生異趣各有謀，分定那可相更博。",
            "君不見謫仙歷落解全真，月下一尊堂獨酌。",
            "又不見淵明坦率從所好，悶遭五斗相纒縛。",
            "矧予於世百無求，紛紛固可俱抛却。",
            "歲月更如秋晚池，草木向枯泉欲涸。",
            "行看東風顛沛來，又麗繁紅入斜蕚。"
        ],
        "title": "次韻平無等歲暮有懷",
        "id": "cb85e21f-3707-4e4f-9575-61fd4779611c"
    },
    {
        "author": "釋德洪",
        "paragraphs": [
            "密林影羣陰，露葉光翻夕。",
            "幽人獨經行，滿院許秋色。",
            "幾年涉嶺海，頗亦歷佳席。",
            "邇來寄江寺，癡坐室生白。",
            "吾家在漳南，萬頃蒼玉璧。",
            "何當附舶歸，重拂林下石。",
            "此生一夢耳，夢覺試尋繹。",
            "倚筇作長嘯，萬事付鳥迹。",
            "若有閒中吟，無惜寄飛翼。"
        ],
        "title": "送濟上人歸漳南",
        "id": "06ed4b0b-e147-4585-9948-4c2bc2a13aff"
    },
    {
        "author": "釋德洪",
        "paragraphs": [
            "我昔游東吳，曾過南山寺。",
            "一識山中人，知是黄龍子。",
            "超然精悍姿，曉日出塵滓。",
            "坐令平生懷，未吐心已死。",
            "别來今十載，歲月乃如此。",
            "近聞歸南都，老色更豐美。",
            "遥知君見時，機妙乳生水。",
            "道眼真鵝王，揀辨不容擬。",
            "應怪納飯師，趕逐倒脱履。",
            "萬象爭驚吁，虚空笑啓齒。",
            "却歸下板頭，破衲蒙凍耳。",
            "他日重相逢，煩君再指似。"
        ],
        "title": "送能上人參源禪師",
        "id": "813d8e96-6c79-4008-8bac-2cf5c353d826"
    },
    {
        "author": "釋德洪",
        "paragraphs": [
            "仲夏林木深，古寺雨初足。",
            "殿閣風甌鳴，閒庭草空綠。",
            "小軒試憑几，解籜愛新竹。",
            "點筆記題詩，粉色不受觸。",
            "道人有佳處，面數良以熟。",
            "翛然亦無營，來往相追逐。",
            "此時偶相值，一笑天宇局。",
            "何當烹壑源，看此粟米粥。"
        ],
        "title": "夏日雨晴過宗上人房",
        "id": "e72461f9-c85a-41c5-8d8a-c877a3a387af"
    },
    {
        "author": "釋德洪",
        "paragraphs": [
            "我讀瘦權詩，起舞忘華顛。",
            "疑與霅溪畫，句法爭後先。",
            "遥知清嘯處，逸氣生雲泉。",
            "聊將笑時語，乞與人間傳。",
            "思君發遐想，瘦坐如癡禪。",
            "便覺香爐峰，青碧開連天。",
            "太禪十年舊，生計良蕭然。",
            "清辰一鉢外，卧有三根椽。",
            "偷笑癡種子，夢幻供肥鮮。",
            "鍾山領略游，相值衡門前。",
            "將謁道鄉老，巨浪翻吳船。",
            "想見笑撫掌，衣裾雪花湔。"
        ],
        "title": "次韻權巽中送太上人謁道鄉居士",
        "id": "3ef2017d-8faf-480c-8e2d-6b9738ebdaa4"
    },
    {
        "author": "釋德洪",
        "paragraphs": [
            "彦章退然才中人，譏訶唾笑皆奇偉。",
            "看君落筆挾風雷，渙然成文風行水。",
            "坐令前輩作九原，子固精神老坡氣。",
            "儒生寒酸不上眼，此郎要是天下士。",
            "嗟予生計等飛鳥，翩翩吳頭復楚尾。",
            "去年興廢看京華，笑傲清狂人背指。",
            "君獨折簡坐致我，迎門歡笑自挈履。",
            "舊聞牛鳴馬不仰，女逐臭夫那有理。",
            "今年黄花南浦岸，忽然見君失聲喜。",
            "僧房借榻營夜語，燈火照人如夢寐。",
            "懷中卿相且袖手，翰墨風流聊戲耳。",
            "行看上書苫塊中，凛凛范公只君是。"
        ],
        "title": "南昌重會汪彦章",
        "id": "4b3dce9a-e0aa-4f9f-b214-fc63312a8f80"
    },
    {
        "author": "釋德洪",
        "paragraphs": [
            "空山無人舟壑移，坐看香燒行篆畦。",
            "兄弟華軒肯過我，墮甑與箒生光輝。",
            "著屐登山亦不惡，攜被假宿良幽期。",
            "燈前綠髪映玉頰，風流未數崔宗之。",
            "夜談詞辯出神駿，頓塵赤兔真權奇。",
            "我欲置君帥河朔，軍前千騎紅粧隨。",
            "望雲題詩付横槊，玉带錦袍英特姿。",
            "又欲置君玉堂卧，霧窗棐几春晝遲。",
            "醉中草制敏風雨，諸公堵立相嗟咨。",
            "微吟擁鼻笑不語，恐未免爾無多辭。",
            "爲君張燈掃東壁，他日重來讀此詩。"
        ],
        "title": "贈王敦素兼簡正平",
        "id": "f3672cd5-32e3-4e39-992c-fd5af09ae4cc"
    },
    {
        "author": "釋德洪",
        "paragraphs": [
            "君初髪齊眉，玉頰照秋光。",
            "誦詩巨萬紙，一目俱五行。",
            "不信同舍兒，所閲隨廢忘。",
            "姓名入清禁，詔落銅山陽。",
            "十三見天子，奏對允且詳。",
            "飜瀾誦五經，如水傳觥觴。",
            "環觀共嗟異，朱紫如堵墻。",
            "華裾小旋製，初掛煩宫粧。",
            "歸來汝水濆，夾道萬夫望。",
            "指目無雙裔，吟嗄有此郎。",
            "異態懸睿想，行看登廟堂。",
            "那知事齟齬，放浪魚稻鄉。",
            "顧我與君别，忽忽移十霜。",
            "更逢石門下，美髯如許長。",
            "抵掌話夙昔，夜語響山房。",
            "古人當大謬，噪索失其常。",
            "夫子獨何得，坦率追羲皇。",
            "乃爲任重器，愈抑道愈昌。",
            "作詩以壽君，他日未易量。",
            "功成徑歸來，復此山水傍。",
            "幅巾青杖竹，卒歲以徜徉。"
        ],
        "title": "贈黄得運神童",
        "id": "27ac192f-fc85-42cd-b47e-c9fa9af8b3a8"
    },
    {
        "author": "釋德洪",
        "paragraphs": [
            "筠袁唇齒邦，一水連清碧。",
            "朝行筠溪邊，暮見秀江色。",
            "忽聞兒童音，乃知身是客。",
            "獨歸江上寺，杖笠倚空壁。",
            "犀顱會四海，香火自朝夕。",
            "相逢作熟視，面數心莫識。",
            "但記石門時，笑頰清光溢。",
            "驚定喜失聲，卒語成小立。",
            "是時夜氣清，隙月金蛇擲。",
            "念君當北行，鉢飯從誰乞。",
            "我雖能少留，秋燕社已逼。",
            "一懽偶然耳，分首成陳迹。",
            "他年何處逢，話此空歎惜。"
        ],
        "title": "秀江逢石門徽上人將北行乞食而予方南游衡嶽作此送之",
        "id": "a274c7f7-b99c-4e6b-aae1-865cfc6c400a"
    },
    {
        "author": "釋德洪",
        "paragraphs": [
            "生計居然成脱略，投老南來看衡嶽。",
            "禹谿久留困霖雨，低摧悶若剪翎鶴。",
            "朝來南尋度坡壠，針水秧齊鳥聲樂。",
            "風光融融一都會，鬼祠雄深抱山脚。",
            "梯空延緣止巉絕，瘦策扶衰意超豁。",
            "拂雲蒼杉雜錦石，紫藤綠蔓相連絡。",
            "石橋下視隔人世，但覺嵐光翠如潑。",
            "亭泓無波自紺碧，澗草有香空錯莫。",
            "忽驚梵宇墮林梢，寶勢飛翔照深壑。",
            "欹斜萬礎盤蒼崖，十步一樓五步閣。",
            "冰柱瓊窗不知數，旒蘇一一垂簾箔。",
            "犀顱道人相笑迎，冰雪形容無住著。",
            "午梵清圓林葉動，天花細雨無時落。",
            "憑高且復息疲頸，心清别殿鳴風鐸。",
            "雲開千里上眉睫，吳楚江山見濃薄。",
            "𡺸闍如有女正色，春不洗粧秋拂掠。",
            "紫蓋頎然似矜妬，半出晴煙翠稜抹。",
            "永懷堂堂武津老，天骨開張耳重郭。",
            "三生來游等兒戲，靈山一會儼如昨。",
            "他年遺跡舊巖下，拴索猶存衆驚愕。",
            "解云此山增智力，鵬飛天風轉羊角。",
            "江西駒兒快騰踏，青原麒麟亦超卓。",
            "折足鐺中過一生，野蔬數根陳五合。",
            "故庵遺塔尚依然，行誦神交付冥漠。",
            "影不出山豈難事，准擬茅齋就林縛。",
            "退之南遷曾過此，好語誇詞雜嘲噱。",
            "自謂忠誠動嶽靈，望碑字字猶精確。",
            "但餘佳處不可狀，浪禿霜毫秋色闊。",
            "東坡唾笑成文章，山川勝處多奇作。",
            "暮年亦爲儋耳游，不一過山山愧怍。",
            "爲君試將說禪口，掉頭長吟擁山衲。",
            "心胸便欲揑荒怪，落紙雷搥散風雹。",
            "要將傑句酬佳景，未怕山容作顰頞。"
        ],
        "tags": [
            "衡山"
        ],
        "title": "游南嶽福嚴寺",
        "id": "1969ff2e-f22b-4e6d-8c8e-559b360eff81"
    },
    {
        "author": "釋德洪",
        "paragraphs": [
            "山高夜氣催煩暑，竹風爲作南軒雨。",
            "夢隨柔櫓到西興，艤舟步入龍山塢。",
            "蕭蕭松下逢睿郎，問信遠來亦良苦。",
            "覺來但記談笑歡，不省懽時竟何語。",
            "卧看篝燈一點明，嶺海茫茫隔吳楚。",
            "安得却如清夢中，杖履追隨長爾汝。"
        ],
        "title": "福巖寺夢訪廓然於龍山路中見之",
        "id": "c6e1fe29-7a25-496c-8c74-7856d2250dc1"
    },
    {
        "author": "釋德洪",
        "paragraphs": [
            "兀坐思歸不舉頭，窗風爲我翻書葉。",
            "衆中聞語認鄉里，便覺石門寒疉疉。",
            "雲庵已作白塔新，當眼風枝心欲折。",
            "道人叢林十年舊，古寺青燈夜相接。",
            "失聲方欲問江南，忽憶去年淮上别。",
            "逃空蛩然聞足音，見子令人解愁結。",
            "地爐火冷霜月苦，一室諠譁終暖熱。",
            "湘山破曉立俜停，秀抹鉛華餘積雪。",
            "故應山亦爲余喜，隔岸遥看圓笑靨。",
            "千巖佳處可同游，明日波晴當理楫。"
        ],
        "title": "乾上人會余長沙",
        "id": "ad91213f-b6f6-4fe0-8b5e-b3e6054b3002"
    },
    {
        "author": "釋德洪",
        "paragraphs": [
            "江夏無雙果無雙，子雲賦工未必爾。",
            "那知一飯在家僧，真是潛山癩居士。",
            "春湖白鷗未入手，衣冠林中作蟬蜕。",
            "平生俯視造物兒，兒頑不省猶相戲。",
            "羅浮舊游今再游，一念去來開眼睡。",
            "泊舟隔岸望湘山，應愛煙霏浮幕翠。",
            "快當著屐上千巖，要看松風迎笑齒。",
            "公雖妍蚩付一目，定自胸中有涇渭。",
            "我非破頭山下人，聞絃賞音亦風味。",
            "知君不傳西土衣，一龍一蛇聊玩世。"
        ],
        "title": "黄魯直南遷艤舟碧湘門外半月未遊湘西作此招之",
        "id": "3dfdca8a-5fe7-4ad8-a8ea-75557f5553af"
    },
    {
        "author": "釋德洪",
        "paragraphs": [
            "只今海上青石牛，曾卧天子黄金屋。",
            "下看朱紫如堵墻，上前諸公遭牴觸。",
            "眼高四海鏡面空，潛山歸來巾一幅。",
            "慚愧君家小馮君，自是河東真鸑鷟。",
            "文章五色體自然，秋水精神出眉目。",
            "人間不識但聞名，水非醴泉石非玉。",
            "江南一峰獨高寒，時時笑語雲間宿。",
            "弟兄出處兩相高，故作雲巢對山谷。"
        ],
        "title": "魯直弟稚川作屋峰頂名雲巢",
        "id": "11825851-e9d7-4cd7-8a1d-17cc2b22ccb7"
    },
    {
        "author": "釋德洪",
        "paragraphs": [
            "范韓醉倒眠荒丘，撼之不應民始愁。",
            "天生公副天下望，雷霆聲名塞九州。",
            "立朝嚴冷傳鐵面，坐令鼠輩驚魚頭。",
            "上前論事傷太直，逆鱗投笏來南陬。",
            "長沙共渡一水碧，中流笑語驚沙鷗。",
            "湘西古寺夜對榻，高論自破千人浮。",
            "華藏法界在掌握，遇緣即宗甘自由。",
            "世驚海隅在萬里，我視閻浮同一漚。",
            "坐中忽舉毗盧印，印海印毛皆徧周。",
            "大哉此法本無礙，從公一游容我不。"
        ],
        "title": "陳瑩中由左司諫謫廉相見於興化同渡湘江宿道林寺夜論華嚴宗",
        "id": "51543cfb-675a-4415-8e5e-5e79bf3fa4b6"
    },
    {
        "author": "釋德洪",
        "paragraphs": [
            "陜西道人最聲價，自與老南相逼亞。",
            "常恐清塵補綴難，那知乃有如君者。",
            "爭傳絕似餘杭標，十年夢想空飄颻。",
            "邇來衡嶽祝融下，一見便令人意消。",
            "道骨清閑神秀徹，湛湛光風磨霽月。",
            "高談未了山日斜，篆煙已滅灰如雪。",
            "平生安得情相似，可憐投分今如此。",
            "且作山中盛事傳，我忘朴陋君忘年。"
        ],
        "title": "贈石頭志庵主",
        "id": "a46751da-b47c-487e-b176-f8852e59cf12"
    },
    {
        "author": "釋德洪",
        "paragraphs": [
            "西湖睿郎最高道，思之不已令人老。",
            "道人相逢吳楚間，聞說絕與睿郎好。",
            "年來學富身轉貧，豈特詩膽大於身。",
            "法朋半是奇逸者，我亦放浪無覊人。",
            "霜威折綿寒入頰，長廊無人風卷葉。",
            "寒窗誦讀夏日吟，和氣坐令寒妥貼。",
            "筆端解語敏於口，網牋時作龍蛇走。",
            "煩君清哦當少休，萬象乞憐爭叩頭。"
        ],
        "tags": [
            "西湖"
        ],
        "title": "遇如無象於石霜如與睿廓然相好故贈之",
        "id": "09616522-3dfc-457d-a815-b94db9345eab"
    },
    {
        "author": "釋德洪",
        "paragraphs": [
            "我尋流水行，忽入霜華谷。",
            "山陰見幽人，目带湖山綠。",
            "語温如春風，韻秀自拔俗。",
            "暗驚枯木堂，栖此一枝玉。",
            "遥知夜窗深，雪響亂脩竹。",
            "寶書掩殘紅，佳眠正清熟。",
            "逸想在西興，清夢不容逐。",
            "覺來念行處，小詩欲收錄。",
            "詩成寫烏絲，銀鈎奪人目。",
            "棐几著牙籖，興來還自讀。"
        ],
        "title": "石霜見東吳誠上人",
        "id": "b8cb4212-861b-46ba-9c49-5620cce0889a"
    },
    {
        "author": "釋德洪",
        "paragraphs": [
            "何郎西州來，逸氣掃秋晚。",
            "平生貯書腹，中有文武膽。",
            "材如駱賓王，其直亦不減。",
            "上書論國事，忌諱失料揀。",
            "居然爲逐客，安免投手板。",
            "世方例皮相，我亦作白眼。",
            "閉門古寺中，一榻聊醫懶。",
            "邇來偶病渴，意緒覺蕭散。",
            "頗懷當壚人，楚岫屢欲鏟。",
            "我從山中來，攜被夜假館。",
            "地爐擁紅金，妙語容細款。",
            "凛然忠義氣，不肯受盤綰。",
            "正恐復一吐，與民作温暖。",
            "坐覺舟壑走，歲月不可挽。",
            "人生一夢耳，勿作鏡中歎。",
            "何當結後期，相攜游汗漫。"
        ],
        "title": "洽陽何退翁謫長沙會宿龍興思歸戲之",
        "id": "155960e5-c8b9-4629-b9c3-87353f03e388"
    },
    {
        "author": "釋德洪",
        "paragraphs": [
            "湘山半夜雨，斷我西湖夢。",
            "卧看讀書燈，花作扶頭重。",
            "曉窗晴潑眼，倒挂聞么鳳。",
            "起尋殿寒梅，小立幽香噴。",
            "柳絲不勝綰，笋庭春脉動。",
            "春色已如許，樂事非一種。",
            "平生所懷人，忽此笑語共。",
            "雲軒爲誰停，危坐山衲擁。",
            "眼高空叢林，志大骨森聳。",
            "開懷見赤心，亹亹飽談誦。",
            "坐客鶴腦側，我亦快心孔。",
            "袖中出新詩，筆力發豪縱。",
            "風日麗醇釅，黄泥初揚甕。",
            "舌根有滄海，潮辯自掀湧。",
            "何當横枯藤，齧鏃追兩本。",
            "吾宗欲顛覆，支者例闒茸。",
            "君能爲我起，逸足王良控。",
            "我詩如石田，疏理終無用。",
            "朝來强鉏墾，秃筆時呵凍。",
            "摩挲銅鍱腹，博君一笑捧。"
        ],
        "tags": [
            "西湖"
        ],
        "title": "次韻道林會規方外",
        "id": "55d70879-2baa-433b-907e-efafbbc30e81"
    },
    {
        "author": "釋德洪",
        "paragraphs": [
            "溪毛數葉一寸碧，風姿底事能清癯。",
            "戯將紅玉旋螺石，共置雪色花磁盂。",
            "沙泉甘滑見毛髪，時時酌以澆根須。",
            "蒼然棐几明窗下，五月秋色磨肌膚。",
            "已忘身世在南嶽，勿覺夢寐遊西湖。",
            "遥知夏木午陰靜，篆畦半破煙舒徐。",
            "莫翁睡足百事懶，相看微笑依圓蒲。"
        ],
        "tags": [
            "衡山",
            "西湖"
        ],
        "title": "孜遷善石菖蒲",
        "id": "64d20acf-0f5b-4e19-a239-bca29d70faa9"
    },
    {
        "author": "釋德洪",
        "paragraphs": [
            "進公事業頗拔俗，欲憑妙語招遺魂。",
            "文章種性欠疏理，焦芽故態何足論。",
            "心知高人笑諛墓，抱羞無地容逃奔。",
            "佳章忽來生喜氣，風輪載我登崑崙。",
            "徐觀筆力作波險，正與醉素爭弟昆。",
            "山高水深世聽瑩，愛子賞音知道門。"
        ],
        "title": "余作進和尚舍利贊遷善見而有詩次韻",
        "id": "a05cd490-d921-422e-89a6-d6cc36c2e5e6"
    },
    {
        "author": "釋德洪",
        "paragraphs": [
            "此山分得僧中龍，獨論懸斷今年豐。",
            "定知胸次有造化，是非飽更田舍翁。",
            "清晨一雨符君說，喜如初得丹砂訣。",
            "精神矍鑠口垂涎，一飽可期扶病劣。",
            "老來百事不如人，但願𥝧稏秋如雲。",
            "莫如往年水車聯，龜兆坼出生黄塵。",
            "莫翁心地絕榛鹵，圓中規而方中矩。",
            "千偈平生如建瓴，此詩可意真時雨。",
            "我詩脱口酬未當，只欲與君憑閣望。",
            "萬頃連天綠錦光，舞浪崩騰似春漲。"
        ],
        "title": "次韻莫翁豐年斷",
        "id": "61fe5b47-6633-4ce7-b529-252d018cd10e"
    },
    {
        "author": "釋德洪",
        "paragraphs": [
            "韻如風蟬蜕塵垢，氣如春容在楊柳。",
            "風流翰墨俱細事，自是吾家道門友。",
            "十年契闊挂夢寐，一見令人忘白首。",
            "况在祝融眉額間，青碧連天雪晴後。",
            "冷齋撥爐聞夜語，雪灰消盡紅金斗。",
            "君才合在臺閣間，簿書堆中不應有。",
            "且置玉堂風雨筆，來試牛刀霹靂手。",
            "民姦吏滑本有神，到君難藏如鼻口。",
            "卧駝忽起便過人，再拜當爲乃翁壽。",
            "此詩乘怒勿示人，願君低回爲遮醜。"
        ],
        "title": "喜會李公弱",
        "id": "3b2239f2-f9df-4c56-a897-418396137203"
    },
    {
        "author": "釋德洪",
        "paragraphs": [
            "蕭寺霜晴日初吐，曦光煙翠横深塢。",
            "經行遲立望吳山，氣勢飛翔爭入楚。",
            "山中有客冰雪姿，十年不聽吳邦鼓。",
            "忽然曳杖出山去，安禪後夜知何處。",
            "石龕看月莫降龍，栗林暮過應衝虎。",
            "此生聚散等浮雲，可憐俯仰成今古。",
            "吳江一色成瑠璃，有寺正臨江上住。",
            "他年法眼照人天，贈詩記取南州祖。"
        ],
        "title": "次韻超然送照上人歸東吳",
        "id": "c09443b7-e685-40f0-bf4d-f9dbd2e7ccd4"
    },
    {
        "author": "釋德洪",
        "paragraphs": [
            "胸中蓄奇爲誰吐，閑卧湘西雲一塢。",
            "興來落筆如崩雲，五字憑凌氣吞楚。",
            "我詩望見倒降旗，攻之何必更鳴鼓。",
            "獨對湘山夜色晴，萬壑千巖最幽處。",
            "卧要明月聽松風，爲君哦此文中虎。",
            "此生身世付一戲，安用聲名照千古。",
            "知君大用參黄蘗，三篾束腰隨處住。",
            "何當峰頂結茅廬，要看掀髯呵佛祖。"
        ],
        "title": "金華超不羣用前韻作詩見贈亦和三首超不羣剪髪參黄蘗  其一",
        "id": "7d033c94-06d1-4b34-ba9e-1708597a5e08"
    },
    {
        "author": "釋德洪",
        "paragraphs": [
            "道人秀發蘭牙吐，家在金華最西塢。",
            "不從大士攜畫軸，一筇千里來游楚。",
            "評詩結髪師浣花，論字童牙誇石鼓。",
            "我皆不能但知愛，亦似胸中有佳處。",
            "氣韻翛然松上鶴，意態索寞穽中虎。",
            "却於翛然索寞中，詩句時時出奇古。",
            "乃知筆力有神助，三峽迅流輒於住。",
            "疑非蓬髪休上人，定是禿頭楊德祖。"
        ],
        "title": "金華超不羣用前韻作詩見贈亦和三首超不羣剪髪參黄蘗  其二",
        "id": "01ad91f8-1568-410d-9834-13d8ab24e4d6"
    },
    {
        "author": "釋德洪",
        "paragraphs": [
            "赤河沙泉自吞吐，北崦疏鐘答南塢。",
            "憑欄試誦鵬鳥文，洛陽少年亦翹楚。",
            "當時七國犯謀議，睢陽不復聞鼙鼓。",
            "時更事往空流水，豪魂英魄知何處。",
            "金華衲子如玉清，温粹愈恭如履虎。",
            "明章秀句出倉卒，慷慨山川弔前古。",
            "篇篇秀發春欲釅，便疑造化毫端住。",
            "不須衆口誇晝公，苕溪君作中興祖。"
        ],
        "title": "金華超不羣用前韻作詩見贈亦和三首超不羣剪髪參黄蘗  其三",
        "id": "5e1803fa-1d58-4095-b9a8-fae98e184ca5"
    },
    {
        "author": "釋德洪",
        "paragraphs": [
            "幽尋忽覺暗香吐，竹西知有梅花塢。",
            "一枝試摘與君看，念君明日當離楚。",
            "戞然飛去若驚鴻，棄擲自嗟如卧鼓。",
            "遥知旅枕生清夢，夢到江南春好處。",
            "蒼杉拂雲煙翠深，爲弔大雄山下虎。",
            "我識山中因褊頭，骨目清堅貌淳古。",
            "便欲閒提折脚鐺，柏子庵邊結茅住。",
            "行看談笑起雲門，海上横行如乃祖。"
        ],
        "title": "復用前韻送不羣歸黄蘖見因禪師",
        "id": "0868c481-0e2d-45cd-abcd-33d0a75085d4"
    },
    {
        "author": "釋德洪",
        "paragraphs": [
            "黄梅爲法去，睦州緣母歸。",
            "兩事世難兼，二老其敢違。",
            "君看去留意，日月爭光輝。",
            "子方童牙中，已喜家翠微。",
            "既長游四方，萬里孤雲飛。",
            "方將追新豐，冰雪横鋒機。",
            "訃音輙僵卧，聲吞淚沾衣。",
            "平生哺烏情，棲風無定枝。",
            "大江浪如山，飛棹不可追。",
            "要當濟安流，龍神嚴真威。",
            "一盃春露香，仰薦天地慈。",
            "更期辦白業，慰此罔極悲。"
        ],
        "title": "送瑫上人奔母喪",
        "id": "78cfe3c4-eebb-4483-b657-d41f78869860"
    },
    {
        "author": "釋德洪",
        "paragraphs": [
            "文如水行川，氣如春在花。",
            "挾書隨乃翁，千里游京華。",
            "人生少年樂，於子何以加。",
            "上庠閲英俊，過目知等差。",
            "君才固逸羣，如金渾泥沙。",
            "明年對殿陛，落筆翻龍蛇。",
            "遥憐綠槐陰，絳帳張紅霞。",
            "金門看躍馬，蘆鞭作横斜。",
            "滔滔九衢中，懽情浩無涯。",
            "馭吏亦傲睨，隱語相嘲誇。",
            "紅粧鶯燕語，拭目興歎嗟。",
            "知誰乞佳句，駿墨字如鴉。"
        ],
        "title": "送朱泮英隨從事公西上",
        "id": "67d44a20-76b0-4ead-a132-6d6a715065d0"
    },
    {
        "author": "釋德洪",
        "paragraphs": [
            "汝江軟碧摇寒空，環江玉色羅五峰。",
            "神奇融結孕千載，於是代出文章公。",
            "荆公道德輩孔孟，致君勳業伊周同。",
            "君侯才氣真不減，行看接武隆休功。",
            "妙齡人誇好風節，氣壓潁汝何其雄。",
            "曾經大筆戰文陣，豪俊莫敢攖其鋒。",
            "老師碩儒玉堂上，爭看灑筆回春工。",
            "果然一日蓋天下，聲名熠燿馳華戎。",
            "都城立石傳萬口，士林矜氣横長虹。",
            "巖僧廢棄誰比數，亦復誦詠懽填胸。",
            "迹微自恨不及識，向風每覺勞雙瞳。",
            "天公恤此慕善者，因遣識面山水中。",
            "坐令平昔心變滅，譬如塵淨餘清銅。",
            "自誇問道陜西老，道人況亦參禪宗。",
            "與君於法實昆弟，姑留十日游從容。",
            "拙詩别君無嶮句，何從賞我雙頰紅。",
            "他年揖讓對明主，回顧此會成虚空。",
            "蹄輪冠蓋塞門巷，容我劇笑應無從。"
        ],
        "title": "贈王聖侔教授",
        "id": "f6a97698-b0ef-40b2-ad48-51a3f3ada592"
    },
    {
        "author": "釋德洪",
        "paragraphs": [
            "臨川富山水，井山最深幽。",
            "愧我今日來，自非清散游。",
            "試問井中龍，吾行汝知不。",
            "高秋嗜酣卧，此計非良謀。",
            "晚稻已及穗，一雨足可收。",
            "曷不躍而起，霈然瀉南州。",
            "要看賢使君，放衙擁黄紬。"
        ],
        "title": "臨川陪太守許公井山祈雨書黄華姑祠",
        "id": "9f25f339-4476-4ca0-94e8-750417389779"
    },
    {
        "author": "釋德洪",
        "paragraphs": [
            "平生閲詩如閲馬，自憐雙眼如支遁。",
            "子因句法馬羣空，爽氣横秋太神駿。",
            "上苑花光纏肺腸，西湖霜曉磨風韻。",
            "較君年少翰墨場，賈生仲舒覺寒窘。",
            "醉中逃禪亦不惡，況復機鋒類龐藴。",
            "奉身一飯聊自珍，富貴功名苦尋趁。",
            "鳳巢定生五色雛，文章從來論種性。",
            "嗟余索寞卧空山，多生垢習消磨盡。",
            "但餘欲識天下英，斃蛇脊尾猶一振。",
            "歲月去人江浪翻，何時仰此摩天峻。"
        ],
        "tags": [
            "西湖"
        ],
        "title": "寄蔡子因",
        "id": "2370dacb-b1a9-4703-896d-54383173745c"
    },
    {
        "author": "釋德洪",
        "paragraphs": [
            "雷搥雨骨天爲低，行雲趨走不敢遲。",
            "桐英滿地誰拾去，花態正顰魂欲飛。",
            "紫金蛇光誰掣斷，墮空萬點跳珠亂。",
            "須臾井滑紺無泥，琉璃骨軟爭道馳。",
            "亂紅殘蕚驚千片，可憐憔悴吳姬面。",
            "林光草色自連天，殘香依約知誰怨。"
        ],
        "title": "驟雨",
        "id": "b6b0c42d-f912-430b-82ee-8d5c8a5523e6"
    },
    {
        "author": "釋德洪",
        "paragraphs": [
            "小槽横捧梳粧薄，綠羅綰带仍斜搭。",
            "十指纖纖葱乍剥，紫燕飛翻初弄撥。",
            "梨園曲調皆品匝，歛容却復停時霎。",
            "日烘花底光似潑，嬌鶯得暖歌唇滑。",
            "圓吭相應啼恰恰，須臾急變花十八，玉盤蔌蔌珠璣撒。",
            "坐客漸欲身離榻，裂帛一聲催合殺。",
            "玉容嬌困撥仍插，雪梅一枝初破臘。"
        ],
        "title": "臨川康樂亭碾茶觀女優撥琵琶坐客索詩",
        "id": "a9def89d-8e61-4479-8000-66f4a2366d56"
    },
    {
        "author": "釋德洪",
        "paragraphs": [
            "我生少小秀不叢，題詩落筆先飛鴻。",
            "一從廢棄脱毛髪，乃與石田樗木同。",
            "平生百慮湛古井，無復掀湧波春風。",
            "尚餘覻書舊垢習，終日伏桉如啞聾。",
            "默觀前古忠義輩，光明碩大皆人雄。",
            "聞之恨未目親歷，周行四海如萍蓬。",
            "猛聞君侯富道義，浩然養就如嬰童。",
            "筆端五色藻造化，經綸事業羅心胸。",
            "揚清激濁出天性，英聲不減狄梁公。",
            "一節直走汝水上，回首弊箒香爐峰。",
            "徘徊一月不及見，癡坐掩扃知命窮。",
            "霜清昨夜興飄忽，匡山落我清夢中。",
            "吾身去住本無繫，便欲登舟而向東。",
            "再惟君侯未我識，恨遺他日山水重。",
            "作詩願見亦不惡，谷風從虎雲從龍。"
        ],
        "tags": [
            "庐山"
        ],
        "title": "南豐曾垂綬天性好學余至臨川欲見以還匡山作此寄之",
        "id": "244373a3-ffca-4d7f-9687-dac91c68494b"
    },
    {
        "author": "釋德洪",
        "paragraphs": [
            "肉身大士延平公，眉毛如雪聲如鐘。",
            "東坡醉眼亦多耳，信口呼作僧中龍。",
            "坐令玉色煙巒裏，晨鐘暮鼓三千指。",
            "而今滑冷撼不應，青燈白塔臨寒水。",
            "上人談笑有精色，聞是延平坐中客。",
            "紫霄峰下曾相逢，别來幾何頭已白。",
            "地爐夜語尋前事，當日交游半生死。",
            "與君等是三眠蠶，浮世百年那免此。",
            "我尋舊游聊自娛，忽然見君懽有餘。",
            "一笑且從吾所適，後會重來知有無。"
        ],
        "title": "再游三峽贈文上人",
        "id": "87e13a1c-2df4-4728-9a15-0b86e5718436"
    },
    {
        "author": "釋德洪",
        "paragraphs": [
            "煙霏含空青，向晚望逾好。",
            "欲行落瀑邊，俊鶻屢側腦。",
            "偶攜白髪禪，步盡青松道。",
            "孤鴻聊送目，瘦策自扶老。",
            "甚欲東澗陰，縛屋安井竈。",
            "我亦個中人，歸計嗟不早。",
            "永愧巖上僧，松鬛和雲掃。"
        ],
        "title": "泊舟星江聞伯固與僧自五老亭步入開先作此寄之",
        "id": "d50041bf-2197-4546-93b0-b9839e2e97ec"
    },
    {
        "author": "釋德洪",
        "paragraphs": [
            "方忻望廬山，忽見蘇養直。",
            "向來敗意事，捉手一笑失。",
            "瀾翻誦新詩，與山爭秀色。",
            "歸來對青燈，危坐口挂壁。",
            "翰林謫仙人，隱顯吁莫測。",
            "正恐騎魚去，千里作一息。"
        ],
        "tags": [
            "庐山"
        ],
        "title": "會蘇養直",
        "id": "5dab98e8-97c6-4e18-bc7f-2b9480942e07"
    },
    {
        "author": "釋德洪",
        "paragraphs": [
            "可師有奇骨，吐語愕衆口。",
            "秀如出盆絲，媚若春月柳。",
            "舊詠雪梅詞，便覺落渠後。",
            "抱痾亦同粲，視身一塵垢。",
            "卧看東溪雲，懸瀑激窗牖。",
            "廬山久無僧，殿閣空華構。",
            "誰知千巖勝，竟入此郎手。",
            "我癡世不要，冷落如弊箒。",
            "但意君可奪，獨能容我不。"
        ],
        "tags": [
            "庐山"
        ],
        "title": "贈癩可",
        "id": "0405f953-5abd-4e05-bdcd-e9c2f2362f70"
    },
    {
        "author": "釋德洪",
        "paragraphs": [
            "廬山萬木春已透，滿目春光迎馬首。",
            "北山攫飯借榻眠，一任春山穿户牖。",
            "道人聞是福唐來，石門曾結游山友。",
            "相逢未說一笑懽，且忻春色濃如酒。",
            "何當瘦藤上孤絕，深谷忽驚如錦繡。",
            "人生超放當趁健，東風已暗藏鴉柳。"
        ],
        "tags": [
            "庐山"
        ],
        "title": "福唐秀上人相見圓通",
        "id": "2e5d6c89-4aa4-4a79-bd15-e75e1cbe933e"
    },
    {
        "author": "釋德洪",
        "paragraphs": [
            "意行忽出門，欲留聊植杖。",
            "雲開飛來峰，巋然眉睫上。",
            "氣勢欲翔舞，秀色無千嶂。",
            "萬物皆我造，何從有來往。",
            "大千等毫末，古今歸俯仰。",
            "心知目所見，皆即自幻妄。",
            "如窺鏡中容，容豈他人像。",
            "頗怪胡阿師，乃作去來想。",
            "此意果是非，一笑聲輙放。",
            "且復臨冷泉，舉手弄清漲。"
        ],
        "title": "飛來峰",
        "id": "ab9d4b72-2fc7-47f8-8983-36dc81493683"
    },
    {
        "author": "釋德洪",
        "paragraphs": [
            "眼高四海語英發，自應文章有家法。",
            "金陵地肺山川驕，要君詩句時彈壓。",
            "東來藉甚名譽傳，景星瑞鳥人爭先。",
            "忽驚華氣傾坐客，但覺人品春湖前。",
            "一盃春露容同啜，更看歸舟登一葉。",
            "遥知笑語散驚鷗，萬頃煙波上眉睫。",
            "念君懷中有卿相，何時摸蘇一唾掌。",
            "要看儒林萬口誇，文公諸郎能世家。"
        ],
        "tags": [
            "终南山"
        ],
        "title": "崇因會王敦素",
        "id": "c898907b-1ac4-47f8-a764-6b15476e84c0"
    },
    {
        "author": "釋德洪",
        "paragraphs": [
            "一子被奪去，囷廪遭火焚。",
            "冷官寄僧舍，僮僕卧朝昏。",
            "平生五色筆，落紙生煙雲。",
            "文章竟何用，袖手聲一吞。",
            "東坡昔無恙，豪俊日填門。",
            "君如汗血駒，膽氣終逸羣。",
            "坡今騎魚去，衆客亦繽紛。",
            "翩然淮海上，霜鬢此身存。",
            "我亦識坡者，一見等弟昆。",
            "乃知水與乳，自然和不分。",
            "心期營一笑，發君雙頰温。",
            "那知墮機穽，面上餘唾痕。",
            "我公佯瞌睡，嘲誚了不聞。",
            "遥知讀此詩，拊手髯一掀。"
        ],
        "title": "聞端叔有失子悲而莊復遭火焚作此寄之",
        "id": "57710130-333f-4604-8bc1-ea853a228aef"
    },
    {
        "author": "釋德洪",
        "paragraphs": [
            "去年鍾山今夕晴，二豪興發來扣扃。",
            "開軒咄嗟辦法供，一味萬壑松風聲。",
            "頽然意適相枕卧，便覺語笑紛先爭。",
            "我方小立倚風檻，君忽蹶起孤髻撐。",
            "今年此樂墮渺莽，維摩卧疾毗耶城。",
            "烏衣郎亦憎俗子，閉户卧看星河横。",
            "美髯和易坐畏暑，扁舟散髪歌月明。",
            "遥知君定宿浮玉，詩狂欲跨横海鯨。",
            "傳聞已至蔣陵塢，留滯未歸宜一抨。",
            "連床夜語久不理，硯席忍垢珠網生。",
            "乃爾彌日復信宿，不爲萬頃無濁清。",
            "推擠不去有深意，戀此百甕郎官清。",
            "甕邊被縛真有道，酒後耳熱良高情。",
            "不嫌折簡苦招喚，要看款段兀醉酲。"
        ],
        "title": "七夕卧病敦素報云道夫已至北山遲遲未入城其意耽酒用其說作詩促之",
        "id": "63576ef5-dc4c-4a7f-9da3-326c6b7de0ad"
    },
    {
        "author": "釋德洪",
        "paragraphs": [
            "山舟不肯留，白髪日夜益。",
            "曉窺青銅光，乃覺朱顔失。",
            "故人半凋零，行吟百憂集。",
            "舊山天盡頭，歲晏衰眼力。",
            "高枕此山泉，比興復何日。",
            "百年暗相驚，奔忙如瞬息。",
            "喬松亦已塵，仙術無煩乞。"
        ],
        "title": "冬日顯寧偶書二首  其一",
        "id": "57aaa35b-b24c-48bf-b784-e821c6d98e0b"
    },
    {
        "author": "釋德洪",
        "paragraphs": [
            "禮法日荒蕪，坦率日增益。",
            "唯餘枯藤枝，起坐不相失。",
            "山枕孤雲歸，林寒倦鳥集。",
            "愛此亦題詩，鈍澁見才力。",
            "乃知衰老來，全殊少年日。",
            "勞生知幾何，萬事歸嘆息。",
            "鈯斧好濯磨，當就阿誰乞。"
        ],
        "title": "冬日顯寧偶書二首  其二",
        "id": "061c8d5d-0f45-4870-8719-3174e556a804"
    },
    {
        "author": "釋德洪",
        "paragraphs": [
            "此來漸覺身無累，欲學灊溪諱名氏。",
            "鍾山萬頃獨經行，山日松風吹凍耳。",
            "聞有僧從法窟來，當鋒戲作横機試。",
            "探懷示我妙伽陀，兩翁回互偏中至。",
            "乃知道德無貧賤，□□相求亦相契。",
            "妙談何日看揮斤，此老鼻端有餘地。"
        ],
        "title": "和靈源寄瑩中",
        "id": "20f05048-e938-45a4-b526-8f9d08c9bdd5"
    },
    {
        "author": "釋德洪",
        "paragraphs": [
            "茅簷分首纔信宿，佳句俄驚照雲谷。",
            "兩翁諠閴姑置之，銀鈎勒出鬼神哭。",
            "識君筆力回春工，妙語天成絕雕劚。",
            "是時秋陰潑庭户，微月瓏璁隔寒竹。",
            "便覺玉川照映人，譬如六月失三伏。",
            "深雲開軒亦不惡，窗户青紅照林麓。",
            "方欣杖履日追隨，漸喜並崖村路熟。",
            "平生與山寔神會，戲語嘲詞雜山綠。",
            "要當終副此軒名，絕境於君豈宜獨。",
            "懸想青燈夜對床，香火淨緣期昔夙。",
            "此詩煩寄謫仙看，要使軒渠笑捧腹。"
        ],
        "title": "王敦素李道夫遊兩翁軒次敦素韻",
        "id": "01085562-8bfc-4733-9474-fecd348287cd"
    },
    {
        "author": "釋德洪",
        "paragraphs": [
            "朝爲北山遊，暮作南澗宿。",
            "此生亦何幸，稱心良易足。",
            "青燈委昏花，笑語暖幽獨。",
            "月出東南峰，升此一輪玉。",
            "開扉發清嘯，意行無澗谷。",
            "勝韻高摩空，妙語清到骨。",
            "親朋萬石門，門吏千鍾祿。",
            "如何飯薇蕨，衲子相追逐。",
            "明年守北屏，夜直黄金屋。",
            "應懷此夕游，夢想亦清淑。",
            "定有寄來篇，吳牋煩自錄。"
        ],
        "title": "奉陪王少監朝請游南澗宿山寺步月二首  其一",
        "id": "58e82da7-44cb-4d2a-a267-e8351dbf003d"
    },
    {
        "author": "釋德洪",
        "paragraphs": [
            "單衣喜和風，詩眼愛空翠。",
            "野亭亦翛然，散坐聊倦倚。",
            "坐久忽聞樵，見視一笑喜。",
            "那知深林外，曲折見流水。",
            "幽光弄紺碧，春色潑秀氣。",
            "去爲千頃澤，隄柳相嫵媚。",
            "月光方下徹，浮空見頳尾。",
            "投礫戲驚之，撲摝沙禽起。",
            "歸途望林壑，煙靄隔山寺。",
            "便如斜川游，歲月亦相似。"
        ],
        "title": "奉陪王少監朝請游南澗宿山寺步月二首  其二",
        "id": "e695415b-ca98-4acd-b2cc-e3028e3fbc83"
    },
    {
        "author": "釋德洪",
        "paragraphs": [
            "龍孫初長浙江曲，疏影蕭蕭濯寒玉。",
            "平生知愛足風流，只有山陰王子猷。",
            "而今流落蒼崖頂，暗換年光鄉路永。",
            "冰敲雪壓未應衰，鸞鳳不棲空故枝。",
            "堅幹猶堪製長笛，最合宫商勝金石。",
            "爲君吹動鏡湖秋，驚起雙龍翼小舟。"
        ],
        "title": "浙竹",
        "id": "d59b0e8d-5bdd-4e7e-b070-9a5d29ca4cdd"
    },
    {
        "author": "釋德洪",
        "paragraphs": [
            "北窗賞新晴，睡美正清熟。",
            "竹雞斷幽夢，朦朧不能續。",
            "卧聞故人家，山茶已出屋。",
            "欣然一命駕，妍暖快僮僕。",
            "千朵鶴頂紅，染此一叢綠。",
            "坐客例能詩，秀句抵金玉。",
            "攜過回龍寺，掃壁爲君錄。",
            "逸筆作波險，欹斜不可讀。",
            "坐驚殷床鐘，暮色眩雙目。",
            "入關更清興，市井亂燈燭。",
            "人生分萬途，稱心良易足。",
            "時平且行樂，餘賓非所欲。"
        ],
        "title": "觀山茶過回龍寺示邦基",
        "id": "076290ec-3511-4571-aada-a2ab26611783"
    },
    {
        "author": "釋德洪",
        "paragraphs": [
            "王郎本豪放，富貴纏縛之。",
            "頗復厭絲竹，來聽松風悲。",
            "葉侯須似棘，談兵輒紛披。",
            "恃此文武膽，英氣吐北西。",
            "正直威鬼神，動欲焚滛祠。",
            "道夫憂國心，造次常念兹。",
            "事功未入手，憤酒誰共釃。",
            "正恐追老范，一吐胸中奇。",
            "秀實氣剛大，歸宿未易期。",
            "新詩弄清婉，霜曉臨湘湄。",
            "鍾山冠世境，登賞乃所宜。",
            "林間見隱者，面有無求姿。",
            "不必問賢否，但讀諸公詩。",
            "我無支遁才，敢逐王謝爲。",
            "推擠幸不死，豈非憐其癡。",
            "一昨閲詩戰，望見仆旌麾。",
            "今能犯矢石，居久氣自移。"
        ],
        "title": "次韻葉集之同秀實敦素道夫游北山會周氏書房",
        "id": "1fb33a85-4884-45ab-bbcc-9f231dca3f3a"
    },
    {
        "author": "釋德洪",
        "paragraphs": [
            "迂疏世不要，冷落眠山寺。",
            "空山斷往還，落花自流水。",
            "平生所懷人，那料千里至。",
            "懽極看屋梁，通夕不成寐。",
            "曉從城郭來，山亦爲余喜。",
            "登門見眉須，已覺增爽氣。",
            "洪徐皆人龍，論議例英偉。",
            "君於二老間，妙語發温粹。",
            "胡爲下僚中，混此萬乘器。",
            "攝衣願從君，舉步懼推鄙。",
            "安知出愛忘，劇談略勢位。",
            "便欲攜與東，載我以船尾。",
            "予生分奇蹇，事事得敗意。",
            "獨於天下豪，未識已神契。",
            "天公亦見憐，以此厚我耳。",
            "西湖今古勝，前輩風流地。",
            "風月久乾沒，畫舫誰料理。",
            "行當入君手，想見飽風味。",
            "不得陪清游，起坐終夜喟。",
            "定有湖上詩，無辭遠相寄。"
        ],
        "tags": [
            "西湖"
        ],
        "title": "洪玉父赴官潁川會余金陵",
        "id": "be344e3b-04a9-4079-bda5-e4082432a6e2"
    },
    {
        "author": "釋德洪",
        "paragraphs": [
            "蜀客快劇談，風味出譏誚。",
            "衆中聞巴音，必往就一笑。",
            "道人西蜀來，風度又高妙。",
            "吾家長頭郎，高蹈萬物表。",
            "平生少推可，說子不知了。",
            "吾初意魁梧，一見殊短小。",
            "篝燈款夜語，每毎犯吾料。",
            "貌和華林風，氣爽霜天曉。",
            "坐令岑寂中，絕塵追騕褭。",
            "君看顯與訥，出蜀亦同調。",
            "竟如衆星月，聲光潑雲嶠。",
            "子亦當加鞭，歲月一過鳥。"
        ],
        "title": "珪粹中與超然游舊超然數言其俊雅除夕見於西興喜而贈之",
        "id": "f083398c-8739-48a2-9de6-f98e88bedf34"
    },
    {
        "author": "釋德洪",
        "paragraphs": [
            "我懷希夷老，如啞無處訴。",
            "忽聞得生還，失聲喜能語。",
            "想見如鏡中，仙風拂眉宇。",
            "欲問華嚴宗，忽覺隔吳楚。",
            "攝衣出從之，久疾恐頓仆。",
            "佳哉蜀道人，精爽馳揵武。",
            "殷勤願偕行，得書即徑去。",
            "我生百無求，青山滿門户。",
            "公卿一□□，掉頭不回顧。",
            "斯人獨難忘，自不知其故。",
            "夙昔當問佛，□□亦法侣。",
            "達書理故事，已辦住山斧。",
            "太虚吾斧柄，能□□收取。"
        ],
        "title": "陳瑩中自合浦遷郴州時余同粹中寓百丈粹中請迓之以病不果粹中獨行作此送之",
        "id": "d6bc5287-65f3-41a0-97b7-60bb02ef8921"
    },
    {
        "author": "釋德洪",
        "paragraphs": [
            "鍾山對吾户，春曉開煙鬟。",
            "白雲峰頂泉，紺碧生微瀾。",
            "經年未一酌，對客愧在顔。",
            "兩翁亦超放，瘦策容躋攀。",
            "大千寄一瞬，境靜情亦閑。",
            "是時天慘憺，佳處多遺刪。",
            "立談共嘲謔，豪氣破天慳。",
            "臨川冰玉清，風流繼東山。",
            "兹游適所願，但恨無弓彎。",
            "東陽邱壑姿，癡絕膽亦頑。",
            "孤坐巉絕處，掉頭不肯還。",
            "天風吹笑語，響落千巖間。",
            "歸來數清境，但覺毛骨寒。",
            "從君乞秀句，端爲刻斕斑。"
        ],
        "title": "同敦素沈宗師登鍾山酌一人泉",
        "id": "bc893c06-b8ae-4a0b-9622-3ecf48f3aa97"
    },
    {
        "author": "釋德洪",
        "paragraphs": [
            "我不識公衮，時時見醉墨。",
            "愛其吐詞氣，人品極英特。",
            "君看句中眼，秀却天下白。",
            "前輩風流盡，尚復餘此客。",
            "世議隘不容，道山歸未得。",
            "三年謫湘楚，妙語敵山色。",
            "歸來大江南，聲價長籍籍。",
            "我亦不覊人，夢境聊戲劇。",
            "要當徑尋君，已辦登山屐。",
            "想見一秃翁，攫攘吾輩側。"
        ],
        "title": "敦素坐誦公衮烏臼樹絕句嘆愛不已其詩云三年逐客弄湘流華氣遮欄兩鬢秋秪有荒寒江上樹尚成詩句聚眉頭成此寄之",
        "id": "1c373522-eba5-4edb-8d6a-9fa96d4b4c5c"
    },
    {
        "author": "釋德洪",
        "paragraphs": [
            "湖山煙翠層，千葉青蓮拆。",
            "公家蓮菂間，如眼不自覿。",
            "一登功名途，富貴兩追迫。",
            "開軒延爽氣，拄笏望秀色。",
            "鍾山盤萬丈，雲破見尾脊。",
            "殷勤度邑屋，分此一寸碧。",
            "升空带青小，撐漢螺髻出。",
            "我亦個中人，登覽增眼力。",
            "知公寓逸想，喧不礙岑寂。",
            "給札令賦詩，相顧愕坐客。",
            "愧無暮雲詞，涴公雪色壁。"
        ],
        "title": "提舉范公開軒面鍾山名曰寸碧索詩",
        "id": "2097e609-6a70-4989-96be-aba22ce1c687"
    },
    {
        "author": "釋德洪",
        "paragraphs": [
            "華亭富文物，最後機與雲。",
            "妙年翰墨場，唾手立奇勳。",
            "萬物鼻一堊，馳掃數揮斤。",
            "道人出塵者，一見過所聞。",
            "置之緇衣林，玉石宛自分。",
            "能將霅溪晝，解追青龍氲。",
            "超然勁高節，冰雪看此君。",
            "故應知見熟，玉骨久受熏。",
            "天眼視浮俗，爭奈空煎焚。",
            "我尋住山侣，識子吳江濆。",
            "人生各有適，未易分黠嚚。",
            "風物亦自私，草木俱忻忻。",
            "何當斷岸塢，賡歌蒼石垠。",
            "我詩無傑句，愧子才逸羣。",
            "此篇頗尚有，句意雅而文。",
            "把玩值清月，林影白紛紛。",
            "高懷亦自放，豈以我輩云。",
            "君看功名事，真如過耳蚊。",
            "行將挂社籍，蓮沼開奇芬。",
            "勞君讀此詩，正如蕕與薫。"
        ],
        "title": "次韻彦由見贈",
        "id": "4867ab67-9b40-45cf-b944-d2b65245c73c"
    },
    {
        "author": "釋德洪",
        "paragraphs": [
            "君家兄弟萬人傑，何止才容誇兩絕。",
            "憶昨江南山盡頭，西津渡口曾相别。",
            "君時慘然縗制中，行將扶護歸吳越。",
            "我亦買舟還故山，社燕秋鴻那忍說。",
            "客中不覺舟壑走，邇來飄忽經歲月。",
            "毗陵那料又相逢，喜君美髯冰玉頰。",
            "竹軒堆髻話臨川，清論無窮如鋸屑。",
            "意消已覺在秋鄉，坐令五月失炎熱。",
            "歸來喜甚不成寐，起步空庭聽風葉。",
            "念君姓名懸睿想，吳江未可停舟楫。",
            "欲看騕褭付王良，相鼎煩君爲調燮。",
            "平生無求任所見，往往撩人面紅冽。",
            "恃君猶作故人看，此詩聊當名紙謁。"
        ],
        "title": "與嘉父兄弟别於臨川復會毗陵",
        "id": "2ec712f3-3edb-4e96-9b50-d4fc1a4fae6b"
    },
    {
        "author": "釋德洪",
        "paragraphs": [
            "此翁胸次足江山，萬象難逃筆端妙。",
            "君看壁間耐凍枝，煙雨楂芽出談笑。",
            "想當郤立盤礴時，醉魂但覺千嵒曉。",
            "恨翁樹間不畫我，擁衲扶筇送飛鳥。",
            "併作玄沙息影圖，禪齋長伴爐煙裊。",
            "王郎自是玉堂人，風流合受鶯花繞。",
            "何爲愛此枯瘦枿，嗜好果超凡子料。",
            "爲君援筆賦新詩，詩成一笑塵寰小。"
        ],
        "title": "法雲同王敦素看東坡枯木",
        "id": "a9be57ba-3eba-4c3c-ba14-02e296b7abbb"
    },
    {
        "author": "釋德洪",
        "paragraphs": [
            "西湖招提三百六，佳氣如春在眉目。",
            "一番雨過吞青空，萬頃無波鴨頭綠。",
            "望湖樓閣獨自登，煙霏向背攢寒谷。",
            "想見襄陽孟浩然，此中有句不容續。",
            "道人生長西山阿，骨清氣明韻拔俗。",
            "久居京國壓塵土，一夕歸心俊如鵠。",
            "明窗爲君研破硯，落筆轉頭風雨速。",
            "龍山深處如定居，就彼結鄰容我卜。"
        ],
        "tags": [
            "西湖"
        ],
        "title": "送訥上人游西湖",
        "id": "6eaa5ab9-5b3d-4c73-a5d0-577cdf444539"
    },
    {
        "author": "釋德洪",
        "paragraphs": [
            "濁流一千里，快瀉如建瓴。",
            "解舟東灣橋，晝夜不得停。",
            "忽驚萬頃碧，一舉當眼青。",
            "自推舴艋窗，出步楊柳汀。",
            "精神覺蕭散，鶴雛生翅翎。",
            "僧伽坐閲世，層崖登青冥。",
            "生涯亦何有，隨處懸盂瓶。",
            "洗心依老宿，湛意終殘經。",
            "回頭大梁夢，塵迹俱凋零。",
            "余亦厭久客，行趁東揚舲。",
            "會宿淮山陽，話此遭熏蒸。",
            "看君新句法，霜刀新發硎。"
        ],
        "title": "送僧游泗洲",
        "id": "0ef011ac-2c03-4d4b-993b-6532bb5a90ed"
    },
    {
        "author": "釋德洪",
        "paragraphs": [
            "芭蕉莫寒心欲折，密燭華光清夜白。",
            "春風吹夢正扶摇，□高墮落銀蟾穴。",
            "青鸞睡穩雲委地，桂葉初齊香不□。",
            "千門萬户金碧開，時時忽見如花妾。",
            "心清别殿聞□□，覺來殷枕哀怨聲。",
            "月廊花影無人問，金鴨香消風□□。"
        ],
        "title": "余過山谷時方睡覺且以所夢告余命賦詩因擬長吉作春夢謡",
        "id": "ab1c97cd-9f9f-474b-8566-ac42e926aceb"
    },
    {
        "author": "釋德洪",
        "paragraphs": [
            "政和官焙雨前貢，蒼璧密雲盤小鳳。",
            "京華誰致建溪春，睿思分賜君恩重。",
            "綠楊院落春晝永，碧砌飛花深一寸。",
            "門下賓朋還畢集，碾聲驚破南窗夢。",
            "高情愛客手自試，春霧脚縈雪花湧。",
            "聚觀詩膽已開張，欲啜睡魔先震恐。",
            "我有僧中富貴緣，此會風流真法供。",
            "定花磁盂何足道，分嘗但欠纖纖捧。",
            "七杯清風生兩腋，月脇澄魂誰與共。",
            "戲將妙語敵甘寒，詩成一弔盧仝塚。"
        ],
        "title": "郭祐之太尉試新龍圑索詩",
        "id": "8e4dfee1-0487-4e37-bc8a-ed843b9800d5"
    },
    {
        "author": "釋德洪",
        "paragraphs": [
            "雪裏壁間枯木枝，東坡戲作無聲詩。",
            "霅川謫仙亦豪放，酒闌爲吐煙雲詞。",
            "閙傳秀色絕今古，正如四月出盆絲。",
            "老僧遮護不許見，敲門游客遭慢欺。",
            "我來擬看亦乘興，興盡却還君勿嗤。"
        ],
        "title": "戒壇院東坡枯木張嘉夫妙墨童子告以僧不在不可見作此示汪履道",
        "id": "cfeab36d-a4ca-40c5-aa29-cba3993be1bd"
    },
    {
        "author": "釋德洪",
        "paragraphs": [
            "君詩清絕若冰壺，讀之六月失煩暑。",
            "我雖好吟無逸才，空有千篇俗於土。",
            "料君肺腸飽清秋，馭風騎氣無何游。",
            "投毫欲和先噪吻，詩源慳澀勞披搜。",
            "吾廬題者徧今古，今古當以君爲優。",
            "我今即死且無愧，先生未識真吾羞。"
        ],
        "title": "次韻太學茂千之",
        "id": "3f4718b8-db7f-4de7-becd-d6ec3429512f"
    },
    {
        "author": "釋德洪",
        "paragraphs": [
            "道人西嶽來，氣與秋爭曉。",
            "讀書如壁月，罅隙必委照。",
            "當從賢俊游，運斤端得妙。",
            "儻明句中眼，王良控騕褭。",
            "嗟余老漸衰，綠髮亦加少。",
            "喜君解妙處，見博而知要。",
            "錄余一千篇，正可付一笑。",
            "同歸漳水垠，乘月答清嘯。",
            "睡起山花開，脱履萬事了。"
        ],
        "tags": [
            "华山"
        ],
        "title": "蔡老有志好學識面于京師作此示之",
        "id": "28c728a6-b967-4c37-b3f5-442c0f0be87a"
    },
    {
        "author": "釋德洪",
        "paragraphs": [
            "醉隱琴無絃，乃得琴中意。",
            "詩髯軒無山，而有看山味。",
            "青山隨意有，那復問城市。",
            "醉眼看雉堞，便覺是横翠。",
            "因以名吾軒，坐卧增爽氣。",
            "春花解言語，風松中宮徵。",
            "我來不能辨，夕陰滿窗几。",
            "頗怪靈鷲峰，顛狂復飛至。",
            "清嘯呼白猨，愧我非慧理。",
            "戲題五字詩，平淡出奇偉。",
            "君應意挑戰，詎敢摩其壘。",
            "大勝賦子虚，誇詞託亡是。"
        ],
        "title": "金陵吳思道居都城面城開軒名曰横翠作此贈之",
        "id": "8d1d5708-8ce3-4fea-9fd4-e6a52c7c1d49"
    },
    {
        "author": "釋德洪",
        "paragraphs": [
            "暮煙重山翠，微風壯松悲。",
            "吾爲五頂游，税駕脩水湄。",
            "阿餘幽國來，細路盤顛危。",
            "褁飯夜兼程，杖笠寒相追。",
            "入門一調笑，如獲璧與珪。",
            "問來何所欲，雅意在詩詞。",
            "念余綠髮日，不減子輩癡。",
            "是中有何好，迷著不自知。",
            "敗煤磨破硯，凍筆時呵之。",
            "詩成思掀豁，熟讀忘倦疲。",
            "乃知少年病，根蒂老未移。",
            "雙林古禪宇，檀越多孝慈。",
            "明年東遊還，買山縛茅茨。",
            "市蔬近易致，紅飯熟夜炊。",
            "得飽即甘寢，萬事付兒嬉。",
            "子輩當從我，林麓相追隨。",
            "十年何足道，樂死以爲期。"
        ],
        "title": "余將北游留海昏而餘祐禪者自靖安馳來覓詩",
        "id": "e1d8d012-18bd-49a9-90a1-9314309571b8"
    },
    {
        "author": "釋德洪",
        "paragraphs": [
            "六月稻田龜兆坼，十日愁霖潦翻室。",
            "試來嵒下酌此泉，□寒一泓無減溢。",
            "以杯浮之著沙石，戲投鮒魚露尾脊。",
            "誰令空階響環珮，卧聽泠然心境寂。",
            "詩成窗户濕空翠，便覺西山排闥入。"
        ],
        "title": "游薦福題淺沙泉",
        "id": "74730201-8cf1-4c5f-8621-a8a0873beda2"
    },
    {
        "author": "釋德洪",
        "paragraphs": [
            "由心有癡愛，癡愛乃有業。",
            "因業疾病生，痛此百骨節。",
            "聲相成呻吟，齒頰空咬齕。",
            "側眼看圜扉，以手枕匣褉。",
            "觀此心無形，安得有業結。",
            "業結如空華，病寧有枝葉。",
            "方作是念時，顛倒想即滅。",
            "心造古佛様，路入法界轍。",
            "稽首甘露味，銷此煩惱熱。"
        ],
        "title": "獄中暴寒凍損呻吟",
        "id": "8dfeb3f6-fabb-4f36-bff0-f68996cf36f4"
    },
    {
        "author": "釋德洪",
        "paragraphs": [
            "出獄未兩月，單身寄孤館。",
            "别甑容搭餾，酬以滌椀盞。",
            "那知復入獄，親舊無半眼。",
            "但餘半月糧，何以供歲晏。",
            "摩挲沒柄杓，准擬喫官飯。",
            "來生空歛眉，其室亦喟嘆。",
            "叢林明白老，寰宇洪覺範。",
            "所至神物護，爾輩見不慣。",
            "我說此偈已，萬象俱稱贊。"
        ],
        "title": "御手委廉訪守貳監勘釗慶裕二十三日復收入禁將入獄憂無人供飯有銀一兩錢六百以付來勝甫勝甫曰此止可辦半月過此如何余默計曰有官飰耳",
        "id": "07bd768f-a1c2-46ad-8e84-ff2b3366cf7f"
    },
    {
        "author": "釋德洪",
        "paragraphs": [
            "我覓應傭者，忽得黄與雷。",
            "結束頗精悍，拱喏駭吾儕。",
            "從余今幾日，臨事見肺懷。",
            "立身守中直，勿自無疑猜。",
            "爲奴不欺主，乃是廊廟材。",
            "何必弄筆語，然後爲賢哉。",
            "紛紛貴與賤，百年同一抔。",
            "弛擔坐亦汝，萬事付浮埃。"
        ],
        "title": "與黄六雷三",
        "id": "12036e6b-7b18-42fd-8db4-90896227b072"
    },
    {
        "author": "釋德洪",
        "paragraphs": [
            "堂堂福德相，凛凛龍泉威。",
            "天神護戒足，山鳥曾巢衣。",
            "彌天並輿載，清涼七帝師。",
            "其徒今日榮，渠心終笑之。",
            "一鉢游人間，不言行四時。",
            "胡爲肯至此，驚定心愈疑。",
            "乃知明月淨，曾不憎污池。",
            "異哉月旁星，隨逐相因依。",
            "羣囚手加額，雀息瞻梵儀。",
            "吾亦失沉痾，一笑歡解頤。"
        ],
        "title": "超然攜泉侍者來建康獄慰余甚喜作此",
        "id": "5f96508d-2b8d-4a96-9052-59a759a6de31"
    },
    {
        "author": "釋德洪",
        "paragraphs": [
            "招謗坐多談，近稍遵寡語。",
            "仰嗟濁惡世，友道終愧古。",
            "君獨淡無營，誦經如穀布。",
            "見人作白眼，此意吾亦與。",
            "十年雲水間，所至每同處。",
            "舊游雖陳迹，歷歷尚可數。",
            "更期秋風高，結伴湘山去。",
            "我生無寸長，百事仍莽鹵。",
            "不知獨何修，得與君輩伍。",
            "無乃造物者，不殺念癡魯。",
            "雲居無所爲，粥飯聽鐘鼓。",
            "不材獲飽暖，此德荷佛祖。",
            "詩成自誇笑，聞者亦驚顧。",
            "已決寡語隄，事過乃知誤。",
            "畢卓卧甕邊，謝琨挑鄰女。",
            "見之獨傲然，真情人不怒。",
            "君能識此意，吾語亦可恕。"
        ],
        "title": "次韻雲居詮上人有感",
        "id": "10693b14-04b5-419d-a378-f2b425306c17"
    },
    {
        "author": "釋德洪",
        "paragraphs": [
            "大圓庵中亦何有，但有草座枯藤枝。",
            "朝來壁間亦圖畫，何從貌此寧馨兒。",
            "髮光抹漆膚琢玉，坐睡俛然方拄頤。",
            "當時兩脚不肯舉，今雖有口如當時。",
            "知誰逸想寓此意，必也高人非畫師。",
            "我遭俗瞋坐多語，坐客厭處終不疑。",
            "興來曳杖出門去，路窮回反無澗谿。",
            "見之心怍有愧色，君以贈我聊鍼之。",
            "亦知褊心當服韋，命車何必先鋒爲。",
            "從今靖然痛堅捍，正恐習氣時决隄。",
            "細看忽憶孔北海，曾讀曹瞞禁酒詞。"
        ],
        "title": "大圓庵主以九祖畫像遺作此謝之",
        "id": "3e8135d2-2395-4fa4-8232-1cba66119143"
    },
    {
        "author": "釋德洪",
        "paragraphs": [
            "我生風韻無塵埃，揚清激濁心不回。",
            "少年不忍混白黑，出言動輒爲身災。",
            "突汀出岸水必拍，喬木穎林風必摧。",
            "乃知此世要不免，毁譽於吾何有哉。",
            "君今欲脱此等憂，獻君一策真良謀。",
            "人言白璧爲石頭，唯唯慎莫分劣優。",
            "坐中亦復發一語，衆將環視如仇讐。",
            "此策簡截君牢收，飽食熟睡且隨流。",
            "泛然四海無不可，人將愛與君同游。"
        ],
        "title": "送凝上人",
        "id": "990898c8-9b88-4dea-8ec1-d709e3767b48"
    },
    {
        "author": "釋德洪",
        "paragraphs": [
            "破屋如馬廐，楚囚亦王尼。",
            "名士連璧來，下馬氣吐霓。",
            "論高玉屑鋸，意妙雞駭犀。",
            "君看八尺姿，一尾抹萬蹄。",
            "弟昆清淨妍，俱當籍金閨。",
            "胡爲披白帢，作隊趨塵泥。",
            "漏風駝止卧，跨海鶻方棲。",
            "何時對陛下，道與稷卨齊。",
            "功成歸脩水，春風雨一犁。",
            "嗟余世不要，所至值澗溪。",
            "願從諸郎游，日涉長灌畦。"
        ],
        "title": "謝李商老伯仲見過",
        "id": "53dbe81b-eb0e-46c3-9830-2a670d1d15fd"
    },
    {
        "author": "釋德洪",
        "paragraphs": [
            "寶公禁鎖尋常事，形如聚墨非實然。",
            "濳庵去眼十五白，再見敬仰加拳拳。",
            "黄龍今代南陽老，而公不減真耽源。",
            "眉須俱荒氣深穩，幻滅都盡光渾圓。",
            "公登八十我纔半，道義乃爾相忘年。",
            "西山無時渡漳水，洞壑儼在眉目前。",
            "祝公勿學亮座主，興來徑往呼不旋。"
        ],
        "title": "别潛庵源禪師",
        "id": "80772375-1324-41b6-aff5-549bb4141c9f"
    },
    {
        "author": "釋德洪",
        "paragraphs": [
            "衝虎困頓歸，投枕眠爛熳。",
            "夜晴霜月苦，睡美不知旦。",
            "日高披曉綠，萬事付衰懶。",
            "百年炊黍久，强半得憂患。",
            "起臨清淺流，白髮不可揀。",
            "此生終一壑，形勝已入眼。",
            "明年定來歸，茅屋並崖瞰。",
            "掩門無營爲，一味工寢飯。"
        ],
        "title": "宿宣妙寺",
        "id": "4f404719-804a-40e6-b7f9-9fa02dc1d921"
    },
    {
        "author": "釋德洪",
        "paragraphs": [
            "我昔度瘴海，夜浪光熳熳。",
            "經旬困掀簸，飲食借日旦。",
            "動輙值牆壁，更覺歸心懶。",
            "平生百念灰，但有身爲患。",
            "卧看生與死，兩者無可揀。",
            "那知故園山，秀色長在眼。",
            "愛此□洌崖，中有山房瞰。",
            "會當持老齒，嚼此無沙飯。"
        ],
        "title": "次韻",
        "id": "77ee484e-343b-444d-8b49-774f68d0bf5f"
    },
    {
        "author": "釋德洪",
        "paragraphs": [
            "楊柳風蕭蕭，芙蕖晴熳熳。",
            "水閣試新涼，披衣快清旦。",
            "幽居非養高，一榻聊醫懶。",
            "嘿觀四大空，吾復有何患。",
            "上人超詣姿，叢林得精揀。",
            "勿嫌白兆村，真是人天眼。",
            "穿雲得得來，其他空非瞰。",
            "遂爲信宿留，與子同朝飯。"
        ],
        "title": "三月喜超然至次前韻",
        "id": "1048894b-9ba9-4a4d-894d-d3b1cdb3cfdb"
    },
    {
        "author": "釋德洪",
        "paragraphs": [
            "道人棄家年最少，毛骨稽山冰雪妙。",
            "爲余遠出仙廬峰，雲晴水寒秋自曉。",
            "孤風峭世鳳增擊，高誼映人珠自照。",
            "嗟余苦遭夢幻纒，龜囚蠶縛何時了。",
            "明朝定向舊廬歸，想見盤空雲露小。",
            "當期半夜立西風，月中拾取吹來嘯。"
        ],
        "title": "謝忠子出山",
        "id": "bf4c081d-e2a1-4b37-8332-34df36087ae9"
    },
    {
        "author": "釋德洪",
        "paragraphs": [
            "啞羊苾芻紛作隊，口吻遲鈍懶酬對。",
            "猛公來自知足天，南山爽氣增十倍。",
            "爲公放意談海山，神頎透出形骸外。",
            "八月中秋滋露華，千巖尺璧生光彩。",
            "正當刻志從爐峰，看子穩騎元氣背。"
        ],
        "title": "示忠上人",
        "id": "431d2483-7a7c-4127-811b-d63cbc691c14"
    },
    {
        "author": "釋德洪",
        "paragraphs": [
            "昏花委篝燈，夜雨集梧井。",
            "空房嚙饑鼠，壞壁咽寒蚓。",
            "有生獨多艱，念極淚殷枕。",
            "親朋勢宜絕，醜惡諱聞聽。",
            "棄遺等苦李，零落如斷梗。",
            "忠也新數面，義已到刎頸。",
            "願留廣推擠，守護輕軀命。",
            "逐臭寧有理，嗜痂亦天性。",
            "人情骨肉離，道義燕秦并。",
            "相逢百憂中，如熱啜甘冷。",
            "氣清秋潑山，韻勝月夕鏡。",
            "何時一丘壑，攜子脱塵境。",
            "風林作清歗，追步千峰頂。"
        ],
        "title": "懷忠子",
        "id": "29365cd6-9cdb-4517-96fc-b01575eeebf3"
    },
    {
        "author": "釋德洪",
        "paragraphs": [
            "我昔海山度寒食，雖有花看非故園。",
            "今年寒食花又見，已在故園疑夢魂。",
            "虚弦喪氣念前痛，瘴面敢辭增唾痕。",
            "此生流落坐曠達，晚悔坦率加辛勤。",
            "覺城老子天乞我，人品秀拔高摩雲。",
            "定應分身在絳闕，想見珮璫裙褶纁。",
            "君看翰墨吐秀句，綠楊春重含朝暾。",
            "袖中功名未暇探，且復行樂追幽欣。",
            "陋邦忽見洛陽面，爲誰扶頭清露翻。",
            "殘春風日太醇釅，發粧初罷爭迎門。",
            "豐肌忍調獺髓醫，笑渦尚初紅朝温。",
            "謫仙點筆風雨疾，少陵眼寒煙霧昏。",
            "公獨寓之一戲耳，寧用解語方佐尊。",
            "夜深秉燭花不睡，飲到落月窺金盆。",
            "情鍾耳熱意一折，賦詩遶紙風雷奔。",
            "詩成我讀輒起舞，自忘首禿衣紲袢。",
            "泠然馭風欲仙去，引手便覺天可捫。",
            "歸來僵卧數屋角，萬象困頓天不言。"
        ],
        "title": "次韻彭子長劉園見花",
        "id": "ede9a9c0-f16c-4900-a38c-6b6911869f01"
    },
    {
        "author": "釋德洪",
        "paragraphs": [
            "三年竄南荒，兩過中秋夕。",
            "月不棄覊囚，高義照罅隙。",
            "凛如寢雪霜，但覺炎瘴失。",
            "夢清不敢歸，鯨浪濺天白。",
            "中原一轉首，心折數弟嫉。",
            "遙知亦念我，看至玉輪側。",
            "有生窮至此，甘作死生隔。",
            "今年又中秋，氣味如夙昔。",
            "筠溪遶茅蘆，波影登几席。",
            "危磴通石門，高眺屢顧陟。",
            "空山夜氣升，草木正蓊鬰。",
            "超然凛清癯，可即不可及。",
            "華紛落無餘，但見霜露實。",
            "三子新間舊，學問川增益。",
            "駿氣不受覊，奔颿初伏櫪。",
            "人生一大夢，聚散兩戲劇。",
            "境豈妍鄙哉，而心自南北。",
            "忽驚西樓高，含光下注射。",
            "林葉動流水，楯瓦粲佳色。",
            "翩然步脩徑，杖履草露濕。",
            "地坐閴無人，但聞蟲唧唧。",
            "清境難抱石，秀句爲收拾。",
            "明年當復和，勝踐要綴續。",
            "晴陰萬里同，世路致欣戚。",
            "付與市朝人，舉酒相歎息。",
            "月雖默不言，涇渭視喧寂。"
        ],
        "title": "石門中秋同超然鑒忠清三子翫月",
        "id": "e86abfe0-7349-4b95-8fd5-7a982af26dd1"
    },
    {
        "author": "釋德洪",
        "paragraphs": [
            "一昨海外歸，盡見故山侣。",
            "夫子獨未見，夢想識風度。",
            "今日復何日，乃獲抵掌語。",
            "猶疑是夢中，驚定無所覩。",
            "欣然誦新句，句法雜今古。",
            "初如涉微波，沙石俯可數。",
            "忽驚鋒刃攢，凛然爲毛竪。",
            "可讀不可識，森嚴開武庫。",
            "百態出俄頃，春破賴綴補。",
            "詞高殆天得，那借江山助。",
            "人間有此客，而使衣涴土。",
            "君看絳闕姿，矯不受控御。",
            "大言惷上商，坐此得齟齬。",
            "天公聊戲之，一官良蹇寓。",
            "天風吹綠鬢，醉眼蓋寰宇。",
            "閻浮一漚耳，是身等唾霧。",
            "功名付揶揄，富貴我劇具。",
            "道山弱水上，凝睇隔煙雨。",
            "夜晴覺天多，月好笑起舞。",
            "引手挽醉袂，恐騎紫雲去。"
        ],
        "title": "見蔡儒效",
        "id": "3d6ff9f2-34f1-4c1e-b145-e7a6e92a9123"
    },
    {
        "author": "釋德洪",
        "paragraphs": [
            "凶衰不祥憂患變，卧念余生真自厭。",
            "向時衣裓識天香，朅來唾痕餘瘴面。",
            "故人訶譏豈忍聞，新交推擠不容喘。",
            "子獨心翔異衆人，追逐南來不辭遠。",
            "重逢難取夢中物，一懽且喜身俱健。",
            "忽憶南荒海外時，敢料北山松下見。",
            "鶯唇清滑柳困頓，醉人春色初醇釅。",
            "莫涼香霧滿村落，軒包到榻眠山店。",
            "我已歸休萬事足，但餘老眼遮黄卷。",
            "靜時頎紹痛誡我，先須從此焚破硯。",
            "念子懷親渡大江，枝葉行復登淮甸。",
            "分攜一語有精神，行藏直使珪無玷。"
        ],
        "tags": [
            "庐山"
        ],
        "title": "余自太原還匡山道中逢澤上人與至海昏山店有作",
        "id": "61c88435-c048-4cdb-bf24-300a9a3e0a4b"
    },
    {
        "author": "釋德洪",
        "paragraphs": [
            "山深久不晴，領略三伏暑。",
            "夜涼聞風泉，疑作空階雨。",
            "但覺紙窗明，不知山月吐。",
            "階除偶獨立，滿庭浩風露。",
            "室閒門未掩，時有飛螢度。",
            "餘生願俱子，萬壑千巖處。",
            "艱難百憂中，長恐此心負。",
            "今宵復對榻，樂事遽如許。",
            "地偏心亦遠，喜俗憂自去。",
            "風光如輞川，窈窕辛夷塢。",
            "以短暴弟長，正坐功名悞。",
            "何如廬山陰，一水斷世路。",
            "持遠兩鏡臨，於中可無覩。",
            "此詩若散緩，熟讀有奇趣。",
            "便覺陶淵明，彷彿見眉宇。"
        ],
        "tags": [
            "庐山"
        ],
        "title": "十六夜示超然",
        "id": "6ffe5965-23fe-49bb-a22b-21253390e4e1"
    },
    {
        "author": "釋德洪",
        "paragraphs": [
            "道人去我久，書問且不數。",
            "聞余竄南荒，驚悸日枯削。",
            "安知跨大海，往返如入郭。",
            "譬如人弄潮，覆却甚自若。",
            "旁多聚觀者，縮項膽爲落。",
            "僻居少過從，閒庭墮鬭雀。",
            "手倦失輕紈，扣門誰剝啄。",
            "開關忽見之，但覺瘦矍鑠。",
            "立談慰良苦，兀坐敘契闊。",
            "誰持稻田衣，包此剪翎鶴。",
            "遠來殊可念，此意重山嶽。",
            "悃愊見無華，語論出稜角。",
            "爲余三日留，頗覺解寂寞。",
            "忽然欲歸去，破裓不容捉。",
            "想見歷千峰，細路如遺索。",
            "相尋固自佳，乞詩亦不惡。",
            "而余病多語，方以默爲藥。",
            "寄聲靈石山，詩當替余作。",
            "便覺鳴玉軒，跳波驚夜壑。"
        ],
        "title": "瑜上人自靈石來求鳴玉軒詩會予斷作語復決隄作一首",
        "id": "345abc64-607a-4f7b-830e-3fdf43267a30"
    },
    {
        "author": "釋德洪",
        "paragraphs": [
            "駮雲漏微日，諸峰猨曉時。",
            "飛檐寄木杪，晴瓦暗差差。",
            "意行愛倉涼，地坐休頓疲。",
            "哀蟬尚泣露，積水欲生漪。",
            "瘴痾餘睡色，破裓老垂垂。",
            "心事世途悞，風神邱壑宜。",
            "高標誰對我，白鳥深自知。",
            "重來應邂后，歸去不須期。"
        ],
        "title": "余所居寺前有南澗澗下淺池每至其上未嘗不誦柳子厚南澗詩又恨東坡不和乃和示超然",
        "id": "ab3b0337-1d5e-4342-83c6-7ced60b25ca9"
    },
    {
        "author": "釋德洪",
        "paragraphs": [
            "永懷山陰老，潄流味餘津。",
            "幽尋見蘭叢，蒼然出荆榛。",
            "便欲即之語，忘其千歲人。",
            "歸休正吾志，理順如析薪。",
            "夜舂博飯喫，猶勝海南民。"
        ],
        "title": "追和帛道猷一首",
        "id": "12b0cbe2-7732-484d-b890-d5714b5fd795"
    },
    {
        "author": "釋德洪",
        "paragraphs": [
            "念昔謫海南，路塵吹瘴風。",
            "未即棄溝壑，尚在拴索中。",
            "親朋半天下，萬里不一逢。",
            "髯胡豈有罪，乃肯與我同。",
            "情親等昆弟，使令惟西東。",
            "時爲解我語，道大自不容。",
            "邵陽雨中别，涕淚落無從。",
            "我伴有形影，渠歸無僕僮。",
            "三年鍛百巧，遂成瘖與聾。",
            "今日復何日，嶽寺聞樓鐘。",
            "聚觀迎萬指，登睫排千峰。",
            "黄泉天復見，白骨肉已重。",
            "髯雖未對面，音問已喜通。",
            "夫子佐岣嶁，有道如葛洪。",
            "筆力扛九鼎，奇語出遽匆。",
            "長篇春爭麗，送我歸新豐。",
            "且約老南嶽，幅巾追瘦筇。",
            "拊手輒大笑，此計隨虚空。",
            "山林當付我，君事侯與公。",
            "麒麟未易系，健鶻那可籠。"
        ],
        "tags": [
            "衡山"
        ],
        "title": "次韻公弱寄胡强仲",
        "id": "122fd740-1c77-45f4-b1e5-62ee54c8ecf4"
    },
    {
        "author": "釋德洪",
        "paragraphs": [
            "閑中過却重陽節，江城風雨吹黄葉。",
            "與君來游亦偶然，聚立西偏讀豐碣。",
            "憑欄眼界得天多，雨脚明邊飛鳥滅。",
            "西山向人亦傾倒，犯雲爭來獻層疉。",
            "未歸負負無可言，相視心知慚在頰。",
            "會當却立雲生處，縱望晴江生雉堞。",
            "尚喜清游不屬人，故作此詩相暖熱。"
        ],
        "tags": [
            "滕王阁"
        ],
        "title": "重陽後同鄒天錫登滕王閣",
        "id": "13028df4-ace7-4b2d-859a-409f3f350ae4"
    },
    {
        "author": "釋德洪",
        "paragraphs": [
            "攜僧登芙蓉，想見綠雲徑。",
            "天風吹笑語，響落千巖靜。",
            "戲爲有聲畫，畫此笑時興。",
            "夙習嗟未除，爲君起深定。",
            "蜜漬白芽薑，辣在那改性。",
            "南歸亦何有，自負蘆圌柄。",
            "舊居懸水旁，石室如仄磬。",
            "行當洗過惡，佛祖重皈命。",
            "念君别時語，皎月破昏暝。",
            "蠅頭錄君詩，有懷時一詠。"
        ],
        "title": "次韻天錫提舉",
        "id": "b34a9c9d-8279-4d70-8707-53a5ce82ba39"
    },
    {
        "author": "釋德洪",
        "paragraphs": [
            "朝來多爽氣，拄笏望西山。",
            "看君此標致，合在臺閣間。",
            "賴有宗之輩，文字相往還。",
            "遥知醉九日，紅潮生玉顔。",
            "嗟予抱瘴痾，古寺長閉關。",
            "亦復把霜蘂，行嗅賞餘閑。",
            "琢詩償清境，索句常苦艱。",
            "愛君吐雲詞，端爲破天慳。",
            "氣勝起疲墮，語妙鐫老頑。",
            "正當作小字，明窗寫斕斑。"
        ],
        "title": "次韻吳提句重九",
        "id": "1a86c353-47fa-45a7-9ad6-191d75d9d375"
    },
    {
        "author": "釋德洪",
        "paragraphs": [
            "掲陽濱瘴海，苦霧搏蠻煙。",
            "自古無衣冠，安得禮義傳。",
            "韓子見而歎，豈是終棄捐。",
            "選士得趙德，講學與周旋。",
            "遂爲鄉里榮，士慕舊而先。",
            "却後三十載，才者森排肩。",
            "東甌贅華夏，西漢爲邊沿。",
            "民俗號殷富，亦有佳林泉。",
            "黠者事商販，朴者工力田。",
            "自隋迄于唐，稍知慕華軒。",
            "乃有歐陽生，粹然而出焉。",
            "古文有師法，學問知淵源。",
            "其後賢者至，雜遝盛中原。",
            "至今號多士，富貴爭熏天。",
            "江南佳麗地，南昌富山川。",
            "幽谷抱歐峰，西山秀氣連。",
            "地靈祕奇運，當有命世賢。",
            "山輝玉韜石，水媚珠懷淵。",
            "君看烏衣裏，俊雅爭清妍。",
            "治朝開三舍，精揀無遺篇。",
            "幸當勤燈火，無忘臨簡編。",
            "會看起白屋，寧遭犯青錢。",
            "大當到三事，小當步八磚。",
            "趙德歐陽生，豈獨令居前。",
            "努力各自勵，請視徐子言。",
            "窮耕有惡歲，惰農無豐年。",
            "言小可喻大，歲晏宜勉旃。"
        ],
        "title": "勸學次徐師川韻",
        "id": "f514b7f0-d69c-4898-a0bf-bcb148c01c28"
    },
    {
        "author": "釋德洪",
        "paragraphs": [
            "瘴海夜成焰，鬼關晝常陰。",
            "柵廬餘百家，間見椰子林。",
            "居人例推髻，豹狼而衣襟。",
            "語言不可讀，冥目以意尋。",
            "居然不可解，欲問返如瘖。",
            "君持使者節，風彩動雲岑。",
            "軒渠笑時語，萬籟轉笙琴。",
            "余方卧圜土，跫然欣足音。",
            "相逢春脱手，歸意不可擒。",
            "便覺暮雨山，掃空煙翠深。",
            "袍袴洗羊負，項背逃芒針。",
            "乃爾徑去亟，翩翩出籠禽。",
            "津渡已撾鼓，高帆摩天心。",
            "行矣勿作惡，萬事付醉吟。",
            "當會西林下，相對說如今。"
        ],
        "title": "送文中北還",
        "id": "2f70a111-4eee-4675-8e8e-5e0a6e703886"
    },
    {
        "author": "釋德洪",
        "paragraphs": [
            "我窮親舊絕，君來殆天遣。",
            "度關一句妙，不撥機自轉。",
            "令人意頹然，盎如醉黎衍。",
            "新詩麗吳姬，霧鬢風前卷。",
            "細看發豪放，川犇驚地喘。",
            "才高那可妬，默念耳自反。",
            "不禁數餘年，三眠蠶欲繭。",
            "思君誰與同，月度微雲淺。"
        ],
        "title": "次韻彭子長僉判二首  其一",
        "id": "fabc340f-73bf-41af-979e-7e904b5ee070"
    },
    {
        "author": "釋德洪",
        "paragraphs": [
            "悉如羊公鶴，氋氃費推遣。",
            "心如旋磨驢，日夜團圞轉。",
            "夫子爲譏訶，譬說頗蔓衍。",
            "愁心得少休，忽作象鼻卷。",
            "出門無所詣，地坐息疲喘。",
            "路窮輒一笑，興盡復回反。",
            "風光聞布穀，人家初煮繭。",
            "倚藤望九峰，層疉分濃淺。"
        ],
        "title": "次韻彭子長僉判二首  其二",
        "id": "9284f80e-18ca-4ff5-bfe3-22cf1d495973"
    },
    {
        "author": "釋德洪",
        "paragraphs": [
            "霜顱玉骨眉有稜，孤風照人虔敬增。",
            "寒松撼空夜瑟瑟，古井吞秋波不興。",
            "天柱峰前額加手，一别十年彈指久。",
            "嗟予塵土化征衣，愛君坐中舟壑走。",
            "繩床爲拂兩頭塵，響答空巖笑語新。",
            "人間何從得此客，解令寒谷夜生春。"
        ],
        "title": "重會大方禪師",
        "id": "f838eb9b-208c-4c0f-afa3-23de08971499"
    },
    {
        "author": "釋德洪",
        "paragraphs": [
            "道林一身渾是德，别來遥知頷髭白。",
            "尚記山房夜語時，睡笑訶譏盡秋色。",
            "黄龍開二甘露門，靈源方等真弟昆。",
            "道林真珠撒羅帳，昭默霧豹方埋文。",
            "鵝王自應能擇乳，飛黄頷得王良馭。",
            "東風吹散嶽山雲，道人明日當歸去。",
            "故人若問老垂垂，爲言肘骨露麻衣。",
            "赤頭已作齊眉雪，自提風帽海山歸。"
        ],
        "title": "大方寺送祖超然見道林方等禪師",
        "id": "a6b446b4-faa4-4f13-82a6-99f5a4e381e4"
    },
    {
        "author": "釋德洪",
        "paragraphs": [
            "快山山淺亦有虎，時時妥尾過行路。",
            "一豎地坐牧兩牯，以箠捶地不知顧。",
            "虎搏豎如鷹搦兔，兩牯來奔虎棄去。",
            "回往荷庠挨老樹，牯相喘視同守護。",
            "虎竟不能得此豎，豎雖不救牯無負。",
            "一村囂傳共鳴鼓，而虎已逃不知處。",
            "嗟乎異哉兩大武，高義可與貫高伍。",
            "令走仁義名好古，臨事真情乃愧汝。",
            "此事可信文公語，爲君落筆敏風雨。"
        ],
        "title": "義牯",
        "id": "faffbf6d-9d47-4940-902a-d0d90d671137"
    },
    {
        "author": "釋德洪",
        "paragraphs": [
            "吾道例孔子，譬如掌與拳。",
            "展握固有異，要之手則然。",
            "晚世苦凌夷，講習失淵源。",
            "君看投跡者，紛紛等狂顛。",
            "韓子亦儒衣，倔强稱時賢。",
            "憑凌作詬語，到死不少悛。",
            "後世師韓輩，穴攘猶可憐。",
            "走名不自信，逐隊工語言。",
            "譁然皇祐間，飛蚊閙喧闐。",
            "田衣動成羣，怒癭空自懸。",
            "縮頭不敢息，兀坐如蹲猿。",
            "堂堂東山公，才大德亦全。",
            "齒牙生風雷，筆陣森戈鋋。",
            "隱然湖海上，長庚横曉天。",
            "作書肆豪猛，揮斤莫敢前。",
            "羣兒雖貌敬，臆論已不専。",
            "書成謁天子，一日萬口傳。",
            "坐令天下士，欲見嗟無緣。",
            "功成還山中，笑語答雲煙。",
            "我來不及見，山水自明鮮。",
            "入門寂無聲，脩竹空滿軒。",
            "永懷翛然姿，骨肉聳清堅。",
            "僮奴豈知此，住此亦彌年。",
            "指余以石塔，草棘北風顛。",
            "再拜不忍去，聽此遶澗泉。",
            "吁嗟末運中，那復斯人焉。",
            "文章亦細事，清苦非所便。",
            "但愛公所守，遠相諸祖肩。",
            "遲遲哦公詩，落日滿晴川。",
            "願攜折脚鐺，結茅西澗邊。",
            "歲時邏松檜，來此掃頽磚。"
        ],
        "title": "謁嵩禪師塔",
        "id": "a191da27-bdae-4fce-b3e1-ae1a10fa66f9"
    },
    {
        "author": "釋德洪",
        "paragraphs": [
            "青燈照華髮，掩卷成嗟咨。",
            "事有世共見，而意復難知。",
            "殺父子受封，殆非人所爲。",
            "孟津觀兵者，非天尚誰欺。",
            "孔子蓋周人，而爲殷宗枝。",
            "欲辨則不敢，亟口稱夷齊。",
            "使彼果聖乎，古今無異詞。",
            "則其罪武王，明甚無可疑。",
            "呶呶與世辨，泛濫驚羣兒。",
            "惜不經柳子，爲一剖擊之。",
            "知誰千載下，擊節讀吾詩。"
        ],
        "title": "補東坡遺三首題武王非聖人論後",
        "id": "145b395d-1f20-4196-ba06-70b5ca1e1066"
    },
    {
        "author": "釋德洪",
        "paragraphs": [
            "窮冬海道絕，瘴雨晴墟里。",
            "何以知歲豐，未卯炊煙起。",
            "先生清夢回，科髻方隱几。",
            "獠奴拾墮薪，發爨羮藷米。",
            "飽霜闊葉菘，近水繁花薺。",
            "都盧深注湯，米爛菜自美。",
            "椎門醉道士，一笑欲染指。",
            "誡勿加酸鹹，云恐壞至味。",
            "分嘗果超絕，玉糝那可比。",
            "鮮肥增惡欲，腥膻耗道氣。",
            "畢生啜此羮，自可老儋耳。",
            "錄以寄徐聞，阿同應笑喜。"
        ],
        "title": "食菜羮示何道士",
        "id": "9c44c7d5-e98c-4ecc-aa21-8e925f861d23"
    },
    {
        "author": "釋德洪",
        "paragraphs": [
            "昔聞安期生，以術干項羽。",
            "羽無人君量，佯狂輒遁去。",
            "又聞魯仲連，舌有濟世具。",
            "人君欲祿之，高視笑不語。",
            "吁古列僊人，萬事不干慮。",
            "乃肯入世紛，豈非以民故。",
            "翩翩遙增擊，悠然知事悞。",
            "道合人所難，一律無今古。",
            "我生飽憂患，晚有二子慕。",
            "骯髒刺世眼，甚宜著閑處。",
            "一篇引一杯，舉杯揖黎母。"
        ],
        "title": "己卯歲除夜大醉",
        "id": "de3c4db3-e574-4f83-a5d2-9caf616ae66e"
    },
    {
        "author": "釋德洪",
        "paragraphs": [
            "我讀謫仙詩，句卒意不盡。",
            "層峰俯絕壑，可望不可進。",
            "忽如登旋雲，便覺星斗近。",
            "濁醪世間義，糟粕真典墳。",
            "先生瓊液口，不飲嫌其村。",
            "只今牛渚春，盎盎餘醉魂。",
            "昔醉過汗漫，懷袖揣崑崙。",
            "爾來頽檐下，負日虱自捫。"
        ],
        "title": "次韻李太白",
        "id": "1c441a68-85b3-4d4a-bb14-cb42916c8b51"
    },
    {
        "author": "釋德洪",
        "paragraphs": [
            "先生謫儋耳，一葉航渺茫。",
            "褊心隘世議，怒罵成文章。",
            "昆蟲伏孔垤，仰看青鸞翔。",
            "世欲覊縻之，凡慮不自量。",
            "瓊山遶珠淵，寶光夜煌煌。",
            "我曾至其舍，月出波心房。",
            "追惟對遺編，燈火夜初涼。",
            "麗詞有逸韻，文君方小妝。",
            "便覺胸次間，八窗玲瓏光。",
            "似聞青冥上，幢節鳴珮璫。",
            "先生應過我，衣袖識天香。"
        ],
        "title": "次韻蘇東坡",
        "id": "3e4f8f78-62c9-45fc-995d-62603243ca2b"
    },
    {
        "author": "釋德洪",
        "paragraphs": [
            "我來客湘江，獨泛無人佐。",
            "封疆接南越，都會列百貨。",
            "方嗟歲除矣，仍喜此月大。",
            "思歸姑置之，且枕曲肱卧。",
            "餽問亦未能，起看燈照座。",
            "念貧米無舂，笑富粉轉磨。",
            "二者分劣優，等是一年過。",
            "唯有東坡翁，作詩今續和。"
        ],
        "title": "餽歲次東坡韻寄思禹兄",
        "id": "01b48010-e886-4151-bdb2-055e820d2f0a"
    },
    {
        "author": "釋德洪",
        "paragraphs": [
            "除夕自不寐，守歲世事杯。",
            "念此歲月往，嗟哉難蔽遮。",
            "舊歲幸無疾，新歲知如何。",
            "此夕且相守，拊掌一笑譁。",
            "靜聞閙市中，夜鼓不停撾。",
            "弟兄醉酩酊，冠巾墮欹斜。",
            "我居巖壑中，不覺日蹉跎。",
            "和詩無好句，其敢對人誇。"
        ],
        "title": "守歲",
        "id": "d30ee443-6b74-4358-a757-73313d48b83d"
    },
    {
        "author": "釋德洪",
        "paragraphs": [
            "新歲壓已至，舊歲去不遲。",
            "我尚留不住，石火那能追。",
            "不知歲所在，鳬雛喧水涯。",
            "父老相邀迓，年年知此時。",
            "梅花只落盡，又見春水肥。",
            "我本無欣喜，何嘗有戚悲。",
            "想見君飲酣，一舉時一辭。",
            "春容尚能老，此身那不衰。"
        ],
        "title": "别歲",
        "id": "adea3068-b1b1-41ce-b4b3-92ebe21e6d02"
    },
    {
        "author": "釋德洪",
        "paragraphs": [
            "好山不知源，勝處藏疉嶂。",
            "興來理清游，意適爭勇往。",
            "事異傾同識，顧語山答響。",
            "野泉行淺沙，脱屨屢植杖。",
            "相羊木陰下，喘坐清相向。",
            "阿祐華林風，媚秀得妍狀。",
            "忠禪等鵠清，精神照冰段。",
            "住山異比丘，韻出羲皇上。",
            "風度太清癯，吐語極豪放。",
            "撥置形骸外，卸裓藉草莽。",
            "獨余衰退姿，面色餘煙瘴。",
            "勝踐偶獲陪，兹樂非夙望。",
            "一笑粲妍鄙，散坐推少長。",
            "媿無斜川詩，苦語出牽强。",
            "讀之輒自嗟，幸君一拊掌。"
        ],
        "title": "仙廬同巽中阿祐忠禪山行",
        "id": "1eaba7a2-ebad-4396-bb8e-7bdfe578a574"
    },
    {
        "author": "釋德洪",
        "paragraphs": [
            "海昏石門在深谷，排闥千峰如觸鹿。",
            "崫然獨秀一峰高，自與千山作眉目。",
            "曾學關西一味禪，衆中雜遝多豪賢。",
            "如今此老成新塔，但有樓閣如當年。",
            "道人今作石門客，須眉尚带芳鮮色。",
            "冷齋說我舊遊處，夢魂夜渡脩江碧。",
            "朝來秋聲發舟樹，羡君先我山中去。",
            "故人問我歸何時，試令哦我送行詩。"
        ],
        "title": "送稀上人還石門",
        "id": "32da11b4-6b02-4f9a-b901-209560fc8dfa"
    },
    {
        "author": "釋德洪",
        "paragraphs": [
            "議郎詩眼發天藏，咄嗟辦樓臨汝水。",
            "遥知殘夜笙歌散，月出東南人獨倚。",
            "纖雲滅盡光下徹，微波不興天著底。",
            "忽驚白晝在軒窗，試數游魚見鱗尾。",
            "平生骯髒笑伊優，官冷對人言少味。",
            "但余清境得厭飫，天應用此相償耳。",
            "我當興發竟相覓，一棹西風健行李。",
            "登臨尚能爲君賦，要使江山增勝氣。"
        ],
        "title": "寄題彭思禹水明樓",
        "id": "4b673194-d55e-41ab-b2b6-1228a9b9ec07"
    },
    {
        "author": "釋德洪",
        "paragraphs": [
            "江樓爲誰構，想見晴瓦碧。",
            "夜讀樓中詩，終疑筆五色。",
            "氣方吞劉備，和不以口擊。",
            "麗如傲梁公，正恐是花魄。",
            "君才比西子，果識天下白。",
            "我句陋無鹽，筆硯焚欲亟。",
            "吾家大馮君，酒酣頗自適。",
            "書來誇壯觀，盈紙濺醉墨。",
            "初無萬錢念，脱帽見秃筆。",
            "時時及少年，追逐寄夙昔。",
            "誡勿效寶公，清狂挑鏡尺。"
        ],
        "title": "復次蔡元中韻",
        "id": "41204256-17c3-45c7-b5c2-bffac670f879"
    },
    {
        "author": "釋德洪",
        "paragraphs": [
            "新詩夜讀寒更盡，兄弟盡容窺所藴。",
            "此詩未暇數奇趣，談笑先看押難韻。",
            "家在筠溪白石灘，後堂分得玉千竿。",
            "遥知華屋青燈夜，想見對牀風雨寒。",
            "湘山曉學愁眉淺，思歸憑高意凝遠。",
            "貫珠妙語肯寄我，暴富人驚呼北阮。",
            "何時促詔紫宸對，草制千言倚馬待。",
            "才高合在明光宫，忍令流落江湖外。",
            "我漁意不在金鱗，湘浦華亭一樣春。",
            "苑頭佐舟未乾沒，問法僧來寂寞濱。",
            "古師政與人意合，有問自應忘所答。",
            "一波纔動衆波隨，光徧千燈無壞雜。"
        ],
        "title": "次韻思禹思晦見寄二首  其一",
        "id": "32b6cd9b-be31-47c2-bb43-a836510f66b4"
    },
    {
        "author": "釋德洪",
        "paragraphs": [
            "多生垢習消磨盡，一念定光空五藴。",
            "尚能弄筆戲題詩，如鐘殷牀有餘韻。",
            "南臺煙靄隔重灘，城廓遙應認刹竿。",
            "湘西六月失三伏，一枕窗風午簟寒。",
            "年來懶復嫌山淺，更欲移庵藏僻遠。",
            "又思喧寂不相妨，卧念當年三語阮。",
            "鏡裏朱顔豈長對，歲月去人寧少待。",
            "是身已作夢幻觀，肯復經營此身外。",
            "議郎材志堪逆鱗，笑談解生寒谷春。",
            "會看爲天作喉舌，願聽高風淮海濱。",
            "要知未必與世合，載之詣世世不答。",
            "譬如瓶中有澠淄，雖與世混終不雜。"
        ],
        "title": "次韻思禹思晦見寄二首  其二",
        "id": "289b25e7-4d8b-4629-b4a3-56d3d13765bf"
    },
    {
        "author": "釋德洪",
        "paragraphs": [
            "久不對睿語，便覺牙頰强。",
            "獨行谿山間，清鵠失羣伴。",
            "温軟聞吳音，攀翻忽東向。",
            "試問識睿否，客曰甚無恙。",
            "但遭呂吳興，拽手不少放。",
            "欲使開笑齒，說法人天上。",
            "掉頭掣肘去，不顧西興浪。",
            "登舟翻然行，萬衆皆目斷。",
            "平生勇於道，氣韻真邁往。",
            "安肯逐兒輩，低首投世網。",
            "但恐呂望之，追法薛廷望。",
            "茶鹽以加之，趁出白雲嶂。",
            "要看呵佛祖，瘦拳捉藜杖。"
        ],
        "title": "戲廓然",
        "id": "2de00715-b198-497d-84dd-6160f6130e49"
    },
    {
        "author": "釋德洪",
        "paragraphs": [
            "隨軒文字海，異寶羅周遭。",
            "忽見張公詩，雪浪翻驚濤。",
            "坐令千巖秋，萬壑風怒號。",
            "如君閲縉紳，異材雜蓬蒿。",
            "我公廊廟姿，王室久勤勞。",
            "只今天下望，北斗太山高。",
            "驗君平生術，月脇窺秋毫。",
            "嗟余人世外，靈臺關鑰牢。",
            "行將侶白鷗，浩歌作遠逃。",
            "已作華亭叟，月明水一篙。"
        ],
        "title": "清臣先臣過余於龍安山出羣公詩爲示依天覺韻",
        "id": "4e495f94-8acb-47f1-b627-32aec12ec4f4"
    },
    {
        "author": "釋德洪",
        "paragraphs": [
            "彭侯慣法戰，機鋒吸西江。",
            "衲子畏面目，望見投矛鏦。",
            "叢林真一害，斯人喧此邦。",
            "我雖耐矢石，貌抗心已降。",
            "霜鐘但摩挲，豈敢施微撞。",
            "時來奮棘髯，劇談對閑窗。",
            "初見揺心樹，久則摧幔幢。",
            "遂使澆薄態，琢磨成敦厖。",
            "吾志荷大法，君欲插手扛。",
            "從來內外護，劉遠名亦雙。",
            "斯道久破碎，百孔而千瘡。",
            "要當共補綴，追配能與龐。"
        ],
        "title": "器之喜談禪縱横迅辯嘗摧衲子叢林苦之有詩見贈次其韻",
        "id": "a4c959c2-8734-4317-9eab-d062b5ddf3d4"
    },
    {
        "author": "釋德洪",
        "paragraphs": [
            "杏子生仁桃葉長，西園日脚踰女牆。",
            "牆陰嬌語誰家娘，涼涼作隊來採桑。",
            "玉纖拾礫抵翠羽，鶯燕笑語殊不忙。",
            "吳蠶睡起未成繭，肺腸已作金絲光。",
            "歸來遠山堆莫碧，無端野李嬌春色。",
            "辛夷花零愁更多，熏骨真香無處覓。"
        ],
        "title": "春去歌",
        "id": "827f2250-089b-401b-8081-51dbcf5a06e8"
    },
    {
        "author": "釋德洪",
        "paragraphs": [
            "道人有奇骨，野鶴在雞羣。",
            "十年江北南，高蹤等浮雲。",
            "朅來□國生，紛埃涴衣裙。",
            "西山遶漳水，玉澗連石門。",
            "中有唐朝寺，禪誦度朝昏。",
            "正當袖手去，坐對柏子焚。",
            "君看市朝間，凍螘環磨輪。",
            "何當作高笑，視世一虻蚊。"
        ],
        "title": "贈雲道",
        "id": "607b8d20-e715-4728-9047-4e80c41a78f3"
    },
    {
        "author": "釋德洪",
        "paragraphs": [
            "每欲一醉竟未嘗，今朝杯翠如桄榔。",
            "須臾耳熱仰天笑，氣吞萬里駒方驤。",
            "何從人間有此客，杜門忽見車軒昂。",
            "興來對我弄絃索，妙觀隨指追文王。",
            "絕學子雲不汲汲，頗許叔度能汪汪。",
            "何當萬事付一笑，卧看天雨雲飛翔。"
        ],
        "title": "贈少府",
        "id": "1e29ae2e-efb8-4d55-a898-0c31aefbb11f"
    },
    {
        "author": "釋德洪",
        "paragraphs": [
            "老住江上村，隨分亦迎送。",
            "陪堂一鉢飯，不得日日供。",
            "唯無清淨福，正坐失脩種。",
            "後身老湘龐，測然施心動。",
            "妙語俱積香，把玩廢吟諷。",
            "才高氣駿特，飛兔不受控。",
            "天與洗妬慳，何止愈頭痛。",
            "吾聞佛事門，同宗而異用。",
            "甘贄打粥鍋，應仲獨送供。"
        ],
        "title": "次韻明應仲宗傳送供",
        "id": "c1caf153-1025-4d7f-8008-8ccdd305a979"
    },
    {
        "author": "釋德洪",
        "paragraphs": [
            "寺已餘十僧，田不登百數。",
            "何以常乏食，强半了租賦。",
            "今年失布種，正坐無牛具。",
            "六月始分秧，江流冒塍路。",
            "水退秧陷泥，經月已無雨。",
            "枯根拆龜兆，瘦葉壓勃土。",
            "鄰家飯早占，我方質袍袴。",
            "此生爲口腹，夢幻相煎煮。",
            "阿慈佐井臼，事衆耐辛苦。",
            "今朝質且盡，父子屹相覷。",
            "頹然輒坐睡，欠伸久不語。",
            "只箇甘露滅，可質請持去。"
        ],
        "title": "七月十三示阿慈闕闕",
        "id": "d7340b50-31c2-43ea-b08d-fa8a7be9934a"
    },
    {
        "author": "釋德洪",
        "paragraphs": [
            "一昨游京華，壞裓變塵土。",
            "思歸念雲山，夜夢亦成趣。",
            "故人驟登庸，時時宿西府。",
            "如鳥得所棲，倦適忘飛去。",
            "從中奇禍作，失聲驚破釜。",
            "三年王海南，放意吐佳句。",
            "歸來駭叢林，冠巾呵佛祖。",
            "突兀刺世眼，所至遭背數。",
            "夫子獨凛然，高誼照寰宇。",
            "哀憐欲收拾，奮髯排衆怒。",
            "豈惟子義世，獨有孔文舉。",
            "此恩無陳鮮，歲月有今古。",
            "朅來湘楚遊，坐閲六寒暑。",
            "今年中秋夕，水宿青蘋渚。",
            "誰持一紙書，剝啄叩蓬户。",
            "呼燈得款識，扶牀喜而舞。",
            "開書有新詩，喜事遽如許。",
            "麗如春湖曉，月映薔薇露。",
            "筆力回春工，彷彿失風度。",
            "湘江三百里，款段沿江路。",
            "嶽色滿征鞍，疾驅那敢顧。",
            "朝來真見之，了非夢時遇。",
            "堂堂千人英，要是幹國具。",
            "龍蛇吁莫測，涔蹄聊蹇寓。",
            "道固有晦顯，會看跨雲雨。",
            "天下張荆州，四海陳合浦。",
            "當時寂寞濱，皆獲陪杖屨。",
            "今又從公游，楚山更佳處。",
            "詩成倚峿臺，天風吹笑語。"
        ],
        "title": "予頃還自海外夏均父以襄陽别業見要使居之後六年均父謫祁陽酒官余自長沙往謝之夜語感而作",
        "id": "9fc8f139-fc5f-442f-9e44-5c13f7e1b3b0"
    },
    {
        "author": "釋德洪",
        "paragraphs": [
            "夢幻有貴賤，譬如綿與蘆。",
            "美惡俱一暖，未易相賢愚。",
            "我少懷毛髪，倦禪輒逃儒。",
            "投老加冠巾，舞笏師道吾。",
            "世事幾時畢，雲山何處無。",
            "何爲聚落中，滯留如賈胡。",
            "溪聲替說法，聚石爲講徒。",
            "拊手笑遠志，甘爲小草乎。"
        ],
        "title": "次韻陳倅二首  其一",
        "id": "eb8744fd-66ef-4fa6-a646-7773da917e20"
    },
    {
        "author": "釋德洪",
        "paragraphs": [
            "霜清已高掲，水清見游魚。",
            "橘洲頹晚照，屬玉行烱如。",
            "我窮世不要，老並湘江居。",
            "君獨念故舊，時時容借書。",
            "我亦循陳迹，驅莽如磨驢。",
            "詩成輒自省，壁月掛清虚。"
        ],
        "title": "次韻陳倅二首  其二",
        "id": "1b93485e-45d4-4abe-8cfd-e13b782ba9e4"
    },
    {
        "author": "釋德洪",
        "paragraphs": [
            "公家兄弟俱秀傑，人言不減河東薛。",
            "鳳皇鸑鷟雖見之，聞有鵷雛更超絕。",
            "周郎坐中見新作，天葩奇芬衆口愕。",
            "君看氣焰遮縉紳，想見精神映臺閣。",
            "我窮歲晚猶奔走，小邑那知有邂后。",
            "堂堂合置明光宮，簿書堆中不宜有。",
            "功名偶然耳是寄，故應隨流坎而止。",
            "且置袖中批誥手，下簾絃歌聊爾耳。",
            "此詩摹寫見標格，晴湖無風照春色。",
            "滄海遺珠果見之，邵陽他日如彭澤。"
        ],
        "title": "余游侯伯壽思儒之間久矣而未識季長昨日見之夜歸作此寄之",
        "id": "f3808787-37c4-49d0-98d1-15edb8573527"
    },
    {
        "author": "釋德洪",
        "paragraphs": [
            "翰墨場中見奇傑，行書半雜歐與薛。",
            "此詩押韻如射鵰，應弦而落人驚絕。",
            "詞惟達意非有作，公雖不怪傍人愕。",
            "嗟余平生事苦吟，吟筆今真爲公閣。",
            "渙然成文自湍走，如水與風初邂后。",
            "頎然綠髮映華裾，人間此客何從有。",
            "我誦此生真一寄，禪林枝穩容棲止。",
            "敢將醜惡酬絕倡，狗尾續貂堪笑耳。",
            "坡谷淵源有風格，光芒萬丈餘五色。",
            "吾聞龍蛇所由生，必也深山并大澤。"
        ],
        "title": "季長見和甚工復韻答之",
        "id": "febad7c5-21f6-4523-9223-390c0548844e"
    },
    {
        "author": "釋德洪",
        "paragraphs": [
            "年來槁項皤須髮，世眼憎嫌遭棧絕。",
            "君獨照人如冰輪，洗盡宿雲寒皎潔。",
            "今日層樓空獨倚，天高衮衮飛鴻滅。",
            "掉頭哦此賞梅詩，如對北窗香噴雪。",
            "愛君語妙蜕塵埃，道骨自能逃歲月。",
            "玉兒豈是解清唱，想見笑中呵手折。",
            "嗅看應作小顰嬌，關心不與年時別。",
            "一懽紛然雲雨散，落英滿地蛙聲歇。",
            "可憐城郭都不知，新詩一出人爭說。",
            "和羮他日願如君，長紅裊花歌壽闋。"
        ],
        "title": "季長賞梅使侍兒歌作詩因次韻",
        "id": "cd5b10d1-150f-4c82-ac3f-efbd95202ae4"
    },
    {
        "author": "釋德洪",
        "paragraphs": [
            "樓鐘尚殷牀，密室僧定後。",
            "窗風鳴摵摵，黄落知榆柳。",
            "蜘蛛忽胎絲，燈花亦駢秀。",
            "人從城郭歸，村落聞夜嗾。",
            "讀詩映檐月，兩清俱頓有。",
            "斯人太白豪，醉裏詩千首。",
            "要宜萬丁带，肘合黄金斗。",
            "袖藏批誥手，却作僧扉扣。",
            "玉堂未放君，此物君家舊。",
            "飽永仍父職，人望亦天授。",
            "懸知夜直清，應念山中友。",
            "莫以腕脱後，嘲我飯山瘦。"
        ],
        "title": "次韻見贈",
        "id": "184f106d-3622-4daa-b0c2-58f69afc4cef"
    },
    {
        "author": "釋德洪",
        "paragraphs": [
            "曉烟幻出千萬峰，個中我曾如懶融。",
            "天公亦妬飽清境，戲推墮我塵網中。",
            "人生萬□無不有，道士寧知爲老楓。",
            "去年雪夜宿絕頂，笑聲響落千巖風。",
            "今年千巖在掌握，烟雨又復分西東。",
            "磨錢作鏡照千里，必也高人非畫工。",
            "季長胸中自邱壑，吐辭便覺春無功。",
            "韓侯玩世難共語，精神滿腹仍疏通。",
            "酒闌耳熱眩紅碧，醉語撼子崔嵬胸。",
            "遙知墮幘笑不答，但見玉頰回渦紅。"
        ],
        "title": "季長出示子蒼詩次其韻蓋子蒼見衡嶽圖而作也",
        "id": "0ea80445-2060-4990-ba34-acc93b98c6fa"
    },
    {
        "author": "釋德洪",
        "paragraphs": [
            "一杯愁倡低眉峰，不平萬事都消融。",
            "嗟余分身處處有，遙知到子談笑中。",
            "平生蹤蹟亦可笑，以醜見傳如癭楓。",
            "而公才大置閑地，正坐道骨合仙風。",
            "頗聞少年類豪俠，臂鷹走馬王城東。",
            "爾來閉門看脩竹，藉甚但傳詩句工。",
            "懶於能琴嵇叔夜，癡於戀酒王無功。",
            "明朝此樂墮渺莽，路隔關河魂夢通。",
            "付子後堂以清夜，料理絲竹圍酥胸。",
            "曲音少悞即回顧，笑看杯面微波紅。"
        ],
        "title": "子偉約見過已而飲於城東但以詩來次韻",
        "id": "f2ab4ad2-570a-492e-9c9b-c6b1c11bb11c"
    },
    {
        "author": "釋德洪",
        "paragraphs": [
            "湘西今日雲生早，嶽麓雪晴看愈好。",
            "朱欄青瑣寄木杪，下臨絕壑青松道。",
            "知誰沙步泊漁舟，舟中應容寂音老。",
            "愛山誰復如君者，一幅湘西和我畫。",
            "分身亦欲看京華，要使癡兒驚羽化。"
        ],
        "title": "季長出權生所畫嶽麓雪晴圖",
        "id": "e95e88d8-1807-40ef-a7c5-a938b6789c18"
    },
    {
        "author": "釋德洪",
        "paragraphs": [
            "邵陽歸去知幾里，萬頃斜陽渡湘水。",
            "一葉扁舟共看山，伯鸞德耀俱風味。",
            "山中信宿不忍去，班草松間呼不起。",
            "波心月出卧不知，但愛松風吹醉耳。",
            "朝來拾得浩蕩春，雪英紅雨紛桃李。",
            "大鐘横撞山答響，遥知有寺藏層翠。",
            "想見道人出迎客，犀顱戢戢三千指。",
            "王事得從方外樂，佳處遲留固其理。",
            "何當更和宿山詩，要看雲泉生逸氣。"
        ],
        "title": "季長盡室來長沙留一月乃還邵陽作是詩送之",
        "id": "be643992-7d39-4f00-a817-13505bcf9f8e"
    },
    {
        "author": "釋德洪",
        "paragraphs": [
            "十年不踏黄塵路，老盡歸心餘一縷。",
            "因同夜語想京華，歸心百尺游絲舉。",
            "前年别我楚山邊，解鞍班草弄雲泉。",
            "今年送公古城北，花發水流聞杜鵑。",
            "眉間秀色照春晚，青雲故人紛滿眼。",
            "門前車馬氣如雲，知誰倒屣迎王粲。",
            "行看腕脱供十吏，玉堂風景非人世。",
            "萬乘扣扉宮月斜，夢驚呼燭度窗紗。"
        ],
        "title": "送季長之上都",
        "id": "6802a10f-ff35-4408-b67a-fd489f8fd463"
    },
    {
        "author": "釋德洪",
        "paragraphs": [
            "我行厭風埃，日莫休逆旅。",
            "疲坐捫蚤蝨，呼童洗袍袴。",
            "起尋古招提，思與幽人晤。",
            "忽覺華氣生，乃與周郎遇。",
            "笑談傾坐人，我亦爲停麈。",
            "袖中出新詩，貫珠穿妙語。",
            "麗如花林風，清甚空階雨。",
            "坐令覊旅情，掣肘棄余去。",
            "太平疆場空，英雄功業悞。",
            "如君文武姿，其可著閑處。",
            "霸陵舊將軍，月黑射猛虎。",
            "夜歸逢醉尉，頗復較勝負。",
            "丈夫有用舍，世態度今古。",
            "何時紫泥書，夜半搥門户。",
            "邊風吹塞塵，千騎紅粧女。",
            "横槊賦新詩，唾手取黠虜。",
            "麒麟入圖畫，佩劍撚白羽。"
        ],
        "tags": [
            "西湖"
        ],
        "title": "西湖寺逢子偉",
        "id": "bac9f578-6ab8-43a7-8552-1f7ddb23019d"
    },
    {
        "author": "釋德洪",
        "paragraphs": [
            "霜須瘴面豁齒牙，門前小舟嘗自拏。",
            "茅茨叢竹依壠畬，君來游時方採茶。",
            "傳呼部曲江路賖，迎門顛倒披袈裟。",
            "仙風照人虔敬加，秀如春露濕蘭芽。",
            "和如東風吹奇葩，馬蹄歸路衝飛花。",
            "青松轉壑登龍蛇，路人聚觀不敢譁。",
            "詩筒復肯來山家，想見戟門兵衞遮。",
            "湘江玉展無纖瑕，但聞江空響釣車。",
            "嗟予生計唯摝鰕，安識醉墨翻側麻。",
            "喜如小兒抱秋爪，宣和官焙囊絳紗。",
            "見之美如癢初爬，愛客自試懽無涯。",
            "身世都忘是長沙，院落日長蜂趁衙。",
            "園林雨足鳴池蛙，詩成句法規正邪。",
            "細窺不容銖兩差，逸羣翰墨爭傳誇。",
            "坡谷非子前身耶，沅湘萬古一長嗟。",
            "明年夜直趨東華，應有佳句懷煙霞。"
        ],
        "title": "和曾逢原試茶連韻",
        "id": "4e4888f3-2f69-46af-a27c-fdf4812bbd5a"
    },
    {
        "author": "釋德洪",
        "paragraphs": [
            "不嫌滯留湘水涯，時作新詩誇露芽。",
            "此篇醉墨翻龍蛇，雷鎚雨雹飛塵沙。",
            "開卷疾讀喜欲譁，此郎真是能世家。",
            "氣如横槊萬騎遮，妙如琢玉無疵瑕。",
            "縉紳傳觀衆口誇，矧余秃鬢纏袈裟。",
            "崔嵬胸次書五車，於人豈止一等加。",
            "坐令應手開天葩，不因筆端夢生花。",
            "何時詞刃誅姦邪，世途嗜好紛萬差。",
            "風流掃地吁可嗟，十年去國道路賖。",
            "兩手未忍置所拏，賈生豈欲從螾鰕。",
            "淵明但愛談桑麻，湘西有舍如藏蛙。",
            "年來頗種東陵爪，愛君才宜踐清華。",
            "妙年聲譽聞童牙，君看愛客自著茶。",
            "紅粧聚觀爛朝霞，撐突萬卷遭搜爬。",
            "職宜蓮燭燒窗紗，不宜槐笏趨早衙。",
            "未甘終老勤山畬，尚能見子昂霄耶，想見霧窗煙縷斜。"
        ],
        "title": "次韻曾嘉言試茶",
        "id": "d2bfd7c7-a0af-4b54-935f-2b223649c8eb"
    },
    {
        "author": "釋德洪",
        "paragraphs": [
            "君不見楚竹虚心勁如鐵，上有娥英灑清血。",
            "歲寒姿含悽愴情，亂點餘花涴高節。",
            "又不見南山紫藤亦清雅，過頭標致宜老者。",
            "一簪華髪烏角巾，瘦拳扶之立松下。",
            "何如我公蓄神物，鏗然振之露風骨。",
            "横拈倒用驚老禪，勁如紫藤節如竹。",
            "個是雲門真正脉，不學芭蕉空指月。",
            "十方都在此杖頭，視之不見纖毫隔。",
            "說禪游戲時卓地，魔外狐禪俱膽碎。",
            "仙郎聞是旌陽孫，文章自宜掌帝制。",
            "從來詩句人爭說，時出一篇慰衰薾。",
            "此篇秀如望秋山，奇峰自獻晴雲滅。",
            "朅來酬唱已厭飫，與公傾倒良有素。",
            "豈惟但和鐵杖詩，追從已辦登山屨。"
        ],
        "title": "次韻許叔温賦龍學鐵杖歌",
        "id": "3af8d0d2-2548-47d4-acf7-f9732e850f00"
    },
    {
        "author": "釋德洪",
        "paragraphs": [
            "君不見功名欲致硯磨鐡，桑公人間駒汗血。",
            "五季干戈爭奪中，低摧幾不保臣節。",
            "又不見相如賦工合騷雅，九重偶有賞音者。",
            "及見但爲上林令，斷國反在淄川下。",
            "長笑兩事俱外物，自憐不是封侯骨。",
            "獨愛華亭百袖師，小艇横蓑一竿竹。",
            "久住湘江諳水脉，掲蓬慣看湘西月。",
            "聞道公眠畫戟叢，相尋長恨城闉隔。",
            "去年卜居城北地，客心每有悲笳碎。",
            "慚愧詩筒走老兵，病眼那容見新制。",
            "老來情緒那忍說，夙瘴乘之覺疲薾。",
            "此生夢幻姑置之，半掩殘經香篆滅。",
            "湘中清境享已飫，湘山多情慰心素。",
            "年來更欲學睦州，古寺閉門工織屨。"
        ],
        "title": "復和答之",
        "id": "1c3c34ee-c130-4276-82fe-3a4989013b84"
    },
    {
        "author": "釋德洪",
        "paragraphs": [
            "睡覺飛蚊繞鬢聲，讀書偏愛小窗明。",
            "梧陰滿地方隱几，想見捜詩毛骨清。",
            "誰教風鑒在人間，眉宇淵然如魯山。",
            "指點虚無數歸鴈，摩挲香滑寫琅玕。",
            "舊聞五色筆如椽，平生醉裏傲羲軒。",
            "登軒不解顒顒意，幽鳥自啼華不言。",
            "賈生憂鵩入其居，子美亦遭牛酒污。",
            "仙郎兵衞森畫戟，風調特與前人殊。",
            "杖屨相從年可忘，不羞蒹葭玉樹旁。",
            "青眼特開浮世少，白頭相逢故意長。",
            "尚記垂髫秀發時，神彩不異崔宗之。",
            "此生流落天一角，敢料長沙再見期。"
        ],
        "title": "次韻題顒顒軒",
        "id": "3759cd57-b36a-43e8-bfd0-43ca5011fc90"
    },
    {
        "author": "釋德洪",
        "paragraphs": [
            "道人貂蟬後，骨面遠瞻視。",
            "少年憎俗子，竟以須髪毁。",
            "形骸已變盡，終不沒豪氣。",
            "君看談笑時，時復出奇偉。",
            "湘西松下見，班草問行李。",
            "問儂歸何許，披須開笑齒。",
            "名山皆吾家，況復生如寄。",
            "意行吾車馳，身止吾駕税。",
            "吾生天地間，大倉一稊米。",
            "只今相會面，寧知非寄耳。",
            "思歸固偶然，吾詩聊一戲。"
        ],
        "title": "贈别不愚首座",
        "id": "63b88ca4-6b99-4b09-ab52-890c3c4d8554"
    },
    {
        "author": "釋德洪",
        "paragraphs": [
            "詩眼愛雲泉，玉骨含富貴。",
            "精神畫牒開，怒威亦和氣。",
            "材宜侍至尊，廣殿儼劍履。",
            "胡爲簷隙間，僅止容膝耳。",
            "譬如横海鱣，蛣屈見脊尾。",
            "卷而爲一髮，寓此涔蹄水。",
            "何當黑月夕，戲逐風霆起。",
            "懸知王氏軒，又補湘中記。"
        ],
        "title": "題王路分容膝軒",
        "id": "f6be395f-7e62-4ac2-9aaf-7f460ac8ea67"
    },
    {
        "author": "釋德洪",
        "paragraphs": [
            "霜華舊游秋正深，澗風落日寒蟬吟。",
            "歛眸默數曾到處，笑看碧煙浮水沉。",
            "朅來大旆爲山至，山綰煙鬟三十二。",
            "當時老宿契新豐，坐令衲子如雲萃。",
            "眼前無復見此公，歎息叢林掃地空。",
            "空餘樓殿出雲雨，塗金澗碧光巖叢。",
            "卧聽松風難比擬，個中偈句誰宗旨。",
            "賴公摹寫入新詩，公不作詩山媿恥。"
        ],
        "title": "次韻游石霜",
        "id": "791a6aad-8b6e-4ed6-8726-0e7186d9f5dd"
    },
    {
        "author": "釋德洪",
        "paragraphs": [
            "平生合腰萬丁带，誰使天涯宿溪瀨。",
            "曉驅部曲上香山，路人如堵看飛蓋。",
            "桂環卷舌嘯雲煙，右轄風流是謫仙。",
            "輞川草樹入畫圖，此風頽落今追還。",
            "散髪巖阿聊一快，世議從來嗟迫隘。",
            "爲君戲語敵山光，棘句鈎章窮嶮怪。",
            "詩成便覺王公輕，整頓道山歸去情。",
            "子廉未必山林見，市人中有安期生。"
        ],
        "title": "次韻登蘇仙絕頂",
        "id": "352d3dcd-1f16-4d5d-bee9-5a521145ec39"
    },
    {
        "author": "釋德洪",
        "paragraphs": [
            "心許房次律，神交郭元振。",
            "人品如奇峰，横秋聳孤峻。",
            "筆陣工斫伐，忠義見詞刃。",
            "仕如上瀨船，饒力挽不藎。",
            "酒狂誇嚴武，登高叫虞舜。",
            "大愛淮南王，甘作天厨擯。",
            "死猶遭謗誣，謂坐酒肉饉。",
            "荒祠叢篠間，下瞰湘流浚。",
            "夫子縳富貴，高韻洗驕吝。",
            "詩清如玉珮，中節含温潤。",
            "並轡揖此老，讓驅不肯進。",
            "嗟予固瞠若，却立那敢瞬。"
        ],
        "title": "次韻謁子美祠堂",
        "id": "a6201c9e-d7f6-4bcc-81ef-49c4cb49da14"
    },
    {
        "author": "釋德洪",
        "paragraphs": [
            "今年湘山三尺雪，大松夜倒蒼崖冽。",
            "曉驚誰推華藏界，墮我坐前光不滅。",
            "駝裘石丞鄣泥馬，壯士甲趨花灑鐵。",
            "空齋夜對故人榻，妙語霏霏如鋸屑。",
            "窗寒霧暗日生東，恍疑珥筆明光宫。",
            "蹁躚欲點朱藍袂，一聲雲斧山玲瓏。",
            "明年麥秋歌歲豐，夜香横目祠上穹。",
            "太平無象天有道，塞塵蠻雨長濛濛。",
            "歸來笑卧北窗下，侍兒簇花閙清夜。",
            "老尋清境幾成癖，一觥滿引酬譏罵。",
            "應思和月踏層冰，快意暗驚夢猶怕。",
            "詩成字字如貫珠，乞與人間不知價。"
        ],
        "title": "次韻雪中過武岡",
        "id": "e1bc925b-1d93-4c22-893c-a64c8d31281d"
    },
    {
        "author": "釋德洪",
        "paragraphs": [
            "危亭爲誰小，臨此一泓碧。",
            "晴天戲投餌，戢戢見尾脊。",
            "而以鼇名之，相顧愕坐客。",
            "昔人醉魚海，六鼇曾偶得。",
            "歸來眉目間，津津有矜色。",
            "安知華藏界，持取等戲劇。",
            "納之芥子中，不見有迫窄。",
            "巨細何足較，未出是非域。",
            "夫子忻然笑，請以書屋壁。"
        ],
        "title": "次韻連鼇亭",
        "id": "38c07840-89c5-478a-b0ba-292a1a0345bc"
    },
    {
        "author": "釋德洪",
        "paragraphs": [
            "公才如天驥，超絕氣逸羣。",
            "低摧簿書中，一笑置勿論。",
            "我如剪翎鶴，俛啄窮朝昏。",
            "生涯無窖子，乞食嘗扣門。",
            "但爲口腹累，乖隔如參辰。",
            "此夕復何夕，共宿湘山雲。",
            "境清藏勝氣，情高發幽欣。",
            "天風吹笑語，乞與人間聞。",
            "念公翰墨場，少年策奇勳。",
            "世味如嚼蠟，喜著磨衲裙。",
            "裴公師黄蘗，圓澤友李憕。",
            "因法偶相逢，則以法爲親。",
            "安知我與子，夙昔非弟昆。",
            "吾聞三生石，曾歌舊精魂。",
            "他年葛洪陂，相尋定煩君。",
            "先當理故事，過山尋老仁。",
            "要同夏口村，發甕驚前身。"
        ],
        "title": "同游雲蓋分題得雲字",
        "id": "80d30c99-2136-48ee-a223-94fe043d3e8d"
    },
    {
        "author": "釋德洪",
        "paragraphs": [
            "少節暮年名太重，詔書致之堅不動。",
            "當年捧檄良爲親，安知坐中有張奉。",
            "茅容避雨依樹叢，旁人夷踞渠獨恭。",
            "朝來殺雞本供母，從教牀下拜林宗。",
            "兩翁高行今誰繼，吳侯作堂深措置。",
            "鏡中勳業姑置之，自廣其心養其志。",
            "傳聞絕似廣陵公，從來孟陶風味同。",
            "未能侯門煩倒屐，想見窗户開青紅。",
            "夫人年高視聽捷，扶持不用如華妾。",
            "十分金葉壽千齡，笑看醉紅潮玉頰。"
        ],
        "title": "治中吳傅朋母夫人王逢原之女也傅朋作堂名養志乞詩爲作此",
        "id": "dcfd4fe3-4b17-4538-85f7-005ff10d904f"
    },
    {
        "author": "釋德洪",
        "paragraphs": [
            "我庵湘山麓，君家湘江尾。",
            "共看湘山雲，同飲湘江水。",
            "君有負郭田，飽食驕穉世。",
            "小兒探井臼，大兒了租税。",
            "我獨生事拙，饘粥每不繼。",
            "君如李大夫，時時容乞米。",
            "永懷湖山堂，風物自閑美。",
            "楞嚴初讀罷，篆冷空窗几。",
            "微風拾殘紅，幽鳥妨春睡。",
            "蒼苔滿門巷，榆柳陰覆砌。",
            "杖策亦窺園，悠然望層翠。",
            "歲時無營爲，祭奠修家禮。",
            "自覺去幼安，正復不遠耳。",
            "遙知讀此詩，忻然開笑齒。"
        ],
        "title": "寄彭景醇奉議",
        "id": "f3ec3de8-c0db-4ad4-99c2-23b85637e380"
    },
    {
        "author": "釋德洪",
        "paragraphs": [
            "夢回聞打窗，曉起喜覆瓦。",
            "江山驚晝永，秀色玄相借。",
            "升鞍風便旋，浩蕩春隨馬。",
            "不憂江瘴生，更喜麥連野。",
            "湘山宜可老，慶弔同里社。",
            "乃爾廢推擠，眷此多賢者。",
            "湖山薝蔔林，爲我花連夜。",
            "想見老居士，擁衲清入畫。",
            "山陰興未盡，玉麈思對把。",
            "政恐觸機鋒，怒遭握拳打。",
            "遙知和此詩，呵筆意閑暇。",
            "妙語鬭清妍，正圍紅粉寫。"
        ],
        "title": "宿湘陰村野大雪寄湖山居士",
        "id": "2a110adb-9f96-4974-9f90-d6c025744fb6"
    },
    {
        "author": "釋德洪",
        "paragraphs": [
            "夫子和雪詩，放意如注瓦。",
            "手搏華嚴界，笑中已見借。",
            "高詞師棗柏，寧暇數班馬。",
            "如登妙高峰，如游廣莫野。",
            "怪公個中人，亦入此保社。",
            "朝來誰扣門，寂音老尊者。",
            "扶筇坐山堂，詩眼不知夜。",
            "不入人間世，誰將作圖畫。",
            "但欠維摩女，玉骨無一把。",
            "紛紛散奇英，梨花風雨打。",
            "湖山晚多態，應接殆未暇。",
            "此詩聊戲公，詩成還自寫。"
        ],
        "title": "景醇見和甚妙時方閲華嚴經復和戲之",
        "id": "b9b8c68d-8e73-4397-ab2b-e2db1320c901"
    },
    {
        "author": "釋德洪",
        "paragraphs": [
            "築堤蓋南堂，雪霰響新瓦。",
            "我踏雪泥至，自攜雙不借。",
            "愛公有俊氣，句法洗凡馬。",
            "清婉繼彭澤，寒陋笑東野。",
            "願爲西崦鄰，投名入詩社。",
            "餘年吾事濟，過從有公者。",
            "何時聞折竹，燈火共清夜。",
            "曉堂人未掃，如開輞川畫。",
            "平生學牧牛，鼻索嘗自把。",
            "而今失所在，寧復事鞭打。",
            "吾詩一寄耳，雕琢特未暇。",
            "且欣兩俱健，意氣要傾寫。"
        ],
        "title": "雪霽謁景醇時方築堤捍水修湖山堂復和前韻",
        "id": "b565af82-6e95-4ff0-bd62-aa7d634b760c"
    },
    {
        "author": "釋德洪",
        "paragraphs": [
            "周髯迂闊亦自笑，安樂饑寒奈嘲誚。",
            "東坡墨戲偶得之，保藏更作千金調。",
            "自言吾富可埒國，癡病已深那可療。",
            "坡初畫此適然耳，髯以夸人無乃勦。",
            "彭侯滿腹是精神，翰墨行藏兩俱妙。",
            "應嗟玩物非尚德，未欲奪攘投火療。",
            "乞之如易紫香囊，豈弟高風珠自照。",
            "此詩醇釅等佳醖，爲君滿引那辭釂。"
        ],
        "title": "和景醇從周廷秀乞東坡草蟲",
        "id": "59caa318-285f-4213-b58f-dd724ae7efe4"
    },
    {
        "author": "釋德洪",
        "paragraphs": [
            "賢爲萬人英，筆力挽萬牛。",
            "寶带腰萬丁，封及萬户侯。",
            "彼富一二數，其實富未周。",
            "君看清曲江，傑立萬富樓。",
            "山川占形勝，佳處横高秋。",
            "丈人披白帢，憑欄清兩眸。",
            "凛然無求姿，一洗驕氣浮。",
            "郿塢癡肉臠，金谷酒色囚。",
            "名均謂之富，涇渭實異流。",
            "余窮蓄一喙，得飽事事休。",
            "貧富若天淵，飽豈有劣優。",
            "此詩如橄欖，初嚼欲棄投。",
            "終然成可口，味永當見收。"
        ],
        "title": "題萬富樓",
        "id": "61d11fd1-2f43-4ba6-a655-89dae446edc3"
    },
    {
        "author": "釋德洪",
        "paragraphs": [
            "武林散煙鬟，一峰螺髻孤。",
            "煙雲有奇態，華木秋不枯。",
            "理公何許來，望見輒軒渠。",
            "曰此靈鷲峰，何年來飛乎。",
            "個中有白猿，爲子抵掌呼。",
            "至今呼猿澗，飛波跳碎珠。",
            "朅來楚國南，萬山爭走趨。",
            "精廬開横塘，清可照眉須。",
            "高人家武林，致此從東吳。",
            "那知湘水西，乃有飛來湖。",
            "連蕩滿秋色，小艇藏菰蒲。",
            "閑來倚危檻，對立鷗烱如。",
            "我與湘峰色，俱堪入畫圖。"
        ],
        "title": "湘西飛來湖",
        "id": "ef0597c6-d4a1-4724-9b28-e03f80aca188"
    },
    {
        "author": "釋德洪",
        "paragraphs": [
            "問人欲買山，便應知官情。",
            "詩眼艶秋水，袖手望空青。",
            "家蓄不貪寶，寸田常自耕。",
            "永懷柴桑歸，悠然見真誠。",
            "不甘口腹累，折腰求乳腥。",
            "偶題五字句，醉墨半欹傾。",
            "麒麟入圖畫，鼎彞書姓名。",
            "何如癭瓢中，獨酌郎官清。",
            "鳥啼春寂寂，院靜花冥冥。",
            "懸知睡足處，衾暖紙窗明。"
        ],
        "title": "次韻周達道運句二首  其一",
        "id": "a8419bb7-3326-4d8f-8d8a-16eb4e15b4bd"
    },
    {
        "author": "釋德洪",
        "paragraphs": [
            "朱門連大藩，知是故人宅。",
            "登門一笑懽，忘其身是客。",
            "叢林斷岸西，聚落一水隔。",
            "欲知往來數，雞犬亦相識。",
            "人情改朝夕，世議苦迫窄。",
            "公輩月輪高，不涴濁流色。",
            "撥書臥清曉，井汲聞餘滴。",
            "職嚴賓謁少，境靜意自適。",
            "嗟余眷閭里，邊風馬嘶北。",
            "公賢義當親，此外吾何擇。",
            "瘴痾蘇晝簟，小寢喧鼻息。",
            "夢驚哦公詩，清懽洗岑寂。"
        ],
        "title": "次韻周達道運句二首  其二",
        "id": "035c79ea-3e43-4e60-a59c-736d6493ca54"
    },
    {
        "author": "釋德洪",
        "paragraphs": [
            "湘西雪連日，荒寒發明鮮。",
            "誰持華藏界，墮我宴坐邊。",
            "遙知毘耶老，薝蔔開滿前。",
            "想見散華女，笑頰微渦旋。",
            "不受禪律縛，尚遭富貴纏。",
            "遊戲翰墨中，骨清聳詩肩。",
            "白灰紅麒麟，玉液黄金然。",
            "醉眼艶秋水，落筆驅雲煙。",
            "放意吐秀句，與雪爭清妍。",
            "我詩出寒餓，苦語秋蛩煎。",
            "定作笑拊掌，望空鬚一掀。"
        ],
        "title": "大雪寄許彦周宣教法弟",
        "id": "5a3e1281-5d26-41af-a9cc-2952da0a3b4b"
    },
    {
        "author": "釋德洪",
        "paragraphs": [
            "臥便午簟袪殘暑，誰令殿閣風鷗語。",
            "君來談笑破岑寂，慰此經旬攜手阻。",
            "湘山解事不須招，數峰入座爭翔舞。",
            "心知清境世不要，勝踐從來數支許。",
            "戲將平時說禪口，貶剝諸方呵佛祖。",
            "眼高叢林不見人，但許南臺稱法乳。",
            "忽驚詞鋒亂斫伐，披靡千人如項羽。",
            "詩成相對兩咨嗟，此生俯仰成今古。"
        ],
        "title": "臥病次彦周韻",
        "id": "4e5aac09-697a-4145-997e-aff3ef3f20ef"
    },
    {
        "author": "釋德洪",
        "paragraphs": [
            "轆轤曉汲罷，幽響聞餘滴。",
            "不知雨毛空，但覺炊煙濕。",
            "閑居少過從，屋角寒藤入。",
            "夫子獨念我，問訊常絡驛。",
            "時來款柴扃，饑飽共休戚。",
            "此詩麗如春，妍暖破岑寂。",
            "如追薊子訓，可望不可及。"
        ],
        "title": "次韻朝陰二首  其一",
        "id": "440bb096-dd5d-49ee-8e2c-26b3380222f8"
    },
    {
        "author": "釋德洪",
        "paragraphs": [
            "稻田翠浪翻，風葉朝露滴。",
            "按行阡陌間，歸來袍袴濕。",
            "駮雲漏日脚，窗户空翠入。",
            "當年走京塵，日莫馳山驛。",
            "此生彈指間，強半是悲戚。",
            "朅來效支遁，買山老閑寂。",
            "君真許詢輩，詩語時見及。"
        ],
        "title": "次韻朝陰二首  其二",
        "id": "008492e3-81ee-43d1-874d-79da00bb38a1"
    },
    {
        "author": "釋德洪",
        "paragraphs": [
            "嗟余早衰人，多病良業疾。",
            "脾勞禁晚餐，腿重怯下濕。",
            "爾來又增添，冷氣攻脇脊。",
            "愁坐如蹲猨，呻吟喧四壁。",
            "聞世有仙茅，温中等金石。",
            "恐能祛吾疾，僥倖延餘息。",
            "我家小郎君，道眼窺罅隙。",
            "恐余偷心在，指數煩口擊。",
            "負負無可言，頹然慚道力。",
            "檢蜜念慧遠，誦呪憶羅什。",
            "兩翁例一笑，顛倒不足惜。",
            "世尊病須乳，侍者遣行乞。",
            "達磨五遭毒，知毒乃敢食。",
            "佛祖豈貪生，避就唯恐失。",
            "二者如不坐，吾罪亦可釋。",
            "想見讀此詩，笑中和易色。"
        ],
        "title": "余病脾氣李宜中教余服仙茅乃從彦周乞之彦周袒肩荷臨濟呵余鈍根敗闕病輒服藥是以生死爲二耶得藥作此謝之",
        "id": "6259e7a3-8ead-4f32-99b9-925acfe12055"
    },
    {
        "author": "釋德洪",
        "paragraphs": [
            "既有疾可示，非是都無疾。",
            "如春有陽燄，渴鹿想爲濕。",
            "以君足疾苦，例我痛腰脊。",
            "忍痛而曰空，觸墻爲無壁。",
            "此論蓋四座，聞者皆屏息。",
            "吾聞有漏軀，有病資藥石。",
            "漏盡病乃除，其神則無隙。",
            "譬如出鑛金，萬鍛受鎚擊。",
            "妙哉迂開老，辯愽見才力。",
            "種性能文章，怒罵成詩什。",
            "荆山玉抵鵲，而爲路人惜。",
            "此詩不辭和，而藥不厭乞。",
            "又如夢中人，饑而獲飲食。",
            "覺來輒大笑，饑飽兩俱失。",
            "以是知法空，妄盡方自釋。",
            "解空如佛言，不許離聲色。"
        ],
        "title": "彦周見和復答",
        "id": "2be82019-a05f-45d4-a8be-16636b375d98"
    },
    {
        "author": "釋德洪",
        "paragraphs": [
            "兩詩護宗旨，萬仞仰峻嶺。",
            "攀緣不可及，妙語出鋒穎。",
            "鈍根遭譏訶，正坐不勇猛。",
            "譬如策疲羸，强以扛九鼎。",
            "頑冥雖難化，豈不發深省。",
            "坐令跛驢心，奮迅起馳騁。",
            "愛君辯縱横，又畏面嚴冷。",
            "直諒有如子，敢不加虔詗。",
            "尚記笑語時，水軒同煮茗。",
            "池閑如鏡空，倒蘸垂楊影。",
            "歸來渡湘江，一葉浮萬頃。",
            "舟中亦曬藥，欲以駐頽景。",
            "君儻終不瞋，藥盡更當請。"
        ],
        "title": "彦周以詩見寄次韻",
        "id": "078012d9-2099-47b6-9bcc-01505dcd6d8e"
    },
    {
        "author": "釋德洪",
        "paragraphs": [
            "虞卿脱魏齊，棄意與俱去。",
            "公卿一破甑，掉臂不復顧。",
            "蕭何追韓信，棄車遂徒走。",
            "貪賢如攫金，不見市人聚。",
            "會合意傾寫，掩書想風度。",
            "彦周雖綠髪，風味映前古。",
            "高論傾座人，能破萬毁譽。",
            "獨立傲世波，屹然如砥柱。",
            "令人毎見之，不敢發鄙語。",
            "推墮吾法中，偃蹇揖佛祖。",
            "死生人所怖，玩之於掌股。",
            "此生幾離别，此别覺酸楚。",
            "夜寒衆峰高，獨看霜月吐。",
            "明日解歸舟，西風白蘋浦。",
            "君去我獨留，蒼茫煙水暮。"
        ],
        "title": "送彦周",
        "id": "2195582d-a1d9-4a18-ae4b-097d4c7d81b4"
    },
    {
        "author": "釋德洪",
        "paragraphs": [
            "道人天姿心匠妙，漆瞳含秋看飛鳥。",
            "氣和不減華林風，韻高勝却霜巖曉。",
            "心胸冰壺不隔塵，爭傳落筆如有神。",
            "不畫凌煙大羽箭，來寫山林夢幻身。",
            "清秀摩雲洞冰雪，更將已素稱三絕。",
            "不作能癡顧虎頭，定爲露頂王摩詰。",
            "傳神寫照誰與功，吾聞成在阿堵中。",
            "擬將萬匹鵝溪絹，爲寫漚中勝義空。"
        ],
        "title": "長沙邸舍中承敏覺二上人作記年刻舟之誚以詩贈",
        "id": "7c9ca0d5-f5e2-466e-bf98-b9e8ed661071"
    },
    {
        "author": "釋德洪",
        "paragraphs": [
            "隔岸暮山秋翠重，少焉月作冰輪湧。",
            "閑披白帢登此堂，絳闕神清氣深穩。",
            "齒應銜環舌卷桂，兩鬢西風心一寸。",
            "此中不著絲竹耳，但覺清圓林葉動。",
            "餘韻夫須百里聞，風露清冥人跨鳳。",
            "恐君夜殘亦仙去，棄米叫雲空目送。"
        ],
        "title": "王仲誠舒嘯堂",
        "id": "e9b76df4-1464-4537-bfda-17583354e445"
    },
    {
        "author": "釋德洪",
        "paragraphs": [
            "周郎南州俊，毛骨特英拔。",
            "結髪翰墨場，聲光先逸發。",
            "上書論國事，人危泰山壓。",
            "居然竄南陬，風埃到鬚髪。",
            "平生拙生事，寒饑坐曠達。",
            "相逢湘水湄，清甚等苕霅。",
            "書近庾西臺，詩如王右轄。",
            "解尋磨衲禪，仍領凌波襪。",
            "春露試晴窗，舌頰增脱活。",
            "澆公剛直胸，捜攪醫國法。",
            "氣當宿玉堂，絲絇八磚踏。",
            "當分買山錢，放□痛一掐。"
        ],
        "tags": [
            "泰山"
        ],
        "title": "贈周廷秀",
        "id": "b5f2ef6e-1f05-42c1-93e2-2fdd8e7a8ae7"
    },
    {
        "author": "釋德洪",
        "paragraphs": [
            "身心俱出家，豈復論家世。",
            "一念斷攀緣，即入三摩地。",
            "珍重大願王，此法端可恃。",
            "若能訓此心，是畢丈夫事。",
            "君看宏覺師，後身是曇諦。",
            "儻欲貯甘露，先將潔令器。",
            "自當福人天，豈止能自利。",
            "譬如雞出燖，真復生厭離。",
            "空印法門傑，淨慈數高弟。",
            "初不荷吾法，亦自爲□瑞。",
            "汝能傾心事，建此平生志。",
            "淨中有浮念，何異目有翳。",
            "內外俱一如，乃稱真正士。",
            "以此談妙法，要使天華墜。",
            "百里半九十，良醫三折臂。",
            "果解信此言，不媿甘蔗裔。"
        ],
        "title": "次韻吳興宗送弟從潙山空印出家",
        "id": "e025f190-c446-4f4d-baa5-c75ec0617a70"
    },
    {
        "author": "釋德洪",
        "paragraphs": [
            "醉看湘山二十春，杖藜疾趨旋路塵。",
            "兒童拍手呼不住，並行磨之不怒瞋。",
            "人間禍福本無象，引手按之如有神。",
            "草鞵不踏公卿門，術中玉石兩俱焚。",
            "不知世上有憎愛，一味但覺山林尊。",
            "得錢行沽付一醉，兒啼妻號了不聞。",
            "孔仲山爲阿里卒，吳門亦藏梅子真。",
            "何年笑跨紫雲去，舉手山頭謝世人。"
        ],
        "title": "張野人求詩",
        "id": "f8d76bbb-b241-4b6d-9d25-018afe0763b0"
    },
    {
        "author": "釋德洪",
        "paragraphs": [
            "剛疏觸時怒，髪之投海山。",
            "沛恩出意外，縲囚遂生還。",
            "湘西谷量雲，結屋清蘋灣。",
            "舉手弄雲水，意適情自閑。",
            "大藩英俊地，翰墨相追攀。",
            "聚話蘭叢秀，吐氣雌霓彎。",
            "我窮世諱見，所至特見刪。",
            "但餘遭夫子，時時客扣關。",
            "邇來又識公，喜忘雙鬢斑。",
            "夷粹韻拔俗，簡重語不煩。",
            "人品有如子，合在臺閣間。",
            "歸來夢西津，五峰解煙鬟。",
            "故人訝歸晚，負負媿在顔。",
            "此詩雖夢語，亦足發天慳。",
            "乃知憂患烈，不能鐫冥頑。",
            "遙想爲一笑，秀句出饑寒。"
        ],
        "title": "寄郤子中學句",
        "id": "1bcd1e8f-1913-422b-b351-01d0cfa818ed"
    },
    {
        "author": "釋德洪",
        "paragraphs": [
            "世味嘗已徧，嚲著匿雲山。",
            "爲問何能爾，鳥倦自知還。",
            "湘西一千頃，分我楊柳灣。",
            "時爲理魚蓑，人眠舟自閑。",
            "公真功名人，高韻不可攀。",
            "譬如秋無雲，璧月挂一彎。",
            "我詩聊寄耳，猥語憑見刪。",
            "峻句乃見辱，嶮如履潼關。",
            "細看秀爭發，紅英微雨斑。",
            "坐令十年心，清涼去煎煩。",
            "竹林在何許，延頸佇望間。",
            "遙知醉逃暑，玉纖侍丫鬟。",
            "得句有奇趣，笑渦印朱顔。",
            "引紙欲續和，自歎才澀慳。",
            "應當恕不迨，鄉閭念疏頑。",
            "把卷味長哦，松風嗽齒寒。"
        ],
        "title": "子中見和復答之",
        "id": "a03fd875-53ba-45f4-8440-4f9a6cd58c05"
    },
    {
        "author": "釋德洪",
        "paragraphs": [
            "結髪功名場，吾豈厭朝市。",
            "風埃涴袍袴，樂事嗟無幾。",
            "那知望耆闍，舉手弄雲水。",
            "山空答清嘯，一洗風埃恥。",
            "赤岸横落日，孤煙起墟里。",
            "陰晴故多態，風物自閑美。",
            "歸來說佳處，尚復喜見齒。",
            "爲作鶴腦側，失牀忘而趾。",
            "平生嘉遁心，衍挽車輪起。",
            "拭涕師懶瓚，多事笑曇始。"
        ],
        "title": "次韻游衡嶽",
        "id": "c3fee450-617e-4a19-9614-7ca714693d09"
    },
    {
        "author": "釋德洪",
        "paragraphs": [
            "萬峰纏煙霏，一線盤空路。",
            "丹楹出翔舞，半在生雲處。",
            "海人猨臂上，哀湍不堪泝。",
            "夫子英特人，自是幹國具。",
            "醉耳厭絲竹，來此良有故。",
            "臨高賦新詩，妙語發奇趣。",
            "便欲抱琴書，亦作東家住。",
            "山靈應拊掌，笑公入窘步。",
            "自當眠玉堂，蓮燭夜枉顧。",
            "偶此愛山爾，戲語亦瓦注。",
            "富貴本縛公，雲泉寧可付。",
            "置卷發遐想，湘月微雲度。"
        ],
        "title": "次韻游方廣",
        "id": "1cee9120-2920-455a-b337-43f9f41fd9fd"
    },
    {
        "author": "釋德洪",
        "paragraphs": [
            "昔人隱臨湘，解跨白鹿游。",
            "公來弔陳迹，但有林壑幽。",
            "春風掃夕陰，雌霓飲澗湫。",
            "披晴望形勝，衣裾空翠浮。",
            "道人高尻揖，自陳語和柔。",
            "烏猶爲人好，草亦能忘憂。",
            "矧汝家臨川，共飲西津流。",
            "欣然爲題詩，清絕如霜秋。",
            "詩成又自錄，小字如蠅頭。",
            "意重恐難荷，鄉義良已周。",
            "遙乘知興耳，興罷夫何求。",
            "我和無好語，效顰增嘆羞。"
        ],
        "title": "游白鹿贈大希先",
        "id": "43661f70-fb06-41d7-9df7-777e0fa358dc"
    },
    {
        "author": "釋德洪",
        "paragraphs": [
            "大圓鏡空越數量，是中豈容男女相。",
            "風橐俱聲未易分，前身後身翻覆掌。",
            "種石王生硯出芝，人亡物在何足奇。",
            "請看襄母千里至，庭竹駢根生瑞枝。",
            "人言親少而子老，異事相傳爭絕倒。",
            "心法之妙傳以麤，此理難與俗人道。",
            "雲居的孫難共語，辯如建瓴空氣宇。",
            "不將雙脚踏城闉，郤侯詩句能寫真。"
        ],
        "title": "次韻題兀翁瑞筠亭",
        "id": "8c878617-1f30-4a78-9d8d-2457fdbd5880"
    },
    {
        "author": "釋德洪",
        "paragraphs": [
            "兩詩清於玉堂卧，氣如漢軍爭袒左。",
            "高軒想見連璧來，輾我門前碧苔破。",
            "爲君哦此萬籟簧，楚音變盡餘微些。",
            "文章自然真吐鳳，句拙見之那敢和。",
            "高材要當萬錢食，小邑折腰坐饑餓。",
            "仲弓曾爲太邱令，義方亦作吉陽佐。",
            "丈夫功名未入手，行樂莫嫌詩酒涴。"
        ],
        "title": "次韻思忠奉議民瞻知丞唱酬佳句",
        "id": "71a213b0-891a-45a1-aaf3-e0b1e887ed92"
    },
    {
        "author": "釋德洪",
        "paragraphs": [
            "門前無俗駕，籬外有青山。",
            "不出已成趣，懶惰心所安。",
            "鳴鳩驚午夢，意消風物閑。",
            "可憐脩竹林，遮我茅三間。",
            "兄毎緣詩來，有時忘巾冠。",
            "永愧隔壁呼，束带酬問端。",
            "此詩可三復，句挾風霜寒。",
            "令人想見之，恨身無羽翰。",
            "壽子一杯水，世隘軒獨寛。"
        ],
        "title": "次韻思晦弟雙清軒",
        "id": "1c326caf-ab9b-4f12-aa19-52ff8dbb6627"
    },
    {
        "author": "釋德洪",
        "paragraphs": [
            "慈覺初見我，背呼仰而應。",
            "遂同宿湘上，夜語如建瓴。",
            "犀顱氣不讋，虎頷目有稜。",
            "精彩類澄觀，突兀掩萬僧。",
            "喬嶽占南極，寒翠知幾層。",
            "此老家此山，親分漳水燈。",
            "寶坊天雨華，午梵盤清冥。",
            "欲知法席盛，但看道價增。",
            "破夏出山來，乃爾忘規繩。",
            "蓋皮爲之灾，公卿慕聲稱。",
            "我幸無子累，癡鈍人所憎。",
            "平生寢飯外，摩挲一枝藤。",
            "少年入三吳，題詩徧西興。",
            "歸來舟彭蠡，浪山雪崩騰。",
            "匡廬落笑中，萬疊横空青。",
            "又嘗游并汾，趼足渡河冰。",
            "衝虎上太行，雞鳴見日昇。",
            "此樂墮渺莽，坐睡頭鬅鬙。",
            "朅來湘西塢，倦鶴整羽翎。",
            "只待秋風健，祝融期再登。"
        ],
        "tags": [
            "庐山"
        ],
        "title": "會福嚴慈覺大師",
        "id": "7a6eadb6-d66b-448f-bb62-74bf5de042a0"
    },
    {
        "author": "釋德洪",
        "paragraphs": [
            "黄沙横吹意儻恍，江色摸胡迷背向。",
            "刺舟開岸風掠耳，日莫歸來說驚浪。",
            "旋添榾柮火蒙密，堵立咨嗟羅少長。",
            "椀楪鏗然野炊熟，井税未輸夜舂響。",
            "少年信脚蹈憂患，幾同蜑叟埋煙瘴。",
            "歸來閑散贖辛勤，老住江村無雜想。",
            "夢回書几有青燈，雞一再鳴布衾暖。",
            "遙想老禪讀此詩，應作掀髯笑拊掌。"
        ],
        "title": "慈覺見訪余適渡江歸以寄之",
        "id": "b4e5ce9d-3d2f-42f5-bc27-6952d225247f"
    },
    {
        "author": "釋德洪",
        "paragraphs": [
            "東風背立知誰家，扶頭醉韻中流霞。",
            "天涯也識洛陽面，露叢幽蘂生奇葩。",
            "兩翁賦詩皆妙語，讀之令人欲仙去。",
            "坐間亦著白髪禪，勝游且願追支許。",
            "擁毳同看聊自娛，春歸不肯略踟蹰。",
            "解空勿憶南泉老，但言如夢不言無。"
        ],
        "title": "次韻蘇通判觀牡丹",
        "id": "f6df3ae9-ec4a-45c1-ba8d-13d3f6ce7b58"
    },
    {
        "author": "釋德洪",
        "paragraphs": [
            "我讀元侯詩，嶮若過驚浪。",
            "忽於旋渦中，濺雪湧千嶂。",
            "又如曹征西，唾手縛袁尚。",
            "又如花間春，熟視迷背向。",
            "何從得此客，要是萬夫望。",
            "少年翰墨場，開口取卿相。",
            "低摧牛刀中，軒特見雅量。",
            "君看風月湖，自是無盡藏。",
            "應手物華妙，纖穠見情狀。",
            "平生冥捜眼，已照鮑謝上。",
            "自當走奇勳，豈止稱師匠。",
            "嗟余衰退者，那敢論輩行。",
            "正如羊叔子，堅卧答陸抗。",
            "詩成急雨來，掃盡層雲障。",
            "重慚無傑句，酬君語豪壯。"
        ],
        "title": "次韻元不伐知縣見寄",
        "id": "cb6c3145-c0a7-419a-a8f3-e7809c2eeb08"
    },
    {
        "author": "釋德洪",
        "paragraphs": [
            "舉手弄雲泉，濺衣作跳波。",
            "側耳聞遺音，仰看幽鳥過。",
            "兩公作妙語，清絕類陰何。",
            "氣爽如南山，晴嵐掩峩峩。",
            "意快如落瀑，萬仞崩銀河。",
            "秀如華林風，嫣然散微和。",
            "而余獨朴拙，欲登選佛科。",
            "十年類馬駒，鏡謂磚可磨。",
            "楓瘤或見取，此事古亦多。",
            "噪吻成綺語，寧恤犯尸羅。"
        ],
        "title": "和元府判遊山句",
        "id": "3b5c5f69-2591-4d92-aa48-8672af9be1fb"
    },
    {
        "author": "釋德洪",
        "paragraphs": [
            "長沙解嶺海，浩壤冠南楚。",
            "豈止風物繁，山水亦清富。",
            "然以余觀之，兩者未足數。",
            "雖曰大藩地，要以多賢故。",
            "元侯汝潁奇，家世工酌古。",
            "朅來簿書中，見此廊廟具。",
            "三年令小邑，野鶴剪翎羽。",
            "側腦望雲漢，奮躍思遠舉。",
            "忽聞除書至，當得贊天府。",
            "婢僕想京華，一室譁兒女。",
            "便覺駝鐸聲，吹帽黄塵路。",
            "舉首望絳闕，金碧礙雲雨。",
            "富貴來自天，車馬氣成霧。",
            "遙知念舊遊，笑與同僚語。"
        ],
        "title": "送不伐赴天府儀曹",
        "id": "fc4ec22a-c7c4-40a4-bb25-0f51269f16c7"
    },
    {
        "author": "釋德洪",
        "paragraphs": [
            "幽人獨負三尺琴，自謂羲皇得意深。",
            "經年不肯鼓一曲，欲造千里求知音。",
            "夕陽渡口西風起，黄葉紛紛墜秋水。",
            "送君默默上孤舟，片帆忽舉風波裏。",
            "此去吳中風物好，重複江湖我曾到。",
            "桂子落時雙澗秋，白猿啼處孤松老。",
            "却入苕谿凡幾里，連天震澤無窮已。",
            "紅蕖苞拆流水香，紫蓴絲軟鱸魚美。",
            "何時興盡見歸舟，古今客路多飄流。",
            "孤雲别鶴無蹤跡，空聽蟬聲野渡頭。"
        ],
        "title": "送友人",
        "id": "c27f96b9-dc99-49b9-b850-19e7774bb8d5"
    },
    {
        "author": "釋德洪",
        "paragraphs": [
            "道人貌癯骨藏年，漆瞳照人方而淵。",
            "家住湘山湘水邊，氣清日應嚼芳鮮。",
            "羅浮飯石性所在，定林飲澗老更堅。",
            "子其徒歟寧果然，抱琴過我亦自賢。",
            "玉徽按抑朱絲絃，借絃爲舌傳語言。",
            "誰家恩怨餘妬憐，綺窗鶯燕春風顛。",
            "顛風盤空攪蒼煙，蕭蕭吹鬢人未眠。",
            "清都絳闕斷世緣，骨飛不到夢所傳。",
            "秦筝心知是響泉，置之髯鬚一笑掀。",
            "蘂珠三疊舞胎仙，坐令遺世如蜕蟬。",
            "何年醉騎紫雲去，此琴枵然成棄捐。"
        ],
        "title": "聽道人諳公琴",
        "id": "a854ffcf-3e3d-44c9-b354-83b5f8f95a9c"
    },
    {
        "author": "釋德洪",
        "paragraphs": [
            "湘西春色無人要，萬頃鏡空飛白鳥。",
            "小閣披衣眼力衰，一聲款乃酬清曉。",
            "芒鞵閑穿聚落來，此岸綠陰行不了。",
            "南臺老未忘鄉井，抵掌清談輒高笑。",
            "烹茶煮筍未當勤，放意賦詩語奇峭。",
            "此生何處不戲劇，萬事隨緣真道妙。",
            "何當借子西齋宿，共看湘月千峰表。"
        ],
        "title": "儞能禪三鄉俊宿山",
        "id": "bd0e37e2-89da-4d22-946a-effd9c14d861"
    },
    {
        "author": "釋德洪",
        "paragraphs": [
            "先生如梁鴻，德耀亦愛山。",
            "湘西十日留，笑語煙雲間。",
            "弄泉石梅塢，喚舟青蘋灣。",
            "藉草飲松下，松風當吹彈。",
            "二妙生清妍，山花插雲鬟。",
            "粲然起爲壽，舞袖相翩翻。",
            "先生墮幘醉，頗覺天地寛。",
            "醉語忽成詩，爲題蒼壁顔。",
            "城郭遙相望，但見千峰寒。"
        ],
        "title": "陪張廓然教授遊山分題得山字",
        "id": "49117ef1-dd67-4374-975f-701e7cfd291b"
    },
    {
        "author": "釋德洪",
        "paragraphs": [
            "青山隨處有，見之輒欣然。",
            "獨於湘上山，欲買歸休田。",
            "此邦多君子，故欲吾終焉。",
            "先生人品高，白鷗春水前。",
            "弟子亦秀發，玉樹相明鮮。",
            "頗怪翰墨場，亦著白髪禪。",
            "分題得難韻，下筆風雷旋。",
            "詩成愕衆口，不復較後先。",
            "閑中有此樂，安用食萬錢。",
            "紫芝愛陸渾，遂爲好事傳。",
            "悠然見眉宇，寧復羡遺編。"
        ],
        "title": "又得先字",
        "id": "5032230f-117f-4a0e-aa2c-bae3eb672593"
    },
    {
        "author": "釋德洪",
        "paragraphs": [
            "長沙古都會，何以冠荆楚。",
            "但曰財富强，山水最佳處。",
            "那知號大藩，寔以英俊聚。",
            "張侯官雖冷，藉甚有名譽。",
            "心胸高崔嵬，萬卷相撐拄。",
            "君看逸羣姿，矯不受控御。",
            "罷官當北歸，一室譁兒女。",
            "想見駝鐸聲，桑棗黄塵路。",
            "倚馬草十制，膽氣見眉宇。",
            "此職誰當之，夫子無媿負。",
            "璧門黄金閨，獨宿無晤語。",
            "時應夢湘江，醉卧聞柔櫓。"
        ],
        "title": "送廓然",
        "id": "7ff4a4b3-35f5-4e20-97cd-20d7467afaac"
    },
    {
        "author": "釋德洪",
        "paragraphs": [
            "湘南古叢林，鐘梵百世傳。",
            "大圓百丈來，縛屋巖石邊。",
            "煥然成寶坊，服用如諸天。",
            "經今成幾何，已逾三百年。",
            "誰爲中興者，卓哉空印賢。",
            "大鐘日夕撞，圓音答山川。",
            "衲子自成羣，晝誦而夜禪。",
            "道人舊未識，眉目何淵然。",
            "乞詩亦不惡，篝燈臨網牋。",
            "人生等浮雲，達者無後先。",
            "我亦一戲耳，走筆成長篇。"
        ],
        "title": "大潙山外侍者求詩",
        "id": "02a15b24-69a8-45de-8d4b-88977dbd5fca"
    },
    {
        "author": "釋德洪",
        "paragraphs": [
            "清涼寂滅塔，三世無鮮陳。",
            "巋然塵塵中，現此光明身。",
            "尚無有祖成，寧當說有壞。",
            "憫此情見者，亦驚世議隘。",
            "泐潭道人珠，願力無礙限。",
            "行看蒼煙叢，一切俱成辦。",
            "狐死必首丘，馬嘶必望北。",
            "蓋皆不忘本，人豈宜忘德。",
            "秋風淨湘楚，萬里浩無垠。",
            "嗟予頽然卧，羡子如孤雲。"
        ],
        "title": "送珠侍者重修真淨塔",
        "id": "74938360-f8c6-4b0c-8708-1ea110ecf4cd"
    },
    {
        "author": "釋德洪",
        "paragraphs": [
            "英公南海來，眉宇靜而淵。",
            "少年辭海山，脚力生雲煙。",
            "已能弄翰墨，句好自可傳。",
            "君看嵩仲靈，□瘦聳清堅。",
            "平生護教心，光與星斗懸。",
            "化去四十載，凛然長在前。",
            "文章一技耳，幾不減市廛。",
            "要求出世法，道眼照人天。",
            "吾言激後生，君俊無忽焉。",
            "千峰開宿雨，蒙頭作深禪。",
            "古人亦何遠，何必羡遺編。"
        ],
        "title": "英大師年二十餘工文作詩勉之",
        "id": "ef1a5daf-a5ab-487b-9066-ae383b621363"
    },
    {
        "author": "釋德洪",
        "paragraphs": [
            "去年社燕前，道人江南住。",
            "一笑塞鴻來，又在龍安浦。",
            "今年寒食後，歸心忽飄絮。",
            "不知換秋菊，能復如期否。",
            "此生付浮雲，忽散還復聚。",
            "要之不可必，恐作人間雨。",
            "行藏類隱峰，兩踏石頭路。",
            "故山有遺恨，缺典念馬祖。",
            "落日頽金盆，蒼茫煙水莫。",
            "離情渺難收，摹寫入凝佇。"
        ],
        "title": "崇禪者覓詩歸江南",
        "id": "845431bf-67df-4713-8f1b-34c850286918"
    },
    {
        "author": "釋德洪",
        "paragraphs": [
            "亂峰踼卓不容數，寶構翔空盤萬礎。",
            "溈源水作青蓮香，攧雷濺雪出煙雨。",
            "住山老如大雄虎，暗谷行藏文彩露。",
            "說禪不費絲毫力，以空爲印印諸祖。",
            "道人乃是小於莵，氣已食牛難共語。",
            "悠然蹤跡似孤雲，羡儂先我山中去。",
            "會當出鉢螺頂間，見此頎然秀眉宇。"
        ],
        "title": "送悟上人歸溈山禮覲",
        "id": "19e5f67f-0205-4fc0-b12b-b7a9333d614e"
    },
    {
        "author": "釋德洪",
        "paragraphs": [
            "湘雲遮世路，閑客此閑行。",
            "彌日不忍去，眷此山水清。",
            "暖窗欲春色，茗椀雪花輕。",
            "道人舊不識，一見意已傾。",
            "人主無根蒂，聚散如流萍。",
            "聊炷返魂梅，將以熏道情。",
            "此詩亦偶爾，夫用四座驚。"
        ],
        "title": "贈珠維那",
        "id": "aee85ab2-0af2-41a2-ad5d-9dbe625d87c1"
    },
    {
        "author": "釋德洪",
        "paragraphs": [
            "道人江南來，快作臨川語。",
            "立談當夕照，鄉閭問安否。",
            "坐令十年心，想見西津渡。",
            "少年游諸方，迺欲追佛祖。",
            "清韻不可摹，髣髴見眉宇。",
            "豈止義中龍，當作文中虎。",
            "西風健行李，暫會還徑去。",
            "我如社後燕，並立理歸羽。",
            "□□□□雲，風約聊復住。",
            "勿長應深谿，當作人間雨。"
        ],
        "title": "瑀上人求詩",
        "id": "5c7dfdd0-d212-4e5b-ac9f-49592594b9e3"
    },
    {
        "author": "釋德洪",
        "paragraphs": [
            "鶻瑫腦骨緊，脚力健生雲。",
            "疊數一萬里，捷於臂屈伸。",
            "肉佛不譏訶，稱之返云云。",
            "坐誦覺範詩，抄錄亦甚勤。",
            "羣兒爭欺之，僞雜以佗文。",
            "瑫獨頷不語，飯沙俱一吞。",
            "湘西雪達旦，萬樹吐奇芬。",
            "凍行如鷺鷥，雪泥濺衣裙。",
            "解包呵直指，又作饑猨蹲。",
            "放意說臨平，想見禪誦羣。",
            "坐令冷齋中，忽然變春温。",
            "明朝别我去，掣肘徑出門。",
            "便覺西湖月，夜坐生夢魂。"
        ],
        "tags": [
            "西湖"
        ],
        "title": "送瑫上人往臨平兼戲廓然",
        "id": "20acdec4-4882-4f77-b016-b397307fa38c"
    },
    {
        "author": "釋德洪",
        "paragraphs": [
            "青燈映窗山月西，讀遍潁皋居士詩。",
            "四蹄雷電駿□□，萬丈光芒豪放詞。",
            "古錦濯江有餘麗，夜光走盤無價珠。",
            "韻高不受富貴縛，眼蓋縉紳說林壑。",
            "一語不合□□□，太華摩雲森剔卓。",
            "一往歸心如鳥工，十分風味□□□。",
            "沉溟山水柳子厚，撥置形骸龐德公。",
            "攬轡不當□□□，珥筆合在明光宫。",
            "天牀長哦起曳履，旋呵凍筆□□□。",
            "寄語公家王坦之，爲編乃翁詩集尾。"
        ],
        "title": "臘月十六夜讀閻資欽提舉詩一巨軸",
        "id": "f8d98e6c-280a-4953-bd24-7c6f96ccd40f"
    },
    {
        "author": "釋德洪",
        "paragraphs": [
            "青原生下一角麟，單丁住山須底物。",
            "試垂一□□□□，阿師鈯斧成乾沒。",
            "憑欄小立與僧語，浮雲卷盡千峰出。",
            "永懷倔强韓退之，南遷正坐譏訶佛。",
            "山雲開遮良偶然，自詫精神費詩律。",
            "閻侯愛山得雲饒，勝處遲留多記述。",
            "慕韓毎毎手加額，見詩未讀壁先拂。",
            "此公文不數□□，微詞天姿含宋屈。"
        ],
        "title": "次韻游南臺寺",
        "id": "9492c6d7-1ed7-49a1-bbfb-261702f0f3fe"
    },
    {
        "author": "釋德洪",
        "paragraphs": [
            "潁皋韻秀徹，如春在楊柳。",
            "清遊毎見刪，題詩□□□。",
            "□篇如用兵，曹瞞破張綉。",
            "神遠付一快，奇變愕衆口。",
            "□□含至美，醇釅兵厨酒。",
            "柳文馬頓塵，驕嘶不忘驟。",
            "置□□文中，碔砆雜瓊玖。",
            "同時公與侯，富貴可炙手。",
            "人驚風雲會，自矜時命偶。",
            "一懽難把玩，忽焉成老醜。",
            "居然成□□，纍纍增培塿。",
            "兩公獨如在，並驅讓先後。",
            "文章有耿□，□語置坐右。",
            "我老坐詩窮，犇走營升斗。",
            "時能吐佳句，英華出枯朽。"
        ],
        "title": "次韻讀韓柳文",
        "id": "b3d8f496-1a7c-47b3-9869-6e8c9119d210"
    },
    {
        "author": "釋德洪",
        "paragraphs": [
            "形骸寄簪紳，趣味在林麓。",
            "楚國富山水，下車已心足。",
            "昨聞入層翠，超放等犇鹿。",
            "情高如謝安，舉手弄落瀑。",
            "恰如紅粧女，弓彎雙屈曲。",
            "登高發清嘯，餘響動林木。",
            "名山冠東南，佳處數天目。",
            "以比衡霍勝，家雞例野鶩。",
            "歸來渡湘江，水作鴨頭綠。",
            "應懷絳翠山，歸期何日卜。"
        ],
        "title": "次韻新化道中",
        "id": "19875f0c-f5de-4b51-a1fc-3815ab86f91c"
    },
    {
        "author": "釋德洪",
        "paragraphs": [
            "雲蹤不容挽，乃曰堂可貯。",
            "知誰愛嶽色，欲以遮藏故。",
            "嶽山冠世境，自昔廬諸祖。",
            "道德無鮮陳，世相有今古。",
            "君看馬駒兒，乃是僧中虎。"
        ],
        "title": "次韻題貯雲堂",
        "id": "13417727-df07-431b-8d21-c7eaf04a7a5e"
    },
    {
        "author": "釋德洪",
        "paragraphs": [
            "鼻端有餘地，世議嗟迫窄。",
            "君看閻夫子，廣莫以爲宅。",
            "去宦游人間，面有無求色。",
            "酒闌愛松風，醉眼眩紅碧。",
            "俊爽類王濟，端復有馬癖。",
            "何當食萬錢，四海蒙惠澤。",
            "湘潭紫翠間，松下偶相逆。",
            "袖中出新詩，苦語涼肺膈。",
            "夜半來牀前，且以慰窮厄。",
            "豈真謫仙人，何其似太白。"
        ],
        "title": "次韻題明白庵",
        "id": "22c2ddda-73e5-4632-a300-d45025248e86"
    },
    {
        "author": "釋德洪",
        "paragraphs": [
            "不眠盥漱罷，和衣肱再曲。",
            "村落雞未鳴，部曲炊已足。",
            "露行逢遠火，盲龜值浮木。",
            "馬上續殘夢，不復較遲速。",
            "故鄉夫豈遠，隨分有松竹。",
            "自種橘千奴，大勝五斗禄。"
        ],
        "title": "和宵行",
        "id": "b4765553-9dc0-49e8-8d44-138bb63fc140"
    },
    {
        "author": "釋德洪",
        "paragraphs": [
            "元和八司馬，子厚獨奇偉。",
            "謫官無以敵，妙語凌山翠。",
            "山以囚自名，谿以愚爲字。",
            "醉心谿山間，勝處無不至。",
            "至今永州祠，大類羅池祀。",
            "生存伍猨鳥，遺像土偶侍。",
            "經遊香火罷，感歎追前事。",
            "才高出不容，起坐終夜喟。"
        ],
        "title": "次韻題子厚祠堂",
        "id": "639e07b3-e196-41cf-9747-97d39e6ff4ce"
    },
    {
        "author": "釋德洪",
        "paragraphs": [
            "聞絃能賞音，公獨知雅曲。",
            "易親復難忘，終期老林麓。",
            "公如追風驥，未見所歸宿。",
            "嗟余老摧頽，翩如啄苔鵠。",
            "遙知雙泉上，頗亦蒔松菊。",
            "何時聞夜舂，並齋著茅屋。",
            "慧觀友李源，高風當補續。",
            "便覺雒秀間，杖履笑追逐。",
            "今非茶陵夢，猶欲更秉燭。",
            "愛公押難韻，敏若方破竹。"
        ],
        "title": "和茶陵夢覺索燭見懷",
        "id": "92a8ed7b-93cf-473b-92af-bef1763f9e38"
    },
    {
        "author": "釋德洪",
        "paragraphs": [
            "鈍拙無人著眼看，一庵睡快如梁端。",
            "那知高軒肯過我，終日笑語成盤桓。",
            "畏公筆力不可敵，坐令三峽回奔湍。",
            "威稜王節照湘楚，誇聲衆口鋒刃攢。",
            "此篇意氣更傾寫，句法超絕風格完。",
            "許令賡酬亦不免，但恨語带儒生酸。",
            "苦嫌絲竹圍醉枕，卧看烟縷凝雕盤。",
            "雙泉雲樹時到夢，神武門前思挂冠。",
            "朝來清事亦稠疊，野飯蓬窗分小團。",
            "人間曲屈多敗意，莫辭時此同幽懽。"
        ],
        "title": "次韻偶題",
        "id": "5e64346d-99fd-441d-97dc-30759fe6cca7"
    },
    {
        "author": "釋德洪",
        "paragraphs": [
            "閻公立朝時，凛然古遺直。",
            "孤忠捍世波，砥柱屹挺特。",
            "一旦成千古，埋玉秀山側。",
            "至今山中泉，實以配公德。",
            "欲知其源深，下漲千頃澤。",
            "沙渠走清快，石井湛紺碧。",
            "譬如澠與淄，相去無尋尺。",
            "日光毎下徹，山影必倒植。",
            "倚欄應忻然，遊鱗見尾脊。",
            "知誰念純孝，滿掬種白石。",
            "粲然生玉英，冥感吁莫測。",
            "泉旁有精舍，聞多登覧適。",
            "何時同二老，追逐扶瘦策。",
            "詩成坐假寐，夢歷秋山赤。",
            "想見環珮清，繞除餘響滴。"
        ],
        "title": "寄題雙泉",
        "id": "2371235f-c5f7-49a6-b5bb-f577ec27243d"
    },
    {
        "author": "釋德洪",
        "paragraphs": [
            "隱几羣動寂，池塘浮夕光。",
            "瓦溝急雨過，熏風滿南堂。",
            "飛螢忽點衣，小立聞荷香。",
            "東南喜見月，微雲復遮藏。",
            "長哦潁皋詩，清語涼肺腸。",
            "勁氣終不屈，鏌鋣淬光芒。",
            "高懷寰宇間，蠢蠢犇炎涼。",
            "斯人古遺直，天質自温良。",
            "兹夜發遐想，易親復難忘。",
            "歸田無别意，難以枘入方。"
        ],
        "title": "次韻夏夜",
        "id": "927cf499-a1b4-4131-9978-cfc018063ce4"
    },
    {
        "author": "釋德洪",
        "paragraphs": [
            "潁皋擘窠書棐几，玉勒銀鈎照林麓。",
            "山堂聚觀雜賢鄙，人人歡然如所欲。",
            "獨餘耆年視凝遠，就觀尚如隔羅縠。",
            "筠牀瓦枕試新涼，小雨南風正清熟。",
            "岸中一笑山答響，我亦爲君聊捧腹。",
            "晚晴軒檻亦何有，隔屋茶烟度修竹。",
            "呼童索紙賦新詩，詩成字字清如玉。",
            "人間何從有此客，滿腹精神真可掬。",
            "我慚衰老亦作詩，譬如菌芝生朽木。"
        ],
        "title": "和遊谷山",
        "id": "6062e035-59d2-47f6-a855-49f749eeca88"
    },
    {
        "author": "釋德洪",
        "paragraphs": [
            "清狂平生笑李赤，詩慕謫仙名烜赫。",
            "尤勝曲影傍權門，愛其炎炎手可炙。",
            "袁絲若至晁錯逃，熱中未老嗾與嗷。",
            "猶勝怒及水中蟹，不合郭索持雙螯。",
            "何如一庵聽松雨，潑眼晴窗發茶乳。",
            "更無俗子作白眼，但有水沉横碧縷。",
            "長愛朱生論不卑，神明不欺寧自欺。",
            "買金賞誣豈不美，尚笑世俗今澆漓。",
            "玉川作詩曾救月，退之抵掌誇奇絕。",
            "公今又賦喜雨詩，詩成肯寄甘露滅。",
            "氣吐虹蜺辭吐雲，才大端如梁與棼。",
            "麗如宫華蜀錦色，駿却千檣萬馬犇。",
            "屈宋宗枝君得髓，江左風流復興起。",
            "試手作詩君勿笑，毫忽增之至弓秭。",
            "長哦月出湘淹東，翰墨場中久策功。",
            "千篇翻水不足道，絕愛風味如醉翁。"
        ],
        "title": "和曾倅喜雨之句",
        "id": "7e4c97a5-a8c7-47e5-8bc7-6fd1f9b06a04"
    },
    {
        "author": "釋德洪",
        "paragraphs": [
            "解鞍成小寢，部曲營夜炊。",
            "此生一寄耳，夢幻相拘縻。",
            "風餐雜舍者，水宿依江湄。",
            "何時步八塼，壓犀簾幕垂。",
            "三湘在圖畫，開屏供卧披。",
            "公宜宿玉堂，明甚無可疑。",
            "今復聊爾耳，閒作虎頭癡。"
        ],
        "title": "次韻過醴陵驛",
        "id": "5356db00-77b0-49b4-aa76-05e4acad9870"
    },
    {
        "author": "釋德洪",
        "paragraphs": [
            "先生絳闕姿，名字占仙籍。",
            "妙年取榮名，翰墨乃其職。",
            "而云賦歸歟，戲語吾不逆。",
            "醉翁昔仙去，人間暫休息。",
            "文字頗横流，士氣久不懌。",
            "公實不出後，議論有精識。",
            "冰壺含青春，不容一塵隔。",
            "吐句如善射，字字皆中的。",
            "佳麗增奇峭，欹側多醉墨。",
            "高辭敦故舊，讀之氣横臆。",
            "閲深似退之，頓挫雜抛擲。",
            "如春餙萬物，妙用無罅隙。",
            "故人困長哦，其節不容擊。",
            "自昔聞公家，諸郎居連璧。",
            "道學進未艾，慶澤流無斁。",
            "紛華脱髪棄，酌古分陰惜。",
            "汎觀得其要，雲升復川益。",
            "孝友如機雲，爭攘笑丕植。",
            "聞風方對食，不覺起投筴。",
            "神交夢成趣，意合氣自激。",
            "廬陵在何許，縱望手加額。",
            "那知湘江上，握手笑墮幘。",
            "妙處無陳鮮，傾蓋如夙昔。",
            "歸來看屋梁，喜極心更惕。",
            "弟兄定世家，富貴已尋逼。",
            "而我世憎嫌，暮景桑榆迫。",
            "相從可忘年，頑魯幸勿責。",
            "一懽難把玩，轉顧成陳迹。",
            "閉門工寢飯，且復適吾適。",
            "遙知不吾詫，頗嘗有此客。"
        ],
        "title": "次韻",
        "id": "085204da-f054-492b-917d-0796121b3081"
    },
    {
        "author": "釋德洪",
        "paragraphs": [
            "退之倔强遷掲陽，道經衡山愛青蒼。",
            "逸羣駿氣不可禦，頓塵初控青絲韁。",
            "朝雲偶開豈有意，妙意放浪高稱揚。",
            "我生少小善詩律，讀之坐令身世忘。",
            "朅來結友本上座，南遊私喜初心償。",
            "橘洲看雪已清絕，更櫂野航浮碧湘。",
            "忽驚萬峰上雲雨，走棟飛檐雲雨旁。",
            "知誰憑欄俯落日，跳丸一笑千嵒光。",
            "紫金雞含一粒粟，磨塼作鏡傳遺芳。",
            "小庵自披慈忍服，十方普熏知見香。",
            "巉巉玉骨撼不應，但誦妙偈聲琅琅。",
            "只今般若臺前路，過者拳拳加敬莊。",
            "我尋遺迹恍自失，譬如一葦航渺茫。",
            "三生爲掃坐禪石，往事令人思建康。",
            "紹隆佛種有神足，九旬妙義談汪洋。",
            "當年以法施窮乏，無數珠璣曾斗量。",
            "而今但有樓觀好，再拜顧瞻空涕滂。",
            "我公王事獲勝踐，自謂此樂非尋常。",
            "情高賦詩亦感慨，十年出處何明詳。",
            "竹軒莫涼暑雨過，風簷把玩情激昂。",
            "初如冰輪湧東崦，漻漻雲幕方高張。",
            "俄如奇兵出不意，鐵衣雪刃森堂堂。",
            "細窺如春在花柳，芳心皺眼開包藏。",
            "魂驚豪氣立毛髪，風檣駕浪犇龍驤。",
            "韻如玉色映晴晝，清如碧瓦粲曉霜。",
            "適如醉鄉識歸路，醇如燒春浮玉觴。",
            "意公前身是太白，醉貌宜披雲錦裳。",
            "芳津浣匙飯雲子，美液澆齒嘗瓊漿。",
            "吾聞高辭殆天得，寧論結髪翰墨場。",
            "酸寒鳥迹無足道，坐令藉湜仆且僵。",
            "皆言筆端有五色，不然古錦纒肺腸。",
            "夜闌掩卷耿不寐，空庭曳履心彷徨。",
            "譬如三伏黄塵道，坐令炎燄欣清涼。",
            "又如病鶴長側腦，仰看千仞孤鸞翔。",
            "嗟余膽大亦欲和，韻險恍疑登太行。",
            "何時坐隅乞詩藁，襟量懸知容攫攘。",
            "吾恐斯文將斷絕，長哦披髪下大荒。",
            "兒曹乃欲犯矢石，洪鐘何異施莛芒。",
            "公如珠玉在淵石，榮輝草木皆煌煌。",
            "讀其詩律似仙曲，不雜人間笙與簧。",
            "我非賞音空嘆息，擬欲學之嗟未遑。",
            "遙憐與僧登絕頂，意適暗驚人世忙。",
            "詩成氣焰如項籍，叱吒千人誰敢當。",
            "自嫌白髪世不要，萬回歌舞聊佯狂。",
            "盤珠豈有影迹露，霧豹不欲文彩彰。",
            "那知湘上偶邂后，氣岸欣逢許子將。",
            "霜鬢須面一破笑，城隅古寺眠閒房。",
            "心知貴賤不同調，且復抵掌談江鄉。",
            "□□暇日陪杖履，對公豈敢談文章。",
            "兹遊正類羊叔子，湛□與山俱不忘。"
        ],
        "tags": [
            "衡山"
        ],
        "title": "次韻游南嶽",
        "id": "af35b6f9-5de3-4e49-89ac-a91bc88ca5e1"
    },
    {
        "author": "釋德洪",
        "paragraphs": [
            "大曾秀發如層顛，小曾秋水隨方圓。",
            "二豪說詩氣曠逸，而我老坐如蹲猨。",
            "弟兄駿氣驥墮地，自憐老欲蠶三眠。",
            "一庵收身萬事外，但有壞衲長堆肩。",
            "會看連璧登集賢，腰間纍纍金印懸。",
            "分緣自是公家事，安知不秉卿相權。",
            "平生忠義要活國，濃笑東川無杜鵑。",
            "古城野寺□□□，白灰已燼餘凝烟。",
            "瘴痾未損方曲臂，靜如鴻鶴就拘攣。",
            "清詩寄我忽驚矍，秀對白鷗春水前。",
            "長哦曳履□□□，餘韻發越鳴朱絃。",
            "坐令萬象受控勒，知君有筆真如椽。",
            "細看字字有根蒂，滿掬明珠誰爲穿。",
            "詩壇從此不敢詡，受降君已臨中堅。"
        ],
        "title": "次韻曾英發兼簡若虚",
        "id": "51fae991-a456-4c75-a20d-f031299e7178"
    },
    {
        "author": "釋德洪",
        "paragraphs": [
            "君家廬嶽蒼崖顛，睡足茗盌浮輕圜。",
            "十年不歸空蕙帳，夜鶴哀怨驚曉猿。",
            "朅來湘尾寄城寺，夏簟清涼便晝眠。",
            "扣門剥啄誰過我，上騰火色仍鳶肩。",
            "軒然辯論雜今古，不覺前席心旌懸。",
            "以身狥國愛子布，塞門以土推孫權。",
            "□云詩窮少陵老，饑寒正坐拜杜鵑。",
            "遙知鈴齋賓謁□，□□紫硯浮松烟。",
            "作詩寄我對岑寂，爲散頑麻雙脚攣。",
            "弟兄高才當濟世，會看笑揖人主前。",
            "嗟余百念已灰冷，倦易歛翼爲虚弦。",
            "粥魚齋鼓日課辦，仰屋卧看三條椽。",
            "管寧木牀五十載，好事空傳膝處穿。",
            "何如歛目十□□，□樹身同金石堅。"
        ],
        "title": "復次元韻",
        "id": "24f29b35-11ea-4f0e-b85a-dd61fc4aa755"
    },
    {
        "author": "釋德洪",
        "paragraphs": [
            "殘暑霽嚴威，新涼釀歸思。",
            "夢驚聞松聲，兩鬢到萬事。",
            "中情怯離别，此别仍對子。",
            "追惟初識面，寧復訃有此。",
            "明朝舟洞庭，驚浪銀山起。",
            "醉眼失湘楚，妙語淩淮泗。",
            "我如浮水葉，遇坎當自止。",
            "行將看荆山，歸老鹿門寺。",
            "今不欠無言，但是欠一死。",
            "淮山有奇逸，要是天下士。",
            "若問寂音老，煩君一舉似。"
        ],
        "tags": [
            "洞庭湖"
        ],
        "title": "贈别若虚",
        "id": "6ee69ebf-e46d-465f-9c03-077961baddfc"
    },
    {
        "author": "釋德洪",
        "paragraphs": [
            "公詩自雄放，故我甘雌伏。",
            "韻高霜月苦，洗盡瘴霧毒。",
            "游絲映明窗，小字爲公錄。",
            "便覺春爭妍，勝氣增林麓。",
            "永懷矍鑠翁，論兵到精熟。",
            "子陽井底蛙，提耳論禍福。",
            "歸來得真主，簡易心屈服。",
            "才高犯衆忌，薏苡致謗讟。",
            "梁生付一笑，何必較直曲。",
            "山僧亦何知，魚鼓聽齋粥。",
            "陳侯金閨彦，論清如屑玉。",
            "南游興未已，甚欲乘桴木。",
            "湘西獨何幸，旌旆先見辱。",
            "松間偶相值，論交一言足。",
            "雲山久乾沒，賴此佳句贖。"
        ],
        "title": "和陳奉御游梁山",
        "id": "0b8638ed-2bdb-4eb6-b8c8-d1490286280c"
    },
    {
        "author": "釋德洪",
        "paragraphs": [
            "夫子謫仙隱於儒，仲連太白真其徒。",
            "栴檀林間法檀度，翰墨場中行秘書。",
            "譬如山川有珪璧，光被草木蒙碔砆。",
            "又如羽毛有麟鳳，瑞照百鳥藏鶚鼯。",
            "玉堂金馬未入手，公不自嘆旁人吁。",
            "猒看朱門森畫戟，暇日聊爲山水娛。",
            "下車褰衣卻部曲，縱望林壑情忻愉。",
            "朱陵洞口見落石，引手匊雲跳明珠。",
            "詩成萬象在掌握，磨琢無玷如瑾瑜。",
            "旁觀十吏不駐足，一日萬口傳荆湖。",
            "南山道人紛□□，摹寫磬石煩丹朱。",
            "歸來盡以錄寄我，意句不盡情有無。",
            "爲公長哦立風檻，明月滿軒時卷舒。",
            "吾聞駿馬日千里，未遭剪拂隨鹽車。",
            "嗟余駑鈍世鄙笑，分甘垂耳同騾驢。",
            "世間安得支遁眼，畫作嘶風神駿圖。"
        ],
        "title": "次韻曾韻句游山",
        "id": "c6f0748f-9e82-4051-bbfd-4f7a45bd7f59"
    },
    {
        "author": "釋德洪",
        "paragraphs": [
            "飛梯上雲雨，猨臂攀層巖。",
            "天風吹鬢須，兹行非人間。",
            "幽泉不知處，但聞鳴珮環。",
            "嶮艱硋清快，洄渦走平寛。",
            "□□落萬仞，濺雪驚潺潺。",
            "懸崖忽見寺，白晝方掩關。",
            "境□□遐想，坐久生清寒。",
            "山空寂無人，鳥啼花不言。",
            "雲披獻青嶂，風檻爭卷簾。"
        ],
        "tags": [
            "衡山"
        ],
        "title": "次韻游南嶽題石橋",
        "id": "ade81311-6a6a-4525-883f-6d4e0a2e3937"
    },
    {
        "author": "釋德洪",
        "paragraphs": [
            "筍輿翩追隨，頓撼雜揺兀。",
            "蒙騰穿聚落，超放上巉絕。",
            "山腰轉巇嶮，部曲失行列。",
            "身世逐雲輕，眼力與天闊。",
            "撞鐘千指集，樓殿寄林末。",
            "同來久倦局，相向懷抱豁。",
            "市朝昏利欲，走鹿不忘渇。",
            "公獨蜕塵埃，風蟬妙脱骨。",
            "盤桓拊孤松，松粉落金屑。",
            "誰卷青帝雲，推出銀蟾闕。"
        ],
        "title": "和游南臺",
        "id": "807078ed-4c02-458b-8425-6b617f6537d5"
    },
    {
        "author": "釋德洪",
        "paragraphs": [
            "雲開見樓閣，峰頂知有寺。",
            "衆峰讓高寒，蓋是出其類。",
            "媧山下僧譚，笑走魔外戲。",
            "忽於一毫端，集此大千界。",
            "曹溪正脉深，不斷蓋如带。",
            "流而至衡霍，百川蓄匯澮。",
            "廼知般若臺，自昔分燈地。",
            "清游亦不惡，俯仰憶前事。",
            "寶構出灰燼，人逝時亦異。",
            "永懷韓潮州，夜與千峰對。",
            "仙去三百年，音容浮如在。",
            "妙語落人間，斷碑卧榛檜。",
            "公亦潮州□，□勢翩已似。",
            "低摧夙昔心，慘憺經游意。",
            "林高句天成，□□鄙組繪。",
            "刻之蒼崖陰，與山增勝槩。"
        ],
        "title": "和游福嚴",
        "id": "c879cfed-1a52-4ddc-b3d7-c01549f9da8f"
    },
    {
        "author": "釋德洪",
        "paragraphs": [
            "蒼杉三十里，不復逢川原。",
            "忽然在林杪，萬峰延目觀。",
            "長崖有積雪，松聲雜風泉。",
            "是時春正深，風威猶折綿。",
            "君堇金閨彦，而有清淨緣。",
            "和雲掃車轍，引手酌靈源。",
            "山空破岑寂，笑語答雲煙。",
            "魯僧作鷹顧，驚此佳少年。",
            "何以比人品，白鷗春水前。",
            "既非山澤儒，亦非地行仙。",
            "諧峰□□□，千葉開青蓮。",
            "景淨若有得，兹遊良偶然。",
            "部曲亦欣□，諠譁下層顛。",
            "歸來念清境，依約聞啼猨。"
        ],
        "title": "次韻游高臺",
        "id": "e5480d45-cc3b-4080-848a-5895fc8467fb"
    },
    {
        "author": "釋德洪",
        "paragraphs": [
            "已甘老死長松下，賞音乃有如公者。",
            "謬當大匠許才能，名器從來豈容假。",
            "但欣一笑說江鄉，意氣平生要傾瀉。",
            "先生之詩自豪放，寒陋心知鄙東野。",
            "此篇粹然有精思，百鍛良金方出冶。",
            "汗顔縮手置袖間，對公誰敢言騷雅。",
            "自憐華髪住江村，地偏心遠過從寡。",
            "茆簷捫虱鳥聲寂，故絮懸鶉成磊苴。",
            "右耳已從前月聾，更欲忘言到瘖啞。",
            "多生垢習磨未盡，公詩又欲臨窗寫。",
            "何當看公醉岸幘，約束萬象閑揮灑。",
            "眼寒獨立梁宋郊，一尾追風睇犇馬。",
            "讀罷新詩發長歎，春色驚回阿練若。",
            "浪秃宣毫和不成，自笑才慳真注瓦。"
        ],
        "title": "次韻見贈",
        "id": "e6b4df49-969c-42d9-b6df-caebe5446301"
    },
    {
        "author": "釋德洪",
        "paragraphs": [
            "公才受斧斤，鼻端有餘地。",
            "一官游人間，窮達置度外。",
            "著屐登名山，眺覽吞眼界。",
            "倒傾蛟龍室，聊爲翰墨戲。",
            "搏取華藏海，几間日相對。",
            "石橋亦何有，萬峰作階陛。",
            "平生冠世境，勝踐得君輩。",
            "壞壁題新詩，一洗俗眼眥。",
            "我本箇中人，久負未歸債。",
            "我自負名山，名山豈余棄。"
        ],
        "title": "次韻曾機宜題石橋",
        "id": "3f08aa81-3735-4dcf-bb6f-85d40e0fbe46"
    },
    {
        "author": "釋德洪",
        "paragraphs": [
            "老思垂一足，飯想成沙纕。",
            "頓斧盤石上，分燈續螺江。",
            "坐令遺蹟地，咄嗟成寶坊。",
            "永懷青松下，睡快欣明窗。",
            "曾侯有逸韻，詩律挾風霜。",
            "重來拜白塔，前身疑姓龐。",
            "山僧作巴音，聳肩頎而長。",
            "願施筆供養，普熏知見香。",
            "吾觀三公子，凛然萬夫望。",
            "何當吐佳句，刻石照沅湘。"
        ],
        "title": "和游南臺",
        "id": "cfa2db01-d1f8-434b-92ec-b21ae44c7bd6"
    },
    {
        "author": "釋德洪",
        "paragraphs": [
            "十年塵土中，厥狀浸成俗。",
            "坐令眠雲衣，化作征人服。",
            "此行欲買舟，尋我舊山谷。",
            "識君御水傍，笑齒璨明玉。",
            "肅靜鶖子儀，脩拔孝基目。",
            "殷勤撫道義，祖道欲傾覆。",
            "賴子今妙年，真風跬可續。",
            "聞之厚自愧，所趣在幽獨。",
            "君言如不欺，是亦含生福。",
            "須臾讀君詩，氣韻麗可掬。",
            "心胸何玲瓏，多能吾所伏。",
            "春流日夜急，歸心難管束。",
            "良會故已述，妙談何日復。",
            "吳山嘉有餘，爲君置茅屋。",
            "頭白早歸來，暮雲無使矚。"
        ],
        "title": "寶月偶值報慈坐中走筆",
        "id": "0788ea71-f831-47c9-b691-075fac9969c3"
    },
    {
        "author": "釋德洪",
        "paragraphs": [
            "牛車注經宗兩角，那問虚舟移夜壑。",
            "竹間掃除聞擊聲，戲作伽陀歌獨脚。",
            "心波不興類古井，情緣脱盡如遺籜。",
            "高笑癡兒倚富貴，危如乳燕方巢幕。",
            "已辦山藤待湖月，不把芒鞵穿聚落。",
            "安知沙門自有體，全象紛然衆盲摸。",
            "要之行藏不屬人，手自安然隨展握。"
        ],
        "title": "和忠子",
        "id": "9f603811-14d4-4b98-8a22-5a9409a60098"
    },
    {
        "author": "釋德洪",
        "paragraphs": [
            "世路驚風波，山林知歲寒。",
            "君看爭奪中，忽覺深渺漫。",
            "歸來湘西寺，兀坐依蒲團。",
            "摩挲折脚鐺，規以穩處安。",
            "湘山亦多態，扶杖時游觀。",
            "偶逢林下人，班草一笑懽。",
            "霜風水痕落，歲月難遮攔。",
            "但覺頷髭白，不復知歲殘。",
            "堪公故園舊，義膽見急難。",
            "相逢開肺懷，傾倒無餘殫。",
            "所居隔聚落，日喜成媻媻。",
            "作詩誇我賢，寧知如玉冠。",
            "遂分湘山翠，茅簷相對看。",
            "往事都莫理，有求真禍端。",
            "飯罷口挂壁，□□發長歎。",
            "暮寒因有雪，爐暖且檀欒。"
        ],
        "title": "和堪維那移居",
        "id": "0a0a73a9-bdb3-4f08-b336-4b3e69c7395b"
    },
    {
        "author": "釋德洪",
        "paragraphs": [
            "湘水有廬山，蜀僧有吳韻。",
            "無塵而俱清，雪月夜相映。",
            "書癡喜借人，香癖出天性。",
            "垂涕撥黄獨，糞火曾發哂。",
            "三年我東鄰，家顛開小徑。",
            "一飯必招呼，嘲之終不愠。",
            "明朝趣去我，歲逼青陽近。",
            "子已飽叢林，件件無遺恨。",
            "贈子湘源春，山窮春不盡。"
        ],
        "tags": [
            "庐山"
        ],
        "title": "送元老住清修",
        "id": "e193ee46-d0cf-4405-8b6c-acc1467cabe5"
    },
    {
        "author": "釋德洪",
        "paragraphs": [
            "歲晚湘水濱，黄塵似河朔。",
            "江流涸欲盡，缾罌汲餘濁。",
            "閙聞雙旌出，千騎爍山嶽。",
            "雪雲卷山去，天宇獻遼邈。",
            "嬌鴉集風枝，凍鶴時俛啄。",
            "譚兵杜牧之，賦詩果横槊。",
            "山雖非故人，識面亦已數。",
            "文章固餘事，正爾全三樂。",
            "太丘令國器，讜議久揚榷。",
            "長吉有美才，嶄然見頭角。",
            "君看分韻詩，夭力那容學。",
            "嗟余老山林，輩流殊齷齪。",
            "寧料寒窘中，見此三卓犖。",
            "和詩無傑句，鈍澀費磨琢。",
            "窮略似孟郊，必劣追韓偓。"
        ],
        "title": "和杜司錄嶽麓祈雪分韻得嶽字",
        "id": "a1ee1634-8beb-4156-b263-c2603cf6edcd"
    },
    {
        "author": "釋德洪",
        "paragraphs": [
            "長沙人物秀而雅，爭如絕致名天下。",
            "率更之書更古今，鍾王筆蹟遭凌跨。",
            "藏真草聖夢英篆，齊己詩篇洞青畫。",
            "易生寶覺未暇數，爾來鄒敦最聲價。",
            "巨公要人邈已徧，戲畫寂音老尊者。",
            "繩牀壞衲氣深穩，霜須瘴面情閑暇。",
            "平生剛褊語忤世，定知見此遭譏罵。",
            "涼都貴人如玉叢，富貴熏天光照夜。",
            "凌烟風姿劍拄頤，妙手當煩爲圖寫。"
        ],
        "title": "贈鄒處士",
        "id": "b6a5fd1a-9b0b-4a5c-bd44-415554959169"
    },
    {
        "author": "釋德洪",
        "paragraphs": [
            "碔砆世既以爲玉，芝蘭那知不爲蕕。",
            "人間萬事醉不理，攜被來爲林壑游。",
            "雪花成山過驚浪，五展暮天開橘洲。",
            "篙師絕叫風掠耳，蕭蕭兩鬢空颼飀。",
            "松聲盤空上煙翠，顧陟佳處毎遲留。",
            "袖中出詩愕坐客，涔蹄乃爾容吞舟。",
            "東坡句法補造化，山谷筆力江倒流。",
            "兩翁連聯竟仙去，暮年見子忘百憂。",
            "念當明日江南路，幕阜倚天佳氣浮。",
            "故人問我今何似，爲道摧頹如慧球。"
        ],
        "title": "鄭南壽攜詩見過次韻謝之",
        "id": "e449342d-517c-4f3b-9822-e4068396de6e"
    },
    {
        "author": "釋德洪",
        "paragraphs": [
            "萊公少年日，逸氣生雲泉。",
            "定策清東宫，天子爲矍然。",
            "奇豪不世出，獲一以當千。",
            "親征功第一，尚記破虜年。",
            "想見和易姿，垂柳春風前。",
            "我公嗣前列，剛特才亦全。",
            "方持使者節，眉宇秀而淵。",
            "高樓獨自登，愛公能補天。",
            "高情弔陳迹，妙語吐新篇。",
            "如風行水上，渙然成漪漣。",
            "乃心在王室，何時朝日邊。",
            "正坐霖雨手，豐年自留連。",
            "何必羨遺像，公自當濟川。"
        ],
        "title": "次韻漕使陳公題萊公祠堂",
        "id": "2ef013d3-dc14-493b-89de-69db2cb0423d"
    },
    {
        "author": "釋德洪",
        "paragraphs": [
            "書堂山崦西，微路經桑柘。",
            "婉婉綠陰中，傴僂牽羸馬。",
            "須臾將平川，時過幽谿瀉。",
            "源深人家稀，落日耕釣罷。",
            "過墻傍修竹，深處開茅舍。",
            "池塘遠軒窗，秀露風清夜。",
            "盃盤燈火裏，笑語茆簷下。",
            "白酒瀉新糟，醇釅如壓蔗。",
            "酒酣面發赤，箕坐談王霸。",
            "排斥出忌諱，怪語令人怕。",
            "野僧舊不懽，癡坐相嘲罵。",
            "但作鶴腦側，思歡殆無暇。",
            "夜闌乞新詩，自愧非作者。",
            "張燈掃西壁，把筆强驅駕。",
            "萬景毎騷縱，此夕偶相借。",
            "遂令諸子懽，一一如圖畫。"
        ],
        "title": "次韻經蔡道夫書堂",
        "id": "4743fefe-5be2-4511-bfbe-430ad92ee875"
    },
    {
        "author": "釋德洪",
        "paragraphs": [
            "吳氏季子世不乏，子孫魁壘特秀發。",
            "人言才業任世重，更覺文章有家法。",
            "奉親作意構華堂，想見青紅濕窗闥。",
            "堂中二老鬭康强，夫婦承顔薦壽觴。",
            "朅來兒姪俱登第，舉族請名重慶堂。",
            "富貴鼎來推不去，道德照人閭里光。",
            "富公玉食由及養，范公諸郎盡卿相。",
            "親養子榮兼有德，家聲置公范富上。",
            "虚簷風月夜未央，靘莊成輪發清唱。",
            "金鴨香清碧縷飄，燈前玉頰醉紅潮。",
            "一尊滿勸何所祝，盛事要看追八蕭。"
        ],
        "title": "吳子薪重慶堂",
        "id": "1dfd2f5c-866c-4219-a328-6228815556a0"
    },
    {
        "author": "釋德洪",
        "paragraphs": [
            "湘西峰頂寺，樓閣藏煙翠。",
            "危臺占峰顛，小軒寄幽致。",
            "游人常不到，石壁照溪邃。",
            "於世復何求，此生眠食耳。",
            "翛然亦何有，蒲團空曲几。",
            "憑高俯城郭，車馬環磨螘。",
            "城郭望諸峰，時見孤雲起。"
        ],
        "title": "題嶽麓深固軒",
        "id": "812eab5c-f002-4430-8649-1bb7d1c268eb"
    },
    {
        "author": "釋德洪",
        "paragraphs": [
            "選本住山人，精進激惰懶。",
            "規模如乃翁，鐵喙石肝膽。",
            "豈特七閩英，蓋亦叢林揀。",
            "子少長庚曉，我老碧雲晚。",
            "相親出數面，别袂聊一挽。",
            "是非一言足，勃窣百事辦。",
            "分攜青蘋灣，相對秋滿眼。"
        ],
        "title": "贈别通慧選姪禪師",
        "id": "e4706286-477f-491e-8505-83ab83c8bb36"
    },
    {
        "author": "釋德洪",
        "paragraphs": [
            "夜清成水宿，月出波灔灔。",
            "那知是中秋，老眼欲淒眩。",
            "此生天地間，飄泊如蓬轉。",
            "朅來泊湘瀕，此月凡七見。",
            "冰輪上天衢，萬里不知遠。",
            "夜深度明河，輪側明河淺。",
            "西樓欲吹笛，餘聲落哀怨。",
            "魂清到月脇，寒露紛滿面。",
            "林光潑流泉，天大微雲卷。",
            "阿崇具紙筆，橘亦磨破硯。",
            "詩成月華清，幼婦與黄絹。"
        ],
        "title": "中秋夕以月色靜中見泉聲幽處聞爲韻分韻得見字",
        "id": "61999035-2f8e-42a9-bcb0-3cc5b24edd50"
    },
    {
        "author": "釋德洪",
        "paragraphs": [
            "卜式與弟貲，如塞無底竇。",
            "其愛止弟耳，親舊竟何有。",
            "二疏得賜金，盡以散親舊。",
            "但可施一時，安能繼其後。",
            "然於簡編中，耿光白如晝。",
            "鄧侯功名姿，穎脱蓋天授。",
            "分財贍族人，約劵規永久。",
            "君看純孝心，履狶先履瘦。",
            "紛紛窶人子，懸鶉露兩肘。",
            "雨雪抱兒女，扣門易升斗。",
            "鄧氏豈無貧，炊烟滿蓬牖。",
            "安知寒微中，不復生奇秀。",
            "陰功雖無形，報應捷於口。",
            "此風起頹俗，能使薄者厚。",
            "作詩附家傳，想見爲拊手。"
        ],
        "title": "鄧循道分財贍族湘陰諸老賦詩同作",
        "id": "ed28ed27-f0da-4ef9-99e6-b6e3d5776d85"
    },
    {
        "author": "釋德洪",
        "paragraphs": [
            "仙郎如驚鸞，風格殊秀整。",
            "文章體自然，五色麗雲錦。",
            "紛紛少年場，英氣横筆陳。",
            "家聲盛漢魏，未暇數唐晉。",
            "元龍特豪偉，太邱苦剛正。",
            "相逢黄卷中，崔嵬山嶽峻。",
            "君當世其家，已見逸羣駿。",
            "笑談不自覺，滿坐湖海韻。",
            "富貴率致身，華裾宜綠鬢。",
            "功名偶然耳，何必以身徇。",
            "未近翠雲裘，先看班玉筍。"
        ],
        "title": "贈陳靜之",
        "id": "d1ed7f26-aea0-47a5-bf51-da2be15309cf"
    },
    {
        "author": "釋德洪",
        "paragraphs": [
            "漆瞳照人韻拔俗，平生直性如劈竹。",
            "世情好惡我不知，是是非非一言足。",
            "昔年訪道辭七閩，丹青生此身外身。",
            "要將留悦倚門意，此心亦是酬慈親。",
            "慈親未老身先逝，夢境悲歡成一戲。",
            "展開覿體露全機，偪塞虚空何處避。"
        ],
        "title": "弔性上人真",
        "id": "95144dd3-e86a-4699-a72b-27d85777bfa4"
    },
    {
        "author": "釋德洪",
        "paragraphs": [
            "孤城渺湖天，長隄篆湖水。",
            "柳衙行未窮，已過沙頭市。",
            "連檣來萬艘，荻叢出千雉。",
            "節物近重陽，風日正清美。",
            "忽驚樓閣開，寶坊墮平地。",
            "璋公十年舊，出迎一笑喜。",
            "□夜及相山，歲月入歎喟。",
            "兹行歸鹿門，已作終焉計。",
            "不辭信宿留，愛子多故意。",
            "說禪有家法，翻手了千偈。",
            "鐵脊敵魔外，宗風永零替。",
            "我留固隨緣，思歸亦偶爾。",
            "爲君賦新詩，萬象困朝戲。",
            "去留未用較，吾生真一寄。"
        ],
        "title": "宣和七年重陽前四日余自長沙還鹿門過荆渚謁天寧璋禪師留二宿作此",
        "id": "a30acf9a-5d0e-4ee7-8760-beccb7f04c76"
    },
    {
        "author": "釋德洪",
        "paragraphs": [
            "天下張荆州，乳兒識名譽。",
            "醫國陸宣公，護法崔元度。",
            "平生風雷舌，咳唾作霖雨。",
            "隔闊餘十年，一旦成萬古。",
            "羊曇欲作慟，生存華屋處。",
            "支遁亦傷心，路偶經姚塢。",
            "賴有克家子，春色連眉宇。",
            "君看談笑時，亦是榦國具。",
            "會看如乃翁，獨立無喜懼。",
            "文章有種性，家法致工主。",
            "此詩公應聞，想見笑掌拊。"
        ],
        "title": "瞻張丞相畫像贈宫使龍圖",
        "id": "c5deb391-32de-4856-8654-4023b22cb6d4"
    },
    {
        "author": "釋德洪",
        "paragraphs": [
            "上莊俯漢江，古木雜桑柘。",
            "槐衙陰廣陌，麥浪漲平野。",
            "連雲對囷廪，用谷量牛馬。",
            "我來二月破，解鞍綠陰下。",
            "縱望烟霏中，領略見楯瓦。",
            "耆年骨柴崖，迎客意傾寫。",
            "干戈爭奪餘，身在相驚詫。",
            "山空啼杜鵑，龕燈自清夜。",
            "歛眉問儋州，亟口談江夏。",
            "以余遊二公，老大知識寡。",
            "暮歸逢醉人，往往遭捶罵。",
            "鹿門有餘地，賢矧如君者。",
            "爲連修竹林，規以構茅舍。",
            "伏舂舊所能，犁鉏當學把。",
            "相見水過膝，蓑苙清入畫。"
        ],
        "title": "初到鹿門上莊見燈禪師遂同宿愛其體物欲託迹以避世戲作此詩",
        "id": "ece353ac-243d-4700-9a90-1811bd219877"
    },
    {
        "author": "釋德洪",
        "paragraphs": [
            "繖蓋山前曾卓錫，晉安王初造禪室。",
            "水火定成人未知，部曲不前馬辟易。",
            "牀邊卧虎如睡犬，王雖及門不敢入。",
            "冰雪親瞻道德容，再拜平生願心息。",
            "兩泉俱出雌雄龍，玉殻靈龜蛇五色。",
            "聦禪笑傲賢王喜，魚龜乃能就掌食。",
            "高風乾沒五百年，依舊雲山如夙昔。",
            "雨中來遊春已老，忽見江南少年客。",
            "坐中偶生鄉井心，想見禪山倚天碧。",
            "清境幽閒欣可名，偶然得句因題壁。"
        ],
        "title": "游白馬寺逢安心上人",
        "id": "3e745e15-f4ef-4284-aebe-54362167a3c1"
    },
    {
        "author": "釋德洪",
        "paragraphs": [
            "雪車比毛車，弱水誰欲度。",
            "飄然凌空去，中疑載青女。",
            "□風爲通衢，走轂不容馭。",
            "大勝短轅犢，更煩長柄麈。",
            "□□廣寒宫，構基非下土。",
            "天公亦薄相，鏤冰以爲柱。",
            "傍□□銀牀，誰與揮玉斧。",
            "仙妃倚之笑，疑是漆室女。"
        ],
        "title": "雪夜與僧擁罏僧曰聞唐劉叉賦雪車冰柱詩爲退之所賞願聞其詩予曰忘矣僧請續之口占以授",
        "id": "2bbe104e-7a45-4c9a-8bbf-9a1e7453ad3a"
    },
    {
        "author": "釋德洪",
        "paragraphs": [
            "我昔遊潛山，空翠揷晴煙。",
            "至今清夜夢，猶能歷層顛。",
            "天柱如玉立，貴氣朝山川。",
            "下有童師廬，雜遝皆奇賢。",
            "卓途龍山子，靖深波間蓮。",
            "近聞亦分座，道眼照人天。",
            "道人使吳來，衣裓餘芳鮮。",
            "願求奇嶮句，庶使大法傳。",
            "一拳無背觸，何處見靈源。"
        ],
        "title": "送賢上人往太平兼簡卓首座",
        "id": "abfda470-3d3c-4152-854c-94f5c9172840"
    },
    {
        "author": "釋德洪",
        "paragraphs": [
            "子從大梁來，會我秦淮道。",
            "十年三度别，此别吾甘老。",
            "學道如牧羊，敗羣者則鞭。",
            "一切但仍舊，自然常現前。",
            "子初不衣綿，而今便故絮。",
            "山舟日夜逃，美貌豈長住。",
            "時至不相待，勿恃骨肉間。",
            "要當自努力，譬如人上山。"
        ],
        "title": "送一上人",
        "id": "c7b81d79-af11-40e1-866c-fd09fe9d459e"
    },
    {
        "author": "釋德洪",
        "paragraphs": [
            "正中妙叶百怨門，寶鏡孤風天下聞。",
            "緇州道價直乾坤，毛骨真是延公孫。",
            "楊廣山頭草木熏，公獨深密護靈根。",
            "衲子雷動雲崩奔，暗中明露涇渭分。",
            "醉李有叟笑臉温，膽大三世一口吞。",
            "枯木能花爲誰春，春光化爲吳山雲。",
            "即今住山典刑存，木蛇且無刀斧痕。",
            "我游山隈野水濆，松間見之鬢爲掀，留我更宿聽啼猿。",
            "人間行役膏火煎，公特見戲非誠言。",
            "頽綱已墜引手搴，乃欲奔走鞭短轅。",
            "要當努力續烈燄，大興洞上追曹源。"
        ],
        "title": "游龍王贈雲老",
        "id": "e126befb-6612-445e-8aee-e04643c32d50"
    },
    {
        "author": "釋德洪",
        "paragraphs": [
            "大千微塵偈，章句妙難求。",
            "公爲疏通之，如海決江流。",
            "堂堂鬚垂膺，漆點横清秋。",
            "十虚圓當念，三世集毛頭。",
            "平生說禪口，想見光迸浮。",
            "世間眼久滅，法寶空海洲。",
            "年年春欲暮，禪室清香留。",
            "迷途指南車，戴恩負山邱。",
            "願從清涼山，威光作依投。",
            "行當方山見，跬步披衣裘。"
        ],
        "title": "三月二十八日棗柏大士生辰二首  其一",
        "id": "679a7573-28d7-429d-9cfb-43d04b20adc9"
    },
    {
        "author": "釋德洪",
        "paragraphs": [
            "思慮不及處，但曰刹那際。",
            "不曰刹那際，寧當有三世。",
            "於此刹那中，尚不容擬議。",
            "安得有死生，一切諸怖畏。",
            "苦樂欣厭情，及分心境異。",
            "是名顛倒想，不名隨順智。",
            "如人游夢中，所歷經千歲。",
            "及其夢覺已，不過食頃耳。",
            "稽首願悲幢，發此不傳祕。",
            "願分無盡燈，酬此四弘誓。"
        ],
        "title": "三月二十八日棗柏大士生辰二首  其二",
        "id": "93859d4c-1d5e-4e2c-aa12-b52633f4adf5"
    },
    {
        "author": "釋德洪",
        "paragraphs": [
            "心花發明照十方，死生窟宅無隱藏。",
            "此老唾笑生馨香，法中骨髓僧中王。",
            "平生一子傳餘芳，譬如少林有神光。",
            "只今孤憤昭默堂，天魔外道走且僵。",
            "夢寐想見猶清涼，況子徑歸侍其傍。",
            "明日扁舟浮渺茫，我不得俱空歎傷。",
            "但餘一句煩寄將，幕阜山前爲舉揚。",
            "仰山久不見臨濟，瘦損法身三尺長。"
        ],
        "title": "送常上人歸黄龍省侍昭默老",
        "id": "4550295c-a151-4307-b952-8b89ce12e5c9"
    },
    {
        "author": "釋德洪",
        "paragraphs": [
            "石室如仄磬，春雲如翠被。",
            "翛然無事僧，來此時枕臂。",
            "無求即無憂，有身還有累。",
            "永懷彭尊宿，一席曾遁世。",
            "天子不得臣，公卿不敢致。",
            "高風不可攀，百世猶興起。",
            "運禪佳少年，杖錫成戾止。",
            "偶從城郭來，衣裓滿空翠。",
            "覓歸如子規，掉頭須去耳。",
            "山林與聚落，蜜無中邊味。",
            "子心有分别，動息若差異。",
            "錄以贈其行，不語開笑齒。"
        ],
        "title": "運禪人求偈",
        "id": "4d45ce33-6775-4afa-afdc-952c1dda1ca2"
    },
    {
        "author": "釋德洪",
        "paragraphs": [
            "正中妙叶如何會，羅仙隱身露衣带。",
            "芙蓉克家桐城孫，海上閒名聞至尊。",
            "天書夜到道林宫，大鐘横撞山𤤮瓏。",
            "山容光澤鳥聲樂，一番佳氣生巖叢。",
            "曹溪寶林甲天下，樓觀翔空盤萬瓦。",
            "夢中先已逢祖師，異世曾同香火社。",
            "人言骨清辟瘴霧，隘詞一律撩人怒。",
            "大陽直裰果有靈，所至自有天龍護。",
            "寄語山頭錫杖泉，久枯遽湧寧非天。",
            "老師不作奇特想，已脱聖凡情量纏。"
        ],
        "title": "餞枯木成老赴南華之命",
        "id": "a0195b2f-543c-4f31-bb5b-39a9e0ed5bf1"
    },
    {
        "author": "釋德洪",
        "paragraphs": [
            "已披出世衣，影莫落塵俗。",
            "何山無叢林，棲息一枝足。",
            "奈何清淨心，甘受熱惱毒。",
            "譬如伏櫪馬，心不忘馳逐。",
            "又如火鐵丸，氣燄不可觸。",
            "禮禪客湘山，山翠在眉目。",
            "蓋嘗視此輩，高笑一捧腹。",
            "今亦欲還鄉，當戒前車覆。",
            "吾聞真實心，不受罪與福。",
            "精進緣不懈，此語君勿恧。"
        ],
        "title": "送禮禪歸臨川",
        "id": "0bd34d7b-ffd8-401c-a8b5-d2e2cfc6e711"
    },
    {
        "author": "釋德洪",
        "paragraphs": [
            "水西南臺小精廬，名雖是律禪者居。",
            "粥魚茶板如指呼，履聲童首鳧鴈趨。",
            "分身香積太闊迂，食時至則當持盂。",
            "養師反哺如烏雛，荷衆司更如鴈奴。",
            "逢人若問明白老，爲言病起加清癯。"
        ],
        "title": "送顓街坊",
        "id": "288c9d2a-59e4-49ed-903d-bc419bcf3a7e"
    },
    {
        "author": "釋德洪",
        "paragraphs": [
            "次山心地平如鏡，照海照毛無少賸。",
            "劉公訶之昏霧蒙，張公磨之復清瑩。",
            "張劉皆是善知識，大黄甘草各醫病。",
            "驚起荷山大字遂，𤤮瓏撞鐘山答應。",
            "夜燈午梵賽心願，望歸引領如鶴頸。",
            "一朝骨祖在面前，笑不成聲兩目瞪。",
            "小兒化去聊折災，婦翁告殂適其命。",
            "但得夫妻各身健，回觀閣中夜鳴磬。",
            "欲知成佛妙法門，不與人爭是捷徑。"
        ],
        "title": "寄南昌黄次山",
        "id": "a6780c94-c16f-4bde-9ba1-a7ed976ba33a"
    },
    {
        "author": "釋德洪",
        "paragraphs": [
            "武陵源深並溪入，無數桃花閙春色。",
            "水面紅雲欲崩壞，波間爛錦光相射。",
            "昔人誤行偶見之，歸來醉眼眩紅碧。",
            "秦時雞犬不聞聲，但覺曉窗煙霧白。",
            "那知紫府亦仙源，此華萬樹燒晴川。",
            "少年苾芻誰教汝，照花作意開幽軒。",
            "靈雲說悟被花笑，南泉欺客花不言。",
            "何如睡足無一事，倚欄紅雨春風顛。",
            "愁來想見故山路，未歸先作山中篇。"
        ],
        "title": "寄題紫府普照寺滿上人桃花軒",
        "id": "73f360a6-9759-4f03-8363-a29ea7b0a31e"
    },
    {
        "author": "釋德洪",
        "paragraphs": [
            "湖容秋色磨青銅，夕陽沙白光濛濛。",
            "翩翻欲下更嘔軋，十十五五依蘆叢。",
            "西興未歸愁欲老，日暮無雲天似掃。",
            "一聲風笛忽驚飛，羲之書空作行草。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 平沙落鴈",
        "id": "6073f811-fb0e-45bb-8f47-117f42b1480e"
    },
    {
        "author": "釋德洪",
        "paragraphs": [
            "東風忽作羊角轉，坐看波面纖羅卷。",
            "日脚明邊白島横，江勢吞空客帆遠。",
            "倚欄心緒風絲亂，蒼茫初見疑鳧鴈。",
            "漸覺危檣隱映來，此時增損憑詩眼。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 遠浦歸帆",
        "id": "424c3347-be9e-4564-ab7d-5213f01e8fe5"
    },
    {
        "author": "釋德洪",
        "paragraphs": [
            "宿雨初收山氣重，炊煙日影林光動。",
            "蠶市漸休人已稀，市橋官柳金絲弄。",
            "隔谿誰家花滿畦，滑唇黄鳥春風啼。",
            "酒旗漠漠望可見，知在柘岡村路西。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 山市晴嵐",
        "id": "217b01f6-8ff9-4a71-af87-af3d78306077"
    },
    {
        "author": "釋德洪",
        "paragraphs": [
            "潑墨雲濃歸鳥滅，魂清忽作江天雪。",
            "一川秀發浩零亂，萬樹無聲寒妥帖。",
            "孤舟卧聽打窗扉，起看宵晴月正暉。",
            "忽驚盡卷青山去，更覺重攜春色歸。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 江天暮雪",
        "id": "f6c4edca-178c-45bd-9a72-bae16de15cf7"
    },
    {
        "author": "釋德洪",
        "paragraphs": [
            "橘香浦浦青黄出，維舟日暮柴荆側。",
            "湧波好月如佳人，矜誇似弄嬋娟色。",
            "夜深河漢正無雲，風高掠水白紛紛。",
            "五更何處吹畫角，披衣起看低金盆。"
        ],
        "tags": [
            "洞庭湖"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 洞庭秋月",
        "id": "185ef8bd-d8ab-427e-9427-eacfa41bf107"
    },
    {
        "author": "釋德洪",
        "paragraphs": [
            "嶽麓軒窗方在目，雲生忽收圖畫軸。",
            "軟風爲作白頭波，倒帆斷岸漁村宿。",
            "燈火荻叢營夜炊，波心應作出魚兒。",
            "絕憐清境平生事，蓬漏孤吟曉不知。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 瀟湘夜雨",
        "id": "15be060e-ac5c-4572-8e28-8bb2e035b8bc"
    },
    {
        "author": "釋德洪",
        "paragraphs": [
            "十年車馬黄塵路，歲晚客心紛萬緒。",
            "猛省一聲何處鐘，寺在烟村最深處。",
            "隔谿脩竹露人家，扁舟欲喚無人渡。",
            "紫藤瘦倚背西風，歸僧自入烟蘿去。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 烟寺晚鐘",
        "id": "f4ff9dcd-32bf-4105-9bc7-8f8fb0c99c33"
    },
    {
        "author": "釋德洪",
        "paragraphs": [
            "碧葦蕭蕭風淅瀝，村巷沙光潑殘日。",
            "隔籬炊黍香浮浮，對門登網銀戢戢。",
            "刺舟漸近桃花店，破鼻香來覺醇釅。",
            "舉籃就儂博一醉，卧看江山紅綠眩。"
        ],
        "title": "宋迪作八境絕妙人謂之無聲句演上人戲余曰道人能作有聲畫乎因爲之各賦一首 漁村落照",
        "id": "28058752-4539-4d91-9f50-09fc3e537759"
    },
    {
        "author": "釋德洪",
        "paragraphs": [
            "水落陰湖洲渚生，風折敗荷枯葦莖。",
            "白沙鑿鑿墨雲重，熟視滿空翻玉英。",
            "湖邊兩鴈誰教汝，穩卧自多高世情。",
            "惠崇逸想巧圖畫，定應愛汝夢漏清。"
        ],
        "title": "汪履道家觀雪鴈圖",
        "id": "53b40b1e-2f33-42f1-863f-5e0d947f6501"
    },
    {
        "author": "釋德洪",
        "paragraphs": [
            "一鷗低飛落平湖，一鷗驚顧行烱如。",
            "紅衣脱盡蓮蓬綠，翠蓋凋殘荷柄枯。",
            "更有數蓬癯已老，無人折之欲傾倒。",
            "陌上殘紅空自好，爲誰點綴湖邊草。"
        ],
        "title": "穎皋楚山堂秋景兩圖絕妙二首  其一",
        "id": "48431b11-54e1-40d1-b0a9-c7bbe75ea5ff"
    },
    {
        "author": "釋德洪",
        "paragraphs": [
            "溪邊兩鴨自夫婦，生而能言似相語。",
            "婦先浮波喜轉顧，夫欲隨之竟先去。",
            "水際清蘋各占叢，風撼荷花已退紅。",
            "不見清香雲錦段，空餘霜葉伴枯蓬。"
        ],
        "title": "穎皋楚山堂秋景兩圖絕妙二首  其二",
        "id": "fe2be072-923e-4b1b-b487-daccb0beac38"
    },
    {
        "author": "釋德洪",
        "paragraphs": [
            "何處軥輈叫雲木，植杖松間逢白足。",
            "一牛鳴地兩禪叢，窗户青紅照林麓。",
            "江寒雲怒相摹胡，雪意欲作先停蓄。",
            "連空推下翻玉英，想見軒渠笑捧腹。"
        ],
        "title": "和李令祈雪分韻得麓字",
        "id": "f5365997-56c9-4342-9392-d3259032d9b7"
    },
    {
        "author": "釋德洪",
        "paragraphs": [
            "李侯何以悦其親，戲著彩衣覓梨棗。",
            "閑騎竹馬畫堂前，慈顔一笑自忘老。",
            "毛義捧檄難忘客，茆容殺雞終得道。",
            "愛公純孝配古人，甚欲卜鄰安井竈。"
        ],
        "title": "和李班叔戲彩堂",
        "id": "99f978ce-96ce-4b8f-996d-da18a7623362"
    },
    {
        "author": "釋德洪",
        "paragraphs": [
            "湘中樂哉山水國，道人歸去正秋色。",
            "拭目重看雲蓋雲，搓手新嘗橘洲橘。",
            "湘西幽居多故人，松下相逢應倚策。",
            "開軒萬頃鴨頭青，睡起一聲風月箔。"
        ],
        "title": "送隆上人歸長沙",
        "id": "74d4ec3a-c17a-4fb6-84bd-616f25f7c39a"
    },
    {
        "author": "釋德洪",
        "paragraphs": [
            "希夷先生海門住，久不見之想眉宇。",
            "夢中相見荔枝村，覺來一枕芭蕉雨。",
            "行藏顧影應自笑，世事吞聲不容數。",
            "從欲若士爲遠遊，莫作雲中隱身去。"
        ],
        "title": "六月十五日夜大雨夢瑩中",
        "id": "bb71fe2e-8c95-4533-b79e-93d0c2698bea"
    },
    {
        "author": "釋德洪",
        "paragraphs": [
            "□□積雨分陰晦，林光山色生精彩。",
            "閑上南原看野棠，一川零亂紅如海。",
            "柳外一株何足道，戲語謗花今日悔。",
            "道人請我重賦詩，倉卒煩詞爲刪改。"
        ],
        "title": "予作海棠詩曰一株柳外墻頭見勝却千叢著雨時寓居百丈春晴上南原縱望萬株浩如海追前詩之失言相隨苾芻請記其事",
        "id": "7403efa8-b295-489d-80d9-d871f9b1b1bb"
    },
    {
        "author": "釋德洪",
        "paragraphs": [
            "千本蒼杉俱合抱，夕陰相映寒蟬噪。",
            "殘僧獨歸清入晝，秋色滿庭濃可掃。",
            "霜鐘初歇月未生，但覺篝燈一點明。",
            "階除環珮走流水，樓閣誦經童子聲。"
        ],
        "title": "山寺早秋",
        "id": "50b52dea-1dc1-4235-bc2e-fec4e4b3df4f"
    },
    {
        "author": "釋德洪",
        "paragraphs": [
            "和氣津津出眉宇，平生快活隨緣住。",
            "憶昨思山林下來，如今却向城中去。",
            "燕子初飛簾幕風，海棠睡重清明雨。",
            "重唱龍山諸佛機，紅塵動處雲成縷。"
        ],
        "title": "送僧歸雲巖",
        "id": "c03b091a-834d-4282-be21-7123beadf9d1"
    },
    {
        "author": "釋德洪",
        "paragraphs": [
            "去年歲饑民減口，晨無炊煙閒甑缶。",
            "面餘菜色短氣中，經營有錢易升斗。",
            "抱孫買鋤今歲豐，黄雲𥝧稏村村同。",
            "東林鼓聲是誰致，聰明慈惠隴西公。"
        ],
        "title": "至撫州崇仁縣寄彭思禹奉議兄四首  其一",
        "id": "f9860ccc-4070-4551-ac4a-b38172a4ceb1"
    },
    {
        "author": "釋德洪",
        "paragraphs": [
            "吏姦今古同一律，邇來間見復層出。",
            "一邑雀息行鏡中，公則生明無别術。",
            "放衙下簾調索絃，來禽青李浴清泉。",
            "吾儕呈押日課辦，亦作岸巾相對眠。"
        ],
        "title": "至撫州崇仁縣寄彭思禹奉議兄四首  其二",
        "id": "479b8461-2afd-4957-897a-44a38764db5c"
    },
    {
        "author": "釋德洪",
        "paragraphs": [
            "我年政如牧民術，敗羣者去羊蕃息。",
            "向來盗竊如有盟，飛躡垣墻度窗隙。",
            "下車夜户民不閉，終夕四鄰無犬吠。",
            "一懽醉倒不須歸，以塼支頭路傍睡。"
        ],
        "title": "至撫州崇仁縣寄彭思禹奉議兄四首  其三",
        "id": "a7b417f3-e504-429b-ab19-621538b2e6bd"
    },
    {
        "author": "釋德洪",
        "paragraphs": [
            "爭歌來爲民父母，百里民心始安堵。",
            "外臺選才第薦之，何必知賢奪而去。",
            "當持馬足卧車轍，報汝百年終有别。",
            "蹄涔不著横海鯨，簿書那容萬人傑。"
        ],
        "title": "至撫州崇仁縣寄彭思禹奉議兄四首  其四",
        "id": "51848203-f7b4-4905-9c44-369d7f0fcbef"
    },
    {
        "author": "釋德洪",
        "paragraphs": [
            "北去憂如會澠口，危甚相如跪瓦缶。",
            "南歸喜勝脱鴻門，那卹范增撞玉斗。",
            "筠谿野寺鄰新豐，亦與叢林魚鼓同。",
            "懸知他日君念我，定作少陵尋贊公。"
        ],
        "title": "余還自海外至崇仁見思禹以四詩先焉既别又有太原之行已而幸歸石門復次前韻寄之以致山中之信云  其一",
        "id": "4efa2a6a-78a0-4454-9f2e-b3e8813e548e"
    },
    {
        "author": "釋德洪",
        "paragraphs": [
            "脱梏寧知縛禪律，但欲閉門長不出。",
            "死禍平生九蹈之，痛恨防身苦無術。",
            "此言了如意在絃，此心烱如月臨泉。",
            "山中樂可驕稚世，一榻暑風清晝眠。"
        ],
        "title": "余還自海外至崇仁見思禹以四詩先焉既别又有太原之行已而幸歸石門復次前韻寄之以致山中之信云  其二",
        "id": "fb941f67-b6e8-4158-9f79-78b4f00dd3e2"
    },
    {
        "author": "釋德洪",
        "paragraphs": [
            "平生心懷濟時術，百未一施空歎息。",
            "庭閒晝永僧至門，心回酒醒月窺隙。",
            "東方先生語開閉，投骨心知致羣吠。",
            "千金珠在九重淵，儻能得之必龍睡。"
        ],
        "title": "余還自海外至崇仁見思禹以四詩先焉既别又有太原之行已而幸歸石門復次前韻寄之以致山中之信云  其三",
        "id": "258f9d6c-2e45-4bde-8189-3881167c101c"
    },
    {
        "author": "釋德洪",
        "paragraphs": [
            "飄零乳兒失慈母，來歸家山在阿堵。",
            "瘴痾烝洗百念空，但有詩情磨未去。",
            "虚名實禍車覆轍，道鄉端與人間别。",
            "膝穿木榻五十年，君看此翁亦雄傑。"
        ],
        "title": "余還自海外至崇仁見思禹以四詩先焉既别又有太原之行已而幸歸石門復次前韻寄之以致山中之信云  其四",
        "id": "67678d78-4f03-4cc8-9c96-dd9e587f8c6d"
    },
    {
        "author": "釋德洪",
        "paragraphs": [
            "五湖東歸風轉柂，柔櫓聲中飛鳥過。",
            "開蓬不信是廬山，忽驚落瀑從空墮。",
            "道人箇中三十秋，那知今始載歸舟。",
            "白藕池邊月初吐，應對鄰房說舊遊。"
        ],
        "tags": [
            "庐山"
        ],
        "title": "信上人自東林來請海印禪師過余湘上以贈之",
        "id": "4502eab9-8f6a-4d7c-82f5-fbe425e6afe9"
    },
    {
        "author": "釋德洪",
        "paragraphs": [
            "忠子壁觀永皇暇，移居自提雙不借。",
            "借車祭竈非我事，可聽夜舂響西舍。",
            "人言渠儂大類我，試手作詩便聲價。",
            "我詞勿學郊島寒，謫仙筆端能造化。"
        ],
        "title": "忠子移居",
        "id": "59ba947c-2e6d-4e42-b173-86d5a5770bda"
    },
    {
        "author": "釋德洪",
        "paragraphs": [
            "楞伽劇談喜高笑，一鉢安巢在雲杪。",
            "我游廬山二十年，聞名常多識面少。",
            "道林過我古南臺，路逢泥軟手提□。",
            "臺輿瓦合今果爾，更呼鄰僧相與來。"
        ],
        "tags": [
            "庐山"
        ],
        "title": "楞伽端介然見訪余以病未及謝先此寄之",
        "id": "026f18f2-9b09-4783-80e3-f24c1b4f8085"
    },
    {
        "author": "釋德洪",
        "paragraphs": [
            "行盡崇岡與峻嶺，今朝又入緣雲徑。",
            "世塵已覺蜕埃輕，道心遂作燖雞淨。",
            "小軒容膝俯千里，磨錢作鏡江山映。",
            "平生林壑竟成癖，南來獨覺兹遊勝。"
        ],
        "title": "次韻雲居寺",
        "id": "3cd61040-6f79-49b9-81e5-e8329b2f2905"
    },
    {
        "author": "釋德洪",
        "paragraphs": [
            "政和官焙來何處，雪後晴窗欣共煮。",
            "銀缾瑟瑟過風雨，漸覺羊腸挽聲度。",
            "盞深扣之看浮乳，點茶三昧須饒汝。",
            "鷓鴣班中吸春露，□□□□□□□。"
        ],
        "title": "無學點茶乞詩",
        "id": "0f971e58-5e2c-43a1-a65e-d3bd9457d1c2"
    },
    {
        "author": "釋德洪",
        "paragraphs": [
            "水西南臺底氣象，綠疏青瑣湘江上。",
            "門人俯檻看諸方，笑聲散落千巖響。",
            "巴音衲子夜椎門，要識汾陽五世孫。",
            "問渠何所見而去，峰高難宿孤飛雲。"
        ],
        "title": "巴川衲子求詩",
        "id": "21d16997-13e1-4fcc-9c0d-36fef75ac42e"
    },
    {
        "author": "釋德洪",
        "paragraphs": [
            "雪中桃花夜來折，兒稚犯寒爭欲摘。",
            "老仙呵手撚吟筆，指以謂余還歎息。",
            "已作匆匆十月開，人間安得千年枝。"
        ],
        "title": "十月桃",
        "id": "fe339390-4a24-4454-a4cd-8d18fcbf6c92"
    },
    {
        "author": "釋德洪",
        "paragraphs": [
            "未見犯寒梅，已有催春雨。",
            "催春春未歸，却有曇花飛。",
            "飛香塞世間，何人知鼻處。",
            "遙知與世且同波，隨分盤餐付兒女。"
        ],
        "title": "李端叔誕辰",
        "id": "1acbfe04-50b0-4d5a-afc0-567aad995ba5"
    },
    {
        "author": "釋德洪",
        "paragraphs": [
            "雨餘步林幽，松風初到面。",
            "寒蟬相應鳴，小立無人見。",
            "但愛東南山，色作旋螺轉。",
            "入門庭院度飛螢，梵放哀聲滿深殿。"
        ],
        "title": "雨後得無象新詩次韻",
        "id": "40e7cc58-eda5-4b4f-85e0-c6f394282429"
    },
    {
        "author": "釋德洪",
        "paragraphs": [
            "識君童牙中，豈止論半面。",
            "雖同萬頃山，經年不相見。",
            "平生草頭露，蚌月跳珠轉。",
            "永懷終夜不成眠，但見突兀遊霄殿。"
        ],
        "title": "用韻寄誼叟",
        "id": "c0d62229-aca4-4dae-bed2-4067d1ee038d"
    },
    {
        "author": "釋德洪",
        "paragraphs": [
            "亭外物清曠，人間多熱惱。",
            "夜晴登此亭，水月相媚皓。",
            "多君心鏡空，光明寫懷抱。",
            "憑誰持此意，舉似寒山老。"
        ],
        "title": "任价玉館東園十題 涵月亭",
        "id": "15da1e30-a570-42d8-95d6-33b8c3f99e84"
    },
    {
        "author": "釋德洪",
        "paragraphs": [
            "尚記登臨時，風日初盎盎。",
            "忽驚無邊春，登我眉睫上。",
            "情歡鳥聲樂，意適游絲放。",
            "我非連眉郎，搜詩聊植杖。"
        ],
        "title": "任价玉館東園十題 覽秀亭",
        "id": "34ceb284-2251-4e14-b7d0-5ee649dcb173"
    },
    {
        "author": "釋德洪",
        "paragraphs": [
            "四注開野亭，面面可人意。",
            "我來俯危欄，蹇傲成縱倚。",
            "應接迷向背，轉顧風掠耳。",
            "鄰寺一聲鐘，墟落孤煙起。"
        ],
        "title": "任价玉館東園十題 四可亭",
        "id": "8f1b7621-e9e2-4534-9f54-c7f1c2178167"
    },
    {
        "author": "釋德洪",
        "paragraphs": [
            "名園富家致，此軒冠羣目。",
            "檻次狀元紅，窗横尊者竹。",
            "坐客定無雙，試茶谷簾綠。",
            "願聞聖諦義，飛辯横麈玉。"
        ],
        "title": "任价玉館東園十題 第一軒",
        "id": "566ebf2c-7a77-4f82-9b99-4ffda02aff72"
    },
    {
        "author": "釋德洪",
        "paragraphs": [
            "檻前揺綠玉，杯面吹紅鱗。",
            "主人飽談笑，和風熏坐賓。",
            "但覺天宇迥，塵滓欲清辰。",
            "雖非曲水會，自是斜川人。"
        ],
        "title": "任价玉館東園十題 如春軒",
        "id": "b25ecefd-862d-4025-a543-4e7f19b4ba3e"
    },
    {
        "author": "釋德洪",
        "paragraphs": [
            "欲問春消息，蒼茫嫩日斜。",
            "茅簷聚喧雀，栗林棲暮鴉。",
            "絮袍褁足坐，得句往往佳。",
            "忽起步微月，呵手抝梅花。"
        ],
        "title": "任价玉館東園十題 寒亭",
        "id": "c836a893-11d9-4973-8ae7-02084ae0258f"
    },
    {
        "author": "釋德洪",
        "paragraphs": [
            "水勝萬斛舟，至剛柔繞指。",
            "丈夫養浩然，其略蓋如此。",
            "朝登青雲上，正色決大事。",
            "暮歸卧此庵，捫虱口如耳。"
        ],
        "title": "任价玉館東園十題 浩庵",
        "id": "dd8b29bd-5311-42bc-aa38-8a05643a9b19"
    },
    {
        "author": "釋德洪",
        "paragraphs": [
            "虚空亦何有，領略四時事。",
            "君看繁盛時，中有凋零意。",
            "然省可自觀，那作明日計。",
            "當游無所還，自住三摩地。"
        ],
        "title": "任价玉館東園十題 方便堂",
        "id": "4fbdee90-8810-4e26-ab36-0d220db02ce6"
    },
    {
        "author": "釋德洪",
        "paragraphs": [
            "念起則爲凡，覺之則爲聖。",
            "人言此爲覺，此覺未真正。",
            "但了一切空，聖凡皆幻影。",
            "宴坐不言中，心波如古井。"
        ],
        "title": "任价玉館東園十題 覺庵",
        "id": "bfc6d06b-c834-4247-882b-2e5770acc2e9"
    },
    {
        "author": "釋德洪",
        "paragraphs": [
            "小軒臨止水，一泓湛寒碧。",
            "瞭然見眉須，洞徹塵不隔。",
            "夫子作止觀，涇渭不相入。",
            "跏趺學僧禪，諦視鼻端白。"
        ],
        "title": "任价玉館東園十題 鑒止軒",
        "id": "14e43cf9-d37d-4c44-84af-d9a767c0f8fb"
    },
    {
        "author": "釋德洪",
        "paragraphs": [
            "一枝已清妍，交枝更媚嫵。",
            "見之已愁絕，那復隔煙雨。",
            "錢塘千頃春，想見西津渡。",
            "他日到南屏，莫忘孤山路。"
        ],
        "title": "任价玉館東園十題 書華光墨梅",
        "id": "cb203cbd-33f3-4f0b-b6a5-d60eeb867b3f"
    },
    {
        "author": "釋德洪",
        "paragraphs": [
            "小軒面層崖，叢蕉手自種。",
            "高風追二朗，生涯與師共。",
            "默坐毎觀身，爐煙作雲湧。",
            "蕭蕭半夜雨，亦足清君夢。"
        ],
        "title": "惠侍者清夢軒",
        "id": "16a959de-4c27-47db-8e51-62841330480a"
    },
    {
        "author": "釋德洪",
        "paragraphs": [
            "一笑形骸外，便能携手行。",
            "雲容與山靨，今日眼偏明。",
            "共坐松下石，仰聽松上聲。",
            "古人亦何遠，安用社中名。"
        ],
        "title": "次韻性之",
        "id": "c09bf84c-d194-407f-b9cb-8f32d798e60c"
    },
    {
        "author": "釋德洪",
        "paragraphs": [
            "小谿倚春漲，攘我釣月灣。",
            "新晴爲不平，約束晚來還。",
            "銀梭時撥刺，破碎波中山。",
            "整鈎背落日，一葉軟紅間。"
        ],
        "title": "筠谿晚望",
        "id": "402974c9-9523-4ed4-ad52-b72cf3fb5dbf"
    },
    {
        "author": "釋德洪",
        "paragraphs": [
            "一尾掣電去，萬蹄讓雄長。",
            "邇來隨磨驢，驅逐付厮養。",
            "頓塵忽驕嘶，逸韻發奇想。",
            "公眼如支遁，神駿蒙擊賞。"
        ],
        "title": "和杜撫勾古意六首  其一",
        "id": "16481ab3-7947-4a54-ba27-1cbbcecd9d86"
    },
    {
        "author": "釋德洪",
        "paragraphs": [
            "歲月走舟壑，不能老喬松。",
            "何如取塵劫，安置彈指中。",
            "我老世不要，閉關師道蹤。",
            "自欣方得計，人笑伎之窮。"
        ],
        "title": "和杜撫勾古意六首  其二",
        "id": "d50b4b5b-7c11-42fb-912c-148ca7e032a1"
    },
    {
        "author": "釋德洪",
        "paragraphs": [
            "長松援丈蘿，無事登青冥。",
            "因緣偶然爾，初非出經營。",
            "我受氣類似，掄材置勿聽。",
            "翟公亦癡絕，書門議交情。"
        ],
        "title": "和杜撫勾古意六首  其三",
        "id": "4d8a76c7-abe1-49b6-b308-bd7de71493d4"
    },
    {
        "author": "釋德洪",
        "paragraphs": [
            "午夢清斷續，殷鬢飛蚊鳴。",
            "微風亦見戲，故掩讀殘經。",
            "相見洞天曉，霧重花冥冥。",
            "秀句吐奇麗，乃爾未忘情。"
        ],
        "title": "和杜撫勾古意六首  其四",
        "id": "76291e83-4024-42e0-93f3-7e794e12ddfe"
    },
    {
        "author": "釋德洪",
        "paragraphs": [
            "秋晚凋紅翠，幽懷到眉峰。",
            "玉纖弄彩筆，落紙翩驚鴻。",
            "道山歸計好，高情付疏慵。",
            "何獨謝夫人，特有林下風。"
        ],
        "title": "和杜撫勾古意六首  其五",
        "id": "1adc5e56-befc-4901-939c-63f031b5ee7e"
    },
    {
        "author": "釋德洪",
        "paragraphs": [
            "暮年一杯春，愁邊賴開拓。",
            "醉鄉歸路穩，城郭見隱約。",
            "萬事付頽然，破幘風墮落。",
            "胸次竟何有，八窗洞空廓。"
        ],
        "title": "和杜撫勾古意六首  其六",
        "id": "8b7c66db-1705-4637-b329-fbba35ff80c7"
    },
    {
        "author": "釋德洪",
        "paragraphs": [
            "墮馬哭淮王，牧羊仗漢節。",
            "古人守忠義，視死如棄禊。",
            "吾是真比丘，死生見窟宅。",
            "一飯不願餘，孤坐閲歲月。"
        ],
        "title": "了翁有書與謝無逸云覺範真是比丘",
        "id": "b6d971df-ecd3-4936-a3c6-cea741435a7e"
    },
    {
        "author": "釋德洪",
        "paragraphs": [
            "在山爲遠志，出山爲小草。",
            "龍潛蟠則神，雞雌伏知道。",
            "人情難把玩，過眼如電掃。",
            "留雲峰下寺，白髪歸去好。"
        ],
        "title": "題延福寺壁",
        "id": "03fcedd4-4e36-491e-ad3d-2b828eef9c5c"
    },
    {
        "author": "釋德洪",
        "paragraphs": [
            "人間解纕沙，開視兒眼前。",
            "鉢飯度永日，一裘支十年。",
            "月巖與雲壑，佳處輒留連。",
            "誰云道林黠，猶覓買山錢。"
        ],
        "title": "棗柏大士生辰因讀易豫卦有感作此",
        "id": "488e2895-ccf1-4653-8008-552468e1bfaa"
    },
    {
        "author": "釋德洪",
        "paragraphs": [
            "大澤深壑間，難藏舟與山。",
            "此身唾霧中，安得長朱顔。",
            "講公如夙昔，婁永嘗追攀。",
            "定作甕中畫，磨衲映青綸。"
        ],
        "title": "次韻周達道運句",
        "id": "7d34928e-7646-4cda-bb8b-d759a675f9ad"
    },
    {
        "author": "釋德洪",
        "paragraphs": [
            "清夜讀君詩，思豁神亦傾。",
            "豈惟折幔幢，要已倒降旌。",
            "重哦水簾句，纖穠開畫屏。",
            "想見落筆時，遶紙走風霆。"
        ],
        "title": "次韻遊水簾洞",
        "id": "8236aa66-b34d-4dd7-80c8-3183f5386344"
    },
    {
        "author": "釋德洪",
        "paragraphs": [
            "廬山覺未老，儼然舊風姿。",
            "樹石亦仙骨，逢春更華滋。",
            "爪分煙翠層，千丈垂白霓。",
            "貪看讓爭席，舍者爾爲誰。"
        ],
        "tags": [
            "庐山"
        ],
        "title": "游廬山簡寂觀三首  其一",
        "id": "83fd29c3-b3df-4637-9db7-97f7c1297eb8"
    },
    {
        "author": "釋德洪",
        "paragraphs": [
            "蒼石大如屋，古木出虬枝。",
            "四注陰其下，地坐黄冠師。",
            "山行倦日永，聚話遂忘疲。",
            "行看洞中境，都是寂音詩。"
        ],
        "tags": [
            "庐山"
        ],
        "title": "游廬山簡寂觀三首  其二",
        "id": "eb6a037a-9b02-4bad-83e7-924964d8d532"
    },
    {
        "author": "釋德洪",
        "paragraphs": [
            "怒龍鬬未已，角尾相攀牽。",
            "巨石爲解紛，背腹遭虬纏。",
            "千年毒不死，槎牙带雲煙。",
            "樹間宜畫我，乞與人間傳。"
        ],
        "tags": [
            "庐山"
        ],
        "title": "游廬山簡寂觀三首  其三",
        "id": "11cfd4b3-6b7a-46b0-88e7-b383b0ee8021"
    },
    {
        "author": "釋德洪",
        "paragraphs": [
            "相送復相别，不異雲間月。",
            "無心去復來，有魄圓還缺。",
            "此别興何如，西風秋月初。",
            "暮鴻千里至，能寄八行書。"
        ],
        "title": "送人",
        "id": "2a7fdbbc-27fe-4fd6-9e2c-1d60d3ee7d50"
    },
    {
        "author": "釋德洪",
        "paragraphs": [
            "尺水未到海，兹行多嗚咽。",
            "病客未還家，回腸藴千結。",
            "水有到海期，病客歸何時。",
            "臨岐一揚袂，落日寒風悲。"
        ],
        "title": "别人",
        "id": "69f7b961-ac7f-4b34-9711-ad9e72a3e1c0"
    },
    {
        "author": "釋德洪",
        "paragraphs": [
            "子昔送我日，出岫雲無心。",
            "今我捨子行，窮猿瞑投林。",
            "勿歌行路難，勿效兒女泣。",
            "處處得逢渠，千江共一月。"
        ],
        "title": "信師相别",
        "id": "b60a2504-f3f3-4f3a-b443-4025b682606a"
    },
    {
        "author": "釋德洪",
        "paragraphs": [
            "李侯端自重，不肯下南璧。",
            "君看英特氣，自可凌太白。",
            "小邑試牛刀，乃有政和色。"
        ],
        "title": "白日有閒吏青原無惰民爲韻奉寄李成德十首  其一",
        "id": "ec2846f8-3206-43ce-bae2-679d6f4833fb"
    },
    {
        "author": "釋德洪",
        "paragraphs": [
            "舉筆濡大千，揮斤隘八極。",
            "置之卧病軒，翻身觸破壁。",
            "起來一調笑，庭樹掛斜日。"
        ],
        "title": "白日有閒吏青原無惰民爲韻奉寄李成德十首  其二",
        "id": "b34b71d6-ccd3-4640-9897-83d0a00372bb"
    },
    {
        "author": "釋德洪",
        "paragraphs": [
            "地生金色光，女作師子吼。",
            "此軒初不然，風日穿窗牖。",
            "莫作兩頭看，空花竟何有。"
        ],
        "title": "白日有閒吏青原無惰民爲韻奉寄李成德十首  其三",
        "id": "7433f26d-2745-49b8-8003-155f70e9a3e2"
    },
    {
        "author": "釋德洪",
        "paragraphs": [
            "客來清對榻，客去閉深關。",
            "聊爲文字飲，酬唱相往還。",
            "朝來公事少，白日吏長閒。"
        ],
        "title": "白日有閒吏青原無惰民爲韻奉寄李成德十首  其四",
        "id": "56255278-9d98-46ea-905d-a6c7d8e57270"
    },
    {
        "author": "釋德洪",
        "paragraphs": [
            "少年韻如春，才可供十吏。",
            "故人半青雲，隱几肘門寐。",
            "行看登玉堂，清坐追陸贄。"
        ],
        "title": "白日有閒吏青原無惰民爲韻奉寄李成德十首  其五",
        "id": "80a7640d-e091-4c1f-928f-c6bed46b7534"
    },
    {
        "author": "釋德洪",
        "paragraphs": [
            "朅來民訟少，槐影覆閒庭。",
            "看山久成癖，詩眼耐空青。",
            "長憐謝安石，箇中著娉婷。"
        ],
        "title": "白日有閒吏青原無惰民爲韻奉寄李成德十首  其六",
        "id": "9d3e7685-18e7-4c15-a9fe-64d79adee141"
    },
    {
        "author": "釋德洪",
        "paragraphs": [
            "花光浮縣郭，麥浪漲郊原。",
            "吏散僧投謁，詩成月上軒。",
            "何妨横麈尾，相對兩忘言。"
        ],
        "title": "白日有閒吏青原無惰民爲韻奉寄李成德十首  其七",
        "id": "225d5d9d-df6c-4320-84cd-cf2588bd7143"
    },
    {
        "author": "釋德洪",
        "paragraphs": [
            "密室調絃索，晴軒較畫圖。",
            "撿書憑錦瑟，背句遣奚奴。",
            "一懽同煮茗，此興不能無。"
        ],
        "title": "白日有閒吏青原無惰民爲韻奉寄李成德十首  其八",
        "id": "a9f79ed2-a0c1-4cd4-ad21-ce452f6b5597"
    },
    {
        "author": "釋德洪",
        "paragraphs": [
            "深原曉犁耕，隔谿夜舂簸。",
            "竹間伊余行，童稚供日課。",
            "入境觀化風，親視民勤惰。"
        ],
        "title": "白日有閒吏青原無惰民爲韻奉寄李成德十首  其九",
        "id": "7c270492-19b1-4558-9d2d-2bc6347b8f8e"
    },
    {
        "author": "釋德洪",
        "paragraphs": [
            "單衣試嫩寒，花下愛清晨。",
            "不恨簿書惡，何妨閒岸巾。",
            "定應懸睿想，憂樂自同民。"
        ],
        "title": "白日有閒吏青原無惰民爲韻奉寄李成德十首  其一○",
        "id": "e5cf0932-1113-4635-b7a2-4570030cd4a4"
    },
    {
        "author": "釋德洪",
        "paragraphs": [
            "但見杯中春潑面，不知門外雨翻盆。",
            "人間萬事一虻蚊，正恐卷氈爲鼈飲。",
            "何妨跨項作猿蹲，此生隨處有乾坤。",
            "短李貌和髯似棘，王郎耳熱氣如霓。",
            "不知今日是何時，醉鄉城郭無關鑰。",
            "世路風波太嶮巇，且看相枕爛如泥。"
        ],
        "title": "雨中聞端叔敦素飲作此寄之",
        "id": "8926f270-2df4-4792-9f68-f5e647e044e8"
    },
    {
        "author": "釋德洪",
        "paragraphs": [
            "俊詞方覺春照眼，秀句忽驚絲出盆。",
            "睡餘兩鬢尚殷蚊，行樂風軒須痛飲。",
            "窮吟空屋笑愁蹲，筆端浩蕩吐乾坤。",
            "落筆新詩敏風雨，撚鬚豪氣劃虹霓。",
            "侍兒扶掖醉吟時，靖節田園尋窈窕。",
            "謫仙風味自嶔巇，何如春甕掲黄泥。"
        ],
        "title": "端叔見和次韻答之",
        "id": "96287fe4-4f85-4a44-8bf2-26064eb7edf3"
    },
    {
        "author": "釋德洪",
        "paragraphs": [
            "道鄉是宅扶歸路，法喜爲妻笑鼓盆。",
            "蟭螟膽大敢巢蚊，遊戲秋毫鋒際立。",
            "卷藏法界眼中蹲，自然函蓋合乾坤。",
            "醉裏兩篇開爛錦，雨前千丈挂彎霓。",
            "楊梅盧橘恰嘗時，自笑此生真逆旅。",
            "人情何處不同巇，禪心且作絮沾泥。"
        ],
        "title": "再和復答",
        "id": "453cf750-9da2-4279-b2ff-9eaaa03539a3"
    },
    {
        "author": "釋德洪",
        "paragraphs": [
            "幽夢驚回煙霧帳，清泉起弄雪花盆。",
            "風簷斜日一區蚊，淮水雨開縈練淨。",
            "鍾山雲卷露龍蹲，癡禪剛道屬乾坤。",
            "綠髪筆端能吐鳳，雪髯胸次尚盤霓。",
            "道山歸去定何時，身外聲名徒暴曜。",
            "夢中憂患自臨巇，烏靴長恨涴塵泥。"
        ],
        "title": "睡起又得和篇",
        "id": "a3a52388-d75a-406d-a90a-7775273ac12a"
    },
    {
        "author": "釋德洪",
        "paragraphs": [
            "句健未須纏法律，飲豪那暇較瓶盆。",
            "疾雷破柱一聲蚊，吟狂不覺跨驢穩。",
            "醉卧都忘對虎蹲，箇中别是一乾坤。",
            "八篇俊逸狂時語，五色光芒雨後霓。",
            "清吟要不負明時，嗟我拙詞傷弄巧。",
            "愛君難韻解平巇，且歌滑路雨成泥。"
        ],
        "title": "復次韻",
        "id": "f764794f-9cc5-406f-9cbf-293e1e3db3ff"
    },
    {
        "author": "釋德洪",
        "paragraphs": [
            "人歸西崦步翠麓，月出東峰湧玉盆。",
            "詩如琥珀妙藏蚊，摩頭長詠笑自語。",
            "劃席冥搜卧復蹲，筆端三昧撼乾坤。",
            "衆人俯看旋磨蟻，忠義平生貫日霓。",
            "也知用舍各由時，顯處山川非設險。",
            "笑中陷穽却藏巇，此時擬議轢中泥。"
        ],
        "title": "晚歸自西崦復得再和二首  其一",
        "id": "9bcb1c3e-4844-4e33-9695-77b381a4b7c6"
    },
    {
        "author": "釋德洪",
        "paragraphs": [
            "世事回頭驚破甑，年華脱手墮空盆。",
            "機鋒火聚不容蚊，持帆未欲乘風去。",
            "捫虱閑爲抱膝蹲，掌中訶子是乾坤。",
            "壓寨詞鋒盤屈劍，吸川酒膽倒垂霓。",
            "脱巾露頂笑狂時，任意清閒饑得食。",
            "關心名利醉登巇，濁流心念已澄泥。"
        ],
        "title": "晚歸自西崦復得再和二首  其二",
        "id": "cbcc3b85-fba7-4ec2-9828-3b640a71daed"
    },
    {
        "author": "釋德洪",
        "paragraphs": [
            "毳帽駝裘一尾輕，半開便面氣如春。",
            "醉歸穿市月隨人，此境要非吾輩事。",
            "摩頭忽憶海山濱，蕨芽荔肉齒生津。",
            "十分春壓能眠柳，一再風撩解笑花。",
            "故山應摘雨前茶，從我覓詩如觸鹿。",
            "爲君肥字作棲鴉，句中有眼莫驚嗟。"
        ],
        "title": "肇上人居京華甚久别余歸閩作此送之",
        "id": "f772c03c-7cc8-4a6a-b3b1-2a816a77bf0d"
    },
    {
        "author": "釋德洪",
        "paragraphs": [
            "南澗茶香咲語新，西洲春漲小舟横。",
            "困頓人歸爛熳晴，天迥游絲長百尺。",
            "日高飛絮滿重城，一番花信近清明。"
        ],
        "title": "送因覺先",
        "id": "faea2481-828d-44b4-a12e-82530b46f90e"
    },
    {
        "author": "釋德洪",
        "paragraphs": [
            "日暮江空船自流，誰家院落近滄洲。",
            "一枝閒暇出墻頭，數朵幽香和月暗。",
            "十分歸意爲春留，風撩片片是閑愁。"
        ],
        "title": "妙高墨梅",
        "id": "76e40c85-0990-462f-9e3d-79321312ee6d"
    },
    {
        "author": "釋德洪",
        "paragraphs": [
            "客食石門寺，而今僅兩年。",
            "衰遲嗟我老，邂逅識君賢。",
            "聖域人稱亞，儒林秀譽先。",
            "未揎攀桂手，已許買山錢。",
            "壟麥秋期近，庭槐晝影圓。",
            "方思歸去日，忽得寄來篇。",
            "意合蒙推奬，情親出愛憐。",
            "格幽凌雪勁，詞錦照人鮮。",
            "把玩欣無厭，行吟却悵然。",
            "句追工部袂，氣拍翰林肩。",
            "世已驚殊異，名宜改半千。",
            "永懷風露重，遶徧舊池蓮。"
        ],
        "title": "次韻曾侯見寄",
        "id": "4d426591-2f2b-448f-a17e-4c3e68b2cadb"
    },
    {
        "author": "釋德洪",
        "paragraphs": [
            "貴出賢王裔，宗連母后因。",
            "秋容漱毛骨，春色照簪紳。",
            "報國忠誠著，驚人句法新。",
            "慣看青禁月，屢夢玉關塵。",
            "博古知無敵，窮經亦絕倫。",
            "後宵通七夕，今日是生辰。",
            "佳氣凌湘浦，非煙壓楚闉。",
            "綠醽浮白螘，綺席繞花輪。",
            "壽綴諸天獻，詞容野客陳。",
            "不凋蟾窟桂，難老海山春。",
            "已作瞻雙闕，行看據要津。",
            "功名先入手，圖畫在麒麟。"
        ],
        "title": "王舍人路分生辰",
        "id": "bebaf442-09ea-4157-ba6b-0d5e3c5373a6"
    },
    {
        "author": "釋德洪",
        "paragraphs": [
            "節序春將半，風光過上旬。",
            "人間識英物，地上見麒麟。",
            "凍雨晴還暗，非煙夜達晨。",
            "懽聲動湘楚，和氣滿簪紳。",
            "孝友疑無比，恢疏亦絕倫。",
            "一身渾是德，終日不違仁。",
            "夢已游青禁，行當侍紫宸。",
            "立朝知大體，博古見全醇。",
            "詩妙終聯鼎，文高類過秦。",
            "公廉清似玉，剛正凛如神。",
            "幙下名流集，堂中綺宴陳。",
            "貫珠歌白雪，浮蟻皺紅鱗。",
            "自幸承顔舊，仍容造膝頻。",
            "何時渡弱水，同看十洲春。"
        ],
        "title": "閻資欽提舉生辰",
        "id": "eb4bb098-48da-4012-91d0-5ed70f5dc5f9"
    },
    {
        "author": "釋德洪",
        "paragraphs": [
            "華國生賢俊，江山孕秀靈。",
            "鴨頭淦水綠，螺髻玉筒青。",
            "敏捷收科第，奇豪見典刑。",
            "咲談回暖律，詩句挾風霆。",
            "官偶求彭澤，才宜在漢庭。",
            "麒麟横逆氣，鸑鷟歛修翎。",
            "民訟多閒日，棠陰自滿亭。",
            "浪傳書課奏，須看鼎彞銘。",
            "仲夏逢佳節，非煙聚杳冥。",
            "數蓂餘一葉，推道間千齡。",
            "阡陌登豐後，笙歌爛熳聽。",
            "綺筵環妙麗，壽斝捧娉婷。",
            "歡洽連更燭，情高促畫屏。",
            "九衢花照夜，萬井月開扃。",
            "風颭銀河動，天驚玉露零。",
            "三台星密處，旁有老人星。"
        ],
        "title": "陳奉議生辰",
        "id": "a334d279-01d3-4f74-8c88-3db4ac9ee509"
    },
    {
        "author": "釋德洪",
        "paragraphs": [
            "青松傲霜雪，事悞亦迍邅。",
            "或脱斧斤厄，則遭藤蔓纏。",
            "北渠材砢礧，聳壑色芳鮮。",
            "不作千楹棟，終爲萬斛船。",
            "那知過華屋，長慟搖空鞭。",
            "增擊疑仙去，超搖棄我先。",
            "但餘殷枕淚，無復對牀眠。",
            "憶昨游湓浦，曾同上紫烟。",
            "春光隨杖履，咲響落雲泉。",
            "尚想登臨處，仍哦唱和篇。",
            "暗驚生死隔，默數十三年。",
            "臺憲登羣彦，秋風吹一鸇。",
            "誅姦志未舍，謀國疏空傳。",
            "醉馭毛車度，誰推日轂旋。",
            "歲時嗟易得，力命古難全。",
            "報施徒云爾，功名信偶然。",
            "清忠光竹帛，英氣歛山川。",
            "哭子如臨敵，當勾失短鋋。"
        ],
        "title": "次韻曾伯容哭夏均父",
        "id": "b091a766-6eb9-4c58-ba6b-d381a9fc503e"
    },
    {
        "author": "釋德洪",
        "paragraphs": [
            "夜清暑雨過，四壁草蟲鳴。",
            "一枕幽人夢，半窗閒月明。",
            "摧頹宏法志，老大住山情。",
            "忽憶陳尊宿，編蒲度此生。"
        ],
        "title": "湘上閒居",
        "id": "f25350f7-6727-4ed5-b44f-efdf60fee700"
    },
    {
        "author": "釋德洪",
        "paragraphs": [
            "餘生已無累，古寺寄閑房。",
            "睡足無來客，窗空又夕陽。",
            "叢蕉高出屋，病葉偶飄廊。",
            "起探風簷立，飛蚊閙晚涼。"
        ],
        "title": "西齋晝卧",
        "id": "310fd395-a8d6-458a-915f-23b576a3105b"
    },
    {
        "author": "釋德洪",
        "paragraphs": [
            "夜色已可掬，林光翻欲流。",
            "一鈎窺隙月，數葉攪眠秋。",
            "清境扶歸夢，殘缸替客愁。",
            "搜詩時畫席，忽覺此生浮。"
        ],
        "title": "秋夕示超然",
        "id": "fe2ea4f3-d520-4842-8eec-24bf9f4f7101"
    },
    {
        "author": "釋德洪",
        "paragraphs": [
            "山中春尚淺，風物麗煙光。",
            "澗草殷勤綠，巖花造次香。",
            "浮根爭附絡，細葉正商量。",
            "好在幽蘭徑，無人亦自芳。"
        ],
        "title": "早春",
        "id": "df6a220b-9ee9-450d-aead-396a43926a2d"
    },
    {
        "author": "釋德洪",
        "paragraphs": [
            "去袂不容挽，子規真滑唇。",
            "烟村相送處，風物更撩人。",
            "麥浪空翻日，花房尚鎖春。",
            "遙知到湘浦，盧橘恰嘗新。"
        ],
        "title": "送僧還長沙",
        "id": "5663a0ea-b2e8-47ef-93d6-7792107c4f86"
    },
    {
        "author": "釋德洪",
        "paragraphs": [
            "淺色閙花堂，清寒熏夜香。",
            "應持燕尾剪，破此麝臍囊。",
            "有恨成春睡，無人見洗粧。",
            "故山煙雨裏，寂寞爲誰芳。"
        ],
        "title": "次韻真覺大師瑞香花",
        "id": "de3737ac-57ee-4249-b995-54e7349b73df"
    },
    {
        "author": "釋德洪",
        "paragraphs": [
            "井美泉先竭，犀殘角有通。",
            "斯人難再得，陳迹已成空。",
            "麈尾夢應寄，楞伽寫未終。",
            "平生說禪口，不見怒號風。"
        ],
        "title": "次韻誼叟悼性上人",
        "id": "54cc1d48-e6f7-49a0-8e2d-bc3bb678d167"
    },
    {
        "author": "釋德洪",
        "paragraphs": [
            "今夕亦常夕，人偏故國思。",
            "不堪搓凍耳，聽誦未歸詩。",
            "家室誼譁後，深簷雨雪時。",
            "爐香待清旦，此意有誰知。"
        ],
        "title": "除夕和津汝楫",
        "id": "d1bba426-ebea-4918-a321-6de75709ae89"
    },
    {
        "author": "釋德洪",
        "paragraphs": [
            "澄滓動精色，開軒萬象分。",
            "光無回避處，眼自覆藏君。",
            "霞縷縈經軸，煙絲減篆文。",
            "個中無膡語，題目是先聞。"
        ],
        "title": "啓明軒次朗上人韻",
        "id": "b187a169-aaac-4c81-aacc-1d30eb434eb0"
    },
    {
        "author": "釋德洪",
        "paragraphs": [
            "暮色眩紅碧，登臨聊倚欄。",
            "日終猶返照，坐穩可深觀。",
            "夢幻諸緣寂，圓明一顆寒。",
            "洞然無向背，莫作轉頭看。"
        ],
        "title": "回光軒",
        "id": "a240c977-0742-4b48-9a35-e1d3265aef91"
    },
    {
        "author": "釋德洪",
        "paragraphs": [
            "靜室依清几，開書映隙光。",
            "悟迷初不隔，語默故難藏。",
            "妙可忘情會，深無以意量。",
            "臨機辨神駿，正要略玄黄。"
        ],
        "title": "次韻黄元明",
        "id": "cf220b21-5227-43a3-9fee-9d77349e5230"
    },
    {
        "author": "釋德洪",
        "paragraphs": [
            "生涯如倦鳥，栖息此山中。",
            "睡足誰呼覺，烟消篆已空。",
            "翻經欺眼力，斜日借窗紅。",
            "卧聽銅瓶泣，青松萬壑風。"
        ],
        "title": "寓鍾山",
        "id": "38fa0707-2c85-46dd-aa9d-7e93ae84976d"
    },
    {
        "author": "釋德洪",
        "paragraphs": [
            "平生智眼濁，塵劫著心深。",
            "長向環輪上，空將始末尋。",
            "十方真寂滅，一念去來今。",
            "妙絕調琴指，知誰解賞音。"
        ],
        "title": "讀中觀論",
        "id": "585d99fd-2036-4601-b98f-d4eccdb8caa8"
    },
    {
        "author": "釋德洪",
        "paragraphs": [
            "雪粲羅敷喜，報春呈舞腰。",
            "旋風寒正密，到地暖還消。",
            "輕薄凌梅蘂，蹁躚攪柳條。",
            "幽欣嘗水餅，舉箸一長謠。"
        ],
        "title": "對雪嘗水餅",
        "id": "ddb42bc9-6499-49a0-8014-f53e24bc5db7"
    },
    {
        "author": "釋德洪",
        "paragraphs": [
            "籬外花如海，閒軒小寢驚。",
            "最先聞杜宇，更覺近清明。",
            "雲怒必爲雨，風和抝得晴。",
            "阿芬甘劣我，笑裏恰詩成。"
        ],
        "title": "清明前一日聞杜宇示清道芬",
        "id": "dbcffc3e-3645-4bb0-8d15-547bca62111d"
    },
    {
        "author": "釋德洪",
        "paragraphs": [
            "杯飯終永日，一裘支千秋。",
            "餘生已無累，此外復何求。",
            "懶出門常閉，欣眠榻可休。",
            "抛書方手倦，啼鳥破深幽。"
        ],
        "title": "閒門",
        "id": "68729406-5055-4871-90e5-45f586fb896f"
    },
    {
        "author": "釋德洪",
        "paragraphs": [
            "夜久茅齋靜，階泉遶珮鳴。",
            "行高人莫識，道遠自深明。",
            "掃榻酬閑味，依蒲任性情。",
            "叢林終不負，一衲傲平生。"
        ],
        "title": "四月十一日書壁",
        "id": "ecc122f4-427d-46bc-aafd-61a456e8565b"
    },
    {
        "author": "釋德洪",
        "paragraphs": [
            "開軒閒隱几，萬象競趨陪。",
            "風掲松聲去，雲推山色來。",
            "觀身真作夢，視世一浮埃。",
            "日暮庭陰轉，幽禽接趐回。"
        ],
        "title": "次韻雲庵老人題妙用軒",
        "id": "d9fb3c29-9965-42cf-9b8e-446d3d04b430"
    },
    {
        "author": "釋德洪",
        "paragraphs": [
            "此生已無累，一席可窮年。",
            "細嚼寶公飯，飽參彌勒禪。",
            "懶修精進定，愛作吉祥眠。",
            "夜久山空寂，唯聞遶砌泉。"
        ],
        "title": "讀瑜伽論",
        "id": "a3f98247-31b5-4539-8a93-82fcf73f4934"
    },
    {
        "author": "釋德洪",
        "paragraphs": [
            "通力元無礙，隨緣自應真。",
            "此生花上露，故現葉間身。",
            "知見幽香在，伽梨翠色新。",
            "一枝聊把玩，未愧鷲峰人。"
        ],
        "title": "鍾山有花如比丘狀出穠葉間王文公名爲羅漢花僧請賦詩",
        "id": "22930dfc-baf7-4e31-97ff-f99ef40273d0"
    },
    {
        "author": "釋德洪",
        "paragraphs": [
            "聞說行林寺，杳然叢秀間。",
            "堂清開水鏡，山好理烟鬟。",
            "有霧窗呵暗，無塵扉自關。",
            "人牛今不見，蓑苙兩俱閑。"
        ],
        "title": "寄題行林寺照堂",
        "id": "c7e796cf-0a5e-4ed6-9638-9ed494a41ec3"
    },
    {
        "author": "釋德洪",
        "paragraphs": [
            "物外不可必，相看一笑休。",
            "好山終入手，墮甑懶回頭。",
            "知復何時見，聊爲此日留。",
            "定難瞞道眼，得喪兩浮漚。"
        ],
        "title": "與性之",
        "id": "a730b70d-6f88-460a-baa7-3c9deae36eb3"
    },
    {
        "author": "釋德洪",
        "paragraphs": [
            "披衣汲南澗，落葉在庭除。",
            "獨立無人見，幽行偏自如。",
            "嫩寒冰齒頰，精色到衣裾。",
            "却倚蒲輪坐，横看貝葉書。"
        ],
        "title": "僧求曉披晚清二軒詩二首  其一",
        "id": "d6ec910d-75c7-4fc2-9b55-6716c5d0556f"
    },
    {
        "author": "釋德洪",
        "paragraphs": [
            "旋螺堆空青，重疊不容數。",
            "夕陽穿貫之，濃薄自呈露。",
            "數點沒煙鴻，一聲伐雲斧。",
            "殷牀鐘未消，流螢自開户。"
        ],
        "title": "僧求曉披晚清二軒詩二首  其二",
        "id": "8a167615-c698-430a-93f5-5c5bbce26bbf"
    },
    {
        "author": "釋德洪",
        "paragraphs": [
            "側布寶坊地，白沙楊柳灣。",
            "憶曾嬰死禍，不自意生還。",
            "已覺無鄉夢，今真是故山。",
            "谿花眠霧雨，春在有無間。"
        ],
        "title": "春日谿行",
        "id": "29e7f2b3-6689-4090-9fd2-3c0a3a6042c2"
    },
    {
        "author": "釋德洪",
        "paragraphs": [
            "投名新入社，卧病偶思歸。",
            "渡澗脱芒屨，扶藤下翠微。",
            "寒松猶带雨，瘦骨不勝衣。",
            "若見翁鑽紙，當施百丈機。"
        ],
        "title": "送僧歸故廬",
        "id": "cf9be122-37e0-4bf9-913f-ad5f35ce298a"
    },
    {
        "author": "釋德洪",
        "paragraphs": [
            "白下門連寺，清游入夢中。",
            "骨驚誰囓指，世事謾書空。",
            "梵行芙蕖淨，天寒晝火紅。",
            "曉窗應破夢，卧聽鳥呼風。"
        ],
        "title": "焦山贈僧二首  其一",
        "id": "32c3b775-779f-4288-bd9d-66b6fa5362d4"
    },
    {
        "author": "釋德洪",
        "paragraphs": [
            "對牀聽夜雨，佳約是當年。",
            "放曠隨緣去，閑心不習禪。",
            "倚蒲趺足坐，擁衲蓋頭眠。",
            "今識君歸處，齋餘有澗泉。"
        ],
        "title": "焦山贈僧二首  其二",
        "id": "50bc56bf-15a4-4644-a60d-5dfc9b987050"
    },
    {
        "author": "釋德洪",
        "paragraphs": [
            "盡力覓不得，歸來題反身。",
            "平生未解沒，寧解救滔人。",
            "有累路岐遠，無求滋味親。",
            "養心唯寡欲，妙物久如神。"
        ],
        "title": "題反身軒",
        "id": "8563c4ad-0e29-4759-ad05-8f878a6ae420"
    },
    {
        "author": "釋德洪",
        "paragraphs": [
            "一宿路旁寺，霜清夢亦寒。",
            "憶曾游覽處，來覓舊題看。",
            "病衲成新塔，層樓隱敗垣。",
            "青山猶不老，千疊似翔鸞。"
        ],
        "title": "宿本覺寺",
        "id": "a2a741e4-88bc-4ae8-befc-571bd0d47d96"
    },
    {
        "author": "釋德洪",
        "paragraphs": [
            "軒下亦何有，靈芝駢秀生。",
            "山川呈美瑞，草木被光榮。",
            "清甚紫檀露，色深黄菊英。",
            "武陵續遺事，應著此軒名。"
        ],
        "title": "題芝軒",
        "id": "b38112ec-f87b-44cf-ad92-90e66a60de38"
    },
    {
        "author": "釋德洪",
        "paragraphs": [
            "秀傑長沙幕，高才自敏强。",
            "同僚推俊逸，黼坐畏剛方。",
            "慣吐珠璣句，宜便宴寢香。",
            "秋來能過我，聽雨夜連牀。"
        ],
        "title": "次韻王安道節推過雲蓋",
        "id": "358790e1-150b-4afd-85bf-3d134814a361"
    },
    {
        "author": "釋德洪",
        "paragraphs": [
            "歛足脱雙履，閑房倚瘦藤。",
            "百川朝巨浸，一室納千燈。",
            "至味寧分别，常光絕減增。",
            "刹塵彰帝網，妙觀現層層。"
        ],
        "title": "題含容室",
        "id": "1f435170-bc89-4abc-965a-1b65f519a448"
    },
    {
        "author": "釋德洪",
        "paragraphs": [
            "今年人日雪，更在末山巖。",
            "瀉行想堆垛，打窗時兩三。",
            "夢回清語默，寒重壓衣衫。",
            "面壁孤風坐，知誰繼夜參。"
        ],
        "title": "人日雪二首  其一",
        "id": "46d9b3d9-ff75-4905-be4e-55bb5b7f2ea3"
    },
    {
        "author": "釋德洪",
        "paragraphs": [
            "律管未回暖，春先到曉巖。",
            "與君清作對，得月便成三。",
            "秀色報虚幌，幽欣宜衲衫。",
            "相看超語默，覿露不須參。"
        ],
        "title": "人日雪二首  其二",
        "id": "1f0e605b-d558-4487-8103-79b5d215df85"
    },
    {
        "author": "釋德洪",
        "paragraphs": [
            "頑鈍世推鄙，而君偏切磋。",
            "借神觀有漏，騎氣到無何。",
            "昔共飲臨汝，今同家汩羅。",
            "衡門似長吉，軒蓋幾時過。"
        ],
        "title": "次韻周運句見寄",
        "id": "7299d587-2172-47d2-b155-98140f2f5601"
    },
    {
        "author": "釋德洪",
        "paragraphs": [
            "氣味似前輩，見之長眼明。",
            "閑須研法味，老不減詩情。",
            "草聖因蛇鬬，禪枝解虎爭。",
            "一堂聊寄傲，疏快餞餘生。"
        ],
        "title": "重會雲叟禪師",
        "id": "a52b3ca9-ef38-4e96-8bca-103cedafe7b9"
    },
    {
        "author": "釋德洪",
        "paragraphs": [
            "湘雲刺世眼，獨可著閑蹤。",
            "鷗迥千尋雨，江寒一再風。",
            "旋鑽新火後，初脱夾衣重。",
            "坐客經年别，蘭芽茁舊叢。"
        ],
        "title": "次忠子韻二首  其一",
        "id": "95ca671c-fe92-4d4a-aa6e-b00b5df87741"
    },
    {
        "author": "釋德洪",
        "paragraphs": [
            "新秧翻翠浪，青子退紅英。",
            "穫麥風光近，絡絲歡笑聲。",
            "瞢騰幽夢破，醖造小詩成。",
            "好在歸來燕，營巢占畫楹。"
        ],
        "title": "次忠子韻二首  其二",
        "id": "be1b80c9-128a-4e38-b5cc-eaa1cea3ca92"
    },
    {
        "author": "釋德洪",
        "paragraphs": [
            "魂清寒妥貼，寺近汨羅江。",
            "夜迥疑生月，夢驚聞打窗。",
            "地罏無宿火，經閣有殘缸。",
            "起望兜綿界，誰推墮陋邦。"
        ],
        "title": "和曾逢原待制觀雪",
        "id": "a23451be-3a1e-47d9-86d1-6f851c600a62"
    },
    {
        "author": "釋德洪",
        "paragraphs": [
            "本是甘露滅，浪名無垢稱。",
            "欲知遭鎖禁，正坐忽規繩。",
            "海上垂鬚佛，軍中有髪僧。",
            "生涯何所似，崖略類騰騰。"
        ],
        "title": "初過海自號甘露滅",
        "id": "ee89767f-caa4-4b7f-b00c-e08194a0d84e"
    },
    {
        "author": "釋德洪",
        "paragraphs": [
            "天下至窮處，風烟觸地愁。",
            "村囂聞捉拗，岸汁忽西流。",
            "鳥道通儋耳，鯨波隔萬州。",
            "趁雞行落月，悽斷在蠻謳。"
        ],
        "title": "早登澄邁西四十里宿臨皋亭補東坡遺",
        "id": "9f77c99f-373a-4a17-b2b1-11a16860dcd3"
    },
    {
        "author": "釋德洪",
        "paragraphs": [
            "野徑如遺索，縈紆到縣門。",
            "犁人趁牛日，蜑户聚魚村。",
            "籬落春潮退，桑麻曉瘴昏。",
            "題詩驚萬里，折意一消魂。"
        ],
        "title": "過淩水縣",
        "id": "912c09a5-2b18-4f20-bfed-ea8d9f2713d4"
    },
    {
        "author": "釋德洪",
        "paragraphs": [
            "蘭叢聚貴客，花輪環侍兒。",
            "三盃吾徑醉，四座汝爲誰。",
            "但覺眩紅碧，了不聞歌吹。",
            "翩然上馬去，海月解相隨。"
        ],
        "title": "楊文中將北渡何武翼出妓作會文中清狂不喜武人徑飲三盃不揖坐客上馬馳去索詩送行作此",
        "id": "c901a8de-3932-4822-9e29-819a63ebf487"
    },
    {
        "author": "釋德洪",
        "paragraphs": [
            "萬里來償債，三年墮瘴鄉。",
            "逃禪解羊負，破律醉檳榔。",
            "瘦盡聲音在，病殘鬚鬢荒。",
            "餘生實天幸，今日上歸艎。"
        ],
        "title": "渡海",
        "id": "b55245f2-5ce1-4a6e-a146-c732e39bd365"
    },
    {
        "author": "釋德洪",
        "paragraphs": [
            "一雨餞殘暑，瘴痾蘇簟涼。",
            "卧聞山果落，起覺斛蘭香。",
            "幌內水螢入，階除露葉光。",
            "知誰愛清境，步屧響修廊。"
        ],
        "title": "夜坐分題得廊字",
        "id": "c7064682-fe7f-47a8-baa5-f7a3ace756d2"
    },
    {
        "author": "釋德洪",
        "paragraphs": [
            "一鉢寄城市，皤然鬚鬢長。",
            "風埃窮百丈，翰墨老汾陽。",
            "家在青松岸，門連白鳥行。",
            "知誰施舟尾，載我下沅湘。"
        ],
        "title": "出獄李生來謁出百丈汾陽二像爲示因而摹之作此時即欲還谷山",
        "id": "b076bd7b-9664-4438-aacc-9e091d0ca171"
    },
    {
        "author": "釋德洪",
        "paragraphs": [
            "萬瓦粲清曉，披衣挂北窗。",
            "春先歸楚國，誰獨釣湘江。",
            "瘴熟甘欺得，詩嚴合受降。",
            "更憐風絮比，想見髻鬟雙。"
        ],
        "title": "次韻周倅大雪見寄二首  其一",
        "id": "899a3327-e315-4370-93da-5598b92d7a3c"
    },
    {
        "author": "釋德洪",
        "paragraphs": [
            "白晝通紅火，蕭蕭驚打窗。",
            "折綿寒未透，兀夢睡先降。",
            "那敢犯詩壘，自然摧慢幢。",
            "重看寄來句，呵手剔殘缸。"
        ],
        "title": "次韻周倅大雪見寄二首  其二",
        "id": "5619dce2-b32d-451d-956e-c47be61dd50f"
    },
    {
        "author": "釋德洪",
        "paragraphs": [
            "安石性夷粹，公今亦重遲。",
            "追惟理髪處，領略辦裝時。",
            "高節貫終始，寸田齊坦巇。",
            "功名恐未免，才業係安危。"
        ],
        "title": "次韻郤子中學句出巡",
        "id": "f8429193-13ca-4b42-884f-3b1205f1fdc8"
    },
    {
        "author": "釋德洪",
        "paragraphs": [
            "歸計寛爲約，山行短作程。",
            "旅亭驚午夢，布穀正催耕。",
            "翰墨堪華國，雲泉負此生。",
            "一篇叙閑適，細味有餘情。"
        ],
        "title": "次韻鄧公閣睡起",
        "id": "671ca46e-743a-4b58-ab5b-c97cc0c6b1d3"
    },
    {
        "author": "釋德洪",
        "paragraphs": [
            "嶽色堕馬首，嵐光忽滿襟。",
            "眼寒知意適，句苦覺愁侵。",
            "沃野獻新綠，殘睛釀晚陰。",
            "天涯驚去鴈，料理欲歸心。"
        ],
        "tags": [
            "衡山"
        ],
        "title": "次韻衡山道中",
        "id": "070f6056-a00d-4928-9867-381d6c7a98e8"
    },
    {
        "author": "釋德洪",
        "paragraphs": [
            "肉眼倒皮相，高才多陸沉。",
            "火知三日玉，貧試一生心。",
            "世路多追逐，雲山獨見尋。",
            "聖賢酌古力，勸子手勤斟。"
        ],
        "title": "贈鄒顔徒",
        "id": "da3eb025-1234-4907-811a-c5bc5e8a90be"
    },
    {
        "author": "釋德洪",
        "paragraphs": [
            "但覺意清淨，不知山淺深。",
            "年華暗凋落，老境已侵尋。",
            "三世樓鐘舊，一生香火心。",
            "高風難補綴，永愧壁間吟。"
        ],
        "title": "投老庵讀雲庵舊題拜次其韻二首  其一",
        "id": "d4b02b2b-a806-4dfa-b895-e6d7849bbbbd"
    },
    {
        "author": "釋德洪",
        "paragraphs": [
            "道鄉歸路晚，世迹陷泥深。",
            "老死先通耗，病衰今見尋。",
            "規模高世意，料理住山心。",
            "月在孤峰頂，凍猿時一吟。"
        ],
        "title": "投老庵讀雲庵舊題拜次其韻二首  其二",
        "id": "66608963-3091-4b81-ada6-0f7e0e0ec789"
    },
    {
        "author": "釋德洪",
        "paragraphs": [
            "聞道衡峰北，寺當猿叫村。",
            "夜樓千嶂月，書榻一溪雲。",
            "我慣蹈憂患，君方蜕垢紛。",
            "莫嫌林下石，蘚涴褶衣裙。"
        ],
        "title": "熏上人歸雲溪",
        "id": "e4dd37c0-2307-4ed7-a012-12d6c232b136"
    },
    {
        "author": "釋德洪",
        "paragraphs": [
            "優入聖賢域，湛然觀道真。",
            "一身渾是德，終日不違仁。",
            "深靜啼林鳥，虚明見隙塵。",
            "篆畦凝碧縷，紅燼白灰新。"
        ],
        "title": "題使臺後圃八首 諦觀室",
        "id": "06fc0c6a-a851-4d77-8976-6ba229814595"
    },
    {
        "author": "釋德洪",
        "paragraphs": [
            "胸次有丘壑，笑談無俗氛。",
            "幽懷常自得，佳趣與誰論。",
            "曳履尋花圃，扶筇卓蘚痕。",
            "地嚴賓謁少，却坐看罏熏。"
        ],
        "title": "題使臺後圃八首 賞趣堂",
        "id": "298ad3e5-9ef3-42f7-b390-28d28e9278c3"
    },
    {
        "author": "釋德洪",
        "paragraphs": [
            "稱意有余樂，幽歡常會心。",
            "小山供賦詠，危榭毎登臨。",
            "下視千峰月，聊揮一弄琴。",
            "尚嫌閑適少，富貴苦相尋。"
        ],
        "title": "題使臺後圃八首 會心堂",
        "id": "8d95e180-bf0b-441b-bc2a-c12915f14af1"
    },
    {
        "author": "釋德洪",
        "paragraphs": [
            "禮義成風俗，豐登民阜安。",
            "此堂共僚屬，把酒聽吹彈。",
            "地富湖山美，宵晴風月寒。",
            "勝游無俗韻，意適有余歡。"
        ],
        "title": "題使臺後圃八首 阜安堂",
        "id": "5d78a302-74f9-4268-9ca3-d91352ee617d"
    },
    {
        "author": "釋德洪",
        "paragraphs": [
            "承顔忘勢位，喜懼兩遲迴。",
            "堂上綵衣舞，樽前笑靨開。",
            "金鐶應學探，竹馬欲相陪。",
            "未必稱純孝，高風獨老萊。"
        ],
        "title": "題使臺後圃八首 戲綵堂",
        "id": "51e37a7b-d99e-4764-af0f-a17c3699aee2"
    },
    {
        "author": "釋德洪",
        "paragraphs": [
            "天質自奇峻，千尋紫翠重。",
            "謾煩君獨秀，不願掩羣峰。",
            "與客共秋晚，搜詩到暮鐘。",
            "夕陰寒欲滴，倚檻見纖穠。"
        ],
        "title": "題使臺後圃八首 獨秀堂",
        "id": "2b586633-9efb-4cd8-9348-e353f02fdb2e"
    },
    {
        "author": "釋德洪",
        "paragraphs": [
            "霧暗軒窗失，風高簾幕低。",
            "夜晴湘笛起，樓迥嶺猿啼。",
            "憑檻人如玉，搜詩氣吐霓。",
            "還驚一聲鴈，翻影月平西。"
        ],
        "title": "題使臺後圃八首 清音樓",
        "id": "d182b3d4-e1b5-4261-be5a-63f6835d3e83"
    },
    {
        "author": "釋德洪",
        "paragraphs": [
            "妙物雜而著，深藏一默中。",
            "誠爲反身樂，蒙亦聖人功。",
            "客至風生麈，吟餘月挂空。",
            "莊周稱社櫟，神拙意無窮。"
        ],
        "title": "題使臺後圃八首 蒙齋",
        "id": "e8c0557f-2f16-4487-9045-2e7313ac3008"
    },
    {
        "author": "釋德洪",
        "paragraphs": [
            "道鄉見城郭，世路謾升沉。",
            "寺勝增佳氣，壁間餘醉吟。",
            "僧殘過客少，山好爲誰深。",
            "寧識通泉尉，獨懷經濟心。"
        ],
        "tags": [
            "衡山"
        ],
        "title": "次韻李方叔游衡山僧舍",
        "id": "be7d4628-aa57-448c-b411-77312d5d5fe1"
    },
    {
        "author": "釋德洪",
        "paragraphs": [
            "顛沛干戈際，心常系洛陽。",
            "愛君臣子分，傾日露葵芳。",
            "醉眼蓋千古，詩名動八荒。",
            "壞祠湘水上，烟樹晚微茫。"
        ],
        "title": "次韻謁子美祠堂",
        "id": "bd590701-5134-4d59-b43c-f0dace5cb461"
    },
    {
        "author": "釋德洪",
        "paragraphs": [
            "叢祠香火罷，山寺偶同遊。",
            "鑪撥紅金湧，窗空碧縷浮。",
            "旋敷白㲲布，暖甚紫茸裘。",
            "試作吉祥卧，夢清如素秋。"
        ],
        "title": "次韻達臣知縣祈雪遊嶽麓寺分韻得遊字",
        "id": "ca2765b0-4c27-4f29-8ff7-87e3952c5ce5"
    },
    {
        "author": "釋德洪",
        "paragraphs": [
            "小軒人不到，脩竹過墻生。",
            "眼倦經長掩，身閑夢亦清。",
            "微風吹篆縷，活火發茶鐺。",
            "遙想佳眠夕，蕭蕭雨葉聲。"
        ],
        "title": "題夢清軒",
        "id": "53c7e1d5-d3e2-40bf-9f99-665ca6714899"
    },
    {
        "author": "釋德洪",
        "paragraphs": [
            "閒把松枝篲，掃除門徑塵。",
            "驚聞一擊竹，頓見十方身。",
            "烟翠連窗暗，霜筠解籜新。",
            "老禪搆軒意，應欲悟來人。"
        ],
        "title": "題一擊軒",
        "id": "8c170717-7505-48ac-b16f-d941ae0bf5d9"
    },
    {
        "author": "釋德洪",
        "paragraphs": [
            "筆下慣生春，年高句法新。",
            "還將吐鳳語，來寄牧牛人。",
            "敏若盤珠妙，深如社櫟神。",
            "長哦答清境，璧月上重闉。"
        ],
        "title": "次韻胥學士",
        "id": "7c082c4a-59dd-46da-9a37-a1850e3c4ad5"
    },
    {
        "author": "釋德洪",
        "paragraphs": [
            "酌古有深意，開編中聖人。",
            "百家笑糟粕，六藝飲全醇。",
            "兀若墜車適，盎如浮盞春。",
            "淳于吞一石，同味不同塵。"
        ],
        "title": "題曾逢原醉經堂",
        "id": "e4ba6064-9447-4632-b5f0-79792649e990"
    },
    {
        "author": "釋德洪",
        "paragraphs": [
            "落髪道林寺，隨師家隱山。",
            "萬緣都放捨，一衲遂安閒。",
            "璧月照宵定，金風掩晝關。",
            "平生無媿業，塵世許誰攀。"
        ],
        "title": "隱山照上人求詩",
        "id": "05965e23-3df4-41b1-9a03-8eae45ec3b44"
    },
    {
        "author": "釋德洪",
        "paragraphs": [
            "迷路不知遠，但知寒日斜。",
            "過溪逢菜葉，西崦有人家。",
            "斫額驚來客，拄鋤方種畬。",
            "鴻禪効古者，當効此生涯。"
        ],
        "title": "龍山亦名隱山余宣和五年十一月中澣日過焉有淛道人鴻公乞偈爲作",
        "id": "b840b869-2161-4e03-98d5-948d93e2e150"
    },
    {
        "author": "釋德洪",
        "paragraphs": [
            "支徑入山寺，雲林如見招。",
            "小軒臨絕壑，危閣礙層霄。",
            "瓶泣地罏暖，屋睛巖雪消。",
            "大師京國舊，放意話州橋。"
        ],
        "title": "游靈泉贈正悟大師",
        "id": "c35927ec-3cd8-498d-89fb-4ebcb550b8f0"
    },
    {
        "author": "釋德洪",
        "paragraphs": [
            "夜雨止還作，小軒清有餘。",
            "暴寒吹客夢，殘響滴階除。",
            "明滅青燈在，簾櫳璧月孤。",
            "故山歸未得，千里漫平蕪。"
        ],
        "title": "七月初九夜坐西軒雨止月出不勝清絕",
        "id": "20484488-5fc7-4dc8-b43e-a282809c3d25"
    },
    {
        "author": "釋德洪",
        "paragraphs": [
            "雨暗書雲節，梅偷破臘春。",
            "里閭相餽餉，風物近袁筠。",
            "吳語知無伴，楚衣聊試新。",
            "忽驚身是客，流落老湘濱。"
        ],
        "title": "甲辰十一月十二日往湘陰馬上和季長見寄小春二首  其一",
        "id": "2505f98d-6833-4656-aa87-57c70f3115a2"
    },
    {
        "author": "釋德洪",
        "paragraphs": [
            "風埃九十里，霧雨濕駝裘。",
            "鴈過回詩眼，江寒聚晚愁。",
            "魂清方怯雪，句冷更含秋。",
            "殘岸連孤嶼，依稀似橘洲。"
        ],
        "title": "甲辰十一月十二日往湘陰馬上和季長見寄小春二首  其二",
        "id": "fb51b57b-79d0-4144-a0fb-614a7aad1cf1"
    },
    {
        "author": "釋德洪",
        "paragraphs": [
            "江水似人世，倚欄歸思多。",
            "無窮流歲月，可畏易風波。",
            "□與老僧看，不妨閑客過。",
            "爲君聊借榻，清夢到無何。"
        ],
        "title": "題閲世軒",
        "id": "52ad0839-b7ba-4331-9bf5-896329754852"
    },
    {
        "author": "釋德洪",
        "paragraphs": [
            "探手取空劫，爪分破一塵。",
            "洞然無空缺，獨立不鮮陳。",
            "試問聲前見，何如頂後親。",
            "死生浪遮掩，漏洩是今辰。"
        ],
        "title": "雲庵生辰",
        "id": "6548a6c4-769d-46ee-9c19-cb3990f92b32"
    },
    {
        "author": "釋德洪",
        "paragraphs": [
            "世亂驚流落，名高子可依。",
            "元龍謝襁負，叔冶冒重闈。",
            "黄屋方回望，青山敢問歸。",
            "三橋伏道几，應嘆眼中稀。"
        ],
        "title": "次韻濟之和劉元老偶成之句",
        "id": "a2b92aae-31e0-4cd1-b79d-63f3cc6e302a"
    },
    {
        "author": "釋德洪",
        "paragraphs": [
            "天上歐峰寺，人間無事僧。",
            "偶從白沙岸，步入碧螺層。",
            "服匿連空鉢，敷羅挂瘦藤。",
            "遙知雲起處，一室掩香燈。"
        ],
        "title": "贈成上人之雲居",
        "id": "aafb5dd3-fe1a-419f-93c1-1f0fc06568ef"
    },
    {
        "author": "釋德洪",
        "paragraphs": [
            "與佛同生月，猶遲十八朝。",
            "參禪唯自肯，求法轉相遼。",
            "谷響千斤重，虚空五采描。",
            "布毛吹起處，豁爾萬緣消。"
        ],
        "title": "四月二十五日智俱侍者生日戲作此授之",
        "id": "743a1b72-b3c4-4447-8433-a1e64985f685"
    },
    {
        "author": "釋德洪",
        "paragraphs": [
            "鐘鼓五千指，翔空樓殿開。",
            "不知大潙水，何爾小南臺。",
            "讓子鈯斧信，閒禪春露杯。",
            "故應念岑寂，先寄出山來。"
        ],
        "title": "謝大潙空印禪師惠茶",
        "id": "ca9426dd-2cb5-45a1-8f0f-ca1f1c040bd0"
    },
    {
        "author": "釋德洪",
        "paragraphs": [
            "人笑南臺小，難安十八僧。",
            "日貧因日富，宜減不宜增。",
            "忽去兩禪衲，如分一室燈。",
            "牀寛齊頂禮，睡快免相憎。"
        ],
        "title": "愈崇二子求偈歸江南",
        "id": "feb4b5de-df75-4ccb-a85e-fcd4e5db030a"
    },
    {
        "author": "釋德洪",
        "paragraphs": [
            "禮敬良天性，求賢比孟光。",
            "搢紳聞懿淑，閭里發慈祥。",
            "饌按今誰舉，山衣尚篋藏。",
            "榮名增史牒，有子類鸞皇。"
        ],
        "title": "曹教授夫人挽詞",
        "id": "edf072bf-ad2b-499c-965f-aac634b05854"
    },
    {
        "author": "釋德洪",
        "paragraphs": [
            "不著包頭絹，能披壞墨衣。",
            "愧無灌溪辯，敢對末山機。",
            "未肯題紅葉，終期老翠微。",
            "余今倦行役，投杖夢煙扉。"
        ],
        "title": "贈尼昩上人",
        "id": "2f445f26-1f18-45c3-9eb4-49a670801534"
    },
    {
        "author": "釋德洪",
        "paragraphs": [
            "春晚忽憑檻，滿眸佳景來。",
            "鴨頭波蕩漾，螺髻色崔嵬。",
            "苔嫩錢無數，花殘錦作堆。",
            "一甌雙井釅，何必酒盈杯。"
        ],
        "title": "興闌",
        "id": "effe64ba-d85e-47b7-93dc-eeac9382ce1a"
    },
    {
        "author": "釋德洪",
        "paragraphs": [
            "春寒真料峭，久客厭江城。",
            "雲重欲爲雨，風和尚未晴。",
            "意隨飛鳥去，事逐亂埃輕。",
            "畢竟閒居好，煩君念此情。"
        ],
        "title": "與海兄",
        "id": "80aba76d-0e80-4830-86c2-ab36394dbdd7"
    },
    {
        "author": "釋德洪",
        "paragraphs": [
            "側徑入招提，回峰據極西。",
            "雲虚籠殿閣，地僻絕輪蹄。",
            "啼鳥棲高木，飛花泛碧溪。",
            "誰當學龍濟，垂手接羣迷。"
        ],
        "title": "題靈鷲山",
        "id": "2ce70a65-209f-4974-8100-255ad838c62b"
    },
    {
        "author": "釋德洪",
        "paragraphs": [
            "岑寂一閑僧，春宵清興增。",
            "竹窗催夢雨，蘭室對祥燈。",
            "世事知虚幻，人情剪愛憎。",
            "短長都分定，不恨百無能。"
        ],
        "title": "燈花偶書",
        "id": "3b2c6d5f-f1b8-4a37-9b29-ee898ad5ce1f"
    },
    {
        "author": "釋德洪",
        "paragraphs": [
            "不見鄰峰友，還同楚越遙。",
            "毎勞孤枕夢，時過小溪橋。",
            "憑檻疏簾卷，臨風細雨飄。",
            "何當奉一笑，令我此情消。"
        ],
        "title": "懷友人",
        "id": "d2175d3b-184d-4c04-b061-b6a344f2a150"
    },
    {
        "author": "釋德洪",
        "paragraphs": [
            "龍孫盈檻秀，天柱聳雲奇。",
            "陰鎖安禪石，根侵洗硯池。",
            "瓏璁伸粉節，偃蹇鬱虯枝。",
            "敢謂桃兼李，羞鄰雪後姿。"
        ],
        "title": "賦竹",
        "id": "e98d8232-56b4-4ef8-822d-b198bf4365e1"
    },
    {
        "author": "釋德洪",
        "paragraphs": [
            "失枕驚先起，人家半夢中。",
            "聞雞憑早晏，占斗辨西東。",
            "轡濕知行路，衣單怯曉風。",
            "秋陽弄光影，忽吐半林紅。"
        ],
        "title": "早行",
        "id": "6893b183-0bb2-4648-aa82-8faa4f6d5d89"
    },
    {
        "author": "釋德洪",
        "paragraphs": [
            "懶修枯骨觀，愛學文字禪。",
            "江山助佳興，時有題葉篇。",
            "相逢未暇語，輒復一粲然。",
            "豈須究所學，覓偈亦自賢。"
        ],
        "title": "賢上人覓偈",
        "id": "b0451a50-921b-4f91-89d5-e0bd9df79fef"
    },
    {
        "author": "釋德洪",
        "paragraphs": [
            "道譽聞寰宇，光華照錦江。",
            "祗園居第一，佛智果無雙。",
            "鳳闕帝恩厚，柏庭禪將降。",
            "僧中真領袖，傳法瑞堯邦。"
        ],
        "title": "黄蘗佛智",
        "id": "99d6c973-ad0a-4d81-abdb-3062bb111e8b"
    },
    {
        "author": "釋德洪",
        "paragraphs": [
            "臨機不墮照，如水已知源。",
            "從此常流出，其聲離語言。",
            "筭沙嗟意馬，捉月笑情猨。",
            "若解提空印，休登立雪軒。"
        ],
        "title": "題潙源",
        "id": "9f24d581-0ad4-4846-87bd-b97cebf448c3"
    },
    {
        "author": "釋德洪",
        "paragraphs": [
            "千年像教唐朝寺，雪後新年晴復陰。",
            "殘僧無事春又至，游客不來山自深。",
            "長廊掃葉望空翠，小閣卷經横水沉。",
            "三生白業有言說，一念淨心無古今。"
        ],
        "title": "十五日立春",
        "id": "1787f281-3b9f-4e16-8035-fe0c770e5784"
    },
    {
        "author": "釋德洪",
        "paragraphs": [
            "屋除有路入深壑，曳履翛然獨往還。",
            "播穀風光寒日近，摘茶時節亂山間。",
            "花枝重少人甘老，燕子空忙春自閒。",
            "歸晚斷橋逢野水，更能揎手弄潺顔。"
        ],
        "title": "晚步歸西崦",
        "id": "5ddf274e-d44f-4e6a-96d2-835120816b3e"
    },
    {
        "author": "釋德洪",
        "paragraphs": [
            "深林忽見蘭芽茁，不謂無人亦自賢。",
            "數葉横風作纖瘦，雙花含雪吐明鮮。",
            "照人秀色雖堪畫，入骨真香不可傳。",
            "今日東君應擇壻，誰家兄弟鬬清妍。"
        ],
        "title": "宗公以蘭見遺風葉蕭散蘭芽並茁一榦雙花鬬開宗以爲瑞乞詩記其事",
        "id": "9a31950d-9034-49c6-b79e-15b98aa8f30e"
    },
    {
        "author": "釋德洪",
        "paragraphs": [
            "懷袖功名手未探，亂頭睡美厭朝參。",
            "筆端五色藻萬象，胸次大千供劇談。",
            "山寺尋僧宿風雨，水軒見月出東南。",
            "題詩滿壁龍蛇動，盛事他年說草庵。"
        ],
        "title": "黄幼安適過予所居題詩草聖甚妙",
        "id": "3c432794-db6c-4860-af3f-a6697175ad6f"
    },
    {
        "author": "釋德洪",
        "paragraphs": [
            "燈下文章已倦看，欲憑詩苦洗辛酸。",
            "世途忽起風波易，富貴不忘貧賤難。",
            "桃塢路迷安石塚，桐川水落子陵灘。",
            "卧聞屐響東廊靜，催粥華鯨吼夜殘。"
        ],
        "title": "元夕讀書罷假寐",
        "id": "94844cec-3339-4109-9be9-645495a90056"
    },
    {
        "author": "釋德洪",
        "paragraphs": [
            "夢冷寒庭半夜雨，幽欣臨曉一番晴。",
            "柳嬌困頓欲眠去，禽作清圓喚起聲。",
            "曳履點殘山寺靜，開經拾得紙窗明。",
            "去年今日岐亭路，吹鬢塵埃趼足行。"
        ],
        "title": "示忠子",
        "id": "4b5d5894-8514-41d3-b2d5-4d026cfd24ea"
    },
    {
        "author": "釋德洪",
        "paragraphs": [
            "獨自來游微雨後，道人乞食及清晨。",
            "應門童子能迎客，滿地榆錢欲買春。",
            "花醉發狂風日釅，柳眠喚起語音真。",
            "政當借榻酬無事，熟鼾從教聒四鄰。"
        ],
        "title": "訪鑒師不遇書其壁",
        "id": "a3701ae5-f94a-4e1f-aba2-2e57fdb822aa"
    },
    {
        "author": "釋德洪",
        "paragraphs": [
            "龍鄉戒曉月空斜，喚起清圓響絡車。",
            "燒筍餉田村窕窈，拾薪煮繭語諠譁。",
            "美忻崖蜜嘗新果，香識山樊稱意花。",
            "歸去路迷光已夕，浸門春水一池蛙。"
        ],
        "title": "資國寺春晚",
        "id": "4b909985-399b-4f91-9391-7eb7a6800a3f"
    },
    {
        "author": "釋德洪",
        "paragraphs": [
            "夢暖不知窗霧白，眼寒初愛縠羅輕。",
            "欣聞明日一龔至，想見隨軒二李行。",
            "夜雨曉晴寒食近，水流花發子規聲。",
            "披襟散坐青林下，依約斜川萬古情。"
        ],
        "title": "聞龔德莊入山先一日作詩迎之",
        "id": "4e662475-346f-4b89-bc8f-6b2415ae769a"
    },
    {
        "author": "釋德洪",
        "paragraphs": [
            "熟路沿溪過石橋，掃除秋晚淨迢迢。",
            "幽尋忽見蘭芽茁，小立仍逢柿葉飄。",
            "撲摝水飛雙去鳥，𤤮瓏山響一聲樵。",
            "歸來半掩殘經在，燕寢香凝碧未消。"
        ],
        "title": "晚秋溪行",
        "id": "ab5cb26b-5d26-4f84-b48c-f25a5fea9bf9"
    },
    {
        "author": "釋德洪",
        "paragraphs": [
            "草樹分明天遠大，酒闌登賞更從容。",
            "眼寒數點鴈横雨，耳熱一窗風度松。",
            "光滑紙開秋色闊，淋漓墨潑暮煙濃。",
            "欲傾蛟室瓊詞句，試借温江卓筆峰。"
        ],
        "title": "張氏快軒",
        "id": "79e3055c-7704-4943-aa73-bd18d7feb2c2"
    },
    {
        "author": "釋德洪",
        "paragraphs": [
            "諸方游徧渾如夢，古寺歸來獨掩扃。",
            "無復詩篇雲錦段，但餘心境木蛇形。",
            "高秋霜葉魚顋赤，落日遠山螺髻青。",
            "步盡松陰忽回首，綠蘿疏處見谿亭。"
        ],
        "title": "秋晚同超然山行",
        "id": "baf6899b-5601-487d-82ce-1a2056e2b97e"
    },
    {
        "author": "釋德洪",
        "paragraphs": [
            "萬鍛爐中百怨門，哲人雖往典刑存。",
            "掃除臨濟實頭謗，稱賞黄龍的骨孫。",
            "夢澤於菟三口視，丹山雛鳳九苞文。",
            "還鄉妙曲誰能聽，一笛波心兩岸聞。"
        ],
        "title": "送淨心大師住温州江心寺",
        "id": "5cc3911b-41f6-4dd1-9af9-347bc6eaa4a6"
    },
    {
        "author": "釋德洪",
        "paragraphs": [
            "駒兒墮地已汗血，毛骨蕭森落眼中。",
            "今見馬羣方弄影，會看雷電疾追風。",
            "媒龍何止十倍價，凡馬終當一洗空。",
            "我是道林能賞駿，識君語妙到無同。"
        ],
        "title": "和清上人",
        "id": "0534db38-708f-4427-9c7f-d9226606ec9f"
    },
    {
        "author": "釋德洪",
        "paragraphs": [
            "門巷榆錢疊紫苔，十年心事首重回。",
            "暑風院落書籖響，煙雨江村畫牒開。",
            "瓦枕藤牀初破睡，蔗漿冰椀欲生埃。",
            "風簷獨立看遺照，忽有溪僧犯犬來。"
        ],
        "title": "升上人過石門",
        "id": "c19114b5-9059-40c9-92d3-8b12a204a3c1"
    },
    {
        "author": "釋德洪",
        "paragraphs": [
            "碧縷横斜試水沉，紅腮甘冷嚼來禽。",
            "含風廣殿聞棋響，轉日回廊暗柳陰。",
            "強撚冰紈餘睡色，倦憑棐几適閒心。",
            "攀翻涴衲黄塵事，過眼雲蹤不可尋。"
        ],
        "title": "夏日偶書二首  其一",
        "id": "61f368cf-1c02-4b7c-b0a3-2b3c0abff8f6"
    },
    {
        "author": "釋德洪",
        "paragraphs": [
            "偏地知誰柳際門，消閑自掃竹西軒。",
            "井花曉汲聞餘滴，篆燒風摧覓舊痕。",
            "夢境消磨驚歲月，道鄉彷彿見藩垣。",
            "寶書半摺山房寂，卧聽嬌鶯說怨恩。"
        ],
        "title": "夏日偶書二首  其二",
        "id": "30b629dc-eaaf-462c-b3af-d1930dffd239"
    },
    {
        "author": "釋德洪",
        "paragraphs": [
            "黑甜誰欲當閒味，此枕令人穩稱心。",
            "風骨子猷居處竹，典刑元亮醉時琴。",
            "宜籠霧鬢清圓語，聽學朱絃發越音。",
            "不用製囊裁古錦，春寒長搭閙花衾。"
        ],
        "title": "鄒必東竹枕",
        "id": "af52581f-ac9e-45db-95aa-4da226ac0e68"
    },
    {
        "author": "釋德洪",
        "paragraphs": [
            "博山沉水覺塵埃，旋斫凌雲綠玉材。",
            "自拭錦䙀含淚粉，要焚銀葉返魂梅。",
            "意消未掩黄庭卷，火冷空餘白雪灰。",
            "應把熏衣閉深閣，流蘇想見畫屏開。"
        ],
        "title": "竹爐",
        "id": "27e38563-6234-435b-939b-e008791e3b85"
    },
    {
        "author": "釋德洪",
        "paragraphs": [
            "夏窗午睡誰呼覺，院靜惟聞遶砌泉。",
            "夢裏緒言猶可記，壁間遺像尚依然。",
            "襯珠定使拳披見，坐榻當令膝處穿。",
            "塔在層峰衰眼力，何時同汝掃頽塼。"
        ],
        "title": "七月四日晝夢雲庵和尚教誨久之而覺作此示超然",
        "id": "e7724e07-cd17-4b59-a2dc-6475d6d1e2a9"
    },
    {
        "author": "釋德洪",
        "paragraphs": [
            "十年不掃先師塔，聞有雙桐護石根。",
            "多寶佛應分半座，主林神對現前身。",
            "詩成坐對南州祖，寫寄山中玉澗因。",
            "他日就陰當縛屋，歲時香火願爲鄰。"
        ],
        "title": "雲庵塔有雙桐作此寄因姪",
        "id": "7bddc569-73ca-499d-9a41-a4aee952e3e1"
    },
    {
        "author": "釋德洪",
        "paragraphs": [
            "好天涼夕病衰餘，散步中庭瘦策扶。",
            "禪客相逢宿山寺，玉輪同看上雲衢。",
            "十分歸思懸江國，一半秋光入鬢鬚。",
            "草露濕衣香霧重，更將毛骨洗冰壺。"
        ],
        "title": "中秋對月",
        "id": "05065f2c-3b6e-40d6-8dfa-2a82f2a9a9d1"
    },
    {
        "author": "釋德洪",
        "paragraphs": [
            "先甲志大性重遲，是中可築平生基。",
            "心期功名定不赦，未識所與游從誰。",
            "淵才人間汗血驥，德修天上麒麟兒。",
            "知君懷中有卿相，探手但未忙取之。"
        ],
        "title": "至上高謁李先甲會淵才德修",
        "id": "d0d5b1e2-08e1-47d0-962d-ef85815a2cdd"
    },
    {
        "author": "釋德洪",
        "paragraphs": [
            "征夫應爲指柴扉，湖水當門可濯衣。",
            "飛鳥已知今日倦，舊鄰那悟昔人非。",
            "山情已作燖雞淨，世味真如嚼蠟微。",
            "遙想夜航無管束，棹歌應載月明歸。"
        ],
        "title": "次韻睿廓然送僧還東吳",
        "id": "7296809e-e56e-46dd-8d46-9581d0adade1"
    },
    {
        "author": "釋德洪",
        "paragraphs": [
            "紫蓋峰頭樓閣生，朱靈洞口水雲晴。",
            "盤空路作驚蛇去，落日人如凍蟻行。",
            "重郭老師今健否，藏年珍木但聞名。",
            "定應自掃巖邊石，時發披雲嘯月聲。"
        ],
        "title": "送瑩上人游衡嶽",
        "id": "85d315cd-3ced-4b96-b158-3c1ff9a39eda"
    },
    {
        "author": "釋德洪",
        "paragraphs": [
            "首夏年芳尚可尋，興來芒履恣登臨。",
            "回頭故國煙波闊，分袂幽人歲月深。",
            "落日杜鵑山館靜，薫風芳草柳塘陰。",
            "知君宴坐忘機地，謾寄新詩話此心。"
        ],
        "title": "寄草堂上人",
        "id": "399a6b06-c16a-43ae-966a-bbd614b0d518"
    },
    {
        "author": "釋德洪",
        "paragraphs": [
            "滿鈎疏箔卷簷楹，秋靜江天刮眼明。",
            "梵册已翻千偈妙，爐香未散一堂清。",
            "沾衣菊露情□□，□□松聲夢不成。",
            "我與道人緣分熟，可能朝夕厭逢迎。"
        ],
        "title": "酬潛上人",
        "id": "c8cb2974-b6de-4778-8dd6-250a1b828958"
    },
    {
        "author": "釋德洪",
        "paragraphs": [
            "年少辭師作遠游，人言虎穴不生彪。",
            "家聲自古能名世，氣宇如今已食牛。",
            "奪得我機方肯住，從教棒打不回頭。",
            "雲山萬疊翛然去，江漢無風一葉舟。"
        ],
        "title": "贈爲上人游方昭默之子也",
        "id": "6604fcbe-c4e4-4edf-bb71-0046b894acd1"
    },
    {
        "author": "釋德洪",
        "paragraphs": [
            "丈夫氣自磨牛斗，正似豐城獄屋刀。",
            "富貴豈終憑鐵硯，功名先看擲霜毫。",
            "蘆鞭未稱迎風帽，紫綬從來賽綠袍。",
            "杖策軍門君記取，祖宗漢室舊勳勞。"
        ],
        "title": "鄧秀才就武舉作詩美之",
        "id": "16ebc2cc-a6e4-46c4-9a5b-f3a710e2ec36"
    },
    {
        "author": "釋德洪",
        "paragraphs": [
            "高節長身老不枯，平生風骨自清癯。",
            "愛君脩竹爲尊者，却笑寒松作大夫。",
            "不見同行木上座，空餘聽法石爲徒。",
            "戲將秋色供齋鉢，抹月披雲得飽無。"
        ],
        "title": "崇勝寺後竹千餘竿獨一根秀出呼爲竹尊者",
        "id": "708ca4ec-1089-4b6c-a071-b968bc8e6ed7"
    }
]