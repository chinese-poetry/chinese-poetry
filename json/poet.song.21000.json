[
    {
        "author": "邵雍",
        "paragraphs": [
            "商於飛到一符新，遂己平生分外親。",
            "尤喜紫芝先入手，西南天柱與天鄰。"
        ],
        "title": "謝商守宋郎中寄到天柱山戶帖仍依元韻  其一",
        "id": "cbbe4e3f-262d-42fc-8b92-7846b4b9315b"
    },
    {
        "author": "邵雍",
        "paragraphs": [
            "初心本欲踐臣鄰，帝里司回斗柄春。",
            "今日得居天柱下，不憂先有夜行人。"
        ],
        "title": "謝商守宋郎中寄到天柱山戶帖仍依元韻  其二",
        "id": "92be26a5-8dc4-4736-9b50-c5dd89365ee3"
    },
    {
        "author": "邵雍",
        "paragraphs": [
            "不將生殺奏嚴宸，却抱煙嵐學隠淪。",
            "多謝史君虛右席，重延天柱一山人。"
        ],
        "title": "謝商守宋郎中寄到天柱山戶帖仍依元韻  其三",
        "id": "a60eff43-ef0c-409b-a501-2749f71d23c3"
    },
    {
        "author": "邵雍",
        "paragraphs": [
            "一簇煙嵐鏁亂雲，孤高天柱好棲真。",
            "從今便作西歸計，免向人間更問津。"
        ],
        "title": "謝商守宋郎中寄到天柱山戶帖仍依元韻  其四",
        "id": "2c7066b2-4baa-4b55-b85e-f1debdf83d2b"
    },
    {
        "author": "邵雍",
        "paragraphs": [
            "無成麋鹿久同群，占籍恩深荷史君。",
            "萬古千今名與姓，得隨天柱數峯存。"
        ],
        "title": "謝商守宋郎中寄到天柱山戶帖仍依元韻  其五",
        "id": "5ac09b6b-eb6d-4869-81d9-020905e9db94"
    },
    {
        "author": "邵雍",
        "paragraphs": [
            "初返洛城無限事，閑人體分似相違。",
            "如今一向覺優逸，却類商顔嘯傲時。"
        ],
        "title": "寄商守宋郎中",
        "id": "5415f918-72fe-4ca2-b65a-7ff9b8dc6fa2"
    },
    {
        "author": "邵雍",
        "paragraphs": [
            "門外似深山，天真信可還。",
            "軒裳奔走外，日月往來間。",
            "有水園亭活，無風草木閑。",
            "春禽破幽夢，枝上語綿蠻。"
        ],
        "title": "小圃睡起",
        "id": "83790221-d84c-4110-b1d0-190c1e549ace"
    },
    {
        "author": "邵雍",
        "paragraphs": [
            "城邑久居心自倦，闉闍纔出眼先明。",
            "龍門看盡伊川景，女几聽殘洛水聲。",
            "太室觀餘紅日旭，天壇望罷白雲生。",
            "此身已許陪真侶，不爲錙銖起重輕。"
        ],
        "title": "遊山三首  其一",
        "id": "83198b11-d5a0-416a-8f8d-df150793a7ac"
    },
    {
        "author": "邵雍",
        "paragraphs": [
            "春盡登臨正得宜，人情天氣兩融怡。",
            "泛舟伊水風迴夜，垂釣溪門月上時。",
            "逸興劇憑詩放肆，病軀唯仰酒扶持。",
            "浮生日月無多子，忍向其間更斂眉。"
        ],
        "title": "遊山三首  其二",
        "id": "9467e0a1-43ff-467f-b108-254be5a4cb06"
    },
    {
        "author": "邵雍",
        "paragraphs": [
            "樂則行之憂則違，大都知命是男兒。",
            "至微功業人難必，儘好雲山我自怡。",
            "休憚煙嵐雖遠處，且乘筋力未衰時。",
            "平生足外更何樂，富貴榮華過則悲。"
        ],
        "title": "遊山三首  其三",
        "id": "4f26d6df-442b-47eb-ad05-a53b9ba65a9f"
    },
    {
        "author": "邵雍",
        "paragraphs": [
            "施朱施粉色俱好，傾國傾城艷不同。",
            "疑是蕊宮雙姊妹，一是俱肯嫁春風。"
        ],
        "title": "二色桃",
        "id": "d846beb4-c0fd-4143-a576-9b17ce03abe2"
    },
    {
        "author": "邵雍",
        "paragraphs": [
            "山有喬峯水有濤，未能容屐豈容舠。",
            "非無仁智斯爲樂，少有登臨不憚勞。",
            "言味止知甘膾炙，語真誰是識瓊瑶。",
            "自慙不盡人才處，長恨今人論太高。"
        ],
        "title": "登山臨水吟",
        "id": "1cd2a494-d56d-4d03-a80a-61a65a5623de"
    },
    {
        "author": "邵雍",
        "paragraphs": [
            "相招多謝不相遺，將謂胸中有所施。",
            "若進豈能禁吏責，既閑安用更名爲。",
            "願同巢許稱臣日，甘老唐虞比屋時。",
            "滿眼清賢在朝列，病夫無以繫安危。",
            "欲遂終焉老閑計，未知天意果如何。",
            "幾重軒冕酬身貴，得似雲山到眼多。",
            "好景未嘗無興詠，壯心都已入消磨。",
            "鵷鴻自有江湖樂，安用區區設網羅。"
        ],
        "title": "謝富丞相招出仕二首",
        "id": "8aa6898b-8791-4fa2-b0d3-8c11357a005f"
    },
    {
        "author": "邵雍",
        "paragraphs": [
            "開闢而來世教敷，其間雄者號真儒。",
            "修身有道名先覺，何代無人達奧區。",
            "煥若丹青經史義，明如日月聖人途。",
            "鯫生涵泳雖云久，天下英才敢厚誣。"
        ],
        "title": "答人語名教",
        "id": "176ae720-fb20-4c40-90ea-c11159982af8"
    },
    {
        "author": "邵雍",
        "paragraphs": [
            "丈夫志氣蓋棺定，自有雄圖繫重輕。",
            "去路不能無感舊，到官爭忍便忘情。",
            "閑時語話貴精密，先事經營在太平。",
            "誰謂禦戎無上策，伐人謀處不須兵。"
        ],
        "title": "送王伯初學士赴北京機宜",
        "id": "4eca7cd6-bc4b-4ec3-8b66-73f7042aa276"
    },
    {
        "author": "邵雍",
        "paragraphs": [
            "經時不見意何如，重出新詩笑語初。",
            "物理悟來添性淡，天心到後覺情疎。",
            "已全孟樂君無限，示識蘧非我有餘。",
            "大率空名如所論，此身甘老在樵漁。"
        ],
        "title": "答人放言",
        "id": "3c204a66-3293-45aa-aded-f945bd8b02d6"
    },
    {
        "author": "邵雍",
        "paragraphs": [
            "人情大率喜爲官，達士可嘗有所牽。",
            "解印本非嫌薄祿，掛冠殊不爲高年。",
            "因通物性興衰理，遂悟天心用捨權。",
            "宜放襟懷在清影，吾鄉況有好林泉。"
        ],
        "title": "賀人致政",
        "id": "0154abe9-3d24-42fa-9444-176e5acc4500"
    },
    {
        "author": "邵雍",
        "paragraphs": [
            "既得希夷樂，曾無寵辱驚。",
            "泥空終日著，齊物到頭爭。",
            "忽忽閑拈筆，時時自寫名。",
            "誰能苦真性，情外更生情。"
        ],
        "title": "放言",
        "id": "0bbd99d6-d179-48d5-95de-58d61730e314"
    },
    {
        "author": "邵雍",
        "paragraphs": [
            "夏去暑猶在，雨餘凉始來。",
            "階前已流水，天外尚驚雷。",
            "曲几靜中隠，衡門閑處開。",
            "壯心都已矣，何事更裝懷。"
        ],
        "title": "初秋",
        "id": "354ab9f3-d9ec-4c49-b371-1be7fb543f36"
    },
    {
        "author": "邵雍",
        "paragraphs": [
            "堪笑又堪嗟，人生果若何。",
            "宜將萬端事，都入一聲歌。",
            "世態逾翻掌，年光劇逝波。",
            "靜中真氣味，所得不勝多。"
        ],
        "title": "偶書",
        "id": "1ba19c41-b138-4d41-944f-0a7ae6207d29"
    },
    {
        "author": "邵雍",
        "paragraphs": [
            "災由無妄得，爲患固非深。",
            "乖己攝生理，貽親憂慮心。",
            "乍然艱步履，偶爾阻登臨。",
            "逾月方能出，難忘樂正箴。"
        ],
        "title": "傷足",
        "id": "2612ea8e-a2ba-4cd5-856f-b203cefd65dd"
    },
    {
        "author": "邵雍",
        "paragraphs": [
            "園圃正蕭然，行吟遶澤邊。",
            "風驚初社後，葉墜未霜前。",
            "衰草襯斜日，暮雲扶遠天。",
            "何當見真象，止可入無言。"
        ],
        "title": "閑行",
        "id": "e36253b6-65fa-4a92-a576-818340261771"
    },
    {
        "author": "邵雍",
        "paragraphs": [
            "山高水復深，無計奈而今。",
            "地盡一時事，天開萬古心。",
            "輕烟籠曉閣，微雨散青林。",
            "此景雖平淡，人間何處尋。"
        ],
        "title": "晨起",
        "id": "004dc1ec-0c88-4ac6-9100-3113f198492c"
    },
    {
        "author": "邵雍",
        "paragraphs": [
            "雨霽風自好，秋深天未寒。",
            "移牀就階下，看月出林端。",
            "有酒欲共飲，無賓可同歡。",
            "他時遇良友，此景復求難。"
        ],
        "title": "月夜",
        "id": "9d817972-0233-48a2-9088-9af3f28cbb06"
    },
    {
        "author": "邵雍",
        "paragraphs": [
            "三五小圓荷，盆容水不多。",
            "雖非大藪澤，亦有小風波。",
            "粗起江湖趣，殊無鴛鷺過。",
            "幽人興難遏，時遶醉吟哦。"
        ],
        "title": "盆池",
        "id": "e9f56111-2fec-46e6-8f3c-ea3caa3f01d0"
    },
    {
        "author": "邵雍",
        "paragraphs": [
            "洛川多好山，伊川多美竹。",
            "遊既各有時，雖頻無倦目。",
            "貪清非傷廉，瀆幽不爲辱。",
            "麋鹿不害人，心無害麋鹿。"
        ],
        "title": "遊山二首  其一",
        "id": "a4f81ec5-6a3e-443a-9e11-771b9f9a9ee6"
    },
    {
        "author": "邵雍",
        "paragraphs": [
            "二室多好峯，三川多好雲。",
            "看之不知倦，和氣潜生神。",
            "一慮若動蕩，萬事從紛紜。",
            "人言無事貴，身爲無事人。"
        ],
        "title": "遊山二首  其二",
        "id": "50ccfdd8-1f1a-4cbf-8b68-e588fac06bd2"
    },
    {
        "author": "邵雍",
        "paragraphs": [
            "物理人情自可明，何嘗慼慼向平生。",
            "卷舒在我有成筭，用捨隨時無定名。",
            "滿目雲山俱是樂，一毫榮辱不須驚。",
            "侯門見說深如海，三十年來掉臂行。"
        ],
        "title": "龍門道中作",
        "id": "f8c688d9-d30d-41cc-b653-9044f7a78e94"
    },
    {
        "author": "邵雍",
        "paragraphs": [
            "名利到頭非樂事，風波終久少安流。",
            "稍鄰美譽無多取，纔近清歡與賸求。",
            "美譽既多須有患，清歡雖賸且無憂。",
            "滔滔天下曾知否，覆轍相尋卒未休。"
        ],
        "title": "名利吟",
        "id": "ad1a75e9-21a1-4404-8746-7417783ca7c0"
    },
    {
        "author": "邵雍",
        "paragraphs": [
            "何事教人用意深，出塵些子索沉吟。",
            "施爲欲似千鈞弩，磨礪當如百鍊金。",
            "釣水誤持生殺柄，著棋閑動戰爭心。",
            "一盃美酒聊康濟，林下時時或自斟。"
        ],
        "title": "何事吟",
        "id": "cf4a7229-70bd-40fc-966d-013331d959c8"
    },
    {
        "author": "邵雍",
        "paragraphs": [
            "三十年間更一世，其間堪笑復堪愁。",
            "天生天殺何嘗盡，人是人非殊未休。",
            "善偶鴛鴦頭早白，能啼杜宇血先流。",
            "須知却被才爲害，及至無才又却憂。"
        ],
        "title": "三十年吟",
        "id": "19511837-3b5b-4866-8ee6-85cd266b8b0c"
    },
    {
        "author": "邵雍",
        "paragraphs": [
            "初出都門外，西南指洛陬。",
            "山川開遠意，天地掛雙眸。",
            "村落桑榆晚，田家禾黍秋。",
            "民間有此樂，何必待封侯。"
        ],
        "title": "遊洛川初出厚載門",
        "id": "45b4d954-4caa-4820-9f8e-49ef5568adf7"
    },
    {
        "author": "邵雍",
        "paragraphs": [
            "驅車入洛川，下馬弄飛泉。",
            "乍有雲山樂，殊無朝市喧。",
            "非唯快心志，自可忘形言。",
            "借問塵中有，誰爲得手先。"
        ],
        "title": "宿延秋莊",
        "id": "a9435495-e821-4ec7-b6a0-1eb44c9c199f"
    },
    {
        "author": "邵雍",
        "paragraphs": [
            "好景信移情，直連毛骨誠。",
            "爲憐多勝槩，尤喜近都城。",
            "竹色交山色，松聲亂水聲。",
            "豈辭終日愛，解榻傍虛楹。"
        ],
        "title": "宿壽安西寺",
        "id": "2634ad05-52df-41e1-96d2-6949e656877a"
    },
    {
        "author": "邵雍",
        "paragraphs": [
            "山背錦幈開，河臨永濟迴。",
            "土田平似掌，桑柘大如槐。",
            "斜日射虹去，低雲將雨來。",
            "無涯負清景，長是愧非才。"
        ],
        "title": "過永濟橋二首  其一",
        "id": "2af02997-bb19-4ae8-aeba-7d119b13a72a"
    },
    {
        "author": "邵雍",
        "paragraphs": [
            "一水一溪門，溪門雲復屯。",
            "珍禽轉喬木，幽鹿走荒榛。",
            "雨脚拖平地，稻畦扶遠村。",
            "高城半頹缺，興廢事休論。"
        ],
        "title": "過永濟橋二首  其二",
        "id": "08cb2f98-1d74-445f-add1-39eff19c70f0"
    },
    {
        "author": "邵雍",
        "paragraphs": [
            "清景幾人愛，愛之當遠尋。",
            "及臨韓嶽近，始見洛川深。",
            "縣在雲山腹，民居水竹心。",
            "無機類閑物，愈覺少知音。"
        ],
        "title": "至福昌縣作",
        "id": "568146ad-227c-4cd6-8667-b3df7d1685bd"
    },
    {
        "author": "邵雍",
        "paragraphs": [
            "川上數峯青，林間一水明。",
            "閑雲無定體，幽鳥不知名。",
            "遊侶既非約，歸期莫計程。",
            "錙銖人世事，休强作威獰。"
        ],
        "title": "燕堂即事",
        "id": "11715fe5-2049-433d-99f6-def37ada5ede"
    },
    {
        "author": "邵雍",
        "paragraphs": [
            "疊疊是峯巒，西連梁雍寬。",
            "與其行裏看，不若坐中觀。",
            "包括經唐漢，并吞歷晉韓。",
            "消沉事難問，唯爾尚巑岏。"
        ],
        "title": "上寺看南山",
        "id": "9d9b2922-9179-49a7-bc4f-cb4510c55c0c"
    },
    {
        "author": "邵雍",
        "paragraphs": [
            "縣尉小齋前，水清池有蓮。",
            "豈唯觀菡萏，兼可聽潺湲。",
            "宛類江湖上，殊非塵土邊。",
            "古人用心處，料得不徒然。"
        ],
        "title": "縣尉廨宇蓮池",
        "id": "34031263-45c9-4ba0-871f-306425b4a9f4"
    },
    {
        "author": "邵雍",
        "paragraphs": [
            "西南有高山，山在杳冥間。",
            "神仙不可見，滿目空雲煙。",
            "千年女几祠，門臨洛水邊。",
            "但聞霓裳曲，世人猶或傳。"
        ],
        "title": "女几祠",
        "id": "d3340c7c-ece9-4832-b883-5a6172382040"
    },
    {
        "author": "邵雍",
        "paragraphs": [
            "洛水來西南，昌水來西北。",
            "二水合流處，宮牆有遺壁。",
            "行人徒想像，往事皆陳迹。",
            "空餘女几山，正對三鄉驛。"
        ],
        "title": "故連昌宮",
        "id": "a942ba12-caf3-4ea7-a479-8f25b25831ac"
    },
    {
        "author": "邵雍",
        "paragraphs": [
            "去秋遊洛源，今秋遊洛川。",
            "川水雖無情，人心剛悄然。",
            "目亂千萬山，一山一重煙。",
            "山盡煙不盡，煙與天相連。"
        ],
        "title": "川上懷舊  其一",
        "id": "103aa29e-b5ff-4272-b73e-9e07966eed9d"
    },
    {
        "author": "邵雍",
        "paragraphs": [
            "田夫忙治禾，水禽閑求魚。",
            "二者皆苦食，動靜何相殊。",
            "事過見休慼，時來知卷舒。",
            "回顧此二物，易地還何如。"
        ],
        "title": "川上懷舊  其二",
        "id": "6124c491-723f-4477-92c5-fc33b8dbf926"
    },
    {
        "author": "邵雍",
        "paragraphs": [
            "爲今日之山，是昔日之原。",
            "爲今日之原，是昔日之川。",
            "山川尚如此，人事宜信然。",
            "幸免紅塵中，隨風浪著鞭。"
        ],
        "title": "川上懷舊  其三",
        "id": "7418ce61-a44e-4298-ac1c-398dbfe71318"
    },
    {
        "author": "邵雍",
        "paragraphs": [
            "地逈川原闊，村孤煙水閑。",
            "雷輕龍過浦，雲亂雨移山。",
            "田者荷鋤去，漁人背網還。",
            "伊予獨霑濕，猶在道途間。"
        ],
        "title": "川上懷舊  其四",
        "id": "3177938e-66b0-4d34-bcfd-90e33e5a3f69"
    },
    {
        "author": "邵雍",
        "paragraphs": [
            "燕堂通高明，簷依斷崖嶔。",
            "凉風來松梢，清泉飛竹陰。",
            "佳果間紅綠，旨酒隨淺深。",
            "却思闤闠間，鬰蒸不可任。"
        ],
        "title": "燕堂暑飲",
        "id": "a46da5d0-a1a3-4d47-acb1-715354c58e89"
    },
    {
        "author": "邵雍",
        "paragraphs": [
            "天網疎難漏，世網密莫通。",
            "我心久不動，一脫二網中。",
            "高竹漱清泉，長松迎清風。",
            "此時逢此景，正與此心同。"
        ],
        "title": "燕堂閑坐",
        "id": "e8327ed0-879e-4ff2-a505-141828e8fd5f"
    },
    {
        "author": "邵雍",
        "paragraphs": [
            "富貴固難愛，貧寒易得愁。",
            "休將少時態，移作老年羞。",
            "既有非常樂，須防不測憂。",
            "誰能保終始，長作國公侯。"
        ],
        "title": "立秋日川上作",
        "id": "4fd1d7c1-e96f-4aaf-a7a8-0267535d48e6"
    },
    {
        "author": "邵雍",
        "paragraphs": [
            "昔禹別九州，導洛自熊耳。",
            "熊耳自有兩，未審孰爲是。",
            "東者近成周，西者隔丹水。",
            "書傳稱上洛，斯言得之矣。"
        ],
        "title": "辨熊耳",
        "id": "9a53d614-123e-430a-8857-4158e5459fd5"
    },
    {
        "author": "邵雍",
        "paragraphs": [
            "予看山多矣，未嘗逢此奇。",
            "巨崖如格虎，險石若張旗。",
            "雲意閑舒卷，巖形屢改移。",
            "丹青難狀處，四面盡如斯。"
        ],
        "title": "登女几",
        "id": "a0517073-0355-4dca-80c6-ee58f9ed492a"
    },
    {
        "author": "邵雍",
        "paragraphs": [
            "山留禹鑿門，川閣堯水痕。",
            "古人不復見，古跡尚或存。",
            "歲月易凋謝，善惡難湮淪。",
            "無作近名事，强邀世俗尊。"
        ],
        "title": "川上南望伊川",
        "id": "325edd91-cf8c-4c86-a9b8-743183a9bfe6"
    },
    {
        "author": "邵雍",
        "paragraphs": [
            "隨行笠與簑，未始散天和。",
            "暖戲荒城側，寒偎古塚阿。",
            "數聲牛背笛，一曲隴頭歌。",
            "應是無心問，朝廷事若何。"
        ],
        "title": "牧童",
        "id": "dc61c0c7-0dad-4e6b-8810-e9c44d6e5343"
    },
    {
        "author": "邵雍",
        "paragraphs": [
            "夢中說夢猶能憶，夢覺夢中還又隔。",
            "今日恩光空喜歡，當年意愛難尋覓。",
            "水成流處豈無聲，花到謝時安有色。",
            "過此相逢陌路人，都如元來曾相識。"
        ],
        "title": "夢中吟",
        "id": "2d25393b-2c8f-4712-8daa-1605dd32894c"
    },
    {
        "author": "邵雍",
        "paragraphs": [
            "七月夜初長，星斗爭煌煌。",
            "庭除經小雨，枕簟生微凉。",
            "照物無遁形，虛鑑自有光。",
            "照事無遁情，虛心自有常。"
        ],
        "title": "秋懷三十六首  其一",
        "id": "9e1af69e-fddc-474b-9658-89a7fa0efdff"
    },
    {
        "author": "邵雍",
        "paragraphs": [
            "晴窗日初曛，幽庭雨乍洗。",
            "紅蘭靜自披，綠竹閑相倚。",
            "榮利若浮雲，情懷淡如水。",
            "身非天外人，意從天外起。"
        ],
        "title": "秋懷三十六首  其二",
        "id": "a6aff012-d406-4e59-b636-9b8caacd6642"
    },
    {
        "author": "邵雍",
        "paragraphs": [
            "明月生海心，凉風起天末。",
            "物象自呈露，襟懷驟披豁。",
            "悟盡周孔道，解開仁義結。",
            "禮法本防姦，豈爲吾曹設。"
        ],
        "title": "秋懷三十六首  其三",
        "id": "4852f639-fe43-4745-a794-7e5fb132b9e0"
    },
    {
        "author": "邵雍",
        "paragraphs": [
            "疎雨滴高梧，微風挼弱柳。",
            "此景歲歲同，世人自白首。",
            "俗慮易縈仍，塵襟難抖擻。",
            "浮生已夢中，其間强爲有。"
        ],
        "title": "秋懷三十六首  其四",
        "id": "34b11fcb-97fc-4131-a865-95008fe7c115"
    },
    {
        "author": "邵雍",
        "paragraphs": [
            "清湍文鴛鴦，寒潭繡鸂鶒。",
            "長天凈如水，不廢秋江碧。",
            "男子一寸心，壯士萬夫敵。",
            "菡萏香風中，扁舟會相憶。"
        ],
        "title": "秋懷三十六首  其五",
        "id": "466ffeab-c549-4f97-b3ee-7b68d03e27d2"
    },
    {
        "author": "邵雍",
        "paragraphs": [
            "昨日思沃漿，今日思去扇。",
            "豈止人戈矛，炎凉自交戰。",
            "利害生乎情，好尚存乎見。",
            "欲人爲善人，必須自爲善。"
        ],
        "title": "秋懷三十六首  其六",
        "id": "15639134-5d53-404c-b706-13071bb97752"
    },
    {
        "author": "邵雍",
        "paragraphs": [
            "甘瓜青如藍，紅桃鮮若血。",
            "不忍以手拈，而況用齒齧。",
            "其色已可愛，其味又更絕。",
            "食此無珍言，哀哉口與舌。"
        ],
        "title": "秋懷三十六首  其七",
        "id": "5d9fc0dc-e22c-4d8c-b6ed-b944bbb5f62c"
    },
    {
        "author": "邵雍",
        "paragraphs": [
            "國命在乎民，民命在乎食。",
            "聖人雖復生，斯言固不易。",
            "虛惠豈足尚，教人以姑息。",
            "虛名豈足高，教人以緣飾。"
        ],
        "title": "秋懷三十六首  其八",
        "id": "ec1d87bc-742c-4b22-8aeb-94a2d33a6a4e"
    },
    {
        "author": "邵雍",
        "paragraphs": [
            "周詩云娶妻，周易云歸妹。",
            "七夕世俗情，乞巧兒女態。",
            "日暮雲雨過，人謂牛女會。",
            "雲雨本無蹤，牛女豈相配。"
        ],
        "title": "秋懷三十六首  其九",
        "id": "8c4d0b7c-b1d7-432b-8418-f5ce3c3a4e07"
    },
    {
        "author": "邵雍",
        "paragraphs": [
            "清風無人兼，自可入吾手。",
            "明月無人并，自可入吾牖。",
            "中心既已平，外物何嘗誘。",
            "餘事豈足論，但恐樽無酒。"
        ],
        "title": "秋懷三十六首  其一○",
        "id": "72254c63-9688-4fc8-94a0-55788e161285"
    },
    {
        "author": "邵雍",
        "paragraphs": [
            "青蕉葉披敷，碧蘆枝偃亞。",
            "風雨蕭蕭天，更漏沉沉夜。",
            "彼物固無嫌，此情又何訝。",
            "但念征路人，天涯尚留掛。"
        ],
        "title": "秋懷三十六首  其一一",
        "id": "8332b748-bd4f-45f2-a25f-e65c6115e229"
    },
    {
        "author": "邵雍",
        "paragraphs": [
            "淡煙羃踈林，輕風裊寒雨。",
            "日暮人已歸，羣鷄猶啄黍。",
            "此心固不動，此事極難處。",
            "一言以蔽之，尚恐費言語。"
        ],
        "title": "秋懷三十六首  其一二",
        "id": "0252df16-2d70-434b-97d3-dda2a31b460a"
    },
    {
        "author": "邵雍",
        "paragraphs": [
            "八月炎凉均，氣味亦自好。",
            "臨虛喬木低，遠望行人小。",
            "有跡事皆妄，無心物都了。",
            "何須更問辛，願君自食蓼。"
        ],
        "title": "秋懷三十六首  其一三",
        "id": "f25179cc-6037-4f33-9378-35b81d6d829b"
    },
    {
        "author": "邵雍",
        "paragraphs": [
            "黄黍秋正熟，黄鷄秋正肥。",
            "此物劇易致，古人多重之。",
            "可以迓賓友，可以奉親闈。",
            "有褐能卒歲，此外何足爲。"
        ],
        "title": "秋懷三十六首  其一四",
        "id": "a924c6a1-e65a-4ac5-a900-92ded3d2a081"
    },
    {
        "author": "邵雍",
        "paragraphs": [
            "稻稌天所生，麴蘗人所製。",
            "釀之命爲酒，飲之可成醉。",
            "剛者使之柔，懦者使之毅。",
            "善移造物權，其功亦不細。"
        ],
        "title": "秋懷三十六首  其一五",
        "id": "608d1ff0-d1e7-47b8-b7f7-1aebd2cb0b5d"
    },
    {
        "author": "邵雍",
        "paragraphs": [
            "秋色日漸深，老心日益懶。",
            "倦即下階行，閑來弄書卷。",
            "廣陌多風塵，見說難開眼。",
            "侯門已是深，帝閽又復遠。"
        ],
        "title": "秋懷三十六首  其一六",
        "id": "b136bf8b-632d-44c0-92aa-051cb52f68c3"
    },
    {
        "author": "邵雍",
        "paragraphs": [
            "塞鴻猶未來，梁燕已辭去。",
            "雲山千萬重，相逢在何處。",
            "岌嶪都城門，繚遶長亭路。",
            "風土敗人衣，纔新又成故。"
        ],
        "title": "秋懷三十六首  其一七",
        "id": "73576879-9d9d-4bdf-a0c0-f270a71e62b6"
    },
    {
        "author": "邵雍",
        "paragraphs": [
            "斷續蟬聲外，稀踈鴈下前。",
            "年光空去也，人事益蕭然。",
            "洗竹留新笋，翻書得舊編。",
            "誰知養心者，肯與世爭權。"
        ],
        "title": "秋懷三十六首  其一八",
        "id": "f3b0d9c7-a89c-4e3e-981d-90782c9360ce"
    },
    {
        "author": "邵雍",
        "paragraphs": [
            "中秋光景好，中州煙水奇。",
            "天重初寒候，人便半醉時。",
            "榻緣明月掃，襟待好風吹。",
            "一點胸中事，人間都不知。"
        ],
        "title": "秋懷三十六首  其一九",
        "id": "939ec8e2-e726-4f4b-bf57-c596c5f4d6bf"
    },
    {
        "author": "邵雍",
        "paragraphs": [
            "良月滿高樓，高樓仍中秋。",
            "午夜冷露下，千里寒光流。",
            "何人將此鑑，拂拭新磨休。",
            "照破萬古心，白盡萬古頭。"
        ],
        "title": "秋懷三十六首  其二○",
        "id": "6a3295b5-5456-4c16-8d7c-7ed6e4dd0682"
    },
    {
        "author": "邵雍",
        "paragraphs": [
            "寒露綴衰草，凄風摇晚林。",
            "鳥聲上復下，天氣晴還陰。",
            "節改一時事，人懷千古心。",
            "誰云子期死，舉世無知音。"
        ],
        "title": "秋懷三十六首  其二一",
        "id": "d898f6bc-1174-40a2-ac91-76458f4bc00f"
    },
    {
        "author": "邵雍",
        "paragraphs": [
            "風柳散如梳，霜雲淡如掃。",
            "高樓破危空，低煙裊寒草。",
            "此際興不盡，何以戰秋老。",
            "止可將酒瓶，同向西風倒。"
        ],
        "title": "秋懷三十六首  其二二",
        "id": "3bf11cb2-7630-4375-a3e2-281f95056096"
    },
    {
        "author": "邵雍",
        "paragraphs": [
            "池荷日取敗，籬菊日就榮。",
            "其于品彙間，自與節氣爭。",
            "盛衰不同時，賢愚難並行。",
            "安得松桂心，四時長青青。"
        ],
        "title": "秋懷三十六首  其二三",
        "id": "8ae80c07-c875-4d6d-96ce-833dd8de4e78"
    },
    {
        "author": "邵雍",
        "paragraphs": [
            "人老秋更老，山深水復深。",
            "高木已就脫，慧禽空好音。",
            "筋骸非曩日，道德負初心。",
            "頼有餘編在，時時尚可尋。"
        ],
        "title": "秋懷三十六首  其二四",
        "id": "2aa4af64-2be4-4e3f-927f-54bee00114da"
    },
    {
        "author": "邵雍",
        "paragraphs": [
            "九月氣乍肅，衰柳猶有蟬。",
            "霜外踈鐘斷，風餘清籟傳。",
            "千山亂遠月，一鶚摩高天。",
            "自非出世人，而敢危行言。"
        ],
        "title": "秋懷三十六首  其二五",
        "id": "f9bdf011-ea8b-44e2-bd3c-5e25c5a65afb"
    },
    {
        "author": "邵雍",
        "paragraphs": [
            "飽霜梨多紅，久雨榴自罅。",
            "此果世稱珍，厥味是可詫。",
            "地有百物備，天無一言掛。",
            "我患尚有言，不得同造化。"
        ],
        "title": "秋懷三十六首  其二六",
        "id": "d0c8b0db-da44-440b-8e7e-c50d546c0f0f"
    },
    {
        "author": "邵雍",
        "paragraphs": [
            "惟南有美橘，惟北有美栗。",
            "厥包或頗同，厥味信不一。",
            "天地豈無情，草木皆有實。",
            "物本不負人，人自負于物。"
        ],
        "title": "秋懷三十六首  其二七",
        "id": "6f401bc3-9930-432f-b0f8-d56fd90acdf7"
    },
    {
        "author": "邵雍",
        "paragraphs": [
            "蛺蝶遶寒菊，蟋蟀鳴空階。",
            "門前有犬卧，盡日無客來。",
            "清波靜中流，白雲閑處堆。",
            "何以發天和，時飲酒一盃。"
        ],
        "title": "秋懷三十六首  其二八",
        "id": "4fd42d83-d86b-4f37-8d41-40e74560df94"
    },
    {
        "author": "邵雍",
        "paragraphs": [
            "紅葉戰西風，黄花笑寒日。",
            "天道有消長，人事無固必。",
            "靜勝得遺味，夢去知餘失。",
            "利害不相沿，是非然後出。"
        ],
        "title": "秋懷三十六首  其二九",
        "id": "74dd748c-73f2-4848-bb69-c50a80a91b25"
    },
    {
        "author": "邵雍",
        "paragraphs": [
            "九日登高會，尋幽講雅歡。",
            "俗風追故事，天氣薦輕寒。",
            "白酒連醅飲，黄花带露觀。",
            "消沉浮世事，何足重汍瀾。"
        ],
        "title": "秋懷三十六首  其三○",
        "id": "27322279-2833-4266-a19a-1ffc4ae4e4e5"
    },
    {
        "author": "邵雍",
        "paragraphs": [
            "山橫暮靄中，鳥逝孤煙外。",
            "殘菊憂霜摧，幽蘭懼風敗。",
            "患難人不喜，富貴人所愛。",
            "我心曰不有，愛憎豈能賣。"
        ],
        "title": "秋懷三十六首  其三一",
        "id": "21b76d22-9b09-4e9f-9ecb-e6fd41713448"
    },
    {
        "author": "邵雍",
        "paragraphs": [
            "水寒潭見心，木落山露骨。",
            "始信天無涯，萬里不隔物。",
            "脫衣掛扶桑，引手探月窟。",
            "不負仁義心，區區五十一。"
        ],
        "title": "秋懷三十六首  其三二",
        "id": "f7d5d274-8598-44b7-b2ef-62a264120cbe"
    },
    {
        "author": "邵雍",
        "paragraphs": [
            "草綠露霑衣，草衰風切肌。",
            "物情非作異，人意强生疑。",
            "岐動楊朱泣，絲添墨子悲。",
            "知之何太晚，徒自淚淋灕。"
        ],
        "title": "秋懷三十六首  其三三",
        "id": "96bc1716-a1d7-4108-b667-c0ff45c3cf4a"
    },
    {
        "author": "邵雍",
        "paragraphs": [
            "萬里晴天外，一片霜上月。",
            "長松挺青葱，羣卉入消歇。",
            "有齒日益衰，有髮日益脫。",
            "獲罪固已多，此公難屑屑。"
        ],
        "title": "秋懷三十六首  其三四",
        "id": "d6c31798-e152-4f48-a8f8-ab97fd67161b"
    },
    {
        "author": "邵雍",
        "paragraphs": [
            "草枯山川貧，木落天地瘦。",
            "土口風大行，雲罅日微漏。",
            "既往不復追，未來尚可救。",
            "餘事不忍言，言之必成咎。"
        ],
        "title": "秋懷三十六首  其三五",
        "id": "aa073272-67a7-4a1c-9c1a-d76ec6f1fac3"
    },
    {
        "author": "邵雍",
        "paragraphs": [
            "飲酒不甚多，數盃醺心顔。",
            "未醺不可止，既醺勸亦難。",
            "誰云萬物廣，豈出天地關。",
            "誰云萬事廣，豈出人情閒。"
        ],
        "title": "秋懷三十六首  其三六",
        "id": "eaa6d4a4-4b64-49cb-a6a5-74f74aa425a1"
    },
    {
        "author": "邵雍",
        "paragraphs": [
            "君爲陝縣令，我實康公孫。",
            "始祖有遺烈，託君訪其存。",
            "夫君有詩來，題云石柱村。",
            "石柱之始立，於古無所根。",
            "就勒分陝銘，惟唐人之言。",
            "既歷年所多，首尾無完文。",
            "難以從考正，將焉求其源。",
            "我患讀書寡，知識無過人。",
            "經書史傳外，不能破羣昏。",
            "從長卿公羊，宜自陝而分。",
            "從君陳畢命，宜成周而云。",
            "二者兼取之，於義似或尊。",
            "分政東西郊，可以陝洛論。",
            "此說如近之，庶幾緩紛紜。",
            "甘棠之蔽芾，石柱之青新。",
            "當時之盛事，予不得而親。",
            "二南之正化，二公之清芬。",
            "千載之美談，予可得而聞。",
            "棄經而任傳，儒者固不遵。",
            "作詩以明之，馳此庸報君。"
        ],
        "title": "和陝令張師柔石柱村詩",
        "id": "166a5b70-d838-4add-a22d-cd695825f711"
    },
    {
        "author": "邵雍",
        "paragraphs": [
            "嘉祐壬寅歲，新巢始孱功。",
            "仍分道德里，更近帝王宮。",
            "檻仰端門峻，軒迎兩觀雄。",
            "窗虛響瀍澗，臺逈璨伊嵩。",
            "好景尤難得，昌辰豈易逢。",
            "無才濟天下，有分樂年豐。",
            "水竹復心裏，鸎花淵藪中。",
            "老萊歡不已，靖節興何窮。",
            "嘯傲陪真侶，經營賀府公。",
            "丹誠徒自寫，匪報是恩隆。"
        ],
        "title": "天津新居成謝府尹王君貺尚書",
        "id": "7eb96902-bf13-49ba-ace7-0e5bcc603896"
    },
    {
        "author": "邵雍",
        "paragraphs": [
            "多病筋骸五十二，新春猶得共銜盃。",
            "踐形有說常希孟，樂內無功可比回。",
            "燕去燕來徒自苦，花開花謝漫相催。",
            "此心不爲人休慼，二十年來已若灰。"
        ],
        "title": "新春吟",
        "id": "a4ebb92a-1bfb-4ec5-b3cb-16ab26c7f4e5"
    },
    {
        "author": "邵雍",
        "paragraphs": [
            "伊嵩有客欲無言，進退由來盡俟天。",
            "好靜未能忘水石，樂閑非爲學神仙。",
            "休嗟紫陌難爲客，且喜清風不用錢。",
            "枉尺直尋何必較，此心都大不求全。"
        ],
        "title": "有客吟",
        "id": "d7b4e9f1-b338-487f-ab74-851a947e5864"
    },
    {
        "author": "邵雍",
        "paragraphs": [
            "隨分亭欄亦弄妍，不妨閑傍酒壚邊。",
            "夜簷靜透花間月，晝戶晴生竹外煙。",
            "事到悟來全偶爾，天教閑去豈徒然。",
            "壺中日月長多少，爛占風光十二年。"
        ],
        "title": "小圃逢春",
        "id": "a8c9b48c-b2cc-488a-9b3a-d83ef173b58a"
    },
    {
        "author": "邵雍",
        "paragraphs": [
            "春來小圃弄羣芳，誰爲貧居富貴鄉。",
            "門外柳陰浮翠澗，階前花影溜紅光。",
            "梁間新燕未調舌，天末歸鴻已著行。",
            "自問心源無所有，答云踈懶味偏長。"
        ],
        "title": "暮春吟",
        "id": "8371ee1f-2269-4321-bcdc-caba0c1c5a21"
    },
    {
        "author": "邵雍",
        "paragraphs": [
            "細算人間千萬事，皆輸花底共開顔。",
            "芳菲大率一春內，爛漫都無十日間。",
            "亦恐憂愁爲齟齬，更防風雨作艱難。",
            "莫教此後成遺恨，把火罇前尚可攀。"
        ],
        "title": "惜芳菲",
        "id": "0b2e5d2e-be28-431f-9b86-f72dddb2bf57"
    },
    {
        "author": "邵雍",
        "paragraphs": [
            "鬢毛不患漸成霜，有託琴書子一雙。",
            "既乏長才康盛世，無如高枕卧南窗。",
            "明知筋力難爲强，猶說雲山未樹降。",
            "多謝故人相愛甚，轍魚幸免困西江。"
        ],
        "title": "答人見寄",
        "id": "ccdf5cc7-6bdf-42a0-9e01-ac2bf4920e21"
    },
    {
        "author": "邵雍",
        "paragraphs": [
            "行年五十二，老去復何憂。",
            "事貴照至底，話難言到頭。",
            "上有明天子，下有賢諸侯。",
            "飽食高眠外，自餘無所求。"
        ],
        "title": "弄筆",
        "id": "db8f2568-0592-4d5c-8d70-79d3ea4a8898"
    },
    {
        "author": "邵雍",
        "paragraphs": [
            "百病筋骸一老身，白頭今日愧因循。",
            "雖無紫詔還朝速，却有青山入夢頻。",
            "風月滿天誰是主，林泉遍地豈無人。",
            "市沽酒味難醇美，長負襟懷一片春。"
        ],
        "title": "問人丐酒",
        "id": "44afca22-c2be-4254-a4b0-7468e08caff4"
    },
    {
        "author": "邵雍",
        "paragraphs": [
            "人間相識幾無數，相識雖多未必知。",
            "望我實多全爲道，知予淺處却因詩。",
            "升沉休問百年事，今古都歸一局棋。",
            "乘馬須求似騏驥，柰何騏驥未來時。"
        ],
        "title": "答客",
        "id": "987a6ce4-0b67-48e2-af54-86abebd907cb"
    },
    {
        "author": "邵雍",
        "paragraphs": [
            "百慮謀猶拙，一言迷自開。",
            "世間無大事，天下有雄才。",
            "唯恐人難和，寧憂道未恢。",
            "忌心都去盡，何復病塵埃。"
        ],
        "title": "悟人一言",
        "id": "3ee190eb-f978-4e3e-aa54-972d59b169ac"
    },
    {
        "author": "邵雍",
        "paragraphs": [
            "愛重寄文房，慇懃謝遠將。",
            "兔毫剛且健，筠管直而長。",
            "靜錄新詩藁，閑抄舊藥方。",
            "自餘無所用，足以養鋒鋩。"
        ],
        "title": "謝人惠筆",
        "id": "670e5ac3-d4a6-412a-ad0f-eb4bd7651f1f"
    },
    {
        "author": "邵雍",
        "paragraphs": [
            "天地有常理，日月無循行。",
            "飽食高眠外，率是皆虛名。",
            "雖乏伊呂才，不失堯舜氓。",
            "何須身作相，然後爲太平。"
        ],
        "title": "書事吟",
        "id": "022518e2-031c-4581-b0e6-bd3c34390108"
    },
    {
        "author": "邵雍",
        "paragraphs": [
            "漢室嬋娟雙姊妹，天台縹緲兩神仙。",
            "當時盡有風流過，謫向人間作瑞蓮。"
        ],
        "title": "雙頭蓮",
        "id": "a11017d6-99f5-4f64-aeb7-3ee89ac88b8b"
    },
    {
        "author": "邵雍",
        "paragraphs": [
            "仲尼言正性，子輿言踐形。",
            "二者能自得，殆不爲虛生。",
            "所交若以道，所感若以誠。",
            "雖三軍在前，而莫得之凌。"
        ],
        "title": "答人書意",
        "id": "9e1566a8-8e42-42c1-942e-f24919699d9e"
    },
    {
        "author": "邵雍",
        "paragraphs": [
            "無位立事難，逢時建功易。",
            "求全自有毀，舉大須略細。",
            "去惡慮傷恩，存惡憂害義。",
            "徒有仁者心，殊無仁者意。"
        ],
        "title": "答人書言",
        "id": "106ac505-6ef4-4c6f-8ee9-91fbc6162ec4"
    },
    {
        "author": "邵雍",
        "paragraphs": [
            "卿相一歲俸，寒儒一生費。",
            "人爵固不同，天爵何嘗匱。",
            "不有霜與雪，安知松與桂。",
            "雖無官自高，豈無道自貴。"
        ],
        "title": "答人書",
        "id": "28bd214a-ca07-4b68-8451-4c08c19d1f82"
    },
    {
        "author": "邵雍",
        "paragraphs": [
            "耳目所聞見，且言三十春。",
            "纔更十次閏，已換一番人。",
            "圮族綺紈故，朱門車馬新。",
            "從來皆偶爾，何者謂功勳。"
        ],
        "title": "與人話舊",
        "id": "cc484366-d2a4-4cf8-9d08-c27a083ae70d"
    },
    {
        "author": "邵雍",
        "paragraphs": [
            "忽忽閑拈筆，時時樂性靈。",
            "何嘗無對景，未始便忘情。",
            "句會飄然得，詩因偶爾成。",
            "天機難狀處，一點自分明。"
        ],
        "title": "閑吟",
        "id": "a3df4f81-acb4-4438-924d-4ad4aabf2d0e"
    },
    {
        "author": "邵雍",
        "paragraphs": [
            "當年計過之，今日事難隨。",
            "天命不我祐，雲山聊自怡。",
            "無何緣淡薄，遂得造希夷。",
            "却欲嗤真宰，勞勞應不知。"
        ],
        "title": "閑坐吟",
        "id": "b0cfffae-3392-44a9-97c5-8120bff35421"
    },
    {
        "author": "邵雍",
        "paragraphs": [
            "天子舊神州，葱葱氣象浮。",
            "園林閑近水，殿閣遠橫秋。",
            "浪雪暑猶在，橋虹晴不收。",
            "人間無事日，此地好淹留。"
        ],
        "title": "天津閑步",
        "id": "97e1b2b0-9bb0-4cc1-8c35-6051ef5f8db7"
    },
    {
        "author": "邵雍",
        "paragraphs": [
            "予家洛城裏，況復在天津。",
            "日近先知曉，天低易得春。",
            "時光優化國，景物厚幽人。",
            "自可辭軒冕，閑中老此身。"
        ],
        "title": "天津幽居",
        "id": "4b04b8cc-8354-4e33-946b-0ea8b5e668d1"
    },
    {
        "author": "邵雍",
        "paragraphs": [
            "洛水近吾廬，潺湲到枕虛。",
            "湍驚九秋後，波急五更初。",
            "細爲輕風背，豪因驟雨餘。",
            "幽人有茲樂，何必待笙竽。"
        ],
        "title": "天津水聲",
        "id": "0a32eca3-99e2-4a1c-974f-e0dcb378010e"
    },
    {
        "author": "邵雍",
        "paragraphs": [
            "閑坐更已深，就寢夜尚永。",
            "展轉不成寐，却把前事省。",
            "奠枕時昏昏，擁衾還耿耿。",
            "西窗明月中，數葉芭蕉影。"
        ],
        "title": "不寢",
        "id": "0f2117b0-163f-4f35-a29d-bc453697bc88"
    },
    {
        "author": "邵雍",
        "paragraphs": [
            "夏日到天宮，凭欄望莫窮。",
            "古人用心遠，天子建都雄。",
            "樓觀深雲裏，山川暮靄中。",
            "行人漫來往，此意有誰同。"
        ],
        "title": "天宮小閣",
        "id": "46138af6-e059-401a-9a04-d7beaf8a4970"
    },
    {
        "author": "邵雍",
        "paragraphs": [
            "琴宜入夜聽，別起一般清。",
            "纔覺哀猿絕，還聞離鳳鳴。",
            "青山無限好，白髮不須驚。",
            "會取坐忘意，方知太古情。"
        ],
        "title": "聽琴",
        "id": "70d1c19e-f2ce-4842-92a3-6fe097a7631a"
    },
    {
        "author": "邵雍",
        "paragraphs": [
            "雲輕日淡天津暮，風急林踈洛水秋。",
            "獨步獨吟人莫會，時時鷗鷺下汀洲。"
        ],
        "title": "天津感事二十六首  其一",
        "id": "e31a6f3e-6c72-446b-aec4-5c25b7d018d6"
    },
    {
        "author": "邵雍",
        "paragraphs": [
            "寵辱事多今不見，興亡時去止堪哀。",
            "諸觀今日長安道，抵暮行人猶往來。"
        ],
        "title": "天津感事二十六首  其二",
        "id": "aaecd26f-08be-4d1d-971c-f64b2210667b"
    },
    {
        "author": "邵雍",
        "paragraphs": [
            "鳳樓深處鏁雲煙，一鏁雲煙又百年。",
            "痛惜汾陰西祀後，翠華辜負上陽天。"
        ],
        "title": "天津感事二十六首  其三",
        "id": "b42e628d-9d05-4834-a229-20f5b9a8d73a"
    },
    {
        "author": "邵雍",
        "paragraphs": [
            "誰引長河貫洛城，鑾輿東去此爲輕。",
            "洪濤不服天津束，日夜奔騰作怒聲。"
        ],
        "title": "天津感事二十六首  其四",
        "id": "6cb9c5cc-0072-4c92-849c-8a063edf3557"
    },
    {
        "author": "邵雍",
        "paragraphs": [
            "陽烏西去水東流，今古推移幾度秋。",
            "四面遠山長斂黛，不知終日爲誰愁。"
        ],
        "title": "天津感事二十六首  其五",
        "id": "ff68ffab-70bd-4959-b165-d95ff3be78b3"
    },
    {
        "author": "邵雍",
        "paragraphs": [
            "忙忙負乘兩何殊，往復由來出此途。",
            "爭似不才閑處坐，平時雲水遶衣裾。"
        ],
        "title": "天津感事二十六首  其六",
        "id": "de2e4b97-db10-4844-bbcb-02da1ac81d3e"
    },
    {
        "author": "邵雍",
        "paragraphs": [
            "人言垂釣辨浮沉，辨著浮沉用意深。",
            "吾耻不爲知害性，等閑輕動望魚心。"
        ],
        "title": "天津感事二十六首  其七",
        "id": "9f5c4d75-ea8b-40e0-9a77-cc659af6c2e7"
    },
    {
        "author": "邵雍",
        "paragraphs": [
            "自古別都多隙地，參天喬木亂昏鴉。",
            "荒垣壞堵人耕處，半是前朝卿相家。"
        ],
        "title": "天津感事二十六首  其八",
        "id": "785362c6-1676-4e59-b1d7-01c9c73dd56e"
    },
    {
        "author": "邵雍",
        "paragraphs": [
            "鳳凰樓觀冷橫秋，橋下長波入海流。",
            "千百年來舊朝市，幾番人向此經由。"
        ],
        "title": "天津感事二十六首  其九",
        "id": "7b73fa08-7095-4404-abb0-256c12a0cb1f"
    },
    {
        "author": "邵雍",
        "paragraphs": [
            "輪蹄交錯未嘗停，去若相追來若爭。",
            "料得中心無別事，苟非干利即干名。"
        ],
        "title": "天津感事二十六首  其一○",
        "id": "4f682765-df2f-4e81-acf2-fd0f0f3bb70f"
    },
    {
        "author": "邵雍",
        "paragraphs": [
            "煙樹盡歸秋色裏，人家常在水聲中。",
            "數行旅鴈斜飛去，一簇樓臺峭倚空。"
        ],
        "title": "天津感事二十六首  其一一",
        "id": "08fe3e0e-452f-4534-aa39-f153f223ca04"
    },
    {
        "author": "邵雍",
        "paragraphs": [
            "淥水悠悠際碧天，平蕪更與遠山連。",
            "白頭老叟心無事，閑凭欄干看洛川。"
        ],
        "title": "天津感事二十六首  其一二",
        "id": "d739f357-97a0-44c4-8076-89d29c8a3efe"
    },
    {
        "author": "邵雍",
        "paragraphs": [
            "去年橋上凭欄人，今歲橋邊騎馬身。",
            "橋上橋邊不知數，於今但記十三春。"
        ],
        "title": "天津感事二十六首  其一三",
        "id": "58e217cb-0f00-4c2e-86c1-e11c225f4322"
    },
    {
        "author": "邵雍",
        "paragraphs": [
            "堤邊草色長芊芊，陌上行人自往還。",
            "淥水欲凈不得凈，春風未放柳條閑。"
        ],
        "title": "天津感事二十六首  其一四",
        "id": "c152518c-d211-484f-9e2d-0f152fa07ddc"
    },
    {
        "author": "邵雍",
        "paragraphs": [
            "水流任急境常靜，花落雖頻意自閑。",
            "不似世人忙裏老，生平未始得開顔。"
        ],
        "title": "天津感事二十六首  其一五",
        "id": "d772da0c-6430-47ae-9232-2caac673e840"
    },
    {
        "author": "邵雍",
        "paragraphs": [
            "溪邊閑坐眼慵開，波射長堤勢欲摧。",
            "多少水禽文彩好，幾番飛去又飛來。"
        ],
        "title": "天津感事二十六首  其一六",
        "id": "d55f97c0-5797-483e-9276-e0f810db4fe5"
    },
    {
        "author": "邵雍",
        "paragraphs": [
            "名利從來本任才，行人不用苦相猜。",
            "壺中日月長多少，閑步天津看往來。"
        ],
        "title": "天津感事二十六首  其一七",
        "id": "0e43ceb2-d142-455a-8ee9-2723e6a2cfb0"
    },
    {
        "author": "邵雍",
        "paragraphs": [
            "地勢東南一槩傾，水流何日得安平。",
            "天津更在急流處，無限高深併此聲。"
        ],
        "title": "天津感事二十六首  其一八",
        "id": "14c9e39f-1b68-470f-9517-c558d1fc2255"
    },
    {
        "author": "邵雍",
        "paragraphs": [
            "三千里外名荒服，一百年來號太平。",
            "爭似洛川無事客，何須列土始爲榮。"
        ],
        "title": "天津感事二十六首  其一九",
        "id": "09fae983-42ea-4762-b100-d97e3838c558"
    },
    {
        "author": "邵雍",
        "paragraphs": [
            "遶堤楊柳輕風裏，隔水樓臺細雨中。",
            "酒放半醺重九後，此時情味更無窮。"
        ],
        "title": "天津感事二十六首  其二○",
        "id": "2f58baf0-b7c4-4b3a-98fa-276c650e4805"
    },
    {
        "author": "邵雍",
        "paragraphs": [
            "著身靜處觀人事，放意閑中鍊物情。",
            "去盡風波存止水，世間何事不能平。"
        ],
        "title": "天津感事二十六首  其二一",
        "id": "48bf50c2-6e14-4aa2-acf0-2d5b0ad0209d"
    },
    {
        "author": "邵雍",
        "paragraphs": [
            "隨唐而下貴公卿，近世風波走利名。",
            "借問天津橋下水，當時湍急作何聲。"
        ],
        "title": "天津感事二十六首  其二二",
        "id": "af86e5fb-9afa-4e0a-aa0e-2b746b49e2d5"
    },
    {
        "author": "邵雍",
        "paragraphs": [
            "前朝無限貴公卿，後世徒能記姓名。",
            "唯此天津橋下水，古今都作一般聲。"
        ],
        "title": "天津感事二十六首  其二三",
        "id": "f9a6279d-4ed2-4fbd-88f9-d84b1f6c144b"
    },
    {
        "author": "邵雍",
        "paragraphs": [
            "雲無一縷干明月，橋有千尋卧淥波。",
            "料得人間無此景，中秋對月興如何。"
        ],
        "title": "天津感事二十六首  其二四",
        "id": "64be2d24-42ab-4abb-b334-6ecaa7e31990"
    },
    {
        "author": "邵雍",
        "paragraphs": [
            "郟鄏城中同德友，鳳凰樓下會中秋。",
            "芳罇倒盡人歸去，月色波光戰未休。"
        ],
        "title": "天津感事二十六首  其二五",
        "id": "edb7fa22-9a5c-4666-b55b-d4a99c9a11a7"
    },
    {
        "author": "邵雍",
        "paragraphs": [
            "了生始可言常事，知性方能議大猷。",
            "只此長川無晝夜，爲誰驅逼向東流。"
        ],
        "title": "天津感事二十六首  其二六",
        "id": "d3e6f42d-c282-4189-b59e-fda3ecd82893"
    },
    {
        "author": "邵雍",
        "paragraphs": [
            "孔子生知非假習，孟軻先覺亦須脩。",
            "誠明本屬吾家事，自是今人好外求。"
        ],
        "title": "誠明吟",
        "id": "63cb31ae-adfb-4ff6-9d37-180384940e31"
    },
    {
        "author": "邵雍",
        "paragraphs": [
            "有水善平難善直，唯繩能直不能平。",
            "如將繩水合爲一，世上何憂事不明。"
        ],
        "title": "繩水吟",
        "id": "e8db874f-85be-4125-a091-64d96b144799"
    },
    {
        "author": "邵雍",
        "paragraphs": [
            "辛酸既不爲中味，商徵如何是正音。",
            "舉世未能分曲直，使誰爲主主心平。"
        ],
        "title": "辛酸吟",
        "id": "6270e3a8-5da9-4b52-8ded-cb21360c470c"
    },
    {
        "author": "邵雍",
        "paragraphs": [
            "當默用言言是垢，當言任默默爲塵。",
            "當言當默都無任，塵垢何由得到身。"
        ],
        "title": "言默吟",
        "id": "0deedb72-c8aa-48ad-8087-77fe0d597f16"
    },
    {
        "author": "邵雍",
        "paragraphs": [
            "一點天真都不耗，千鐘人祿是難來。",
            "太平自慶無他事，有酒時時三五盃。"
        ],
        "title": "閑居述事  其一",
        "id": "eb086006-9a89-496c-9936-cc0e2b06f879"
    },
    {
        "author": "邵雍",
        "paragraphs": [
            "竹雨侵人氣自涼，南窗睡起望瀟湘。",
            "茅簷滴瀝無休歇，却憶當初宿夜航。"
        ],
        "title": "閑居述事  其二",
        "id": "690008b9-d371-42a1-9856-cc33ce3af3d9"
    },
    {
        "author": "邵雍",
        "paragraphs": [
            "初晴月向松間出，盛暑風從水面來。",
            "已比他人多數倍，況能時復舉樽罍。"
        ],
        "title": "閑居述事  其三",
        "id": "94f422b1-340d-4275-92e7-09f6c6893c30"
    },
    {
        "author": "邵雍",
        "paragraphs": [
            "堂上慈親八十餘，階前兒女戲相呼。",
            "旨甘取足隨豐儉，此樂人間更有無。"
        ],
        "title": "閑居述事  其四",
        "id": "1612aa79-acc0-44f1-9284-6e8dd2f7f70d"
    },
    {
        "author": "邵雍",
        "paragraphs": [
            "清歡少有虛三日，劇飲未嘗過五分。",
            "相見心中無別事，不評興廢即論文。"
        ],
        "title": "閑居述事  其五",
        "id": "e9baab8b-2c7f-4687-9a79-04e5319e6f14"
    },
    {
        "author": "邵雍",
        "paragraphs": [
            "花木四時分景致，經書千卷好生涯。",
            "有人若問閑居處，道德坊中第一家。"
        ],
        "title": "閑居述事  其六",
        "id": "98c57399-11c4-4b29-98a8-7e1557e2b11f"
    },
    {
        "author": "邵雍",
        "paragraphs": [
            "小閣凭虛看洛城，滿川雲物拱神京。",
            "風從萬歲山頭至，多少煙嵐併此清。"
        ],
        "title": "天宮小閣納凉  其一",
        "id": "bdbee5f7-7aca-4b22-9701-b221f4bc93ea"
    },
    {
        "author": "邵雍",
        "paragraphs": [
            "小閣於吾有大功，清凉冠絕洛城中。",
            "自慙虛薄誠多幸，襟袖長涵萬里風。"
        ],
        "title": "天宮小閣納凉  其二",
        "id": "6a74dfea-d4f5-4704-a9b2-7b0563d4936f"
    },
    {
        "author": "邵雍",
        "paragraphs": [
            "小閣清風豈易當，一般情味若羲皇。",
            "洛陽有客不知姓，二十年來享此凉。"
        ],
        "title": "天宮小閣納凉  其三",
        "id": "1f94fbba-6fb5-4697-880a-1c21b5c37ae3"
    },
    {
        "author": "邵雍",
        "paragraphs": [
            "人苦天津遠，來須特特來。",
            "閑餘知道泰，靜久覺神開。",
            "悟易觀棊局，談詩捻酒盃。",
            "世情千萬狀，都不與裝懷。"
        ],
        "title": "天宮幽居即事",
        "id": "f2052f3a-8425-4268-972a-4cfbd407d781"
    },
    {
        "author": "邵雍",
        "paragraphs": [
            "江天無少異，幽鳥下晴沙。",
            "路去山形斷，川迴渡口斜。",
            "龕巖千萬穴，店舍兩三家。",
            "清景四時好，都城況不賒。"
        ],
        "title": "遊龍門",
        "id": "26452a1b-2db4-4d59-946c-a54c30af5eaa"
    },
    {
        "author": "邵雍",
        "paragraphs": [
            "買石尚饒雲，買山當從水。",
            "雲可致無心，水能爲鑑止。",
            "性以無心明，情由鑑止已。",
            "二者不可失，出彼而入此。"
        ],
        "title": "重遊洛川",
        "id": "653de179-93e7-43b6-bca3-06b53bed7a60"
    },
    {
        "author": "邵雍",
        "paragraphs": [
            "天氣冷涵秋，川長魚正遊。",
            "雖知能避網，猶恐誤吞鈎。",
            "已絕登門望，曾無點額憂。",
            "因思濠上樂，曠達是莊周。"
        ],
        "title": "川上觀魚",
        "id": "019042ca-f570-44eb-92be-76ff1c524752"
    },
    {
        "author": "邵雍",
        "paragraphs": [
            "太平身老復何憂，景愛家園自在遊。",
            "幾樹綠楊陰乍合，數聲幽鳥語方休。",
            "竹侵舊徑高低迸，水滿春渠左右流。",
            "借問主人何似樂，答云殊不異封侯。"
        ],
        "title": "後園即事三首  其一",
        "id": "3bc810e5-60e5-441e-a918-76b470e91448"
    },
    {
        "author": "邵雍",
        "paragraphs": [
            "天養踈慵自有方，洛城分得水雲鄉。",
            "不聞世上風波險，但見壺中日月長。",
            "一局閑棊留野客，數盃醇酒面脩篁。",
            "物情悟了都無事，未學顔淵已坐忘。"
        ],
        "title": "後園即事三首  其二",
        "id": "b6f38ab5-b452-4162-abef-de91718369da"
    },
    {
        "author": "邵雍",
        "paragraphs": [
            "年來得疾號詩狂，每度詩狂必命觴。",
            "樂道襟懷忘檢束，任真言語省思量。",
            "賓朋欵密過從久，雲水優閑興味長。",
            "始信淵明深意在，北窗當日比羲皇。"
        ],
        "title": "後園即事三首  其三",
        "id": "ca76fdb7-3fac-410c-9e8c-cc47af016058"
    },
    {
        "author": "邵雍",
        "paragraphs": [
            "院靜春深晝掩扉，竹間閑看客爭棋。",
            "搜羅神鬼聚胸臆，措致山河入範圍。",
            "局合龍蛇成陣闘，刧殘鴻鴈破行飛。",
            "殺多項羽坑秦卒，敗劇苻堅畏晉師。",
            "座上戈鋋嘗擊搏，面前冰炭旋更移。",
            "死生共抵兩家事，勝負都由一著時。",
            "當路斷無相假借，對人須且强推辭。",
            "腹心受害誠堪懼，唇齒生憂尚可醫。",
            "善用中傷爲得策，陰行狡獪謂知機。",
            "請觀今日長安道，易地何嘗不有之。"
        ],
        "title": "觀棋長吟",
        "id": "b2375e32-c636-44d8-bb19-1a54b3dbbe6d"
    },
    {
        "author": "邵雍",
        "paragraphs": [
            "無限高賢抑壯圖，登臨不用起長吁。",
            "山川千古戰爭後，冠劒百年零落餘。",
            "浪把功名爲己任，那知富貴豈人謨。",
            "丹青曲盡世間妙，寫得凭欄意思無。"
        ],
        "title": "秋日登崇德閣二首  其一",
        "id": "9416b90e-41ec-4407-899c-8cc9256a7331"
    },
    {
        "author": "邵雍",
        "paragraphs": [
            "一百年來號太平，當初仍患不丁寧。",
            "京都尚有漢唐氣，宮闕猶虛霸王形。",
            "煙外亂峰纔隠約，霜餘紅樹半凋零。",
            "樽中有酒難成醉，旋被西風吹又醒。"
        ],
        "title": "秋日登崇德閣二首  其二",
        "id": "5cece881-4c05-434c-ae4f-197940f41081"
    },
    {
        "author": "邵雍",
        "paragraphs": [
            "水竹園林秋更好，忍把芳樽容易倒。",
            "重陽已過菊方開，情多不學年光老。",
            "陰雲不動楊柳低，風遞輕寒生暮草。",
            "無涯逸興不可收，馬蹄慢踏天街道。"
        ],
        "title": "秋日飲後晚歸",
        "id": "c9527384-c757-4652-9850-8cb37fe8d51b"
    },
    {
        "author": "邵雍",
        "paragraphs": [
            "記得相逢否，當時在海東。",
            "別離千里外，倏忽十年中。",
            "跡異名尤異，心同齒更同。",
            "終期再清會，文酒樂無窮。"
        ],
        "title": "寄陝守祖擇之舍人",
        "id": "236518ed-eab3-403c-a418-cb70b324263c"
    },
    {
        "author": "邵雍",
        "paragraphs": [
            "近年老輩頻凋落，使我中心又惻然。",
            "洛社掛冠高卧者，唯君清澈如神仙。",
            "昔日與君論少長，今日與君爭後先。",
            "把酒酹君君必知，爲君洒淚西風前。"
        ],
        "title": "哭張元伯職方",
        "id": "0fc1b4fa-8c23-45d7-a5b0-2b6a401be117"
    },
    {
        "author": "邵雍",
        "paragraphs": [
            "生平志在立功名，誰謂才難與命爭。",
            "絕筆有詩形雅意，蓋棺無地盡交情。",
            "胸中時事何由展，天下人才不復評。",
            "魂若有知宜自慰，子孫大可振家聲。"
        ],
        "title": "哭張師柔長官",
        "id": "61330f4a-36b2-446f-baa8-c7dcc5393f89"
    },
    {
        "author": "邵雍",
        "paragraphs": [
            "陋巷簞飄世所傳，予何人則恥蕭然。",
            "既知富貴須由命，難把升沉更問天。",
            "靜默有功成野性，騫驤無路學時賢。",
            "紛華出入金門者，應笑溪翁治石田。"
        ],
        "title": "和登封裴寺丞翰見寄",
        "id": "e3fa2185-5588-433a-8ed9-c1a4867b3b8e"
    },
    {
        "author": "邵雍",
        "paragraphs": [
            "當年有志高天下，嘗讀前書笑謝安。",
            "豈謂此身甘老朽，尚無閑地可盤桓。",
            "棋逢敵手纔堪著，琴少知音不願彈。",
            "非止不才能退默，古賢長恨得時難。"
        ],
        "title": "代書寄友人",
        "id": "82606b87-50e5-4530-bcca-1e0b91d5a72d"
    },
    {
        "author": "邵雍",
        "paragraphs": [
            "相憶不可遏，西街來訪時。",
            "交橫過溝水，隙曲遶蔬畦。",
            "樹偃低頭避，筇高換手持。",
            "朋遊相得甚，何樂更如之。"
        ],
        "title": "訪姚輔周郎中月陂西園",
        "id": "83f95d4e-9b1e-471c-80ab-572420ea8381"
    },
    {
        "author": "邵雍",
        "paragraphs": [
            "諸公見約往嵩前，重走新詩各一篇。",
            "擺落塵埃非敢後，訪尋雲水柰輸先。",
            "三陽宮近叢幽石，萬歲峯高羃紫煙。",
            "多少勝遊俱未到，願陪仙躅共攀緣。"
        ],
        "title": "依韻謝登封劉李裴三君見約遊山",
        "id": "604fc523-986a-49ea-aafd-92de8b379106"
    },
    {
        "author": "邵雍",
        "paragraphs": [
            "九州環遶持棋枰，萬歲嵩高看太平。",
            "四海有人能統御，中原何復有交爭。",
            "長憂眼見姦雄輩，且願身爲堯舜氓。",
            "五十三年蕪沒事，如今方喜看春耕。"
        ],
        "title": "登嵩頂",
        "id": "f4bb2667-4480-4550-8901-4d0938bc944d"
    },
    {
        "author": "邵雍",
        "paragraphs": [
            "天地始融結，此山已高極。",
            "羣峯擁旌幢，巨石羅劒戟。",
            "日出崖先紅，雨餘嵐更碧。",
            "安知無神仙，其間久遁迹。"
        ],
        "title": "登封縣宇觀少室",
        "id": "a4850dd3-3118-42f7-87f4-b3b1529f0079"
    },
    {
        "author": "邵雍",
        "paragraphs": [
            "初離縣日謀經宿，既到山中未忍迴。",
            "公宇若無民事决，願携茶器上山來。"
        ],
        "title": "山中寄登封令",
        "id": "a8b3d1c6-613e-4768-a683-ebe2c53036e8"
    },
    {
        "author": "邵雍",
        "paragraphs": [
            "恩深骨髓謂慈親，義重丘山是故人。",
            "歸過嵩陽舊遊地，白雲收得薜蘿身。"
        ],
        "title": "歸洛寄鄭州祖擇之龍圖",
        "id": "c40567d8-30a1-47b6-b59a-4bd89b0b4df1"
    },
    {
        "author": "邵雍",
        "paragraphs": [
            "吾家職分是雲山，不見雲山不解顔。",
            "遊興亦難拘日阻，夢魂都不到人間。",
            "煙嵐欲極無涯樂，軒冕何嘗有暫閑。",
            "洛社交朋屢相約，幾時曾得略躋攀。"
        ],
        "title": "和祖龍圖見寄",
        "id": "decf07b1-97be-40a3-97e1-29880f88a836"
    },
    {
        "author": "邵雍",
        "paragraphs": [
            "緣飾了時稱好手，作爲成處是真家。",
            "須防冷眼人觀覷，傀儡都無帳幕遮。"
        ],
        "title": "緣飾吟",
        "id": "10439a9a-4153-4ada-8559-e3ca12eeb166"
    },
    {
        "author": "邵雍",
        "paragraphs": [
            "名利場中難著脚，林泉路上早迴頭。",
            "不然半百殘軀體，正被風波汩未休。"
        ],
        "title": "自況三首  其一",
        "id": "26912167-dd3b-4fad-965d-0600777ec934"
    },
    {
        "author": "邵雍",
        "paragraphs": [
            "滿天風月爲官守，遍地雲山是事權。",
            "唯我敢開無意口，對人高道不妨言。"
        ],
        "title": "自況三首  其二",
        "id": "892f7d98-bd96-4413-8324-d5f832dd0eee"
    },
    {
        "author": "邵雍",
        "paragraphs": [
            "每恨性昏聞道晚，長慙智短適時難。",
            "人生三萬六千日，二萬日來身却閑。"
        ],
        "title": "自況三首  其三",
        "id": "c57431a5-9e9e-468d-b311-281e40784059"
    },
    {
        "author": "邵雍",
        "paragraphs": [
            "紛紛議論出多門，安得真儒號縉紳。",
            "名教一宗長有主，中原萬里豈無人。",
            "皇王帝伯時雖異，禮樂詩書道自新。",
            "觀古事多今可見，不知何者謂經綸。"
        ],
        "title": "偶書",
        "id": "80750d6d-4389-42e9-ae31-ed0ac2af049b"
    },
    {
        "author": "邵雍",
        "paragraphs": [
            "此去替期猶半歲，商山窮僻少醫名。",
            "感傷多後風防滯，暑濕偏時疾易生。",
            "聖智不能無蹇剝，賢才方善處哀榮。",
            "斯言至淺理非淺，少補英豪一二明。"
        ],
        "title": "代書寄商洛令陳成伯",
        "id": "1ec536da-b6b3-4187-afda-90d7b1341732"
    },
    {
        "author": "邵雍",
        "paragraphs": [
            "向晚驅車出上陽，初程便宿水雲鄉。",
            "更聞數弄神仙曲，始信壺中日月長。"
        ],
        "title": "治平丁未仲秋遊伊洛二川六日晚出洛城西門宿奉親僧舍聽張道人彈琴",
        "id": "da4a8626-41c4-4fcf-a411-8b5100e6759f"
    },
    {
        "author": "邵雍",
        "paragraphs": [
            "八月延秋禾熟天，農家富貴在豐年。",
            "一簞雞黍一瓢酒，誰羨王公食萬錢。"
        ],
        "title": "七日遡洛夜宿延秋莊上",
        "id": "96c99e86-fde5-4a7b-9bbb-9e8ed2ba1172"
    },
    {
        "author": "邵雍",
        "paragraphs": [
            "渡洛南觀噴玉泉，千峯萬峰遥相連。",
            "中間一道長如雪，飛入寒潭不記年。"
        ],
        "title": "八日渡洛登南山觀噴玉泉會壽安縣張趙尹三君同遊",
        "id": "e95aace5-a1ba-46e2-bb1e-134e5991372c"
    },
    {
        "author": "邵雍",
        "paragraphs": [
            "煙嵐一簇特崔嵬，到此令人心自灰。",
            "上有神仙不知姓，洞門閑倚白雲開。"
        ],
        "title": "九日登壽安縣錦幈山下宿邑中  其一",
        "id": "9e347ebf-f9e2-46be-abbe-9fe5c8078a0e"
    },
    {
        "author": "邵雍",
        "paragraphs": [
            "並轡西遊疊石溪，斷崖環合與雲齊。",
            "飛泉亦有留人意，肯負他年尚此樓。"
        ],
        "title": "九日登壽安縣錦幈山下宿邑中  其二",
        "id": "c943ffd0-4a81-4baa-95ee-e03858a9eaae"
    },
    {
        "author": "邵雍",
        "paragraphs": [
            "十日西行過永濟，時時細雨濕衫衣。",
            "多情會得山神意，猶恐行人欠翠微。"
        ],
        "title": "十日西過永濟橋",
        "id": "1e692eed-99d0-4ff9-8230-1b7f127de332"
    },
    {
        "author": "邵雍",
        "paragraphs": [
            "六國區區共事秦，疲於奔命尚難親。",
            "如何殺盡半天下，豈是關東沒一人。"
        ],
        "title": "過宜陽城二首  其一",
        "id": "8ff6db50-4f83-492a-bd70-bfb2c1b5d8e3"
    },
    {
        "author": "邵雍",
        "paragraphs": [
            "當日宜陽號別都，柰何韓國特區區。",
            "子房不得宣遺恨，博浪沙中中副車。"
        ],
        "title": "過宜陽城二首  其二",
        "id": "a8d1276e-4c0b-4902-9d6a-5b081bc18da4"
    },
    {
        "author": "邵雍",
        "paragraphs": [
            "雲勢移峯緩，泉聲出竹遲。",
            "此時無限意，唯有翠禽知。"
        ],
        "title": "十一日福昌縣會雨",
        "id": "9b71f834-8284-4609-9681-355f93ebbefc"
    },
    {
        "author": "邵雍",
        "paragraphs": [
            "不向紅塵浪著鞭，殊無才業合時賢。",
            "本酬壯志都無效，欲住青山却有緣。",
            "翠竹陰中開縹帙，白雲堆裏揖飛泉。",
            "錦幈正與溪南對，他日從遊子子傳。"
        ],
        "title": "依韻和壽安尹尉有寄",
        "id": "0a381740-7ebe-49c9-9525-6a3746195a9d"
    },
    {
        "author": "邵雍",
        "paragraphs": [
            "一潭冷浸崖根黑，數峯高入雲衢碧。",
            "遊人屏氣不敢言，長恐雷霆奮於側。"
        ],
        "title": "十二日同福昌令王贊善遊龍潭十五里  其一",
        "id": "d6911617-8e8d-4c9a-8a79-d72ea10cd8b1"
    },
    {
        "author": "邵雍",
        "paragraphs": [
            "水邊靜坐天將暮，猶自盤桓未成去。",
            "馬上迴頭更一觀，雲煙已隔無重數。"
        ],
        "title": "十二日同福昌令王贊善遊龍潭十五里  其二",
        "id": "03258910-8cce-42dc-84fa-42a003ce9491"
    },
    {
        "author": "邵雍",
        "paragraphs": [
            "能休塵境爲真境，未了僧家是俗家。",
            "不向此中尋洞府，更於何處覓城花。"
        ],
        "title": "十三日遊上寺及黄澗  其一",
        "id": "a85bf859-14a2-46b2-b379-68f1569c972b"
    },
    {
        "author": "邵雍",
        "paragraphs": [
            "堪嗟五伯爭周燼，可笑三分拾漢餘。",
            "何似不才閑處坐，平時雲水遶衣裾。"
        ],
        "title": "十三日遊上寺及黄澗  其二",
        "id": "9234bcdb-0e57-4f3e-9a91-4d8b9253ca99"
    },
    {
        "author": "邵雍",
        "paragraphs": [
            "洛川秋入景尤佳，微雨初過徑路斜。",
            "水竹洞中藏縣宇，煙嵐塢裏住人家。",
            "霜餘紅間千重葉，天外晴排數縷霞。",
            "溪淺溪深清瀲灧，峯高峯下碧查牙。",
            "鳥因擇木飛還遠，雲爲無心去更賒。",
            "蓋世功名多齟齬，出羣才業足咨嗟。",
            "浮生日月仍須惜，半老筋骸莫强誇。",
            "就此巖邊宜築室，樂吾真樂樂無涯。"
        ],
        "title": "十四日留題福昌縣宇之東軒",
        "id": "d51854f7-d6d2-40d8-b8c2-10a139a1d91d"
    },
    {
        "author": "邵雍",
        "paragraphs": [
            "連昌宮廢昌河在，事去時移語浪傳。",
            "下有荒祠難問處，古槐枝禿竹參天。"
        ],
        "title": "十五日別福昌因有所感",
        "id": "66f65b8a-3e0b-4719-b313-af235de2b146"
    },
    {
        "author": "邵雍",
        "paragraphs": [
            "尋常看月亦嬋娟，不似今宵特地圓。",
            "疑是素娥紓宿憾，相逢爲在錦幈前。"
        ],
        "title": "是夕宿至錦幈山下",
        "id": "20b77b67-aa77-4c48-ad18-e036c94ef31f"
    },
    {
        "author": "邵雍",
        "paragraphs": [
            "道義相歡豈易親，古稱難處是知人。",
            "文章不結市朝士，榮辱非關雲水身。",
            "話入精詳皆物理，言無形跡盡天真。",
            "他時洛社過從輩，圖牒中添又一隣。"
        ],
        "title": "十六日依韻酬福昌令有寄",
        "id": "d6f90632-0df0-4934-a74f-3f6ee7f51041"
    },
    {
        "author": "邵雍",
        "paragraphs": [
            "山似挼藍波似染，遊心一向難拘撿。",
            "仍携二友所分茶，每到煙嵐深處點。"
        ],
        "title": "十七日錦幈山下謝城中張孫二君惠茶",
        "id": "d92b5eb5-1f2f-4a3d-adef-163cd812e5e1"
    },
    {
        "author": "邵雍",
        "paragraphs": [
            "休歎浮生榮與辱，且聽終日水潺潺。",
            "遥穿暝靄孤鴻去，橫截野煙雙鷺還。",
            "佳樹排青巖下圃，好峯環翠縣前山。",
            "報言名利差輕者，少輟光陰到此間。"
        ],
        "title": "壽安縣晚望",
        "id": "4f63d436-72db-4606-82f1-0ad62aaea491"
    },
    {
        "author": "邵雍",
        "paragraphs": [
            "三尺荒墳百尺山，生身慈愛在其間。",
            "此情至死不能盡，日暮徘徊又且還。"
        ],
        "title": "十八日逾牽羊坂南達伊川墳上",
        "id": "3876be5c-f170-4be0-87b6-7700cde2e9c0"
    },
    {
        "author": "邵雍",
        "paragraphs": [
            "年年時節近中秋，佳水佳山熳爛遊。",
            "此際歸期爲君促，伊川不得久遲留。"
        ],
        "title": "思程氏父子兄弟因以寄之  其一",
        "id": "7d8c7420-66d1-44fd-8d18-3035c332fdf3"
    },
    {
        "author": "邵雍",
        "paragraphs": [
            "氣候如當日，山川似舊時。",
            "獨來還獨往，此意有誰知。"
        ],
        "title": "思程氏父子兄弟因以寄之  其二",
        "id": "113b33e9-4513-467d-9519-70faa89ecca6"
    },
    {
        "author": "邵雍",
        "paragraphs": [
            "伊川往復過龍山，每過龍山意且閑。",
            "莫道移人不由境，可堪深著利名閒。"
        ],
        "title": "十九日歸洛城路遊龍門  其一",
        "id": "41eabb03-18e6-496e-968d-54260abe08bd"
    },
    {
        "author": "邵雍",
        "paragraphs": [
            "無煩物象弄精神，世態何常不喜新。",
            "唯有前墀好風月，清光依舊屬閑人。"
        ],
        "title": "十九日歸洛城路遊龍門  其二",
        "id": "448ea3f5-7050-406b-b190-97e6821918d2"
    },
    {
        "author": "邵雍",
        "paragraphs": [
            "融結成來不記秋，斷崖蒼壁鏁煙愁。",
            "中分洪造夏王力，橫截大山伊水流。",
            "八節灘聲長在耳，一川風景盡歸樓。",
            "行人莫動凭欄興，無限英雄浪白頭。"
        ],
        "title": "留題龍門  其一",
        "id": "757b8894-4761-47c9-97c2-96745aaebc98"
    },
    {
        "author": "邵雍",
        "paragraphs": [
            "誰將長劍斬長蛟，斬斷長蛟劍復韜。",
            "爪尾蜿蜒凝華嶽，角牙獰惡結嵩高。",
            "骨傷兩處嶄蒼壁，血出東流洶巨濤。",
            "此物猶難保身首，謂言讒口莫嗷嗷。"
        ],
        "tags": [
            "华山"
        ],
        "title": "留題龍門  其二",
        "id": "056ee4a0-f810-4c9a-b70c-7416ae5733c8"
    },
    {
        "author": "邵雍",
        "paragraphs": [
            "數朝從欵走煙霞，縱意凭欄看物華。",
            "百尺樓臺通鳥道，一川煙水屬僧家。",
            "直須心逸方爲樂，始信官榮未足誇。",
            "此景得遊無事日，也宜知幸福無涯。"
        ],
        "title": "龍門石樓看伊川",
        "id": "fce9aa35-5bf5-4306-8a19-6e40dccf5259"
    },
    {
        "author": "邵雍",
        "paragraphs": [
            "年年此際走煙嵐，人亦何嘗謂我貪。",
            "歸見交親話清勝，且無防患在三緘。"
        ],
        "title": "二十日到城中見交舊",
        "id": "d38b65ae-4b7a-432e-82bf-648cfca7ab13"
    },
    {
        "author": "邵雍",
        "paragraphs": [
            "溪翁昨晚步天津，步到天津佇立頻。",
            "洛水只聞煎去棹，西風唯解促行人。",
            "山川慘淡籠寒雨，樓觀參差鏁暮雲。",
            "此景分明誰會得，欲霜時候鴈來賓。"
        ],
        "title": "二十二日晚步天津次日有詩",
        "id": "a93e810b-ac42-463e-aa36-3490abfa12ca"
    },
    {
        "author": "邵雍",
        "paragraphs": [
            "上陽光景好看書，非象之中有坦途。",
            "良月引歸芳草渡，快風飛過洞庭湖。",
            "不因赤水時時往，焉有黄芽日日娛。",
            "莫道天津便無事，也須閑處著功夫。"
        ],
        "tags": [
            "洞庭湖"
        ],
        "title": "二十五日依韻和左藏吳傳正寺丞見贈",
        "id": "674c8da5-67be-46b7-9fc6-e06449a9b295"
    },
    {
        "author": "邵雍",
        "paragraphs": [
            "一霎蕭蕭晚雨餘，鳳凰樓下偶驅車。",
            "郄詵片玉知能挹，樂廣青天幸未踈。",
            "相闊夏秋聞甚事，可親燈火讀何書。",
            "恨無束帛嘉程子，徒自悁悁返弊廬。"
        ],
        "title": "二十九日依韻和洛陽陸剛叔主簿見贈",
        "id": "f0399113-9bd3-474e-ab27-014a195548a3"
    },
    {
        "author": "邵雍",
        "paragraphs": [
            "作官休用歎奚爲，未有升高不自卑。",
            "君子屈伸方爲道，吾儒進退貴從宜。",
            "即今彭澤歸何地，他日東門去未遲。",
            "痛恨伊嵩景無限，一名佳處重求資。"
        ],
        "title": "代書寄劍州普安令周士彥屯田  其一",
        "id": "b0a0b2b5-6cb1-47a3-bed7-53fac880e59f"
    },
    {
        "author": "邵雍",
        "paragraphs": [
            "二蜀至三吳，中間萬里餘。",
            "去年方北望，今歲復西驅。",
            "劍閣離天日，秦川限帝都。",
            "臨風相憶處，能飲一盃無。"
        ],
        "title": "代書寄劍州普安令周士彥屯田  其二",
        "id": "19d2a2e1-badb-4562-8d43-666b9a4218ab"
    },
    {
        "author": "邵雍",
        "paragraphs": [
            "正當老輩過從日，況值高秋摇落天。",
            "一把黄花一樽酒，故人西去又經年。"
        ],
        "title": "又一絕",
        "id": "491321c4-7ad7-483e-8bcb-1236d6b07b1c"
    },
    {
        "author": "邵雍",
        "paragraphs": [
            "人言人事危冠冕，吾愛吾廬遠市朝。",
            "野面不堪趨魏闕，閑身唯稱訪楊寥。",
            "殊無紀律詩千首，富有雲山酒一瓢。",
            "預借軒車又東去，自茲風月恐難招。"
        ],
        "title": "和趙充道秘丞見贈",
        "id": "0cc31b0e-b4ee-4ddf-ad46-94dc7af0e118"
    },
    {
        "author": "邵雍",
        "paragraphs": [
            "二十年來住洛都，眼前人事任紛如。",
            "形同草木何勝野，心類鐘彝不啻虛。",
            "已沐仁風深骨髓，更驚詩思劇瓊璩。",
            "莊周休道虧名實，自是無才悅衆狙。"
        ],
        "title": "和王不疑郎中見贈",
        "id": "eb75ecec-2cfb-442b-a575-c3dbee7d01be"
    },
    {
        "author": "邵雍",
        "paragraphs": [
            "清世文章日月懸，無才唯幸樂豐年。",
            "遊山太室更少室，看水伊川又洛川。",
            "古有孟軻難語覺，時無顔子易爲賢。",
            "讀書每到天根處，長懼諸公問極玄。"
        ],
        "title": "和魏教授見贈",
        "id": "11a7dbc8-ca18-46a7-b0b6-62835ca00419"
    },
    {
        "author": "邵雍",
        "paragraphs": [
            "非有非無是祖卿，都來相去一毫芒。",
            "人人可到我未到，物物不妨誰與妨。",
            "失即肝脾爲楚越，得之藜藿是膏粱。",
            "一言千古難知處，妙用仍須看呂粱。"
        ],
        "title": "和吳沖卿省副見贈",
        "id": "7a2d26f5-df16-47e3-84ab-7ac78bcbd1ff"
    },
    {
        "author": "邵雍",
        "paragraphs": [
            "天津南畔是吾廬，時荷夫君枉乘車。",
            "始爲退來忘檢束，却因閑久長空踈。",
            "與其功業逋青史，孰若雲山負素書。",
            "一片丹誠最難狀，庶幾長得類舟虛。"
        ],
        "title": "和孫傳師秘校見贈",
        "id": "544618bc-abef-4193-ae50-104214d385a9"
    },
    {
        "author": "邵雍",
        "paragraphs": [
            "瓊苑羣花一夜新，瑶臺十二玉爲塵。",
            "城中竹葉湧增價，坐上楊花盛學春。",
            "時會梁園皆墨客，誰思姑射有神人。",
            "餘糧豈止千倉望，盈尺仍宜莫厭頻。"
        ],
        "title": "依韻和陳成伯著作長壽雪會",
        "id": "1b9a2f8d-abc8-4ef6-b639-8f3114f8f3e0"
    },
    {
        "author": "邵雍",
        "paragraphs": [
            "竹遶長松松遶亭，令人到此骨毛清。",
            "梅稍带雪微微拆，水脈連冰湱湱鳴。",
            "殘臘歲華無柰感，半醺襟韻不勝情。",
            "誰憐相國名空在，吾道如何必可行。"
        ],
        "title": "依韻和陳成伯著作史館園會上作",
        "id": "043b5c9d-f10c-41a1-b1b7-f6a61cb51225"
    },
    {
        "author": "邵雍",
        "paragraphs": [
            "不憤曹公跨許昌，苟非梁益莫爭王。",
            "三分區宇風雷惡，橫截西南氣勢强。",
            "行客往來閑批點，史官褒貶浪文章。",
            "後人未識興亡意，請看江心舊戰場。"
        ],
        "title": "和夔峽張憲白帝城懷古",
        "id": "f2de4073-5871-49ad-bf5f-d740b2181772"
    },
    {
        "author": "邵雍",
        "paragraphs": [
            "爲士幸而居盛世，住家況復在中都。",
            "虛名浮利非我有，綠水青山何處無。",
            "選勝直宜尋美景，命儔須是擇吾徒。",
            "樂閑本屬閑人事，又與偷閑事更殊。"
        ],
        "title": "閑適吟  其一",
        "id": "207f1c9f-ef62-4c47-9085-501bb679af31"
    },
    {
        "author": "邵雍",
        "paragraphs": [
            "六尺眼前安樂身，四時爭忍負佳辰。",
            "漫凉氣候二八月，道義賓朋三五人。",
            "量力盃盤隨草具，開懷語笑任天真。",
            "勸君似此清閑事，雖老何須更厭頻。"
        ],
        "title": "閑適吟  其二",
        "id": "c6d86065-1852-4b97-86e7-f4446af75f3f"
    },
    {
        "author": "邵雍",
        "paragraphs": [
            "莫將真氣助憂傷，憤死英豪世更長。",
            "陌上雖多馬跳躍，天邊亦有鳳翺翔。",
            "三千賓客磨圭角，百二山河擁劍鋩。",
            "等是一場春夢過，自餘惡足自悲凉。"
        ],
        "title": "閑適吟  其三",
        "id": "f09a947f-3800-4a96-bd16-ac4029ad9bda"
    },
    {
        "author": "邵雍",
        "paragraphs": [
            "南窗睡起望春山，山在霏微煙靄間。",
            "千里難逃兩眼淨，百年未見一人閑。",
            "情如落絮無高下，心似遊絲自往還。",
            "又恐幽禽知此意，故來枝上語綿蠻。"
        ],
        "title": "閑適吟  其四",
        "id": "44fea96a-e4b7-42bb-bcb5-0bbe0c67bc5f"
    },
    {
        "author": "邵雍",
        "paragraphs": [
            "誰將造化屬東風，一屬東風事莫窮。",
            "殘臘也宜先作策，新正其那便要功。",
            "柳梢借暖渾摇軟，梅萼偷春半露紅。",
            "安得曏時情意在，輕衫撩亂少年中。"
        ],
        "title": "閑適吟  其五",
        "id": "5bf1ab75-0185-4bf2-bf65-a85e6f083c27"
    },
    {
        "author": "邵雍",
        "paragraphs": [
            "桃李因風花滿枝，因風桃李却離披。",
            "慘舒相繼不離手，憂喜兩盤都在眉。",
            "泰到盛時須入蠱，否當極處却成隨。",
            "今人休愛古人好，只爲今人生較遲。"
        ],
        "title": "桃李吟",
        "id": "c3729dbe-7c28-41ac-a1b6-1002c7c7727e"
    },
    {
        "author": "邵雍",
        "paragraphs": [
            "不知何鐵打成針，一打成針只刺心。",
            "料得人心不過寸，刺時須刺十分深。"
        ],
        "title": "傷心行",
        "id": "263768b3-6ce1-4703-b838-e46cf0e2af18"
    },
    {
        "author": "邵雍",
        "paragraphs": [
            "手足情深不可忘，割心猶未比其傷。",
            "急難疇者爾相濟，終鮮如今我遂當。",
            "韡鞾棣開無并萼，邕邕鴈去破初行。",
            "自茲明月清風夜，蕭索東籬看斷腸。"
        ],
        "title": "傷二舍弟無疾而化  其一",
        "id": "4174045b-c43d-4b3c-9728-0b7f7da8583c"
    },
    {
        "author": "邵雍",
        "paragraphs": [
            "腸斷東籬何所尋，東籬從此事沉沉。",
            "差肩行處皆成往，弔影傷時無似今。",
            "清淚已乾情莫極，黄泉未到恨非深。",
            "不知何日能銷盡，三十二年雍睦心。"
        ],
        "title": "傷二舍弟無疾而化  其二",
        "id": "cd8e54f9-dae8-4a0c-bab6-a597be56de67"
    },
    {
        "author": "邵雍",
        "paragraphs": [
            "兄既名雍弟名睦，弟兄雍睦情何足。",
            "居常出入留一人，奉親教子如其欲。",
            "慈父享年七十九，四人稚子常相逐。",
            "其間同戲綵衣時，堂上愉愉歡可掬。",
            "慈父前年忽傾逝，爾弟今年命還促。",
            "獨予奉母引四子，日對幾筵相向哭。",
            "不知腸有幾千尺，不知淚有幾千斛。",
            "斷盡滴盡無柰何，曏日恩光焉可贖。"
        ],
        "title": "又一首",
        "id": "67a470f4-b3c6-4699-9895-ad297461f5d9"
    },
    {
        "author": "邵雍",
        "paragraphs": [
            "手足恩情重，塤篪歡樂長。",
            "要知能忘處，墳草兩荒凉。"
        ],
        "title": "又一絕",
        "id": "83fc3f41-18ee-4ee5-8054-ded8b06a8217"
    },
    {
        "author": "邵雍",
        "paragraphs": [
            "嘗憶去年初夏時，與爾同聽杜鵑啼。",
            "杜鵑今年又復至，還是去年初夏時。",
            "禽鳥亦知人意切，一聲未絕一聲悲。",
            "腸隨此聲既已斷，魂逐此禽何處飛。"
        ],
        "title": "聽杜鵑思亡弟",
        "id": "ffd5356e-1135-4462-a158-37c2305ee110"
    },
    {
        "author": "邵雍",
        "paragraphs": [
            "後乎吾來，先乎吾往。",
            "當往之初，殊不相讓。"
        ],
        "title": "書亡弟殯所",
        "id": "59457631-161b-4830-b6df-7e45c7051192"
    },
    {
        "author": "邵雍",
        "paragraphs": [
            "南園之南草如茵，迎風晚步清無塵。",
            "不得與爾同歡欣，又疑天上有飛雲。",
            "一片世間來作人，飄來飄去殊無因。"
        ],
        "title": "南園南晚步思亡弟",
        "id": "c829b259-925e-44a0-850a-932604789903"
    },
    {
        "author": "邵雍",
        "paragraphs": [
            "天無私覆古今同，手足情多驟一空。",
            "五七年來併家難，六十歲許更頭風。",
            "常情不免順世俗，私計固難專僕童。",
            "安得仙人舊查在，伊川雲水樂無窮。"
        ],
        "title": "自憫",
        "id": "0db2ad75-1a64-4c03-ba93-4a1dc6585ee3"
    },
    {
        "author": "邵雍",
        "paragraphs": [
            "雖老仍思鼓缶歌，庶幾都未喪天和。",
            "明夷用晦止于是，無妄生災終柰何。",
            "似箭光陰頭上去，如麻人事眼前過。",
            "中間若不自爲計，所損其來又更多。"
        ],
        "title": "戊申自貽",
        "id": "79b4a734-c735-4397-8c11-a4f6d36aa20c"
    },
    {
        "author": "邵雍",
        "paragraphs": [
            "自從終鮮罷吟哦，聊爲臨風一浩歌。",
            "別易會難情不已，登高望遠興如何。",
            "百年可惜時無再，千里相思事更多。",
            "今日樽疊真北海，況君雅重幾人過。"
        ],
        "title": "代書寄北海幕趙充道太博",
        "id": "70d60dd5-f3da-4ebb-9ba8-9a829ccdefbf"
    },
    {
        "author": "邵雍",
        "paragraphs": [
            "不把憂愁累物華，光陰過眼疾如車。",
            "以平爲樂忝知分，待足求安恐未涯。",
            "食罷有時尋蕙圃，睡餘無事訪僧家。",
            "天津風月勝他處，長是思君共煮茶。"
        ],
        "title": "依韻和王不疑少卿見贈",
        "id": "d3729751-f921-4561-9f36-07ca1ff5722f"
    },
    {
        "author": "邵雍",
        "paragraphs": [
            "仁者難逢思有常，平居慎勿恃無傷。",
            "爭先徑路機關惡，近後語言滋味長。",
            "爽口物多須作疾，快心事過必爲殃。",
            "與其病後能求藥，不若病前能自防。"
        ],
        "title": "仁者吟",
        "id": "130a741a-26a7-420e-a8cd-ad20d883235e"
    },
    {
        "author": "邵雍",
        "paragraphs": [
            "爲愛消梅勝早梅，數枝先發日徘徊。",
            "若教嶺表臘前盡，安有洛陽正後開。",
            "香逐暖風初出谷，艷隨芳酒正浮醅。",
            "佳賓會取東君意，莫負乘春此際來。"
        ],
        "title": "東軒消梅初開勸客酒二首  其一",
        "id": "986689b0-7c08-4dd3-8498-e7d39f1cfd06"
    },
    {
        "author": "邵雍",
        "paragraphs": [
            "春色融融滿洛城，莫辭行樂慰平生。",
            "深思閑友開眉笑，重惜梅花照眼明。",
            "況是山翁差好事，可憐芳酒最多情。",
            "此時不向樽前醉，更向何時醉太平。"
        ],
        "title": "東軒消梅初開勸客酒二首  其二",
        "id": "27fc263f-659e-44e3-9964-4546493701a5"
    },
    {
        "author": "邵雍",
        "paragraphs": [
            "宇宙中和氣，清泠無比方。",
            "與時蠲疾病，爲歲造豐穰。",
            "起自青蘋末，來從翠樹傍。",
            "得逢明月夜，便入故人鄉。",
            "密葉摇重幄，殷花舞靚粧。",
            "兩三聲逈笛，千萬縷垂楊。",
            "細度絲桐韻，深傳蘭蕙香。",
            "樓臺臨遠水，軒檻近脩篁。",
            "盛夏驅煩暑，初晴送晚凉。",
            "輕披綠荷芰，緩透薄衣裳。",
            "浪走翻翩袂，波生瀲灧觴。",
            "閑愁難著莫，幽思易飛揚。",
            "快若乘天馬，醒如沃蔗漿。",
            "面前遊閬苑，坐上泛瀟湘。",
            "不可將錢買，焉能用斗量。",
            "依憑全藉德，收貯豈須倉。",
            "無患兼并取，寧憂寇盜攘。",
            "以茲爲樂事，未始有憂傷。"
        ],
        "title": "清風長吟",
        "id": "0e3bf1ef-9936-4ac1-a682-2b833cb2267d"
    },
    {
        "author": "邵雍",
        "paragraphs": [
            "垂柳有兩種，有長有短垂。",
            "唯茲長一種，偏與靜相宜。",
            "院宇深春後，亭臺晚景時。",
            "不勝煙羃羃，無柰日遲遲。",
            "霢霂雨初過，清泠風乍吹。",
            "章臺街左右，華表柱東西。",
            "起眼出牆樹，拂頭當路枝。",
            "翩翻綠羅带，縹緲縷金衣。",
            "蕩颺飄晴絮，繽紛舞暖絲。",
            "絲牽寸腸斷，絮入萬家飛。",
            "婀娜王巷韻，婆娑趙后姿。",
            "脩妍張緒少，柔軟沈侯羸。",
            "濯濯青拖地，毿毿翠遶池。",
            "般添花灼灼，引惹草凄凄。",
            "欝欝籠山館，踈踈映酒旗。",
            "贈人人自泣，駐馬馬還嘶。",
            "影裏咿啞去，陰中轣轆歸。",
            "凄凉裝暝靄，淡薄掛斜暉。",
            "懊惱輕攀折，憂愁重別離。",
            "早衰緣傍道，先茂爲臨溪。",
            "樓外蟬纔噪，橋邊鸎又啼。",
            "生憎遮望眼，死恨學粧眉。",
            "遠客莫知數，長條曾繫誰。",
            "經霜儘憔悴，來歲却依依。"
        ],
        "title": "垂柳長吟",
        "id": "dc9a50a2-58f0-4bc5-93bb-af126dfffaf7"
    },
    {
        "author": "邵雍",
        "paragraphs": [
            "以酒戰花穠，花穠酒更濃。",
            "花能十日盡，酒未百壺空。",
            "尚喜裝衣袂，猶憐墜酒鐘。",
            "多情唯粉蝶，薄倖是遊蜂。",
            "減却牆頭艷，添爲徑畔紅。",
            "飄零深院宇，點綴靜簾櫳。",
            "又恐隨流水，仍憂嫁遠風。",
            "水流猶委曲，風遠便西東。",
            "狼籍殘春後，離披晚照中。",
            "亭臺雖有主，軒騎斷無蹤。",
            "劍去擁妃子，兵來圍石崇。",
            "馬嵬方戀戀，金谷正匆匆。",
            "曹植辭休切，襄王夢已終。",
            "謬稱尋洛浦，浪說數巫峰。",
            "燕訴冤還在，鸎傳信莫通。",
            "苔錢如可買，柳線自能縫。",
            "悵望尤真宰，凄凉殢化工。",
            "放教成爛漫，不使略從容。",
            "命掃心爭忍，言收計遂窮。",
            "異香銷骨髓，絕色死英雄。",
            "任詫回天力，饒矜蓋世功。",
            "柰何時既往，到了事難重。",
            "開謝形相戾，興衰理一同。",
            "天機之淺者，未始免忡忡。"
        ],
        "title": "落花長吟",
        "id": "9220eeb3-563d-4f62-9518-871cd0502e0d"
    },
    {
        "author": "邵雍",
        "paragraphs": [
            "芳草更休生，芳樽更不傾。",
            "草如生不已，樽豈便能停。",
            "雨後閑池閣，春深小院庭。",
            "是時簾半捲，此際酒初醒。",
            "密密嫩方布，葺葺綠已成。",
            "送回殘照淡，引起曉寒輕。",
            "靜襯花村薄，閑裝竹塢清。",
            "溪邊微水浸，原上未春耕。",
            "莫遣香車輾，休教細馬行。",
            "籍餘無限意，望久不勝情。",
            "臺逈眉初斂，樓危眼乍明。",
            "低低暮雲碧，隠隠遠山青。",
            "翠接鴛鴦浦，萋連楊柳汀。",
            "江潭夜帆落，海渚晚舟橫。",
            "戍壘角一弄，牧童笛數聲。",
            "沙頭雙鷺下，渡口亂鴻驚。",
            "蓊鬰出征地，芊綿奉使程。",
            "遠披來往路，遍遶短長亭。",
            "苒苒秦皇墓，離離漢帝城。",
            "荒凉故銅雀，破碎舊金陵。",
            "霧鏁前朝事，煙昏後世名。",
            "枯猶藏狡兔，腐亦化流螢。",
            "縱剗奚由盡，纔燒又却榮。",
            "徒能蔽京觀，仍願且升平。"
        ],
        "title": "芳草長吟",
        "id": "77af0092-9b95-4b68-82d1-84d1011e70ca"
    },
    {
        "author": "邵雍",
        "paragraphs": [
            "春在水自淥，春歸淥遂休。",
            "清非不逮淥，春柰勝于秋。",
            "淥向陽中得，清於冷上求。",
            "加於清一等，用是淥爲優。",
            "薄薄冰初泮，微微雨乍收。",
            "渺瀰新島嶼，瀲灧舊汀洲。",
            "荷芰低猶卷，菰蒲嫩已抽。",
            "蘋繁雖漸出，藻荇禾全稠。",
            "日煖鴛鴦浴，煙晴翡翠游。",
            "波平雙躍鯉，風靜戲羣鷗。",
            "西蜀遨爭舉，東甌禊競修。",
            "武陵花再識，漢曲珮還投。",
            "臺下溶溶過，堤邊漫漫流。",
            "檻前纔泚泚，天外更悠悠。",
            "泛濫情懷惡，潺湲意思幽。",
            "遠山遮不斷，別浦去難留。",
            "二月溪橋畔，三吳野渡頭。",
            "依前橫兩槳，特地送孤舟。",
            "畫手方停筆，騷人正倚樓。",
            "長江飛絮外，只是動離愁。"
        ],
        "tags": [
            "长江"
        ],
        "title": "春水長吟",
        "id": "c78c81ef-1f89-4b12-9af1-ac63697348fe"
    },
    {
        "author": "邵雍",
        "paragraphs": [
            "少年貪讀兩行書，人世樂事都如愚。",
            "而今却欲釋前憾，柰何意氣難如初。",
            "每逢花開與月圓，一般情態還何如。",
            "當此之際無詩酒，情亦願死不願甦。",
            "花逢皓月精神好，月見奇花光彩舒。",
            "人與花月合爲一，但覺此身遊蕊珠。",
            "又恐月爲雲阻隔，又恐花爲風破除。",
            "若無詩酒重收管，過此又却成輕辜。",
            "可收幸有長詩篇，可管幸有清酒壺。",
            "詩扁酒壺時一講，長如花月相招呼。",
            "有花無月愁花老，有月無花恨月孤。",
            "月恨只憑詩告訴，花愁全仰酒枝梧。",
            "月恨花愁無一點，始知詩酒有功夫。",
            "些兒林下閑踈散，做得風流罪過無。"
        ],
        "title": "花月長吟",
        "id": "7d409e8c-7f82-45ec-a50b-f9028effefe4"
    },
    {
        "author": "邵雍",
        "paragraphs": [
            "洛城二月春摇蕩，桃李盛開如步障。",
            "高花下花紅相連，垂陽更出高花上。",
            "閑陪大尹出都門，邙阜真宮共尋訪。",
            "不見翠華西幸時，臨風盡日獨惆悵。"
        ],
        "title": "同府尹李給事遊上清宮",
        "id": "5e5c634a-7b3a-43f2-9b03-8e54e78b85e1"
    },
    {
        "author": "邵雍",
        "paragraphs": [
            "浪種閑花占地生，未嘗容易暫留情。",
            "柰何苦愛凌霜節，況是猶存縷管名。",
            "待鳳至時當有實，學龍吟處豈無聲。",
            "幽人願乞數枝種，得自君家又更榮。"
        ],
        "title": "乞笛竹栽於李少保宅",
        "id": "065d7583-3c61-426f-b3dd-e653d3b1579c"
    },
    {
        "author": "邵雍",
        "paragraphs": [
            "看即青山與白雲，尋思沒量大功勳。",
            "未知樂處緣何事，豈止饑時會茹葷。",
            "千首拙詩難著怨，一樽芳醑別涵春。",
            "壺中日月長多少，能老紅塵幾輩人。"
        ],
        "title": "思山吟  其一",
        "id": "e9889eb1-f38a-4132-a0e9-3459b011e356"
    },
    {
        "author": "邵雍",
        "paragraphs": [
            "祇恐身閑心未閑，心閑何必住雲山。",
            "果然得手情性上，更肯埋頭利害間。",
            "動止未嘗防忌諱，語言何復著機關。",
            "不圖爲樂至于此，天馬無蹤自往還。"
        ],
        "title": "思山吟  其二",
        "id": "8c44e4e3-fb8e-49f0-abd2-cc79bbdd8399"
    },
    {
        "author": "邵雍",
        "paragraphs": [
            "我儂非是惜黄金，自是常娥愛負心。",
            "初未上時猶露滴，恰纔圓處便天陰。",
            "欄桿倚了還重倚，芳酒斟迴又再斟。",
            "安得深閨與收管，柰何前後誤人深。"
        ],
        "title": "恨月吟",
        "id": "6cc007ff-a0ec-4713-ae8d-32b462405e8b"
    },
    {
        "author": "邵雍",
        "paragraphs": [
            "三千宮女衣宮袍，望幸心同各自嬌。",
            "初似綻時猶淡薄，半來開處特妖嬈。",
            "檀心未吐香先發，露粉既垂魂已銷。",
            "對此芳樽多少意，看看風雨騁麄豪。"
        ],
        "title": "愁花吟",
        "id": "393080fc-b785-4574-a9e2-1381e2dd6779"
    },
    {
        "author": "邵雍",
        "paragraphs": [
            "造化從來不負人，萬般紅紫見天真。",
            "滿城車馬空撩亂，未必逢春便得春。"
        ],
        "title": "和張子望洛城觀花",
        "id": "32d4180b-e65f-4dc5-982f-2e314bad8485"
    },
    {
        "author": "邵雍",
        "paragraphs": [
            "滿園桃李正離披，更被狂風作意吹。",
            "長是憂愁初謝處，却須思念未開時。",
            "柰何紅艷易消歇，不似青陰少改移。",
            "九十日春都去盡，樽前安忍更顰眉。"
        ],
        "title": "落花短吟",
        "id": "32517c26-0b16-489d-be23-2a2c6e3161ad"
    },
    {
        "author": "邵雍",
        "paragraphs": [
            "花間水畔綠如茵，興廢曾經漢與秦。",
            "占了山川無限地，愁傷今古幾何人。",
            "嚴霜殺盡還逢雨，野火燒殘又遇春。",
            "不那路傍多此物，農家長是費耕耘。"
        ],
        "title": "芳草短吟",
        "id": "574888e4-eabf-4e88-a9af-6fac0d27b62f"
    },
    {
        "author": "邵雍",
        "paragraphs": [
            "臨溪拂水正依依，更被狂風來往吹。",
            "薄暮不勝煙羃羃，深春無柰日遲遲。",
            "誰家縹緲青羅帔，何處蹁躚金縷衣。",
            "猶恐離人腸未斷，滿天仍著亂花飛。"
        ],
        "title": "垂柳短吟",
        "id": "82d981a7-b6e1-4295-b270-1d111dad54c1"
    },
    {
        "author": "邵雍",
        "paragraphs": [
            "雪消冰泮淥盈溝，翡翠鴛鴦得志秋。",
            "長恨遠山遮不斷，又疑別浦去難留。",
            "遶堤楊柳輕輕拂，近岸新蒲細細抽。",
            "滿眼煙波杳無際，三吳特地送孤舟。"
        ],
        "title": "春水短吟",
        "id": "3e8e065a-c72d-48bb-9a11-1b3fdb4ef97e"
    },
    {
        "author": "邵雍",
        "paragraphs": [
            "清風興況未全衰，豈謂天心便棄遺。",
            "長具齋莊緣讀易，每慙踈散爲吟詩。",
            "人間好景皆輸眼，世上閑愁不到眉。",
            "生長太平無事日，又還身老太平時。"
        ],
        "title": "清風短吟",
        "id": "0cb0b6f0-216f-4144-b8ff-863cafaf2531"
    },
    {
        "author": "邵雍",
        "paragraphs": [
            "年年長是怕春深，每到春深病不任。",
            "傷酒情懷因小會，養花天氣爲輕陰。",
            "歲華易革向來事，節物難迴老去心。",
            "唯有前軒堪靜坐，臨風想望舊知音。"
        ],
        "title": "暮春寄李審言龍圖",
        "id": "e4a0302c-c285-4320-8a1a-17dea5b3a283"
    },
    {
        "author": "邵雍",
        "paragraphs": [
            "綠楊深處囀流鶑，鶑語猶能喜太平。",
            "人享永年非不幸，天生珍物豈無情。",
            "牡丹謝後紫櫻熟，芍藥開時斑笋生。",
            "林下一般閑富貴，何嘗更肯讓公卿。"
        ],
        "title": "初夏閑吟",
        "id": "b712edfa-17e0-4390-b816-a114820714cf"
    },
    {
        "author": "邵雍",
        "paragraphs": [
            "世態其如與願違，必須言進是無知。",
            "遍將底事閑思處，不若西街極論時。",
            "設有奇才能動世，柰何雙鬢已如絲。",
            "天邊新月從來細，不爲人間愛畫眉。"
        ],
        "title": "代書答開封府推官姚輔周郎中",
        "id": "278436dd-a4f7-4a0e-afe5-e1cd15a542a2"
    },
    {
        "author": "邵雍",
        "paragraphs": [
            "多慙吾亦未知音，天樂雖聞不許尋。",
            "惠子相時情自好，莊生遊處意能深。",
            "閑來略記一春事，老去難忘千里心。",
            "洛社交朋每相見，爲吾因掉白頭吟。"
        ],
        "title": "代書寄濠倅張都官",
        "id": "a972733a-a3ca-43c2-800c-98afb881a9ee"
    },
    {
        "author": "邵雍",
        "paragraphs": [
            "生平不作皺眉事，天下應無切齒人。",
            "斷送落花安用雨，裝添舊物豈須春。",
            "幸逢堯舜爲真主，且放巢由作外臣。",
            "六十病夫宜揣分，監司無用苦開陳。"
        ],
        "title": "詔三下答鄉人不起之意",
        "id": "53e82880-944c-4d13-a92b-b62861f748c1"
    },
    {
        "author": "邵雍",
        "paragraphs": [
            "却恐鄉人未甚知，相知深後又何疑。",
            "貧時與祿是可受，老後得官難更爲。",
            "自有林泉安素志，況無才業動丹墀。",
            "荀楊若守吾儒分，免被韓文議小疵。"
        ],
        "title": "和王安之少卿韻",
        "id": "b6e185bf-02b8-4feb-b826-2a1c9238af48"
    },
    {
        "author": "邵雍",
        "paragraphs": [
            "造物工夫意自深，從吾所樂是山林。",
            "少因多病不干祿，老爲無才難動心。",
            "花月靜時行水際，蕙風香處卧松陰。",
            "閑窗一覺從容睡，願當封侯與賜金。"
        ],
        "title": "依韻和劉職方見贈",
        "id": "12463479-e707-496b-850f-6394a8efcfcf"
    },
    {
        "author": "邵雍",
        "paragraphs": [
            "東山有石若瓊玖，匠者追琢可盛酒。",
            "君子得之惜不用，慇懃遠寄林下叟。",
            "林叟從來用瓦盞，驚惶不敢擎上手。",
            "重誡兒童無損傷，緘藏復以待賢友。",
            "未知賢友何時歸，男子功名未成就。",
            "朝廷先從憂者言，方今莫如二虜醜。",
            "漢之六郡限遼西，唐之八州隔山後。",
            "自餘瓜沙甘與凉，中原久而不能有。",
            "柰何更餌以金帛，重困吾民猶掣肘。",
            "若非堂上出奇兵，安得閫外拉餘朽。",
            "直可逐去此腥羶，西出玉門北逾口。",
            "城下狐狸既不存，路上豺狼自無走。",
            "太陽烜赫耀天衢，氛妖接變匿塵垢。",
            "功成不肯受上賞，印解黄金大于斗。",
            "乞洛辭君出國門，歸鞍暖拂天街柳。",
            "千官如壁遮道留，仰面弄鞭不回首。",
            "鄉人夾路迎大尹，醉擁旌幢錦光溜。",
            "下車拜墓還政餘，不訪公門訪親舊。",
            "始知此器用有時，吾當爲君獻眉壽。"
        ],
        "title": "代書謝王勝之學士寄萊石茶酒器",
        "id": "7cffca7b-a95a-4bc1-a7f9-a155c60647cb"
    },
    {
        "author": "邵雍",
        "paragraphs": [
            "浩浩長空走日輪，何煩苦苦辨根塵。",
            "鵬程萬里非由駕，鶴筭三千別有春。",
            "鉛錫點金終屬假，丹青畫馬妄求真。",
            "請觀風急天寒夜，誰是當門定脚人。"
        ],
        "title": "崇德閣下答諸公不語禪",
        "id": "2ea34dbb-6f47-4182-9dfb-d9f6734d3063"
    },
    {
        "author": "邵雍",
        "paragraphs": [
            "六尺殘軀病復羸，況堪日日更添衰。",
            "滿懷可惜精明處，一語未能分付時。",
            "沙裏有金然索揀，石中韞玉柰何疑。",
            "此情牢落西風暮，倚遍欄干人不知。"
        ],
        "title": "天宮小閣倚欄",
        "id": "283831d3-39e2-48fe-bb96-2db8244b69e4"
    },
    {
        "author": "邵雍",
        "paragraphs": [
            "太華中峯五千仞，下有大道人往還。",
            "當時馬上一回首，十載夢魂猶過關。",
            "生平愛山山未足，由此看盡天下山。",
            "求如華山是難得，使人消得一生閑。"
        ],
        "title": "代書寄華山雲臺觀武道士",
        "id": "54699560-138c-4b55-938f-17595a214272"
    },
    {
        "author": "邵雍",
        "paragraphs": [
            "無學又無謀，胸中一向虛。",
            "枯腸忺飲酒，病眼怕看書。",
            "洛浦輕風裏，天津小雨餘。",
            "故人千里隔，相望意何如。"
        ],
        "title": "代書寄長安幕張文通",
        "id": "05b330ef-7e1c-4a17-90c4-8f3e0ded0c1d"
    },
    {
        "author": "邵雍",
        "paragraphs": [
            "佐命三朝爲太宰，名垂千古號元功。",
            "栽培桃李滿天下，出入風濤半海中。",
            "虎帳夜寒心益壯，鳳池波暖位猶空。",
            "君王鼎盛子儀在，萬里河湟不足攻。"
        ],
        "title": "和人聞韓魏公出鎮永興過洛",
        "id": "262db09b-d677-411c-b169-eca2e8a08604"
    },
    {
        "author": "邵雍",
        "paragraphs": [
            "秋入山河氣象雄，不堪閑望老年中。",
            "金蘭契重思無限，手足情多感未終。",
            "半局殘棋銷白晝，一簪華髮亂西風。",
            "唯君父子相知久，松桂心同色更同。"
        ],
        "title": "代書寄白波張景真輦運",
        "id": "2e18882d-5612-484a-b76f-144a9392f80f"
    },
    {
        "author": "邵雍",
        "paragraphs": [
            "長憶當年歸弊廬，弟兄同受策名初。",
            "一生不記尋常事，千里猶通咫尺書。",
            "風月遥知四明好，江山況是九秋餘。",
            "片帆未得閑飛去，徒見嚴君問起居。"
        ],
        "title": "代書寄鄞江知縣張太博",
        "id": "36f36140-ebf5-435a-90b3-3cf1788906b3"
    },
    {
        "author": "邵雍",
        "paragraphs": [
            "先幾能識是吾儕，慎勿輕爲世俗咍。",
            "把似衆中呈醜拙，爭如靜裏且談諧。",
            "奇花萬狀皆輸眼，明月一輪長入懷。",
            "似此光陰豈虛過，也知快活作人來。"
        ],
        "title": "先幾吟",
        "id": "2904d0ef-3ee2-4077-b18f-a02bfa4037d1"
    },
    {
        "author": "邵雍",
        "paragraphs": [
            "遶欄種菊一齊芳，戶牖軒窗總是香。",
            "得意不能無興詠，樂時況復遇豐穰。",
            "深秋景物隨宜好，向老筋骸粗且康。",
            "飲罷何防更登眺，爛霞堆裏有斜陽。"
        ],
        "title": "秋暮西軒",
        "id": "2f998e3e-e26b-4f77-8cb0-5f73000ec257"
    },
    {
        "author": "邵雍",
        "paragraphs": [
            "洛陽城裏任西東，二十年來放盡慵。",
            "故舊人多時欵曲，京都國大體雍容。",
            "池平有類江湖上，林靜或如山谷中。",
            "不必奇功蓋天下，閑居之樂自無窮。"
        ],
        "title": "天津閑步",
        "id": "a1bef336-f414-4052-96ac-99c644adabd7"
    },
    {
        "author": "邵雍",
        "paragraphs": [
            "二公詩美過連城，欲報才非禰正平。",
            "本謂柏舟終不遇，却驚華衮重爲榮。",
            "岷峨雨後方知峭，風月霜餘始見清。",
            "前有古人稱寡和，陽春白雪豈虛名。"
        ],
        "title": "寄和長安張强二機冝",
        "id": "914bc84f-161f-4569-bdbf-18ed4c5c9d48"
    },
    {
        "author": "邵雍",
        "paragraphs": [
            "緣木求魚固不能，緣魚求炙恐能行。",
            "與其病後求良藥，不若醉時辭大觥。",
            "芝草無根休用種，蟠桃有實豈難生。",
            "荷君見愛情非淺，一芥還同一芥榮。"
        ],
        "title": "代書答淮南憲張司封",
        "id": "3ee6c479-5160-446e-881e-f9444b0fc88e"
    },
    {
        "author": "邵雍",
        "paragraphs": [
            "集大成人不肯模，却行何異棄金車。",
            "便言天下無難事，豈信人間有丈夫。",
            "天意順時爲善計，人情安處是良圖。",
            "天人之際只些子，過此還同隔五湖。"
        ],
        "title": "偶得吟",
        "id": "32e60ef2-ea78-42e2-80e6-59c3be57b01f"
    },
    {
        "author": "邵雍",
        "paragraphs": [
            "一別光陰二紀餘，歲華如箭止堪吁。",
            "東西契闊久經難，前後慇懃兩得書。",
            "故國山川皆夢寐，舊家人物半丘墟。",
            "何時重講當時事，笑對西風坼酒壺。"
        ],
        "title": "代書寄友人",
        "id": "5c94b661-cf38-46f3-9f43-ee6b8e0acf10"
    },
    {
        "author": "邵雍",
        "paragraphs": [
            "風吹木葉不吹根，慎勿將根苦自陳。",
            "天子舊都閑好住，聖人餘事冗休論。",
            "長年國裏神仙侶，安樂窩中富貴人。",
            "萬水千山行已遍，歸來認得自家身。"
        ],
        "title": "風吹木葉吟",
        "id": "a7bf0066-c9c9-48c8-bfb4-702a1eda32be"
    },
    {
        "author": "邵雍",
        "paragraphs": [
            "長憶當年歸弊廬，未嘗三徑草荒蕪。",
            "欲爲天下屠龍手，肯讀人間非聖書。",
            "否泰悟來知進退，乾坤見了識親踈。",
            "自從會得環中意，閑氣胸中一點無。"
        ],
        "title": "閑行吟  其一",
        "id": "7056d0c3-f62f-43e1-98d6-f633e6cf88ff"
    },
    {
        "author": "邵雍",
        "paragraphs": [
            "投吳走越覓青天，殊不知天在眼前。",
            "開眼見是猶有病，舉頭尋處更無緣。",
            "顔淵正在如愚日，孟子方當不動年。",
            "安得功夫遊寶肆，愛人珠貝重憂錢。"
        ],
        "title": "閑行吟  其二",
        "id": "137a4684-d5c4-4201-9017-334f0aea01cf"
    },
    {
        "author": "邵雍",
        "paragraphs": [
            "買卜稽疑是買疑，病深何藥可能醫。",
            "夢中說夢重重妄，牀上安牀疊疊非。",
            "列子御風徒有待，夸夫逐日豈無疲。",
            "勞多未有收功處，踏盡人間閑路岐。"
        ],
        "title": "閑行吟  其三",
        "id": "7a5a1da4-cc0c-432d-94d5-6973590bdd52"
    },
    {
        "author": "邵雍",
        "paragraphs": [
            "人言物外有煙霞，物外煙霞豈足誇。",
            "若用校量爲樂事，但無憂撓是仙家。",
            "百年光景留難住，十日芳菲去莫遮。",
            "對酒無花非負酒，對花無酒是虧花。"
        ],
        "title": "對花飲",
        "id": "48f788c2-b7ad-427a-9d0c-ffdf4ce19716"
    },
    {
        "author": "邵雍",
        "paragraphs": [
            "綠樹成陰日，黄鸎對語時。",
            "小渠初瀲灧，新竹正參差。",
            "倚杖閑吟久，携童引步遲。",
            "好風知我意，故故向人吹。"
        ],
        "title": "春盡後園閑步",
        "id": "94dd3c56-de8d-4d95-9169-72bef884da86"
    },
    {
        "author": "邵雍",
        "paragraphs": [
            "敦篤情懷世所稀，昔年今日事難追。",
            "雪霜未始寒無甚，松桂何嘗色暫移。",
            "洛邑士人雖我信，天津風月只君知。",
            "夢魂不悟東都遠，依舊過從似舊時。"
        ],
        "title": "代書寄吳傳正寺丞",
        "id": "fa00857b-d695-410b-bea1-0f2559796d91"
    },
    {
        "author": "邵雍",
        "paragraphs": [
            "洛下園池不閉門，洞天休用別尋春。",
            "縱遊只却輸閑客，遍入何嘗問主人。",
            "更小亭欄花自好，儘荒臺榭景纔真。",
            "虛名誤了無涯事，未必虛名總到身。"
        ],
        "title": "洛下園池",
        "id": "38d749c1-fba7-440c-847d-1c2ecfe4b3ac"
    },
    {
        "author": "邵雍",
        "paragraphs": [
            "夜來清夢過城東，溪水分流徑路通。",
            "全似乘查上天漢，但無嚴子驗行蹤。"
        ],
        "title": "夢過城東謁洛陽尉楊應之",
        "id": "dabbda6a-2a1d-4c8a-a403-d36c7ee185f8"
    },
    {
        "author": "邵雍",
        "paragraphs": [
            "洛城官滿振衣裾，塵土何由浼遠途。",
            "道在幸逢清日月，眼明應見舊江湖。",
            "知行知止唯賢者，能屈能伸是丈夫。",
            "歸去何妨趁殘水，三吳還似嚮時無。"
        ],
        "title": "代書寄前洛陽簿陸剛叔秘校",
        "id": "82ae1d05-8c6e-4d95-8f0c-22535db7cbbb"
    },
    {
        "author": "邵雍",
        "paragraphs": [
            "草有可嘉者，莫將蕭艾儔。",
            "扶踈全類竹，蒼翠特宜秋。",
            "風雨聲初入，江湖思莫收。",
            "無功濟天下，藉此一淹留。"
        ],
        "title": "答人乞碧蘆",
        "id": "7975d32c-1b4c-4158-8711-d8d7085d7b2c"
    },
    {
        "author": "邵雍",
        "paragraphs": [
            "吾道本來平，人多不肯行。",
            "得心無後味，失脚有深坑。",
            "若未通天地，焉能了死生。",
            "向其間一事，須是自誠明。"
        ],
        "title": "逍遥吟  其一",
        "id": "cffd43c5-3914-408d-b24b-a01714431e70"
    },
    {
        "author": "邵雍",
        "paragraphs": [
            "人生憂不足，足外更何求。",
            "吾生雖未足，亦也却無憂。",
            "天和將酒養，真樂用詩勾。",
            "不信年光會，催人早白頭。"
        ],
        "title": "逍遥吟  其二",
        "id": "946b6093-13fc-4d23-808d-a538e063a083"
    },
    {
        "author": "邵雍",
        "paragraphs": [
            "夜入安樂窩，晨興飲太和。",
            "窮神知道泰，養素得天多。",
            "日月任推盪，山川徒琢磨。",
            "欲求爲此者，到了是誰何。"
        ],
        "title": "逍遥吟  其三",
        "id": "0afb2a45-b1a7-4fa6-bcce-0bcd5134bca6"
    },
    {
        "author": "邵雍",
        "paragraphs": [
            "何事感人深，求之無處尋。",
            "兩儀長在手，萬化不關心。",
            "石裏時藏玉，砂中屢得金。",
            "分明難理會，須索入沉吟。"
        ],
        "title": "逍遥吟  其四",
        "id": "31c09ac3-19aa-429a-8d40-0a022394e451"
    },
    {
        "author": "邵雍",
        "paragraphs": [
            "相去一毛間，千山復萬山。",
            "雖能忘寢食，未肯去機關。",
            "不是責人備，柰何開口難。",
            "天心況非遠，既遠遂無還。"
        ],
        "title": "偶得吟",
        "id": "9bebc6a1-d0a9-4b0f-8e1b-3ce22199fa83"
    },
    {
        "author": "邵雍",
        "paragraphs": [
            "每度過東鄰，東鄰愈覺懃。",
            "既來長是愧，相見只如親。",
            "飲食皆隨好，兒童亦自忻。",
            "吾鄉有是樂，何必更求仁。"
        ],
        "title": "每度過東鄰",
        "id": "446a99d9-9411-4266-be26-ef07c24c4ed0"
    },
    {
        "author": "邵雍",
        "paragraphs": [
            "每度過東街，東街怨暮來。",
            "只知閑說話，那覺太開懷。",
            "我有千般樂，人無一點猜。",
            "半醺歡喜酒，未晚未成迴。"
        ],
        "title": "每度過東街",
        "id": "711d8513-4439-40e0-8a02-a7c9ace4df83"
    },
    {
        "author": "邵雍",
        "paragraphs": [
            "君子與人交，未始無驚惕。",
            "小人與人交，示始無差忒。",
            "祗此真喜歡，也宜重愛惜。",
            "他年雲水踈，亦恐難尋覓。"
        ],
        "title": "君子與人交",
        "id": "fa296c4c-bff0-4015-b263-9a78133403ff"
    },
    {
        "author": "邵雍",
        "paragraphs": [
            "唯天有二氣，一陰而一陽。",
            "陰毒産蛇蝎，陽和生鸞凰。",
            "安得蛇蝎死，不爲人之殃。",
            "安得鳳凰生，長爲國之祥。"
        ],
        "title": "唯天有二氣",
        "id": "057151b6-46fd-4037-b89e-2fb1acc6e73c"
    },
    {
        "author": "邵雍",
        "paragraphs": [
            "無客迴天意，有人資盜糧。",
            "日中屢見斗，六月時降霜。",
            "有書不暇讀，有食不暇嘗。",
            "食況不盈缶，書空堆滿牀。"
        ],
        "title": "無客迴天意  其一",
        "id": "a5a5c514-8f93-463f-af96-2368b773eb2f"
    },
    {
        "author": "邵雍",
        "paragraphs": [
            "惡死而好生，古今之常情。",
            "人心可生事，天下自無兵。",
            "草木尚咸若，山川豈不寧。",
            "胡爲無擊壤，飲酒樂升平。"
        ],
        "title": "無客迴天意  其二",
        "id": "76212425-eddb-429d-a942-9cf9bcbe60d8"
    },
    {
        "author": "邵雍",
        "paragraphs": [
            "纖鱗不足留，此失一生休。",
            "放爾江湖去，寬渠鼎鑊憂。",
            "更宜深避網，慎勿誤吞鈎。",
            "天下多庖者，無令落庶羞。"
        ],
        "title": "放小魚",
        "id": "873e3636-005b-4bb7-a90b-85e00c3c626d"
    },
    {
        "author": "邵雍",
        "paragraphs": [
            "日日步家園，清風不著錢。",
            "城中得野景，竹下弄飛泉。",
            "自願無嗟若，何妨養浩然。",
            "却慙天下士，語道未忘筌。"
        ],
        "title": "依韻和田大卿見贈",
        "id": "155cda49-d61f-408c-93bc-b4cbd71170dc"
    },
    {
        "author": "邵雍",
        "paragraphs": [
            "洛人好種花，唯我好種竹。",
            "所好雖不同，其心亦自足。",
            "花止十日紅，竹能經歲綠。",
            "俱霑雨露恩，獨無霜雪辱。"
        ],
        "title": "乞笛竹",
        "id": "d1ddb5b2-107a-44d1-82dc-d62c76fb693d"
    },
    {
        "author": "邵雍",
        "paragraphs": [
            "經難憶浮丘，吾鄉足勝遊。",
            "風前驚白髮，雨後喜新秋。",
            "仕官情雖薄，登臨興未休。",
            "人間浪憂事，都不到心頭。"
        ],
        "title": "依韻和王不疑少卿招飲",
        "id": "5055337f-9582-4a65-9539-6837d35419a6"
    },
    {
        "author": "邵雍",
        "paragraphs": [
            "乍凉天氣好，何處不堪遊。",
            "鴻鴈來賓日，鷹鸇得志秋。",
            "忘形終夕樂，失脚一生休。",
            "多少江湖上，舟舡未到頭。"
        ],
        "title": "再和王不疑少卿見贈",
        "id": "fa775cd5-1cfe-4f40-bb51-8ab087dcda05"
    },
    {
        "author": "邵雍",
        "paragraphs": [
            "洛中詩有社，馬上句如神。",
            "白首交情重，黄花節物新。",
            "見過心可荷，知愧道非淳。",
            "寂寞西風裏，身閑半古人。"
        ],
        "title": "依韻和三王少卿同過弊廬",
        "id": "e1aa50b6-9f5a-47ce-ae02-9b8b4c39d851"
    },
    {
        "author": "邵雍",
        "paragraphs": [
            "一別星霜二紀中，升沉音問不相通。",
            "林間談笑須歸我，天下安危宜繫公。",
            "萬乘几前嘗蹇諤，百花洲上略從容。",
            "不知月白風清夜，能憶伊川舊釣翁。"
        ],
        "title": "代書寄南陽太守呂獻可諫議",
        "id": "1ab3817c-1aca-4e96-93f0-508395e35a05"
    },
    {
        "author": "邵雍",
        "paragraphs": [
            "天津風月一何孤，似我經秋相憶無。",
            "每仗晴波寄聲去，不知曾得到東都。"
        ],
        "title": "寄吳傳正寺丞",
        "id": "1b9bd2d7-aae3-410b-af42-8c07f7c9657e"
    },
    {
        "author": "邵雍",
        "paragraphs": [
            "洛陽官滿歸吳會，男子雄圖志未伸。",
            "若到江山最佳處，舉盃無惜望天津。"
        ],
        "title": "寄前洛陽簿陸剛叔秘校",
        "id": "8c8be6e9-0bf5-4f39-b52c-71fd75c8b401"
    },
    {
        "author": "邵雍",
        "paragraphs": [
            "庭梧葉半黄，籬菊初受霜。",
            "向晚意不快，把酒西南望。",
            "望君不見君，但見鴻南翔。",
            "正欲思寄書，自成書數行。"
        ],
        "title": "依韻和淮南憲張司封",
        "id": "1d86bb42-7b49-436e-8689-6e60acbdf727"
    },
    {
        "author": "邵雍",
        "paragraphs": [
            "近來多病不堪言，長欲醺醺带醉眠。",
            "新酒乍逢重九日，好花初接小春天。",
            "自知命薄臨頭上，不願事多來眼前。",
            "唯有天津橫落照，水聲仍是舊潺湲。"
        ],
        "title": "重陽前一日作",
        "id": "99120e22-3064-41d0-a03b-02a0055cce07"
    },
    {
        "author": "邵雍",
        "paragraphs": [
            "人情見了多，世態諳來久。",
            "事過憂噬臍，物傷防掣肘。",
            "水濁更澄濾，衣塵須抖擻。",
            "必欲論主衡，何人爲好手。"
        ],
        "title": "重九日登石閣三首  其一",
        "id": "de471410-dff5-4ee4-99a1-21d7fedaa490"
    },
    {
        "author": "邵雍",
        "paragraphs": [
            "事出一時間，時過事莫還。",
            "當時深可愛，過後不堪看。",
            "夏去休言暑，冬來始講寒。",
            "人能知此理，憂患自難干。"
        ],
        "title": "重九日登石閣三首  其二",
        "id": "0c15ce0a-d231-417d-a3fb-7fa6a94e173b"
    },
    {
        "author": "邵雍",
        "paragraphs": [
            "今歲重陽日，凭欄氣候遲。",
            "雲煙雖已淡，林木未全衰。",
            "天地開懷處，山川快眼時。",
            "欄干空倚遍，此意有誰知。"
        ],
        "title": "重九日登石閣三首  其三",
        "id": "203d0bdc-db3c-4d56-b489-0ccde0a263b4"
    },
    {
        "author": "邵雍",
        "paragraphs": [
            "百萬貔貅動塞塵，朝廷委寄不輕人。",
            "胡兒生事雖然淺，國士盡忠須是純。",
            "隴上悲歌應憤惋，林間酣飲但酸辛。",
            "欲陳一句好言語，只恐相知未甚真。"
        ],
        "title": "依韻答友人",
        "id": "9a4c6078-d434-496f-b74c-eac552cddaaf"
    },
    {
        "author": "邵雍",
        "paragraphs": [
            "富貴多傲人，人情有時移。",
            "道德不傲人，人情久益歸。",
            "道德有常理，富貴無定期。",
            "蒿萊霜至萎，松柏雪更滋。"
        ],
        "title": "偶見吟  其一",
        "id": "86605a1c-fe70-44e9-98f0-03a4d80b9774"
    },
    {
        "author": "邵雍",
        "paragraphs": [
            "世上多附炎，炎歇人自去。",
            "君子善處約，約久情自固。",
            "炎歇勢不迴，情固人不去。",
            "路人或如親，親人却如路。"
        ],
        "title": "偶見吟  其二",
        "id": "363fc6b6-528c-4016-9c01-a14e072f2a8e"
    },
    {
        "author": "邵雍",
        "paragraphs": [
            "心跡貴相親，相親善惡分。",
            "世間須有物，天下豈無人。",
            "既見薰蕕臭，當思玉石焚。",
            "如何得時態，長似洛陽春。"
        ],
        "title": "偶見吟  其三",
        "id": "fb6c46ca-a4f8-47a7-aa01-52b7d665ec3d"
    },
    {
        "author": "邵雍",
        "paragraphs": [
            "昔日不鍊物，嘗爲物所誤。",
            "今日不鍊人，又爲人所怒。",
            "物誤亦可辨，人怒難往訴。",
            "我對人稱過，人亦爲我恕。"
        ],
        "title": "無題吟",
        "id": "3541fdb3-66fd-4f5e-8f63-1c357b3cfa4f"
    },
    {
        "author": "邵雍",
        "paragraphs": [
            "自從新法行，嘗苦樽無酒。",
            "每有賓朋至，盡日閑相守。",
            "必欲丐于人，交親自無有。",
            "必欲典衣買，焉能得長久。"
        ],
        "title": "無酒吟",
        "id": "b45385fc-f6cc-46c7-8a8a-2c859684cda7"
    },
    {
        "author": "邵雍",
        "paragraphs": [
            "歸去來兮任我真，事雖成往意能新。",
            "何嘗不遇如斯世，其那難逢似此人。",
            "近暮特嗟時翳翳，向榮還喜木欣欣。",
            "可憐六百餘年外，復有閑人繼後塵。"
        ],
        "title": "讀陶淵明歸去來",
        "id": "f316b86f-797a-400e-8abe-9bde2f6d217e"
    },
    {
        "author": "邵雍",
        "paragraphs": [
            "中秋天氣隨宜好，來訪南園會隠家。",
            "貪飲不知歸去晚，水精宮裏宿煙霞。"
        ],
        "title": "訪南園張氏昆仲因而留宿",
        "id": "60d31af4-14df-45b8-a1bb-b3272fa3c69b"
    },
    {
        "author": "邵雍",
        "paragraphs": [
            "生平有癖好尋幽，一歲龍山四五遊。",
            "或往或還都不計，蓋無榮利可稽留。"
        ],
        "title": "和王安之少卿同遊龍門  其一",
        "id": "a35e2a3e-e25d-41e4-afcf-7d09cbe579af"
    },
    {
        "author": "邵雍",
        "paragraphs": [
            "數朝從款看伊流，夜卜香山宿石樓。",
            "會有凉風開遠意，更和煙雨弄高秋。"
        ],
        "title": "和王安之少卿同遊龍門  其二",
        "id": "c5094b4e-643d-433f-a8c4-22d63817e554"
    },
    {
        "author": "邵雍",
        "paragraphs": [
            "乘興龍山訪盡幽，恰如人在畫圖遊。",
            "恨無美酒酬佳景，正欲留時不得留。"
        ],
        "title": "歸城中再用前韻  其一",
        "id": "bf2b8ab5-26a8-4a66-974e-c4c876808b6e"
    },
    {
        "author": "邵雍",
        "paragraphs": [
            "初秋微雨造輕寒，倚遍東岑閣上欄。",
            "不謂是時煙靄裏，松齋人作畫圖看。"
        ],
        "title": "歸城中再用前韻  其二",
        "id": "6ad627d3-d107-4593-a4a9-90018df02ed8"
    },
    {
        "author": "邵雍",
        "paragraphs": [
            "做了三公更引年，人間福德合居先。",
            "結茅未盡忘君處，正在嵩高萬歲前。"
        ],
        "title": "和人留題張相公庵",
        "id": "8d2a5889-272f-4c20-aa5b-149de24a07d0"
    },
    {
        "author": "邵雍",
        "paragraphs": [
            "嚴親出守劍門西，色養歡深世表儀。",
            "唐相規模今歷歷，蜀民遨樂舊熙熙。",
            "海棠洲畔停橈處，金鴈橋邊立馬時。",
            "料得預憂天下計，不忘君者更爲誰。"
        ],
        "title": "代書寄程正叔",
        "id": "2a2f6572-6af2-4957-8997-f406bd6c75d5"
    },
    {
        "author": "邵雍",
        "paragraphs": [
            "當年志意欲橫秋，今日思之重可羞。",
            "事到强圖皆屑屑，道非真得盡悠悠。",
            "靜中照物情難隠，老後看書味轉優。",
            "談麈從容對賓客，薦章重疊誤公侯。",
            "已蒙賢傑開青眼，不顧妻孥怨白頭。",
            "谷口鄭真焉敢望，壽陵餘子若爲謀。",
            "鼎間龍虎忘看守，棋上山河廢講求。",
            "一枕晴窗睡初覺，數聲幽鳥語方休。",
            "林泉好處將詩買，風月佳時用酒酬。",
            "三百六旬如去箭，肯教襟抱落閑愁。"
        ],
        "title": "歲暮自貽",
        "id": "c248ce60-0793-4358-9bb7-0f1cf586f025"
    },
    {
        "author": "邵雍",
        "paragraphs": [
            "行年六十一，筋骸未甚老。",
            "已爲兩世人，便化豈爲夭。",
            "況且粗康强，又復無憂撓。",
            "如何不喜歡，佳辰自不少。"
        ],
        "title": "歡喜吟",
        "id": "2456579e-8852-40b5-a659-0c7a44144958"
    },
    {
        "author": "邵雍",
        "paragraphs": [
            "花前靜榻閑眠處，竹下明窗獨坐時。",
            "著甚語言名宇泰，林間自有翠禽知。"
        ],
        "title": "寄李景真太博",
        "id": "6315799e-affa-45fd-8eae-04b6b27fcbda"
    },
    {
        "author": "邵雍",
        "paragraphs": [
            "蛇頭蝎尾不相同，毒殺人多始是功。",
            "風月四時無限好，莫將閑事撓胸中。"
        ],
        "title": "感事吟",
        "id": "bdefb6c8-740f-4366-b86a-abed7ee5ea94"
    },
    {
        "author": "邵雍",
        "paragraphs": [
            "三川地正得中陽，氣入奇葩亦自王。",
            "善識好花人不遠，好花無恡十分芳。"
        ],
        "title": "寄亳州秦伯鎮兵部  其一",
        "id": "4ba817a1-ccee-46b8-b41f-49527fd6cdf8"
    },
    {
        "author": "邵雍",
        "paragraphs": [
            "人事紛紛積有年，何煩顰蹙向花前。",
            "萬般計較頭須白，饒了胸中不坦然。"
        ],
        "title": "寄亳州秦伯鎮兵部  其二",
        "id": "fcd5e64c-7f11-4688-8c2f-4f05e41a2ba0"
    },
    {
        "author": "邵雍",
        "paragraphs": [
            "無限有情風月間，好將醇酒發酡顔。",
            "柰何人自生疑阻，利害嫌輕更設關。"
        ],
        "title": "寄亳州秦伯鎮兵部  其三",
        "id": "7da8c710-e224-47d4-aca0-23b15fd474fe"
    },
    {
        "author": "邵雍",
        "paragraphs": [
            "雖貧無害日高眠，人不堪憂我自便。",
            "鍛鍊物情時得意，新詩還有百來篇。"
        ],
        "title": "寄亳州秦伯鎮兵部  其四",
        "id": "4908bcd3-8d31-42f0-afe1-84f3f27bd78d"
    },
    {
        "author": "邵雍",
        "paragraphs": [
            "天心復處是無心，心到無時無處尋。",
            "若謂無心便無事，水中何故不生金。"
        ],
        "title": "寄亳州秦伯鎮兵部  其五",
        "id": "a40bec25-fe58-42f9-a6ec-940d003e7cf6"
    },
    {
        "author": "邵雍",
        "paragraphs": [
            "酒涵花影滿巵紅，瀉入天和胸臆中。",
            "最愛一般情味好，半醺時與太初同。"
        ],
        "title": "寄亳州秦伯鎮兵部  其六",
        "id": "0c059cc2-9d54-4de2-9ad8-c0e113987cbe"
    },
    {
        "author": "邵雍",
        "paragraphs": [
            "許大秦皇定九州，九州纔定却歸劉。",
            "佗人莫謾誇精彩，徒自區區撰白頭。"
        ],
        "title": "別寄一首",
        "id": "f143ea4d-7ed1-4f90-9214-0f1ed6300592"
    },
    {
        "author": "邵雍",
        "paragraphs": [
            "芳酒一樽雖甚滿，故人千里柰思何。",
            "柳挼池閣條偏細，花近簷楹香更多。"
        ],
        "title": "思故人",
        "id": "499382f1-9dfb-446c-aa8d-53a5437a5608"
    },
    {
        "author": "邵雍",
        "paragraphs": [
            "太學先生善識花，得花精處却因茶。",
            "萬紅香裏烹餘後，分送天津第一家。"
        ],
        "title": "和王平甫教授賞花處惠茶韻",
        "id": "bc43d2d4-2ddb-4e6f-8f86-4b69e846d616"
    },
    {
        "author": "邵雍",
        "paragraphs": [
            "三月初三花正開，閑同親舊上春臺。",
            "尋常不醉此時醉，更醉猶能舉大盃。"
        ],
        "title": "南園賞花  其一",
        "id": "4dd5be20-6216-43b4-9947-844ac4938528"
    },
    {
        "author": "邵雍",
        "paragraphs": [
            "花前把酒花前醉，醉把花枝仍自歌。",
            "花見白頭入莫笑，白頭人見好花多。"
        ],
        "title": "南園賞花  其二",
        "id": "4d9a82c9-c95b-4fae-afcf-7134082aec1d"
    },
    {
        "author": "邵雍",
        "paragraphs": [
            "賞花全易識花難，善識花人獨倚欄。",
            "雨露功中觀造化，神仙品裏定容顔。",
            "尋常止可言時尚，奇絕方名出世間。",
            "賦分也須知不淺，筭來消得一生閑。"
        ],
        "title": "獨賞牡丹",
        "id": "29f63066-1f41-408e-a42a-06813d0f7f8c"
    },
    {
        "author": "邵雍",
        "paragraphs": [
            "三月春歸留不住，春歸春意難分付。",
            "凡言歸者必歸家，爲問春家在何處。"
        ],
        "title": "問春  其一",
        "id": "7fb1eb82-7802-4f70-8efe-203694d096e3"
    },
    {
        "author": "邵雍",
        "paragraphs": [
            "春歸必竟歸何處，無限春冤都未訴。",
            "欲托流鸎問所因，子規又叫不如去。"
        ],
        "title": "問春  其二",
        "id": "35b845d8-978b-4b46-a1d6-7aee74e231a9"
    },
    {
        "author": "邵雍",
        "paragraphs": [
            "春來愁去只因花，春去愁來翻殢酒。",
            "長恨愁多酒力微，爲春成病花知否。"
        ],
        "title": "問春  其三",
        "id": "70566f77-acb2-4a21-bcc4-ad3b51e9f087"
    },
    {
        "author": "邵雍",
        "paragraphs": [
            "物如善得終爲美，事到巧圖安有公。",
            "不作風波於世上，自無冰炭到胸中。",
            "災殃秋葉霜前墜，富貴春華雨後紅。",
            "造化分明人莫會，花榮消得幾何功。"
        ],
        "title": "安樂窩中自貽",
        "id": "1c80f038-2d0e-4766-a8d3-41c80c7774d4"
    },
    {
        "author": "邵雍",
        "paragraphs": [
            "春在對花飲，春歸花亦殘。",
            "對花不飲酒，歡意遂闌珊。",
            "酒向花前飲，花宜醉後看。",
            "花前不飲酒，終負一年歡。"
        ],
        "title": "花前勸酒",
        "id": "2f44134d-8359-4f95-b98e-46eb8f5bac5b"
    },
    {
        "author": "邵雍",
        "paragraphs": [
            "樸散人道立，法始乎羲皇。",
            "歲月易遷革，書傳難考詳。",
            "二帝啟禪讓，三王正紀綱。",
            "五伯仗形勝，七國爭强梁。",
            "兩漢驤龍鳳，三分走虎狼。",
            "西晉擅風流，羣凶來北荒。",
            "東晉事清芬，傳聲宋齊梁。",
            "逮陳不足算，江表成悲傷。",
            "後魏乘晉弊，掃除幾小康。",
            "遷洛未甚久，旋聞東西將。",
            "北齊舉爝火，後周馳星光。",
            "隨能一統之，駕福于巨唐。",
            "五代如傳舍，天下徒擾攘。",
            "不有真主出，何由奠中央。",
            "一萬里區字，四千年興亡。",
            "五百主肇位，七十國開疆。",
            "或混同六合，或控制一方。",
            "或創業先後，或垂祚短長。",
            "或奮于將墜，或奪于已昌。",
            "或火興无妄，或福會不祥。",
            "或患生藩屏，或難起蕭牆。",
            "或病由唇齒，或疾亟膏肓。",
            "談笑萌事端，酒食開戰場。",
            "情慾之一發，利害之相戕。",
            "劇力恣吞噬，無涯罹禍殃。",
            "山川纔表裏，丘隴又荒凉。",
            "荆棘除難盡，芝蘭種未芳。",
            "龍蛇走平地，玉石碎崑崗。",
            "善設稱周孔，能齊是老莊。",
            "柰何言已病，安得意都忘。"
        ],
        "title": "書皇極經世後",
        "id": "9ea7ff3e-7028-45d8-b64c-172353545d14"
    },
    {
        "author": "邵雍",
        "paragraphs": [
            "衆人之所樂，所樂唯囂塵。",
            "吾友之所樂，所樂唯清芬。",
            "清芬無鼓吹，直與太古鄰。",
            "太古者靡佗，和氣常絪紜。",
            "里閈舊情好，有才復有文。",
            "過從一日樂，十月生陽春。",
            "洛陽古神州，周公嘗縷陳。",
            "四時寒暑正，四方道里均。",
            "代不乏英俊，號爲多縉紳。",
            "至于花與木，天下莫敢倫。",
            "而逢此之景，而當此之辰。",
            "而能開口笑，而世有幾人。",
            "清衷貫金石，劇變驚鬼神。",
            "天地爲一指，富貴如浮雲。",
            "明時緩康濟，白晝閑經綸。",
            "莫如陪歡伯，又復對此君。",
            "商於六百里，黄金四萬斤。",
            "不能買茲樂，自餘惡足論。",
            "接䍦倒戴時，蟾蜍生海垠。",
            "小車倒載時，山翁歸天津。"
        ],
        "title": "履道會飲",
        "id": "deedbf1c-007f-42b1-b1dc-76274508e755"
    },
    {
        "author": "邵雍",
        "paragraphs": [
            "美物須絕代，異人須不世。",
            "造化生得成，諒亦非容易。",
            "曠世耳可聞，同時目能視。",
            "陳子同時人，柰何聞諸耳。"
        ],
        "title": "思鄭州陳知默因感其化去不得一識面",
        "id": "54ce2ea5-3a52-4054-b393-c0aa7a30a69d"
    },
    {
        "author": "邵雍",
        "paragraphs": [
            "久旱幾逾冬，川守祈未得。",
            "鴈行聊鑣來，佳雪遽盈尺。",
            "酒面生紅光，客心喜何極。",
            "上夜離天津，天津陡岑寂。"
        ],
        "title": "謝城南張氏四弟兄冒雪載餚酒見過",
        "id": "e4e43e0d-26bc-4eb5-bd21-3f2b534b6353"
    },
    {
        "author": "邵雍",
        "paragraphs": [
            "舊雪未及消，新雪又擁戶。",
            "階前凍銀牀，簷頭冰鐘乳。",
            "清日無光輝，烈風正號怒。",
            "人口各有舌，言語不能吐。"
        ],
        "title": "大寒吟",
        "id": "f40cdb7f-56bc-44e1-93e9-6563199f27da"
    },
    {
        "author": "邵雍",
        "paragraphs": [
            "萬樹瓊花一夜開，都和天地色皚皚。",
            "素娥腰細舞將徹，白玉堂深曲又催。",
            "甕牖書生方挾策，沙場甲士正啣枚。",
            "幽人骨瘦欲清損，頼有時時酒一盃。"
        ],
        "title": "和李審言龍圖大雪",
        "id": "57bcc51b-be9c-459d-9ccb-1b1f41f18472"
    },
    {
        "author": "邵雍",
        "paragraphs": [
            "喜醉豈無千日酒，惜春還有四時花。",
            "小車行處人歡喜，滿洛城中都似家。"
        ],
        "title": "小車行",
        "id": "d1cdf05d-dd9b-4b40-917f-ddd93f14a0d5"
    },
    {
        "author": "邵雍",
        "paragraphs": [
            "官路尋真已得真，可堪輕負洛城春。",
            "江湖想望三千里，休使鄉朋想望頻。"
        ],
        "title": "依韻和浙憲任度支",
        "id": "cf1d3418-5c2e-4adb-a06c-e688fa57c3b4"
    },
    {
        "author": "邵雍",
        "paragraphs": [
            "小園雖有四般梅，不似江南迎臘開。",
            "長恨東君少風韻，先時未肯放春來。"
        ],
        "title": "和宋都官乞梅",
        "id": "8f8f6a0d-2acc-496f-b041-8ea18bed1b9e"
    },
    {
        "author": "邵雍",
        "paragraphs": [
            "一年一度見雙梅，能見雙梅幾度開。",
            "入壽百年今六十，休論閑事且啣盃。"
        ],
        "title": "東軒黄紅二梅正開坐上書呈友人",
        "id": "3664dfc4-d3e5-4c79-8d30-c63e18c70a5c"
    },
    {
        "author": "邵雍",
        "paragraphs": [
            "痛憶梅開易得殘，既殘憔悴不堪看。",
            "年年長被清香誤，爭似閑栽竹數竿。"
        ],
        "title": "和任比部憶梅",
        "id": "b6533202-3c9b-4f20-bb56-d2df9fbad307"
    },
    {
        "author": "邵雍",
        "paragraphs": [
            "門前垂柳正依依，更被東風來往吹。",
            "忘了自家今已老，却疑身是少年時。"
        ],
        "title": "垂柳",
        "id": "bae21f20-5e48-48c9-8689-e712d8306204"
    },
    {
        "author": "邵雍",
        "paragraphs": [
            "至靈之謂人，至貴之謂君。",
            "明則有日月，幽則有鬼神。"
        ],
        "title": "至靈吟",
        "id": "b3cebe8b-f0ec-4e8b-aa36-ea8e284eab8d"
    },
    {
        "author": "邵雍",
        "paragraphs": [
            "既不能事人，又焉能事鬼。",
            "人鬼雖不同，其理何嘗異。"
        ],
        "title": "人鬼吟",
        "id": "c3ee056d-aae1-4c31-9fa9-6c1725cf3647"
    },
    {
        "author": "邵雍",
        "paragraphs": [
            "生平與人交，未始有甘壞。",
            "己亦無負人，人亦無我害。"
        ],
        "title": "生平與人交",
        "id": "6eba4ca7-f5e7-480c-876e-71744daafba5"
    },
    {
        "author": "邵雍",
        "paragraphs": [
            "目見之謂識，耳聞之謂知。",
            "柰何知與識，天下亦常稀。"
        ],
        "title": "知識吟",
        "id": "a1e2dd99-d114-42c9-a620-849ab5b120a0"
    },
    {
        "author": "邵雍",
        "paragraphs": [
            "風林無靜柯，風池無靜波。",
            "林池既不靜，禽魚當如何。"
        ],
        "title": "偶書吟",
        "id": "b92f420e-ebb6-44ef-8151-18c5dc96658d"
    },
    {
        "author": "邵雍",
        "paragraphs": [
            "僕奴凌主人，夷狄犯中國。",
            "自古知不平，無由能絕得。"
        ],
        "title": "思患吟",
        "id": "ae2092a0-9aba-44d8-a9f3-d4d224955c33"
    },
    {
        "author": "邵雍",
        "paragraphs": [
            "林下居雖陋，花前飲却頻。",
            "世間無事樂，都恐屬閑人。"
        ],
        "title": "寄三城王宣徽二首  其一",
        "id": "9210fa90-ae44-400a-b577-95e9b6724c33"
    },
    {
        "author": "邵雍",
        "paragraphs": [
            "路上塵方坌，壺中花正開。",
            "何須頭盡白，然後賦歸來。"
        ],
        "title": "寄三城王宣徽二首  其二",
        "id": "879fd106-56f7-4436-8390-74fbff1731f8"
    },
    {
        "author": "邵雍",
        "paragraphs": [
            "盡道之謂聖，如天之謂仁。",
            "如何仁與聖，天下莫敢倫。"
        ],
        "title": "仁聖吟",
        "id": "e3ef8c11-5237-45fc-9b8b-07cffc9972a9"
    },
    {
        "author": "邵雍",
        "paragraphs": [
            "世路如何若大東，相逢不待語言通。",
            "觀君自比諸葛亮，顧我殊非黄石公。",
            "講道污隆無巨細，語時興替有初終。",
            "出人才業尤須惜，慎勿輕爲西晉風。"
        ],
        "title": "和邢和叔學士見別",
        "id": "fb2f9bc6-97fe-49e2-af85-aa3b63c24e60"
    },
    {
        "author": "邵雍",
        "paragraphs": [
            "人言別有洞中仙，洞裏神仙恐妄傳。",
            "若俟靈丹須九轉，必求朱頂更千年。",
            "長年國裏花千樹，安樂窩中樂滿懸。",
            "有樂有花仍有酒，却疑身是洞中仙。"
        ],
        "title": "擊壤吟",
        "id": "b47f4747-99d8-4557-b25d-37066dd2a41a"
    },
    {
        "author": "邵雍",
        "paragraphs": [
            "好物足艱難，都來數日間。",
            "既爲風攪撓，又被雨摧殘。",
            "富貴醉初醒，神仙夢乍還。",
            "遊人不知止，依舊倚朱欄。"
        ],
        "title": "春去吟",
        "id": "d0cb3630-b230-4ad4-9c43-0068bc217de5"
    },
    {
        "author": "邵雍",
        "paragraphs": [
            "花行竹逕緊相挨，每日須行四五迴。",
            "因把花行侵竹種，且圖竹逕對花開。",
            "花香遠遠隨衣袂，竹影重重上酒盃。",
            "誰道山翁少溫潤，這般紅翠却長偎。"
        ],
        "title": "南園花竹",
        "id": "7c0c7eeb-ff21-448a-912b-111ab08f9466"
    },
    {
        "author": "邵雍",
        "paragraphs": [
            "自有吾儒樂，人多不肯循。",
            "以禪爲樂事，又起一重塵。"
        ],
        "title": "再答王宣徽  其一",
        "id": "a19fc2d5-206f-42d5-a646-a3acb7d3311f"
    },
    {
        "author": "邵雍",
        "paragraphs": [
            "大達誠無礙，人人自有家。",
            "假花猶入念，何者謂真花。"
        ],
        "title": "再答王宣徽  其二",
        "id": "f379f2a9-0119-4118-ba99-c173876536d5"
    },
    {
        "author": "邵雍",
        "paragraphs": [
            "一般顔色正蒼蒼，今古人曾望斷腸。",
            "日往月來無少異，陽舒陰慘不相妨。",
            "迅雷震後山川裂，甘露零時草木香。",
            "幽暗巖崖生鬼魅，清平郊野見鸞凰。",
            "千花爛爲三春雨，萬木凋因一夜霜。",
            "此意分明難理會，直須賢者入消詳。"
        ],
        "title": "蒼蒼吟寄答曹州李審言龍圖",
        "id": "1790f385-00f0-4a3a-aaf0-8c5b1e4163f3"
    },
    {
        "author": "邵雍",
        "paragraphs": [
            "真工造化豈容私，拙者爲謀亦甚微。",
            "安樂窩深初起後，太和湯釅半醺時。",
            "長年國裏籃舁往，永熟鄉中杖策歸。",
            "身似升平無一事，數莖髭白任風吹。"
        ],
        "title": "林下五吟  其一",
        "id": "abdf0fdb-b21e-4c41-b200-878295e7afc5"
    },
    {
        "author": "邵雍",
        "paragraphs": [
            "老年軀體素溫存，安樂窩中別有春。",
            "萬事去心閑偃仰，四支由我任舒伸。",
            "庭花盛處凉鋪簟，簷雪飛時軟布裀。",
            "誰道山翁拙於用，也能康濟自家身。"
        ],
        "title": "林下五吟  其二",
        "id": "6570e020-1e96-41d3-9de3-104ae38c19d5"
    },
    {
        "author": "邵雍",
        "paragraphs": [
            "有物輕醇號太和，半醺中最得春多。",
            "靈丹換骨還如否，白日升天似得麽。",
            "儘快意時仍起舞，到忘言處只謳歌。",
            "賓朋莫怪無拘檢，真樂攻心不柰何。"
        ],
        "title": "林下五吟  其三",
        "id": "2b3731f7-a5bb-4da5-8c81-7c793fa0f8e0"
    },
    {
        "author": "邵雍",
        "paragraphs": [
            "相招相勸飲流霞，鬢亂秋霜髮亂華。",
            "所記莫非前甲子，凡經多是老官家。",
            "共誇今日重孫過，更說當時舊事呀。",
            "言語丁寧有情味，後生無笑太周遮。"
        ],
        "title": "林下五吟  其四",
        "id": "e74b6916-ba32-4401-8f44-f03d3dfd77fc"
    },
    {
        "author": "邵雍",
        "paragraphs": [
            "生來未始事田疇，無歲無時長有秋。",
            "隨分盃盤俱是樂，等閑池館便成遊。",
            "風花雪月千金子，水竹雲山萬戶侯。",
            "欲俟河清人壽幾，兩眉能著幾多愁。"
        ],
        "title": "林下五吟  其五",
        "id": "4ffea6c0-2d1c-41e5-98b9-51246c1f77fd"
    },
    {
        "author": "邵雍",
        "paragraphs": [
            "不向紅塵浪著鞭，唯求寡過尚無緣。",
            "虛更蘧瑗知非日，謬歷宣尼讀易年。",
            "髮到白時難受彩，心歸通後更何言。",
            "至陽之氣方爲玉，猶恐鑽磨未甚堅。"
        ],
        "title": "安樂窩中自訟吟",
        "id": "44c5fdfb-c9e8-4e37-86d7-4cf16c159052"
    },
    {
        "author": "邵雍",
        "paragraphs": [
            "不用丹楹刻桷爲，重重自有翠陰垂。",
            "後人繼取天真意，種蒔增華非所宜。"
        ],
        "title": "和君實端明花庵二首  其一",
        "id": "71cb6e04-a04e-43c5-99de-a9c8e662583e"
    },
    {
        "author": "邵雍",
        "paragraphs": [
            "庵後庵前盡植花，花開番次四時好。",
            "主人事簡常燕休，不信歲華能撰老。"
        ],
        "title": "和君實端明花庵二首  其二",
        "id": "94b54c3b-9bc2-4a51-b351-652d8d47382e"
    },
    {
        "author": "邵雍",
        "paragraphs": [
            "行年六十二康强，況復身居永熟鄉。",
            "美景良辰非易得，淺斟低唱又何妨。",
            "無涯歲月難拘管，有限形骸莫毀傷。",
            "多少英豪弄才智，大曾經過惡思量。"
        ],
        "title": "六十二吟",
        "id": "a5d624a9-5744-4703-8e14-fbccc01043b4"
    },
    {
        "author": "邵雍",
        "paragraphs": [
            "閑人亦也有官守，官守一身四事有。",
            "一事承曉露看花，一事迎晚風觀柳。",
            "一事對皓月吟詩，一事留佳賓飲酒。",
            "從事于茲二十年，欲求同列誰能否。"
        ],
        "title": "林下局事吟",
        "id": "e3f64115-520a-4325-9154-728666a7a708"
    },
    {
        "author": "邵雍",
        "paragraphs": [
            "五十年來讀舊書，世間應笑我迂疏。",
            "因思偊女忘今古，遂悟輪人致疾徐。",
            "道業未醇誠可病，生涯雖薄敢言虛。",
            "時和受賜已多矣，安有胸中不晏如。"
        ],
        "title": "依韻和吳傳正寺丞見寄",
        "id": "a5b132c1-cc5c-4432-a314-d394c343654a"
    },
    {
        "author": "邵雍",
        "paragraphs": [
            "宣威十九次高牙，奕葉功臣舊將家。",
            "清世辭榮歸里第，白頭行樂過年華。",
            "盃盈香醑浮春水，曲度新聲出靚花。",
            "如此園池如此壽，兒孫滿眼慶無涯。"
        ],
        "title": "延福坊李太博乞園池詩",
        "id": "a2857ab8-c4fb-4f2e-8165-6ea168fdf7c5"
    },
    {
        "author": "邵雍",
        "paragraphs": [
            "良金美玉信難偕，好物其來最受埋。",
            "盜跖免兵非積善，仲尼無土反成猜。",
            "中孚既若須爲信，無妄因何却有災。",
            "莫若致之爲外事，心源可樂是昭回。"
        ],
        "title": "金玉吟",
        "id": "c707204a-da28-42fe-8818-14fc58044386"
    },
    {
        "author": "邵雍",
        "paragraphs": [
            "夏木無重數，森陰翠樾低。",
            "相呼百禽語，太半是黄鸝。"
        ],
        "title": "夏日南園",
        "id": "3cc622ad-a57d-4fb8-a6a3-96d194f99ab3"
    },
    {
        "author": "邵雍",
        "paragraphs": [
            "仙掌峯巒峭不收，希夷去後遂無儔。",
            "能斟時事高擡手，善酌人情略撥頭。",
            "畫虎不成心尚在，悲麟無應淚橫流。",
            "悟來不必多言語，贏得清閑第一籌。"
        ],
        "title": "謝寧寺丞惠希夷罇",
        "id": "168bdc26-ed37-4169-87d0-16b835437863"
    },
    {
        "author": "邵雍",
        "paragraphs": [
            "靜坐養天和，其來所得多。",
            "耽耽同厦宇，密密引藤蘿。",
            "忘去貴臣度，能容野客過。",
            "繫時休戚重，終不道如何。"
        ],
        "title": "和君實端明花庵獨坐",
        "id": "80b54a5f-883e-4fd6-88ca-788c229d6f89"
    },
    {
        "author": "邵雍",
        "paragraphs": [
            "洛邑從來號別都，能容無狀久安居。",
            "衆蚊多少成雷處，一拂何由議掃除。"
        ],
        "title": "依韻和宋都官惠椶拂子",
        "id": "7928d92a-0829-4c22-8a74-eece2df9d7cd"
    },
    {
        "author": "邵雍",
        "paragraphs": [
            "此物揚州素所聞，今于洛汭特稱珍。",
            "雅知國色善移物，更著天香暗結人。",
            "欲殿羣芳仍占夏，得專奇品不須春。",
            "日斜立馬將歸去，再倚朱欄看一巡。"
        ],
        "title": "同王勝之學士轉運賞西園芍藥",
        "id": "de2cc707-7603-4ecd-b5f0-1cfcc64ea387"
    },
    {
        "author": "邵雍",
        "paragraphs": [
            "名園不放過鵶飛，相國如今遂請時。",
            "鼎食從來稱富貴，更和花笋一兼之。"
        ],
        "title": "戲謝富相公惠班筍三首  其一",
        "id": "2c2a3b3e-b6ad-49c0-93cb-89ecfa445cca"
    },
    {
        "author": "邵雍",
        "paragraphs": [
            "承將大笋來相詫，小圃其如都不生。",
            "雖向性情曾著力，柰何今日未能平。"
        ],
        "title": "戲謝富相公惠班筍三首  其二",
        "id": "8eb7a101-2824-4f11-87e4-3a08570a9014"
    },
    {
        "author": "邵雍",
        "paragraphs": [
            "應物功夫出世間，豈容人可强躋攀。",
            "我儂自是不知量，培塿須求比泰山。"
        ],
        "tags": [
            "泰山"
        ],
        "title": "戲謝富相公惠班筍三首  其三",
        "id": "fe279b5c-e695-47a5-9c18-c28bc577bf07"
    },
    {
        "author": "邵雍",
        "paragraphs": [
            "逢時雖出欲胡爲，其那天資智識微。",
            "弊性止堪同蠖屈，薄才安敢望鵬飛。",
            "長因方舊歡無極，每爲尋幽暮不歸。",
            "花愛半開承露看，柰何花上露沾衣。"
        ],
        "title": "答李希淳屯田",
        "id": "110b4078-0492-4d70-9267-826478e76492"
    },
    {
        "author": "邵雍",
        "paragraphs": [
            "一雨一番新，非關鼓鑄頻。",
            "縱多難贈客，便失不猜人。",
            "遍地未爲富，滿階那濟貧。",
            "買愁須有爲，酤酒斷無因。",
            "散處如籌計，重時似索陳。",
            "不能賙己急，何暇更賙親。"
        ],
        "title": "苔錢",
        "id": "b78fe2e8-3c3f-489f-b13b-81f84d6b5742"
    },
    {
        "author": "邵雍",
        "paragraphs": [
            "農家種穀時，種禾不種莠。",
            "柰何禾未榮，而見莠先茂。",
            "莠若不誅鋤，禾亦未成就。",
            "又況雨霈時，霑及恩一溜。"
        ],
        "title": "種穀吟",
        "id": "a14f068b-fa22-468c-bbc3-a9accb88afd0"
    },
    {
        "author": "邵雍",
        "paragraphs": [
            "曾不見譊譊，城中類遠郊。",
            "雖無千里馬，却有一枝巢。",
            "月出雲山背，風來松竹梢。",
            "頑然何所得，豈復避人嘲。"
        ],
        "title": "和君實端明見贈",
        "id": "41e933e7-77f1-4e63-bda6-2b8d8c60d016"
    },
    {
        "author": "邵雍",
        "paragraphs": [
            "久畏夏暑日，喜逢秋夜天。",
            "急雨過脩竹，凉風摇晚蓮。",
            "豈謂敗莎蛩，能繼衰柳蟬。",
            "安得九臯禽，清唳一灑然。"
        ],
        "title": "和秋夜",
        "id": "d79b17e6-a322-4b2d-81aa-83ff3fbdbe6a"
    },
    {
        "author": "邵雍",
        "paragraphs": [
            "君子亦保物，保故不保新。",
            "筇生蜀部石，貂走陰山塵。",
            "善扶巇嶮路，能暖瘦羸身。",
            "行坐不可捨，常如靚斯人。"
        ],
        "title": "和貂褥筇杖二物皆范景仁所惠",
        "id": "2df8ec25-ea8e-4a9c-a62e-9f98852de7bf"
    },
    {
        "author": "邵雍",
        "paragraphs": [
            "萬里幙四垂，一片雲自飛。",
            "祗知根抱石，不爲天爲衣。",
            "既來曾無心，却去寧有機。",
            "未能作霖雨，安用帝鄉歸。"
        ],
        "title": "和雲",
        "id": "4af8130d-b912-4aa4-a777-a96b2eed22a2"
    },
    {
        "author": "邵雍",
        "paragraphs": [
            "以身觀萬物，萬物理非遥。",
            "馬爲乘多瘦，龜因灼苦焦。",
            "能言謝鸚鵡，易飽過鷦鷯。",
            "伊洛好煙水，願同漁與樵。"
        ],
        "title": "和閑來",
        "id": "d2167e95-613a-4fb0-9389-fb9f5aa37546"
    },
    {
        "author": "邵雍",
        "paragraphs": [
            "葉鬧深如幄，花繁翠似鈿。",
            "瀼瀼零曉露，羃羃蔽晴煙。",
            "謝既成番次，開仍有後先。",
            "主人凝佇苦，長是廢朝眠。"
        ],
        "title": "和花庵上牽牛花",
        "id": "1285252d-99ec-4bb7-8912-79f50fcaab19"
    },
    {
        "author": "邵雍",
        "paragraphs": [
            "雖老未龍鐘，籬邊菊滿叢。",
            "乍凉天氣好，里閈正過從。"
        ],
        "title": "寄三城舊友衛比部二絕  其一",
        "id": "44353604-d38c-4ba6-b95b-2a49c6a96c9c"
    },
    {
        "author": "邵雍",
        "paragraphs": [
            "景好身還健，天晴路又乾。",
            "小車芳草軟，處處是清歡。"
        ],
        "title": "寄三城舊友衛比部二絕  其二",
        "id": "86c2dcb3-b6da-459d-b3e5-34c8aebf92e6"
    },
    {
        "author": "邵雍",
        "paragraphs": [
            "初晴僧閣一凭欄，風物凄凉八月間。",
            "欲盡上層嘗脚力，更於高處看人寰。",
            "秋深天氣隨宜好，老後心懷只愛閑。",
            "爲報遠山休斂黛，這般情意久蘭珊。"
        ],
        "title": "秋日登石閣",
        "id": "7ca46bbc-1b57-4746-ac2e-c85b5435af14"
    },
    {
        "author": "邵雍",
        "paragraphs": [
            "萬里秋光入坐明，交情預喜笑相迎。",
            "菊花未服重陽過，如待君來泛巨觥。"
        ],
        "title": "和李審言龍圖行次龍門見寄",
        "id": "71f8153b-01f6-446f-8735-45027b0d768d"
    },
    {
        "author": "邵雍",
        "paragraphs": [
            "凉風無限清，良月無限明。",
            "清明不我捨，長能成歡情。",
            "終朝三褫辱，晝日三接榮。",
            "榮辱我不預，何復能有驚。"
        ],
        "title": "風月吟",
        "id": "d8483bc6-3477-419f-99b2-e0ea1208e930"
    },
    {
        "author": "邵雍",
        "paragraphs": [
            "天下繫休戚，世間誰擬倫。",
            "三朝爲宰相，四海作閑人。",
            "照破萬古事，收歸一點真。",
            "不知緣底事，見我却慇懃。"
        ],
        "title": "贈富公",
        "id": "08165cfb-7300-44ec-b4d6-03ede32ce6d9"
    },
    {
        "author": "邵雍",
        "paragraphs": [
            "人生所貴有精神，既有精神却不純。",
            "弄假像真終是假，將勤補拙總輸勤。",
            "因饑得飽飽猶病，爲病求安安未真。",
            "人誤聖人人不少，聖人無誤世間人。"
        ],
        "title": "弄筆吟",
        "id": "14e1442f-255b-44bc-832f-0e287f5208e4"
    },
    {
        "author": "邵雍",
        "paragraphs": [
            "雨霽景自好，秋深天未寒。",
            "可能乘興否，夏圃上盤桓。"
        ],
        "title": "招司馬君實遊夏圃",
        "id": "2985408d-710d-4362-8afe-1b01078f1f61"
    },
    {
        "author": "邵雍",
        "paragraphs": [
            "水冷雲疎霜意早，歲華雖晚黄花好。",
            "饒教四面遠山圍，柰何一片秋光老。",
            "上天生物固無私，聖人餘事人難曉。",
            "陳言生活不須矜，自是中才皆可了。"
        ],
        "title": "秋日雨霽閑望",
        "id": "e0b4aa09-fc7c-48ed-aa02-07f12af9c72f"
    },
    {
        "author": "邵雍",
        "paragraphs": [
            "八月小春天，小花開且殷。",
            "晚來經小雨，遂使小車閑。"
        ],
        "title": "四小吟簡陳季常",
        "id": "94024b04-3c5d-4175-9079-85c676545e4a"
    },
    {
        "author": "邵雍",
        "paragraphs": [
            "吾常好樂樂，所樂無害義。",
            "樂天四時好，樂地百物備。",
            "樂人有美行，樂己能樂事。",
            "此數樂之外，更樂微微醉。"
        ],
        "title": "樂樂吟",
        "id": "4718c42d-d5c8-48b3-bd24-6c757d0d8b97"
    },
    {
        "author": "邵雍",
        "paragraphs": [
            "善惡無佗在所存，小人君子此中分。",
            "改圖不害爲君子，迷復終歸作小人。",
            "良藥有功方利病，白圭無玷始稱珍。",
            "欲成令器須追琢，過失如何不就新。"
        ],
        "title": "誡子吟",
        "id": "6b2c67c8-c994-4847-a9c6-b8c0aecd5569"
    },
    {
        "author": "邵雍",
        "paragraphs": [
            "變化無蹤倏忽間，力迴天地不爲難。",
            "若教施展巨靈手，豈止軒騰少華山。",
            "六社居民皆覆沒，九泉磐石盡飛翻。",
            "芻蕘一句能收采，堯舜之時自可攀。"
        ],
        "title": "聞少華崩",
        "id": "60ce203c-aff0-466f-943d-b21464301e54"
    },
    {
        "author": "邵雍",
        "paragraphs": [
            "自古大聖人，猶以爲難事。",
            "而況後世人，豈復便能至。",
            "求之不勝難，得之至容易。",
            "千人萬人心，一人之心是。"
        ],
        "title": "自古吟",
        "id": "39b8acfd-ca8c-4245-8763-2cef708877b9"
    },
    {
        "author": "邵雍",
        "paragraphs": [
            "三十年交舊，相逢各白頭。",
            "海壖曾共飲，洛社又同遊。",
            "脫屣風波地，開懷松桂秋。",
            "兩眉從此後，應不著閑愁。"
        ],
        "title": "代書寄祖龍圖",
        "id": "28f3ab97-5ac3-47b5-b99d-96e3567f6495"
    },
    {
        "author": "邵雍",
        "paragraphs": [
            "天加一上寒，我添一重被。",
            "不出既往言，不爲已甚事。",
            "責己重以周，與人不求備。",
            "唯是大聖人，能立無過地。"
        ],
        "title": "寒夜吟",
        "id": "69182a88-5d26-48cc-a54c-d571b9f28bd0"
    },
    {
        "author": "邵雍",
        "paragraphs": [
            "雞職在司晨，犬職在守禦。",
            "二者皆有功，一歸于報主。",
            "我饑亦享食，我寒亦受衣。",
            "如何無纖毫，功德補于時。"
        ],
        "title": "知幸吟",
        "id": "d9f038b9-c5f1-425c-87b1-e124ffdd8996"
    },
    {
        "author": "邵雍",
        "paragraphs": [
            "捨我靈龜，觀我朵頤。",
            "背義從利，人無遠思。",
            "賁于丘園，束帛戔戔。",
            "既能圖大，小在其間。"
        ],
        "title": "趨嚮",
        "id": "0d5b23db-0ffe-48c9-a8e1-7204d5da5454"
    },
    {
        "author": "邵雍",
        "paragraphs": [
            "犁牛生騂角，老蚌産明珠。",
            "人雖欲勿用，山川其舍諸。",
            "事固不可知，物亦難其拘。",
            "一歸于臆度，義失乎精粗。"
        ],
        "title": "不可知吟",
        "id": "b8f8161c-801b-4fd0-95f6-321e6908c2da"
    },
    {
        "author": "邵雍",
        "paragraphs": [
            "旱極望雨意，病危思藥心。",
            "人人當此際，不待勸而深。"
        ],
        "title": "事急吟",
        "id": "86e45959-6bcf-44c2-bf49-1559fafd45ea"
    },
    {
        "author": "邵雍",
        "paragraphs": [
            "事到急時觀態度，人于危處露肝脾。",
            "深心厚貌平時可，慎勿便言容易知。"
        ],
        "title": "知人吟",
        "id": "9fac0fb3-31d8-4dc5-b569-cd9566c5207b"
    },
    {
        "author": "邵雍",
        "paragraphs": [
            "一語便喜處，千言益怒時。",
            "既因言語合，却爲語言離。"
        ],
        "title": "言語吟",
        "id": "b89e960b-634f-4d09-aa9e-cd6cfc0a552b"
    },
    {
        "author": "邵雍",
        "paragraphs": [
            "緣飾近虛襟，虛襟後患深。",
            "療饑當用食，救旱必須霖。"
        ],
        "title": "思患吟",
        "id": "61ff76bb-6d9d-4fa5-9edc-ffaad7ee9ed0"
    },
    {
        "author": "邵雍",
        "paragraphs": [
            "前有億萬年，後有億萬世。",
            "中間一百年，做得幾何事。",
            "又況人之壽，幾人能百歲。",
            "如何不喜歡，强自生憔悴。"
        ],
        "title": "人生一世吟",
        "id": "62af8618-a319-4315-932f-4139147e5e5b"
    },
    {
        "author": "邵雍",
        "paragraphs": [
            "誰將天柱峯，快刀割一半。",
            "泉漱痕微清，雲抱色猶見。",
            "權門不能移，富室不能轉。",
            "則予何人哉，當閻君之獻。"
        ],
        "title": "謝人惠石笋",
        "id": "a33628a4-cb7b-4023-abc1-a1bbdeef9103"
    },
    {
        "author": "邵雍",
        "paragraphs": [
            "壬子初逢雪，未多仍却晴。",
            "人間都變白，林下不勝清。",
            "寒士痛遭恐，窮民惡著驚。",
            "盃觴限新法，何故便能傾。"
        ],
        "title": "奉和十月二十四日初見雪呈相國元老",
        "id": "4fb8cf83-e9d0-4302-8973-907b9ab85814"
    },
    {
        "author": "邵雍",
        "paragraphs": [
            "崇臺未經慶，瑞雪下雲端。",
            "雖地盡成白，而天不甚寒。",
            "有年豐可待，盈尺潤難乾。",
            "畎畝無忘處，追蹤擊壤歡。"
        ],
        "title": "和相國元老",
        "id": "5e9f8495-ccba-42d8-9a88-bad181c5e290"
    },
    {
        "author": "邵雍",
        "paragraphs": [
            "清洛接天去，寒雲貼地飛。",
            "人於橋上立，詩向雪中歸。"
        ],
        "title": "天津看雪代簡謝蔣秀才還詩卷",
        "id": "2171ec8c-6506-49f7-8564-dcd88c98a417"
    },
    {
        "author": "邵雍",
        "paragraphs": [
            "同雲漠漠雪霏霏，安樂窩中卧看時。",
            "初訝後園羅玉樹，却驚平地璨瑶池。",
            "未逢寒食梨花謝，不待春風柳絮飛。",
            "酒放半醺簾半卷，此情無使外人知。"
        ],
        "title": "安樂窩中看雪  其一",
        "id": "21461d1c-87ec-4dba-83da-b67e7e52e9db"
    },
    {
        "author": "邵雍",
        "paragraphs": [
            "滿目是瑶琚，貧家遂富如。",
            "許觀非許賣，宜慘不宜舒。",
            "醇釀裝醺後，重衾造暖餘。",
            "肯於人世上，造險較錙銖。"
        ],
        "title": "安樂窩中看雪  其二",
        "id": "2f1d4163-c3e6-4d9f-abaa-d787a19f96b3"
    },
    {
        "author": "邵雍",
        "paragraphs": [
            "正旦四篇詩，緣忻七十期。",
            "請觀唐故事，未放晉公歸。"
        ],
        "title": "答富鄭公見示正旦四絕",
        "id": "e72d0cad-bbd7-4408-b221-058d7f085e5b"
    },
    {
        "author": "邵雍",
        "paragraphs": [
            "養道自安恬，霜毛一任添。",
            "且無官責咎，幸免世猜嫌。",
            "蓬戶能安分，藜羹固不厭。",
            "一般偏好處，曝背向前簷。"
        ],
        "title": "和君實端明",
        "id": "515dc8d2-607d-48e6-8bfc-1a567079f69a"
    },
    {
        "author": "邵雍",
        "paragraphs": [
            "安樂窩中快活人，閑來四物幸相親。",
            "一編詩逸收花月，一部書嚴驚鬼神。",
            "一炷香清沖宇泰，一樽酒美湛天真。",
            "太平自慶何多也，唯願君王壽萬春。"
        ],
        "title": "安樂窩中四長吟",
        "id": "478fb48d-ea44-44a0-9084-821355fadeba"
    },
    {
        "author": "邵雍",
        "paragraphs": [
            "安樂窩中詩一編，自歌自詠自怡然。",
            "陶鎔水石閑勳業，銓擇風花靜事權。",
            "意去乍乘千里馬，興來初上九重天。",
            "忺時更改三兩字，醉後吟哦五七篇。",
            "直恐心通雲外月，又疑身是洞中仙。",
            "銀河洶湧翻晴浪，玉樹查牙生紫煙。",
            "萬物有情皆可狀，百骸無病不能蠲。",
            "命題濫被神相助，得句謬爲人所傳。",
            "肯讓貴家常奏樂，寧慙富室賸收錢。",
            "若條此過知何限，因甚臺官獨未言。"
        ],
        "title": "安樂窩中詩一編",
        "id": "748a5401-646a-458a-80b9-b10b976bb356"
    },
    {
        "author": "邵雍",
        "paragraphs": [
            "安樂窩中一部書，號云皇極意何如。",
            "春秋禮樂能遺則，父子君臣可廢乎。",
            "浩浩羲軒開闢後，巍巍堯舜協和初。",
            "炎炎湯武干戈外，恟恟桓文弓劍餘。",
            "日月星辰高照耀，皇王帝伯大鋪舒。",
            "幾千百主出規制，數億萬年成楷模。",
            "治久便憂强跋扈，患深仍念惡驅除。",
            "才堪命世有時有，智可濟時無世無。",
            "既往盡歸閑指點，未來須俟別枝梧。",
            "不知造化誰爲主，生得許多奇丈夫。"
        ],
        "title": "安樂窩中一部書",
        "id": "26f1d291-ec10-42b8-ad2e-a00a79637ce4"
    },
    {
        "author": "邵雍",
        "paragraphs": [
            "安樂窩中一炷香，凌晨焚意豈尋常。",
            "禍如許免人須諂，福若待求天可量。",
            "且異緇黄徼廟貌，又殊兒女裊衣裳。",
            "中孚起信寧煩禱，无妄生灾未易禳。",
            "虛室清泠都是白，靈臺瑩靜別生光。",
            "觀風禦寇心方醉，對景顔淵坐正忘。",
            "赤水有珠涵造化，泥丸無物隔青蒼。",
            "生爲男子仍身健，時遇昌辰更歲穰。",
            "日月照臨功自大，君臣庇廕效何長。",
            "非徒聞道至於此，金玉誰家不滿堂。"
        ],
        "title": "安樂窩中一炷香",
        "id": "05f5bc8e-cf74-4c80-9e1c-c9fa7ff8ddc3"
    },
    {
        "author": "邵雍",
        "paragraphs": [
            "安樂窩中酒一罇，非唯養氣又頤真。",
            "頻頻到口微成醉，拍拍滿懷都是春。",
            "何異君臣初際會，又同天地乍絪紜。",
            "醺酣情味難名狀，醖釀功夫莫指陳。",
            "斟有淺深存燮理，飲無多少寄經綸。",
            "鳳凰樓下逍遥客，郟鄏城中自在人。",
            "高閣望時花似錦，小車行處草如茵。",
            "卷舒萬世興亡手，出入千重雲水身。",
            "雨後靜觀山意思，風前閑看月精神。",
            "這般事業權衡別，振古英雄恐未聞。"
        ],
        "title": "安樂窩中酒一樽",
        "id": "6c918936-9f9f-4751-b9eb-850b8de7162f"
    },
    {
        "author": "邵雍",
        "paragraphs": [
            "通衢選地半松筠，元老辭榮向盛辰。",
            "多種好花觀物體，每斟醇酒發天真。",
            "清朝將相當年事，碧洞神仙今日身。",
            "更出新詩二十首，其間字字敵陽春。"
        ],
        "title": "謝富相公見示新詩一軸  其一",
        "id": "93cb012f-3b2d-4b0e-b057-b12c592d82f7"
    },
    {
        "author": "邵雍",
        "paragraphs": [
            "文章天下稱公器，詩在文章更不疎。",
            "到性始知真氣味，入神方見妙功夫。",
            "閑將歲月觀消長，靜把乾坤照有無。",
            "辭比離騷更溫潤，離騷其柰少寬舒。"
        ],
        "title": "謝富相公見示新詩一軸  其二",
        "id": "cd1d761b-c98a-49ae-887a-668d2309675f"
    },
    {
        "author": "邵雍",
        "paragraphs": [
            "安樂窩中好打乖，打乖年紀合挨排。",
            "重寒盛暑多閉戶，輕暖初凉時出街。",
            "風月煎催親筆硯，鶑花引惹傍樽罍。",
            "問君何故能如此，祗被才能養不才。"
        ],
        "title": "安樂窩中好打乖吟",
        "id": "55f789dc-6d99-45ee-b041-92c484bd370e"
    },
    {
        "author": "邵雍",
        "paragraphs": [
            "平地雖然遠，那知物物新。",
            "危樓一百尺，別有萬般春。"
        ],
        "title": "和君實端明登石閣",
        "id": "c0784b85-88fe-497e-8275-d6caccc3a0e9"
    },
    {
        "author": "邵雍",
        "paragraphs": [
            "洛陽花木滿城開，更送東都雙榼來。",
            "遂使閑人轉狂亂，柰何紅日又西頹。"
        ],
        "title": "和君實端明副酒之什",
        "id": "827a9125-1f8b-473d-9fdd-4487fa7f41b5"
    },
    {
        "author": "邵雍",
        "paragraphs": [
            "春在花爭好，春歸花遂殘。",
            "好花留不住，好客會亦難。",
            "酒既對花飲，花宜把酒看。",
            "如何更斟滿，乃盡此時歡。"
        ],
        "title": "對花吟",
        "id": "933e86fe-01d5-434f-8db2-1f4d70379805"
    },
    {
        "author": "邵雍",
        "paragraphs": [
            "思君君未還，君戀蜀中官。",
            "白首雖知倦，清衷宜自寬。",
            "花時難得會，蠶市易成歡。",
            "莫歎歸休晚，生涯苦未完。"
        ],
        "title": "依韻寄成都李希淳屯田",
        "id": "7bbe8f0f-d45c-4faf-83c7-987419a62bd6"
    },
    {
        "author": "邵雍",
        "paragraphs": [
            "薊北更千里，漢唐爲極邊。",
            "柰何今境土，不復舊山川。",
            "虎帳兵家重，雕弓嗣子傳。",
            "佗年勒功處，無使後燕然。"
        ],
        "title": "代書寄廣信李遵度承制",
        "id": "605ddc00-81b4-4cc5-a264-95704d6205b8"
    },
    {
        "author": "邵雍",
        "paragraphs": [
            "安樂窩中好打乖，自知元沒出人才。",
            "老年多病不服藥，少日壯心都已灰。",
            "庭草剗除終未盡，檻花擡舉尚難開。",
            "輕風吹動半醺酒，此樂直從天外來。"
        ],
        "title": "自和打乖吟",
        "id": "571785d8-3955-4178-ab57-17811c63bea7"
    },
    {
        "author": "邵雍",
        "paragraphs": [
            "年老逢春春莫猜，老年方自少年迴。",
            "人情少悅酒不解，天氣却寒花未開。",
            "堤外有風斜送柳，牆陰經雨半生苔。",
            "去年波水東流去，舊淥柰何新又來。"
        ],
        "title": "年老逢春十三首  其一",
        "id": "6c354104-8639-4f95-9a2d-c05c5deac49f"
    },
    {
        "author": "邵雍",
        "paragraphs": [
            "年老逢春春正妍，春妍況在禁煙前。",
            "纔寒却暖養花日，行雨便晴消酒天。",
            "進退樽罍宜有主，栽培桃李豈無權。",
            "清談已是歡情極，更把狂詩當管絃。"
        ],
        "title": "年老逢春十三首  其二",
        "id": "c9be2341-b6ee-464e-8bc2-93680caceb82"
    },
    {
        "author": "邵雍",
        "paragraphs": [
            "年老逢春雨乍晴，雨晴況復近清明。",
            "天低宮殿初長日，風暖園林未囀鶑。",
            "花似錦時高閣望，草如茵處小車行。",
            "東君見賜何多也，又復人間久太平。"
        ],
        "title": "年老逢春十三首  其三",
        "id": "c0bc5a89-55e9-4142-a9bf-9ba157f04df4"
    },
    {
        "author": "邵雍",
        "paragraphs": [
            "年老逢春莫厭春，住家況復在天津。",
            "既將水竹爲生計，須與風花作主人。",
            "故宅費功除瓦礫，新畦加意種蘭薰。",
            "未知去此閑田地，何地更能容此身。"
        ],
        "title": "年老逢春十三首  其四",
        "id": "7d69db88-d9f8-40b2-9eab-b0da3d89ed2f"
    },
    {
        "author": "邵雍",
        "paragraphs": [
            "年老逢春始識春，春妍都恐屬閑身。",
            "能知青帝功夫大，肯逐後生撩亂頻。",
            "酒趁嫩醅嘗格韻，花承曉露看精神。",
            "大凡尤物難分付，造化從來不負人。"
        ],
        "title": "年老逢春十三首  其五",
        "id": "54b0fe95-fa19-41b0-89a3-45f2a68c45ac"
    },
    {
        "author": "邵雍",
        "paragraphs": [
            "年老逢春春意多，波光誰染柳誰搓。",
            "池亭正好愛不徹，草木向榮情柰何。",
            "便把樽罍通意思，須防風雨害清和。",
            "千紅萬翠中間裏，似我閑人更有麽。"
        ],
        "title": "年老逢春十三首  其六",
        "id": "0b0bd8a6-5940-40bd-ab7b-e4a9c7d625e9"
    },
    {
        "author": "邵雍",
        "paragraphs": [
            "年老逢春春莫厭，春工慎勿致猜嫌。",
            "紅芳若得眼前過，白髮任從頭上添。",
            "雨後艷花零淚顆，風餘新月露眉尖。",
            "輕醇酒面斟來凸，舉盞長憂不易拈。"
        ],
        "title": "年老逢春十三首  其七",
        "id": "de1ed37c-cf5b-4a75-a36a-e24312be3ea6"
    },
    {
        "author": "邵雍",
        "paragraphs": [
            "年老逢春春莫慳，春慳不當世艱難。",
            "四時只有三春好，一歲都無十日間。",
            "酒盞不煩人討免，花枝須念雨摧殘。",
            "却愁千片飄零後，多少金能買此歡。"
        ],
        "title": "年老逢春十三首  其八",
        "id": "da8d8679-1975-436d-b732-d0745da2c0a2"
    },
    {
        "author": "邵雍",
        "paragraphs": [
            "年老逢春莫厭頻，更頻能見幾迴春。",
            "須將酒盞强留客，却恐花枝解笑人。",
            "世態不堪新間舊，物情難免假疑真。",
            "誰云梁燕多言語，此箇深冤都未伸。"
        ],
        "title": "年老逢春十三首  其九",
        "id": "3dd307b0-321e-4974-b6e3-9a6d7602caf2"
    },
    {
        "author": "邵雍",
        "paragraphs": [
            "年老逢春興未收，願春慈造少遲留。",
            "既稱好事愁花老，須與多情秉燭遊。",
            "酒裏功勞閑汗馬，詩中罪過靜風流。",
            "東君不柰人嘲戲，僝僽花枝惡未休。"
        ],
        "title": "年老逢春十三首  其一○",
        "id": "13a3f543-8fc0-4779-be6a-b2a7f1526676"
    },
    {
        "author": "邵雍",
        "paragraphs": [
            "年老逢春莫惜狂，惜狂無那興難當。",
            "園林恰到惡明媚，風雨便多閑中傷。",
            "花等半開宜速賞，酒聞纔熟便先嘗。",
            "大都美物天長惜，非是吾儕曲主張。"
        ],
        "title": "年老逢春十三首  其一一",
        "id": "448513a2-ae0a-471a-801e-476cff2e89fe"
    },
    {
        "author": "邵雍",
        "paragraphs": [
            "年老逢春春不任，不任緣被老來侵。",
            "一身老去惡足惜，滿眼春歸何處尋。",
            "紅日墜時風更急，落花流處水仍深。",
            "流鶑不悟芳菲歇，猶向枝頭送好音。"
        ],
        "title": "年老逢春十三首  其一二",
        "id": "bab12e79-f9f2-40d1-893b-11af5f13bd7b"
    },
    {
        "author": "邵雍",
        "paragraphs": [
            "年老逢春認破春，破春不用苦傷神。",
            "身心自有安存地，草木焉能媚惑人。",
            "此日榮爲佗日瘁，今年陳是去年新。",
            "世間憂喜常相逐，多少酒能平得君。"
        ],
        "title": "年老逢春十三首  其一三",
        "id": "e9318e57-7c87-4740-a850-dfa2ee512f72"
    },
    {
        "author": "邵雍",
        "paragraphs": [
            "君家梁上年時燕，過社今年尚未迴。",
            "請罰誤君凝竚久，萬花深處小車來。"
        ],
        "title": "和  其一",
        "id": "77f9b7ba-04a7-4c2e-a688-e977ef1a6daf"
    },
    {
        "author": "邵雍",
        "paragraphs": [
            "天啟夫君八斗才，野人中路必須迴。",
            "神仙一句難忘處，花外小車猶未來。"
        ],
        "title": "和  其二",
        "id": "0e51ee3b-56b1-4b89-af81-c84ce615ce65"
    },
    {
        "author": "邵雍",
        "paragraphs": [
            "樓外花深礙小車，難忘有德見思多。",
            "欲憑桃李爲之謝，桃李無言爭柰何。"
        ],
        "title": "別兩絕  其一",
        "id": "09fb3b7b-56b3-4480-9b4e-8fe217641af7"
    },
    {
        "author": "邵雍",
        "paragraphs": [
            "賞花高閣上，負約罪難迴。",
            "若許將詩贖，何時不可陪。"
        ],
        "title": "別兩絕  其二",
        "id": "432e92a3-3202-46b2-96bd-7f1c8d4fa6f4"
    },
    {
        "author": "邵雍",
        "paragraphs": [
            "滿洛城中將相家，廣栽桃李作生涯。",
            "年年二月凭高處，不見人家只見花。"
        ],
        "title": "春日登石閣",
        "id": "b7e5e7b9-e340-4b65-904b-0fa85f0f1f46"
    },
    {
        "author": "邵雍",
        "paragraphs": [
            "行年六十有三歲，齒髮雖衰志未衰。",
            "恥把精神虛作弄，肯將才力妄施爲。",
            "愁聞刮骨聲音切，悶見吹毛智數卑。",
            "珍重至人嘗有語，落便宜是得便宜。"
        ],
        "title": "六十三吟",
        "id": "f4e80e0c-5783-4117-809f-343fff941429"
    },
    {
        "author": "邵雍",
        "paragraphs": [
            "古人不見面，止可觀其心。",
            "其心固無佗，而多顧義深。",
            "今人不見心，正可觀其面。",
            "其面固無佗，而多顧利淺。",
            "顧義則利人，顧利則害民。",
            "利人與害民，而卒反其身。",
            "其身幸而免，亦須殃子孫。"
        ],
        "title": "感事吟",
        "id": "f57f8794-49ff-45f6-b7f2-a46546cff116"
    },
    {
        "author": "邵雍",
        "paragraphs": [
            "天生萬物，各遂其一。",
            "唯人最靈，萬物能并。",
            "芝蘭芬芳，麒麟鳳凰。",
            "此類之人，鮮有不臧。",
            "狼毒冶葛，梟鴆蛇蝎。",
            "此類之人，鮮有不孽。",
            "臧唯思安，孽唯思殘。",
            "日夜無息，相代于前。",
            "天無私覆，地無私載。",
            "俱能含養，始知廣大。"
        ],
        "title": "偶書",
        "id": "9c8911f2-dad9-4d54-b600-c2ba1eaaa6fe"
    },
    {
        "author": "邵雍",
        "paragraphs": [
            "蛙蜢泥中走，鳳凰雲外飛。",
            "雲泥相去遠，自是難相知。"
        ],
        "title": "偶得吟",
        "id": "75e98ed7-1445-47e5-a1bf-20f64f901f89"
    },
    {
        "author": "邵雍",
        "paragraphs": [
            "二味相和就甕頭，一般收口效偏優。",
            "同斟祗却因無事，獨酌何嘗爲有愁。",
            "纔沃便從真宰辟，半醺仍約伏羲遊。",
            "人間盡愛醉時好，未到醉時誰肯休。"
        ],
        "title": "太和湯吟",
        "id": "eaf22078-b1e0-44b8-89e1-f0450cb7db10"
    },
    {
        "author": "邵雍",
        "paragraphs": [
            "歲寒松柏共經秋，叢剉無端蔽翳稠。",
            "遍地冗枝都與去，倚天高幹一齊留。",
            "應龍吟後聲能效，儀鳳來時功可收。",
            "未說其佗爲用處，此般風格最難儔。"
        ],
        "title": "洗竹",
        "id": "f4103532-81d8-4ec7-af74-193b79a5c396"
    },
    {
        "author": "邵雍",
        "paragraphs": [
            "天意無佗只自然，自然之外更無天。",
            "不欺誰怕居暗室，絕利須求在一源。",
            "未喫力時猶有說，到收功處更何言。",
            "聖人能事人難繼，無價明珠正在淵。"
        ],
        "title": "天意吟",
        "id": "219ca3f1-944e-4d93-8fd9-88c8d9ab3f91"
    },
    {
        "author": "邵雍",
        "paragraphs": [
            "祖兄同甲申，二十七日長。",
            "無怨可低眉，有歡能抵掌。",
            "交情日更深，道義久相尚。",
            "但欠書丹人，黄金八百兩。"
        ],
        "title": "代書戲祖龍圖",
        "id": "d65b1560-b080-403e-bf5c-8ce39f0d8160"
    },
    {
        "author": "邵雍",
        "paragraphs": [
            "把酒囑兒男，吾今六十三。",
            "處身雖未至，講道固無慙。",
            "世上榮都謝，林間樂尚貪。",
            "語其貪一也，且免世猜嫌。"
        ],
        "title": "把酒",
        "id": "4592c855-a5ff-4656-b5a9-0443e3515811"
    },
    {
        "author": "邵雍",
        "paragraphs": [
            "花枝照酒巵，把酒囑花枝。",
            "酒盡錢能買，花殘藥不醫。",
            "人無先酩酊，花莫便離披。",
            "慢慢對花飲，況春能幾時。"
        ],
        "title": "對花",
        "id": "9f53510b-81f6-41f3-8281-82be0a48bc7b"
    },
    {
        "author": "邵雍",
        "paragraphs": [
            "天道有消長，地道有險夷。",
            "人道有興廢，物道有盛衰。",
            "興廢不同世，盛衰不同時。",
            "柰何人當之，許多喜與悲。"
        ],
        "title": "四道吟",
        "id": "26d4b5ad-ce97-450e-9e32-055e6fe82145"
    },
    {
        "author": "邵雍",
        "paragraphs": [
            "林下一般奇，俗人那得知。",
            "乍圓明月夜，纔放好花枝。",
            "美酒未斟滿，佳賓莫放歸。",
            "世間優我輩，幸有這些兒。"
        ],
        "title": "林下吟",
        "id": "476419fb-859d-4874-8790-c10ea209568d"
    },
    {
        "author": "邵雍",
        "paragraphs": [
            "日日是春陰，春陰又復沉。",
            "養花雖有力，愛月豈無心。",
            "月滿方能看，花開始可吟。",
            "柰何花與月，殊不諒人深。"
        ],
        "title": "春陰  其一",
        "id": "0f3e9d0c-d017-4117-bf5d-f7461885323d"
    },
    {
        "author": "邵雍",
        "paragraphs": [
            "花好難久觀，月好難久看。",
            "花能五七日，月止十二圓。",
            "圓時仍齟齬，開處足摧殘。",
            "風雨尋常事，人心何不安。"
        ],
        "title": "春陰  其二",
        "id": "5a94f8ea-9f0f-49d7-8601-0ef2434bd64b"
    },
    {
        "author": "邵雍",
        "paragraphs": [
            "把酒囑花枝，花枝亦要知。",
            "花無十日盛，人有百年期。",
            "據此銷魂處，寧思中酒時。",
            "若非詩斷割，難解一生迷。"
        ],
        "title": "囑花吟",
        "id": "f7d4ed41-c908-466e-b1b7-449cacea1f5e"
    },
    {
        "author": "邵雍",
        "paragraphs": [
            "半記不記夢覺後，似愁無愁情倦時。",
            "擁衾側卧未忺起，簾外落花撩亂飛。"
        ],
        "title": "懶起吟",
        "id": "10388a55-63f0-4faa-98cc-b670c96686f3"
    },
    {
        "author": "邵雍",
        "paragraphs": [
            "君子小人正相反，上智下愚誠不移。",
            "冶葛根非連靈芝，柰何生與天地齊。"
        ],
        "title": "感事吟",
        "id": "26fc5886-b071-478a-9b15-e00ab9a26bf4"
    },
    {
        "author": "邵雍",
        "paragraphs": [
            "老而不歇是一惑，安而不樂是二惑。",
            "閑而不清是三惑，三者之惑自戕賊。"
        ],
        "title": "三惑",
        "id": "313d2fc7-e050-4efe-999f-dff30156d536"
    },
    {
        "author": "邵雍",
        "paragraphs": [
            "一喜長年爲壽域，二喜豐年爲樂國。",
            "三喜清閑爲福德，四喜安康爲福力。"
        ],
        "title": "四喜",
        "id": "83b63df3-be3a-4a16-9f08-d5a03a359e2c"
    },
    {
        "author": "邵雍",
        "paragraphs": [
            "立身須作真男子，臨事無爲淺丈夫。",
            "料得人生皆素定，空多計較竟何如。"
        ],
        "title": "何如吟",
        "id": "e279c02f-81ce-4d47-8922-fa5c7550433e"
    },
    {
        "author": "邵雍",
        "paragraphs": [
            "自古言花須說鶑，鶑花本合一時行。",
            "因何花謝鶑纔至，浪得鶑花相與名。",
            "輒欲問春春不應，私於蜂蝶有何情。",
            "流鶑不伏春辜負，啼了千聲又萬聲。"
        ],
        "title": "問春吟",
        "id": "9fb9bfff-d444-4b8c-b90c-50611024daa9"
    },
    {
        "author": "邵雍",
        "paragraphs": [
            "有客常輕平地春，夫春不得不云云。",
            "能安陋巷無如我，既上高樓還憶君。",
            "滿眼雲林都是綠，萬家煙瓦半來新。",
            "憑欄須是心無事，誰是憑欄無事人。"
        ],
        "title": "樓上寄友人",
        "id": "d3be4f29-d4b5-4dc9-a906-586900e4297b"
    },
    {
        "author": "邵雍",
        "paragraphs": [
            "所失彌多所得微，中間贏得一歔欷。",
            "人榮人悴乃常理，花謝花開何足追。",
            "偶爾相逢却相別，乍然同喜又同悲。",
            "只消照破都無事，何必區區更辨爲。"
        ],
        "title": "所失吟",
        "id": "545419c6-dedb-481d-a275-ac5db076cddd"
    },
    {
        "author": "邵雍",
        "paragraphs": [
            "頭上花枝照酒巵，酒巵中有好花枝。",
            "身經兩世太平日，眼見四朝全盛時。",
            "況復筋骸粗康健，那堪時節正芳菲。",
            "酒涵花影紅光溜，爭忍花前不醉歸。"
        ],
        "title": "插花吟",
        "id": "f2246261-6ae4-487e-a529-b15b2a72327e"
    },
    {
        "author": "邵雍",
        "paragraphs": [
            "閑居須是洛中居，天下閑居皆莫如。",
            "文物四主賢俊地，山川千古帝王都。",
            "絕奇花畔持芳醑，最軟草間移小車。",
            "只有堯夫負親舊，交親殊不負堯夫。"
        ],
        "title": "閑居吟",
        "id": "426069f6-a710-461c-af59-b7c616e741d2"
    },
    {
        "author": "邵雍",
        "paragraphs": [
            "八載相逢恨未平，如何別酒又還傾。",
            "雖慙坦率珠多纇，却識清和玉有聲。",
            "處世當爲天下士，賞花須是洛陽城。",
            "也知今古真男子，造化功夫不易生。"
        ],
        "title": "依韻和張子堅太博",
        "id": "f4306d0b-c300-421e-a428-0ac3feebf45a"
    },
    {
        "author": "邵雍",
        "paragraphs": [
            "寫像丹青未易偕，丹青難寫像情懷。",
            "覽君十首詩三遍，勝我再遊鄉一迴。",
            "故國不知新想望，家山如見舊崔嵬。",
            "功名時事人休問，只有兩行清淚揩。"
        ],
        "title": "還鞠十二著作見示共城詩卷",
        "id": "2ffef3c9-6765-40e7-b552-be3adb5611c2"
    },
    {
        "author": "邵雍",
        "paragraphs": [
            "日月星辰天之明，耳目口鼻人之靈。",
            "皇王帝伯由之生，天意不遠人之情。",
            "飛走草木類既別，士農工商品自成。",
            "安得歲豐時長平，樂與萬物同其榮。"
        ],
        "title": "樂物吟",
        "id": "fb60ac2f-08f6-4dff-8bb2-eb50f0ea1859"
    },
    {
        "author": "邵雍",
        "paragraphs": [
            "春至已將詩探伺，春歸更用酒追尋。",
            "酒因春至春歸飲，詩爲花開化謝吟。",
            "花謝花開詩屢作，春歸春至酒頻斟。",
            "情多不是强年少，和氣衝心何可任。"
        ],
        "title": "喜春吟",
        "id": "8bf72330-dc13-4e0c-bfba-d33f6912cc35"
    },
    {
        "author": "邵雍",
        "paragraphs": [
            "多情潘佑羨楊花，出入千家復萬家。",
            "少日壯心都失去，老年新事不知佗。",
            "詩中罪過人多恕，酒裏功勞我自誇。",
            "猶有一般牢落處，交親太半在天涯。"
        ],
        "title": "暮春吟",
        "id": "78088901-951f-49f6-ab3c-7d6f950e66e4"
    },
    {
        "author": "邵雍",
        "paragraphs": [
            "等候人間七十年，便如平子賦歸田。",
            "知時所得誠多矣，養志其誰曰不然。",
            "況有林泉情悅樂，却無官守事拘牽。",
            "小車近日曾馳謁，正值夫君春晝眠。"
        ],
        "title": "和王中美大卿致政二首  其一",
        "id": "981f3f69-3fa5-4244-ba7a-4926a3739651"
    },
    {
        "author": "邵雍",
        "paragraphs": [
            "自古有才思奮飛，夫君何故獨知時。",
            "平生懷抱未少屈，盛世掛冠良得宜。",
            "入格柳挼風細細，壓春花笑日遲遲。",
            "傳呼震地門前過，更不令人問是誰。"
        ],
        "title": "和王中美大卿致政二首  其二",
        "id": "d5fd5cce-2994-406d-89ea-d238ec66adcb"
    },
    {
        "author": "邵雍",
        "paragraphs": [
            "車從賞春來北京，耿君先期已馳情。",
            "此時殞霜柰何重，今歲花開徒有聲。",
            "既辱佳章仍墜刺，寧無累句代通名。",
            "天之才美應自惜，料得不爲時虛生。"
        ],
        "title": "和北京王郎中見訪留詩",
        "id": "ac3341d4-d2b8-4c7d-93b3-b7e44044ff64"
    },
    {
        "author": "邵雍",
        "paragraphs": [
            "生身有五樂，居洛有五喜。",
            "人多輕習常，殊不以爲事。",
            "吾才無所長，吾識無所紀。",
            "其心之泰然，柰何人了此。"
        ],
        "title": "喜樂吟",
        "id": "47ea3148-9f55-45b8-bf45-a360d7084102"
    },
    {
        "author": "邵雍",
        "paragraphs": [
            "歡喜又歡喜，喜歡更喜歡。",
            "吉士爲我友，好景爲我觀。",
            "美酒爲我飲，美食爲我餐。",
            "此身生長老，盡在太平間。"
        ],
        "title": "歡喜吟",
        "id": "13e16d0b-3ac6-4fdd-b5d5-f246dd7e07fc"
    },
    {
        "author": "邵雍",
        "paragraphs": [
            "天道不難知，人情未易窺。",
            "雖聞言語處，更看作爲時。",
            "隠几功夫大，揮戈事業卑。",
            "春秋頼乘興，出用小車兒。"
        ],
        "title": "天道吟",
        "id": "c2093c49-b594-449d-89ac-d024fdb52b88"
    },
    {
        "author": "邵雍",
        "paragraphs": [
            "一室可容身，四時長有春。",
            "何嘗無美酒，未始絕佳賓。",
            "洞裏賞花者，天邊泛月人。",
            "相逢應有語，笑我太因循。"
        ],
        "title": "室吟",
        "id": "ff576f92-9a9c-4502-8653-eb963a6e8fa7"
    },
    {
        "author": "邵雍",
        "paragraphs": [
            "冠蓋紛紛塞九衢，聲名相軋在前呼。",
            "獨君都不將爲事，始信人間有丈夫。"
        ],
        "title": "依韻和君實端明洛濱獨步  其一",
        "id": "1926a964-6538-4447-a3d4-06cf5fc95fc9"
    },
    {
        "author": "邵雍",
        "paragraphs": [
            "風背河聲近亦微，斜陽淡泊隔雲依。",
            "一雙白鷺來煙外，將下沙頭又却飛。"
        ],
        "title": "依韻和君實端明洛濱獨步  其二",
        "id": "9c41a69b-0bb6-4bff-8f96-cf1a9584b76d"
    },
    {
        "author": "邵雍",
        "paragraphs": [
            "洛陽宮殿鏁晴煙，唐漢以來書可傳。",
            "多少升沉都不見，空餘四面舊出川。"
        ],
        "title": "雨後天津獨步",
        "id": "c1cd1622-4625-4c6b-b94d-fbb3123cd4bf"
    },
    {
        "author": "邵雍",
        "paragraphs": [
            "去歲春歸留不住，今年春色來何處。",
            "洛陽處處是桃源，小車漸轉東街去。"
        ],
        "title": "春色",
        "id": "1adf1baa-3ac4-4d2f-a139-ca84d878627d"
    },
    {
        "author": "邵雍",
        "paragraphs": [
            "天下太平日，人生安樂時。",
            "更逢花爛漫，爭忍不開眉。"
        ],
        "title": "太平吟",
        "id": "f890c76a-cdcf-4db7-9a81-90eedbd81cfd"
    },
    {
        "author": "邵雍",
        "paragraphs": [
            "滿川桃李弄芳妍，不忍重爲風所殘。",
            "忍使一年春遂去，儘憑高處與盤桓。"
        ],
        "title": "禁煙留題錦幈山下四首  其一",
        "id": "693f9ea5-312f-4e46-ac71-0ead2e8222f5"
    },
    {
        "author": "邵雍",
        "paragraphs": [
            "寒食風煙錦幈下，凭高把酒興何如。",
            "滿川桃李方妍媚，不忍重爲風破除。"
        ],
        "title": "禁煙留題錦幈山下四首  其二",
        "id": "f89b51b3-4b1d-4b2d-96ce-953bf8d68635"
    },
    {
        "author": "邵雍",
        "paragraphs": [
            "無涯桃李待清明，經歲方能開得成。",
            "不念化工曾著力，狂風何故苦相凌。"
        ],
        "title": "禁煙留題錦幈山下四首  其三",
        "id": "929469af-1d54-4981-bd93-5174e6f77c70"
    },
    {
        "author": "邵雍",
        "paragraphs": [
            "春半花開百萬般，東風近日惡摧殘。",
            "可憐桃李性溫厚，吹盡都無一句言。"
        ],
        "title": "禁煙留題錦幈山下四首  其四",
        "id": "d4a2f723-257b-4f3c-9584-bce1a480b25c"
    },
    {
        "author": "邵雍",
        "paragraphs": [
            "歲歲羣芳正爛開，錦幈山下賞春來。",
            "兩年不得陪山躅，洞裏仙人出未迴。"
        ],
        "title": "兩歲錦幈之遊不克見鄭令因以寄之",
        "id": "59342353-d86e-43ab-837c-3e5e85924c8b"
    },
    {
        "author": "邵雍",
        "paragraphs": [
            "牡丹一株開絕倫，二十四枝嬌娥顰。",
            "天下唯洛十分春，邵家獨得七八分。"
        ],
        "title": "東軒前添色牡丹一株開二十四枝成兩絕呈諸公  其一",
        "id": "de39ca5f-29b3-4574-92c2-450127f4f5e3"
    },
    {
        "author": "邵雍",
        "paragraphs": [
            "牡丹一株開絕奇，二十四枝嬌娥圍。",
            "滿洛城人都不知，邵家獨占春風時。"
        ],
        "title": "東軒前添色牡丹一株開二十四枝成兩絕呈諸公  其二",
        "id": "70f86f48-5d9d-4e2d-9fee-b63eb26b73aa"
    },
    {
        "author": "邵雍",
        "paragraphs": [
            "三月洛城春半時，鞦韆未拆楊花飛。",
            "小車不出閑春泥，亂紅翻處流鶑啼。"
        ],
        "title": "花時阻雨不出",
        "id": "eafa3232-a9e2-4aaf-99ad-c2ce95861c67"
    },
    {
        "author": "邵雍",
        "paragraphs": [
            "安樂窩中職分脩，分脩之外更何求。",
            "滿天下士情能接，遍洛陽園身可遊。",
            "行己當行誠盡處，看人莫看力生頭。",
            "因思平地春言語，使我嘗登百尺樓。",
            "安樂窩中事事無，唯存一卷伏羲書。",
            "倦時就枕不必睡，忺後携筇任所趨。",
            "淮備點茶收露水，隄防合藥種魚蘇。",
            "苟非先聖開蒙悋，幾作人間淺丈夫。"
        ],
        "title": "安樂窩中吟  其一",
        "id": "dff482b4-0932-44cd-a5f1-4e6ccfe7c4b7"
    },
    {
        "author": "邵雍",
        "paragraphs": [
            "安樂窩中弄舊編，舊編將絕又重聯。",
            "燈前燭下三千日，水畔花間二十年。",
            "有主山河難占籍，無爭風月任收權。",
            "閑吟閑咏人休問，此箇功夫世不傳。"
        ],
        "title": "安樂窩中吟  其二",
        "id": "1f0c1dc1-13dd-4126-b825-97dc9bb5d680"
    },
    {
        "author": "邵雍",
        "paragraphs": [
            "安樂窩中萬戶侯，良辰美景忍虛休。",
            "已曾得手春深日，更欲披衣年老頭。",
            "曉露重時花滿檻，暖醅浮處酒盈甌。",
            "聖人喫緊些兒事，又省工夫又省憂。"
        ],
        "title": "安樂窩中吟  其三",
        "id": "f1bf1539-15a4-4d5c-83d3-127ac8876054"
    },
    {
        "author": "邵雍",
        "paragraphs": [
            "安樂窩中春夢迴，略無塵事可裝懷。",
            "輕風一霎座中過，安樂窩中天外來。",
            "日影轉時從杖屨，花陰交處傍樽罍。",
            "人間未若吾鄉好，又況吾鄉多美才。"
        ],
        "title": "安樂窩中吟  其四",
        "id": "e80506a4-4d29-41bc-8a18-1b5ca7faacd1"
    },
    {
        "author": "邵雍",
        "paragraphs": [
            "安樂窩中春不虧，山翁出入小車兒。",
            "水邊平轉綠楊岸，花外就移芳草堤。",
            "明快眼看三月景，康强身歷四朝時。",
            "鳳凰樓下天津畔，仰面迎風倒載歸。"
        ],
        "title": "安樂窩中吟  其五",
        "id": "ff9118e3-a9ab-47c7-909d-7ddfd0001dcc"
    },
    {
        "author": "邵雍",
        "paragraphs": [
            "安樂窩中三月期，老不纔會惜芳菲。",
            "自知一賞有分付，誰讓黄金無孑遺。",
            "美酒飲教微醉後，好花看到半開時。",
            "這般意思難名狀，只恐人間都未知。"
        ],
        "title": "安樂窩中吟  其六",
        "id": "8b2aceac-4f32-4fb9-bc6d-b606e08cf8ac"
    },
    {
        "author": "邵雍",
        "paragraphs": [
            "安樂窩中春暮時，閉門慵坐客來稀。",
            "蕭蕭微雨竹間霽，嘒嘒翠禽花上飛。",
            "好景盡將詩記錄，歡情須用酒維持。",
            "自餘身外無窮事，皆可掉頭稱不知。"
        ],
        "title": "安樂窩中吟  其七",
        "id": "30237f08-f5a6-4b7f-b98a-1f74fb5dfae7"
    },
    {
        "author": "邵雍",
        "paragraphs": [
            "安樂窩中甚不貧，中間有榻可容身。",
            "儒風一變至於道，和氣四時長若春。",
            "日月作明明主日，人言成信信由人。",
            "唯人與日不相遠，過此何嘗更語真。"
        ],
        "title": "安樂窩中吟  其八",
        "id": "49105150-a91d-45e5-91ca-e1637a4d1586"
    },
    {
        "author": "邵雍",
        "paragraphs": [
            "安樂窩中設不安，略行湯劑自能痊。",
            "居常無病不服藥，就使有災宜俟天。",
            "理到昧時須索講，情於盡處更何言。",
            "自餘虛費閑思慮，都可易之爲晝眠。"
        ],
        "title": "安樂窩中吟  其九",
        "id": "3e1901a6-6701-454a-ba06-637613a533fc"
    },
    {
        "author": "邵雍",
        "paragraphs": [
            "安樂窩中春欲歸，春歸忍賦送春詩。",
            "雖然春老難牽復，却有夏初能就移。",
            "飲酒莫教成酩酊，賞花慎勿至離披。",
            "人能知得此般事，焉有閑愁到兩眉。"
        ],
        "title": "安樂窩中吟  其一○",
        "id": "9c10aed4-8311-46b6-a3de-347c8f416324"
    },
    {
        "author": "邵雍",
        "paragraphs": [
            "生爲男子偶昌辰，安樂窩中富貴身。",
            "大字寫詩誇壯健，小盃飲酒惜輕醇。",
            "山川澄凈初經雨，草木暄妍正遇春。",
            "造化功夫精妙處，都宜分付與閑人。"
        ],
        "title": "安樂窩中吟  其一一",
        "id": "6961cbbe-fb12-4e25-9276-7de72ca38837"
    },
    {
        "author": "邵雍",
        "paragraphs": [
            "安樂窩中雖不拘，不拘終不失吾儒。",
            "輕醇酒用小盞飲，豪壯詩將大字書。",
            "花木暄妍春雨後，山川澄淨九秋餘。",
            "閑中意思長多少，無忝人間一丈夫。"
        ],
        "title": "安樂窩中吟  其一二",
        "id": "d3f4f165-a082-4c6b-8f8f-c3ddcbf03081"
    },
    {
        "author": "邵雍",
        "paragraphs": [
            "願君莫愛金花梨，願君須愛紅消梨。",
            "金花紅消兩般味，一般顔色如烟脂。",
            "紅消食之甘如飴，金花食之先顰眉。",
            "似此誤人事不少，未食之前宜辨之。"
        ],
        "title": "食梨吟",
        "id": "ac3b1431-3068-46ec-a33c-50a93ba5c5e7"
    },
    {
        "author": "邵雍",
        "paragraphs": [
            "疊巘如幈四面開，可堪虛使亂雲堆。",
            "已曾同賞花無限，須約共遊山幾迴。",
            "未老秋光詩擁筆，乍凉天氣酒盈盃。",
            "輕風早是得人喜，更向芰荷深處來。"
        ],
        "title": "依韻答安之少卿",
        "id": "50d46647-f5a0-4754-bc3c-178e12e1fcc4"
    },
    {
        "author": "邵雍",
        "paragraphs": [
            "上巳觀花花意穠，今年正與昔年同。",
            "當時同賞知何處，把酒猶能對遠風。"
        ],
        "title": "上巳觀花思友人",
        "id": "a4099b50-969c-4657-8c1f-5e0d63d8305f"
    },
    {
        "author": "邵雍",
        "paragraphs": [
            "近年好花人輕之，東君惡怒人不知。",
            "直與增價一百倍，滿洛城春都買歸。",
            "一株二十有四枝，枝枝皆有傾城姿。",
            "又恐冷地狂風吹，盛時都與籍入詩。"
        ],
        "title": "戲呈王郎中",
        "id": "cdb59bdc-7863-4aa3-9af5-0f915fc09556"
    },
    {
        "author": "邵雍",
        "paragraphs": [
            "遷喬固有之，出谷未多時。",
            "正嫩簧爲舌，初新金作衣。",
            "替花言灼灼，代柳說依依。",
            "柳外晚猶囀，花前曉又啼。",
            "啼多因雨過，囀少爲春歸。",
            "莫遣行人聽，行人路正迷。"
        ],
        "title": "流鶑吟",
        "id": "6d998e4e-a2d4-47b5-b9ae-41d875c32ba7"
    },
    {
        "author": "邵雍",
        "paragraphs": [
            "人不善賞花，只愛花之貌。",
            "人或善賞花，只愛花之妙。",
            "花貌在顔色，顔色人可效。",
            "花妙在精神，精神人莫造。"
        ],
        "title": "善賞花吟",
        "id": "77096a4f-d1a6-409c-8a9e-773a3bfeddb4"
    },
    {
        "author": "邵雍",
        "paragraphs": [
            "人不善飲酒，唯喜飲之多。",
            "人或善飲酒，唯喜飲之和。",
            "飲多成酩酊，酩酊身遂疴。",
            "飲和成醺酣，醺酣顔遂酡。"
        ],
        "title": "善飲酒吟",
        "id": "666eafa5-da6f-4897-8785-75935f4a7ca3"
    },
    {
        "author": "邵雍",
        "paragraphs": [
            "慮少夢自少，言稀過亦稀。",
            "簾垂知日永，柳靜覺風微。",
            "但見花開謝，不聞人是非。",
            "何須尋洞府，度歲也應遲。"
        ],
        "title": "省事吟",
        "id": "5c49aa6c-896e-480e-af94-14a847afe47e"
    },
    {
        "author": "邵雍",
        "paragraphs": [
            "一春九十日，風雨占幾半。",
            "花好不成觀，心狂未能按。"
        ],
        "title": "一春吟",
        "id": "ceec9978-e255-48cc-8b8e-daeac11e4107"
    },
    {
        "author": "邵雍",
        "paragraphs": [
            "舉世自紛紛，誰爲無事人。",
            "吾生獨何幸，卧看洛陽春。"
        ],
        "title": "舉世吟",
        "id": "a3617e36-3470-46df-a3d7-aee9afa26aab"
    },
    {
        "author": "邵雍",
        "paragraphs": [
            "春水淥成波，成波無柰何。",
            "難將染佗物，止可染輕羅。"
        ],
        "title": "春水吟",
        "id": "0aa6f7d0-e56d-4043-887e-dc70f277af29"
    },
    {
        "author": "邵雍",
        "paragraphs": [
            "春雨細如絲，如絲霢霂時。",
            "如何一霶霈，萬物盡熙熙。"
        ],
        "title": "春雨吟",
        "id": "24e4b30a-6448-4e7b-b7a2-3497a75d275e"
    },
    {
        "author": "邵雍",
        "paragraphs": [
            "可惜熙熙一片春，不多時節覓無因。",
            "眼前園苑知何限，只見鶑啼不見人。"
        ],
        "title": "可惜吟",
        "id": "214132d3-1195-4a87-9510-f2b2765c9a57"
    },
    {
        "author": "邵雍",
        "paragraphs": [
            "簪花猶且强年少，訴酒固非佯小心。",
            "花好酒嘉情更好，柰何明日病還深。"
        ],
        "title": "簪花吟",
        "id": "d19d3509-0c2c-4c2a-8aac-3c80f53bdb90"
    },
    {
        "author": "邵雍",
        "paragraphs": [
            "春去休驚晚，夏來還喜初。",
            "殘芳雖有在，得似錄陰無。"
        ],
        "title": "春去吟",
        "id": "6de7640a-b35b-4d3d-a69c-60a5f841c4c3"
    },
    {
        "author": "邵雍",
        "paragraphs": [
            "多情大尹辭春去，正是羣芳爛漫時。",
            "自古英豪重恩意，羣芳慎勿便離披。"
        ],
        "title": "和大尹李君錫龍圖留別詩",
        "id": "be3a993a-a52a-4b09-bf86-0c07f14cf1bd"
    },
    {
        "author": "邵雍",
        "paragraphs": [
            "去歲嘗蒙遠寄詩，當時已歎友朋希。",
            "如今存者殆非半，不縱歡遊待幾時。"
        ],
        "title": "答李希淳屯田三首  其一",
        "id": "4390ada1-145c-41c5-a463-800b8960b8e9"
    },
    {
        "author": "邵雍",
        "paragraphs": [
            "竹間水際情懷好，月下風前意思多。",
            "洛社過從無事日，非吾數輩更誰何。"
        ],
        "title": "答李希淳屯田三首  其二",
        "id": "3d5ce996-ccc9-458f-9ab8-4ed15cc34149"
    },
    {
        "author": "邵雍",
        "paragraphs": [
            "胸中日月時舒慘，筆下風雲旋合離。",
            "老去無成尚如此，不知成後更何爲。"
        ],
        "title": "答李希淳屯田三首  其三",
        "id": "2db30abe-6a27-4384-a8cd-e0fb6d5ae271"
    },
    {
        "author": "邵雍",
        "paragraphs": [
            "箋云：物理窺開後，人情照破時。",
            "且無形可見，只有意能知。"
        ],
        "title": "箋年老逢春八首 年老逢春春莫疑",
        "id": "285b68b1-1cd7-45ec-accb-85139bd58d6f"
    },
    {
        "author": "邵雍",
        "paragraphs": [
            "箋云：一歲正榮處，三春特盛時。",
            "是花堪愛惜，況見好花枝。"
        ],
        "title": "箋年老逢春八首 老年纔會惜芳菲",
        "id": "7da331f7-d1de-4d26-a86c-0b411d0633e1"
    },
    {
        "author": "邵雍",
        "paragraphs": [
            "箋云：羣卉爭妍處，奇花獨異時。",
            "東君深意思，亦恐要人知。"
        ],
        "title": "箋年老逢春八首 自知一賞有分付",
        "id": "3f8b30ec-54ba-47e1-b022-bc8452e5bb65"
    },
    {
        "author": "邵雍",
        "paragraphs": [
            "箋云：白日偏催處，黄金欲盡時。",
            "侈心都用了，始得一開眉。"
        ],
        "title": "箋年老逢春八首 誰讓萬金無孑遺",
        "id": "54a40ce3-0396-4fb5-8e6d-efc25348d907"
    },
    {
        "author": "邵雍",
        "paragraphs": [
            "箋云：甕頭噴液處，盞面起花時。",
            "有客來相訪，通名曰伏羲。"
        ],
        "title": "箋年老逢春八首 美酒飲教微醉後",
        "id": "31604212-345d-4e84-8f71-7a3c20d1fb47"
    },
    {
        "author": "邵雍",
        "paragraphs": [
            "箋云：風輕如笑處，露重似啼時。",
            "只向笑啼處，濃香惹滿衣。"
        ],
        "title": "箋年老逢春八首 好花看到半開時",
        "id": "3249b5b9-23b5-4ef4-8b3a-5b503edf9fb9"
    },
    {
        "author": "邵雍",
        "paragraphs": [
            "箋云：陰陽初感處，天地未分時。",
            "言語既難到，丹青何處施。"
        ],
        "title": "箋年老逢春八首 這般意思難名狀",
        "id": "fe246d4a-dab5-4443-a735-0816e624cda8"
    },
    {
        "author": "邵雍",
        "paragraphs": [
            "箋云：酒到醺酣處，花當爛漫時。",
            "醺酣歸酩酊，爛漫入離披。"
        ],
        "title": "箋年老逢春八首 只恐人間都未知",
        "id": "3888ae62-aa72-4a53-963c-9191cf02da51"
    },
    {
        "author": "邵雍",
        "paragraphs": [
            "道堂閑話儘多時，塵外盃觴不浪飛。",
            "初上小車人已靜，醉和風雨夜深歸。"
        ],
        "title": "謝彥國相公和詩用醉和風雨夜深歸",
        "id": "afc3f4c1-d5f1-4704-86a2-7b079138ff9d"
    },
    {
        "author": "邵雍",
        "paragraphs": [
            "有時自問自家身，莫是羲皇已上人。",
            "日往月來都不記，只將花卉記冬春。"
        ],
        "title": "謝君實端明用只將花卉記冬春",
        "id": "008f399c-d62d-41d3-b3f3-500d94c0fdd0"
    },
    {
        "author": "邵雍",
        "paragraphs": [
            "一字詩中義未分，少微今已應星文。",
            "閑人早是無憑據，更與閑人開後門。"
        ],
        "title": "謝君貺宣徽用少微今已應星文",
        "id": "290cf8a6-15b1-4e0c-be7e-f700597a744f"
    },
    {
        "author": "邵雍",
        "paragraphs": [
            "窩名安樂直堪咍，臂痛頭風接續來。",
            "恰見安之便安樂，始知安是道梯階。"
        ],
        "title": "謝安之少卿用始知安是道梯階",
        "id": "a9e524fb-3045-4c37-b330-b85153f80281"
    },
    {
        "author": "邵雍",
        "paragraphs": [
            "客問人間事若何，堯夫對曰不知佗。",
            "居林之下行林下，無事無求得最多。"
        ],
        "title": "謝開叔司封用無事無求得最多",
        "id": "e704cfb2-ff23-4ab6-b815-82631fac90e5"
    },
    {
        "author": "邵雍",
        "paragraphs": [
            "經綸事業須才者，燮理功夫有巨臣。",
            "安樂窩中閑偃仰，焉知不是打乖人。"
        ],
        "title": "謝伯淳察院用先生不是打乖人",
        "id": "b9f3d01d-1eaf-4829-ad4a-0e12a48c2493"
    },
    {
        "author": "邵雍",
        "paragraphs": [
            "得自苦時終入苦，來從哀處卒歸哀。",
            "既非哀苦中間得，此樂直從天外來。"
        ],
        "title": "自謝用此樂直從天外來",
        "id": "ab752cee-db65-4d73-997c-f87823161fee"
    },
    {
        "author": "邵雍",
        "paragraphs": [
            "和詩韓國老，見比以宣尼。",
            "引彼返魯事，指予來西畿。",
            "日星功共大，麋鹿分同微。",
            "華衮承褒借，將何答所知。"
        ],
        "title": "別謝彥國相公三首  其一",
        "id": "78cc37e7-4c70-4e02-8754-9f9233ed9f8c"
    },
    {
        "author": "邵雍",
        "paragraphs": [
            "仲尼天縱自誠明，造化功夫發得成。",
            "見比當初歸魯事，堯夫才業若爲情。"
        ],
        "title": "別謝彥國相公三首  其二",
        "id": "7f11db56-3fd4-4fd3-9c0d-cda227d70c0b"
    },
    {
        "author": "邵雍",
        "paragraphs": [
            "嘗走狂詩到座前，座前仍是洞中仙。",
            "無涯風月供才思，清潤何人敢比肩。"
        ],
        "title": "別謝彥國相公三首  其三",
        "id": "75939d02-bd60-4496-a293-92e14f9d46ed"
    },
    {
        "author": "邵雍",
        "paragraphs": [
            "曹王八斗才，今日爲余催。",
            "錦繡佳章裏，芝蘭秀句開。",
            "煩痾熸軀體，溽暑爍樓臺。",
            "宜把君詩諷，清風當自來。"
        ],
        "title": "別謝君實端明",
        "id": "d13e9d9b-ec96-42c6-b997-c013cfe90fbe"
    },
    {
        "author": "邵雍",
        "paragraphs": [
            "詩成半醉正陶陶，更用如椽大筆抄。",
            "儘得意時仍放手，到凝情處略濡毫。",
            "魯陽却日功猶淺，宗慤乘風志未高。",
            "寫出太平難狀意，任佗天下頌功勞。"
        ],
        "title": "大字吟",
        "id": "01d98b22-4dd5-4f6f-8aea-f94112197c69"
    },
    {
        "author": "邵雍",
        "paragraphs": [
            "爲人能了自家身，千萬人中有一人。",
            "雖用知如未知說，在乎行與不行分。",
            "該通始謂才中秀，傑出方名席上珍。",
            "善惡一何相去遠，也由資性也由勤。"
        ],
        "title": "教子吟",
        "id": "ac41b41f-f3c5-4d36-aa9b-d48cf750b80c"
    },
    {
        "author": "邵雍",
        "paragraphs": [
            "先苦頭風已病軀，新添臂痛又何如。",
            "無妨把盞只妨拜，雖廢梳頭未廢書。",
            "不向醫方求效驗，唯將談笑且消除。",
            "大凡物老須生病，人老何由不病乎。"
        ],
        "title": "臂痛吟",
        "id": "285a9be2-550b-478b-807d-ac56d861753c"
    },
    {
        "author": "邵雍",
        "paragraphs": [
            "世上偷閑始得閑，我生長在不忙間。",
            "光陰有限同歸老，風月無涯可慰顔。",
            "坐卧遶身唯水竹，登臨滿目但雲山。",
            "醉眠只就花陰下，轉破花陰夢始還。"
        ],
        "title": "世上吟",
        "id": "797e0c7f-3077-46b3-ba19-b7b155872c95"
    },
    {
        "author": "邵雍",
        "paragraphs": [
            "丹山誰道鳳爲巢，事下吾能見九苞。",
            "逸句得時如虎變，大篇成處若神交。",
            "千端蜀錦新番樣，萬樹春華暖弄稍。",
            "天馬無蹤周八極，但臨風月鐙相敲。"
        ],
        "title": "逸書吟",
        "id": "bdaf39a7-e108-4784-bcc8-000886d5512a"
    },
    {
        "author": "邵雍",
        "paragraphs": [
            "安有太平人不平，人心平處固無爭。",
            "棋中機械不願看，琴裏語言時喜聽。",
            "少日掛心唯帝典，老年留意只羲經。",
            "自知別得收功處，松桂隆冬始見青。"
        ],
        "title": "旋風吟二首  其一",
        "id": "266c7179-665c-48b1-b938-f1f1e4ad6996"
    },
    {
        "author": "邵雍",
        "paragraphs": [
            "松桂隆冬始見青，蒿萊盛夏亦能榮。",
            "光陰去後繩難繫，利害在前人必爭。",
            "萬事莫於疑處動，一身常向吉中行。",
            "人心相去無多遠，安有太平人不平。"
        ],
        "title": "旋風吟二首  其二",
        "id": "a9b2b1e5-c9c0-419b-9b89-70dc3b28528b"
    },
    {
        "author": "邵雍",
        "paragraphs": [
            "近日衰軀有病侵，如何醫藥不求尋。",
            "軒前密葉自成幄，砌下黄花空散金。",
            "閑看蜜蜂收蜜意，靜觀巢燕壘巢心。",
            "非關天下知音少，自是堯夫不善琴。"
        ],
        "title": "又二首  其一",
        "id": "2b7820f1-6eab-473c-a262-2fff44014d56"
    },
    {
        "author": "邵雍",
        "paragraphs": [
            "自是堯夫不善琴，非關天下少知音。",
            "老年難做少年事，年少不知年老心。",
            "將養精神便靜坐，調停意思喜清吟。",
            "如何醫藥不尋訪，近日衰軀有病侵。"
        ],
        "title": "又二首  其二",
        "id": "2aca770d-6251-4e59-8a5f-2dd36b052bc1"
    },
    {
        "author": "邵雍",
        "paragraphs": [
            "近日頭風不奈何，未妨談笑與高歌。",
            "人才相去不甚遠，事體所爭能許多。",
            "閉目面前都是暗，開懷天外更無佗。",
            "若由智數經營得，大有英雄善揣摩。"
        ],
        "title": "頭風吟",
        "id": "cb398bca-8f4b-4f94-a250-b405b1f65c04"
    },
    {
        "author": "邵雍",
        "paragraphs": [
            "說者從來太過乎，道須能卷又能舒。",
            "人間好事不常有，天下奇才何處無。",
            "年近從心唯策杖，詩逢得意便操觚。",
            "快心亦恐詩拘束，更把狂詩大字書。"
        ],
        "title": "答客吟",
        "id": "7a4b5850-e9b0-4397-b19b-929fe919866e"
    },
    {
        "author": "邵雍",
        "paragraphs": [
            "老去無成不入時，中年養病只吟詩。",
            "因乘意思要舒放，肯把語言生事治。",
            "世上閑愁都一致，人間何務更能爲。",
            "携筇晚步天津畔，爲報沙鷗慎勿飛。"
        ],
        "title": "老去吟  其一",
        "id": "e0d3e78a-21b1-431d-9510-71460b935246"
    },
    {
        "author": "邵雍",
        "paragraphs": [
            "行年六十有三歲，二十五年居洛陽。",
            "林靜城中得山景，池平坐上見江鄉。",
            "賞花長被盃盤苦，愛月屢爲風露傷。",
            "看了太平無限好，此身老去又何妨。"
        ],
        "title": "老去吟  其二",
        "id": "53530207-bfa9-4274-a9aa-70db80d25dcf"
    },
    {
        "author": "邵雍",
        "paragraphs": [
            "人行一善已爲優，何況夫君百行修。",
            "曩日慈闈貪眷戀，多年官路不追求。",
            "官纔少列辜清德，職異上庠尊白頭。",
            "洛社逾時阻相見，許多歡意却還休。"
        ],
        "title": "依韻和王安之判監少卿",
        "id": "7ed158cb-9c51-4eee-af9d-3da5e1755524"
    },
    {
        "author": "邵雍",
        "paragraphs": [
            "曉物情人爲曉事，知時態者號知人。",
            "知人失後却成害，曉事過時還不淳。"
        ],
        "title": "曉事吟",
        "id": "6be915d3-86c7-4770-b1b7-bcbc3a090eae"
    },
    {
        "author": "邵雍",
        "paragraphs": [
            "生不爭名與爭利，夫君何故鮮歡意。",
            "以道自重固有之，非理相干是無謂。",
            "白日升天恐虛傳，金貂換酒可曾醉。",
            "誰云憂撓大於山，亦是人間常式事。"
        ],
        "title": "鮮歡吟",
        "id": "8572d58e-232e-41a8-a561-40fa8c87aac2"
    },
    {
        "author": "邵雍",
        "paragraphs": [
            "病作因循一月前，豈期爲苦稍淹延。",
            "朝昏飲食是難進，軀體虛羸不可言。",
            "既勸佳賓持酒盞，更將大筆寫詩篇。",
            "始知心者氣之帥，心快沉痾自釋然。"
        ],
        "title": "病起吟",
        "id": "2d067d7d-1771-4773-a6c3-c1b7af22e710"
    },
    {
        "author": "邵雍",
        "paragraphs": [
            "半醉上車兒，車兒穩碾歸。",
            "輕風迎面處，翠柳拂頭時。",
            "意若兼三事，情如擁九麾。",
            "這般閑富貴，料得沒人知。"
        ],
        "title": "半醉吟  其一",
        "id": "b220b070-d859-4d24-9e2f-1ef89a94ed57"
    },
    {
        "author": "邵雍",
        "paragraphs": [
            "半醉小車行，世間無此榮。",
            "凉風迎面細，垂柳拂頭輕。",
            "意若兼三事，情如擁萬兵。",
            "這般閑富貴，料得沒人爭。"
        ],
        "title": "半醉吟  其二",
        "id": "c0f9e003-f66e-4616-8e58-5f400e41abda"
    },
    {
        "author": "邵雍",
        "paragraphs": [
            "凌晨覽照見皤然，自喜皤然一叟仙。",
            "慷慨敢開天下口，分明高道世間言。",
            "雖然天下本無事，不那世間長有賢。",
            "自問此身何所用，此身唯稱老林泉。"
        ],
        "title": "覽照吟",
        "id": "5454a042-6c5f-4b8d-a61d-ca4adad5a4a0"
    },
    {
        "author": "邵雍",
        "paragraphs": [
            "人壽百年間，其間多少難。",
            "予今六十三，何止于一半。",
            "骨瘦固非清，髮白豈謂筭。",
            "便化不爲夭，況且粗康健。"
        ],
        "title": "人壽吟",
        "id": "6161278e-83a6-4fe0-841d-b06a9d44e93b"
    },
    {
        "author": "邵雍",
        "paragraphs": [
            "身老太平間，身閑心更閑。",
            "非貴亦非賤，不饑兼不寒。",
            "有賓須置酒，無日不開顔。",
            "第一條平路，何人伴往還。"
        ],
        "title": "太平吟",
        "id": "6c978e08-b449-45da-ac99-7b5c37b0f815"
    },
    {
        "author": "邵雍",
        "paragraphs": [
            "長隨書與棋，貧亦久藏之。",
            "碧玉琢爲軫，黄金拍作徽。",
            "典多因待客，彈少爲求知。",
            "近日僮奴惡，須防煮鶴時。"
        ],
        "title": "古琴吟",
        "id": "b4bd8d6d-13a1-402d-a77c-f9999a733d1f"
    },
    {
        "author": "邵雍",
        "paragraphs": [
            "始則求人信，有知有不知。",
            "既而求自信，人或多知之。",
            "今我不求信，何人更起疑。",
            "無可無不可，安往不熙熙。"
        ],
        "title": "求信吟",
        "id": "a3559162-3b48-4f0a-9f10-6db43ba893b5"
    },
    {
        "author": "邵雍",
        "paragraphs": [
            "蛇毒遠于生，蝎毒近于死。",
            "蛇蝎雖不同，其毒固無異。",
            "蛇以首中人，蝎以尾用事。",
            "柰何天地間，畏首又畏尾。"
        ],
        "title": "蝎蛇吟",
        "id": "511a9142-ebbd-4571-a866-255f9b92fd6c"
    },
    {
        "author": "邵雍",
        "paragraphs": [
            "心不過一寸，兩手何拘拘。",
            "身不過數尺，兩足何區區。",
            "何人不飲酒，何人不讀書。",
            "柰何天地間，自在獨堯夫。"
        ],
        "title": "自在吟",
        "id": "8356c31a-de6e-4ee4-abd7-084ff9733411"
    },
    {
        "author": "邵雍",
        "paragraphs": [
            "心安身自安，身安室自寬。",
            "心與身俱安，何事能相干。",
            "誰謂一身小，其安若泰山。",
            "誰謂一室小，寬如天地間。"
        ],
        "tags": [
            "泰山"
        ],
        "title": "心安吟",
        "id": "fa2f373c-13b9-456f-a406-fef9168615be"
    },
    {
        "author": "邵雍",
        "paragraphs": [
            "何故謂之詩，詩者言其志。",
            "既用言成章，遂道心中事。",
            "不止鍊其辭，抑亦鍊其意。",
            "鍊辭得奇句，鍊意得餘味。"
        ],
        "title": "論詩吟",
        "id": "1328f7f7-a386-4f2f-8f7f-cf023920d346"
    },
    {
        "author": "邵雍",
        "paragraphs": [
            "人之爲善事，善事義當爲。",
            "金石猶能動，鬼神其可欺。",
            "事須安義命，言必道肝脾。",
            "莫問身之外，人知與不知。"
        ],
        "title": "爲善吟",
        "id": "d48a0756-bbae-48dd-9beb-87f2a453ed66"
    },
    {
        "author": "邵雍",
        "paragraphs": [
            "事到患來頻，何由得任真。",
            "就新須果敢，從善莫因循。",
            "盜亦自有道，人而或不仁。",
            "義緣無定體，安處是行身。"
        ],
        "title": "即事吟",
        "id": "297f21b8-acfb-4980-b9ae-becc831343d2"
    },
    {
        "author": "邵雍",
        "paragraphs": [
            "日爲萬象精，人爲萬物靈。",
            "萬象與萬物，由天然後生。",
            "言由人而信，月由日而明。",
            "由人與由日，何嘗不太平。"
        ],
        "title": "偶得吟",
        "id": "4d72a179-3dd0-4706-80b7-be6085f37ad5"
    },
    {
        "author": "邵雍",
        "paragraphs": [
            "人生固有命，物生固有定。",
            "豈謂人最靈，不如物正性。",
            "或聞陰有鬼，善能致人死。",
            "致死設有由，死外何所求。",
            "又況人之命，繫天不繫佗。",
            "陰鬼設有靈，獨且柰天何。"
        ],
        "title": "靜坐吟",
        "id": "ea036ec2-5e62-45bf-a83b-28859249a9e5"
    },
    {
        "author": "邵雍",
        "paragraphs": [
            "和氣四時均，何時不是春。",
            "都將無事樂，變作有形身。",
            "靜把詩評物，閑將理告人。",
            "雖然無鼓吹，此樂世難倫。"
        ],
        "title": "靜樂吟",
        "id": "7541b4b2-6565-49f4-a84d-1d25e43371bb"
    },
    {
        "author": "邵雍",
        "paragraphs": [
            "欲作一男子，須了四般事。",
            "財能使人貪，色能使人嗜。",
            "名能使人矜，勢能使人倚。",
            "四患既都去，豈在塵埃裏。"
        ],
        "title": "男子吟",
        "id": "cd1e0062-b98e-4b32-8ed1-3e888760b95c"
    },
    {
        "author": "邵雍",
        "paragraphs": [
            "盛夏久不雨，滿天下愁苦。",
            "安得一片雲，救取人間否。"
        ],
        "title": "望雨  其一",
        "id": "9c55e943-ff2b-4836-b884-59aea5cd070b"
    },
    {
        "author": "邵雍",
        "paragraphs": [
            "久旱偶成雨，方喜慰愁苦。",
            "雖能斂塵土，不能救禾黍。"
        ],
        "title": "望雨  其二",
        "id": "ff6db946-6236-48df-a886-9536c4ae91ad"
    },
    {
        "author": "邵雍",
        "paragraphs": [
            "小人固無知，唯以利爲視。",
            "君子固不欺，見得還思義。",
            "思義不顧死，見利或忘生。",
            "二者之所起，平之與不平。"
        ],
        "title": "思義吟",
        "id": "0e76889c-6dc6-4399-b53a-27d2e0ece6f5"
    },
    {
        "author": "邵雍",
        "paragraphs": [
            "金帛一種物，所用固不常。",
            "聘則謂之幣，賮則謂之將。",
            "貿則謂之貨，積則謂之藏。",
            "賂則謂之賄，竊則謂之贓。"
        ],
        "title": "金帛吟",
        "id": "6757a00b-c12a-4c27-8919-544a916c4ca7"
    },
    {
        "author": "邵雍",
        "paragraphs": [
            "盜伯窺財物，其心不慮佗。",
            "取時唯恐少，敗後只嫌多。"
        ],
        "title": "盜伯吟  其一",
        "id": "eb71b094-173f-4799-9ca5-d5e6e2a0b793"
    },
    {
        "author": "邵雍",
        "paragraphs": [
            "盜伯窺財物，其心只慮添。",
            "安得取時貪，却似敗時嫌。"
        ],
        "title": "盜伯吟  其二",
        "id": "262a96fe-36bd-4480-830c-9712e935d7f3"
    },
    {
        "author": "邵雍",
        "paragraphs": [
            "待物莫如誠，誠真天下行。",
            "物情無遠近，天道自分明。",
            "義理須宜顧，才能不用矜。",
            "世間閑緣飾，到了是虛名。"
        ],
        "title": "待物吟",
        "id": "dc50495e-887a-4d65-a906-7cb090df8d4b"
    },
    {
        "author": "邵雍",
        "paragraphs": [
            "天下目爲目，謂之明四目。",
            "天下耳爲耳，謂之達四聰。",
            "前旒與黈纊，所貴無近情。",
            "無爲無不爲，知此非虛生。"
        ],
        "title": "唐虞吟",
        "id": "e230dccd-b117-4f54-892a-acaf2a7ab854"
    },
    {
        "author": "邵雍",
        "paragraphs": [
            "蟲蠹書害少，人蠹書害多。",
            "蟲蠹曝已去，人蠹當如何。"
        ],
        "title": "曝書吟",
        "id": "5d7fd558-8287-4990-b635-4a38fc3b576d"
    },
    {
        "author": "邵雍",
        "paragraphs": [
            "這般事業人難繼，此箇功夫世莫傳。",
            "窺牖知天乃常事，不窺牖見是知天。"
        ],
        "title": "兩犯吟",
        "id": "c221822c-72fd-4cdb-901e-4f40bc1d3999"
    },
    {
        "author": "邵雍",
        "paragraphs": [
            "正要雨時須不雨，已成災處更成災。",
            "如何百穀欲焦爛，遍地止存蒿與萊。"
        ],
        "title": "憫旱",
        "id": "43302dbb-e08f-406b-8f9a-5b92caa71c49"
    },
    {
        "author": "邵雍",
        "paragraphs": [
            "人間萬事若磨持，叢入柘榮利害機。",
            "祗有一般無對處，都如天地未分時。"
        ],
        "title": "無事吟",
        "id": "8aee94c5-04ac-4b7c-93ed-d377aacec991"
    },
    {
        "author": "邵雍",
        "paragraphs": [
            "清風正藹如，小閣枕通衢。",
            "不欲久獨擅，能來同享無。"
        ],
        "title": "閣上招友人",
        "id": "8a757f6c-563b-47d6-b29f-27c5e51c319b"
    },
    {
        "author": "邵雍",
        "paragraphs": [
            "心足而家貧，體疎而情親。",
            "開襟知骨瘦，發語見天真。"
        ],
        "title": "憶夢吟",
        "id": "69c73bbf-74a8-4263-a594-41bd44985367"
    },
    {
        "author": "邵雍",
        "paragraphs": [
            "詩成大字書，意快有誰如。",
            "巨浪銀山立，風檣百尺餘。"
        ],
        "title": "大筆吟  其一",
        "id": "679089f4-7c46-4888-ad5d-65d982e9fab8"
    },
    {
        "author": "邵雍",
        "paragraphs": [
            "酒喜小盃飲，詩快大字書。",
            "不知人世上，此樂更誰如。"
        ],
        "title": "大筆吟  其二",
        "id": "ddec9fbf-a1e2-4739-95ce-fb6e262e730e"
    },
    {
        "author": "邵雍",
        "paragraphs": [
            "俗阜知君德，時和見帝功。",
            "況吾生長老，俱在太平中。"
        ],
        "title": "自慶吟",
        "id": "5ee0e7f4-3c61-4aac-b689-3b089db5f828"
    },
    {
        "author": "邵雍",
        "paragraphs": [
            "意亦心所至，言須耳所聞。",
            "誰云天地外，別有好乾坤。"
        ],
        "title": "心耳吟",
        "id": "ae3eba16-3c02-4ae1-ad16-38d374b2fe16"
    },
    {
        "author": "邵雍",
        "paragraphs": [
            "夢裏常言夢，誰知覺後思。",
            "不知今亦夢，更說夢中時。"
        ],
        "title": "夢中吟",
        "id": "8c1640f1-8131-4a54-88d5-28a0976ba66f"
    },
    {
        "author": "邵雍",
        "paragraphs": [
            "日中爲噬嗑，交易是尋常。",
            "彼各不相識，何復更思量。"
        ],
        "title": "日中吟",
        "id": "58eac2af-0c90-4f7c-9ab7-e28ce330a9b3"
    },
    {
        "author": "邵雍",
        "paragraphs": [
            "月到梧桐上，風來楊柳邊。",
            "院深入復靜，此景共誰言。"
        ],
        "title": "月到梧桐上吟",
        "id": "dbcd4750-26f8-4773-aff9-450c7d33b465"
    },
    {
        "author": "邵雍",
        "paragraphs": [
            "林罅天尤碧，風餘月更明。",
            "人間無事日，得向此中行。"
        ],
        "title": "步月吟",
        "id": "e091b314-4caa-4396-bf98-4179e76b9365"
    },
    {
        "author": "邵雍",
        "paragraphs": [
            "人間事有難區處，人間事有難安堵。",
            "有一丈夫不知名，靜中只見閑揮麈。"
        ],
        "title": "偶得吟",
        "id": "f01e46e6-c39e-4486-ab05-41e32d159d0f"
    },
    {
        "author": "邵雍",
        "paragraphs": [
            "林下閑言語，何須更問爲。",
            "自知無紀律，安得謂之詩。"
        ],
        "title": "答人吟",
        "id": "533e2413-ff9b-4cde-8ea1-f5e2e6ef67c5"
    },
    {
        "author": "邵雍",
        "paragraphs": [
            "曏日所云是，如今却是非。",
            "安知今日是，不起後來疑。"
        ],
        "title": "寄曹州李審言龍圖  其一",
        "id": "4946e320-430e-4246-ada8-22e1746f2e79"
    },
    {
        "author": "邵雍",
        "paragraphs": [
            "曏日所云我，如今却是伊。",
            "不知今日我，又是後來誰。"
        ],
        "title": "寄曹州李審言龍圖  其二",
        "id": "2ada82ca-067c-482a-a186-72eab470bc55"
    },
    {
        "author": "邵雍",
        "paragraphs": [
            "月到天心處，風來水面時。",
            "一般清意味，料得少人知。"
        ],
        "title": "清夜吟",
        "id": "ce3c5669-3df9-41a5-b9c0-87f9dc4d8c96"
    },
    {
        "author": "邵雍",
        "paragraphs": [
            "不逢聖人時，不見聖人面。",
            "聖人言可聞，聖人心可見。"
        ],
        "title": "思聖吟",
        "id": "d97fb15b-742e-4941-9db0-7ed140a4e364"
    },
    {
        "author": "邵雍",
        "paragraphs": [
            "君子存大體，小人無常心。",
            "於人不求備，受恩唯恐深。"
        ],
        "title": "君子吟",
        "id": "16366b1c-d73a-4b7a-bd9f-05012d297fec"
    },
    {
        "author": "邵雍",
        "paragraphs": [
            "安分身無辱，知幾心自閑。",
            "雖居人世上，却是出人間。"
        ],
        "title": "安分吟",
        "id": "46be099c-41fd-40d5-9c31-ecb9197bfc88"
    },
    {
        "author": "邵雍",
        "paragraphs": [
            "四海三江與五湖，只通舟楫不通車。",
            "往來無限安平者，豈是都由香一爐。"
        ],
        "title": "感事吟",
        "id": "656c437e-4bdd-403a-88b0-93001ec5581c"
    },
    {
        "author": "邵雍",
        "paragraphs": [
            "一般情意惡難羈，長怕登高望遠時。",
            "今日憑欄異常日，幾迴將下又遲遲。"
        ],
        "title": "登石閣吟",
        "id": "cfcfad4f-9c8b-4901-ac0d-2542323384b5"
    },
    {
        "author": "邵雍",
        "paragraphs": [
            "憶昔初書大字時，學人飲酒與吟詩。",
            "苟非益友推金石，四十五年成一非。"
        ],
        "title": "憶昔吟",
        "id": "b2948d1c-de73-4bce-b753-d381e3b09a48"
    },
    {
        "author": "邵雍",
        "paragraphs": [
            "可必人間唯善事，不由天地只由衷。",
            "莫嫌效遠因而止，更勉其來更有功。"
        ],
        "title": "可必吟",
        "id": "f07466d2-6145-40f2-abe1-8a6aa6e32b5a"
    },
    {
        "author": "邵雍",
        "paragraphs": [
            "恍惚陰陽初變化，氤氳天地乍迴旋。",
            "中間些子好光景，安得功夫入語言。"
        ],
        "title": "恍惚吟",
        "id": "35d08af8-23c3-452e-9cc9-fa51504d0f54"
    },
    {
        "author": "邵雍",
        "paragraphs": [
            "人說崑崙多美玉，世傳滄海有明珠。",
            "世傳人說恐無據，今我家藏乃不虛。"
        ],
        "title": "謝君實端明詩",
        "id": "784ff0ca-7e44-4fbe-9601-8219294683d9"
    },
    {
        "author": "邵雍",
        "paragraphs": [
            "好勇能過我，當仁豈讓師。",
            "勇須仁以濟，仁必勇爲資。"
        ],
        "title": "好勇吟",
        "id": "36b315b4-362c-48fc-96a1-e0b23fb33636"
    },
    {
        "author": "邵雍",
        "paragraphs": [
            "親莫如父子，遠莫如蠻夷。",
            "蠻夷和亦至，父子失須離。"
        ],
        "title": "莫如吟  其一",
        "id": "adba6716-5378-44ce-b2a9-07bb00c16351"
    },
    {
        "author": "邵雍",
        "paragraphs": [
            "仁莫如父子，義莫如君臣。",
            "二者尚有失，自餘惡足論。"
        ],
        "title": "莫如吟  其二",
        "id": "a29a7164-5bd5-4f83-8038-f34fa0ea91dd"
    },
    {
        "author": "邵雍",
        "paragraphs": [
            "君臣守以義，父子守以仁。",
            "義失爲敵國，仁失爲路人。"
        ],
        "title": "莫如吟  其三",
        "id": "98bb5e18-243b-4601-812a-ed80146ad115"
    },
    {
        "author": "邵雍",
        "paragraphs": [
            "里閈閑過從，太平之盛事。",
            "吾鄉多吉人，況與他鄉異。"
        ],
        "title": "里閈吟  其一",
        "id": "f241fb50-f771-4670-893a-f1a618eb67e0"
    },
    {
        "author": "邵雍",
        "paragraphs": [
            "太平之盛事，天下之美才。",
            "人間無事日，都向洛中來。"
        ],
        "title": "里閈吟  其二",
        "id": "495063e3-9a71-487b-bec1-531b6b318133"
    },
    {
        "author": "邵雍",
        "paragraphs": [
            "欲見心無已，久違情柰何。",
            "雲煙雖咫尺，不得屢相過。"
        ],
        "title": "思友吟",
        "id": "0efcc626-ef2f-474a-bd23-ad1f0043014a"
    },
    {
        "author": "邵雍",
        "paragraphs": [
            "忠信于人最有情，平居非是鬼神輕。",
            "何須只在江湖上，患難切身然後行。"
        ],
        "title": "忠信吟",
        "id": "d16a037e-0ca7-4213-9ab4-d9256da587f2"
    },
    {
        "author": "邵雍",
        "paragraphs": [
            "老年前事怕追思，更見曾悲先德詩。",
            "却有斷章聊自慰，如今冢嗣弱於誰。"
        ],
        "title": "代簡答張淳秘校",
        "id": "cb498c93-1f67-493d-a778-c22753107242"
    },
    {
        "author": "邵雍",
        "paragraphs": [
            "樂國久容人避乖，非窩何以狀清懷。",
            "則予豈敢窺高躅，天險能升不用階。"
        ],
        "title": "代簡謝尹處初先生",
        "id": "d604cd66-f961-4dc3-ba41-5d83f9d2d3c7"
    },
    {
        "author": "邵雍",
        "paragraphs": [
            "白羊玉屑誠佳物，臂痛頭風正苦時。",
            "酒放半醺詩思動，窩中何用更呼醫。"
        ],
        "title": "代簡謝王茂直惠酒及川牋",
        "id": "1b8beb08-370b-42b1-8f8d-d60c355be56a"
    },
    {
        "author": "邵雍",
        "paragraphs": [
            "錦幈山下好安樓，花月風煙未改移。",
            "聞說近來長袖過，林前立馬儘多時。"
        ],
        "title": "寄壽安令簿尉諸君",
        "id": "bd8fc2cc-5c0f-4ded-b17a-938e29f64ea5"
    },
    {
        "author": "邵雍",
        "paragraphs": [
            "曾見方言識，曾聞始謂知。",
            "柰何知與識，天下亦常稀。"
        ],
        "title": "知識吟",
        "id": "fe871060-8a54-4ee5-92f6-25938d8f4a33"
    },
    {
        "author": "邵雍",
        "paragraphs": [
            "古事參今事，今人乃古人。",
            "只應情未浹，情浹自相親。"
        ],
        "title": "人情吟",
        "id": "902f0eee-8149-4aac-8b15-962e10d41049"
    },
    {
        "author": "邵雍",
        "paragraphs": [
            "梅因何而酸，鹽因何而鹹。",
            "茶因何而苦，薺因何而甘。"
        ],
        "title": "因何吟",
        "id": "564a8c2e-527d-45f7-a2d6-3a807f30fab5"
    },
    {
        "author": "邵雍",
        "paragraphs": [
            "天聽寂無音，蒼蒼何處尋。",
            "非高亦非遠，都只在人心。"
        ],
        "title": "天聽吟",
        "id": "ce0114fa-82db-49b3-8df2-2b0041ecc070"
    },
    {
        "author": "邵雍",
        "paragraphs": [
            "五福雖難備，三殤却不逢。",
            "太平無事日，得作白頭翁。"
        ],
        "title": "白頭吟",
        "id": "25af31c4-16cf-4c72-b01d-f7837538d4d2"
    },
    {
        "author": "邵雍",
        "paragraphs": [
            "人能言語自能窺，天意無言人莫欺。",
            "莫道無言便無事，殆非流俗所能知。"
        ],
        "title": "天意吟",
        "id": "2e6e39de-173c-46a9-8511-4569ef52b8be"
    },
    {
        "author": "邵雍",
        "paragraphs": [
            "西南有山高崔嵬，亂峯圍遶如蓬萊。",
            "中間有地可容足，泉甘木茂無塵埃。",
            "諸君之意一何厚，協謀判給如風雷。",
            "天津八月水波定，便可乘查觀一迴。"
        ],
        "title": "謝壽安縣惠神林山牒",
        "id": "f372a4d2-7e6f-4f08-a526-950196543f1e"
    },
    {
        "author": "邵雍",
        "paragraphs": [
            "安之殊不棄堯夫，亦恐傍人有厚誣。",
            "開叔當初言得罪，希淳在後說無辜。",
            "悄然情意都如舊，剗地盃盤又見呼。",
            "始信歲寒心未替，安之殊不棄堯夫。"
        ],
        "title": "依韻和王安之少卿見戲安之非是棄堯夫吟",
        "id": "c2722896-0de5-4fb0-975d-7ff78eeb95bb"
    },
    {
        "author": "邵雍",
        "paragraphs": [
            "自從三度絕韋編，不讀書來十二年。",
            "大𤮕子中消白日，小車兒上看青天。",
            "閑爲水竹雲山主，靜得風花雪月權。",
            "俯仰之間無所愧，任他人謗似神仙。"
        ],
        "title": "小車吟",
        "id": "f09628da-c6f1-45f4-829c-e5c787d57d8a"
    },
    {
        "author": "邵雍",
        "paragraphs": [
            "晚步上陽堤，手携筇竹枝。",
            "靜隨芳草去，閑逐野雲歸。",
            "月出松梢處，風來蘋末時。",
            "林間此光景，能有幾人知。"
        ],
        "title": "晚步吟",
        "id": "01fbb46d-ea4c-4535-a3cf-257d4db00877"
    },
    {
        "author": "邵雍",
        "paragraphs": [
            "物爲萬民生，人爲萬物靈。",
            "人非物不活，物待人而興。",
            "男女天所生，夫妻人所成。",
            "天人相與外，率是皆虛名。"
        ],
        "title": "接花吟",
        "id": "5248025c-da71-41ee-95b1-a66e31cb61cc"
    },
    {
        "author": "邵雍",
        "paragraphs": [
            "竹影戰棋罷，閑思安樂窩。",
            "曠時稱不見，聯轡幸相過。",
            "寵莫兼金比，褒逾華衮多。",
            "從來有詩癖，使我遂成魔。"
        ],
        "title": "答任開叔郎中昆仲相訪",
        "id": "0591b2e3-f45d-43b9-bb1b-2686161f7978"
    },
    {
        "author": "邵雍",
        "paragraphs": [
            "八月小春天，如人强少年。",
            "偷生誠有謂，却老固無緣。",
            "既有神仙術，能迴草木妍。",
            "安知太平日，不得似堯夫。"
        ],
        "title": "小春天",
        "id": "10b83787-b487-4bed-be7d-cba3da325c3a"
    },
    {
        "author": "邵雍",
        "paragraphs": [
            "終歲都無事，四時長有花。",
            "小車乘興去，所到便如家。"
        ],
        "title": "深秋吟",
        "id": "ea6dce54-e44a-43c3-a7dd-7d98f217f821"
    },
    {
        "author": "邵雍",
        "paragraphs": [
            "中秋光景好，況復月團圓。",
            "大抵衆所愛，柰何兼獨難。",
            "天晴仍客好，酒美更身安。",
            "四者若闕一，不能成此歡。"
        ],
        "title": "中秋吟",
        "id": "ef9dec7f-cf59-4893-8708-6265eb64a4d7"
    },
    {
        "author": "邵雍",
        "paragraphs": [
            "草軟沙平風細溜，雲輕日淡柳低挼。",
            "狂言不記道何事，劇飲未嘗如此盃。",
            "景好只知閑信步，朋歡那覺太開懷。",
            "必期快作賞心事，却恐賞心難便來。"
        ],
        "title": "同程郎中父子月陂上閑步吟",
        "id": "d5158bcf-808d-4795-b31b-921db3ce20eb"
    },
    {
        "author": "邵雍",
        "paragraphs": [
            "草色連雲色，山光接水光。",
            "危樓一百尺，旅鴈兩三行。"
        ],
        "title": "秋望吟",
        "id": "a5019dfe-2d4d-478c-a584-8a7185a86a8e"
    },
    {
        "author": "邵雍",
        "paragraphs": [
            "春看洛城花，秋翫天津月。",
            "夏披嵩岑風，冬賞龍山雪。"
        ],
        "title": "閑適吟",
        "id": "75142a71-e2b6-4fa2-bf48-33c1fbb046d7"
    },
    {
        "author": "邵雍",
        "paragraphs": [
            "未見希夷真，未見希夷蹟。",
            "止聞希夷名，希夷心未識。"
        ],
        "title": "觀陳希夷先生真及墨跡  其一",
        "id": "491cc262-2e4b-44a6-9b7a-7c8c7d5372d3"
    },
    {
        "author": "邵雍",
        "paragraphs": [
            "及見希夷蹟，又見希夷真。",
            "始知今與古，天下長有人。"
        ],
        "title": "觀陳希夷先生真及墨跡  其二",
        "id": "14bb2878-41af-4134-85b1-64d2d06ca1ea"
    },
    {
        "author": "邵雍",
        "paragraphs": [
            "希夷真可觀，希夷墨可傳。",
            "希夷心一片，不可得而言。"
        ],
        "title": "觀陳希夷先生真及墨跡  其三",
        "id": "f4c039e5-fe99-41fd-941d-13edb549c853"
    },
    {
        "author": "邵雍",
        "paragraphs": [
            "占得幽樓一片山，都離塵土利名間。",
            "四時分定所遊處，不爲移文便往還。"
        ],
        "title": "答君實端明遊壽安神林",
        "id": "bec4fc2c-346b-47fc-875f-65b48c4baacb"
    },
    {
        "author": "邵雍",
        "paragraphs": [
            "客說河州事，經營杳未涯。",
            "訝予獨無語，貪嗅杏香花。"
        ],
        "title": "杏香花",
        "id": "024e9ba5-1ca8-45ec-a3f1-88345cd88833"
    },
    {
        "author": "邵雍",
        "paragraphs": [
            "芝蓋久稀疎，暮雲空坱圠。",
            "千年舊都城，一片閑宮闕。",
            "禁籞尚連延，觚稜猶巀嶭。",
            "橋勢橫雌霓，堤形偃初月。",
            "瀍澗岸已深，漢唐時既歇。",
            "危亭獨坐人，浪把興亡閱。"
        ],
        "title": "天津晚步",
        "id": "c9deed1d-ef1e-441b-b5c4-34125ca435a1"
    },
    {
        "author": "邵雍",
        "paragraphs": [
            "日往月來，終則有始。",
            "半行天上，半下地底。",
            "照臨之間，不憂則喜。",
            "予何人哉，歡喜不已。"
        ],
        "title": "歡喜吟",
        "id": "030a290c-61cc-4394-9e61-df85939f92c6"
    },
    {
        "author": "邵雍",
        "paragraphs": [
            "松桂操行，鶑花文才。",
            "江山氣度，風月情懷。",
            "借爾面貌，假爾形骸。",
            "弄丸餘暇，閑往閑來。"
        ],
        "title": "自作真贊",
        "id": "fb444754-b560-4c1c-a45f-98816c8942c7"
    },
    {
        "author": "邵雍",
        "paragraphs": [
            "侈不可極，奢不可窮。",
            "極則有禍，窮則有凶。"
        ],
        "title": "奢侈吟",
        "id": "4fdae084-5c3c-46e4-96d8-5914023007aa"
    },
    {
        "author": "邵雍",
        "paragraphs": [
            "天下居常，害多于利。",
            "亂多于治，憂多于喜。",
            "柰何人生，不能免此。",
            "柰何予生，皆爲外事。"
        ],
        "title": "多多吟",
        "id": "de8a5bb3-7b3c-4077-9068-5b09ebc0a0f0"
    },
    {
        "author": "邵雍",
        "paragraphs": [
            "人有正性，事事皆齊。",
            "人無正性，事事皆隳。",
            "失于用恩，以非爲是。",
            "失于用威，以是爲非。",
            "恩威既失，畏愛何知。",
            "不知畏愛，何用恩威。",
            "喜怒不節，鮮不至斯。",
            "婦人男子，宜用戒之。"
        ],
        "title": "畏愛吟",
        "id": "66741866-4d30-4cf7-915e-ac913864028f"
    },
    {
        "author": "邵雍",
        "paragraphs": [
            "秋閣一凭欄，人心何悄然。",
            "乾坤今歲月，唐漢舊山川。",
            "淡泊霜前日，蕭疎雨後天。",
            "丹青空妙手，此意有誰傳。"
        ],
        "title": "秋閣吟",
        "id": "0fb78968-8777-46d4-936b-9ac7bc708006"
    },
    {
        "author": "邵雍",
        "paragraphs": [
            "浮生曉露邊，且喜又添年。",
            "動悔須有悔，求全未必全。",
            "處人心上事，道物性中言。",
            "寰宇雖然廣，其誰曰不然。"
        ],
        "title": "浮生吟",
        "id": "0b7e6f9b-2ce0-4d94-9990-0fd869d402ac"
    },
    {
        "author": "邵雍",
        "paragraphs": [
            "以少爲多，以無爲有。",
            "力外周旋，不能長久。"
        ],
        "title": "力外吟",
        "id": "80540187-40ca-4f7d-9163-2cb659f9fbb4"
    },
    {
        "author": "邵雍",
        "paragraphs": [
            "長莫長于天，大莫大於地。",
            "天地尚有極，自餘安足計。",
            "世態非一朝，人情止于是。",
            "以至立殊功，無非借巨勢。",
            "適會在其間，慎勿强生事。",
            "雖嚴似雪霜，無改如松桂。",
            "方惜久離闊，却喜由道義。",
            "相別二十年，猶能記憔悴。"
        ],
        "title": "謝傅欽之學士見訪",
        "id": "7ab2ccb0-bf30-48f0-9ac7-84d01558ff3e"
    },
    {
        "author": "邵雍",
        "paragraphs": [
            "一片兩片雪紛紛，三盃五盃酒醺醺。",
            "此時情狀不可論，直疑天地纔絪紜。"
        ],
        "title": "賞雪吟",
        "id": "06a6a667-b003-4f25-9bec-fb46e0734cb3"
    },
    {
        "author": "邵雍",
        "paragraphs": [
            "欽之謂我曰：詩似多吟，不如少吟。",
            "詩欲少吟，不如不吟。",
            "我謂欽之曰：亦不多吟，亦不少吟，亦不不吟。",
            "亦不必吟，芝蘭在室，不能無臭。",
            "金石振地，不能無聲。",
            "惡則哀之，哀而不傷。",
            "善則樂之，樂而不淫。"
        ],
        "title": "答傅欽之",
        "id": "df4f1a0a-43a1-4a18-80aa-227f84dd6cb2"
    },
    {
        "author": "邵雍",
        "paragraphs": [
            "因隨芳草行來遠，爲愛清波歸去遲。",
            "獨步獨吟仍獨坐，初凉天氣未寒時。"
        ],
        "title": "月陂閑步",
        "id": "fc3278ab-d361-400f-b67a-afbd4db698f3"
    },
    {
        "author": "邵雍",
        "paragraphs": [
            "仲尼生魯在吾先，去聖千餘五百年。",
            "今日誰能知此道，當時人自比于天。",
            "皇王帝伯中原主，父子君臣萬世權。",
            "河不出圖吾已矣，脩經意思豈徒然。"
        ],
        "title": "仲尼吟",
        "id": "8b428dc3-18b1-4922-b8db-cbec465ff9d9"
    },
    {
        "author": "邵雍",
        "paragraphs": [
            "覽公詩十首，起我意何多。",
            "似藥驅疑疾，如茶滌睡魔。",
            "月當松皎潔，山隔水嵯峨。",
            "明日如無事，天津可再過。"
        ],
        "title": "謝圓益上人惠詩一卷",
        "id": "c1ba85ff-8800-4222-ab9a-c50e7ae2fa79"
    },
    {
        "author": "邵雍",
        "paragraphs": [
            "何者堪名席上珍，都緣當日得師真。",
            "是知佚我無如老，惟喜放懷長似春。",
            "得志當爲天下事，退居聊作水雲身。",
            "胸中一點分明處，不負高天不負人。"
        ],
        "title": "自述二乎  其一",
        "id": "d6e97bea-d2d6-45b2-920f-914363cd238b"
    },
    {
        "author": "邵雍",
        "paragraphs": [
            "陸海卧龍收爪甲，遼天老鶴戢毛衣。",
            "難攀騏驥日千里，易足鷦鷯巢一枝。",
            "最好朋儕同放適，博高臺榭與登躋。",
            "雲山勝處追尋遍，似我清閑更有誰。"
        ],
        "title": "自述二乎  其二",
        "id": "9a548996-4efc-43df-8d3b-9660d54b0713"
    },
    {
        "author": "邵雍",
        "paragraphs": [
            "四方多善人，予善未毫分。",
            "有意空求志，無功漫愛君。",
            "閑行觀止水，靜坐看歸雲。",
            "老向太平裏，朝廷正右文。"
        ],
        "title": "答會計杜孝錫寺丞見贈",
        "id": "526aa798-5652-4779-9656-75f760968df2"
    },
    {
        "author": "邵雍",
        "paragraphs": [
            "重謝諸公爲買園，買園城裏占林泉。",
            "七千來步平流水，二十餘家爭出錢。",
            "嘉祐卜居終是僦，熙寧受券遂能專。",
            "鳳凰樓下新閑客，道德坊中舊散仙。",
            "洛浦清風朝滿袖，嵩岑皓月夜盈軒。",
            "接䍦倒戴芰荷畔，談麈輕摇楊柳邊。",
            "陌徹銅駝花爛熳，堤連金谷草芊綿。",
            "青春未老尚可出，紅日已高猶自眠。",
            "洞號長生宜有主，窩名安樂豈無權。",
            "敢於世上明開眼，會向人間別看天。",
            "盡送光陰歸酒盞，都移造化入詩篇。",
            "也知此片好田地，消得堯夫筆似椽。"
        ],
        "title": "天津弊居蒙諸公共爲成買作詩以謝",
        "id": "db8add22-0821-4dee-8dd6-01ce0d2afd64"
    },
    {
        "author": "邵雍",
        "paragraphs": [
            "東風一夜折梅枝，舞蝶遊蜂都不知。",
            "插了滿頭仍漬酒，任他人道拙於時。"
        ],
        "title": "同諸友城南張園賞梅十首  其一",
        "id": "8081f5e5-4851-4c86-a388-66a26e8ad1e1"
    },
    {
        "author": "邵雍",
        "paragraphs": [
            "折來嗅了依前嗅，重惜清香難久留。",
            "多謝主人情意切，未殘仍許客重遊。"
        ],
        "title": "同諸友城南張園賞梅十首  其二",
        "id": "cd0da9d8-a849-4429-bdc3-a89802e5caa6"
    },
    {
        "author": "邵雍",
        "paragraphs": [
            "清香冷艷偏多處，猛雨狂風未有前。",
            "賞意正濃紅日墜，如何既去遂經年。"
        ],
        "title": "同諸友城南張園賞梅十首  其三",
        "id": "af7db845-643f-466d-9d97-dc492bf0dc12"
    },
    {
        "author": "邵雍",
        "paragraphs": [
            "紅日墜時情更切，玉山頹處興還深。",
            "攀條時揀繁枝折，不插滿頭辜此心。"
        ],
        "title": "同諸友城南張園賞梅十首  其四",
        "id": "c239ad57-972b-495f-85b2-5fdd063b697f"
    },
    {
        "author": "邵雍",
        "paragraphs": [
            "梅臺賞罷意何如，歸插梅花登小車。",
            "陌上行人應見笑，風情不薄是堯夫。"
        ],
        "title": "同諸友城南張園賞梅十首  其五",
        "id": "737799fb-3d09-4cc0-baff-3c2a7b1a707c"
    },
    {
        "author": "邵雍",
        "paragraphs": [
            "酒中漬後香尤烈，笛裏吹來韻更清。",
            "此韻此香來處好，此時消得一凝情。"
        ],
        "title": "同諸友城南張園賞梅十首  其六",
        "id": "9d4e8143-f674-497b-b755-ad4e17c9e753"
    },
    {
        "author": "邵雍",
        "paragraphs": [
            "春早梅花正爛開，生平不飲亦銜盃。",
            "城南盡日高臺上，恰似江南去一迴。"
        ],
        "title": "同諸友城南張園賞梅十首  其七",
        "id": "14ef8297-d5a9-427d-834f-baf111178748"
    },
    {
        "author": "邵雍",
        "paragraphs": [
            "梅花四種或紅黄，顔色不同香頗同。",
            "更遠也須重一到，看看隨水又隨風。"
        ],
        "title": "同諸友城南張園賞梅十首  其八",
        "id": "5a4e21d3-2042-4eaa-95ea-aa73c1348d4b"
    },
    {
        "author": "邵雍",
        "paragraphs": [
            "五嶺雖多何足觀，三川縱少須重去。",
            "臺邊況有數十株，仍在名園最深處。"
        ],
        "title": "同諸友城南張園賞梅十首  其九",
        "id": "40b10108-5b38-44aa-813e-9035cad08185"
    },
    {
        "author": "邵雍",
        "paragraphs": [
            "人間好物尤宜惜，天下奇才非易得。",
            "他日相逢他處時，始知此會重難覓。"
        ],
        "title": "同諸友城南張園賞梅十首  其一○",
        "id": "c1fe3982-cebc-4949-8bb4-936ee3c5ae29"
    },
    {
        "author": "邵雍",
        "paragraphs": [
            "誰道閑人無事權，事權唯只是詩篇。",
            "四時雪月風花景，都與收來入近編。"
        ],
        "title": "答人吟  其一",
        "id": "1eefc791-6293-4990-b361-ec81452f59b4"
    },
    {
        "author": "邵雍",
        "paragraphs": [
            "初春洛城梅開時，賞梅更吟梅花詩。",
            "梅花雖開難遠寄，唯寄梅詩伸所思。"
        ],
        "title": "答人吟  其二",
        "id": "db7825ee-b380-4b8b-8d13-387c3734c327"
    },
    {
        "author": "邵雍",
        "paragraphs": [
            "春風吹雪亂飄颻，林下如何更寂寥。",
            "霜憲威稜正難犯，小人當貺是難消。"
        ],
        "title": "依韻和君實端明惠酒",
        "id": "da70766f-ad53-4eb2-a322-e2dce32cf1db"
    },
    {
        "author": "邵雍",
        "paragraphs": [
            "江夏尚能悲墜履，少原唯解泣遺簪。",
            "一刀所失安足繫，不那久經人用心。"
        ],
        "title": "謝壽安簿寄錦幈山下民失剪刀",
        "id": "e3191589-ceb5-4d2d-9a3f-9f0c1b479615"
    },
    {
        "author": "邵雍",
        "paragraphs": [
            "八品山蔬盡藥萌，何山採得各標名。",
            "山翁驚受霜臺貺，即命山妻親自烹。"
        ],
        "title": "謝君實端明惠山蔬八品",
        "id": "0bd33047-ec9d-4917-84b4-64bd2b18a622"
    },
    {
        "author": "邵雍",
        "paragraphs": [
            "霜臺何處得奇葩，分送天津小隠家。",
            "初訝山妻忽驚走，尋常只慣插葵花。"
        ],
        "title": "謝君實端明惠牡丹",
        "id": "442ffd28-2e02-4077-86e9-40cbf17f3ac9"
    },
    {
        "author": "邵雍",
        "paragraphs": [
            "自得花枝向遠鄰，只憂輕負一番春。",
            "無何寵貺酒雙榼，少室山人遂不貧。"
        ],
        "title": "謝判府王宣徽惠酒",
        "id": "00e098d4-5a6e-4253-958c-df7a8e577f07"
    },
    {
        "author": "邵雍",
        "paragraphs": [
            "洛陽最得中和氣，一草一木皆入看。",
            "飲水也須無限樂，況能時復舉盃盤。"
        ],
        "title": "和君實端明洛陽看花  其一",
        "id": "66a70b4b-51f0-4ceb-abc2-e2919179268c"
    },
    {
        "author": "邵雍",
        "paragraphs": [
            "洛陽花木誇天下，吾輩遊勝庶士遊。",
            "重念東君分付意，忍於佳處不遲留。"
        ],
        "title": "和君實端明洛陽看花  其二",
        "id": "bcaeaafb-98a6-4bd1-9f6c-a8eb1545c05d"
    },
    {
        "author": "邵雍",
        "paragraphs": [
            "洛陽交友皆奇傑，遞賞名園只似家。",
            "却笑孟郊窮不慣，一日看盡長安花。"
        ],
        "title": "和君實端明洛陽看花  其三",
        "id": "fe3dd50e-0dd3-40de-9fe4-3fbceb230c8f"
    },
    {
        "author": "邵雍",
        "paragraphs": [
            "南園一色栽桃李，春到且圖花早開。",
            "多謝主人情意厚，天津客不等閑來。"
        ],
        "title": "和君實端明洛陽看花  其四",
        "id": "b0195423-243d-4978-94af-3ec90ce3fefe"
    },
    {
        "author": "邵雍",
        "paragraphs": [
            "大凡人意易爲驕，雙榼何如水一瓢。",
            "亦恐孟光心漸侈，自茲微厭紫芝苗。"
        ],
        "title": "和君實端明送酒",
        "id": "425c56ec-8f9b-4d87-abfb-b244f84b2ec2"
    },
    {
        "author": "邵雍",
        "paragraphs": [
            "林下居常睡起遲，那堪車馬近來稀。",
            "春深晝永簾垂地，庭院無風花自飛。"
        ],
        "title": "暮春吟",
        "id": "a3fc87a5-d0e7-4563-8b90-267e2cb7ca72"
    },
    {
        "author": "邵雍",
        "paragraphs": [
            "十五年前初見君，見君情意便如親。",
            "雖然林下無他事，不那心間思故人。",
            "萬物比之論至底，丹誠到了總輸真。",
            "過從洛社勝諸處，何日能來共卜鄰。"
        ],
        "title": "依韻和鎮戎倅龔章屯田",
        "id": "cec76d00-24f3-481b-9ec1-5a7787983a18"
    },
    {
        "author": "邵雍",
        "paragraphs": [
            "安莫安于王政平，樂莫樂于年穀登。",
            "王政不平年不登，窩中何由得康寧。"
        ],
        "title": "安樂窩銘",
        "id": "59f99a51-59a0-4535-9f3a-700f534953db"
    },
    {
        "author": "邵雍",
        "paragraphs": [
            "城裏住煙霞，天津小隠家。",
            "經書爲事業，水竹是生涯。",
            "恨爲雲遮月，愁因風損花。",
            "恨愁花月外，何暇更知他。"
        ],
        "title": "愁恨吟",
        "id": "9dff089f-d310-48d0-8531-44985c8b3c05"
    },
    {
        "author": "邵雍",
        "paragraphs": [
            "吳起初辭魏，張儀乍入秦。",
            "西河蒙惠久，南楚受欺頻。"
        ],
        "title": "悲喜吟",
        "id": "bb783f3f-ca76-490c-9c28-3a741566c267"
    },
    {
        "author": "邵雍",
        "paragraphs": [
            "君子學道則務本，小人見利則忘生。",
            "務本則非禮不動，見利則非賄不行。"
        ],
        "title": "善惡吟",
        "id": "f83c933e-2f63-43d8-9f8f-529699c09282"
    },
    {
        "author": "邵雍",
        "paragraphs": [
            "人之所學，本學人事。",
            "人事不脩，無學何異。"
        ],
        "title": "所學吟",
        "id": "4f16fc98-1a79-4a6f-a27c-7fd1c837e27a"
    },
    {
        "author": "邵雍",
        "paragraphs": [
            "何者爲君子，君子固可修。",
            "是知君子途，使人從之遊。",
            "與義不與利，記恩不記讎。",
            "揚善不揚惡，主喜不主憂。"
        ],
        "title": "君子行",
        "id": "b18d32a8-4bb3-49d7-955f-6461d0f70b0f"
    },
    {
        "author": "邵雍",
        "paragraphs": [
            "仲尼再思，魯子三省。",
            "予何人哉，敢忘修整。"
        ],
        "title": "思省吟",
        "id": "cd8c74a3-6d05-4121-9de7-3509fd789910"
    },
    {
        "author": "邵雍",
        "paragraphs": [
            "物情誰道爾無知，秋去春來不失期。",
            "今歲新雛又成就，去時寧不重依依。"
        ],
        "title": "梁燕吟",
        "id": "34bb30c1-b9f5-44ae-a946-4eaa2a6bb6fd"
    },
    {
        "author": "邵雍",
        "paragraphs": [
            "鄒田二忌不相能，買卜之言惡足明。",
            "利害傷真至于此，姓田人去恨難平。"
        ],
        "title": "鄒田二忌",
        "id": "ed6a4ef0-c170-4e97-8db4-3a8371db175b"
    },
    {
        "author": "邵雍",
        "paragraphs": [
            "孫臏伏兵稱有法，龐涓鑽火一何愚。",
            "兵家詭詐盡如此，利害今人自不殊。"
        ],
        "title": "孫龐二將",
        "id": "dd52f098-733c-4b8e-86ca-b753d6cfdf1d"
    },
    {
        "author": "邵雍",
        "paragraphs": [
            "爲女不嫁，爲士不官。",
            "齊人一言，田子辭焉。"
        ],
        "title": "一言感人",
        "id": "677358d3-7de4-4c8a-8551-e2fee9eb05fc"
    },
    {
        "author": "邵雍",
        "paragraphs": [
            "時去三王，事歸五霸。",
            "七雄既爭，四子乃詫。",
            "孟嘗居先，信陵居亞。",
            "平原居中，春申居下。"
        ],
        "title": "四公子吟",
        "id": "c6fc0b68-2e4e-4fde-a847-b7b7b25dba1c"
    },
    {
        "author": "邵雍",
        "paragraphs": [
            "賜酒于君，飲不知味。",
            "執法在前，恐懼無既。",
            "當此之時，一斗而醉。",
            "宗族滿堂，既孝且悌。",
            "尊卑以親，少長有齒。",
            "當此之時，二斗而醉。",
            "賓之初筵，蹌蹌濟濟。",
            "獻酬百拜，升降有禮。",
            "當此之時，三斗而醉。",
            "里閈過從，如兄如弟。",
            "時和歲豐，情懷歡喜。",
            "當此之時，五斗而醉。",
            "朋友往還，講道求義。",
            "樂事賞心，登山臨水。",
            "當此之時，八斗而醉。",
            "男女雜坐，盃觴不記。",
            "燈燭明滅，衣冠傾圯。",
            "當此之時，一石而醉。"
        ],
        "title": "淳于髠酒諫",
        "id": "d14f14fb-9af2-432d-983c-c2b10ad2555e"
    },
    {
        "author": "邵雍",
        "paragraphs": [
            "東海有大魚，罔罟無能近。",
            "碭然一失水，螻蟻得而困。"
        ],
        "title": "東海有大魚",
        "id": "bb9e06c9-c5b0-4df6-b4d5-832806843206"
    },
    {
        "author": "邵雍",
        "paragraphs": [
            "土木偶人，慎無相笑。",
            "天將大雨，止可相弔。"
        ],
        "title": "土木偶人",
        "id": "66bbd7b3-7aba-4a42-b2fb-2601e0229015"
    },
    {
        "author": "邵雍",
        "paragraphs": [
            "田丹功蓋國，貂勃語迴君。",
            "謗者古來有，猶能殺九人。"
        ],
        "title": "辨謗吟",
        "id": "6cc76b80-f342-47d5-9a85-4328aa764501"
    },
    {
        "author": "邵雍",
        "paragraphs": [
            "三皇之世正熙熙，烏鵲之巢俯可窺。",
            "當日一般情味好，初春天氣早晨時。"
        ],
        "title": "三皇吟",
        "id": "c9af445c-2f6f-4d1c-90a2-3e164e1de23d"
    },
    {
        "author": "邵雍",
        "paragraphs": [
            "五帝之時似日中，聲明文物正融融。",
            "古今世盛無如此，過此其來便不同。"
        ],
        "title": "五帝",
        "id": "a29d3995-da4b-45a6-985a-b560511f82f5"
    },
    {
        "author": "邵雍",
        "paragraphs": [
            "三王之世正如秋，權重權輕事有由。",
            "深谷爲陵岸爲谷，陵遷谷變不知休。"
        ],
        "title": "三王",
        "id": "ca123232-3440-44ec-9448-e9d59d340673"
    },
    {
        "author": "邵雍",
        "paragraphs": [
            "五伯之時正似冬，雖然三代莫同風。",
            "當初管晏權輕重，父子君臣尚且宗。"
        ],
        "title": "五伯",
        "id": "a2ca65f1-4dd1-41e8-beff-9cb846ad6bc4"
    },
    {
        "author": "邵雍",
        "paragraphs": [
            "七國縱橫事可明，蘇張得路信非平。",
            "當初天下如何爾，市井之人爲正卿。"
        ],
        "title": "七國",
        "id": "98305f00-19de-4b67-8981-be826244dc8b"
    },
    {
        "author": "邵雍",
        "paragraphs": [
            "管晏治時猶有體，蘇張用處更無名。",
            "三皇五帝從何出，掃地中原俟太平。"
        ],
        "title": "掃地吟",
        "id": "db41535a-69ec-4b87-9383-abfb4873996a"
    },
    {
        "author": "邵雍",
        "paragraphs": [
            "羲軒堯舜雖難復，湯武桓文尚可循。",
            "事既不同時又異，也由天道也由人。"
        ],
        "title": "天人吟",
        "id": "afdc63e4-8c42-4fb1-9aa7-649a3b1d2ef5"
    },
    {
        "author": "邵雍",
        "paragraphs": [
            "兔犬俱斃，蚌鷸相持。",
            "田漁老父，坐而利之。"
        ],
        "title": "利害吟",
        "id": "37e76bb5-39ad-4435-94aa-a0b61ffa952f"
    },
    {
        "author": "邵雍",
        "paragraphs": [
            "騏驥壯時，千里莫追。",
            "及其衰也，駑馬先之。",
            "時與事會，談笑指揮。",
            "時移事去，雖死奚爲。"
        ],
        "title": "時吟",
        "id": "d4533524-10f9-42bc-9807-bcb1d22161fa"
    },
    {
        "author": "邵雍",
        "paragraphs": [
            "治不變俗，教不易民。",
            "甘龍之說，亦或可循。",
            "常人習俗，學者溺聞。",
            "商鞅之說，異乎所云。"
        ],
        "title": "二說吟",
        "id": "20b2b9b6-4368-4cfc-b7a0-7013e19ee1ad"
    },
    {
        "author": "邵雍",
        "paragraphs": [
            "言不失仁，行不失義。",
            "自天祐之，吉無不利。",
            "言與仁背，行與義乖。",
            "天且不祐，人能行哉。",
            "有商君者，賊義殘仁。",
            "爲法自弊，車分其身。",
            "始知行義脩仁者，便是延年益壽人。"
        ],
        "title": "言行吟",
        "id": "e1188a0d-51fd-4c20-934d-b56eaf8d7559"
    },
    {
        "author": "邵雍",
        "paragraphs": [
            "財利爲先，筆舌用事。",
            "饑饉相仍，盜賊蜂起。",
            "孝悌爲先，日月長久。",
            "時和歲豐，延年益壽。"
        ],
        "title": "治亂吟",
        "id": "39f8e834-4ff7-4489-8fa6-2d8e22e0d6ce"
    },
    {
        "author": "邵雍",
        "paragraphs": [
            "老者得其養，幼者得其仰。",
            "勞者得其餉，死者得其葬。"
        ],
        "title": "太平吟",
        "id": "1b0ac949-906e-4efb-bf10-2ceb04788058"
    },
    {
        "author": "邵雍",
        "paragraphs": [
            "商鞅得君持法處，趙良終日正言時。",
            "當其命令炎如火，車裂如何都不知。"
        ],
        "title": "商君吟",
        "id": "a0a07308-8fe3-4ab9-9073-a4aa7719c126"
    },
    {
        "author": "邵雍",
        "paragraphs": [
            "能懷天下心，肯了人間事。",
            "豈止求于今，求古亦未易。"
        ],
        "title": "能懷天下心",
        "id": "14f1ad2b-b079-492e-b145-ddc41c225da4"
    },
    {
        "author": "邵雍",
        "paragraphs": [
            "并吞天下九千日，一統寰中十五年。",
            "坑血未乾高祖至，驪山丘壠已蕭然。"
        ],
        "title": "始皇吟",
        "id": "8966765d-d12b-408b-ae29-1a5ec6c38152"
    },
    {
        "author": "邵雍",
        "paragraphs": [
            "作僞少陰德，飾非多隠情。",
            "人心雖曖昧，天道自分明。",
            "手足既皆露，語言安足憑。"
        ],
        "title": "有妄吟",
        "id": "ab44b6a8-c160-4728-a18c-b99f75c45856"
    },
    {
        "author": "邵雍",
        "paragraphs": [
            "用九見羣龍，首能出庶物。",
            "用六利永貞，因乾以爲利。",
            "四象以九成，遂爲三十六。",
            "四象以六成，遂成二十四。",
            "如何九與六，能盡人間事。"
        ],
        "title": "乾坤吟",
        "id": "b878b336-4f10-4222-80c4-e4bfd985a80f"
    },
    {
        "author": "邵雍",
        "paragraphs": [
            "天地如蓋軫，覆載何高極。",
            "日月如磨蟻，往來無休息。",
            "上下之歲年，其數難窺測。",
            "且以一元言，其理尚可識。",
            "一十有二萬，九千餘六百。",
            "中間三千年，迄今之陳迹。",
            "治亂與廢興，著見于方策。",
            "吾能一貫之，皆如身所歷。"
        ],
        "title": "皇極經世一元吟",
        "id": "043c9b22-15ae-4276-8bf4-484fa25dfd9b"
    },
    {
        "author": "邵雍",
        "paragraphs": [
            "龍者陽類，與時相須。",
            "首出庶物，同遊六虛。",
            "能潜能見，能吸能呼。",
            "能大能小，能有能無。"
        ],
        "title": "應龍吟",
        "id": "b27d416c-7ed8-4f00-8298-3a517d24541e"
    },
    {
        "author": "邵雍",
        "paragraphs": [
            "何處是仙鄉，仙鄉不離房。",
            "眼前無冗長，心下有清凉。",
            "靜處乾坤大，閑中日月長。",
            "若能安得分，都勝別思量。"
        ],
        "title": "何處是仙鄉",
        "id": "27fb7443-4cbf-4496-81b0-6f0db87aff6a"
    },
    {
        "author": "邵雍",
        "paragraphs": [
            "毛如霜雪眼如朱，耳角方齊三尺餘。",
            "狀異不將耕曠土，性馴宜用駕安車。",
            "水邊牧處龍能擾，月下牽時兔可驅。",
            "從此洛陽圖㡠上，丹青人更著功夫。"
        ],
        "title": "謝宋推官惠白牛",
        "id": "cd2f369b-167d-4de5-a97b-5ef7d6709ef1"
    },
    {
        "author": "邵雍",
        "paragraphs": [
            "六老皤然鬢似霜，縱心年至又非狂。",
            "園池共避何妨勝，樽俎相歡未始忙。",
            "杖屨爛遊千載運，衣巾濃惹萬花香。",
            "過從見率添成七，況復秋來亦漸凉。"
        ],
        "title": "依韻和王安之少卿六老詩仍見率成七  其一",
        "id": "6059f08c-a4d7-4e91-8067-25c71a72bb07"
    },
    {
        "author": "邵雍",
        "paragraphs": [
            "六老相陪卿與郎，閑曹饒却不清狂。",
            "過從無事易成樂，職局向人難道忙。",
            "煙柳嫩垂低更綠，露桃紅裛暖仍香。",
            "乘春醉卧花陰下，恰到花陰別是凉。"
        ],
        "title": "依韻和王安之少卿六老詩仍見率成七  其二",
        "id": "8901677f-ad6d-49c3-adb2-3016fe3d92da"
    },
    {
        "author": "邵雍",
        "paragraphs": [
            "六翁誰讓少年場，老不羞人任意狂。",
            "同向靜中觀物動，共於閑處看人忙。",
            "天心月滿蟾蜍動，水面風微菡萏香。",
            "肯信人間有憂事，新醅正熟景初凉。"
        ],
        "title": "依韻和王安之少卿六老詩仍見率成七  其三",
        "id": "7c42e258-2612-484f-a8c7-e5a6ce5b1223"
    },
    {
        "author": "邵雍",
        "paragraphs": [
            "六人相聚會時康，著甚來由不放狂。",
            "遍地園林同己有，滿天風月助詩忙。",
            "文章高摘漢唐艷，騷雅濃薰李杜香。",
            "水際竹邊閑適處，更無塵事只清凉。"
        ],
        "title": "依韻和王安之少卿六老詩仍見率成七  其四",
        "id": "d18c39b4-4dda-4546-847f-bd4988364d55"
    },
    {
        "author": "邵雍",
        "paragraphs": [
            "六客同遊一醉鄉，又非流俗所言狂。",
            "追遊共喜清平久，唱和爭尋驚策忙。",
            "薦酒月陂林果熟，發茶金谷井泉香。",
            "千年松下麾談麈，襟袖無風亦自凉。"
        ],
        "title": "依韻和王安之少卿六老詩仍見率成七  其五",
        "id": "83f1556c-f7d0-4810-b1a4-75bd7db4193f"
    },
    {
        "author": "邵雍",
        "paragraphs": [
            "見率野人成七老，野人唯解野疎狂。",
            "編排每日清吟苦，趁辦遞年閑適忙。",
            "夏末喜嘗新酒味，春初愛嗅早梅香。",
            "問君何故須如此，不柰心頭一點凉。"
        ],
        "title": "依韻和王安之少卿六老詩仍見率成七  其六",
        "id": "3acea00e-bb64-404e-b7ef-a9f71fe5a5bd"
    },
    {
        "author": "邵雍",
        "paragraphs": [
            "林下狂歌不帖腔，帖腔安得謂之狂。",
            "小車行處鶑花鬧，大筆落時神鬼忙。",
            "門掩柴荆闤闠遠，牆開甕牖薜蘿香。",
            "一般天下難尋物，洛浦清風拂面凉。"
        ],
        "title": "依韻和王安之少卿六老詩仍見率成七  其七",
        "id": "5443fa49-1a4a-4220-b70e-5126883fdb0c"
    },
    {
        "author": "邵雍",
        "paragraphs": [
            "文房三物品皆精，報謝愁無秀句成。",
            "欲狀升平在歌頌，柰何才不逮升平。"
        ],
        "title": "依韻和張靜之少卿惠文房三物",
        "id": "0efc725e-9094-4eda-9e96-b04543090152"
    },
    {
        "author": "邵雍",
        "paragraphs": [
            "寵辱見多惡足驚，出塵還喜自誠明。",
            "閑中氣象乾坤大，靜處光陰宇宙清。",
            "素業經綸無少愧，全功天地不虛生。",
            "野人何幸逢昌運，一百餘年天下平。"
        ],
        "title": "依韻和王安之少卿謝富相公詩",
        "id": "9072b457-21ac-4a8d-b409-0081e38c9179"
    },
    {
        "author": "邵雍",
        "paragraphs": [
            "安樂窩前小曲江，新蒲細柳年年綠。",
            "眼前隨分好光陰，誰道人生多不足。"
        ],
        "title": "安樂窩前蒲柳吟",
        "id": "ce4c3e59-9ec4-465f-ac6c-cc1b5b0a02b6"
    },
    {
        "author": "邵雍",
        "paragraphs": [
            "甕破已甘棄，言收用有方。",
            "用時須藉口，照處便安牀。",
            "不假軒窗力，能迴日月光。",
            "清平卧其下，自可比羲皇。"
        ],
        "title": "甕牖吟",
        "id": "c9f2dece-7380-4506-bab8-eb970e6355e6"
    },
    {
        "author": "邵雍",
        "paragraphs": [
            "人生長有兩般愁，愁死愁生未易休。",
            "或向利中窮力取，或于名上盡心求。",
            "多思唯恐晚得手，未老已聞先白頭。",
            "我有何功居彼上，其間掉臂獨無憂。"
        ],
        "title": "人生長有兩般愁",
        "id": "2fb5d58c-13d0-43dc-babb-7a0a09b6bd64"
    },
    {
        "author": "邵雍",
        "paragraphs": [
            "天下更無雙，無知無所長。",
            "年顔李文爽，風度賀知章。",
            "靜坐多茶飲，閑行或道裝。",
            "傍人休用笑，安樂是吾鄉。"
        ],
        "title": "自詠",
        "id": "4d736730-e555-4461-976c-4d5656ba4e41"
    },
    {
        "author": "邵雍",
        "paragraphs": [
            "一年一度中秋夜，十度中秋九度陰。",
            "求滿直須當夜半，要明仍候到天心。",
            "無雲照處情非淺，不睡觀時意更深。",
            "徒愛古人詩句好，何堪千里共如今。"
        ],
        "title": "中秋月",
        "id": "8d485a52-6239-48b5-ab0f-daec0ba7d767"
    },
    {
        "author": "邵雍",
        "paragraphs": [
            "春暖秋凉兼景好，年豐身健更時和。",
            "如茵草上輕輕碾，似錦花間慢慢拕。"
        ],
        "title": "小車吟",
        "id": "7b868582-3db4-4b4c-a2da-f371318355b7"
    },
    {
        "author": "邵雍",
        "paragraphs": [
            "夢裏到鄉關，鄉關二十年。",
            "依稀新國土，隠約舊山川。",
            "身已煙霞外，人家道路邊。",
            "覺來猶在目，一餉但蕭然。"
        ],
        "title": "晝夢",
        "id": "e23f5232-1a56-4156-b6d7-631ad045f67a"
    },
    {
        "author": "邵雍",
        "paragraphs": [
            "晚步洛河灘，河灘石萬般。",
            "青黄有長短，大小或方圓。",
            "考彼多無數，求其用實難。",
            "琅玕在何處，止可使人歎。"
        ],
        "title": "晚步洛河灘",
        "id": "eb91e816-e4a8-408c-b1b8-bb7673ea3673"
    },
    {
        "author": "邵雍",
        "paragraphs": [
            "一雨洗觚稜，三川氣象清。",
            "林風傳顥氣，林葉送商聲。",
            "忽忽蓮生的，看看菊吐英。",
            "太平時裏老，何以報虛生。"
        ],
        "title": "和李文思早秋五首  其一",
        "id": "d3cb8054-90da-43b2-9fb3-328ac2f4aaa2"
    },
    {
        "author": "邵雍",
        "paragraphs": [
            "徑小新經雨，庭幽遍有苔。",
            "風前閑意思，階下靜徘徊。",
            "不分筋骸老，難甘歲月催。",
            "時時藉芳草，頼有酒同盃。"
        ],
        "title": "和李文思早秋五首  其二",
        "id": "fed15a14-1293-49d2-aced-57af4ce33610"
    },
    {
        "author": "邵雍",
        "paragraphs": [
            "王金秋已至，爍石景方蘭。",
            "直養能希孟，閑居肯讓潘。",
            "竹間風彗彗，松罅月團團。",
            "洛社多賢友，人人可共歡。"
        ],
        "title": "和李文思早秋五首  其三",
        "id": "f4e8eb65-b34e-4450-9ec6-b74e23a4c6fc"
    },
    {
        "author": "邵雍",
        "paragraphs": [
            "池畔拖垂柳，欄邊笑晚花。",
            "敗荷傾弊蓋，老檜露枯槎。",
            "歲暮驚時態，年高惜物華。",
            "東陵風未替，解憶故園瓜。"
        ],
        "title": "和李文思早秋五首  其四",
        "id": "5ac2fcec-5ce1-412e-9ea5-c090f9e26fc4"
    },
    {
        "author": "邵雍",
        "paragraphs": [
            "日脚雲微淡，林梢葉漸黄。",
            "可堪須變色，徹了爲侵霜。",
            "酒到難成醉，風來易得凉。",
            "老年何所欲，唯願且平康。"
        ],
        "title": "和李文思早秋五首  其五",
        "id": "5dc788b3-e608-49e3-904c-7f28b3d85eed"
    },
    {
        "author": "邵雍",
        "paragraphs": [
            "堯夫何所有，一色得天和。",
            "夏住長生洞，冬居安樂窩。",
            "鶑花供放適，風月助吟哦。",
            "竊料人間樂，無如我最多。"
        ],
        "title": "堯夫何所有",
        "id": "76dd4728-445f-40b3-a14c-a2cf7652835b"
    },
    {
        "author": "邵雍",
        "paragraphs": [
            "長憶乍能言，朝遊父母前。",
            "方行初下膝，既老遂華顛。",
            "在昔四五歲，于今六十年。",
            "却看兒女戲，又喜又潸然。"
        ],
        "title": "長憶乍能言",
        "id": "5adc361e-0786-479c-9224-41ded53e3ef7"
    },
    {
        "author": "邵雍",
        "paragraphs": [
            "何者名爲善處身，非唯能武又能文。",
            "可行可止存諸己，或是或非繫在人。",
            "遍數古來賢所得，歷觀天下事須真。",
            "吉凶悔吝生乎動，剛毅木訥近於仁。",
            "易地皆然休計較，不言而信省開陳。",
            "雖居蠻貊亦行矣，無患鄉閭情未親。"
        ],
        "title": "答友人",
        "id": "4872a7ac-d6d1-4217-b93c-4d153723e517"
    },
    {
        "author": "邵雍",
        "paragraphs": [
            "天告自丁寧，人多不肯聽。",
            "四時皆有景，萬物豈無情。",
            "禍福眼前事，是非身後名。",
            "誰能事閑氣，浪與世人爭。"
        ],
        "title": "獨坐吟  其一",
        "id": "dc5b6e17-e79e-41f9-aa6c-6e986df978eb"
    },
    {
        "author": "邵雍",
        "paragraphs": [
            "天意自分明，人多不肯行。",
            "鶑花春乍暖，風月雨初晴。",
            "靜坐澄思慮，閑吟樂性情。",
            "誰能事閑氣，浪與世人爭。"
        ],
        "title": "獨坐吟  其二",
        "id": "6749bde0-afa9-4364-9039-a6bfe798de82"
    },
    {
        "author": "邵雍",
        "paragraphs": [
            "意未萌于心，言未出諸口。",
            "神莫得而窺，人莫得而咎。",
            "君子貴慎獨，上不愧屋漏。",
            "人神亦吾心，口自處其後。"
        ],
        "title": "意未萌于心",
        "id": "1e6cc38b-8123-45e4-b30e-874e827d8295"
    },
    {
        "author": "邵雍",
        "paragraphs": [
            "郟鄏城中，鳳凰樓下。",
            "風月庭除，鶑花臺榭。",
            "時和歲豐，閑行靜坐。",
            "朋好身安，清吟雅話。"
        ],
        "title": "自適吟",
        "id": "c0d89faa-58fd-47bf-a358-d3bdcaebad0c"
    },
    {
        "author": "邵雍",
        "paragraphs": [
            "皤然一老翁，凡百事皆慵。",
            "舊物不盡記，故人難得逢。",
            "幽花渾在霧，殘夢半隨風。",
            "只且願天下，時和與歲豐。"
        ],
        "title": "老翁吟",
        "id": "eacaef18-e1b4-46b7-aa20-baee52290a9e"
    },
    {
        "author": "邵雍",
        "paragraphs": [
            "此物鐵爲之，何嘗肯妄持。",
            "長隨大𤮕子，永伴小車兒。",
            "擊碎珊瑚處，敲殘牙齒時。",
            "誰能學此輩，纔始人鞭笞。"
        ],
        "title": "鐵如意吟",
        "id": "cc7e871f-6ab1-4fe7-b679-0706e07ea6d0"
    },
    {
        "author": "邵雍",
        "paragraphs": [
            "道家儀用此衣巾，只拜星辰不拜人。",
            "何故堯夫須用拜，安知人不是星辰。"
        ],
        "title": "道裝吟  其一",
        "id": "9caf1192-11c9-4a9a-bed4-19beab5fd0cc"
    },
    {
        "author": "邵雍",
        "paragraphs": [
            "道家儀用此巾衣，師外曾聞更拜誰。",
            "何故堯夫須用拜，安知人不是吾師。"
        ],
        "title": "道裝吟  其二",
        "id": "ddcbc36c-5485-40ad-9680-312f3234a2f1"
    },
    {
        "author": "邵雍",
        "paragraphs": [
            "安車麈尾道衣裝，里閈過從乃是常。",
            "聞說洞天多似此，吾鄉殊不異仙鄉。"
        ],
        "title": "道裝吟  其三",
        "id": "a3806779-a102-4cfe-9877-e6fe6b04f182"
    },
    {
        "author": "邵雍",
        "paragraphs": [
            "如知道只在人心，造化功夫自可尋。",
            "若說衣巾便爲道，堯夫何者敢披襟。"
        ],
        "title": "道裝吟  其四",
        "id": "cce33531-25e0-4f55-b353-fcd8b7afa46b"
    },
    {
        "author": "邵雍",
        "paragraphs": [
            "目時然後視，耳時然後聽。",
            "口時然後言，身時然後行。",
            "前不見厚祿，後不見重兵。",
            "惟其義所在，安知利與名。"
        ],
        "title": "四者吟",
        "id": "9fb011ab-8947-44f9-ac00-edac538899a3"
    },
    {
        "author": "邵雍",
        "paragraphs": [
            "壯歲若奔馳，隨分受官職。",
            "所得唯錙銖，所喪無紀極。",
            "今日度一朝，明日過一夕。",
            "不免如路人，區區被勞役。"
        ],
        "title": "偶得吟",
        "id": "7baa90af-1a19-44b3-9f8a-935670c81b7a"
    },
    {
        "author": "邵雍",
        "paragraphs": [
            "會有四不赴，時有四不出。",
            "無貴亦無賤，無固亦無必。",
            "里閈閑過從，身安心自逸。",
            "如此三十年，幸逢太平日。"
        ],
        "title": "四事吟",
        "id": "574cb8a3-d15f-4b40-a619-31773c46451c"
    },
    {
        "author": "邵雍",
        "paragraphs": [
            "美食無使饜，饜則不能受。",
            "善人無使倦，倦則不能久。",
            "官小拜人喜，官高拜人恥。",
            "官職自外來，中心何若此。"
        ],
        "title": "偶春  其一",
        "id": "2405af63-9327-4fc0-8923-a38bc76384ae"
    },
    {
        "author": "邵雍",
        "paragraphs": [
            "才高命寡人，恥居人下。",
            "若不固窮，非知道者。"
        ],
        "title": "偶春  其二",
        "id": "92f54425-9627-42dc-bde0-bdb58e7e7de0"
    },
    {
        "author": "邵雍",
        "paragraphs": [
            "賢德之人，所居之處。",
            "如芝如蘭，使人愛慕。",
            "凶惡之人，所居之處。",
            "如虎如狼，使人怕怖。"
        ],
        "title": "偶春  其三",
        "id": "fd163112-09cf-41b6-8a4a-76fa729b27b4"
    },
    {
        "author": "邵雍",
        "paragraphs": [
            "妻强夫殃，奴强主殃，臣强君殃。",
            "尾大于身，冰堅于霜。",
            "辨之不早，國破家亡。"
        ],
        "title": "偶春  其四",
        "id": "70e4c2e9-d03c-42d2-a2cb-26259af7f118"
    },
    {
        "author": "邵雍",
        "paragraphs": [
            "銅雀或常聞，未嘗聞金雀。",
            "始愧林下人，識物不甚博。",
            "金雀出何所，必出自靈嶽。",
            "剪斷白雲根，分破蒼岑角。",
            "既爲之巨硯，遂登于綸閣。",
            "水貯見溫潤，墨發知瀺濯。",
            "窗下喜鑑開，案前驚月落。",
            "見贈何慇懃，欲報和知璞。",
            "胡爲不且留，洪化用斟酌。",
            "胡爲不且留，賢人用選擢。",
            "胡爲不且留，姦人用誅削。",
            "胡爲不且留，生靈用安泊。",
            "則予何人哉，拜貺徒驚矍。",
            "須是筆如椽，方能無厚怍。"
        ],
        "title": "王勝之諫議見惠文房四寶內有巨硯尤佳因以謝之",
        "id": "f3f2e926-bdf4-448d-b3c6-fce78ac873b6"
    },
    {
        "author": "邵雍",
        "paragraphs": [
            "硯名金雀世難倫，用報慙無天下珍。",
            "國士有詩偏雅處，晴窗氣暖墨花春。"
        ],
        "title": "再用晴窗氣暖墨花春謝王勝之諫議惠金雀硯",
        "id": "c1a626ab-a13c-41c9-bf33-ae785411f576"
    },
    {
        "author": "邵雍",
        "paragraphs": [
            "范邵居洛陽，希夷居華山。",
            "陳邵爲逸人，忠獻爲顯官。",
            "邵在范之後，陳在范之前。",
            "三人貌相類，兩人名相連。"
        ],
        "title": "題范忠獻公真",
        "id": "c861ab66-5824-42e1-8ec7-7d3d0c93ed62"
    },
    {
        "author": "邵雍",
        "paragraphs": [
            "時有代謝，物有枯榮。",
            "人有衰盛，事有廢興。"
        ],
        "title": "觀物吟",
        "id": "6c7c286e-8b17-4d70-83f0-4c37d092298f"
    },
    {
        "author": "邵雍",
        "paragraphs": [
            "美酒豈無留客飲，好花猶解向人開。",
            "多情不忍阻花意，未醉何須辭滿盃。"
        ],
        "title": "對花吟",
        "id": "47cf49bb-5f92-41fc-a969-ea55a937a792"
    },
    {
        "author": "邵雍",
        "paragraphs": [
            "意不若義，義不若利。",
            "利之使人，能忘生死。",
            "利不若義，義不若意。",
            "意之使人，能動天地。"
        ],
        "title": "義利吟",
        "id": "ab0d01da-cd80-4920-b66e-0fa6160db98d"
    },
    {
        "author": "邵雍",
        "paragraphs": [
            "慇懃見贈用長篇，里閈過從積有年。",
            "歲事報成還報始，春華相次又暄妍。"
        ],
        "title": "代簡謝朱殿直贈長韻詩",
        "id": "a6f9995a-6fa6-41a8-811d-3859fc3008f4"
    },
    {
        "author": "邵雍",
        "paragraphs": [
            "心在人軀號太陽，能於事上發輝光。",
            "如何皎日照八表，得似靈臺高一方。",
            "家用平康貧不害，身無疾病瘦何妨。",
            "高吟大笑洛城裏，看盡人間手脚忙。"
        ],
        "title": "試筆",
        "id": "14b530d9-2059-4b58-9252-7902fd34da8c"
    },
    {
        "author": "邵雍",
        "paragraphs": [
            "富貴傲人人未信，還知富貴去如何。",
            "常觀靜處光陰好，亦恐閑時思慮多。",
            "日出自然天不暗，風來安得水無波。",
            "世間大有平田地，因甚須由捷徑過。"
        ],
        "title": "試硯",
        "id": "e745a192-59f0-43d6-9bd1-4d7317d3ebf2"
    },
    {
        "author": "邵雍",
        "paragraphs": [
            "請將調鼎問于君，調鼎功夫敢預聞。",
            "只有鹽梅難盡善，豈無薑桂助爲辛。",
            "和羹必欲須求美，衆口如何便得均。",
            "慎勿輕言天下事，伊周殊不是庸人。"
        ],
        "title": "問調鼎",
        "id": "a54d78cf-eda3-4563-91fc-f297807bf016"
    },
    {
        "author": "邵雍",
        "paragraphs": [
            "閑讀古人詩，因看古人意。",
            "古今時雖殊，其意固無異。",
            "喜怒與哀樂，貧賤與富貴。",
            "惜哉情何物，使人能如是。"
        ],
        "title": "讀古詩",
        "id": "d4bd5609-a9ab-4658-b89a-895d9293c240"
    },
    {
        "author": "邵雍",
        "paragraphs": [
            "形狀類于魚，其心好蠹書。",
            "居常遊篋笥，未始在江湖。",
            "爲害千般有，言烹一物無。",
            "年年當盛夏，曬了却如初。"
        ],
        "title": "蠹書魚",
        "id": "df2fd934-834a-48d3-8e8b-e8fc97151458"
    },
    {
        "author": "邵雍",
        "paragraphs": [
            "歲儉心非儉，家貧道不貧。",
            "誰知天地內，別有好乾坤。"
        ],
        "title": "歲儉吟",
        "id": "19595285-35a1-46d9-af71-b92ad1c1f147"
    },
    {
        "author": "邵雍",
        "paragraphs": [
            "下有黄泉上有天，人人許住百來年。",
            "還知虛過死萬遍，都似不曾生一般。",
            "要識明珠須巨海，如求良玉必名山。",
            "先能了盡世間事，然後方言出世間。"
        ],
        "title": "極論",
        "id": "2917dcda-5333-40a1-bfc6-ea28e7a1b284"
    },
    {
        "author": "邵雍",
        "paragraphs": [
            "人無鑑流水，當求鑑止水。",
            "流水無定形，止水有定體。",
            "人無鑑于水，當求鑑于人。",
            "水鑑見人貌，人鑑見人神。"
        ],
        "title": "求鑑吟",
        "id": "d0211c5b-c41a-4d14-92cf-d5d30b530721"
    },
    {
        "author": "邵雍",
        "paragraphs": [
            "飽食豐衣不易過，日長時節奈愁何。",
            "求名少日投宣聖，怕死老年親釋迦。",
            "妄欲斷緣緣愈重，徼求去病病還多。",
            "長江一片常如練，幸自無風又起波。"
        ],
        "tags": [
            "长江"
        ],
        "title": "學佛吟",
        "id": "712c61b4-30ac-424c-b5aa-4ca89c04c009"
    },
    {
        "author": "邵雍",
        "paragraphs": [
            "天地有潤澤，其降也瀼瀼。",
            "暖則爲湛露，寒則爲繁霜。",
            "爲露萬物悅，爲霜萬物傷。",
            "二物本一氣，恩威何昭彰。"
        ],
        "title": "霜露吟",
        "id": "a1e5b43f-ae6e-43a8-b0aa-9c048f92a1dd"
    },
    {
        "author": "邵雍",
        "paragraphs": [
            "可委者命，可憑者天。",
            "人無率爾，事不偶然。"
        ],
        "title": "天命吟",
        "id": "ea5db40c-27bb-4f49-aa46-103793dd6d08"
    },
    {
        "author": "邵雍",
        "paragraphs": [
            "踐形治性，踐跡治情。",
            "賢人踐跡，聖人踐形。"
        ],
        "title": "性情吟",
        "id": "319bc15e-52e4-44df-a11d-d097b6f7a75e"
    },
    {
        "author": "邵雍",
        "paragraphs": [
            "聖人了心，賢人了跡。",
            "了心無窮，了跡無極。"
        ],
        "title": "心跡吟",
        "id": "38cabafc-4f02-49e7-83db-442328f9250a"
    },
    {
        "author": "邵雍",
        "paragraphs": [
            "物不兩盛，事難獨行。",
            "榮瘁迭起，賢愚並行。"
        ],
        "title": "觀物吟",
        "id": "a9224201-6485-4ead-bbff-c608606d5660"
    },
    {
        "author": "邵雍",
        "paragraphs": [
            "思慮未起，鬼神莫知。",
            "不由乎我，更由乎誰。"
        ],
        "title": "思慮吟",
        "id": "5799d5e0-1f7e-42ce-bb9b-976be447f8c3"
    },
    {
        "author": "邵雍",
        "paragraphs": [
            "少日治文章，亦曾觀國光。",
            "山林雖不返，畎畝未嘗忘。",
            "麋鹿寧無志，鵷鴻自有行。",
            "還知今日事，大故索思量。"
        ],
        "title": "代書答朝中舊友",
        "id": "31d44357-f0e5-451a-a67a-c205c92791f2"
    },
    {
        "author": "邵雍",
        "paragraphs": [
            "冬非不欲出，欲出苦日短。",
            "年老恐話長，天寒怕歸晚。",
            "山翁頭有風，鄉友情非淺。",
            "必欲相招延，春光況不遠。"
        ],
        "title": "冬不出吟",
        "id": "f010eca3-f7de-4d95-b6aa-2baf1fa64214"
    },
    {
        "author": "邵雍",
        "paragraphs": [
            "地以靜而方，天以動而圓。",
            "既正方圓體，還明動靜權。",
            "靜久必成潤，動極遂成然。",
            "潤則水體具，然則火用全。",
            "水體以器受，火用以薪傳。",
            "體在天地後，用起天地先。"
        ],
        "title": "觀物吟",
        "id": "2154fddd-d719-4b2a-aa65-617ce320d720"
    },
    {
        "author": "邵雍",
        "paragraphs": [
            "邪正異心，家國同體。",
            "邪能敗亡，正能興起。"
        ],
        "title": "家國吟",
        "id": "b9c3bc3b-a9e8-4332-8b89-defb4a395983"
    },
    {
        "author": "邵雍",
        "paragraphs": [
            "賢人好正，姦人好邪。",
            "好邪則競，好正則和。"
        ],
        "title": "邪正吟",
        "id": "519e29da-8430-48f2-9a15-9bf02c82a4ec"
    },
    {
        "author": "邵雍",
        "paragraphs": [
            "君子尚義，小人尚利。",
            "尚利則亂，尚義則治。"
        ],
        "title": "義利吟  其一",
        "id": "b991dbe9-4aa9-49c6-bed8-97b7fa24f724"
    },
    {
        "author": "邵雍",
        "paragraphs": [
            "人作者事，天命者時。",
            "時來易失，事去難追。"
        ],
        "title": "義利吟  其二",
        "id": "73252ee4-fceb-47d7-9b4d-a14683ed049a"
    },
    {
        "author": "邵雍",
        "paragraphs": [
            "恩深者親，義重者君。",
            "恩義兩得，始謂之人。"
        ],
        "title": "恩義吟",
        "id": "0902ba74-03af-4503-b7e4-8e5761d8ed67"
    },
    {
        "author": "邵雍",
        "paragraphs": [
            "何者謂知音，知音難漫尋。",
            "既無師曠耳，安有伯牙琴。",
            "雖逼桑榆景，寧忘松桂心。",
            "獨行月堤上，一步一高吟。"
        ],
        "title": "閑步吟",
        "id": "b92a5489-507c-4c09-ab5c-cbb87615868a"
    },
    {
        "author": "邵雍",
        "paragraphs": [
            "萬物備于身，直須資養深。",
            "因何爲寶鑑，只被用精金。",
            "酒少如茶飲，詩多似史吟。",
            "顔淵方內樂，天下事難任。"
        ],
        "title": "坐右吟",
        "id": "de5628af-9c67-4576-99d5-0d82af777b64"
    },
    {
        "author": "邵雍",
        "paragraphs": [
            "旨酒嘉肴與管絃，通宵鼎沸樂豐年。",
            "侯門深處還知否，百萬流民在露天。"
        ],
        "title": "感雪吟",
        "id": "5ba77a49-6fd6-4c68-8566-3dc37d284ce0"
    },
    {
        "author": "邵雍",
        "paragraphs": [
            "予家洛城裏，況在天津畔。",
            "行年六十五，當宋之盛旦。",
            "南園臨通衢，北圃仰雙觀。",
            "雖然在京國，却如處山澗。",
            "清泉篆溝渠，茂木綉霄漢。",
            "涼風竹下來，皓月松間見。",
            "面前有芝蘭，目下無冰炭。",
            "坐上有餘歡，胸中無交戰。",
            "冬夏既不出，炎涼徒自變。",
            "榮辱既不入，富貴徒自衒。",
            "惡聞人之惡，樂道人之善。",
            "不行何趑趄，勿藥何瞑眩。",
            "誰謂金石堅，其心亦能斷。",
            "誰謂鬼神靈，其誠亦能貫。"
        ],
        "title": "六十五歲新正自貽",
        "id": "90438076-418c-46dc-b24f-546ccd412caa"
    },
    {
        "author": "邵雍",
        "paragraphs": [
            "昔人乘車是常，今見乘車倉皇。",
            "既有前車戒慎，豈無覆轍兢莊。",
            "將出必用茶飲，欲登先須道裝。",
            "軫邊更掛詩帙，轅畔仍懸酒缸。",
            "輪緩爲移芳草，蓋低因礙垂楊。",
            "水際尤宜穩審，花間更要安詳。",
            "朝出頻經履道，晚歸屢過平康。",
            "春重縱觀明媚，秋深飫看豐穰。",
            "五鳳樓前月色，天津橋上風涼。",
            "金谷園中流水，魏王堤外脩篁。",
            "靜處光陰最好，閑中氣味偏長。",
            "所經莫不意得，所見無非情忘。",
            "或見農人擁耒，或見蠶女求桑。",
            "或見蘼蕪遍野，或見蒺蔾滿牆。",
            "或見荆棘茂密，或見芝蘭芬芳。",
            "或見雞豚狗彘，或見鵰鶚鸞凰。",
            "惡者既不見害，善者固無相傷。",
            "華嶽三峯岌嶪，黄陂萬頃汪洋。",
            "不爲虛作男子，無負閑居洛陽。",
            "天地精英多得，堯夫老去何妨。"
        ],
        "tags": [
            "华山"
        ],
        "title": "小車六言吟",
        "id": "49fa631d-9bd8-41ed-ba99-3e694f6a3fd0"
    },
    {
        "author": "邵雍",
        "paragraphs": [
            "安樂先生，不顯姓氏。",
            "垂三十年，居洛之涘。",
            "風月情懷，江湖性氣。",
            "色期其舉，翔而後至。",
            "無賤無貧，無富無貴。",
            "無將無迎，無拘無忌。",
            "窘未嘗憂，飲不至醉。",
            "收天下春，歸之肝肺。",
            "盆池資吟，甕牖薦睡。",
            "小車賞心，大筆快志。",
            "或戴接䍦，或著半臂。",
            "或坐林間，或行水際。",
            "樂見善人，樂聞善事。",
            "樂道善言，樂行善意。",
            "聞人之惡，若負芒刺。",
            "聞人之善，如佩蘭蕙。",
            "不佞禪伯，不諛方士。",
            "不出戶庭，直際天地。",
            "三軍莫凌，萬鍾莫致。",
            "爲快活人，六十五歲。"
        ],
        "title": "安樂吟",
        "id": "b3c4eb00-f909-4c33-928a-d22b999fdedb"
    },
    {
        "author": "邵雍",
        "paragraphs": [
            "有客無知，唯知自守。",
            "自守無他，唯求寡咎。",
            "有屋數間，有田數畝。",
            "用盆爲池，以甕爲牖。",
            "牆高于肩，室大于斗。",
            "布被暖餘，蔾羹飽後。",
            "氣吐胸中，充塞宇宙。",
            "筆落人間，暉映瓊玖。",
            "人能知止，以退爲茂。",
            "我自不出，何退之有。",
            "心無妄思，足無妄走。",
            "人無妄交，物無妄受。",
            "炎炎論之，甘處其陋。",
            "綽綽言之，無出其右。",
            "羲軒之書，未嘗去手。",
            "堯舜之談，未嘗虛口。",
            "當中和天，同樂易友。",
            "吟自在詩，飲歡喜酒。",
            "百年升平，不爲不偶。",
            "七十康强，不爲不壽。"
        ],
        "title": "甕牖吟",
        "id": "473d1756-2941-4070-92ca-9ebb2cc93641"
    },
    {
        "author": "邵雍",
        "paragraphs": [
            "有客無知，唯知不爲。",
            "不爲無他，唯求不欺。",
            "我有人是，人無我非。",
            "因開甕牖，遂鑿盆池。",
            "都邑地貴，江湖景奇。",
            "能游澤國，不下堂基。",
            "簾外青草，軒前黄陂。",
            "壺中月落，鑑裏雲飛。",
            "既有荷芰，豈無𦳓茨。",
            "既有蝌蚪，豈無蛟螭。",
            "亦或清淺，亦或渺瀰。",
            "亦或淥凈，亦或漣漪。",
            "風起蘋藻，涼生袖衣。",
            "林宗何在，范蠡何歸。",
            "密雪霏霏，輕冰披披。",
            "垂柳依依，細雨微微。",
            "可以觀止，可以忘機。",
            "可以照物，可以看時。",
            "不樂乎我，更樂乎誰。",
            "吾于是日，再見伏羲。"
        ],
        "title": "盆池吟",
        "id": "1917697d-85c2-4c2e-9876-290c141f9e3d"
    },
    {
        "author": "邵雍",
        "paragraphs": [
            "有客無知，唯知有家。",
            "有家能歸，其歸非遐。",
            "靈臺瑩靜，天壞披葩。",
            "書用大筆，出乘小車。",
            "身爲男子，生于中華。",
            "又居洛陽，爲幸何多。",
            "天地中央，帝王貞宅。",
            "漢唐遺烈，氣象自佳。",
            "聖賢區宇，士人淵藪。",
            "仁義場圃，聞見無涯。",
            "里巷相切，親朋相過。",
            "人疑日馭，我謂星查。",
            "或遊金谷，或泛月波。",
            "或經履道，或過銅駝。",
            "進退雲水，舒卷煙霞。",
            "揄揚風月，擡帖鶑花。",
            "性喜飲酒，飲喜微酡。",
            "飲未微酡，口先吟哦。",
            "吟哦不足，遂及浩歌。",
            "浩歌不足，無可柰何。"
        ],
        "title": "小車吟",
        "id": "6d6866d2-3bb5-42c9-9e99-cb3be4fd79bb"
    },
    {
        "author": "邵雍",
        "paragraphs": [
            "有客無知，爲性太質。",
            "不忮不求，無固無必。",
            "足躡天根，手探月窟。",
            "所得之懷，盡賦于筆。",
            "意遠情融，氣和神逸。",
            "酒放微醺，綃鋪半匹。",
            "如風之卒，如雲之勃。",
            "如電之歘，如雨之密。",
            "或往或還，或沒或出。",
            "滌盪氛埃，廓開天日。",
            "鸞鳳翺翔，龍蛇盤屈。",
            "春葩暄妍，秋山崒屼。",
            "三千簪裾，俯循儒術。",
            "百萬貔貅，仰聽軍律。",
            "松桂成林，芝蘭滿室。",
            "蜀錦初番，朝霞乍拂。",
            "白璧一雙，黄金百鎰。",
            "羲之來求，牧之來乞。",
            "物外神交，人間事畢。",
            "觀者析酲，收之愈疾。"
        ],
        "title": "大筆吟",
        "id": "661c4703-0059-40fe-827e-c9cc191ffe87"
    },
    {
        "author": "邵雍",
        "paragraphs": [
            "一物其來有一身，一身還有一乾坤。",
            "能知萬物備於我，肯把三才別立根。",
            "天向一中分體用，人於心上起經綸。",
            "天人焉有兩般義，道不虛行只在人。"
        ],
        "title": "觀易吟",
        "id": "4468270d-9be2-40a6-986d-4344afeaa8e5"
    },
    {
        "author": "邵雍",
        "paragraphs": [
            "吁嗟四代帝王權，盡入區區一舊編。",
            "或讓或爭三萬里，相因相革二千年。",
            "唐虞事業誰能繼，湯武功夫世莫傅。",
            "時既不同人又異，仲尼惡得不潸然。"
        ],
        "title": "觀書吟",
        "id": "57d72a8b-977c-4b1b-9bb9-98f0a69f7cbe"
    },
    {
        "author": "邵雍",
        "paragraphs": [
            "愛君難得似當時，曲盡人情莫若詩。",
            "無雅豈明王教化，有風方識國興衰。",
            "知音未若吳公子，潤色曾經魯仲尼。",
            "三百五篇天下事，後人誰敢更譏非。"
        ],
        "title": "觀詩吟",
        "id": "c1d8e7b9-2554-47b2-bea3-8354e1999ce4"
    },
    {
        "author": "邵雍",
        "paragraphs": [
            "堂堂王室寄空名，天下無時不戰爭。",
            "滅國伐人雖恐後，尋盟報役未嘗寧。",
            "晉齊命令炎如火，文武資基冷似冰。",
            "唯有感麟心一片，萬年千載若丹青。"
        ],
        "title": "觀春秋吟",
        "id": "bd1959b4-0200-4c24-b4ef-2f5acb67ee2b"
    },
    {
        "author": "邵雍",
        "paragraphs": [
            "許大乾坤自我宣，乾坤之外復何言。",
            "初分大道非常道，纔有先天未後天。",
            "作法極微難看蹟，收功最久不知年。",
            "若教世上論勳業，料得更無人在前。"
        ],
        "title": "觀三皇吟",
        "id": "9b72fffc-0c0b-4d5b-8304-e864acc57b61"
    },
    {
        "author": "邵雍",
        "paragraphs": [
            "進退肯將天下讓，著何言語狀雍容。",
            "衣裳垂處威儀盛，玉帛修時意思恭。",
            "物物盡能循至理，人人自願立殊功。",
            "當時何故得如此，只被聲明類日中。"
        ],
        "title": "觀五帝吟",
        "id": "ea03ed74-f03e-47f1-978d-5bdf6723612a"
    },
    {
        "author": "邵雍",
        "paragraphs": [
            "一片中原萬里餘，殆非孱德所宜居。",
            "夏商正朔猶能布，湯武干戈未便驅。",
            "澤火有名方受革，水天無應不成需。",
            "詳知仁義爲心者，肯作人間淺丈夫。"
        ],
        "title": "觀三王吟",
        "id": "ceea76ee-a699-4184-83c6-d0bc742853ea"
    },
    {
        "author": "邵雍",
        "paragraphs": [
            "刻意尊名名愈虧，人人奔命不勝疲。",
            "生靈劍戟林中活，公道貸財心裏歸。",
            "雖則餼羊能愛體，柰何鳴鳳未來儀。",
            "東周五百餘年內，歎息唯聞一仲尼。"
        ],
        "title": "觀五伯吟",
        "id": "a09e2875-6610-48f5-a932-84af77095200"
    },
    {
        "author": "邵雍",
        "paragraphs": [
            "當其末路尚縱橫，仁義之言固不聽。",
            "肯謂破齊存即墨，能勝坑趙盡長平。",
            "清晨見鬼未爲怪，白日殺人奚足驚。",
            "加以蘇張掉三寸，扼喉其勢不俱生。"
        ],
        "title": "觀七國吟",
        "id": "c60652ff-0817-4c2f-948d-b7a953dc244a"
    },
    {
        "author": "邵雍",
        "paragraphs": [
            "轟轟七國正爭籌，利害相磨未便休。",
            "比至一雄心底定，其如四海血橫流。",
            "三千賓客方成夢，百二山河又變秋。",
            "謾說罷侯能置守，趙高元不是封候。"
        ],
        "title": "觀嬴秦吟",
        "id": "3e17ca46-7c5e-4282-b2a2-bb37cb8727a6"
    },
    {
        "author": "邵雍",
        "paragraphs": [
            "秦破河山舊戰場，豈期民復見耕桑。",
            "九千來里開封域，四百餘年號帝王。",
            "剝喪既而遭莽卓，經營殊不念高光。",
            "當時文物如期盛，城復何由更有隍。"
        ],
        "title": "觀兩漢吟",
        "id": "881a91af-1d1a-4d03-b680-9c6897033df2"
    },
    {
        "author": "邵雍",
        "paragraphs": [
            "桓桓鼎峙震雷音，絕唱高蹤沒處尋。",
            "簫鼓一方情未暢，弓刀萬里力難任。",
            "論兵狠石寧無意，飲馬黄河徒有心。",
            "雖日天時亦人事，誰知慮外失良金。"
        ],
        "title": "觀三國吟",
        "id": "6e96d294-8c08-47b6-b777-c40164a7faf8"
    },
    {
        "author": "邵雍",
        "paragraphs": [
            "承平未必便無憂，安若忘危非善謀。",
            "題品人材憑雅誚，雌黄時事用風流。",
            "有刀難剖公閭腹，無木可梟元海頭。",
            "禍在夕陽亭一句，上東門嘯浪悠悠。"
        ],
        "title": "觀西晉吟",
        "id": "9336c64b-b9c7-4ff3-937c-3adbf8e893e1"
    },
    {
        "author": "邵雍",
        "paragraphs": [
            "溥天之下號寰區，大禹曾經治水餘。",
            "衣到敝時多蟣虱，瓜當爛後足蟲蛆。",
            "龍章本不資狂寇，象魏何嘗薦亂胡。",
            "尼父有言堪味處，當時欠一管夷吾。"
        ],
        "title": "觀十六國吟",
        "id": "109c16f5-06f2-4067-88f0-703a7b65f7bf"
    },
    {
        "author": "邵雍",
        "paragraphs": [
            "方其天下分南北，聘使何嘗絕往還。",
            "偏霸尚存前典憲，小康猶带舊腥羶。",
            "洛陽雅望稱崔浩，江表奇才服謝安。",
            "二百四年能並轡，謾將夷虜互爲言。"
        ],
        "title": "觀南北朝吟",
        "id": "87f80930-fc8a-4174-9dd8-c1e891aa1d27"
    },
    {
        "author": "邵雍",
        "paragraphs": [
            "始謀當日已非臧，又更相承或自戕。",
            "蟻螻人民貪土地，泥沙金帛悅姬姜。",
            "征遼意思縻荒服，泛汴情懷厭未央。",
            "三十六年都掃地，不然天下未歸唐。"
        ],
        "title": "觀隋朝吟",
        "id": "66ddeace-894c-4ebc-8862-c611893be2cd"
    },
    {
        "author": "邵雍",
        "paragraphs": [
            "天生神武奠中央，不爾羣凶未易攘。",
            "貞觀若無風凜凜，開元安有氣揚揚。",
            "憑高始見山河壯，入夏方知日月長。",
            "三百年間能渾一，事雖成往道彌光。"
        ],
        "title": "觀有唐吟",
        "id": "e1cce2c0-d092-4451-b461-4e1687e42f54"
    },
    {
        "author": "邵雍",
        "paragraphs": [
            "自從唐季墜皇綱，天下生靈被擾攘。",
            "社稷安危懸卒伍，朝廷輕重擊藩方。",
            "深冬寒木固不脫，未旦小星猶有光。",
            "五十三年更五姓，始知除掃待真王。"
        ],
        "title": "觀五代吟",
        "id": "6a083feb-e7c1-4cab-8bf7-916fcf635850"
    },
    {
        "author": "邵雍",
        "paragraphs": [
            "紛紛五代亂離間，一旦雲開復見天。",
            "草木百年新雨露，車書萬里舊山川。",
            "尋常巷陌猶簪紱，取次園亭亦管絃。",
            "人老太平春未老，鶑花無害日高眠。"
        ],
        "title": "觀盛化吟  其一",
        "id": "5fa11278-741e-44ed-95c9-a52d2c9d731d"
    },
    {
        "author": "邵雍",
        "paragraphs": [
            "吾曹養拙頼明時，爲幸居多寧不知。",
            "天下英才中遁跡，人間好景處開眉。",
            "生來只慣見豐稔，老去未嘗經亂離。",
            "五事歷將前代舉，帝堯而下固無之。"
        ],
        "title": "觀盛化吟  其二",
        "id": "f461b46c-5287-473b-bfaf-4e3bccb38ba0"
    },
    {
        "author": "邵雍",
        "paragraphs": [
            "幾何能得鬢如絲，安用區區鑷白髭。",
            "在世上官雖不做，出人間事却能知。",
            "待天春暖秋涼日，是我東遊西泛時。",
            "多少寬平好田地，山翁方始會開眉。"
        ],
        "title": "喜老吟",
        "id": "ed169782-c342-4a3c-9521-3b816bd24096"
    },
    {
        "author": "邵雍",
        "paragraphs": [
            "執卷何人不讀書，能知性者又何如。",
            "工居天下語言內，妙出世間繩墨餘。",
            "陶冶有無天事業，權衡治亂帝功夫。",
            "大哉贊易脩經意，料得生民以後無。"
        ],
        "title": "瞻禮孔子吟",
        "id": "c3773ea9-678f-44f7-846b-e3a0b7834fee"
    },
    {
        "author": "邵雍",
        "paragraphs": [
            "瓶錫相從更一巾，一巾曾拂十州塵。",
            "心通佛性久無礙，口道儒言殊不陳。",
            "吳越江山前日事，伊嵩風月此時身。",
            "閑行坐閑松陰下，應恃眼明長笑人。"
        ],
        "title": "還圓益上人詩卷",
        "id": "3a89767e-9290-41a2-9ffb-00d498259162"
    },
    {
        "author": "邵雍",
        "paragraphs": [
            "知盡人情天豈異，未知何啻隔天地。",
            "少時氣銳未更諳，不信人間有難事。",
            "知盡人情與天意，合而言之安有二。",
            "能推己心達人心，天下何憂不能治。"
        ],
        "title": "天人吟",
        "id": "33cfb636-83d8-4564-bcb7-ba623bed79bc"
    },
    {
        "author": "邵雍",
        "paragraphs": [
            "錦幈山下有家園，每歲家園過禁煙。",
            "早是三春天氣好，那堪百里主人賢。",
            "同於一派水邊飲，醉向萬株花底眠。",
            "明日歸鞍遂東指，上陽風景更暄妍。"
        ],
        "title": "錦幈春吟",
        "id": "0653e84a-a33a-4dce-9af5-7efd458869b2"
    },
    {
        "author": "邵雍",
        "paragraphs": [
            "四時唯愛春，春更愛春分。",
            "有暖溫存物，無寒著莫人。",
            "好花方蓓蕾，美酒正輕醇。",
            "安樂窩中客，如何不半醺。"
        ],
        "title": "樂春吟",
        "id": "20c53a27-e06e-4582-a2af-3a264b30f006"
    },
    {
        "author": "邵雍",
        "paragraphs": [
            "日月無異明，晝夜有異體。",
            "人鬼無異情，生死有異理。",
            "既未能知生，又焉能知死。",
            "既未能事人，又焉能事鬼。"
        ],
        "title": "觀物吟四首  其一",
        "id": "4333b2ea-0425-40a5-a689-93fd6e5e3537"
    },
    {
        "author": "邵雍",
        "paragraphs": [
            "鶑蟬體既分，安用苦云云。",
            "氣盛有餘力，聲銷無異聞。",
            "時來由自己，勢去屬他人。",
            "莫作傷心事，傷心不益身。"
        ],
        "title": "觀物吟四首  其二",
        "id": "1b8a35c6-c7e9-4b85-9b01-fc3062093231"
    },
    {
        "author": "邵雍",
        "paragraphs": [
            "古今情一也，能處又何難。",
            "識事事非易，知人人所艱。",
            "多疑虧任用，輕信失防閑。",
            "堯舜其猶病，何嘗無大姦。"
        ],
        "title": "觀物吟四首  其三",
        "id": "c58795c2-10d0-49d8-b74d-6a093f10e671"
    },
    {
        "author": "邵雍",
        "paragraphs": [
            "人之耳所聞，不若目親照。",
            "耳聞有異同，目照無多少。",
            "併棄耳目官，專用舌口較。",
            "不成天下功，止成天下笑。"
        ],
        "title": "觀物吟四首  其四",
        "id": "9aabc017-c899-405c-abf0-89c94a72d119"
    },
    {
        "author": "邵雍",
        "paragraphs": [
            "有貴有精神，精神多不醇。",
            "有精神而醇，爲第一等人。",
            "不醇無義理，是非隨怒喜。",
            "怒以是爲非，喜以非爲是。",
            "怒是善人疎，喜非小人比。",
            "敗國與亡家，鮮有不由此。",
            "娶妻娶柔和，嫁夫嫁才美。",
            "安得正婦人，作配真男子。"
        ],
        "title": "人貴有精神吟",
        "id": "39496cdf-b1b4-460e-abf8-bcdc8bd5ade6"
    },
    {
        "author": "邵雍",
        "paragraphs": [
            "賁於丘園，束帛戔戔。",
            "義既在前，利在其間。",
            "捨爾靈龜，歸我朵頤。",
            "義既失之，利何能爲。",
            "尚義必讓，君子道長。",
            "尚利必爭，小人道行。"
        ],
        "title": "義利吟",
        "id": "302968e1-1881-4761-ae04-9e902c35e913"
    },
    {
        "author": "邵雍",
        "paragraphs": [
            "物外洞天三十六，都疑布在洛陽中。",
            "小車春暖秋涼日，一日止能移一宮。"
        ],
        "title": "小車初出吟",
        "id": "4893b857-9c57-4999-9f84-614d44b21f83"
    },
    {
        "author": "邵雍",
        "paragraphs": [
            "留都三判主人翁，大第名園冠洛中。",
            "又喜一年春入手，萬花香照酒巵紅。"
        ],
        "title": "府尹王宣徽席上作  其一",
        "id": "996cd62a-e5f3-4c69-a269-a6a1a4899dd3"
    },
    {
        "author": "邵雍",
        "paragraphs": [
            "紛紛又過一年春，守落情懷酒漫醇。",
            "滿眼暄妍都去盡，樽前唯憶舊交親。"
        ],
        "title": "府尹王宣徽席上作  其二",
        "id": "71cc9188-a197-4257-a99a-2c6323b3bdd8"
    },
    {
        "author": "邵雍",
        "paragraphs": [
            "相違經歲意何如，漫說爲隣德不孤。",
            "咫尺洛陽春己盡，過從能憶舊時無。"
        ],
        "title": "春暮答人吟",
        "id": "798267d7-e6d6-49e0-983a-b96aa5312d55"
    },
    {
        "author": "邵雍",
        "paragraphs": [
            "名園相倚洛陽春，巷陌無塵羅綺新。",
            "何處青樓隔桃李，樂聲時復到天津。"
        ],
        "title": "天津聞樂吟",
        "id": "9b273809-54c0-4fb5-af69-06a69e8f3fad"
    },
    {
        "author": "邵雍",
        "paragraphs": [
            "有意楊花空學雪，無情榆莢漫堆錢。",
            "窮愁不服春辜負，酒病依還似去年。"
        ],
        "title": "春暮吟",
        "id": "d904d46f-2061-436d-9219-93cae992171b"
    },
    {
        "author": "邵雍",
        "paragraphs": [
            "因甚年來可作詩，柰何人老又春歸。",
            "流鶑不忍花離披，啼到黄昏猶自啼。"
        ],
        "title": "自問二首  其一",
        "id": "3953fa54-7bb6-4081-8d77-0ed5874fe903"
    },
    {
        "author": "邵雍",
        "paragraphs": [
            "年來因甚可吟詩，桃李無言鶑有辭。",
            "啼到黄昏猶自啼，柰何人老又春歸。"
        ],
        "title": "自問二首  其二",
        "id": "c1035b75-bd38-422c-9111-b95ec54224b1"
    },
    {
        "author": "邵雍",
        "paragraphs": [
            "前年車從過天津，花底當時把酒頻。",
            "此日錦城花爛漫，何嘗更憶洛城春。"
        ],
        "title": "和成都俞公達運使見寄",
        "id": "4ede05a1-db50-4a5c-bbbf-045ad945db85"
    },
    {
        "author": "邵雍",
        "paragraphs": [
            "乙未闔廬凌楚歲，戊辰勾踐破吳時。",
            "正如當日乘虛事，三十四年人不知。",
            "夫差丁未曾囚越，勾踐戊辰還滅吳。",
            "二十二年時返復，一如當日却乘虛。"
        ],
        "title": "吳越吟二首",
        "id": "8a189451-6c86-4274-b55b-4df6f99e01e1"
    },
    {
        "author": "邵雍",
        "paragraphs": [
            "鷦鷯分寄一枝巢，不信甘言便易驕。",
            "當力尚難超北海，去威何足動鴻毛。",
            "願將情意分明謝，肯把恩光取次燒。",
            "天寵居多爲幸久，春花無柰正夭饒。"
        ],
        "title": "屬事吟",
        "id": "33087761-98c9-47ec-bfa2-d405aa18a17c"
    },
    {
        "author": "邵雍",
        "paragraphs": [
            "孫陳李三人，亡國體相似。",
            "雖然少有文，何復語英氣。"
        ],
        "title": "興亡吟  其一",
        "id": "21c51bf1-337e-4505-ab93-9a6643c2c463"
    },
    {
        "author": "邵雍",
        "paragraphs": [
            "曹劉孫三人，興國體相似。",
            "雖然小有才，何復語命世。"
        ],
        "title": "興亡吟  其二",
        "id": "d1863ac6-86ff-4c83-a424-cad877789d79"
    },
    {
        "author": "邵雍",
        "paragraphs": [
            "既爲文士，必有武備。",
            "文武之道，皆吾家事。"
        ],
        "title": "文武吟",
        "id": "a231bf21-d49e-4835-a3f1-92c411ce3c4f"
    },
    {
        "author": "邵雍",
        "paragraphs": [
            "瞽鯀有子，堯舜無嗣。",
            "餘慶餘殃，何故如此。"
        ],
        "title": "善惡吟  其一",
        "id": "d2833624-d291-4fbe-b8cc-d1969ad0767c"
    },
    {
        "author": "邵雍",
        "paragraphs": [
            "堯舜無子，瞽鯀有嗣。",
            "福善禍淫，何故如此。"
        ],
        "title": "善惡吟  其二",
        "id": "3cc50b88-2a15-4577-b5e8-c791d520fd3f"
    },
    {
        "author": "邵雍",
        "paragraphs": [
            "不爲十分人，不責十分事。",
            "既爲十分人，須責十分是。"
        ],
        "title": "責己吟",
        "id": "a8a904b5-4101-4e07-bb08-b0c3f74f3412"
    },
    {
        "author": "邵雍",
        "paragraphs": [
            "無疾之安，無災之福。",
            "舉天下人，不爲之足。"
        ],
        "title": "無疾吟",
        "id": "d58a600f-0d7b-480c-a08b-ff5c44c3c28f"
    },
    {
        "author": "邵雍",
        "paragraphs": [
            "財色名勢，爲世所親。",
            "四者不動，然後見人。"
        ],
        "title": "四者吟",
        "id": "4be77965-f42a-498b-8c3b-9ce27f8fa128"
    },
    {
        "author": "邵雍",
        "paragraphs": [
            "人之常情，無重于死。",
            "恩感人心，死猶有喜。",
            "怨結人心，死猶未已。",
            "恩怨之深，使人如此。"
        ],
        "title": "恩怨吟",
        "id": "63392aea-8972-43be-9238-a69e8c9f1024"
    },
    {
        "author": "邵雍",
        "paragraphs": [
            "當時馬上過秦川，倏忽于今二十年。",
            "因見夫君話家住，依稀記得舊風煙。"
        ],
        "title": "秦川吟二首  其一",
        "id": "807dc3a3-db9d-4a81-8ffa-df09a214542a"
    },
    {
        "author": "邵雍",
        "paragraphs": [
            "秦川兩漢帝王區，今日關東作帝都。",
            "多少聖賢存舊史，夕陽唯只見荒蕪。"
        ],
        "title": "秦川吟二首  其二",
        "id": "6764ee3a-976b-4378-ba58-3dc3811503a2"
    },
    {
        "author": "邵雍",
        "paragraphs": [
            "爲郎得絳分銅虎，見寄詩中非浪誇。",
            "地土尚傳唐草木，山川猶起晉雲霞。",
            "園池富有吟供筆，風俗淳無訟到衙。",
            "太守下車民受賜，一心殊不負官家。"
        ],
        "title": "和絳守王仲賢郎中",
        "id": "c1140d74-4fa1-436a-badc-7066ff520ac6"
    },
    {
        "author": "邵雍",
        "paragraphs": [
            "月明星自稀，日出月亦微。",
            "既有少正卯，豈無孔仲尼。"
        ],
        "title": "日月吟",
        "id": "7b32006d-d4df-424c-93bb-05905bd81438"
    },
    {
        "author": "邵雍",
        "paragraphs": [
            "堯水九年，湯旱七載。",
            "調變之功，此時安在。"
        ],
        "title": "水旱吟  其一",
        "id": "7d88f72d-417c-49cc-ae29-d98c4e43ea1a"
    },
    {
        "author": "邵雍",
        "paragraphs": [
            "九年洪水，七年大旱。",
            "非堯與湯，民死過半。"
        ],
        "title": "水旱吟  其二",
        "id": "74e98d92-441b-434d-a904-0d611bab05e7"
    },
    {
        "author": "邵雍",
        "paragraphs": [
            "使吾却十歲，亦可少集事。",
            "柰何天地間，日無再中理。"
        ],
        "title": "老去吟  其一",
        "id": "cd218e71-c588-49fd-81ea-36670469d5ab"
    },
    {
        "author": "邵雍",
        "paragraphs": [
            "吾今六十六，衰老何可擬。",
            "志逮力不逮，人共知之矣。"
        ],
        "title": "老去吟  其二",
        "id": "340dbcb4-379b-4686-973a-b4c8997e2625"
    },
    {
        "author": "邵雍",
        "paragraphs": [
            "索鍊無如事，難知莫若人。",
            "人情隨手別，事體到頭均。"
        ],
        "title": "人事吟",
        "id": "91707507-3a42-4f6b-91b7-0a2953035049"
    },
    {
        "author": "邵雍",
        "paragraphs": [
            "求者不得，辭者不能。",
            "二者相去，其遠幾程。"
        ],
        "title": "不同吟",
        "id": "505440c5-d596-489a-ac28-a4a994376ffb"
    },
    {
        "author": "邵雍",
        "paragraphs": [
            "貪人之惡，其過莫大。",
            "貪人之善，是亦爲罪。"
        ],
        "title": "貪義吟",
        "id": "d28f8296-55ed-47d2-8ced-02980b49e6f1"
    },
    {
        "author": "邵雍",
        "paragraphs": [
            "月新與月殘，形狀兩相似。",
            "柰何人之情，初見自歡喜。"
        ],
        "title": "月新吟",
        "id": "714481cb-51ec-4d67-afd8-4a22afceef7a"
    },
    {
        "author": "邵雍",
        "paragraphs": [
            "雖未似神仙，能逃暑與寒。",
            "何嘗無水竹，未始離林巒。",
            "道不同新學，才難動要官。",
            "時和歲豐後，亦自有餘歡。"
        ],
        "title": "和內鄉李師甫長官見寄  其一",
        "id": "2c6d1ca6-92ea-4431-b799-e1a88feda1b1"
    },
    {
        "author": "邵雍",
        "paragraphs": [
            "歲豐時又康，爲邑在南陽。",
            "不廢吏民事，得遊雲水鄉。",
            "春輸桃李艷，風薦蕙蘭香。",
            "太守兼賢傑，且無奔走忙。"
        ],
        "title": "和內鄉李師甫長官見寄  其二",
        "id": "e31ee14d-7583-4c84-a71f-4a17f90e26f1"
    },
    {
        "author": "邵雍",
        "paragraphs": [
            "內鄉有園名天春，春時桃李如綵雲。",
            "邑民携觴連帘幕，或歌或舞何歡欣。",
            "縣尹中間意自若，直謂前世無古人。",
            "牡丹百品紅與紫，華而不實徒紛紜。"
        ],
        "title": "內鄉天春亭",
        "id": "9c34413f-6bf4-4a63-b88d-9a4e26070153"
    },
    {
        "author": "邵雍",
        "paragraphs": [
            "兼隠詫來書，於時特起予。",
            "民淳無訟聽，縣僻類山居。",
            "簿領盃盤外，宮聯談笑餘。",
            "不知當此際，傍邑更誰知。"
        ],
        "title": "內鄉兼隠亭",
        "id": "a6b14170-6b2f-4c4e-b843-0171d800b022"
    },
    {
        "author": "邵雍",
        "paragraphs": [
            "洛城春去會仙才，春去還驚夏却來。",
            "微雨過牡丹初謝，輕風動芍藥纔開。",
            "綠楊陰裏擁樽罍，身健時康好放懷。"
        ],
        "title": "李少卿見招代往吟",
        "id": "bd65350d-8bbe-4edd-924f-29f14a719296"
    },
    {
        "author": "邵雍",
        "paragraphs": [
            "年年當此際，酒病掩柴扉。",
            "早是人多感，那堪春又歸。",
            "花殘蝴蝶亂，晝永子規啼。",
            "安得如前日，和風初扇微。"
        ],
        "title": "病酒吟",
        "id": "d70beb96-f918-4846-b628-c247c7d05e07"
    },
    {
        "author": "邵雍",
        "paragraphs": [
            "有讓豈無爭，無沿安有革。",
            "爭讓起于心，沿革生于跡。",
            "羲軒讓以道，堯舜讓以德。",
            "湯武爭以功，桓文爭以力。"
        ],
        "title": "爭讓吟",
        "id": "67d790d5-c724-43df-bbf2-0b58e4ebb693"
    },
    {
        "author": "邵雍",
        "paragraphs": [
            "西齋前後半松筠，萬慮澄餘始見真。",
            "不謂天光明淨處，又能時憶舊交親。"
        ],
        "title": "謝王諫議見思吟",
        "id": "4a7e60b5-2181-4afe-b2ea-8c93d78e37e7"
    },
    {
        "author": "邵雍",
        "paragraphs": [
            "王侯貴盛不勝言，圖畫中山得一觀。",
            "不似夫君行坐看，貪嵩又更愛天壇。"
        ],
        "title": "依韻和任司封見寄吟  其一",
        "id": "ecdb64b9-ffd2-4d94-af6a-f6ed78efa3e7"
    },
    {
        "author": "邵雍",
        "paragraphs": [
            "高樓百尺破危空，天淡雲閑看帝功。",
            "更上一層情未快，思君不見見喬嵩。"
        ],
        "title": "依韻和任司封見寄吟  其二",
        "id": "c749fdc7-50ed-4af0-b55b-0ceb99e6e013"
    },
    {
        "author": "邵雍",
        "paragraphs": [
            "辭麾來此住雲霄，聞健登臨肯憚勞。",
            "紫陌事多都不見，家山圍遶是嵩高。"
        ],
        "title": "依韻和任司封見寄吟  其三",
        "id": "a6d9334a-a894-4496-8a3b-0057c1dbf454"
    },
    {
        "author": "邵雍",
        "paragraphs": [
            "筋骸得似常年否，氣血能如舊日無。",
            "却喜一般增長處，樽前談笑有工夫。"
        ],
        "title": "答人吟",
        "id": "234a9139-c01e-411b-9a70-fef84ef89387"
    },
    {
        "author": "邵雍",
        "paragraphs": [
            "松柏入冬看，方能見歲寒。",
            "聲須風裏聽，色更雪中觀。"
        ],
        "title": "歲寒吟",
        "id": "47e8297a-ea76-48fd-a044-5e4ecf25a260"
    },
    {
        "author": "邵雍",
        "paragraphs": [
            "夫君惠我逍遥枕，恐我逍遥蹟未超。",
            "形體逍遥終未至，更和魂夢與逍遥。"
        ],
        "title": "依韻謝任司封寄逍遥枕吟",
        "id": "699cfc10-c4b1-48f7-bb6d-e6b874818d11"
    },
    {
        "author": "邵雍",
        "paragraphs": [
            "子産何嘗辭鄭小，晏嬰殊不願齊衰。",
            "二賢生若得其地，才業當爲王者師。"
        ],
        "title": "齊鄭吟",
        "id": "03c80f5d-ebb4-4a73-8949-7e93933861c8"
    },
    {
        "author": "邵雍",
        "paragraphs": [
            "周王八駿走天涯，爭似君家四寶奇。",
            "鄭洛風煙雖咫尺，恨無由往一觀之。"
        ],
        "title": "代書寄呂庫部",
        "id": "96bfa3fd-9093-4b6b-8615-a8ea49391ed1"
    },
    {
        "author": "邵雍",
        "paragraphs": [
            "焦勞九夏餘，一雨物皆蘇。",
            "蛙鼓不足聽，蚊雷未易驅。",
            "非唯仰歲給，抑亦了官輸。",
            "林下閑遊客，何妨儘自愉。"
        ],
        "title": "和王安之少卿雨後",
        "id": "19976ebe-9d64-4a65-bbb0-21f20b820046"
    },
    {
        "author": "邵雍",
        "paragraphs": [
            "自度無能處世間，經冬經夏掩柴關。",
            "青雲路穩無功上，翠竹叢疎有分閑。",
            "猶許艷花酬素志，更將佳酒發酡顔。",
            "年來老態非常甚，長懼英才未易攀。"
        ],
        "title": "和和承制見贈",
        "id": "d9a496ac-647c-4c6c-9ce3-55f0801bc0dc"
    },
    {
        "author": "邵雍",
        "paragraphs": [
            "清而不和，隘而多鄙。",
            "和而不清，慢而鮮禮。",
            "既和且清，義無定體。",
            "時行則行，時止則止。"
        ],
        "title": "清和吟",
        "id": "ecde21cd-a170-47f6-8aac-885c3d66bcbf"
    },
    {
        "author": "邵雍",
        "paragraphs": [
            "俊快傷滅裂，厚重傷滯泥。",
            "趨造隨所尚，不免有同異。",
            "異己必爲非，同己必爲是。",
            "是非戰異同，終身不知義。"
        ],
        "title": "異同吟",
        "id": "32f02c1b-7c3d-4395-8dc4-c47f03c241d5"
    },
    {
        "author": "邵雍",
        "paragraphs": [
            "生求媚于人，死求媚于鬼。",
            "媚人幸富貴，媚鬼免罪戾。",
            "生死雖殊途，人鬼豈異理。",
            "哀哉過用心，妄意何時已。"
        ],
        "title": "即事吟",
        "id": "148f6e82-e561-44ab-9826-310b379fc770"
    },
    {
        "author": "邵雍",
        "paragraphs": [
            "耳目聰明男子身，洪鈞賦與不爲貧。",
            "因探月窟方知物，未躡天根豈識人。",
            "乾遇巽時觀月窟，地逢雷處看天根。",
            "天根月窟閑來往，三十六宮都是春。"
        ],
        "title": "觀物吟  其一",
        "id": "5814b559-221d-42e4-b9ed-424814486dd1"
    },
    {
        "author": "邵雍",
        "paragraphs": [
            "淳厚之人少秀慧，秀慧之人少審諦。",
            "安得淳厚又秀慧，與之共話人間事。"
        ],
        "title": "觀物吟  其二",
        "id": "42dbe700-b7e6-4204-b12a-0b1826764f54"
    },
    {
        "author": "邵雍",
        "paragraphs": [
            "有酒時時泛一甌，年將七十待何求。",
            "齒衰婚嫁尚未了，歲旱田園纔薄收。",
            "客去有時閑拱手，日高無事靜梳頭。",
            "霜毛不止裝詩景，更可因而入畫休。"
        ],
        "title": "對酒吟",
        "id": "617b26a5-8634-4df1-9517-7addc411337b"
    },
    {
        "author": "邵雍",
        "paragraphs": [
            "一番春了未多時，雲外征鴻又報歸。",
            "節物眼前來若此，歲華頭上去如斯。",
            "當年志意雖然在，今日筋骸寧不衰。",
            "頼有寸心常自喜，聖人難處却能知。"
        ],
        "title": "秋懷吟",
        "id": "c75f5c62-fbf8-440d-acd7-fc6735d69c54"
    },
    {
        "author": "邵雍",
        "paragraphs": [
            "春夏而來可作詩，雖然可作待何爲。",
            "屢空濫得同顔子，歷物固難如惠施。",
            "風月情懷無柰處，雲山意思不勝時。",
            "一歌一詠聊酬唱，敢拒安之與靜之。"
        ],
        "title": "和王安之少卿秋遊",
        "id": "22de8a5e-cc58-475a-ba54-aa92948bfe39"
    },
    {
        "author": "邵雍",
        "paragraphs": [
            "後房深出會親賓，樂按新聲妙入神。",
            "紅燭盛時翻翠袖，畫橈停處占青蘋。",
            "早年金殿舊遊客，此日鳳池將去人。",
            "宅冠名都號蝸隠，邵堯夫敢作西鄰。"
        ],
        "title": "和王安之同赴府尹王宣徽洛社秋會",
        "id": "5935d467-9790-41e7-82c0-f07e2331a7f3"
    },
    {
        "author": "邵雍",
        "paragraphs": [
            "秋霖積久泥正滑，念念何日天開晴。",
            "親朋延望固已甚，衰軀怯寒難遠行。",
            "一程相去雖不遠，兩次講行終未成。",
            "二事交戰乎胸中，隠几愁坐無由平。"
        ],
        "title": "負河陽河清濟源三處之約以詩愧謝之",
        "id": "88e1df19-bafc-4908-a8f6-223d184aec0d"
    },
    {
        "author": "邵雍",
        "paragraphs": [
            "升沉惡足論，事體到頭均。",
            "一片蓬蒿地，千年雲水身。",
            "收成時正好，寒暖氣初勻。",
            "自此過從樂，諸公莫厭頻。"
        ],
        "title": "依韻和王安之少卿秋約吟",
        "id": "4cdfff87-bf91-4254-bc87-542bd6976a49"
    },
    {
        "author": "邵雍",
        "paragraphs": [
            "儒家所尚者，行善與文章。",
            "用捨何嘗定，枯榮未易量。",
            "干求便黽勉，得失是尋常。",
            "外物不可必，其言味其長。"
        ],
        "title": "長子伯溫失解以詩示之",
        "id": "82aa1c76-153a-4af7-8abb-f2cecd1e3ce1"
    },
    {
        "author": "邵雍",
        "paragraphs": [
            "天道無長春，地道無常珍。",
            "須稟中和氣，方生粹美人。",
            "良田多黍稌，薄地足荆榛。",
            "樗櫟蓬蒿類，止能充惡薪。",
            "既爲萬物靈，須有萬物粹。",
            "既無萬物靈，徒分萬物類。",
            "欲出至珍言，須有至珍意。",
            "欲彰至美名，須作至美事。",
            "濟事爲美事，悟主爲珍意。",
            "柰何此二者，我獨無一與。"
        ],
        "title": "歲暮自貽吟",
        "id": "0a5bc98a-5f0c-467c-a4d5-9ca317cf85d6"
    },
    {
        "author": "邵雍",
        "paragraphs": [
            "父慈子孝，兄友弟恭。",
            "家給人足，時和歲豐。",
            "筋骸康健，里閈樂從。",
            "君子飲酒，其樂無窮。"
        ],
        "title": "君子飲酒吟",
        "id": "c4f415d2-a644-478a-bc53-6a128a1972ae"
    },
    {
        "author": "邵雍",
        "paragraphs": [
            "漢室開基第一功，善哉能始又能終。",
            "直疑後日赤松子，便是當年黄石公。",
            "用捨隨時無分限，行藏在我有窮通。",
            "古人已死不復見，痛惜今人少此風。"
        ],
        "title": "讀張子房傳吟",
        "id": "b963af03-7224-40fe-988f-1b7dee744204"
    },
    {
        "author": "邵雍",
        "paragraphs": [
            "柳性至柔軟，一年長丈餘。",
            "雖然易得榮，柰何易得枯。"
        ],
        "title": "觀物吟二道  其一",
        "id": "01bdf5d5-06f6-47ea-9b29-e225cc3f65e4"
    },
    {
        "author": "邵雍",
        "paragraphs": [
            "百穀仰膏雨，極枯變極榮。",
            "安得此甘澤，聊且振羣生。"
        ],
        "title": "觀物吟二道  其二",
        "id": "e08dccdf-b08a-4638-87ce-217ed9270f7c"
    },
    {
        "author": "邵雍",
        "paragraphs": [
            "亂多于治，害多于利。",
            "悲多于喜，惡多于美。",
            "一陰一陽，柰何如此。"
        ],
        "title": "治亂吟五首  其一",
        "id": "1b8ff280-d992-4a8d-8769-cb5c3c7adce4"
    },
    {
        "author": "邵雍",
        "paragraphs": [
            "中原一片閑田地，曾示三皇與五帝。",
            "三皇五帝子孫多，或賤或貧或富貴。"
        ],
        "title": "治亂吟五首  其二",
        "id": "f37181c4-93ef-46f9-9c76-18913e35b5e7"
    },
    {
        "author": "邵雍",
        "paragraphs": [
            "精義入神以致用，利用出入之謂神。",
            "神無方而易無體，藏諸用而顯諸仁。"
        ],
        "title": "治亂吟五首  其三",
        "id": "b5339c99-a9c9-423b-b9b2-631b074d37f3"
    },
    {
        "author": "邵雍",
        "paragraphs": [
            "火能勝水，火不勝水，其火遂滅。",
            "水能從火，水不從火，其水不熱。",
            "夫能制妻，夫不制妻，其妻遂絕。",
            "妻能從夫，妻不從夫，其妻必孽。"
        ],
        "title": "治亂吟五首  其四",
        "id": "42b0ff74-9ce3-4037-89b0-7b4f924411dc"
    },
    {
        "author": "邵雍",
        "paragraphs": [
            "天能生而不能養，地能養而不能生。",
            "火能烹而不能沃，水能沃而不能烹。",
            "天地尚猶無全功，水火何由有全能。",
            "得用二者交相養，反爲二者交相凌。"
        ],
        "title": "治亂吟五首  其五",
        "id": "57dd4ae8-2dfe-439c-844e-ab87a98b0a40"
    },
    {
        "author": "邵雍",
        "paragraphs": [
            "比三十年前，今日爲艱難。",
            "比三十年後，今日爲安閑。",
            "治久人思亂，亂久人思安。",
            "安得千年鶴，乘去遊仙山。"
        ],
        "title": "三十年吟",
        "id": "5e36a670-c3e5-4441-83f0-f07863ad9e60"
    },
    {
        "author": "邵雍",
        "paragraphs": [
            "身之有病，當求藥醫。",
            "藥之非良，其身必虧。",
            "國之有病，當求人醫。",
            "人之非良，其國必危。",
            "事之未急，當速改爲。",
            "事之既急，雖悔難追。"
        ],
        "title": "有病吟",
        "id": "22e6bff6-22cf-4df1-aee3-de4426f69bfd"
    },
    {
        "author": "邵雍",
        "paragraphs": [
            "今年花似昔年開，今日人開昔日懷。",
            "煩惱全無半掐子，喜歡長有百車來。",
            "光陰已過意未過，齒髮雖頹志未頹。",
            "人問堯夫曾出否，答云方自洞天回。"
        ],
        "title": "對花吟",
        "id": "af1e583d-b1b8-4910-8eed-be997ad57de8"
    },
    {
        "author": "邵雍",
        "paragraphs": [
            "春暖秋涼人半醉，安車麈尾閑從事。",
            "雖無大德及生靈，且與太平裝景致。"
        ],
        "title": "自述",
        "id": "124a65b0-3977-4327-b99d-893bdabf0323"
    },
    {
        "author": "邵雍",
        "paragraphs": [
            "君子去事，民有餘祥。",
            "小人去事，民有餘殃。"
        ],
        "title": "去事吟",
        "id": "31d45d86-bce6-467d-ba80-1958067dab4e"
    },
    {
        "author": "邵雍",
        "paragraphs": [
            "策杖南園或北園，春來尤足慰衰年。",
            "初晴天氣上元後，乍暖風光寒食前。",
            "池岸微微裝嫩草，林稍薄薄罩輕煙。",
            "東君此際情何厚，非象之中正造妍。"
        ],
        "title": "策杖吟",
        "id": "73ef8fb9-94b3-42b9-a2b3-bd5a781af53b"
    },
    {
        "author": "邵雍",
        "paragraphs": [
            "不願朝廷命官職，不願朝廷賜粟帛。",
            "惟願朝廷省徭役，庶幾天下少安息。"
        ],
        "title": "不願吟",
        "id": "a35a0c0f-92d8-4706-985d-217d35a26ebe"
    },
    {
        "author": "邵雍",
        "paragraphs": [
            "量力動時無悔吝，隨宜樂處省營爲。",
            "須求騏驥方乘馬，亦恐終身無馬騎。"
        ],
        "title": "量力吟",
        "id": "672a1d85-99b6-4fd6-b0f3-4ac19a5ac294"
    },
    {
        "author": "邵雍",
        "paragraphs": [
            "邵堯夫者是何人，歲歲春秋來謁君。",
            "車小半年行一轉，非如駿馬走香塵。"
        ],
        "title": "戲答友人吟",
        "id": "9130d25e-92a9-419a-8242-9e58dba02fcc"
    },
    {
        "author": "邵雍",
        "paragraphs": [
            "臯陶遇舜，伊尹逢湯。",
            "武丁得傅，文王獲姜。",
            "齊知管仲，漢識張良。",
            "諸葛開蜀，玄齡啟唐。"
        ],
        "title": "偶得吟",
        "id": "4377da1b-ba36-4377-89e4-7c128974cf00"
    },
    {
        "author": "邵雍",
        "paragraphs": [
            "一歲之事慎在春，一日之事慎在晨。",
            "一生之事慎在少，一端之事慎在新。"
        ],
        "title": "觀事吟",
        "id": "44daf5cc-0a7b-413f-8f77-670612c86910"
    },
    {
        "author": "邵雍",
        "paragraphs": [
            "仲尼始可言無意，孟子方能不動心。",
            "莫向山中尋白玉，但於身上覓黄金。",
            "山中白玉有時得，身上黄金無處尋。",
            "我輩何人敢稱會，安知世上無知音。"
        ],
        "title": "知音吟",
        "id": "fa17ea02-b0f6-43fd-88a3-f0ed3d8a32a5"
    },
    {
        "author": "邵雍",
        "paragraphs": [
            "利輕則義重，利重則義輕。",
            "利不能勝義，自然多至誠。",
            "義不能勝利，自然多忿爭。"
        ],
        "title": "觀物吟",
        "id": "28b7baa3-ac83-4c5b-82be-91e938dacb97"
    },
    {
        "author": "邵雍",
        "paragraphs": [
            "聖在人中出，心從行上修。",
            "金於砂裏得，玉向石中求。"
        ],
        "title": "金玉吟",
        "id": "22cfcb42-b8fd-497b-9414-fe394bbb0d99"
    },
    {
        "author": "邵雍",
        "paragraphs": [
            "見風而靡者草也，見霜而殞者亦草也。",
            "見風而鳴者松也，見霜而凌者亦松也。",
            "見風而靡，見霜而傷。",
            "焉能爲有，焉能爲亡。"
        ],
        "title": "風霜吟",
        "id": "db169ab3-fd61-47bb-ad19-556a4e48c09c"
    },
    {
        "author": "邵雍",
        "paragraphs": [
            "自下觀上，無限富貴。",
            "自上觀下，無限賤貧。",
            "自心觀物，何物能一。",
            "自物觀心，何心不均。"
        ],
        "title": "上下吟",
        "id": "28bae9a4-8116-423f-bb17-a746d6030312"
    },
    {
        "author": "邵雍",
        "paragraphs": [
            "吾廬雖小粗容身，且免輕爲僦舍人。",
            "大有世人無屋住，向人簷下索溫存。"
        ],
        "title": "吾廬吟",
        "id": "ffe2bd2b-c1d9-4c90-a318-62c9daaf38ff"
    },
    {
        "author": "邵雍",
        "paragraphs": [
            "瀍河東看杏花開，花外天津暮却迴。",
            "更把杏花頭上插，圖人知道看花來。"
        ],
        "title": "瀍河上觀杏花迴",
        "id": "a6f9ba2e-8a14-49ea-8734-c38c7d0dba8d"
    },
    {
        "author": "邵雍",
        "paragraphs": [
            "人之娶妻，容德威儀。",
            "儻或生子，不臯則夔。"
        ],
        "title": "娶妻吟",
        "id": "ab3d44f4-c035-475c-8b5c-a41c5d947f50"
    },
    {
        "author": "邵雍",
        "paragraphs": [
            "好事固難將力取，賢人須是著心求。",
            "浮生日月無多子，時過千休復萬休。"
        ],
        "title": "好事吟",
        "id": "c805c956-7519-49e5-a13c-fd57bdac153e"
    },
    {
        "author": "邵雍",
        "paragraphs": [
            "春無再至，花無再開。",
            "人無再少，時無再來。"
        ],
        "title": "不再吟",
        "id": "c1542138-f6fa-4f65-9b93-8260b196ccd3"
    },
    {
        "author": "邵雍",
        "paragraphs": [
            "誰剪毛頭謝陸沉，生靈肌骨不勝侵。",
            "人間自有迴天力，林下空多憂國心。",
            "日過中時憂未艾，月幾望處患仍深。",
            "軍中儒服吾家事，諸葛武侯何處尋。"
        ],
        "title": "毛頭吟  其一",
        "id": "166e522d-f4c4-49fe-995f-de3c17fdb575"
    },
    {
        "author": "邵雍",
        "paragraphs": [
            "憂國心深爲愛君，愛君須更重於身。",
            "口中講得未必是，手裏做成方始真。",
            "妄意動時難照物，俗情私處莫知人。",
            "厚誣天下凶之甚，多少英才在下塵。"
        ],
        "title": "毛頭吟  其二",
        "id": "51dd9cd8-d448-413c-a62f-8757bd7e927c"
    },
    {
        "author": "邵雍",
        "paragraphs": [
            "眼能識得，耳能聽得。",
            "口能道得，手能做得，身能行得，心能放得。",
            "六者盡能，與天同德。",
            "飲食起居，出處語默。",
            "不止省心，又更省力。"
        ],
        "title": "六得吟",
        "id": "a9c615bd-cada-4b1d-9e81-7eab55bc7688"
    },
    {
        "author": "邵雍",
        "paragraphs": [
            "勢盛舉頭方偃蹇，氣衰旋踵却嗟吁。",
            "厚誣天下稱賢者，天下何嘗可厚誣。"
        ],
        "title": "盛衰吟",
        "id": "9e30ad7e-5f08-4b40-a019-b74a085cb698"
    },
    {
        "author": "邵雍",
        "paragraphs": [
            "大舜與人同好惡，以人從欲得安乎。",
            "能知富貴尋常事，富貴能驕非丈夫。"
        ],
        "title": "富貴吟",
        "id": "ed5891ee-e020-4808-9a77-dfd54d69553d"
    },
    {
        "author": "邵雍",
        "paragraphs": [
            "耳無妄聽，目無妄顧。",
            "口無妄言，心無妄慮。",
            "四者不妄，聖賢之具。",
            "予何人哉，敢不希慕。"
        ],
        "title": "無妄吟",
        "id": "55bde405-17e8-4222-84d8-002f8bf2e414"
    },
    {
        "author": "邵雍",
        "paragraphs": [
            "人善不趨，己惡不除。",
            "謂之知道，不亦難乎。"
        ],
        "title": "善惡吟",
        "id": "d2f7a62e-ad1b-4051-890e-3752bed515ec"
    },
    {
        "author": "邵雍",
        "paragraphs": [
            "春暖遊園乃是常，城中殊不異仙鄉。",
            "竹間日日同真侶，水畔時時泛羽觴。",
            "雨後鳥聲移樹囀，風前花氣觸人香。",
            "林間富貴一般樂，更縱其來更不妨。"
        ],
        "title": "春日園中吟",
        "id": "1999ef06-7a4b-4756-b2ae-26fce1c7df05"
    },
    {
        "author": "邵雍",
        "paragraphs": [
            "人言爲信，日月爲明。",
            "止戈爲武，羔美爲羹。"
        ],
        "title": "解字吟",
        "id": "ad7b0576-a31c-41ef-881d-b2603d0e2698"
    },
    {
        "author": "邵雍",
        "paragraphs": [
            "芝蘭種不榮，荆棘剪不去。",
            "二者無柰何，徘徊歲將暮。"
        ],
        "title": "感事吟",
        "id": "ab04b3f3-615a-4e1a-99bc-5e5ef9c0a045"
    },
    {
        "author": "邵雍",
        "paragraphs": [
            "窮不能卷，達不能舒。",
            "謂之知道，不亦難乎。"
        ],
        "title": "窮達吟",
        "id": "ab18522c-ee4d-4582-b9b2-afa9bde9590f"
    },
    {
        "author": "邵雍",
        "paragraphs": [
            "宇宙在乎手，萬物在乎身。",
            "緜緜而若存，用之豈有勤。"
        ],
        "title": "宇宙吟",
        "id": "95b722c4-5605-4e55-91ae-3f2788c96a04"
    },
    {
        "author": "邵雍",
        "paragraphs": [
            "久旱望雨，久雨思晴。",
            "天之常道，人之常情。"
        ],
        "title": "久旱吟",
        "id": "f860554c-62fe-46bf-9552-5c336d09693e"
    },
    {
        "author": "邵雍",
        "paragraphs": [
            "成性存存，用志不分。",
            "又何患乎，不到古人。"
        ],
        "title": "成性吟",
        "id": "82f0f9c9-b4ef-4e90-8278-22fc153ec7e0"
    },
    {
        "author": "邵雍",
        "paragraphs": [
            "面前路徑無令窄，路徑窄時無過客。",
            "過客無時路徑荒，人間大率多荆棘。"
        ],
        "title": "路徑吟",
        "id": "0bc71180-7f8d-471c-ab0b-1cee6833add1"
    },
    {
        "author": "邵雍",
        "paragraphs": [
            "天道遠，人道邇。",
            "盡人情，合天理。"
        ],
        "title": "大人吟",
        "id": "039885c9-84ff-4067-a51c-ef98a73cf88b"
    },
    {
        "author": "邵雍",
        "paragraphs": [
            "一片先天號太虛，當其無事見真腴。",
            "胸中美物肯自衒，天下英才敢厚誣。",
            "理順是言皆可放，義安何地不能居。",
            "直從宇泰收功後，始信人間有丈夫。"
        ],
        "title": "先天吟示邢和叔",
        "id": "bff1a87d-ccfe-43c2-9831-f2e55788db9a"
    },
    {
        "author": "邵雍",
        "paragraphs": [
            "爲善大宜量力分，知幾都在近人情。",
            "人情盡後疑難入，力分量時事自平。",
            "理順面前皆道路，義乖門外是榛荆。",
            "何人肯認此言語，此語分明人不聽。"
        ],
        "title": "感事吟",
        "id": "4b967c15-5c02-4d11-82ee-e17a11d9eab1"
    },
    {
        "author": "邵雍",
        "paragraphs": [
            "何者謂知幾，惟神能造微。",
            "行藏全在我，用捨擊於時。",
            "每恨知人晚，常憂見事遲。",
            "與天爲一體，然後識宣尼。"
        ],
        "title": "浩歌吟",
        "id": "ec21ddbc-8be1-4cc8-a7d4-3a0e439092bc"
    },
    {
        "author": "邵雍",
        "paragraphs": [
            "利名都不到胸中，由此胸中氣自沖。",
            "既愛且憎皆是病，靈臺何日得從容。"
        ],
        "title": "利名吟",
        "id": "4cd21a95-0a73-4b11-8dd9-567eff315931"
    },
    {
        "author": "邵雍",
        "paragraphs": [
            "誰將酷烈千般毒，變作恩光一派深。",
            "惆悵先民不復見，更凭高處儘沉吟。"
        ],
        "title": "憑高吟",
        "id": "e70d8705-3089-4e47-b5c5-fa6f291373e8"
    },
    {
        "author": "邵雍",
        "paragraphs": [
            "意盡于物，言盡于誠。",
            "矯情鎮物，非我所能。"
        ],
        "title": "意盡吟",
        "id": "803aa412-4b26-4786-8637-aaf888670887"
    },
    {
        "author": "邵雍",
        "paragraphs": [
            "憂愁與喜歡，相去一毫間。",
            "治亂不同體，山川無兩般。",
            "笛聲方遠聽，草色正遥看。",
            "何處危樓上，斜陽人凭欄。"
        ],
        "title": "浩歌吟  其一",
        "id": "3a51bcfc-a7a4-4de9-af8b-6260c905882b"
    },
    {
        "author": "邵雍",
        "paragraphs": [
            "嘉善既難投，先生宜罷休。",
            "履霜猶可救，滅木更何求。",
            "獸困重來日，鴻飛遠去秋。",
            "民饑須是食，食外盡悠悠。"
        ],
        "title": "浩歌吟  其二",
        "id": "da86f7f7-6d93-4f7e-999d-6a3096806cf7"
    },
    {
        "author": "邵雍",
        "paragraphs": [
            "君子溫良當責備，小人情僞又須知。",
            "因驚世上機關惡，遂覺壺中日月遲。"
        ],
        "title": "溫良吟",
        "id": "51c6b7ac-9fb0-468f-acfb-9b4b811122d7"
    }
]