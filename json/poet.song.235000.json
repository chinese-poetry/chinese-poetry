[
    {
        "author": "何夢桂",
        "paragraphs": [
            "東風馬耳拂輕寒，柳眼新青雨未乾。",
            "留客野花遮畧彴，狎人溪鳥上闌干。"
        ],
        "title": "郊行即事",
        "id": "a0e7146a-9944-4008-a3c9-9ff6b9fd01f8"
    },
    {
        "author": "何夢桂",
        "paragraphs": [
            "垂楊古路策東風，忽憶霜蹄失舊蹤。",
            "白髮重來韉𩍐在，爾應行雨去爲龍。"
        ],
        "title": "憶亡馬",
        "id": "396a10eb-3e25-473b-8786-7f73b83ed0d3"
    },
    {
        "author": "何夢桂",
        "paragraphs": [
            "翻却丹爐竈息然，青蛇掛壁日高眠。",
            "玄玄參遍頭如雪，始信人間懶是仙。"
        ],
        "title": "贈嬾然子劉高士二首  其一",
        "id": "946215fc-74d1-475f-baeb-90ff1cf7034d"
    },
    {
        "author": "何夢桂",
        "paragraphs": [
            "一塢閒雲懶出關，慚無膚寸雨人寰。",
            "君今占斷雲間卧，却笑游雲未得閒。"
        ],
        "title": "贈嬾然子劉高士二首  其二",
        "id": "d89c9644-1a1e-440f-9992-108d82b56cf3"
    },
    {
        "author": "何夢桂",
        "paragraphs": [
            "一片閒雲本住山，暫爲行雨下人寰。",
            "白雲可是無心物，朝出山來暮又還。"
        ],
        "title": "夢中幻成",
        "id": "9efaa889-b93b-44a3-962f-1bcc5b49b58a"
    },
    {
        "author": "何夢桂",
        "paragraphs": [
            "銀河西轉靜無聲，唱徹天雞夜未明。",
            "萬里無雲霜月上，坐鞭玄鶴下蓬瀛。"
        ],
        "title": "起坐謾成",
        "id": "502beab5-d0ea-4e09-9ff6-1742fbd98a14"
    },
    {
        "author": "何夢桂",
        "paragraphs": [
            "心無損物宜平怨，語不妨人貴寡尤。",
            "說與時人莫相忌，全家已擬鹿門遊。"
        ],
        "title": "偶成",
        "id": "3eeb28ce-9691-4f41-afea-0cb129daa552"
    },
    {
        "author": "何夢桂",
        "paragraphs": [
            "杜甫拾遺終老去，陳平戶牖豈長貧。",
            "達翁言命未爲達，安命方知是達人。"
        ],
        "title": "贈星史胡達翁",
        "id": "2ea2fc34-abd8-48dc-abf5-9c91402e7778"
    },
    {
        "author": "何夢桂",
        "paragraphs": [
            "歃盡秋泉不療饑，菊邊更讀菊岩詩。",
            "寒英摇落淵明老，尚見遺編說義熙。"
        ],
        "title": "題駱菊岩詩稿",
        "id": "6feba6e7-13d6-43f3-832a-42d614a29f8a"
    },
    {
        "author": "何夢桂",
        "paragraphs": [
            "一點靈犀傳地理，明如指掌秘通神。",
            "潛齋不作周公夢，閒使人參郭景純。"
        ],
        "title": "吳對山跋  其一",
        "id": "558a7934-4d3d-444b-a9a0-d40b837a6422"
    },
    {
        "author": "何夢桂",
        "paragraphs": [
            "電眸只是天機到，龍脈皆如教法尋。",
            "抔土百年人子孝，知君不負托孤心。"
        ],
        "title": "吳對山跋  其二",
        "id": "93071ec9-0752-44e8-969b-0fd272269e6a"
    },
    {
        "author": "何夢桂",
        "paragraphs": [
            "曾拂三台最上星，赤城雲氣暖生春。",
            "回頭往事邯鄲夢，落盡鵜霜白髮新。"
        ],
        "title": "和柯提舉寄詩  其一",
        "id": "e1b1f111-5e88-4ef6-9297-46de9cf4af89"
    },
    {
        "author": "何夢桂",
        "paragraphs": [
            "倚遍層樓數曙星，鷓鴣聲裏暗驚春。",
            "開元耆舊今無幾，怕聽尊前唱永新。"
        ],
        "title": "和柯提舉寄詩  其二",
        "id": "75e6ed31-dc68-429b-859a-4453ff0a4308"
    },
    {
        "author": "何夢桂",
        "paragraphs": [
            "親跨靈槎訪渚星，歸來雲錦照青春。",
            "湖山夜半生神氣，一雨田田采芑新。"
        ],
        "title": "和柯提舉寄詩  其三",
        "id": "3e067d00-15f3-4350-9c16-c26f702dc92b"
    },
    {
        "author": "何夢桂",
        "paragraphs": [
            "天上文昌望六星，隴頭農稷趁三春。",
            "玉京玄圃塵塵隔，璧月瓊枝歲歲新。"
        ],
        "title": "和柯提舉寄詩  其四",
        "id": "54303a42-e05c-4742-83ae-d86841ca5c25"
    },
    {
        "author": "何夢桂",
        "paragraphs": [
            "落日西風捲白沙，關山萬里客思家。",
            "蘆花雁斷無來信，柿子霜紅滿樹鴉。"
        ],
        "title": "秋思有感",
        "id": "ce55f2ac-7b0f-40ec-8207-6cf9d5f989ae"
    },
    {
        "author": "何夢桂",
        "paragraphs": [
            "種竹元非辟世人，竹環人境似山村。",
            "蒼苔滿徑客稀到，雲鎖閒堂鶴護門。"
        ],
        "title": "題竹境",
        "id": "af0ec753-19fd-4787-9dcb-c2a28f827e7a"
    },
    {
        "author": "何夢桂",
        "paragraphs": [
            "學得屠龍莫履狶，屠龍有技未全疏。",
            "斲輪老去誰傳業，珍重青囊肘後書。"
        ],
        "title": "贈章月岩乃子德父",
        "id": "b21af037-6f74-42c7-b351-c4183715d208"
    },
    {
        "author": "何夢桂",
        "paragraphs": [
            "閒堂看盡燕雙飛，終日勞勞爲哺雛。",
            "父母此心誰不有，生兒幾個似慈烏。"
        ],
        "title": "觀燕哺雛",
        "id": "a41ee40e-6965-4c33-8ab5-74994f40b6a5"
    },
    {
        "author": "何夢桂",
        "paragraphs": [
            "活活聲乾落羽翎，分甘碪几委危形。",
            "主人肯與封抔土，猶勝當年翳冢青。"
        ],
        "title": "竹雞冢",
        "id": "490d575a-a713-458f-83ff-13d90749e9e2"
    },
    {
        "author": "何夢桂",
        "paragraphs": [
            "七分形貌十分心，縱有丹青畫不真。",
            "蕭散風神清瘦骨，分明小有洞天人。"
        ],
        "title": "自題畫像",
        "id": "97cbbb86-e316-421f-ab6f-3f1c943b73e1"
    },
    {
        "author": "何夢桂",
        "paragraphs": [
            "一統山河遍八埏，江南等作彈丸看。",
            "公來踏遍官田土，只有池蛙不爲官。"
        ],
        "title": "與張郎中省菴二首  其一",
        "id": "24956142-d9f6-4d6c-96ff-263d48b7159d"
    },
    {
        "author": "何夢桂",
        "paragraphs": [
            "青山雲影日悠悠，却怪隨龍上下遊。",
            "能捲滄溟爲雨去，白雲依舊宿林丘。"
        ],
        "title": "與張郎中省菴二首  其二",
        "id": "2d6c5fa1-627f-417b-a696-9473d2aad064"
    },
    {
        "author": "何夢桂",
        "paragraphs": [
            "美人娟娟江水隔，翠竹蕭蕭江月白。",
            "箋心欲寄不成章，竚立思君情脈脈。"
        ],
        "title": "題二美人圖",
        "id": "ef334776-1d83-40a6-b162-49e7caa95de8"
    },
    {
        "author": "何夢桂",
        "paragraphs": [
            "紺裘久墮還天闕，結佩乘雲遺玉玦。",
            "耿光滅沒不可望，一歃寒泉酹秋月。"
        ],
        "title": "贈吳對山先生",
        "id": "397d3766-e027-4b8f-b200-31a8f67d1f63"
    },
    {
        "author": "何夢桂",
        "paragraphs": [
            "一醉狂歌天地老，醒來不記邯鄲道。",
            "祁連千丈土一抔，至今下馬陵前草。"
        ],
        "title": "贈錢季實",
        "id": "447a8b47-c491-4b2c-bc42-3e5bc4982819"
    },
    {
        "author": "何夢桂",
        "paragraphs": [
            "萬古乾坤萬古山，山前萬古月光寒。",
            "人生幾度能看月，常被青山與月看。"
        ],
        "title": "贈月山相士",
        "id": "e153b22c-343f-4ac2-a243-8ea97dc2e8db"
    },
    {
        "author": "何夢桂",
        "paragraphs": [
            "短髮凌霜强自搔，可能書劍更徒勞。",
            "春秋已降功名薄，秦漢而來智術高。",
            "天外寸心孤雁影，人間萬事九牛毛。",
            "却憐刺股徒辛苦，狐貉何曾恥縕袍。"
        ],
        "title": "讀書有感",
        "id": "3c9f7dce-7149-4f93-8c62-0232fae77cf8"
    },
    {
        "author": "何夢桂",
        "paragraphs": [
            "已當天色暮，況復雨霏微。",
            "落葉元無定，因風更自飛。",
            "壯心欹客枕，寒事到征衣。",
            "明日臨晴霽，黄花看晚暉。"
        ],
        "title": "晚雨",
        "id": "73b13f03-a8c6-45f5-9ca6-7c8804214c23"
    },
    {
        "author": "何夢桂",
        "paragraphs": [
            "香滿羅幃凝不消，笛聲吹斷夜迢迢。",
            "霜蜚月落無尋處，欲倩青衣使者招。"
        ],
        "title": "梅魂",
        "id": "aefb96e3-9bd9-4d1f-9a49-807013f7f75a"
    },
    {
        "author": "何夢桂",
        "paragraphs": [
            "玉頰寒肌强對人，今年清瘦不勝春。",
            "相知只有窗前月，摹寫春風水上身。"
        ],
        "title": "梅影",
        "id": "7b3e1490-bba8-49d8-9b10-f87f40ffd84f"
    },
    {
        "author": "何夢桂",
        "paragraphs": [
            "東壁無光夜隕星，爲公痛哭淚沾襟。",
            "才高不竟平生志，身死空留萬古心。",
            "聽曲誰能歌白雪，知音徒擬鑄黄金。",
            "傷嗟遲暮邅吾道，恨不相從九地深。"
        ],
        "title": "輓山房先生  其一",
        "id": "a6859fbb-d21c-4e74-ba83-8f15c0b99699"
    },
    {
        "author": "何夢桂",
        "paragraphs": [
            "病入膏肓藥砭難，綿綿相憶勸加餐。",
            "擊姦曾藉青萍劍，報德慚無白玉盤。",
            "樹檟未成年歲暮，枯桑猶在海風寒。",
            "平生書至將盈篋，淚灑長箋不忍看。"
        ],
        "title": "輓山房先生  其二",
        "id": "90731bee-4d6d-48a7-abf1-77b9f57fdd1c"
    },
    {
        "author": "方一夔",
        "paragraphs": [
            "龍文雙寶劍，誰鑄吳山英。",
            "秋水光的皪，俯視千金輕。",
            "猶餘報仇血，白帝金天精。",
            "百用不缺折，潛鋒埋故城。",
            "芒角不可掩，氣衝牛斗星。",
            "卓哉兩達士，一旦出幽冥。",
            "顯晦各有數，飛沈兩無情。",
            "孤雄顧其雌，玉匣時悲鳴。",
            "吳楚隔千里，滄波會神靈。",
            "一體互分合，變化不暫停。",
            "悠悠劍津水，早暮風雲生。"
        ],
        "title": "古意四首  其一",
        "id": "cf12e0bc-a6b1-422d-ba65-9f03df677ede"
    },
    {
        "author": "方一夔",
        "paragraphs": [
            "陽聲鼓羣動，更變無停機。",
            "至人奪造化，假合出範圍。",
            "渭川起老龍，一龍不得隨。",
            "化爲百尺竹，玉立青差差。",
            "仙人去市門，三年願相依。",
            "金丹遲不就，失路將安歸。",
            "臨分投之杖，平地去如飛。",
            "還家尚肉眼，棄擲不復持。",
            "回首失蹤跡，飛騰息天池。",
            "惟餘萬叢玉，年年長新枝。",
            "猶疑風雨夜，回龍嘯空陂。"
        ],
        "title": "古意四首  其二",
        "id": "e9e2b7ef-3324-4f17-8b49-01f221c90453"
    },
    {
        "author": "方一夔",
        "paragraphs": [
            "秦皇滅諸儒，若人媚幽獨。",
            "偶來得名山，依山結茅屋。",
            "希聲陶淳風，無意蘄絕俗。",
            "兒孫日以遠，幾見碧桃熟。",
            "漁郎從何來，延緣寒溪綠。",
            "茲遊窺天祕，平生未經目。",
            "頗見有此容，父老邀我宿。",
            "清談略晉魏，世路嗟翻覆。",
            "淹留信可樂，離念苦羈束。",
            "幡然理回棹，瑟瑟風吹足。",
            "往來記行迹，溪路三四曲。",
            "機心不自閟，何事驚麋鹿。",
            "回首不逢人，白雲渺空谷。"
        ],
        "title": "古意四首  其三",
        "id": "7f3fdaa7-5910-4c4e-97e9-550b45eeb293"
    },
    {
        "author": "方一夔",
        "paragraphs": [
            "遼海有黄鶴，翛然出塵姿。",
            "結巢青松頂，百丈無柯枝。",
            "磐石護其卵，清露哺其兒。",
            "一朝羽翼成，丹霄恣遨嬉。",
            "夕倦宿月窟，朝饑飲瑶池。",
            "升高忽反顧，昔是今已非。",
            "歸來三歎息，塵俗無由知。",
            "焉能與衆鳥，碎啄隨雄雌。",
            "欲語不可了，復作摩天飛。",
            "仰望邈不及，千載留餘悲。"
        ],
        "title": "古意四首  其四",
        "id": "1902d96a-2166-4be0-aa6a-a46e0a13b575"
    },
    {
        "author": "方一夔",
        "paragraphs": [
            "峨峨高山東，迢迢青溪曲。",
            "采蘅擷薜荔，結搆蝸牛屋。",
            "中有讀書堂，堂外萬脩竹。",
            "錯出泉石間，翛然隔塵俗。",
            "勁剛逢干節，空洞夷齊腹。",
            "長釣橫江鯨，翠立摩天鵠。",
            "借問主人誰，彼美清如玉。",
            "瓶罌空四壁，簡冊富萬軸。",
            "小篆揭新扁，高步踵前躅。",
            "籜龍忽變化，遺歌焉忍續。",
            "歲晚坐相向，此君幸予辱。",
            "榮悴紛變態，風雨寒暘燠。",
            "春來枝葉蕃，蒼璆森在目。",
            "勢且干青雲，肯顧凡草木。",
            "憐渠痛灑掃，日哦三四幅。",
            "吾詩試評品，千古配淇澳。"
        ],
        "title": "予讀書之室先從兄時南嘗扁以綠猗今二十餘年矣感歎存歿遂成長篇",
        "id": "bfdc711f-a1fc-4529-a3ff-dfae2348ec04"
    },
    {
        "author": "方一夔",
        "paragraphs": [
            "先故居此山，兩翁各嬋嫣。",
            "少翁復北徙，宅廢餘此泉。",
            "翁死且求飲，他水輒棄捐。",
            "試以真水往，一杯同蛻蟬。",
            "兩翁不可見，久矣爲飛仙。",
            "澤餘有盡世，泉流無竭年。",
            "耜巖少翁後，往歲勘丹鉛。",
            "倚徙感陳迹，瘦蛟落長牋。",
            "邇來絕妙語，此意誰能傳。",
            "豈知援溺手，鐵石新磨鎸。",
            "嗟予世味薄，飲水拋葷羶。",
            "時時汲脩綆，洗眼看殘編。"
        ],
        "title": "富山泉",
        "id": "4b0730d6-5248-49e9-bd54-e5a205b45ac2"
    },
    {
        "author": "方一夔",
        "paragraphs": [
            "我生苦不早，已後朱紫陽。",
            "居近世未遠，頗亦承餘光。",
            "恭惟紫陽翁，派接周程張。",
            "實學有實用，爲世作舟航。",
            "古人不可見，來者猶有望。",
            "紫山豪傑士，理學望北方。",
            "帝憂浙右民，煩公持臺綱。",
            "吾道無南北，得志同濟量。",
            "我亦忝諸生，得升繡衣堂。",
            "厥今民凋瘵，如疾居膏肓。",
            "棄捐不自保，况復有蓄藏。",
            "吏貪不加恤，乘時肆奪攘。",
            "願公活斯民，風俗還虞唐。"
        ],
        "title": "上按察胡大使",
        "id": "1f13fc80-9214-4813-932f-660ffaf833ac"
    },
    {
        "author": "方一夔",
        "paragraphs": [
            "紫陽從西來，孤峯望吳越。",
            "自昔有佳人，高蹈造理窟。",
            "雉山走其下，清淑鬰未發。",
            "吾宗紫陽居，秀挺鸞鳳骨。",
            "家學印大程，南北斗柄揭。",
            "邇來卜新居，佳氣渺葱鬰。",
            "天香生桂蘭，野性老薇蕨。",
            "嬉遊獨樂園，翛然立清絕。",
            "我來坐庭隅，幽草澹風月。",
            "圖書有真趣，爲指掌中訣。"
        ],
        "title": "賀寺簿先生入新居",
        "id": "e02489f2-c71d-4a42-bf20-aecfa4fa4e40"
    },
    {
        "author": "方一夔",
        "paragraphs": [
            "我有折角牛，放在前山麓。",
            "山瘦石稜稜，歲月老觳觫。",
            "摻摻過百指，仰此種田穀。",
            "短笛卧斜陽，我飯何時足。"
        ],
        "title": "牧牛",
        "id": "6472af13-c029-40ba-a924-cd2d5571a8e5"
    },
    {
        "author": "方一夔",
        "paragraphs": [
            "利欲沈着人，猶如膠漆盤。",
            "誰能逝不濯，背走急水灘。",
            "仕宦豈不好，惟有知幾難。",
            "西風動歸興，至今數張翰。"
        ],
        "title": "知幾",
        "id": "d2bac403-473b-4346-8c37-617d79f54907"
    },
    {
        "author": "方一夔",
        "paragraphs": [
            "喜詩如喜酒，舉世流饞涎。",
            "問酒有何好，妙處竟不傳。",
            "古人日已遠，絕響三百篇。",
            "後來誰措手，諷詠皆陳編。",
            "自從騷選起，衆作同蟲蟬。",
            "憲章日淪喪，變滅成飛烟。",
            "翰林非世人，金晶應星躔。",
            "手弄玉帝旂，墮作詩酒仙。",
            "行跡老屐齒，俠氣餘龍泉。",
            "淋漓灑醉墨，妙語窮真筌。",
            "信手拈斧斤，一揮中方圓。",
            "彼哉夸奪子，駭汗莫敢肩。",
            "玉堂不能留，飄落南海邊。",
            "從此誇汗漫，一往五百年。",
            "生平尚邱壑，夢想岷峨巔。",
            "慙君贈醉侯，我飲不滴涓。",
            "我詩如我飲，撫頂期相憐。",
            "莫乞飛霞佩，學舉白玉盤。"
        ],
        "title": "讀李翰林詩",
        "id": "0b0eb3b5-069c-49a7-9a52-200a88f21046"
    },
    {
        "author": "方一夔",
        "paragraphs": [
            "晉有靖節翁，古昔稱高士。",
            "自陳簪組後，爲義不兩仕。",
            "雖乏報韓功，深懷帝秦恥。",
            "拂衣歸故園，寒菊被栗里。",
            "醉餘灑新詩，題自庚子始。",
            "托此明大閑，言外有餘旨。",
            "我生後千歲，歷十五庚子。",
            "區區一垤中，起滅紛未已。",
            "壯夫感頹光，大運悲逝水。",
            "登高極遐想，舒卷寓至理。",
            "風期渺相接，衰暮竟誰似。",
            "酌泉薦芳馨，茫茫九泉起。"
        ],
        "title": "九日讀陶淵明詩",
        "id": "8e115abf-b40a-43e6-9d8d-3e538c92aedf"
    },
    {
        "author": "方一夔",
        "paragraphs": [
            "賈不至千萬，仕不至萬石。",
            "時窮兩不遂，衰鬢秋蕭瑟。",
            "平生用力處，文字派六籍。",
            "胸中萬斛泉，老不出涓滴。",
            "丈夫處世間，志願何時畢。",
            "抱此無用物，價重連城璧。",
            "蛟龍死泥沙，蟠屈留遺跡。",
            "政使傳後人，虛名復何益。"
        ],
        "title": "夜坐閲書",
        "id": "55e7ded4-ef1a-48a6-a375-0a152c0ea029"
    },
    {
        "author": "方一夔",
        "paragraphs": [
            "淵明歸故園，心與境俱會。",
            "種菊滿東籬，高致在菊外。",
            "故人絕世好，尚友渺千載。",
            "幽賞屬同流，更有心期在。"
        ],
        "title": "寄題吳愛菊",
        "id": "f336ede3-1790-49ed-b57e-f2b2a6092a60"
    },
    {
        "author": "方一夔",
        "paragraphs": [
            "子房英特人，易老窮根柢。",
            "縱橫出妙用，萬變不離體。",
            "當其報秦時，家難不顧弟。",
            "揮槌擣祖龍，結客自燕薊。",
            "天地爲震動，此身一稊米。",
            "秦亡志雖酬，韓破顔仍泚。",
            "來謁龍準公，投機類天啟。",
            "中原紛戰爭，兩强力難觝。",
            "雍容談笑間，國恥竟刷洗。",
            "舊君有反服，臣子獲盡禮。",
            "雄心就斂退，勳業猶唾涕。",
            "仙人在何許，高步凌北濟。",
            "壑松作糗糧，煮石當酒醴。",
            "千載邈高風，仰望首重稽。"
        ],
        "title": "古意",
        "id": "416f4d2a-48d7-4343-82dd-cb695c802415"
    },
    {
        "author": "方一夔",
        "paragraphs": [
            "魯不識仲尼，妄謂東家氏。",
            "知音古爲難，而况諧俗耳。",
            "寒松翳遺貌，弔古獨倚徙。",
            "歌聲餘老樵，昔居竟誰是。",
            "當年翁子貧，賣薪沽酒市。",
            "一朝入漢庭，歘作青雲士。",
            "出領虎符貴，牛酒賀閭里。",
            "邸間綬若若，差排庭中吏。",
            "旁人自送迎，我亦附長史。",
            "片言負茂陵，奇禍竟博死。",
            "窮通有定分，何足計戚喜。",
            "豆羹輒動色，未可欺妻子。",
            "阿婦非棄翁，頗亦窺見此。",
            "後車且恥載，誰肯並廟祀。"
        ],
        "title": "郡人有朱買臣嚴子陵按史傳買臣吳人嘗出爲會稽太守名曰鄉郡會稽蓋今兩浙之地吾郡特以去州二十里曰朱池爲買臣昔居之地難以考見其實子陵晚耕於富春山中則今釣臺是也二公出處不同心事亦異姑以其同爲郡人各賦一首使九原有作不悵來者之不我知也  其一",
        "id": "85b2dbf4-ca56-4faa-b873-bda70cef15da"
    },
    {
        "author": "方一夔",
        "paragraphs": [
            "舟行徵君里，步登徵君山。",
            "雪瀨潄我齒，玉泉洗我肝。",
            "遐想臺上人，披裘曳漁竿。",
            "去齊復適吳，來往浮雲閒。",
            "一釣得文叔，客星照林巒。",
            "再釣得小苑，高風凜祠壇。",
            "古人邈不及，絕俗爲甚難。",
            "一時尚奇怪，千載起懦頑。",
            "我歌小招詞，公來顔不歡。",
            "長嘯震冥杳，載月下前灘。"
        ],
        "title": "郡人有朱買臣嚴子陵按史傳買臣吳人嘗出爲會稽太守名曰鄉郡會稽蓋今兩浙之地吾郡特以去州二十里曰朱池爲買臣昔居之地難以考見其實子陵晚耕於富春山中則今釣臺是也二公出處不同心事亦異姑以其同爲郡人各賦一首使九原有作不悵來者之不我知也  其二",
        "id": "68882efe-bfbc-4407-bcd9-4de060f7bbf6"
    },
    {
        "author": "方一夔",
        "paragraphs": [
            "昌陽十二節，茸茸碧且鮮。",
            "不堪置几案，拳石留餘妍。",
            "托根寄幽絕，夐在荒山巔。",
            "不矚婦女盼，不聞雞犬喧。",
            "水石相依附，花開已千年。",
            "一朝服食成，肌骨翔飛鳶。",
            "我欲啜此草，隠訣無由傳。",
            "逝將涉浩蕩，相期十洲仙。"
        ],
        "title": "昌陽",
        "id": "3e367bb7-9c9f-44eb-a08a-471869608a04"
    },
    {
        "author": "方一夔",
        "paragraphs": [
            "代馬必死戰，韓盧必死獵。",
            "萬族雖有殊，受性固莫奪。",
            "君看伏波翁，心火老不滅。",
            "萬里戰壺頭，赤手擁馬鬣。",
            "前言一朝酬，英氣半途折。",
            "海南紀銅柱，城西埋石蕝。",
            "所以高世人，甘守田園拙。",
            "梧楸老歸夢，桑梓借餘熱。",
            "人生貴適意，似用生分別。",
            "爲問澤車乘，何如水鳶跕。"
        ],
        "title": "詠史",
        "id": "f7855f0f-0ddf-4dc6-bc45-817c3416b1e9"
    },
    {
        "author": "方一夔",
        "paragraphs": [
            "出門挂襆被，客路寒溪早。",
            "團團霧中日，淡月隠林梢。",
            "村巷驅饑牛，楓林度飛鳥。",
            "山行未十里，佳處輒藉草。",
            "道逢青衿生，肝膽總傾倒。",
            "分手各東西，蘋花風嫋嫋。"
        ],
        "title": "早行",
        "id": "d34583dc-6d4f-46a5-a584-47992f71652c"
    },
    {
        "author": "方一夔",
        "paragraphs": [
            "青山圍四旁，南斷如金玦。",
            "殘霞映寒碧，杳杳鳥孤沒。",
            "我本忘機人，忽忽老歲月。",
            "身係三家村，心到極窮髮。",
            "蕭然病脚僧，丈室坐說法。",
            "事業誰做盡，堯舜行不徹。",
            "義理誰說盡，孔孟引不發。",
            "有心阻世用，自來同一轍。",
            "人生直如寄，世路會有役。",
            "何時拂衣去，結筏造溟渤。"
        ],
        "title": "晚坐有感",
        "id": "21cadbcf-e6b8-4411-974c-47d2a44d0a3c"
    },
    {
        "author": "方一夔",
        "paragraphs": [
            "萬物具生理，日與化工運。",
            "黄楊性獨殊，一歲長一寸。",
            "氣機有時歇，厄會屢遭閏。",
            "豈無土壤培，亦有雨露潤。",
            "爾壽傳雲仍，爾木僅尋仞。",
            "老氏損成益，顔子退爲進。",
            "至人妙觀物，此理如符印。"
        ],
        "title": "黄楊",
        "id": "916c3108-c6bb-4d71-a225-f2a3cace394a"
    },
    {
        "author": "方一夔",
        "paragraphs": [
            "殘陽未斂戍，中夜苦無奈。",
            "噆膚跳蚤行，掠面飛蚊過。",
            "玲瓏織翠縷，有來饋一箇。",
            "不惟供夜直，亦可專房卧。",
            "此君丈夫心，節操抱寒餓。",
            "未免斤斧傷，復受巾幗涴。",
            "我老乏風情，偃息便慵惰。",
            "不令魁梧人，化作兒女愞。"
        ],
        "title": "竹夫人",
        "id": "46ffc4e2-1c9d-4506-a6b8-fb8a93dcb7b5"
    },
    {
        "author": "方一夔",
        "paragraphs": [
            "雁落常水宿，奴輒警暗晦。",
            "己逸渠處勞，禍患出恩愛。",
            "老漁窮意巧，半夜弄光怪。",
            "奴亟告其羣，舉羣驚相戒。",
            "漁火不時明，奴告不息喙。",
            "衆方恬夢寐，不悟伏機械。",
            "一夕雖屢驚，四顧無己害。",
            "利嘴叢之身，尤恐奴相賣。",
            "漁者乘其囂，尺箠盡同隊。",
            "辱令孟堅死，依勢博陸敗。",
            "小忠悞平昔，今日復何悔。"
        ],
        "title": "雁奴",
        "id": "d2e96627-5681-45f0-af58-d4330c137821"
    },
    {
        "author": "方一夔",
        "paragraphs": [
            "朝趨梁父岑，暮投梁父麓。",
            "左肩抱長欃，右手牽黄犢。",
            "禾生亙原隰，生計自爲足。",
            "罷耕還讀書，何必事精熟。",
            "茫茫萬古墳，苞括納心曲。",
            "琅山藹空青，淄水漲寒綠。",
            "嗟我七尺軀，披雲卧幽獨。",
            "抱膝一長吟，清響振空谷。"
        ],
        "title": "前梁父吟",
        "id": "c71fe06d-ff81-4a18-8e78-1b0051697d7e"
    },
    {
        "author": "方一夔",
        "paragraphs": [
            "我生在畎畝，志願向此畢。",
            "糲飯爲我糧，醜女爲我室。",
            "英英帝家胄，屢駕款蓬蓽。",
            "片言誤相酬，攙我手不釋。",
            "立談豢吳兒，再戰走漢賊。",
            "托孤赴永安，仗鉞駐渭北。",
            "人生盛意氣，事會靡終極。",
            "桑株渺何許，歲月去如擲。",
            "朗然舒卷心，始末本無隔。"
        ],
        "title": "後梁父吟",
        "id": "1b47931d-666d-40e3-a38a-4515c393dcf6"
    },
    {
        "author": "方一夔",
        "paragraphs": [
            "開歲倏五十，陶翁感浮休。",
            "我生苦後陶，夜夢從之游。",
            "大塊無停機，歲月去如流。",
            "棄家客東安，泛泛雙浮鷗。",
            "羲軒古主人，中古稱旦丘。",
            "大倫具五常，大法列九疇。",
            "寥寥向千載，孤唱絕衆酬。",
            "藐然愧前哲，中路肯止不。",
            "逝言晚聞道，惻惻懷長憂。",
            "廓落八紘內，俛仰吾何求。"
        ],
        "title": "偶閲淵明開歲古詩因和其韻",
        "id": "88aa4fca-2fbb-455b-9398-3686381f9d5d"
    },
    {
        "author": "方一夔",
        "paragraphs": [
            "十載與君友，何曾異悲歡。",
            "憂寒夜同袍，念饑日同餐。",
            "晚節各大繆，濁世多波瀾。",
            "我爭東山墩，君赴金沙灘。",
            "雲萍不相接，我窮君長歎。",
            "出門重入門，轉覺營生難。",
            "故人贈尺書，招我來東安。",
            "水雲三百里，飛鴻集江磐。",
            "君如跨海鵬，發軔鶱鶱翰。",
            "咫尺視萬里，歸泝天池湍。",
            "梅花點飛雪，相將理征鞍。",
            "新詩月幾首，願寄青琅玕。"
        ],
        "title": "別洪復翁",
        "id": "919ccc4c-5ea9-4974-944e-943d569223b1"
    },
    {
        "author": "方一夔",
        "paragraphs": [
            "杉松翳蒼翠，古寺依寒溪。",
            "小橋度空闊，勝事窮朝隮。",
            "仙人渺何許，昔年此孤棲。",
            "丹成餘此泉，高步凌雲梯。",
            "至今浴丹處，精光貫虹霓。",
            "老仙不厭世，寄跡隨東西。",
            "當時不相顧，野鶴羣鳬雞。",
            "一朝上寥廓，指爪留沙泥。",
            "我生曠劫內，臨老歸途迷。",
            "猶疑丹在水，清嚥分刀圭。"
        ],
        "title": "葛溪浴丹泉",
        "id": "9fb9f1e4-b456-4f5a-9b83-286c12182c14"
    },
    {
        "author": "方一夔",
        "paragraphs": [
            "我生未爲後，議論頗自喜。",
            "讀書見古人，慷慨欲立事。",
            "既壯涉憂患，輾轉不如意。",
            "五十今到門，翻與窮鬼值。",
            "老馬但垂頭，不似新駒駛。",
            "前途勿復道，有酒且勤置。"
        ],
        "title": "和淵明雜詩奈何五十年韻",
        "id": "c92d12ff-54e6-4701-8fa3-530b52a07b47"
    },
    {
        "author": "方一夔",
        "paragraphs": [
            "我携無言子，東去顔不歡。",
            "故人日已遠，嘿嘿寢與餐。",
            "寄洪樂山水，岡巒湧濤瀾。",
            "有時戲吟詩，音韻摇風灘。",
            "朋儕相徵逐，歌笑雜悲歎。",
            "朝吳暮過楚，千里不憚難。",
            "功成早斂退，騎鶴伴子安。",
            "下視地上友，俛首依江磐。",
            "低飛不能起，俯借摩天翰。",
            "我老涉世患，衰懦心不湍。",
            "從君上寥廓，永謝輿與鞍。",
            "歸來不空手，玄圃收明玕。"
        ],
        "title": "比來東安以歡字十二韻別復翁繼有和章送別今再和答之",
        "id": "904afacb-a152-47a0-a6f4-819e9db388c3"
    },
    {
        "author": "方一夔",
        "paragraphs": [
            "去時苧蘿山，送我摶黍叫。",
            "歸時苧蘿山，迎我桃花笑。",
            "一別二十年，過眼如風燎。",
            "人生重後會，世事中前料。",
            "未驚馬齒長，猶喜雞皮少。",
            "功名志已酬，富貴頭終掉。",
            "傍君鴟夷槳，舞我烏棲調。",
            "撫景惜餘年，烟波老漁釣。"
        ],
        "title": "詩人詠鴟夷西子之事多矣按越敗於魯哀公元年想鴟夷五餌之策必其時也至哀公二十二年越滅吳西子復歸計其年亦老矣豈鴟夷如洛陽賈人不能忘情於舊約耶",
        "id": "35c135ac-f91d-4a89-9b38-968060906e8a"
    },
    {
        "author": "方一夔",
        "paragraphs": [
            "老樵腰短斧，朅來此山中。",
            "林深絕人跡，邂逅兩老翁。",
            "石上安棋局，零落歸飛鴻。",
            "置斧偶坐睨，終竟誰雌雄。",
            "低頭欲借問，冉冉巢雲松。",
            "索寞下山去，樹杪餘殘紅。",
            "不知歲月遠，但見邑屋空。",
            "神仙在何處，只與人世同。",
            "眼浄偶自見，心到遥相通。",
            "片時處仙境，百年坐春風。",
            "區區笑劉呂，妄覓蓬萊宮。"
        ],
        "title": "古意六首  其一",
        "id": "9014e52c-8976-4df6-a2d4-4030710de0ce"
    },
    {
        "author": "方一夔",
        "paragraphs": [
            "誰斧若木枝，銅榦蒼玉葉。",
            "年年來滄波，疑與溟渤接。",
            "戲携赤玉舄，跨此寒岌嶪。",
            "飄然造殊庭，不用維與楫。",
            "浩浩吹天風，凉氣入衣衱。",
            "拍浮天漢濱，匏瓜芒熚熚。",
            "黄牛不服箱，放繩掉長鬣。",
            "素娥不織裳，拋梭理香頰。",
            "千年蒼蘚痕，機杼空妥帖。",
            "疑是媧皇土，藏去壓歸篋。",
            "歸來不知處，滿目迷空堞。",
            "惟有賣卜人，知向天根躡。"
        ],
        "title": "古意六首  其二",
        "id": "656ccdb7-50d1-46db-a7c0-1e92d922af37"
    },
    {
        "author": "方一夔",
        "paragraphs": [
            "翩翩南昌尉，來自九江西。",
            "天關列虎豹，欲進無階梯。",
            "臣有治安策，不忍死窮棲。",
            "浮浮山林氣，披褐朝金閨。",
            "上言訐貴戚，下言憫羣黎。",
            "肉食久喑默，狂叫發草藜。",
            "臣言可采擇，寸刀刳鯨鯢。",
            "一再不合意，反旆風凄凄。",
            "君綱墜不振，况復子與妻。",
            "自諧塵外約，東遊隠會稽。"
        ],
        "title": "古意六首  其三",
        "id": "e77fd641-693d-43c4-82d1-8578a5803de9"
    },
    {
        "author": "方一夔",
        "paragraphs": [
            "武夷千餘仞，山上巢羣仙。",
            "曾遊析木津，醉墮白玉船。",
            "其下誰換骨，潤州小嬋娟。",
            "烱烱玉蓮鎖，棲之此山顛。",
            "丹砂一點染，靈化誰控摶。",
            "塵根洗不盡，展轉來凡間。",
            "從言一念失，巫山渺雲烟。",
            "徒然八十返，空度三千年。"
        ],
        "title": "古意六首  其四",
        "id": "f867bf0a-059a-4162-a892-159e39534dd0"
    },
    {
        "author": "方一夔",
        "paragraphs": [
            "牧牛長得嬉，牧馬長得騎。",
            "惟有牧羊苦，奔走脚脫皮。",
            "道人不我惜，令作牧羊兒。",
            "我羊數萬頭，豈不爲渴饑。",
            "食草百步間，寒碧青萋萋。",
            "少許自爲足，不慕飽與肥。",
            "羊眠即化石，羊行不跳籬。",
            "竟日卧松下，誰知藉金閨。",
            "紫烟橫石室，兄來莫相疑。"
        ],
        "title": "古意六首  其五",
        "id": "f54eff18-5d34-458a-96c0-2ac85197fa02"
    },
    {
        "author": "方一夔",
        "paragraphs": [
            "博浪不成功，偶此脫民籍。",
            "客從何方來，年紀約五百。",
            "相逢昧平生，視我猶廝役。",
            "知是羲皇人，來去了無跡。",
            "神機不忍閟，袖有青囊冊。",
            "讀之盡綠字，歷歷幕中畫。",
            "十年風塵中，談笑等兒劇。",
            "清濁同一源，凡聖本無隔。",
            "願言邈清風，歸來抱山石。"
        ],
        "title": "古意六首  其六",
        "id": "5db67f1e-48d2-4055-9c01-cdde85cdd0c8"
    },
    {
        "author": "方一夔",
        "paragraphs": [
            "古人以農仕，仕即爲公卿。",
            "未仕有常業，安得不躬耕。",
            "我耕常及時，破塊當初晴。",
            "墳壚土性異，勤怠人力并。",
            "泥塗淤手足，霧露沾裳纓。",
            "婦子挈午餉，勞苦寬我情。",
            "罷耕亟放牧，吾牛亦饑鳴。",
            "投耒重回首，深山空月明。"
        ],
        "title": "田家四事 耕",
        "id": "945b0d2e-edc3-4d97-9171-97365d24a901"
    },
    {
        "author": "方一夔",
        "paragraphs": [
            "我生古揚州，田下異梁雍。",
            "山田種荒菜，水田種浮葑。",
            "地力肥瘦兼，農器有無共。",
            "及時撒新穀，摶黍遞幽哢。",
            "生意日夜長，移秧趁芒種。",
            "未嫌豚酒祝，自樂雞黍供。",
            "落日竹枝歌，猶是豳原頌。"
        ],
        "title": "田家四事 種",
        "id": "240a5c48-0474-4daf-b8e1-d98f34cc6534"
    },
    {
        "author": "方一夔",
        "paragraphs": [
            "良苗已入土，田間水沄沄。",
            "昨夜苗根發，翳葉如烟雲。",
            "草生害我苗，匝月一再耘。",
            "是時人苦熱，出門天未昕。",
            "鬰蒸體流膏，爬捽手生皸。",
            "手荼擁根節，腰草驅蠅蚊。",
            "青青衿佩子，從事哀我勤。",
            "哀我勤自樂，爾非沮溺羣。"
        ],
        "title": "田家四事 耘",
        "id": "d2236954-7196-4bde-b324-2f732813fcc9"
    },
    {
        "author": "方一夔",
        "paragraphs": [
            "凉風入衣襟，斜日照墟落。",
            "我稼將登場，築杵聲橐橐。",
            "宵征備寇盜，日行呀鼠雀。",
            "腰鎌赴田間，是處竟秋穫。",
            "刈疾笑翁健，負重慚兒弱。",
            "山炊雜戎菽，野草配場藿。",
            "人生累衣食，計較一餉樂。",
            "已矣復何言，吾生老耕鑿。"
        ],
        "title": "田家四事 穫",
        "id": "bc5413b5-23eb-4881-b119-eb88887da510"
    },
    {
        "author": "方一夔",
        "paragraphs": [
            "去年稻田荒，七月青蟲起。",
            "今年七月雨，稻田盈尺水。",
            "人生會有涯，饑飽互煎煮。",
            "造物如狙公，顛倒生嗔喜。",
            "我岑枯槁人，未脫烟火味。",
            "試問河豚羹，何如江鱠美。"
        ],
        "title": "喜雨",
        "id": "86c873bb-8be5-4626-9412-5656298e633b"
    },
    {
        "author": "方一夔",
        "paragraphs": [
            "五年慣在家，貧賤自稱好。",
            "饑鷹空護巢，疲馬長戀藁。",
            "森萷萬脩竹，自喜結交早。",
            "旦暮從渠遊，不恨兩枯槁。",
            "今年出山去，敗鼓費擊考。",
            "此君不我嫌，到處愜懷抱。",
            "翛然書齋下，粉黛間新老。",
            "相看便歌詠，物外恣探討。",
            "此生一過客，去住何足道。",
            "竹下有石交，歸來薙幽草。"
        ],
        "title": "予家窗外種竹逾千箇每開窗輒相對終日今歲館前亦多竹遂賦一首",
        "id": "40edecc7-3778-4186-aa33-e3aa8038e944"
    },
    {
        "author": "方一夔",
        "paragraphs": [
            "都尉出塞北，全軍戰浚稽。",
            "喊聲春霆震，殺氣陰雲低。",
            "單于不相識，借問將軍誰。",
            "將軍本將種，氏族派隴西。",
            "天明鼓音死，劍斬軍士妻。",
            "塵沙昏白日，道路東西迷。",
            "馬蹄去不返，邊草空萋萋。",
            "高堂視白髮，到死長悲啼。",
            "歸期日復日，老病天一涯。",
            "可憐龍門翁，空作無陰兒。"
        ],
        "title": "詠史 李陵",
        "id": "0575307f-97c2-4270-b3aa-855ddc1e3371"
    },
    {
        "author": "方一夔",
        "paragraphs": [
            "中郎出玉門，簜節照絕域。",
            "使指未分明，奇禍誰能測。",
            "劍鈍割不深，一朝來海北。",
            "霜風入氍毹，冰雪凍服匿。",
            "老羝石女兒，歲久無出息。",
            "遣來小居次，無何乳通國。",
            "古人凜垂戒，男女及飲食。",
            "多少英雄人，此心滅不得。",
            "萬里十九年，費盡一生力。",
            "歸來麒麟中，愁絕遠山色。"
        ],
        "title": "詠史 蘇武",
        "id": "f10c018c-d4eb-4cc5-9e45-af42f2833627"
    },
    {
        "author": "方一夔",
        "paragraphs": [
            "故侯學種瓜，衰榮互相代。",
            "隨時改門戶，不改獨心在。",
            "中原方起事，未有山西對。",
            "不藉芒碭雲，遠激浙江匯。",
            "非關揀點人，自爲非主吠。",
            "蹉跎志不就，去住無留礙。",
            "晚入丞相閤，不墮籠絡內。",
            "片言中臣主，顛倒窮百態。",
            "除却下邳侯，漢庭無此輩。"
        ],
        "title": "詠史 邵平",
        "id": "baa28fab-8743-4a3c-af32-750791a20ae7"
    },
    {
        "author": "方一夔",
        "paragraphs": [
            "安石在東山，豈是無心者。",
            "投跡高隠中，妓樂妙陶寫。",
            "功成間管蔡，灑泣悲用舍。",
            "乃知富貴人，此心未脫灑。"
        ],
        "title": "詠史 謝安",
        "id": "4f96be74-998c-44b2-b890-fbc0d8612d9f"
    },
    {
        "author": "方一夔",
        "paragraphs": [
            "請君邯鄲舞，聽我弘農曲。",
            "本是田家人，誤竊封侯祿。",
            "貴盛難久居，終然手反覆。",
            "南山有舊業，披榛撒戎菽。",
            "苗稀草荒穢，欲鋤力不足。",
            "歸來日已夕，一醉酒新熟。",
            "歌罷即長眠，悲苦過於哭。"
        ],
        "title": "詠史 楊惲",
        "id": "c81d6c18-be49-4bfb-a85d-2efe40ba2930"
    },
    {
        "author": "方一夔",
        "paragraphs": [
            "斑斑林中雉，雌雄伺朝暉。",
            "鼓翅飛不遠，山田麥苗肥。",
            "飲啄百步間，未暮相隨歸。",
            "當春哺羣雛，長大各自飛。",
            "宇宙豈不大，嗟爾爲生微。",
            "窮途守一轍，畢命芝與薇。"
        ],
        "title": "感興二十七首  其一",
        "id": "c2f64268-4496-4646-b7a5-8a308c880532"
    },
    {
        "author": "方一夔",
        "paragraphs": [
            "婉婉馬上女，兩頰瑩寒玉。",
            "弓彎敲鐙踏，側立紛相逐。",
            "借問誰家兒，近出常山族。",
            "兒家昔鼎貴，煌煌什朱轂。",
            "父親守常山，忽值胡馬蹙。",
            "起義功不成，巢傾卵亦覆。",
            "妾身轉流落，歲久無錢贖。",
            "欲去無緣由，安得南飛鵠。"
        ],
        "title": "感興二十七首  其二",
        "id": "72160a39-15c5-4c74-a26b-6329de23a310"
    },
    {
        "author": "方一夔",
        "paragraphs": [
            "死時鮑魚臭，生時椒蘭芬。",
            "好惡相補報，不及寸與分。",
            "當其得勢時，六合旁無人。",
            "侯邦盡夷滅，胡馬亦逡巡。",
            "豈知驪山下，金棺化灰塵。",
            "所以楊王孫，自與木石親。",
            "纍纍三尺土，悠悠百年身。"
        ],
        "title": "感興二十七首  其三",
        "id": "1108209c-1d0c-457a-bad9-9cbd714a8052"
    },
    {
        "author": "方一夔",
        "paragraphs": [
            "去年春花少，開晚不及時。",
            "今年花開早，滿樹紅離披。",
            "多花豈不好，中有枯死枝。",
            "夏潦則秋旱，物理有盈虧。",
            "鬰鬰松與柏，收斂含華滋。",
            "嚴霜歲欲暮，蒼翠無時衰。"
        ],
        "title": "感興二十七首  其四",
        "id": "177ad67c-0289-4797-be7f-4afdb34a9e62"
    },
    {
        "author": "方一夔",
        "paragraphs": [
            "朱樓遠迢遞，繚以十里牆。",
            "浮雲隠華桷，夾路翳杉篁。",
            "山河未曾改，世事不可量。",
            "往者胡馬來，主人意蒼黄。",
            "半死半脫走，兒女不及將。",
            "朝爲綺羅叢，暮作瓦礫場。",
            "近傳有其妾，託身于襄陽。",
            "一男作酒保，相望居河梁。",
            "骨肉各分別，中原渺茫茫。",
            "浮雲何足羨，俛仰悲荒凉。"
        ],
        "title": "感興二十七首  其五",
        "id": "6b65e032-f0f1-4bfd-9691-47a94733a5cd"
    },
    {
        "author": "方一夔",
        "paragraphs": [
            "陰陽轉兩輪，五氣扇雙磨。",
            "有生寓寰中，濛濛如噴唾。",
            "魚鳥各飛沈，梧棘稱小大。",
            "多婦彭祖壽，立善夷齊餓。",
            "衆星欲西行，勁風牽以左。",
            "蒼蒼望北極，天命知何奈。"
        ],
        "title": "感興二十七首  其六",
        "id": "88e8e6dc-6507-4ef4-b347-5c7a448ac26e"
    },
    {
        "author": "方一夔",
        "paragraphs": [
            "松柏生高岡，藤蘿托臭味。",
            "結交青雲上，緩急不相棄。",
            "生平尚然諾，彷彿杜穉季。",
            "出入王侯門，平地生翼翅。",
            "兩都尚勳階，五管盛聲利。",
            "朝挾尺書去，滿紙一署字。",
            "贈我千黄金，揮斥猶涕淚。",
            "兒女憐賤貧，誰知丈夫志。"
        ],
        "title": "感興二十七首  其七",
        "id": "a28cbcf7-9ab7-4d76-9406-e4330d56cdb5"
    },
    {
        "author": "方一夔",
        "paragraphs": [
            "種竹依遠林，風急杪不折。",
            "同根有榮枯，枯枝先斷截。",
            "茫茫天壤間，小大各糾結。",
            "惟人具知識，兄弟况同血。",
            "一居卿相位，僕妾借餘熱。",
            "升沈各爲謀，滴水不通洩。",
            "人生骨肉親，富貴猶一吷。",
            "丈夫屬有思，莫笑袁劉拙。"
        ],
        "title": "感興二十七首  其八",
        "id": "646bbaa2-3211-4e9e-b4dd-2cf8ea5af33e"
    },
    {
        "author": "方一夔",
        "paragraphs": [
            "浙江萬里浪，杳杳來夾碣。",
            "倒流趨海門，震薄魚龍窟。",
            "舶舟何處來，隨潮出復沒。",
            "眩眼方摇摇，歘至如飛鶻。",
            "水天漭無際，雷風互飛發。",
            "寄身波濤中，性命危一髮。",
            "寄語弄潮兒，昨夜缺完月。"
        ],
        "title": "感興二十七首  其九",
        "id": "112cdd82-4794-442d-a66f-a0290ae16702"
    },
    {
        "author": "方一夔",
        "paragraphs": [
            "轉丸有餘巧，物莫如蛣蜣。",
            "置身糞壤中，不復知臭香。",
            "兒女苦貧賤，自愛錢滿牀。",
            "丈夫意見別，胡爲死排牆。",
            "人心最靈智，自合知短長。",
            "清濁雖異趣，均墮聲利場。",
            "爲善與爲利，相去爭毫芒。",
            "不見舜與跖，雞鳴辨存亡。"
        ],
        "title": "感興二十七首  其一○",
        "id": "8e8f7d89-ae90-4dd6-b6c2-549f3281c065"
    },
    {
        "author": "方一夔",
        "paragraphs": [
            "舊籍占東南，相去天一握。",
            "曩聞大瀛海，出縮幾蝸角。",
            "欲說耳目隘，欲涉關河邈。",
            "離合自有時，甫見一南北。",
            "逝將擺世事，羽化騎鸞鷟。",
            "朝行過夷門，暮去宿易涿。",
            "三晉多權謀，鄒魯守經學。",
            "人生出與處，相逢飽商榷。",
            "棄捐何足惜，無爲悞奇璞。"
        ],
        "title": "感興二十七首  其一一",
        "id": "62e1a7a9-7e61-4caf-8a61-cc87c8b1cd8a"
    },
    {
        "author": "方一夔",
        "paragraphs": [
            "朝登北邙坂，暮抵樂遊原。",
            "燐火翳復吐，髑髏夜呼冤。",
            "不見昔時主，但見陵與園。",
            "銀鳬已羽化，石馬猶草根。",
            "向來爭天子，一口吞乾坤。",
            "誰知百年後，不免遭樊溫。",
            "寶玉頻發掘，朽骨無精魂。",
            "景昭去何處，芳草悲頹垣。",
            "縣官供衣食，當時多子孫。"
        ],
        "title": "感興二十七首  其一二",
        "id": "026308d7-51bc-43a1-a9ac-88208100d574"
    },
    {
        "author": "方一夔",
        "paragraphs": [
            "月府有奇木，根榦飽清露。",
            "生香異凡間，衝風落天路。",
            "高枝舞青鸞，低枝弄霜兔。",
            "姮娥方妙年，衣采純純素。",
            "娉婷不肯嫁，含情待誰訴。",
            "昨與汗漫期，徑向銀河渡。",
            "授我不死藥，倚徙怨遲暮。",
            "即席欲服食，終夕愁相誤。",
            "悠悠下高寒，回首空烟霧。"
        ],
        "title": "感興二十七首  其一三",
        "id": "9322c709-ab96-4f2e-b6f3-263a1cad1484"
    },
    {
        "author": "方一夔",
        "paragraphs": [
            "南國有美人，紈素閟清艷。",
            "房櫳凄冷風，孤缸颭寒燄。",
            "抱琴鼓黄鍾，盎盎牛鳴塹。",
            "一彈春岫妍，再鼓秋波灧。",
            "却立步蒼茫，嘿嘿有何念。",
            "秋夜不肯明，霜露畏點染。",
            "獨宿守空帷，寸抱耿霜劍。"
        ],
        "title": "感興二十七首  其一四",
        "id": "513785d9-9f1e-41b0-9e66-69edb0472575"
    },
    {
        "author": "方一夔",
        "paragraphs": [
            "石蘭媚幽姿，叢生在空谷。",
            "霜雪凍不死，寒碧秋更綠。",
            "結交薇蕨中，疇昔傍人屋。",
            "山行偶見之，采采不盈掬。",
            "歲久未消歇，懷袖自清馥。",
            "我欲寫君心，寄以孤生木。",
            "必有非耳人，聽此無譜曲。"
        ],
        "title": "感興二十七首  其一五",
        "id": "bdb11b80-10c9-4dae-8f23-10efb9c0f3b1"
    },
    {
        "author": "方一夔",
        "paragraphs": [
            "天陽居盛夏，生長無時休。",
            "熒惑欲何詣，渴奔極炎洲。",
            "老龍恐枯死，深潛閟陰幽。",
            "攢峯擁凝碧，玉鑑開寒眸。",
            "神靈護甿俗，盤盂置鰼鰍。",
            "雷公持玉斧，天女挾行輈。",
            "行雨豈不苦，軃懶化癡牛。",
            "煌煌飛電光，上下窮其搜。",
            "嗟龍獨何避，自愧乏世求。",
            "變化付雛衆，畢命歸寒湫。"
        ],
        "title": "感興二十七首  其一六",
        "id": "68f1fc9b-c9c2-43b8-9e4e-3ce069a92a26"
    },
    {
        "author": "方一夔",
        "paragraphs": [
            "百年特生木，堅骨餘蒼榦。",
            "棄材偶見收，奇製出野爨。",
            "絙以朱絲絃，猗蘭度將半。",
            "相思越關河，安得見此粲。",
            "悲來不成調，清響忽中斷。",
            "沈吟卷羅衣，終夕愁零亂。",
            "明月照空庭，盈盈滿霄漢。"
        ],
        "title": "感興二十七首  其一七",
        "id": "4f9afc11-f59f-4b5c-b4bf-a1bcef02fe4f"
    },
    {
        "author": "方一夔",
        "paragraphs": [
            "雅道久絕響，遺詩邈誰繼。",
            "烈士死無意，古風未淪替。",
            "後來何足道，翕翕逐聲勢。",
            "一朝有蹉跌，鳥散魚深逝。",
            "萬物有殊性，小大各爲計。",
            "松柏生高岡，不肯附蘿薜。",
            "世路不可回，吾自尋吾契。"
        ],
        "title": "感興二十七首  其一八",
        "id": "c91be4d3-df21-4398-9563-a4a75630325d"
    },
    {
        "author": "方一夔",
        "paragraphs": [
            "昔聞楚山人，服毳而冠鶡。",
            "危坐古松根，不饑亦不渴。",
            "顔色白如玉，千歲如電抹。",
            "我行不憚遠，晨去披裋褐。",
            "平生戀着心，恩愛資妙割。",
            "開口諒來意，丹鼎分圭撮。",
            "相看語未了，冉冉翔木末。",
            "歸來問故人，雲山渺空闊。"
        ],
        "title": "感興二十七首  其一九",
        "id": "233d5b7b-5b02-4002-b7c3-05f3f107a19b"
    },
    {
        "author": "方一夔",
        "paragraphs": [
            "著籍占杜曲，別業在臨淄。",
            "雞號夜鐸靜，汗血逐膏脂。",
            "縱橫一握算，顛倒逢笑嬉。",
            "舉俗以爲妙，紛紛盡愚癡。",
            "不見朱公子，千里來相師。",
            "偶然得我策，沼吳航妖姬。",
            "祕此枕中術，若有千歲期。",
            "大化常不偶，日與人事移。",
            "人事多乖忤，汝計不得施。",
            "君看貨殖傳，刀間有衰時。"
        ],
        "title": "感興二十七首  其二○",
        "id": "097ab303-9028-4c4f-b47d-a06d98df5c7a"
    },
    {
        "author": "方一夔",
        "paragraphs": [
            "冀北渥洼種，墮地已汗血。",
            "深目老奚奴，日夜供剪刷。",
            "一朝混南朔，馳道三丈闊。",
            "道邊館候騎，歷歷抵燕越。",
            "吳兒富金錢，補買計家活。",
            "牽來中程度，火印死不滅。",
            "置之皂櫪中，時彼芻與秣。",
            "往來給官行，飛去如電抹。",
            "奔走皮骨空，不見淹歲月。",
            "區區鹽車中，莫笑駑馬劣。"
        ],
        "title": "感興二十七首  其二一",
        "id": "ed76d049-775b-4551-adbd-07e45a60627c"
    },
    {
        "author": "方一夔",
        "paragraphs": [
            "萬山斗入處，百獸家其間。",
            "天寒橡栗富，朝食暮未還。",
            "不知鵲與盧，與之有何冤。",
            "霜晨飽以飯，獵夫亦加餐。",
            "昨日料蹄跡，銀灣水猶渾。",
            "解紲任所之，理氣升岡巒。",
            "忽然得遺臭，逐逐窮千山。",
            "歸塗巖谷震，倒掛九節斑。",
            "渾含喜欲舞，明朝急輸官。",
            "犬乎爾誠能，終然死霜菅。"
        ],
        "title": "感興二十七首  其二二",
        "id": "b0907900-41ee-4b66-8dfe-98ccfd968caa"
    },
    {
        "author": "方一夔",
        "paragraphs": [
            "桓公讀古書，慙其堂下斲。",
            "呼來與之談，妙手不可學。",
            "人生苦未悟，發軔要切琢。",
            "譬如搜海珍，澄汰江河濁。",
            "不辭用力久，奇寶收把握。",
            "君爲談空人，皮毛俱解剝。",
            "超遥不二門，機鋒森劍槊。",
            "從渠透玄妙，風影不可捉。"
        ],
        "title": "感興二十七首  其二三",
        "id": "f074d686-e39e-48d5-a0dd-345cfb77631c"
    },
    {
        "author": "方一夔",
        "paragraphs": [
            "吾聞羲軒時，真淳初未散。",
            "人人悟此理，不用一言贊。",
            "漂流三季後，前聖多憂患。",
            "木鐸方大鳴，音響惜中斷。",
            "百家自其後，非是紛相難。",
            "父子起爭端，恨死呻吟緩。",
            "秦人規我隙，行素俱灰炭。",
            "讀律不讀書，條貫毛髮亂。",
            "嗟彼商顔人，坐不學城旦。",
            "一曲紫芝歌，應有三人歎。"
        ],
        "title": "感興二十七首  其二四",
        "id": "ce420a29-d87d-472d-beae-1212fe6de4aa"
    },
    {
        "author": "方一夔",
        "paragraphs": [
            "雄蜂採花粉，雌蜂銜花汁。",
            "粉以作黄蠟，汁以蒸白蜜。",
            "不辭盜我廩，但規安我室。",
            "吾窮還可忍，歲歲看分出。",
            "不見岐周人，先世但積德。",
            "土地付獯狄，自愛豳沮漆。",
            "兒孫徧天下，魯衛酆郇畢。",
            "勿言天未定，此理終可必。"
        ],
        "title": "感興二十七首  其二五",
        "id": "1b492aec-bad2-41b5-b9da-cf8f1730b111"
    },
    {
        "author": "方一夔",
        "paragraphs": [
            "屏前戲羣優，黄冠與榛杖。",
            "喜怒視朝暮，弔慶隨俯仰。",
            "不知有線索，但道多伎倆。",
            "須臾屏後人，掣去無影響。",
            "人生大化中，天地一罝網。",
            "紛紛聲利場，舉世爭掉鞅。",
            "此身歸空虛，身外計得喪。",
            "我笑癡絕人，長作去來想。",
            "區區曹孟德，詭譎窮萬狀。",
            "聞道西陵墳，妓樂閙黄壤。"
        ],
        "title": "感興二十七首  其二六",
        "id": "004061f5-adb2-416c-a861-e07327e93393"
    },
    {
        "author": "方一夔",
        "paragraphs": [
            "我觀古人書，得見千載上。",
            "正閏互立論，南北紛相謗。",
            "自從獲麟後，法度久淪喪。",
            "非是千萬端，史筆不可仗。",
            "我欲作野史，筆法師素王。",
            "文章行誅賞，約束歸至當。",
            "其人負吾誅，勿謂已屬纊。",
            "書成不流傳，則本留千嶂。",
            "還有知我人，百世永相望。"
        ],
        "title": "感興二十七首  其二七",
        "id": "44050ad4-9cee-4ec7-88ad-7c03be7d41e2"
    },
    {
        "author": "方一夔",
        "paragraphs": [
            "萬物有常理，動息隨昏昕。",
            "區區蟲豸中，惡毒無如蚊。",
            "云是鬼母化，佛語非傳聞。",
            "喙尺利芒刺，腰圍隠花紋。",
            "饑尋飛翅輕，飽飲酡顔醺。",
            "搏噬以自肥，乘時鼓妖氛。",
            "潛伏草莽間，窺伺日向曛。",
            "須臾却四出，攢集窮崖垠。",
            "橫空聚復散，如布鵝鸛軍。",
            "騰身飛猱捷，發喊迅雷磤。",
            "瞥然闖門戶，來者何繽紛。",
            "不但入翠幕，偏工惱紅裙。",
            "端坐缺隄障，各各磨牙齦。",
            "血肉生咀嚼，斑駁瘃與皸。",
            "如塗守宮血，丹砂服兼斤。",
            "紈扇不住手，摇動酸骨筋。",
            "或時中指麾，殷輪血朱纁。",
            "雖能殺一二，未足空其羣。",
            "有來效方略，薙草收蕕薰。",
            "延燒煽烟焰，殺氣凝陰雲。",
            "羅空燖鴞隼，搜野醢䴥麕。",
            "醜類盡驅逐，暫息苗與獯。",
            "自從生盤古，元氣日磔分。",
            "有生潰亂出，甘苦更臭芬。",
            "而我墮世味，未能去羶葷。",
            "天陽爍六合，慢膚似遭焚。",
            "之蟲併搜攪，入夜無一傾。",
            "誰知有制伏，火攻策奇勳。",
            "當如運甓法，百匝不憚勤。",
            "事會靡終極，來者徵吾文。"
        ],
        "title": "夜坐苦蚊",
        "id": "faffd2c8-4847-4554-b8d8-8d6b9aae5cbf"
    },
    {
        "author": "方一夔",
        "paragraphs": [
            "人生多別愁，日月去如擲。",
            "飛鴻背朔雲，老去猶旅食。",
            "良會不可常，一歲四五日。",
            "悠然千載上，此願何時畢。",
            "是時屬秋季，月魄如弦直。",
            "倦翰縱橫飛，暮景凝紺碧。",
            "園英澹寒芳，貧女改顔色。",
            "咄哉值茲辰，僅隔風雨夕。",
            "心賞了無餘，萬物空相逼。",
            "勿歎客囊空，冷面令渠赤。"
        ],
        "title": "重九前一日與何會卿諸友分韻得日字禁體用字",
        "id": "c6ad7411-bb04-4bb7-9deb-5732582a9834"
    },
    {
        "author": "方一夔",
        "paragraphs": [
            "小范湖海豪，霜翮迥獨立。",
            "詩名三十年，卷軸森戢戢。",
            "合陪砥砮貢，昱簉鵷鷺入。",
            "蹉跎墮網羅，取勢斜飛集。",
            "栖栖縣博士，進退階伍什。",
            "此來歎何晚，風詩清可挹。",
            "東安號多士，騷墨居諫給。",
            "餘芳襲學子，簪筆負箱笈。",
            "先生隠講幃，淵源探軻伋。",
            "詵詵榱桷材，大匠總收拾。",
            "我亦箇中人，奔走緣縷粒。",
            "識字多不多，炙竹槁無汁。",
            "衰窮兩相值，噓呵借君濕。",
            "親幃惻盤羞，我志已不及。",
            "是時秋向殘，客路西風急。",
            "寒溪月正明，歸曬舊簑笠。"
        ],
        "title": "送月溪范景淳謁告寧母",
        "id": "7b131c1e-008a-4f96-8eff-98b3d676c8d6"
    },
    {
        "author": "方一夔",
        "paragraphs": [
            "武林有雲岫，上有方外士。",
            "昔年謁秦皇，渡海萬羅綺。",
            "蛾眉雖可憐，颯若風過耳。",
            "歸來但却掃，隠見白雲裏。",
            "舉案偕逸妻，應門付稚子。",
            "野興老薇蕨，天香茁蘭芷。",
            "自云初生時，彷彿記癸巳。",
            "今年值甲午，六甲再輪起。",
            "我來欲問道，浮榮如脫屣。",
            "終年坐臯比，如折當門齒。",
            "仙人據槁梧，今昔一隠几。",
            "憐我壯非少，星霜後一紀。",
            "石爐煉神丹，願留候薪水。",
            "丹成逐仙去，千歲一洗髓。"
        ],
        "title": "壽雲岫徐友謙",
        "id": "7434a24a-11dc-4063-a82b-3da0de524e5f"
    },
    {
        "author": "方一夔",
        "paragraphs": [
            "昔有王子猷，連夜泝剡溪。",
            "自要看雪月，借人作標題。",
            "與君客異鄉，咫尺隔東西。",
            "良會不可數，花時飲桃蹊。",
            "俛仰便陳迹，霜葉颯已萋。",
            "近來費要約，尺書寄赫蹏。",
            "天慳竟未破，霧雨猶溟迷。",
            "此來有緣事，小築喧拱枅。",
            "請君堆壁酒，洗我流骹泥。"
        ],
        "title": "徐友謙小築冒雨訪何通叟途中作",
        "id": "662b1363-e8cf-47ea-be8b-2a39ba9405df"
    },
    {
        "author": "方一夔",
        "paragraphs": [
            "憶昔未識易，來訪易祖師。",
            "丹墨事點勘，君時坐臯比。",
            "轉眼十五載，君壯我已衰。",
            "爾來各異縣，漂泊寄一枝。",
            "重趼有問道，未省官與私。",
            "君處瀟灑地，一掃千首詩。",
            "風濤隔浩渺，相望如九嶷。",
            "寄音無家客，爲我問所思。",
            "桑榆借餘暖，歸來定何時。"
        ],
        "title": "寄蒙泉王南叟",
        "id": "6eca75dd-a307-4a30-bba9-737285c20b37"
    },
    {
        "author": "方一夔",
        "paragraphs": [
            "雞鳴起羣蟄，往來黑蚍蜉。",
            "似聞塵埃中，亦有玉雪流。",
            "夜夢忽見之，恍如雲夢州。",
            "其人髻雙髽，衣上百結裘。",
            "知有袁李術，精神寄雙眸。",
            "語我我不解，羅縷維與陬。",
            "臨分忽有贈，付我一把籌。",
            "振衣逐輕矯，去去逝莫留。",
            "飛空度杳渺，劃然墮巖幽。",
            "我豈富貴人，胡椒窮豆區。",
            "長貧博長健，此理更王囚。",
            "仙人去何許，往往巢嵩邱。",
            "俗緣幾時了，約我三千秋。"
        ],
        "title": "夜夢入一市井中見有總角道人能相人者往來熟視予久之其語不能記也因授予以一握算籌謾記其事",
        "id": "4d90d727-1892-4d5d-ae27-950406d44b8d"
    },
    {
        "author": "方一夔",
        "paragraphs": [
            "西蜀嚴夫子，易老養高致。",
            "日閲裁數人，少取多論議。",
            "初不要贏餘，未暮輒關肆。",
            "人知取人廉，要之亦餘事。",
            "假我龜策業，行我誨人意。",
            "夫子不棄世，誰言兩相棄。"
        ],
        "title": "續詠史二首 嚴君平",
        "id": "ead191ab-2d3b-4711-98c1-b370117559ae"
    },
    {
        "author": "方一夔",
        "paragraphs": [
            "賣藥長安市，古有韓伯休。",
            "紛紛要諧價，百喚不轉頭。",
            "坐令兒女覺，暮去不稍留。",
            "人生異鳥獸，飲啄擇所求。",
            "豈無爪距才，而要安籠囚。",
            "貧賤亦有道，不獨爲身謀。"
        ],
        "title": "續詠史二首 韓伯休",
        "id": "12f49d23-e412-4241-8246-e74b044e424f"
    },
    {
        "author": "方一夔",
        "paragraphs": [
            "借我折絃琴，彈君不調曲。",
            "此材從何來，妙斲嶧陽木。",
            "一奏唱離鸞，再和彈別鵠。",
            "音響無人知，清絕過如玉。",
            "若人太古民，不肯墮塵俗。",
            "寫興希夷前，袖手澹無欲。",
            "彼哉紈袴兒，下視等毛粟。",
            "憐我來鄉村，妙詩時往復。",
            "相思隔碧雲，清嘯振幽谷。",
            "老我空自憐，頼君時擊觸。",
            "知音古來稀，不數晉荀勗。",
            "紛紛箏笛耳，勿與相徵逐。"
        ],
        "title": "次韻通甫贈別",
        "id": "bc237904-e3bd-4e6c-b8ef-bfc58f89d21d"
    },
    {
        "author": "方一夔",
        "paragraphs": [
            "小有古洞天，仙峯戴靈鰲。",
            "何人失守衛，飛去隨波濤。",
            "朅來文昌宮，還作貴人牢。",
            "貴人舊散仙，稍厭官府勞。",
            "悵然念人世，謫居領巖嶅。",
            "饑食柏樹子，渴飲松枝醪。",
            "涕唾視勳業，習氣餘詩騷。",
            "我亦慕仙者，何時脫羈絛。",
            "終携綠玉杖，東去訪盧敖。"
        ],
        "title": "寄呈何潛齋小有洞天",
        "id": "9d148798-f623-4f82-9279-f8155b832925"
    },
    {
        "author": "方一夔",
        "paragraphs": [
            "猛虎等百獸，天賦與長雄。",
            "曼胡利秋戟，隅目磨青銅。",
            "從知世路暗，羣行各西東。",
            "吼地一長嘯，颯颯來悲風。",
            "饑來待人肉，不數豹與熊。",
            "肥領而黑喙，不知是何蟲。",
            "坐卧不自防，穴爾皮毛中。",
            "爾虎雖云猛，一旦皮骨空。",
            "慎勿欺微細，即且制神龍。"
        ],
        "title": "續感興二十五首  其一",
        "id": "16169b89-6927-4478-8734-1c301220b64b"
    },
    {
        "author": "方一夔",
        "paragraphs": [
            "惡木生高岡，枝疎上指天。",
            "雨露非有私，蟠踞幾何年。",
            "蕘子寢其下，山鳥棲其巔。",
            "匠石過不睨，生理得自全。",
            "皮爲野火燒，根爲螻蟻穿。",
            "空中不足恃，一朝踣而顛。",
            "上有千歲藤，相依久纏綿。",
            "樹猶不自保，爾藤何足憐。"
        ],
        "title": "續感興二十五首  其二",
        "id": "b91f4d77-39c5-412e-97f2-664fbbd42a86"
    },
    {
        "author": "方一夔",
        "paragraphs": [
            "大塊無私運，萬象同一陶。",
            "及其成器時，罅漏雜堅牢。",
            "所以一世人，長短紛馬毛。",
            "窮或仁與善，達或虐與饕。",
            "共疑造物繆，名利相煎熬。",
            "人生有常理，賦命安可逃。",
            "爲善不必疑，禍福任所遭。",
            "孰云漆園達，夷跖均天弢。",
            "見夷不見疇，泰山等秋毫。"
        ],
        "tags": [
            "泰山"
        ],
        "title": "續感興二十五首  其三",
        "id": "a0d454c2-1678-4421-96b3-60e82ee69b3d"
    },
    {
        "author": "方一夔",
        "paragraphs": [
            "移根托西園，桃李賞奇遇。",
            "春妍雖可憐，顔色悲中路。",
            "奈何窮巷士，多被才華誤。",
            "諸公謬愛客，輪囷獲殊顧。",
            "投分未云深，容易輸情愫。",
            "恩光借春陽，滋液荷凝露。",
            "悠悠當路塵，素地輕點污。",
            "歲暮抱棄捐，君看囚山賦。"
        ],
        "title": "續感興二十五首  其四",
        "id": "0f6fe772-8c68-4030-9a2e-013453c2858c"
    },
    {
        "author": "方一夔",
        "paragraphs": [
            "濁水豈無月，水濁不受光。",
            "君看此孤蟾，出入天中央。",
            "遍滿千家門，徘徊度回廊。",
            "由來誰分璧，招我昏暗場。",
            "空庭澹相對，湛湛肺肝凉。",
            "浮雲絕點翳，寶此光明王。",
            "天高萬籟寂，參斗低復昂。",
            "人生何時畢，收拾還穹蒼。"
        ],
        "title": "續感興二十五首  其五",
        "id": "9c78c157-6c79-41b4-8150-d956ffaff7be"
    },
    {
        "author": "方一夔",
        "paragraphs": [
            "銅駞向京洛，千里牽雙輪。",
            "分不埋荆棘，去鄴復還秦。",
            "自辭秋風客，不浪五百春。",
            "悲歡與窮泰，過眼如飛塵。",
            "眷言返桑梓，茂陵翳荒榛。",
            "憶昔禹鑄鼎，羅縷九土珍。",
            "猶嫌問輕重，推落泗水濱。",
            "况爾不任重，頑鈍磨不磷。",
            "未知從此去，何時免漂淪。",
            "勿歎流落苦，渠更多閲人。"
        ],
        "title": "續感興二十五首  其六",
        "id": "521c19ff-92fe-4666-8114-84f93ad587f2"
    },
    {
        "author": "方一夔",
        "paragraphs": [
            "鴻鈞大氣力，日夜轉範模。",
            "賦予有定形，不與萬變俱。",
            "君看三春時，動植紛萬殊。",
            "一氣自結束，誰與施粉朱。",
            "人生況知識，均此造化罏。",
            "豈是風火煽，假合成形軀。",
            "戀戀千歲藥，莽莽三生塗。",
            "從渠夢幻論，袖中得玄珠。"
        ],
        "title": "續感興二十五首  其七",
        "id": "d0d9ce29-f981-41f7-a35a-cfc6146b1b78"
    },
    {
        "author": "方一夔",
        "paragraphs": [
            "雲日半解駁，東上雨中晴。",
            "不知誰幻化，倏然成氣形。",
            "精光錯異采，勢且迫太清。",
            "良苗不潤澤，咫尺夷大明。",
            "兒童爭指目，萬象俱晦冥。",
            "須臾換光景，變滅不暫停。",
            "天運亙終古，百怪終無成。",
            "吾欲乘清風，再拜叩玄精。"
        ],
        "title": "續感興二十五首  其八",
        "id": "2dca528f-5159-4a54-bae7-b2d0bed1722b"
    },
    {
        "author": "方一夔",
        "paragraphs": [
            "二女灑竹淚，盡是心中血。",
            "精誠著於物，千載猶不滅。",
            "當時從南巡，豈少稷與契。",
            "奈何比孤纍，匍匐陽城謁。",
            "皇英獨何人，風泉共幽咽。",
            "可憐女子心，慷慨男兒烈。",
            "湘水流不斷，誰道恩情絕。",
            "何時見歸來，續君遠離別。"
        ],
        "title": "續感興二十五首  其九",
        "id": "ce3e5f7a-ff51-4e35-baed-a23c0ce5266a"
    },
    {
        "author": "方一夔",
        "paragraphs": [
            "老火久斂戍，蓐收令西方。",
            "塵沙隨白日，慘澹無晶光。",
            "故葉改顔色，過雁新著行。",
            "孤坐墜秋月，寒燈颭空房。",
            "悵然盛時節，開緘理衣裳。",
            "芙蓉久當采，浩蕩不可量。",
            "芬芳易消歇，歲暮安得長。",
            "毋爲守空死，萬代同山岡。"
        ],
        "title": "續感興二十五首  其一○",
        "id": "9df993db-f849-41a2-b1ff-c465cf18b564"
    },
    {
        "author": "方一夔",
        "paragraphs": [
            "西遊歷劍閣，寡僕敝輪鞅。",
            "水餐掬哀湍，林宿拾墜橡。",
            "悲風振古木，猩鼬挾魍魎。",
            "十步九詰盤，奇險躋攀上。",
            "擔囊偶不意，一跌墮萬丈。",
            "岷峨渺何許，注目極遐想。",
            "窮年食外方，浮蹤任漂蕩。",
            "何時御長風，振足謝籠網。",
            "不須計三餐，迎我歸蒼莽。"
        ],
        "title": "續感興二十五首  其一一",
        "id": "742ade7f-c271-463c-a565-258f2067854b"
    },
    {
        "author": "方一夔",
        "paragraphs": [
            "黄鵠浴海水，一舉凌紫埃。",
            "長風九萬里，正值天門開。",
            "不知食何食，雲路方徘徊。",
            "嗟我鴻雁侶，避寒聲悲哀。",
            "失身墮泥滓，腹背日摧頹。",
            "城東極惡少，挾彈巧相猜。",
            "稻粱未足溉，雲雨何時來。",
            "不希附脩翮，有分終蒿萊。"
        ],
        "title": "續感興二十五首  其一二",
        "id": "fe748f21-184b-4f76-a606-629e0247c4f3"
    },
    {
        "author": "方一夔",
        "paragraphs": [
            "大化差不齊，人事固多繆。",
            "紛紛騁牙角，日夜齧且鬭。",
            "所以椅桐中，徘徊束孤咮。",
            "人情隨盛衰，世途迭起仆。",
            "天命有定分，氣數安能囿。",
            "去去息吾駕，西山老危岫。"
        ],
        "title": "續感興二十五首  其一三",
        "id": "b81588bd-dc0e-4e46-9149-e1613e8e9564"
    },
    {
        "author": "方一夔",
        "paragraphs": [
            "揚州舊服卉，木綿白茸茸。",
            "縷縷自余年，紡績燈火中。",
            "織成一束素，上有浴海鴻。",
            "歲寒若可恃，凄凄凜霜風。",
            "昨夜縣牒下，頭綱出城東。",
            "殷勤赴官急，瘢瘡免殷紅。",
            "我寒那可忍，負此卒歲功。",
            "不知落誰手，輸入秦娥宮。"
        ],
        "title": "續感興二十五首  其一四",
        "id": "ac9167bc-e56c-40a4-b917-8089541ef225"
    },
    {
        "author": "方一夔",
        "paragraphs": [
            "瞿曇未生世，摩詰果誰宗。",
            "問答了不語，不立文字工。",
            "開流蕩千古，一雌和羣雄。",
            "揮斤紛萬變，動寂不離空。",
            "鏡壞光不滅，迴轉如輪風。",
            "有能詰其迹，推入滉瀁中。",
            "以此連環入，合散常無窮。",
            "愚者誘罪福，高者超神通。",
            "孔孟久不作，誰能掃其蹤。"
        ],
        "title": "續感興二十五首  其一五",
        "id": "b64dce25-745c-499c-8701-5636ae6dd366"
    },
    {
        "author": "方一夔",
        "paragraphs": [
            "我賈賈日本，挂席窮南海。",
            "冰夷鬭蛟龍，牙角吐光采。",
            "血人以宴娭，窟宅一朝改。",
            "赤手拾明月，天幸獨我在。",
            "歸赴王侯需，價直十百倍。",
            "匹夫惜性命，貪冒以賈罪。",
            "歌笑履波濤，竟死復何悔。"
        ],
        "title": "續感興二十五首  其一六",
        "id": "d811881d-c93f-467f-a21b-c11bff9999d8"
    },
    {
        "author": "方一夔",
        "paragraphs": [
            "飄颻瑶臺雪，沆瀣竹林露。",
            "蕭然立高寒，不受世滓汙。",
            "采芳拾三秀，徘徊崑山路。",
            "譬如漆園像，華屋非其處。",
            "誰能使蹇修，再拜扣情愫。",
            "湘波日摇蕩，去去悲遲暮。"
        ],
        "title": "續感興二十五首  其一七",
        "id": "90356269-55c5-4ff0-856a-3f5c671bf98f"
    },
    {
        "author": "方一夔",
        "paragraphs": [
            "文章不用世，毫端弄春妍。",
            "滿聽疑可采，躡空若浮烟。",
            "君尹西都日，琅琅賈董篇。",
            "如種田得穀，如鑿井得泉。",
            "子虛與大人，縹緲淩雲仙。",
            "簜節病桑梓，不置巢邊鳶。",
            "問君取士意，取士當誰先。",
            "勿取春華艷，祇取秋柏堅。"
        ],
        "title": "續感興二十五首  其一八",
        "id": "65853d9e-e494-43b8-a3bb-11b9492f85df"
    },
    {
        "author": "方一夔",
        "paragraphs": [
            "化生如雀雉，隨氣更變易。",
            "卵生如鵝鴨，不交無羽翼。",
            "人死心不滅，化作秋柏實。",
            "俄頃復爲人，萬化無終極。",
            "莊周固嘗云，知命故不惑。",
            "我生異草木，未可從橫直。",
            "縱然反常理，一二於萬億。",
            "種禾不生豆，此喻要嘿識。"
        ],
        "title": "續感興二十五首  其一九",
        "id": "4d0fce05-179b-4810-a6ae-cb654e1ada02"
    },
    {
        "author": "方一夔",
        "paragraphs": [
            "老氏嗇而生，併力攻一境。",
            "深入黑暗中，杳杳無光景。",
            "佛氏定而死，百動不離靜。",
            "了了誰在眼，莫掇水中影。",
            "終然歸空無，用處各馳騁。",
            "紛紛墮此中，未悟此二柄。",
            "漂流餘千年，誰能折鋒穎。",
            "邈哉我前修，忠信得要領。"
        ],
        "title": "續感興二十五首  其二○",
        "id": "d56dd3c4-c4fd-4feb-841f-a60ef0d99982"
    },
    {
        "author": "方一夔",
        "paragraphs": [
            "匣空龍得偶，厨封畫通神。",
            "可憐種瓜客，猶自標故秦。",
            "當時祖龍死，逐鹿灞水春。",
            "早飛將軍檄，晚分丞相茵。",
            "抵死心不閒，不顧芻狗陳。",
            "陶朱去越後，未肯休此身。",
            "猶聞載窈窕，千金散賤貧。",
            "何如白雲叟，自與青山鄰。",
            "十年一易世，眉目輒少嚬。",
            "悠悠華山裏，甘作騎馿人。"
        ],
        "title": "續感興二十五首  其二一",
        "id": "ac3dfb74-a7de-435a-b9e0-0589144224a5"
    },
    {
        "author": "方一夔",
        "paragraphs": [
            "金陵舊長安，譙郡今豐沛。",
            "吳州對楚山，二水相縈带。",
            "團團清淮月，久落青天外。",
            "長江穴岷峨，奔迫走吳會。",
            "一朝金翅飛，萬丈鐵鎖碎。",
            "列郡空崚嶒，故國餘叢薈。",
            "升高望中原，極目了河岱。",
            "大運有奔淪，興廢更百代。",
            "客行秋風早，中路乏資貸。",
            "歸尋舊簑笠，獨釣吾邦瀨。"
        ],
        "tags": [
            "长江"
        ],
        "title": "續感興二十五首  其二二",
        "id": "8f389571-1295-4f64-85c9-e6a739a1d178"
    },
    {
        "author": "方一夔",
        "paragraphs": [
            "自從判清濁，人文肇古羲。",
            "中間更百聖，扶豎顛與衰。",
            "孔孟死不作，千載無明師。",
            "嗟此仁義路，舉世爭背馳。",
            "無人障橫潰，一朝墜民彜。",
            "微言雖尚在，駸駸化侏離。",
            "斯文亙萬古，悠悠竟何之。"
        ],
        "title": "續感興二十五首  其二三",
        "id": "814f23b3-28df-45f8-926b-feb9cb93ec8f"
    },
    {
        "author": "方一夔",
        "paragraphs": [
            "昔時累科舉，讀書患不足。",
            "天今予我暇，有書真不讀。",
            "煌煌百聖心，清徹寒泉玉。",
            "遺澤存讀書，浸作生民福。",
            "靜觀靈臺中，萬象森在目。",
            "天寒境自明，欲淺機自觸。",
            "斯文化異端，駸駸即深谷。",
            "晞顔以自勵，吾欲求之復。"
        ],
        "title": "續感興二十五首  其二四",
        "id": "0a190137-b5b7-4fd9-ba53-36f9a20bdf73"
    },
    {
        "author": "方一夔",
        "paragraphs": [
            "驚禽營顆粒，飛飛集邱隅。",
            "遊子困行役，十年落江湖。",
            "煌煌秦與洛，運轉天下樞。",
            "啟明曜東漢，萬足爭奔趨。",
            "豈無爪距力，逐利如孫吳。",
            "得失昧前料，青雲間泥塗。",
            "天命有厚薄，定分不可踰。",
            "歸來北山下，俛仰收桑榆。"
        ],
        "title": "續感興二十五首  其二五",
        "id": "bac3d8c8-4a31-4815-988a-ad20ef9c1476"
    },
    {
        "author": "方一夔",
        "paragraphs": [
            "給事三父子，著籍古池陽。",
            "販夫偶奇貨，末暮來錢塘。",
            "維時漢運衰，紫宸厭天狼。",
            "長鯨沸河洛，幅裂萬里疆。",
            "惟子曉大義，白筆摇風霜。",
            "願提十萬旅，巢穴傾朱梁。",
            "青雲不假翼，無路凌高翔。",
            "其事竟無成，青史垂芬芳。",
            "中原轉莽莽，一垤爭侯王。",
            "登高抉浮雲，極目慘八荒。",
            "遐想同心人，過君橋梓鄉。",
            "徘徊扣牧子，遺跡悲荒凉。",
            "區區夏蟲知，知我於詩長。",
            "豈知用心處，流落不忘唐。",
            "我欲傳高士，置君後柴桑。",
            "含情苦摇蕩，佇立蒼洲旁。"
        ],
        "title": "過深浦羅給事隠舊居",
        "id": "fd8678e8-050a-415a-a837-dc16c46ebea9"
    },
    {
        "author": "方一夔",
        "paragraphs": [
            "掬泉陟雲亭，撼桐款石室。",
            "桐以藥清羸，泉以洗愴惻。",
            "惟昔有二君，靳與世紛出。",
            "我來泛滄溟，幽巖傍欹側。",
            "不如峴山去，行盡風沙磧。",
            "交君父子間，風儀宛如昔。",
            "引坐讀書巢，呼酒軟我膝。",
            "吟髭怒氣張，笑眼寒光溢。",
            "萊編如正色，澹然離薌澤。",
            "別去不空手，懷袖粲金碧。",
            "笑我頑魯胸，孔竅暗如漆。",
            "順塗詠其事，搔癢發故疾。",
            "閉門課學子，風雨隔十日。",
            "蒼蒼喬木春，杳杳碧雲夕。",
            "相思托空言，各倚天一壁。",
            "終携赤藤杖，相期訪仙釋。"
        ],
        "title": "次韻徐古泉雪岡見寄",
        "id": "89887b42-028b-4d43-901c-8ecc25e5a0b6"
    },
    {
        "author": "方一夔",
        "paragraphs": [
            "貴者不如賤，桑麻鄙簪纓。",
            "富者不如貧，布荆勝珠瓊。",
            "子平悟損益，持論悍且精。",
            "併敵就一向，力與世俗爭。",
            "所以昏嫁畢，洗然外浮名。",
            "投跡崖巘中，便足了一身。",
            "頹波不可挽，滔滔自東傾。",
            "惟有吾由我，去留聽從卿。"
        ],
        "title": "續評史二首 向子平",
        "id": "988848e5-cc40-431a-a0f0-d8835ea5cc63"
    },
    {
        "author": "方一夔",
        "paragraphs": [
            "昔有嚴將軍，積氣壯窮峽。",
            "維時漢道季，貙鯨潰河郟。",
            "我公弛長纓，不閉蛇虎柙。",
            "爾軍從何來，兩强力相壓。",
            "天未厭亂離，龍去留空匣。",
            "區區報主情，盟血不受歃。",
            "笑談履刀鋸，性命輕一掐。",
            "吾但戴吾頭，卿自用卿法。"
        ],
        "title": "續評史二首 嚴顔",
        "id": "5853b6e0-c980-4cf2-89fd-33a4551ccc9b"
    },
    {
        "author": "方一夔",
        "paragraphs": [
            "我從古人中，不數管晏輩。",
            "紛紛後春秋，僅有孔明在。",
            "伊人層壑冰，表裏絕疵纇。",
            "文章派莘巖，氣節凌梁岱。",
            "未把渭上麾，甘抱隆中耒。",
            "維時太清暗，芒炎亙彗孛。",
            "老瞞鬼蜮雄，闊步無留碍。",
            "區區蜂與蟻，應手鐵山碎。",
            "陸城胄天潢，窮乏卓錐塊。",
            "垂白氣不衰，逝肯一寸退。",
            "孔明托末契，一起鎮橫潰。",
            "煌煌復讎義，掀揭人心晦。",
            "風雲兩飛揚，眼底無强對。",
            "取分孫曹間，隻手探懷內。",
            "自堪托六尺，不啻才十倍。",
            "暮年五丈師，此舉不俟再。",
            "中堅擁貔貅，勢若决瀦匯。",
            "半道失良圖，天理意茫昧。",
            "彼哉髠鉗兒，見雪空狂吠。",
            "是非付陳編，清泉奉芳酹。",
            "何時起九京，六合需一溉。",
            "朗詠出師篇，千載照肝肺。"
        ],
        "title": "諸葛武侯",
        "id": "2c4ccbe4-8e78-4fe2-a81d-cc1c0d32a88f"
    },
    {
        "author": "方一夔",
        "paragraphs": [
            "南方地卑濕，北客畏蒸暑。",
            "晨行螫菵露，水宿射短矢。",
            "秦人發謫戍，見行如棄市。",
            "今古共一方，今者不獨死。",
            "穰穰作家業，鬼妾紛驅使。",
            "鴟夷卵翼蕃，小兒半高鼻。",
            "元精穿萬化，蕩蕩不可恃。"
        ],
        "title": "出塞行五首  其一",
        "id": "d5c04032-171c-43a5-8962-d8bae2d7cf65"
    },
    {
        "author": "方一夔",
        "paragraphs": [
            "出塞二千里，平沙白如霜。",
            "探兵失單于，傳是左賢王。",
            "梟鳴金錯竿，士氣慘不揚。",
            "中軍一再鼓，萬馬赴敵場。",
            "名酋不可得，殺傷略相當。",
            "縣鞍盡胡首，前驅橐駞羊。",
            "幕府閲五符，半死半裹瘡。",
            "天子不錄過，猶侯水中鄉。"
        ],
        "title": "出塞行五首  其二",
        "id": "1b019037-f836-4f08-a964-da8e428432e7"
    },
    {
        "author": "方一夔",
        "paragraphs": [
            "我本輕黠兒，小少槿閭閈。",
            "未知從軍苦，悠悠赴沙瀚。",
            "同行五千人，骸骨蓬麻亂。",
            "中有脫死者，人各鳥獸竄。",
            "間懷大將印，辛苦生還漢。",
            "包以襯甲綾，來上長楊殿。",
            "憐我不負恩，授印親書贊。",
            "一來贖前過，比再軍鋒冠。"
        ],
        "title": "出塞行五首  其三",
        "id": "aa1e17a9-b36c-44f2-a717-420c4364006f"
    },
    {
        "author": "方一夔",
        "paragraphs": [
            "主公再度遼，油幢坐中堅。",
            "憐我鳴吠豎，出入後狨韉。",
            "一朝霍家敗，主公忝姻聯。",
            "富貴既相關，受禍其固然。",
            "我時護屬國，脫命來居延。",
            "蹉跎偶不死，彷彿三百年。",
            "此來復何幸，皓首朝中天。",
            "昔日霍家事，歷歷在眼前。",
            "偶行平陽里，細草空芊綿。",
            "與卿等輩耳，歲暮愁紅蔫。"
        ],
        "title": "出塞行五首  其四",
        "id": "50aa9bb6-7dfd-452a-8257-8f4839f3660c"
    },
    {
        "author": "方一夔",
        "paragraphs": [
            "登高望西北，里數逾五千。",
            "誰言龍庭遠，轉盼跨幽燕。",
            "喊聲振瓦石，鬭志前旌旃。",
            "足蹈猛虎尾，手攬饑蛟涎。",
            "富貴自有命，此身若浮烟。",
            "古來功名士，發跡昉窮邊。",
            "不見小盤龍，兜鍪換貂蟬。",
            "豈爲章句儒，白首埋陳編。",
            "見嗤灰與土，黯死吹不然。"
        ],
        "title": "出塞行五首  其五",
        "id": "bbf4acbd-f272-4e21-85b3-3db26437ce10"
    },
    {
        "author": "方一夔",
        "paragraphs": [
            "吾聞陰陽書，夏忌甲子雨。",
            "蠶死麥復苦，果諧老農語。",
            "人生無賢愚，擾擾同一宇。",
            "衣食固其端，安可過取數。",
            "哀哉元相國，胡椒滿倉庾。",
            "區區口體計，所費能幾許。",
            "晴曦禦朝寒，野菜供晚茹。",
            "君看此輩人，政自有佳處。"
        ],
        "title": "雨",
        "id": "9ce30ae9-2d8c-4e12-8ede-6b31554c8c80"
    },
    {
        "author": "方一夔",
        "paragraphs": [
            "衰世門戶單，惟有子與我。",
            "手足共一身，右短固不可。",
            "投老得寡妻，誰謂此計左。",
            "鴟梟覆爾巢，骨肉翻成禍。",
            "知幾苦不早，漸理歸舟柁。",
            "縣官不可入，有理子亦頗。",
            "自憐羽翼低，尺書忽遠墮。",
            "兩年食奔走，老蠶自纏裹。",
            "相救在急難，寧能久安坐。",
            "玄精有可倚，矧此乃么麽。"
        ],
        "title": "憶舍弟",
        "id": "bc38540f-123e-4876-b531-ead1557bcd48"
    },
    {
        "author": "方一夔",
        "paragraphs": [
            "功名真定兔，赤手誰摶控。",
            "十載武陵春，一餉揚州夢。",
            "時窮非我獨，萬事付破甕。",
            "猶有夙昔心，耿耿滿空洞。",
            "豪氣輕元龍，雄卞眇子貢。",
            "夢池句逾勁，賭墅機屢中。",
            "我來客東安，兩載補缺空。",
            "青山浩獨媚，飛雲倦孤送。",
            "翩翩老令威，霜翮頗驚衆。",
            "憐我一客鳥，鳴和閙晴哢。",
            "妙哉屠龍手，老去餘此弄。",
            "三年逝相從，不爲千金痛。",
            "浮跡寄閒適，片語折喧鬨。",
            "歸鞭定何時，矯首躡飛鞚。"
        ],
        "title": "贈鶴峰楊提幹森",
        "id": "895e39f1-b031-492d-b7d7-6a399e868801"
    },
    {
        "author": "方一夔",
        "paragraphs": [
            "仙鶴來富春，造次欲手控。",
            "偶然留一吷，喚醒千年夢。",
            "興來屢相過，小醉側春甕。",
            "笑談驚座人，輸瀉無底洞。",
            "森然栝柏材，曾伴揚州貢。",
            "班門無棄物，一睨果奇中。",
            "當今搆廊廟，况聞棟桴空。",
            "行看飛騰去，不待吹噓送。",
            "我亦懶散人，箋註鄙玄衆。",
            "向何寫懷抱，清苦等吟哢。",
            "詩來出其右，雲月困朝弄。",
            "風簷數四讀，愈我岑岑痛。",
            "復作摩天飛，不鬭雞鶩鬨。",
            "何時款君門，共把果下鞚。"
        ],
        "title": "再疊前韻別鶴峰",
        "id": "a1d803d1-d45e-4ddd-a0ba-89ccdfa1a20e"
    },
    {
        "author": "方一夔",
        "paragraphs": [
            "醉酒水鉤吻，短屐木連瑣。",
            "猩猩見且駡，爾欲寢處我。",
            "吾屬從此逝，相語此最叵。",
            "行行指忽動，念念頤亦朵。",
            "試來衣食之，危機忽交墮。",
            "糟醨自熏煮，繩索自纏裹。",
            "獵者躡其蹤，羣隊相隨坐。",
            "盛血亂殷紅，剪髮供髢鬌。",
            "明知好是餌，不悟貪爲禍。",
            "君看得意處，早轉潮頭柁。"
        ],
        "title": "猩猩",
        "id": "29e40175-c017-405a-9889-8d99ddcdb71c"
    },
    {
        "author": "方一夔",
        "paragraphs": [
            "黄河從天落，北來受降城。",
            "劃至韓城縣，噴薄萬雷霆。",
            "何處雜泥滓，濁濁不復清。",
            "奔迫梁楚間，赤子如浮萍。",
            "近來到淮泗，烟波鼓長鯨。",
            "無人起隄障，何時返滄溟。",
            "惜哉神禹疏，高下昧地形。",
            "胡中倘可注，曷不施經營。"
        ],
        "title": "觀兼山黄公河海圖二首 河",
        "id": "5fffbbe7-7ffe-43b9-8f1d-6f04977de39e"
    },
    {
        "author": "方一夔",
        "paragraphs": [
            "逝川走東海，日夜無休歇。",
            "咄此盤中渦，不長亦不竭。",
            "日月走中天，於焉雙出沒。",
            "駭浪掀扶胥，高於朔山雪。",
            "蠵蜃吐樓臺，蛟鼉護窟穴。",
            "海若不徒夸，馮夷甘受屈。",
            "吾聞三神山，恍恍銀宮闕。",
            "便隨長風去，發軔首溟渤。",
            "倘逢方平生，海底探明月。",
            "坐待清淺時，歸來未華髮。"
        ],
        "title": "觀兼山黄公河海圖二首 海",
        "id": "9d40035c-4417-4aed-a343-4f7971870f6e"
    },
    {
        "author": "方一夔",
        "paragraphs": [
            "新都玻璃江，下會東陽派。",
            "南圖俟扶摇，東首掉澎湃。",
            "千峰白雲粘，百道清泉灑。",
            "仳室舊樵貧，釣瀨老漁怪。",
            "桐君古仙居，稚川昔高邁。",
            "都忘語嘿殊，未覺高下隘。",
            "棲身傍冷門，吐口洗殘債。",
            "針石遠相粘，鹽卵危不壞。",
            "露翰倦孤飛，金波炯三桂。",
            "驚心歲月遒，過眼風雨快。",
            "感此桑扈鳴，春蠶續菅蒯。",
            "悠然耕田歌，早秧補葵芥。",
            "豈無田園念，未脫塵氛械。",
            "去來久無書，情愫不比畫。",
            "自慙榱桷材，曾螫蟲虺蠆。",
            "難將西山景，少補東隅敗。",
            "妻子累寒餓，文字欺聾聵。",
            "未酬醉鄉封，暫倒仙源界。",
            "蕭散縱孤騫，遊戲留一慨。",
            "他日對牀情，爲君作佳話。"
        ],
        "title": "將歸戲作此以別諸友",
        "id": "e16e177f-844a-43cd-adb6-0f1b74fb0e1a"
    },
    {
        "author": "方一夔",
        "paragraphs": [
            "藥中有杞菊，甘食比蔬菜。",
            "維昔陸與蘇，賦詠窮梗概。",
            "搜尋入吾圃，孤根擢荒穢。",
            "未能竟俗好，堇堇生意在。",
            "辛荑滿袖衽，枝葉不一采。",
            "少需摘絳實，疊疊貫珠琲。",
            "歲晚脫皮毛，凉葉蘇渴肺。",
            "靈厖守我宅，無復逐夜吠。"
        ],
        "title": "藥圃五詠 杞菊",
        "id": "bd76bea9-829a-4078-8ba0-9299ffd8e5fb"
    },
    {
        "author": "方一夔",
        "paragraphs": [
            "楚客賦夕餐，經傳不著名。",
            "野菊或殺人，神農著翳經。",
            "此品甘且辛，叢生數千莖。",
            "分種不封囊，移根或盆盛。",
            "噉茶摘其葉，觴酒啜其英。",
            "風霜振枯槁，氣味老更成。",
            "平生攻苦淡，矜此歲晚情。",
            "不獨醒頭目，吾其寄餘齡。"
        ],
        "title": "藥圃五詠 甘菊",
        "id": "8ce8bbad-bcb4-4060-8828-b4ed93d52742"
    },
    {
        "author": "方一夔",
        "paragraphs": [
            "白朮號山薑，以西北爲上。",
            "近來出古潛，何必論地望。",
            "老鴉銜子去，往往生絕嶂。",
            "歲久根株成，細大極殊狀。",
            "洗削事煎烹，補冷逐虛漲。",
            "彼哉不好事，蜜浸溢瓶盎。",
            "游媚富貴人，遠作千里餉。",
            "平生不爲口，我欲禦烟瘴。"
        ],
        "title": "藥圃五詠 白朮",
        "id": "20a9062b-2a0d-4a37-90dc-f13eb0924c75"
    },
    {
        "author": "方一夔",
        "paragraphs": [
            "芎苗高一丈，細花如申椒。",
            "不獨服芎根，衣佩或采苗。",
            "清芬襲肌骨，歲久亦不消。",
            "所以湘浦客，潔修著高標。",
            "我老苦多病，風寒首頻摇。",
            "願移一百本，溉根豁煩囂。",
            "雖無下女遺，乾葉插盈腰。",
            "逃泥貰旦暮，不學楚人謠。"
        ],
        "title": "藥圃五詠 川芎",
        "id": "3fe6a5a2-d563-4863-a956-ede01dfeac84"
    },
    {
        "author": "方一夔",
        "paragraphs": [
            "老松踰百圍，名爲棟梁材。",
            "孤根雖故在，不復萌條枚。",
            "生意無處泄，浩浩還根荄。",
            "結爲千歲苓，膚色狀瓊瑰。",
            "洗曝不遺力，藥裹手自開。",
            "羊棗出河北，胡麻來天台。",
            "蒸以白砂蜜，盛以紅瓷杯。",
            "一朝服食盡，玉色還嬰孩。"
        ],
        "title": "藥圃五詠 茯苓",
        "id": "7ebe7e48-f056-4054-b6b0-d8aba90b91f1"
    },
    {
        "author": "方一夔",
        "paragraphs": [
            "夕行前溪灣，翁嫗招我宿。",
            "入門燈火閙，偶此寄一足。",
            "客囊喜清浄，我倦睡頗熟。",
            "回首失浮蹤，終朝露如沐。"
        ],
        "title": "宿前灣",
        "id": "56e9d9d0-cd86-4668-9b7f-8e9a149492a8"
    },
    {
        "author": "方一夔",
        "paragraphs": [
            "尹公起宣城，謂是金閨彥。",
            "失脚簿領叢，斜飛集州縣。",
            "南陵枌榆地，妙年試雄剸。",
            "還將舊棠陰，來作清溪掾。",
            "近來多政學，誤製好東絹。",
            "我公有淵源，家學富經傳。",
            "四明炯清水，玉映崑山片。",
            "以茲撫凋瘵，精神皎如練。",
            "囷倉出毫末，德化速郵傳。",
            "到官未百日，惻惻庭闈戀。",
            "花外想安車，戲舞斑衣緣。",
            "推此壽斯民，童髦劇歡忭。",
            "我亦囿陶鈞，有道恥貧賤。",
            "洗眼看政成，携上金鑾殿。"
        ],
        "title": "上胡主簿愿",
        "id": "7bb8e44c-fed0-4c1c-89a4-4e85fcaf0e44"
    },
    {
        "author": "方一夔",
        "paragraphs": [
            "日子來訪我，話舊樂復樂。",
            "中年情義深，一別輒作惡。",
            "子我皆客居，浮萍嘆流落。",
            "傷心縮地術，倒指賞月約。",
            "雞黍喜有期，書久懶不作。",
            "是時困著愚，處處熬膏鑊。",
            "而子金石軀，坐受貧鬼縛。",
            "傳聞數日來，卧病清風閣。",
            "況子賢主人，苓朮富裝橐。",
            "子亦屢折肱，忍不急呼藥。",
            "大患緣有身，此理直糟粕。",
            "要令文殊師，欲扣維摩諾。",
            "人生餘幾許，何事紛六鑿。",
            "殷懃今夜月，爲我照寂寞。"
        ],
        "title": "問稼隠疾",
        "id": "47e33d9f-c6a4-4c77-a065-5ab12cf980a1"
    },
    {
        "author": "方一夔",
        "paragraphs": [
            "五日學作詩，十日學書紙。",
            "書成自稱好，對客發微泚。",
            "爾來草書人，作態工側媚。",
            "譬如老孫娘，不病要兒齒。",
            "我空詩未工，苦瘦如我字。",
            "有詩使人寫，適興聊爾爾。",
            "宿緣喜多學，未用進於技。",
            "試問宜休民，何如覓青李。"
        ],
        "title": "寄友直借古書",
        "id": "dc87b32e-4a71-4748-8fd2-fb3fdefe6da2"
    },
    {
        "author": "方一夔",
        "paragraphs": [
            "彼美白瓷盞，規模來定州。",
            "先生文字飲，獨酌無獻酬。",
            "咄哉石女兒，不作蛾眉羞。",
            "憐我老寂寞，赤手屢拍浮。",
            "子頑不乞火，我醉不驚鷗。",
            "無情兩相適，付與逍遥遊。"
        ],
        "title": "以白瓷爲酒器中作覆杯狀復有小石人出沒其中戲作以識其事",
        "id": "a520d5cf-8361-426c-8ec1-0ebab1e4488e"
    },
    {
        "author": "方一夔",
        "paragraphs": [
            "我行其偶然，觸石五溪渡。",
            "歸迷日已暗，有客相與晤。",
            "訢君相與問，酒罷首東路。",
            "坐恨此機失，欲去翻疑悞。"
        ],
        "title": "寄徐雪岡二首  其一",
        "id": "727b923b-1d25-4a70-a32e-d217f93cba12"
    },
    {
        "author": "方一夔",
        "paragraphs": [
            "明庚共一天，出沒巧相避。",
            "與君別半載，轉脚不相值。",
            "君來過故人，我復捨此去。",
            "悵然起遐瞻，雲歸水東逝。"
        ],
        "title": "寄徐雪岡二首  其二",
        "id": "02f44207-bcc2-4214-887b-a7bc50d22fca"
    },
    {
        "author": "方一夔",
        "paragraphs": [
            "西窗枕清溪，流水日夜響。",
            "孤眠夜無寐，離夢苦摇蕩。",
            "自我辭家來，弦月屢下上。",
            "消息不曾真，百念墮滉瀁。",
            "憶昔心氣雄，躍躍盛年想。",
            "窺奇故牧儲，借重宗橐賞。",
            "山搜富金沙，澤淤耀琨簜。",
            "天池鶱孤飛，崑山紛獨往。",
            "下視夸奪子，蠓蠛鳴甕盎。",
            "區區凡楚爭，逐逐臧穀網。",
            "蹉跎改素摽，零落收宿莽。",
            "平生矜與夸，榮爲謝外奬。",
            "惟餘不盡心，耿耿猶疇曩。",
            "譬如老獵獫，聞呼齒足痒。",
            "清江三百里，西風颯菰蔣。",
            "明朝泝歸舟，鴉軋鳴兩槳。"
        ],
        "title": "秋夜有感",
        "id": "217ba41a-9cf2-4552-9402-4a5b9552abed"
    },
    {
        "author": "方一夔",
        "paragraphs": [
            "月行十三度，晝夜風輪急。",
            "不知誰鞭策，行天出復沒。",
            "我欲訴清虛，雲路九萬級。",
            "梯飈空裊裊，月走那可及。",
            "願言住仙府，露重環佩濕。",
            "將從匏瓜摘，復結漢津汲。",
            "相期無情欲，不灑孤眠泣。",
            "落杵玄霜寒，出削玉斧澀。",
            "笑我南飛鳥，未辦一枝葺。",
            "歸歟定驚魄，烟霧飽清吸。"
        ],
        "title": "洪平齋有官舍見月三首與程楊二公又各次韻中秋日休諸友用韻爲戲奔逸絕塵之作未能擬其萬一也  其一",
        "id": "f24a874a-47f4-4c2b-983b-b56b6953d886"
    },
    {
        "author": "方一夔",
        "paragraphs": [
            "北極跳宜碣，南瞻盡閩甌。",
            "眇觀此瀛海，浮空竟千秋。",
            "瑞光出冰輪，千丈開雲頭。",
            "月行無厚薄，不盡離人愁。",
            "夜半北斗高，闌干壓幽州。",
            "繁星見復沒，如滓浮新篘。",
            "庭虛步清影，梧桂聲颼飀。",
            "舉杯飲未釂，棹歌起漁舟。",
            "光景正清絕，賓去我獨留。",
            "飲技未必奏，頹然老伶優。"
        ],
        "title": "洪平齋有官舍見月三首與程楊二公又各次韻中秋日休諸友用韻爲戲奔逸絕塵之作未能擬其萬一也  其二",
        "id": "c6164851-2081-4bd9-85cf-350c776ed680"
    },
    {
        "author": "方一夔",
        "paragraphs": [
            "憶昔戰秋闈，不復返隻輪。",
            "嗟此無用學，棘猴費精神。",
            "當時羞見月，月豈欲負人。",
            "我去月千里，月來轉情親。",
            "餘音唱窈窕，小詩鬭清新。",
            "團團桂樹影，金粟香不陳。",
            "便當結幽佩，凌空訪仙真。",
            "那知滿夜夜，此去空塵塵。",
            "翩然倚高寒，不數肇與晨。",
            "笑渠老章句，步驟準過秦。"
        ],
        "title": "洪平齋有官舍見月三首與程楊二公又各次韻中秋日休諸友用韻爲戲奔逸絕塵之作未能擬其萬一也  其三",
        "id": "533025e4-9481-4188-a340-29a90ccd1d8b"
    },
    {
        "author": "方一夔",
        "paragraphs": [
            "我觀大瀛海，天水二清廓。",
            "誰麾海若來，樂鬭萬蛟鰐。",
            "風濤拍屯門，潰作無底壑。",
            "鬐鬛豎旂旛，牙角利椎鑿。",
            "血人不肯吐，安得留殘啄。",
            "茫茫泝雲槎，日夜失棲泊。",
            "歸塗三月糧，囊底餘圭勺。",
            "平生崒嵂氣，磨淬去隅角。",
            "案空螢已乾，匣閉龍不躍。",
            "故衣粘蜃氣，未洗瘴霧惡。",
            "爾來出白雲，奔走亂車鐸。",
            "有來證奇字，時扣草玄閣。",
            "高碁固饒人，欲學苦無脚。",
            "惟君桑梓英，遇合長落落。",
            "申旦首胥溪，險韻當離酌。",
            "勿爲松菊挽，來占秋堂幕。"
        ],
        "title": "次韻稼隠告歸",
        "id": "0e6ce912-016f-43e9-8b61-ec0496e93971"
    },
    {
        "author": "方一夔",
        "paragraphs": [
            "太玄八十一，經世加一倍。",
            "方圓起參兩，奇耦常相配。",
            "大哉天壤間，理大獨無對。",
            "而數行其中，往往不相背。",
            "冥探洞古今，幽討極覆載。",
            "吾求之瓦礫，數亦無不在。",
            "陰陽如推車，五氣如轉磑。",
            "雜然霧與珠，人物等唾欬。",
            "惡或盜跖壽，善或伯夷餒。",
            "人事非不明，所值互吉悔。",
            "長平四十萬，高下付一概。",
            "誰尸造化筆，一一難歸罪。",
            "君言吾有數，萬竅均大塊。",
            "試將握算推，不出範圍內。",
            "譬如埏埴人，萬器同一焙。",
            "前陶或堅牢，後陶或破碎。",
            "中間又不同，純駁千萬態。",
            "當時君與相，此年有真宰。",
            "黄蛇吞輿地，或者非茫昧。",
            "八宮卦縱橫，四柱數進退。",
            "以此尺棰義，合散無罣礙。",
            "昔君雄少年，盧雉喝好采。",
            "失脚落鶡冠，漕闈雙奏凱。",
            "爾來相乘除，得失賭一塞。",
            "後夜北斗高，燦燦綴小沫。",
            "瑟縮蛇入宇，蹭蹬鵬運海。",
            "栖栖百巧窮，饒君三尺喙。",
            "此來坐臯比，學子富衿佩。",
            "喜持秘苑術，遠與虛中輩。",
            "諸公義財澀，枯槁喜一溉。",
            "煩君測五緯，出沒更明晦。",
            "何時聚白羊，旦暮真可待。"
        ],
        "title": "贈心梅黄教諭",
        "id": "90eebb56-94b2-4ea6-94db-eff24de84906"
    },
    {
        "author": "方一夔",
        "paragraphs": [
            "君譜猗蘭操，曲度得碩師。",
            "孤唱絕衆和，不與淫聲比。",
            "難逢拊石盛，終作蹈海衰。",
            "近傳貧作祟，疽疣等駢枝。",
            "西風幾揮淚，徙倚哀吾私。",
            "好音忽西墮，竹下哦君詩。",
            "翛然落月色，融融伴君疑。",
            "慇懃告司鼎，君側要子思。",
            "試歸扣小有，坐待天定時。"
        ],
        "title": "次韻王蒙泉見寄併和鄙作",
        "id": "90336215-9934-4f96-8c53-1028745d8401"
    },
    {
        "author": "方一夔",
        "paragraphs": [
            "寒城十月交，萬葉風蕭槭。",
            "林幄變浮紅，水鏡湛虛碧。",
            "維時子吳子，驅車欲何適。",
            "千里想蓴羹，去作水鄉客。",
            "我非蓴羹客，海嶠有兄伯。",
            "譬如鵾與鵬，形影困乖隔。",
            "去鄉三十載，如浮家泛宅。",
            "相思不即見，歲歲累行役。",
            "感此歲寒情，高歌慰離析。",
            "看君乘長風，健翮搏水擊。"
        ],
        "title": "送講書吳友直過吳門省兄",
        "id": "bdfceba8-78f7-4b56-97f2-ba339d84a72a"
    },
    {
        "author": "方一夔",
        "paragraphs": [
            "偉哉盤古靈，萬仙集殊庭。",
            "分布歲鎮熒，生化與尅刑。",
            "氣機浩不停，幾人得寧馨。",
            "開落隨日蓂，嗟哉此三星。",
            "光彩浮四溟，芽甲逢春霆。",
            "鋩刃發霜硎，蹉跎歎流萍。",
            "白雲歸杳冥，十年哀伶俜。",
            "賦芧由狙㹶，貧鬼急索絣。",
            "碧梧墮倦翎，館我修遺經。",
            "緬彼雙峽青，易學驅沸溟。",
            "出關東傅丁，渡海北返寧。",
            "共君萬頹齡，藥籠俱參苓。"
        ],
        "title": "徐靜樂以賤生有詩次韻爲謝",
        "id": "208c2e22-35f0-4d8a-93ef-b4d654f0620b"
    },
    {
        "author": "方一夔",
        "paragraphs": [
            "吳山多金堂，我來訪仙真。",
            "神交若有契，邂逅見主人。",
            "浮雲白步障，老松青承塵。",
            "從以香嚴髫，環以瓊樹春。",
            "仙人坐盤石，杯勸三五巡。",
            "果苞武陵秀，木爇占城珍。",
            "幾見蓬海沙，不數上古椿。",
            "問從何處來，騎鹿來秋旻。",
            "謂是老人瑞，游戲葛水濱。",
            "容我野服見，間簉西閣賓。",
            "再拜上祝辭，慇懃寄千諄。",
            "一祝等龜鶴，再祝生麒麟。",
            "語罷却復進，罄折問養神。",
            "隨之上南極，放牧雲漢津。"
        ],
        "title": "壽雲岫以所畫壽星爲喻",
        "id": "8e1f0db5-5f02-4457-a5ee-ad4fa6f494dc"
    },
    {
        "author": "方一夔",
        "paragraphs": [
            "朋儕久拘檢，偶此陟翠微。",
            "凌波渡野航，踏雲扣小扉。",
            "林霜變紋纈，抝月湛珠璣。",
            "古寺半莓苔，空堂盡蛜蝛。",
            "持鉢乞朝暮，殘僧猶未歸。",
            "清歌振冥杳，善響聲轉希。",
            "倦餘枕木榻，慮靜鷗不飛。",
            "我亦嘿不語，趺坐觀天機。",
            "幽芳艷巖菊，暝色漏晴暉。",
            "趁行戲拍肩，扶醉爭牽衣。",
            "鄧林蔭千里，飛栖偶相依。",
            "無人識幽趣，再鼓黄金徽。"
        ],
        "title": "偕教諭傅草堂黄心梅及諸兄遊賢明寺",
        "id": "d3ae1da7-f88f-482b-9340-42ea0ce5c9c7"
    },
    {
        "author": "方一夔",
        "paragraphs": [
            "我來沸鳴蟟，坐閲寒蛩響。",
            "有興寄滄洲，逝欲窮浩蕩。",
            "百年如彎弧，落處分寸上。",
            "前塗知幾許，乾坤一漭瀁。",
            "念子住沃洲，屢作扁舟想。",
            "杖屢縱勝游，文字醉清賞。",
            "奇音遇朗鑒，請我黄岡簜。",
            "世氛久昏暗，有縶不能往。",
            "交情浮雲淡，樂意陽春盎。",
            "老鶴鶱孤飛，況子開三網。",
            "離合固其常，豈是比土莽。",
            "我亦屬同流，始末藉虛奬。",
            "永懷芳蘭苕，不肯間誰曩。",
            "詩來森如束，快讀劇爬癢。",
            "吾詩非世好，一派分凡將。",
            "君如領此言，急浪盪飛槳。"
        ],
        "title": "次韻沃梅泉見寄併見和鄙韻",
        "id": "9ada8103-d36c-4ecd-abfb-2de706abfb2e"
    },
    {
        "author": "方一夔",
        "paragraphs": [
            "滕六避熱屬，飛雪不到城。",
            "人意逐高下，造化亦世情。",
            "桂窗坐清曉，青山灑寒霙。",
            "巨松古鬚鬣，老梅玉璜珩。",
            "僅餘小培塿，岡隴縱復橫。",
            "其下數茅屋，榾柮烟火明。",
            "我興牛背上，披裘欲晨征。",
            "作詩逼僵龍，一夕紛瑶瓊。"
        ],
        "title": "催雪",
        "id": "e758cb3a-fc60-4cb0-aa06-33ccc492fd8d"
    },
    {
        "author": "方一夔",
        "paragraphs": [
            "淵明避俗士，出語未必俗。",
            "衝口吐奇偉，往往寫心腹。",
            "外韜中勁剛，芒刃不堪觸。",
            "如渠不絃琴，非絲亦非木。",
            "樂天後此翁，逸駕追奔躅。",
            "未知溝中斷，孰與朱與綠。",
            "吾觀外國風，雅麗豈不足。",
            "自從受繩削，稗語棄不錄。",
            "嗟彼千載人，何但詩可續。",
            "誰能學柳下，不受嫠也宿。"
        ],
        "title": "讀白樂天詩",
        "id": "3318bcee-37e9-4e00-8658-cc20f98e3234"
    },
    {
        "author": "方一夔",
        "paragraphs": [
            "兩都秦與洛，派自赤帝精。",
            "譬如同根木，南枯北猶榮。",
            "哀哉千里草，四百終火行。",
            "窮新何爲者，欺孤易天明。",
            "中間十五載，無汝元城名。",
            "誰尸春秋筆，恕彼投閣生。",
            "當時有凡例，黨中獨垂情。",
            "區區考亭叟，再主斯文盟。"
        ],
        "title": "揚子雲",
        "id": "b63f287d-a1f7-478e-9b1e-277c415503e5"
    },
    {
        "author": "方一夔",
        "paragraphs": [
            "峨峨嵩少精，皎皎河洛秀。",
            "東都誰經始，多士傳自舊。",
            "驊騮冠冀北，盡在伯樂廐。",
            "於今雖應姓，况我隆準胄。",
            "金閨集羣彥，合伴鴛鷺簉。",
            "隨風落東南，州縣倦奔走。",
            "王謝舊江山，屏幛列千岫。",
            "公來長蓮幕，同列得領袖。",
            "慇懃山陰叟，多謝厖不嗾。",
            "三年賀政成，囊封飛剡奏。",
            "胡爲靳軒騰，未能脫墨綬。",
            "居然寄百里，芒炎應列宿。",
            "東安杭屬邑，民俗朴且陋。",
            "下車日無事，餘刃游膚腠。",
            "朝廷重民社，政自不輕授。",
            "沈沙珠吐光，閉谷蘭騰臭。",
            "天高元北極，錫馬接清晝。",
            "森森琅玕姿，錯落羣玉囿。",
            "生賢造物意，積善神明佑。",
            "百壺登公堂，祝公南山壽。"
        ],
        "title": "代壽新城劉尹迪",
        "id": "812be90f-f9c1-4600-bed7-045276aa9ff9"
    },
    {
        "author": "方一夔",
        "paragraphs": [
            "我憶昔孺子，獨以高士稱。",
            "當時漢道季，諸賢盡奔騰。",
            "高士卧不起，玉壺湛清冰。",
            "至今拜畫像，遺芳暨玄曾。",
            "先生奮東魯，鳬山立霜鷹。",
            "行臺累分府，螫𧍗驅蚊蠅。",
            "青溪古巖邑，膏油沸如蒸。",
            "猾吏溺死灰，饑窮坐相仍。",
            "此來獨何晚，三載欽風稜。",
            "爲回浙江水，六合俱清澄。"
        ],
        "title": "擬上徐容齋",
        "id": "701e013c-337c-49f4-a2e3-5d907df912bb"
    },
    {
        "author": "方一夔",
        "paragraphs": [
            "昨夜龍宮留惡客，使者借車收二麥。",
            "溪澗洪流十丈高，不辨東阡與西陌。",
            "高田忽變黄鵠陂，下者匯作魚龍宅。",
            "新陳接食已觖望，夏不早耕後何獲。",
            "似聞山縣未休戍，旁郡豪酋遺俘馘。",
            "携孥扶老避人禍，漂麥漲田遭鬼責。",
            "不知造化誰主張，罪欲誰歸問河伯。",
            "生平舌耕真左計，邇來硯破筆毛磔。",
            "中宵耿耿坐長歎，滿眼兵荒遭此厄。",
            "先生少抱調燮才，蒼生不忍饑寒迫。",
            "潛深請磨楯鼻墨，試草千言救荒策。"
        ],
        "title": "大水寄洪復翁",
        "id": "0b10e1f6-2df5-4a63-81c7-5b2959a0d051"
    },
    {
        "author": "方一夔",
        "paragraphs": [
            "金沙潭頭石贔屭，凍蟻紛紛半僵死。",
            "淘江漉海攖龍鱗，領使省金蹲虎兕。",
            "欲將江浙飽虛牝，遮蓋誰施千丈被。",
            "先生誤墮世網中，死灰更溺無遺燬。",
            "携家北走入深山，雪中高卧那能起。",
            "世間得喪何足道，坎止流行一彈指。",
            "忍凍孤吟寒士歌，力將冰蘗戰紈綺。",
            "君窮無比我更窮，濕沫難擊三千里。",
            "明朝裹飯約共話，炯炯方瞳巖壑裏。"
        ],
        "title": "宋月山以陶金戶遁山中值雪有詩次韻訪之",
        "id": "e0810537-138f-457d-8205-1414531ced23"
    },
    {
        "author": "方一夔",
        "paragraphs": [
            "六月火雲聳奇觀，讀書舌爛喉吻乾。",
            "西湖水仙珠徑寸，使來遺我數百丸。",
            "清冷冰齒嚼不碎，玉池灧灧生微瀾。",
            "問仙何處得此物，孤根漏暖來孤山。",
            "霜嚴雪虐石犖确，美人忽破冰玉顔。",
            "紛紛青黄暗烟雨，我獨炎暑餘酸寒。",
            "異材晚成要有待，居然升置鼎鼐間。",
            "君不見周家老將太公望，八十封侯起釣磻。"
        ],
        "tags": [
            "西湖"
        ],
        "title": "六月食寒梅",
        "id": "490136c1-360b-4435-9a0c-76ef216b2dae"
    },
    {
        "author": "方一夔",
        "paragraphs": [
            "雲如車駮低壓城，紅光閃電枉矢行。",
            "老龍偷出牛蹄泓，霹靂數聲驚頑冥。",
            "雨下如注翻四溟，黑風吹落魚鮪腥。",
            "蚯蚓奮角蛇怒鱗，穴居林處無潛形。",
            "小目飛箋奏天庭，速收阿香加誅刑。",
            "夜闌景霽百怪停，炯炯北極環衆星。"
        ],
        "title": "立冬前後大雷電震者數日",
        "id": "451df6e1-3481-407c-ba1b-695bf9cd4b8d"
    },
    {
        "author": "方一夔",
        "paragraphs": [
            "巖峯孤尖來何雄，此地金紫山爲宗。",
            "西行百里無去處，突起峭壁高衡嵩。",
            "一支側走截水口，鱗甲閃閃卧玉龍。",
            "龍來苦渴噀澗水，光芒錯出千丈虹。",
            "試緣石嶝步巉絕，圭笏琬琰來會同。",
            "天風回聲過絕頂，波濤洶洶生寒松。",
            "銀壪玉澗斲冰雪，飛雪六月聲琤琮。",
            "孤撐碧落望北極，世間無此奇絕峯。",
            "其下仙人昔蛻骨，玉棺往往留遺蹤。",
            "昂頭欲語忽飛去，時有歸鶴來遼東。",
            "住持山人子洪子，枝葉遠出崖仙翁。",
            "妙年歷落出塵想，幽幽桂樹生芳叢。",
            "溪山佳勝屬彈壓，綺語異境爭天工。",
            "心期不與俗子偶，移文招我來山中。",
            "劇談抵掌振林谷，妙趣吻合比鐘鏞。",
            "丈夫舒卷自常事，要令邱壑藏心胸。",
            "他年蓄久極必泄，膚寸油雲雨太空。"
        ],
        "title": "巖峰寄洪復翁",
        "id": "110bd44f-f11d-4490-9194-2384a4ee6234"
    },
    {
        "author": "方一夔",
        "paragraphs": [
            "蓋天蒼蒼非虛空，高懸萬象驚愚蒙。",
            "仙人朝罷玉帝側，戲拋黄土留遺蹤。",
            "何年墮此作砥柱，千古屹立洪濤中。",
            "巨魚出沒深不測，罅縫草長蒲花茸。",
            "淙淙細浪夜舂擊，水石鞺鞳鏗金鐘。",
            "我來載酒坐其上，扁舟南下編青篷。",
            "飲酣恍恍欲飛去，如踞猛虎騎遊龍。",
            "夜深酒醒山月落，一曲短笛橫秋風。"
        ],
        "title": "桐關大石",
        "id": "60644964-4172-41c2-a5d8-5831d56cd971"
    },
    {
        "author": "方一夔",
        "paragraphs": [
            "赤山嶺罅闊百尺，人言老龍破山出。",
            "天生異物出有時，不知何年留此跡。",
            "想龍久蟄當飛騰，怒迸脩鱗血淋瀝。",
            "至今頑石尚嵌巖，朝暾光映半山赤。",
            "龍去川原秋雨足，龍歸洞穴寒雲濕。",
            "我家山下龍爲友，欲挽銀河清八極。"
        ],
        "title": "赤山嶺",
        "id": "b60c2b41-a7bf-4d50-a263-5b6c48782963"
    },
    {
        "author": "方一夔",
        "paragraphs": [
            "何年遺此粵王墓，陳迹留傳自先故。",
            "纍纍三冢壓荒山，古木寒烟暗行路。",
            "憶昔祖父伯姑蘇，北連齊楚陵强都。",
            "自從鴟夷載西子，子孫運盡償前逋。",
            "三軍散後東西走，窮無寄跡埋丘首。",
            "安全發掘不可知，故號至今喧衆口。",
            "丘山華屋何足言，死名死利分汙尊。",
            "英雄自古無葬處，誰與遺臭留乾坤。"
        ],
        "title": "粵王墓",
        "id": "27b22c78-21f2-4336-afc5-97a679d3ecc1"
    },
    {
        "author": "方一夔",
        "paragraphs": [
            "開元天子方承平，年年十月遊華清。",
            "游龍爛簇五家錦，玉奴姊妹俱傾城。",
            "太常舊譜看不足，鬭雞舞馬渾粗俗。",
            "霓裳一闋天上來，三郎自按新翻曲。",
            "賀老琵琶先定場，都曇擊鼓齊高張。",
            "繡帽金童小垂手，堂上合奏甘伊凉。",
            "胡兒大眼何曾見，來簉膝前雙舞旋。",
            "天顔有喜分塞酥，宮花銜出昭陽殿。",
            "龍眠老手落貴家，忽入老眼憑歎嗟。",
            "尚嫌却後欠二筆，不寫漁陽鳴鼓撾。",
            "人生歡樂如風影，自古極衰根極盛。",
            "後來倘有曲江公，此圖合作千秋鏡。"
        ],
        "title": "李伯時明皇按樂圖",
        "id": "50e07929-3085-492c-b528-487ff06b9639"
    },
    {
        "author": "方一夔",
        "paragraphs": [
            "明妃去時載橐駞，金環珠絡紅錦靴。",
            "燕支山北萬蹄馬，半夜劍槊鏘橫磨。",
            "老胡鬚鼻極殊狀，黄羊乳酪氈裘帳。",
            "此生賦分逐飛走，一回坐起一惆悵。",
            "當初自恃顔如花，不嫁比鄰來天家。",
            "掖庭咫尺隔萬里，十年不復逢宮車。",
            "畫工不信能相誤，一朝流落天涯去。",
            "漢使年年去復來，長安不見低烟霧。",
            "寒沙擊面雁飛秋，手抱琵琶淚暗流。",
            "上絃冷冷寫妾苦，下絃切切寫漢羞。",
            "妾身生死何須道，漢人嫁我結和好。",
            "曲終誰是知音人，斷魂去作墳頭草。"
        ],
        "title": "明妃曲",
        "id": "7c061257-8de1-4db7-b6e8-845b76d2c0cc"
    },
    {
        "author": "方一夔",
        "paragraphs": [
            "憶昔金仙去後遺雙狻，化作雙玉南海邊。",
            "洞庭山鬼逐不得，夜吼雲根今幾年。",
            "先生曾作橘洲客，屢撼梧桐怖龍伯。",
            "携歸深山動光彩，黑貙縮爪羆藏迹。",
            "爛爛眼有百步威，安眠不動鎮書帷。",
            "自慙四座無長物，煩護老穎書中□。",
            "醉墨淋漓日千幅，毫端猶带湖光綠。",
            "憐渠駿猛助奇怪，他日相從校天祿。"
        ],
        "tags": [
            "太湖",
            "洞庭湖"
        ],
        "title": "太湖石獅子筆架",
        "id": "a3d529ed-0ebf-4ef5-984f-bdca3af90243"
    },
    {
        "author": "方一夔",
        "paragraphs": [
            "去年九里路，烏攫人腸挂枯樹。",
            "今年九里溪，沙頭白骨高復低。",
            "人生變滅如泥土，死後猶傳姜萬戶。",
            "翠眉粉頰誰家兒，夜赴軍前效首虜。",
            "將軍多愛恩意疎，分將吳口充包苴。",
            "慇懃道與送行使，前日朝官多有書。"
        ],
        "title": "九里路",
        "id": "5f210b9e-5b0c-4054-a73e-6c321f882362"
    },
    {
        "author": "方一夔",
        "paragraphs": [
            "牛郎咫尺隔天河，鵲橋散後離恨多。",
            "今夕不知復何夕，遥看新月橫金波。",
            "拋梭擲紝愁零亂，彩鳳飄飄度霄漢。",
            "重來指點昔游處，香奩寶篋蟲絲滿。",
            "一年一度承君顔，相別相逢比夢間。",
            "舊愁未了新愁起，已見紅日銜青山。",
            "當初謾道仙家別，日遠月長不見接。",
            "不似人間夫與妻，百歲光陰長會合。"
        ],
        "title": "七夕織女歌",
        "id": "691c75c5-87d4-4339-943d-88bcd5fe8f9a"
    },
    {
        "author": "方一夔",
        "paragraphs": [
            "憶昔雨洗冬甲子，春來飛雪徧千里。",
            "老農雪讖古相傳，一番春雪一番水。",
            "今年麥熟雲成堆，并刀收斂疑寇來。",
            "自從入梅不見雨，田間熱氣飛黄埃。",
            "清臺奏下郵傳急，月蝕九分日蝕七。",
            "昨宵搥鼓閙如雷，素娥憑怒面漆黑。",
            "太陽室家怒相囓，東西不肯還宮闕。",
            "天公不肯目偏盲，又傳日蝕林鍾月。",
            "一箋夜拜東皇公，休作怪變驚兒童。",
            "願分陰陽作平等，五日一雨十日風。"
        ],
        "title": "文書再報六月朔日食",
        "id": "67438268-1277-4bfe-9025-b388f871367a"
    },
    {
        "author": "方一夔",
        "paragraphs": [
            "炎官煽毒日色頳，四海鼎沸遭焚蒸。",
            "吳牛耕罷汗且喘，暫休樹影眠溝堘。",
            "不知蒼蠅名品夥，乘時附勢相欺陵。",
            "其間一種號赤目，巧窺猛攫如饑鷹。",
            "鑽眸噆鼻不可奈，以首溷水澆清澄。",
            "自期擺脫有此計，須臾撲緣如牽繩。",
            "牧兒旁坐少肋力，摑以指掌麾以肱。",
            "更憑草帚時一掃，墜地死者堆斗升。",
            "乾坤蕩蕩産萬類，涵淹惡物吁可憎。",
            "閒從林下看水牯，作詩爲續憎蒼蠅。"
        ],
        "title": "續憎蒼蠅",
        "id": "d6e4fedf-2cf0-4417-8eb8-f12830e993d3"
    },
    {
        "author": "方一夔",
        "paragraphs": [
            "錢塘數首梅花聯，羅浮三疊梅花篇。",
            "世間妙語久絕響，誰能高步凌飛仙。",
            "窮冬天氣寒刻栗，草木槁死冰頑堅。",
            "孤根漏暖得春早，水流石竇聲濺濺。",
            "美人拭面照古鏡，沈吟不去愁嬋娟。",
            "下有山人學冷淡，入夜忍凍僵護肩。",
            "臨流赤脚踏白石，手挼紅藟餐雲烟。",
            "長哦新句詩清苦，口吻噤噤棲饑鳶。",
            "近聞梅花詩祖出水部，久遣詩孫參洞天。",
            "許分一派伴岑寂，毫端紫氣衝魁躔。",
            "我來嗽香嚥清冷，欲說妙偈夢未圓。",
            "澹然人我了無語，但見花梢明月墮寒泉。"
        ],
        "title": "寄題沃祥卿梅泉二大字蓋何潛齋筆也",
        "id": "285e8ada-010c-4d8a-b3f5-67395d32a75b"
    },
    {
        "author": "方一夔",
        "paragraphs": [
            "有來遺我異色菊，一叢深淺分白黄。",
            "變窯燒成古罍洗，怪石錯出真琳琅。",
            "我疑造物有間氣，紛紛醜好都難量。",
            "不然司花出新巧，分枝接葉爲作半面粧。",
            "書生生活澹無味，笑指枯硯收禾桑。",
            "偶逢好事慰寂寞，日與相對揮清觴。",
            "自憐今世少有趙昌徐熙水墨筆，誰寫諸相爭毫芒。",
            "惟有詩人具真畫，翛然心地超羲皇。"
        ],
        "title": "人有叢菊見遺而花半分黄白者",
        "id": "6c3ec385-9fca-4ac6-b7bf-36c7c68614dd"
    },
    {
        "author": "方一夔",
        "paragraphs": [
            "文章蟠窟蛟蛇黑，精神緊峭冰玉白。",
            "置君承明天祿中，富貴不待相促迫。",
            "學參諸老居二四，氣凜羣兒壓千百。",
            "生平不主疽與環，況復侯封羨賁赫。",
            "蹉跎無便凌風雲，歸伴凡魚東海窄。",
            "袖餘閩越奇傑氣，掩藏光怪恣窺摘。",
            "如今老境謝紛華，斥去浮花收粟麥。",
            "我來兩見鳴春禽，低向藋間飛拍拍。",
            "有時乘興騁詩俊，稗說讕言都不擇。",
            "魚還非子子非我，肝膽相忘總無隔。",
            "苦無分遇食太倉，近犬驚人屢遭責。",
            "一身何必要贏餘，我爲鼠謀從下策。"
        ],
        "title": "次韻吳友直和潘樂閒見寄韻",
        "id": "5199da20-8024-47a7-b9d5-08ade3fa380d"
    },
    {
        "author": "方一夔",
        "paragraphs": [
            "千年老穀無人知，萬杵椎冰身汗熱。",
            "木膚解剝白於綿，凍手龜皴腕將折。",
            "荆州魚網蘭亭絸，彼美不曾傳祕訣。",
            "獨留此木在人間，禿盡青山散妖血。",
            "邇來奇製蠟作紋，草木蟲魚生眼纈。",
            "只今吳越稱第一，秋浦浣花派滕薛。",
            "先生好古得此物，揮手行與時流別。",
            "紫薇花前草尺一，書成氣凜寒松雪。",
            "不然名山撰古史，蛟龍鬰屈蟠奩篋。",
            "有時浮戲寫詩章，颯颯落錐蠶食葉。",
            "比來分遣二十輩，西江遠借餘波浥。",
            "聊憑和詩報瓊瑶，袖手愧逢强對怯。"
        ],
        "title": "用子聲韻謝吳友直惠蠟箋",
        "id": "c2d15f27-04fd-4bf5-8045-b30234569035"
    },
    {
        "author": "方一夔",
        "paragraphs": [
            "書生事業窘一門，窮年獨處三家村。",
            "蟾蜍爬沙鞭不走，無力號叫排天閽。",
            "曩聞將軍狂可撼，往舍窠臼窺其藩。",
            "讕言稗說不暇擇，談笑抵當如優髠。",
            "諸公義財澀且薄，頗樂軟熟憎囂煩。",
            "今君窮餓坐百巧，安肯挾冊媒朝昏。",
            "試探囊中祕花術，勇决不待中宵奔。",
            "吾聞武侯暗得司馬法，平沙散布風雲屯。",
            "多時奇傑了不悟，後來知者靖與溫。",
            "子今持此說性命，禍福出口如瀾翻。",
            "文章不作杯水直，不如薄藝隨我兩脚跟。",
            "滔滔世駕不可挽，行矣與汝傾離尊。"
        ],
        "title": "表甥何雲嶠舍館而語游於其行贈之以詩",
        "id": "12c079d6-431c-4548-9718-965d17fb02b9"
    },
    {
        "author": "方一夔",
        "paragraphs": [
            "子真換骨三家村，青帝東臯來醉魂。",
            "夜深更遣明月洗，瘴氛吹散南海昏。",
            "仙宮么鳳挽不住，自要寂寞留故園。",
            "便教凍餓死亦足，冷面不作雞肉溫。",
            "烟痕半空照寒水，露臉猶泫迎晨暾。",
            "游蜂底處得消息，不計春色關重門。",
            "先生對花韻清苦，短偈衮衮翻千言。",
            "花神嗔我太漏泄，罰以太白傾殘樽。"
        ],
        "title": "和東坡惠州梅花三疊  其一",
        "id": "14c481cc-b84b-448e-a3be-7153db559943"
    },
    {
        "author": "方一夔",
        "paragraphs": [
            "萬松嶺上三家村，林下美人現香魂。",
            "淡粧素服謝琱飾，擺落玉鏡塵埃昏。",
            "散花衣祴粘不落，昨夜偶過祇樹園。",
            "樹下泠泠潄澗玉，亂流赤脚飛泉溫。",
            "噴成澗草萬片玉，陰崖未肯希春暾。",
            "自憐艷質媚幽獨，拄杖敲鏗誰過門。",
            "相期但有月知狀，不用椽筆書要言。",
            "花應一笑飲我語，隨風飛墜雙銀樽。"
        ],
        "title": "和東坡惠州梅花三疊  其二",
        "id": "0439e8aa-3662-4a92-8297-393ad706a55a"
    },
    {
        "author": "方一夔",
        "paragraphs": [
            "白鶴峯頭荔子村，誰喚東坡半死魂。",
            "作詩惱花太愁絕，雲月黯黯天昏昏。",
            "欲教綺語洗蠻瘴，不使冠服棲邱園。",
            "海山淮水隔萬里，十年契闊陳寒溫。",
            "老仙不食烟火味，曉隨鴉餐暘谷暾。",
            "此花亦解慰流落，如在玉堂西掖門。",
            "自從三疊振絕響，澹然相對俱忘言。",
            "我來戲譜不調曲，時有問字爭芳樽。"
        ],
        "title": "和東坡惠州梅花三疊  其三",
        "id": "e0e1d191-e6b2-4a66-b0e2-f7f204b3db90"
    },
    {
        "author": "方一夔",
        "paragraphs": [
            "西家真王化作灰，東家穉松雪霜摧。",
            "人生有命惟脆薄，逝水一去何時回。",
            "試看昨日繞牀戲，或騎青竹折早梅。",
            "須臾變滅不可恃，惟見松下雙土堆。",
            "嗟哉玄冥弄權柄，掀簸炎瘴飛氛埃。",
            "天公不肯憐赤子，坐使瘡痏愁嬰孩。",
            "斷魂零落向何處，溪頭望哭思歸來。",
            "誰能便作忘情者，作詩往助風泉哀。"
        ],
        "title": "苦瘡歎",
        "id": "b2b1c718-918a-40c0-aeaa-3d142a752161"
    },
    {
        "author": "方一夔",
        "paragraphs": [
            "葛溪練練鋪瓊氈，仙人燒丹幾何年。",
            "庠老三年住仙窟，歸騎踟躕鞭不前。",
            "當今越雪竟誰是，危坐臯比紛不恥。",
            "區區升斗老英雄，得失何殊釣溫水。",
            "惟君挾策從東來，家傳瓢履師顔回。",
            "後來終竟祠石室，此去應難隠釣臺。",
            "青山笑我逢遲暮，怪奇文字無人覷。",
            "誰麾清夢落東安，疎頑尚費推擠去。",
            "悠悠雲水交情中，荆州篠簜慙中空。",
            "琤餘韻逐飛鞚，詩老箭鋒那可衝。",
            "男兒事業人人有，氣概相期向杯酒。",
            "他年擁節過子陵，莫道故交翻覆手。"
        ],
        "title": "次韻王介山別齋職",
        "id": "bf8bf906-c68a-4624-bf66-64ecdc5600dd"
    },
    {
        "author": "方一夔",
        "paragraphs": [
            "功名零落如破氈，羲娥不住隨流年。",
            "問君發跡縣博士，幾時得到龍旂前。",
            "我今老去覺今是，回首當年空自恥。",
            "妄心不起百事冷，已作古井無波水。",
            "看君富貴亹亹來，雲路何須取勢回。",
            "忽然結束行萬里，首冠步摇趨天臺。",
            "相思望望碧雲暮，少微光芒紛下覷。",
            "應憶秋江老故人，瑶音定寄雲鴻去。",
            "我時階砌蘭玉中，襹褷六翮摶秋空。",
            "與君追逐赤霄上，寶劍騰空不可衝。",
            "兩眼昏花惟我有，早梅樹下離亭酒。",
            "呼童草寫送行詩，不是當今無價手。"
        ],
        "title": "代雲岫送王介山",
        "id": "08e47b36-bdb3-44ce-8803-4fb7e5e31865"
    },
    {
        "author": "方一夔",
        "paragraphs": [
            "寒廳零落分半氈，雪霜刻栗年復年。",
            "書生事業澹無味，頼有夫子坐我前。",
            "世間好惡紛非是，蠻觸相挺人不恥。",
            "嗟君嗜好與世殊，推波獨障百川水。",
            "君今何去昔何來，江南欲掉扁舟回。",
            "相思此去杳如夢，日斜獨上高高臺。",
            "富貴來時未爲暮，道旁愚婦從渠覷。",
            "我亦來乘下澤車，看君萬里翺翔去。",
            "雲萍聚散渺莽中，講席人驚冀北空。",
            "少陵時作湖山主，一面誰當孔道衝。",
            "相看一醉無何有，笑指春江作春酒。",
            "丈夫何事兒女態，明日長亭一揮手。"
        ],
        "title": "代履道送王介山",
        "id": "ac7bbea9-3e30-441b-a8dc-755850d4cd1d"
    },
    {
        "author": "方一夔",
        "paragraphs": [
            "可憐傾城無蹇修，睥睨欲媲王與侯，年華荏苒春復秋。",
            "夜彈古詞韻三州，紛紛箏笆沸啁啾，忽爾雅操聲俱收。",
            "我亦少小獵九丘，掩鼻利達視若蕕，秣厲欲洗平生羞。",
            "羲娥鞭後逝莫留，誰麾衰暮出巖幽，丁丁斤斧愁林搜。",
            "苞裹破硯開荒疇，詩卷千束喘兩牛，隘視宇宙前無儔。",
            "頼有夫子紛應酬，冷然獨繭繅長抽，讕言不作詩帳囚。",
            "旁人指我作書郵，雙雙紫芒炯中洲，談笑不下孫叔優。",
            "交情雲水空悠悠，肯爲腐鼠瞥下韝。",
            "湖海何處無俊游，對面不識非我謀。",
            "醉呼梅花居上頭，高寒不落第二流。",
            "我亦倒囊出饑猴，雪中雙屨追清游。"
        ],
        "title": "次韻洪復翁辭沃氏招館",
        "id": "5c360d9a-b57d-48cf-af27-3590fb0a1d88"
    },
    {
        "author": "方一夔",
        "paragraphs": [
            "小兒心孔暗不開，紛紛誰是驊騮材。",
            "徐生善頌有名父，文斾新向儒宮來。",
            "雁行趨立誰家子，捧書驚看眉間喜。",
            "我亦歸謀二頃田，送老西河從此始。"
        ],
        "title": "借王介山韻送子聲小學教諭",
        "id": "0b86cfc4-f98d-4f92-b48d-b2251c44b2dc"
    },
    {
        "author": "方一夔",
        "paragraphs": [
            "酌我無愁酒，歌我無愁詩。",
            "朅來無愁潭上弄明月，潄滌萬慮清肝脾。",
            "平生蓄積總開豁，便欲遺世超希夷。",
            "持盃試問此潭水，昔來何處今何之。",
            "覆船山高寒岌嶪，玉泉飛下東天池。",
            "分流一瀉數百里，直抵絕壑潴清漪。",
            "鏡平百丈洞無底，其下深黑蟠蛟螭。",
            "幽蘭薜芷亂洲渚，倒影寒浸枯松枝。",
            "千回萬折流到海，波濤噴薄孤城危。",
            "潮生水滿潮退涸，蓬萊清淺倏改移。",
            "此愁與水兩無盡，昔人已去今人悲。",
            "君不見莫愁山下春水長，畫船鼉鼓相追隨。",
            "淡烟芳草望不斷，石城荒廢留空陂。",
            "不如此潭只在山水窟，縱有奇勝無人知。",
            "何曾紅粉照清泚，但有欵乃漁翁詞。",
            "一聲歌斷暮山碧，秋風兩鬢寒颸颸。"
        ],
        "title": "無愁潭",
        "id": "c9753e56-7574-448e-9cf8-c08255452b45"
    },
    {
        "author": "方一夔",
        "paragraphs": [
            "一日雪，空裏浮花生眼纈。",
            "二日雪，竹松委地枯楠折。",
            "三日雪，獸駭禽奔蹄跡滅。",
            "四日雪，翁嫗啼饑淚成血。",
            "天生萬物忍棄捐，似爲多情幻奇絕。",
            "由來恩怨不相關，無情有情總磨折。",
            "君不見堯時洪流浸十日，赤子喁喁化魚鼈。",
            "湯時亢旱烘七年，山河大地紅爐熱。",
            "當時賢聖救不得，坐待時來自休歇。",
            "蓋天垂地憂長人，浪教寒士頭先白。",
            "玉皇高居耳目遠，鬼神虎豹爭羅列。",
            "頊冥滕屏罪當誅，劈牋試與東風說。"
        ],
        "title": "大雪",
        "id": "747e58f2-2356-4b52-9e1e-e00f8fbe41b7"
    },
    {
        "author": "方一夔",
        "paragraphs": [
            "君不見李唐秘府堆故紙，韓老作詩{言奉}校理。",
            "若此當時九歲童，苞裹寶函漸血指。",
            "吾宗魁橐百世傳，近騎箕尾凌蒼烟。",
            "再生雛鳳墮君砌，次第聲名期拍肩。",
            "願渠養氣休吟誦，六翮褵褷鳳質竦。",
            "椅桐傾枝真有待，羽儀留作清時用。",
            "我今老去不作文，閉精嘿坐學養神。",
            "蕭然衰白不復漆，猶喜兒輩奔秦軍。",
            "閒扣商謳詡人瑞，筆陣縱橫人不畏。",
            "歸看英物定何如，山西老將空羞愧。"
        ],
        "title": "次邵卓翁韻奉寄族祖竹巖令孫",
        "id": "2abe6bca-e859-44d1-bc4d-e18358ecc2db"
    },
    {
        "author": "方一夔",
        "paragraphs": [
            "竹翠濃如滴，絺凉薄似空。",
            "遐觀山缺處，露坐月明中。",
            "計較圍碁勝，喧呼琢句工。",
            "畏途誰觸熱，衣袂漲塵紅。"
        ],
        "title": "夜坐",
        "id": "56bb9b1f-0b7c-4fbb-b7aa-d280c1eb8cf4"
    },
    {
        "author": "方一夔",
        "paragraphs": [
            "杖屨過山東，一重高一重。",
            "雲烟呈晚色，雨露洗秋容。",
            "偃蹇石伏虎，連蜷木寓龍。",
            "夜深橫短笛，獨宿最高峯。"
        ],
        "title": "宿赤山嶺",
        "id": "627e3231-2b09-468a-8b49-fe977c2cbe56"
    },
    {
        "author": "方一夔",
        "paragraphs": [
            "雪晴那復雨，雨雪苦纏綿。",
            "連月無行地，窮冬不見天。",
            "穴居貍舐掌，水宿鷺聯拳。",
            "更道深山裏，翁饑歇午烟。"
        ],
        "title": "雨雪交作",
        "id": "bec64c06-4f5e-499d-b00f-784613ccbe84"
    },
    {
        "author": "方一夔",
        "paragraphs": [
            "行年四十九，忽忽笑浮生。",
            "客少真成懶，兒多半學耕。",
            "閒身窮縛急，壯志老圖成。",
            "自號知非子，悠然仕止情。"
        ],
        "title": "吾生",
        "id": "7834d8d1-aa38-4531-8166-109de24ffa05"
    },
    {
        "author": "方一夔",
        "paragraphs": [
            "自歎形容改，空驚歲月更。",
            "黠蠶附繭死，怨鳥寄巢生。",
            "歉歲愁親故，貧家分弟兄。",
            "江南芳草地，此別若爲情。"
        ],
        "title": "春晚憶弟",
        "id": "ed54d883-107f-4f9e-b688-e5790637d4d4"
    },
    {
        "author": "方一夔",
        "paragraphs": [
            "露白初濡木，星虛漸集房。",
            "蛾飛爭墮水，魚退急投梁。",
            "搗練隄防冷，收禾準備荒。",
            "只愁棗紅地，萬馬逐殘羌。"
        ],
        "title": "秋夜",
        "id": "36266bb4-eb7b-417d-b27c-474cf7c0a8d4"
    },
    {
        "author": "方一夔",
        "paragraphs": [
            "冬晴不作雪，無處聽寒號。",
            "山外一輪起，霧中三丈高。",
            "曝肩樵解褐，曬翼鳥遺毛。",
            "不特寒梅早，牆陰發露桃。"
        ],
        "title": "冬日",
        "id": "f832f31e-f6b6-4199-ab54-4cd05de6dea0"
    },
    {
        "author": "方一夔",
        "paragraphs": [
            "早行理歸裝，殘燈耿曙光。",
            "開門半山月，立馬一庭霜。",
            "鐘響知雲寺，波聲認石梁。",
            "脩途留不住，去去出山莊。"
        ],
        "title": "早行",
        "id": "0f017ea1-67f8-4513-abe6-ba0e53329324"
    },
    {
        "author": "方一夔",
        "paragraphs": [
            "幽懷浩難寫，倚徙一枝藤。",
            "春蔓雲根草，寒流石罅冰。",
            "山行千萬轉，茶話兩三僧。",
            "亭下尋歸渡，漁舟喚不譍。"
        ],
        "title": "山行",
        "id": "27d37ad6-398d-432c-ba39-afa0f7c456f1"
    },
    {
        "author": "方一夔",
        "paragraphs": [
            "羲娥相逐走，歲月不饒人。",
            "露重棲翰倦，月明歸夢頻。",
            "還家如過客，落地即成親。",
            "世路秋風早，悠悠多賤貧。"
        ],
        "title": "晚坐二首  其一",
        "id": "86074673-5958-44db-893c-3e5b21575b12"
    },
    {
        "author": "方一夔",
        "paragraphs": [
            "蘋風入疎竹，紅影颭窗扉。",
            "遠地猶爲客，寒閨未寄衣。",
            "絲蟲墮復上，旅雁去還歸。",
            "寄語水曹裔，相期老翠微。"
        ],
        "title": "晚坐二首  其二",
        "id": "1a10fb6c-3c73-45b3-8862-24bd96d31d74"
    },
    {
        "author": "方一夔",
        "paragraphs": [
            "旅雁南猶北，絲蟲墮復粘。",
            "流年忙裏過，衰髮暗中添。",
            "記事推銀管，尋題探玉籤。",
            "區區淡生活，與世異酸甜。"
        ],
        "title": "雜興",
        "id": "47b60fd3-2230-4417-8d52-2842cef0fed6"
    },
    {
        "author": "方一夔",
        "paragraphs": [
            "朝遊伍胥渡，暮投杜主祠。",
            "綠蕪高犢背，紅雨瘦花枝。",
            "夾道鳴腰鼓，輕舟颭彩旗。",
            "蹇馿寒服客，未許看腰肢。"
        ],
        "title": "游淥渚",
        "id": "f7c9b7cc-9cbe-4e1a-a84c-ee458f9fb5ae"
    },
    {
        "author": "方一夔",
        "paragraphs": [
            "百年長擾擾，無地寄浮蹤。",
            "客醉傷春酒，人行送曙鐘。",
            "烟霏啼謝豹，星斗壓盧龍。",
            "笑共孤雲往，歸投江上峯。"
        ],
        "title": "曉行二首  其一",
        "id": "b39a73f7-e492-4a2d-8d33-26faa6b23512"
    },
    {
        "author": "方一夔",
        "paragraphs": [
            "百折飄香路，千攢疊翠鄉。",
            "斷橋人蹬蘚，低樹女剃桑。",
            "泊店風烟靜，問途山水長。",
            "新歸愁復去，佇立轉蒼茫。"
        ],
        "title": "曉行二首  其二",
        "id": "50580b75-f475-48de-b707-0635850f9305"
    },
    {
        "author": "方一夔",
        "paragraphs": [
            "坐卧足清幽，何須定遠侯。",
            "一簷霜竹月，四壁夜蟲秋。",
            "酒不推辭醉，詩能斷送愁。",
            "可憐江令老，萬里返南州。"
        ],
        "title": "秋興四首  其一",
        "id": "774d70a5-9f7f-42d3-a8f2-8c220baa2194"
    },
    {
        "author": "方一夔",
        "paragraphs": [
            "西窗幽絕處，懶與老相便。",
            "燕伴遲歸客，潮推逆上船。",
            "照杯窺戶月，注硯養花泉。",
            "近藁無新語，歸來學釣鯿。"
        ],
        "title": "秋興四首  其二",
        "id": "2f816b74-7d74-481e-9d68-4962d133e38a"
    },
    {
        "author": "方一夔",
        "paragraphs": [
            "孤跡寄滄洲，浮雲無去留。",
            "大山招楚些，小海傍吳謳。",
            "相值誰非我，欲歸春復秋。",
            "西風葛溪路，衣袖晚颼颼。"
        ],
        "title": "秋興四首  其三",
        "id": "9e87e47d-e2fb-4bc6-83cc-ab157fa5184a"
    },
    {
        "author": "方一夔",
        "paragraphs": [
            "故里千山遠，荒城八月寒。",
            "霜椑餘鳥啄，社雨洗魚殘。",
            "紫塞跑風鬣，青冥縱露翰。",
            "微生獨不化，羈紲老江干。"
        ],
        "title": "秋興四首  其四",
        "id": "96eb22d9-7dd3-4868-80ac-86ff3c5500b8"
    },
    {
        "author": "方一夔",
        "paragraphs": [
            "深秋轉蕭索，木葉滿荒城。",
            "逝水流年景，西風逆旅情。",
            "圉監通馬語，籠養變禽鳴。",
            "吾道知衰久，人都一概聲。"
        ],
        "title": "秋晚雜興十二首  其一",
        "id": "8888608a-d778-4298-93f7-8e42f8d37d5e"
    },
    {
        "author": "方一夔",
        "paragraphs": [
            "烏桕數家村，漁樵自作鄰。",
            "舊墳前日發，富室近來貧。",
            "古道狐成怪，深山鬼作人。",
            "茫茫塵世事，無處問蒼旻。"
        ],
        "title": "秋晚雜興十二首  其二",
        "id": "e747901c-d17a-4918-89b4-2f9cd6005939"
    },
    {
        "author": "方一夔",
        "paragraphs": [
            "天涯誰道遠，嶺海接并幽。",
            "馬带交河種，人穿真臘裘。",
            "梅花南國夢，苜蓿故宮秋。",
            "安得方仙道，飄飄訪十洲。"
        ],
        "title": "秋晚雜興十二首  其三",
        "id": "8f2cdfbb-1e7d-43e3-9499-f99f8a9c7bd9"
    },
    {
        "author": "方一夔",
        "paragraphs": [
            "月去極百度，天行水四旁。",
            "渥洼駒汗血，婆綠宇旁行。",
            "朔雨夏猶雪，南苞冬未霜。",
            "地中在何處，無便向嵩邙。"
        ],
        "title": "秋晚雜興十二首  其四",
        "id": "22f630dc-57fd-4826-b8fd-27d0f2cb16b1"
    },
    {
        "author": "方一夔",
        "paragraphs": [
            "門前吳越路，幾步隔紅塵。",
            "學課九千字，年書十二神。",
            "殷牀馳道馬，隔岸渡橋人。",
            "自愧樊籠裏，飛騰未有因。"
        ],
        "title": "秋晚雜興十二首  其五",
        "id": "823710cd-8e21-4533-aa2e-cd984f273c18"
    },
    {
        "author": "方一夔",
        "paragraphs": [
            "地占繁雄郡，人奔財賦疆。",
            "北僧泥佛相，南客賈胡裝。",
            "打穀拳毛馬，彈箏跕躧娼。",
            "西風愁世路，無路立蒼茫。"
        ],
        "title": "秋晚雜興十二首  其六",
        "id": "f95edd57-618e-458b-8a84-16d8c1e6f77d"
    },
    {
        "author": "方一夔",
        "paragraphs": [
            "青溪溪上路，書劍此棲遲。",
            "凉月穿衣褐，寒波照鬢絲。",
            "古桐傳賀若，橫玉犯龜茲。",
            "不爲傷秋老，孤吟自可悲。"
        ],
        "title": "秋晚雜興十二首  其七",
        "id": "ab519e12-ee26-4832-8abb-bb8cd4ccd3fe"
    },
    {
        "author": "方一夔",
        "paragraphs": [
            "誰作百年客，聊隨三宿僧。",
            "詩皆傳妙品，禪未悟中乘。",
            "曉枕空鳴角，秋窗夜剔燈。",
            "欣欣會心處，走墨剡溪藤。"
        ],
        "title": "秋晚雜興十二首  其八",
        "id": "3a16a02f-0d1d-4c79-bc10-d71da2f2ffba"
    },
    {
        "author": "方一夔",
        "paragraphs": [
            "蟲壁話秋闌，西齋日已寒。",
            "階鳴辭故葉，水擊跕飛翰。",
            "路接千峯榭，潮通百丈灘。",
            "葛仙無處覓，我欲問燒丹。"
        ],
        "title": "秋晚雜興十二首  其九",
        "id": "9c02dea3-94ff-4fe8-9ff0-60e97e3fddf7"
    },
    {
        "author": "方一夔",
        "paragraphs": [
            "夜魄湛精氣，冰魂消瘴氛。",
            "寒洲沙印篆，荒樹葉鎸文。",
            "詞度柳三變，書臨顧八分。",
            "誰憑當道勢，擡舉上青雲。"
        ],
        "title": "秋晚雜興十二首  其一○",
        "id": "14feb0fd-7d59-4171-914f-60a448dfc731"
    },
    {
        "author": "方一夔",
        "paragraphs": [
            "蕭索已秋色，空濛欲暮天。",
            "平蕪荒樹外，疎柳斷橋邊。",
            "山暝殘雲合，波停碎月圓。",
            "眼前森萬境，忽忽暗彫年。"
        ],
        "title": "秋晚雜興十二首  其一一",
        "id": "2bc113e5-2548-43be-936d-a15f8f80803a"
    },
    {
        "author": "方一夔",
        "paragraphs": [
            "客來銀水北，叩我老生涯。",
            "裘褐多捫蝨，田蕪半種瓜。",
            "文章動窮髮，碑板過流沙。",
            "終竟成何事，逢人莫浪誇。"
        ],
        "title": "秋晚雜興十二首  其一二",
        "id": "ae20158e-d9e5-42f1-874b-681aa50e9165"
    },
    {
        "author": "方一夔",
        "paragraphs": [
            "橘橙吾臭味，豈特是情親。",
            "三寸燕南異，一雙甌水珍。",
            "色包金錯晚，香擘玉纖春。",
            "無復承平事，天恩徧貴臣。"
        ],
        "title": "世之詠物者採春花而落秋實余欲矯其失作冬果十詠 柑",
        "id": "ab31bc5a-8549-408d-ba52-8993bf61a150"
    },
    {
        "author": "方一夔",
        "paragraphs": [
            "果綠景初好，花開日正寒。",
            "嚼香流玉瀣，分熟剪金丸。",
            "淮枳標殊性，甌柑並二難。",
            "無人徵包貢，蓬殿淚闌干。"
        ],
        "title": "世之詠物者採春花而落秋實余欲矯其失作冬果十詠 橘",
        "id": "525cbe78-45f7-4069-a3b4-ade6239e1bfd"
    },
    {
        "author": "方一夔",
        "paragraphs": [
            "人皆遺外像，爾獨取皮毛。",
            "露顆團黄玉，春枝剪綠袍。",
            "搗虀燒雨韭，飛縷薦霜螯。",
            "南橘應同派，誰云僕命騷。"
        ],
        "title": "世之詠物者採春花而落秋實余欲矯其失作冬果十詠 橙",
        "id": "f3bf54e4-fc5b-4cb4-aaa7-245c7d460a0e"
    },
    {
        "author": "方一夔",
        "paragraphs": [
            "自是雪香骨，風霜閲四時。",
            "紙包防蠆尾，泉浸浴瓊肌。",
            "不作離愁斧，能爲潤肺醫。",
            "看渠津潤處，詩就已涎垂。"
        ],
        "title": "世之詠物者採春花而落秋實余欲矯其失作冬果十詠 梨",
        "id": "2cba2435-b594-42c0-b521-1ddc6c537e3e"
    },
    {
        "author": "方一夔",
        "paragraphs": [
            "秦燕千樹地，富貴出山莊。",
            "外作蝟毛磔，中含雞子黄。",
            "懸枝開霽日，芽綠候春陽。",
            "每憶和兒炒，如今去故鄉。"
        ],
        "title": "世之詠物者採春花而落秋實余欲矯其失作冬果十詠 栗",
        "id": "b8e189a1-5bc7-4151-a88e-f7b17a539023"
    },
    {
        "author": "方一夔",
        "paragraphs": [
            "共祖青龍寺，分支金谷湄。",
            "擣生澄水漆，摘熟剝霜皮。",
            "半啄餘秋鳥，羣偷縛夜貍。",
            "長卿消病久，清冷慰詩脾。"
        ],
        "title": "世之詠物者採春花而落秋實余欲矯其失作冬果十詠 椑",
        "id": "1882032b-3636-4873-972e-47ca6c716d0b"
    },
    {
        "author": "方一夔",
        "paragraphs": [
            "萬株名古寺，近復說東陽。",
            "翠樹駢頳卵，燒空炯夜光。",
            "果堪凉渴朔，葉復草顛張。",
            "欲上潼江去，尋思石蜜霜。"
        ],
        "title": "世之詠物者採春花而落秋實余欲矯其失作冬果十詠 柿",
        "id": "88a49349-72f0-44f5-8d9e-2665dc0d3324"
    },
    {
        "author": "方一夔",
        "paragraphs": [
            "有木出蠻鄉，生居萬仞岡。",
            "凌烟圖朽質，中水濯青裳。",
            "細剝瓊肌瑩，香浮琱俎光。",
            "尸蟲穴何處，食果得奇方。"
        ],
        "title": "世之詠物者採春花而落秋實余欲矯其失作冬果十詠 榧",
        "id": "cc3f685e-c077-4df7-9bdc-0c2f5a08a210"
    },
    {
        "author": "方一夔",
        "paragraphs": [
            "辛苦學淘河，尋根不仗柯。",
            "千虬蟠下土，尺玉浸清波。",
            "自笑抽絲亂，從渠鑿竅多。",
            "誰分冰片片，一醉洗沉疴。"
        ],
        "title": "世之詠物者採春花而落秋實余欲矯其失作冬果十詠 藕",
        "id": "d47ccfd6-99fa-4e40-8a23-2163db957d2d"
    },
    {
        "author": "方一夔",
        "paragraphs": [
            "種自塗林得，名隨博望來。",
            "半因霜虐重，多爲雨淫開。",
            "粒破冰生骨，房分珠带胎。",
            "玉匙飛一餉，爲我配金罍。"
        ],
        "title": "世之詠物者採春花而落秋實余欲矯其失作冬果十詠 榴",
        "id": "52e02e6f-2e9b-4e1f-9c8e-631d25801e7d"
    },
    {
        "author": "方一夔",
        "paragraphs": [
            "春曉杏花路，逢梅憶故知。",
            "一年離別恨，幾度唱酬詩。",
            "風雪愁歸路，關山隔後期。",
            "欲言難即見，臨水寄相思。"
        ],
        "title": "別徐雪岡",
        "id": "a649150e-329c-443d-9a11-9f29b1662ac7"
    },
    {
        "author": "方一夔",
        "paragraphs": [
            "祇有去日數，悠悠歲月除。",
            "再三來使語，千萬故人書。",
            "老况難爲別，親情暫以疎。",
            "往來愁道路，吾道竟何如。"
        ],
        "title": "別子聲諸友",
        "id": "40dfa666-630b-4618-ba86-c2abd3c27097"
    },
    {
        "author": "方一夔",
        "paragraphs": [
            "風葉夜蕭騷，寒燈照寂寥。",
            "冷泉和月汲，殘葉带霜燒。",
            "半白吟髭茁，餘紅醉臉潮。",
            "舊來樵牧地，小隠不須招。"
        ],
        "title": "夜坐",
        "id": "8b9fd9c8-63f0-46c2-b71e-4cb9baf76f47"
    },
    {
        "author": "方一夔",
        "paragraphs": [
            "幽人在何處，東崦是吾家。",
            "小澗石楠樹，疎籬木槿花。",
            "林深啼蜀鳥，水滑搗胡麻。",
            "五字山居偈，長吟老歲華。"
        ],
        "title": "山居二首  其一",
        "id": "d2335323-8e26-4b7e-b682-80c4b28611b7"
    },
    {
        "author": "方一夔",
        "paragraphs": [
            "柴扉終日掩，一室靜無塵。",
            "久坐已穿榻，高眠不禿巾。",
            "詩腸愁境樂，酒面老年春。",
            "自有白雲隔，無勞麾俗人。"
        ],
        "title": "山居二首  其二",
        "id": "a1f74b85-86df-4cc2-9a8d-23db33e549d0"
    },
    {
        "author": "方一夔",
        "paragraphs": [
            "早行高坎市，遺構草新青。",
            "敗壁蝸留篆，空棺狐讀經。",
            "落花新舊恨，別酒短長亭。",
            "惟有松林下，寒梅尚獨醒。"
        ],
        "title": "早行臨安道中",
        "id": "5e1aa542-040c-45e4-9c5e-547b0c7d22c8"
    },
    {
        "author": "方一夔",
        "paragraphs": [
            "浮生幾半百，况復值秋闌。",
            "瘦地年年旱，貧家種種難。",
            "兒因廢學懶，妻爲典衣寒。",
            "吾意憐文墨，時時展卷看。"
        ],
        "title": "燈下書懷二首  其一",
        "id": "496768b1-b4ee-4e39-85a1-93c733678206"
    },
    {
        "author": "方一夔",
        "paragraphs": [
            "青雲謝足下，流水暗門闌。",
            "生計作詩苦，客愁行路難。",
            "老慙鞍馬晚，窮笑硯蟾寒。",
            "歲暮餘松菊，留人仔細看。"
        ],
        "title": "燈下書懷二首  其二",
        "id": "6e4e0cde-9922-4fe9-944c-cd1b1ec7a942"
    },
    {
        "author": "方一夔",
        "paragraphs": [
            "送春過棠峯，假步自登眺。",
            "行田走詰屈，攀磴上䆗窱。",
            "岡巒聳四圍，崖壁儼雙峭。",
            "野芳躑躅紅，林宿離黄叫。",
            "感彼松下人，脆甚風中燎。",
            "精靈散埃氛，骨肉蔽窾竅。",
            "晝眠嘷狐狌，夜照飛熠燿。",
            "朗悟豁餘悲，清響發長嘯。",
            "思君客沃洲，對面隔蓬嶠。",
            "扣門乏因緣，更僕煩請召。",
            "流落俱異鄉，節奏本同調。",
            "風高鷁退飛，月落牛反噍。",
            "夷猶憇仙宮，酬答領道要。",
            "幽尋屋種梅，雜坐逕披藋。",
            "棋枰夜半局，丹竈晝殘燒。",
            "心期迥獨詣，世誘浩難掉。",
            "詩興逼行雲，樹色留晚照。",
            "拾翠記前遊，舉白倒餘釂。",
            "桐尾隠寶匣，龍文掩魚鞘。",
            "何日聯華鑣，葭菼亂漁釣。"
        ],
        "title": "過棠山徐墳欲招通甫不果晚憩景德觀以歸寄通甫",
        "id": "7c44e1f7-4c19-4b8f-8114-b868a1dbee44"
    },
    {
        "author": "方一夔",
        "paragraphs": [
            "介士苦拘檢，策士妙籌度。",
            "俠窟養聲譽，宦海高階爵。",
            "紛然殊門戶，何能脫韁索。",
            "自憐心期遠，雅與俗物薄。",
            "潛光瑩璆璧，幽芬結蘺葯。",
            "濯濯出山泉，亭亭橫空鶚。",
            "挾策誤中眉，投耒悲失脚。",
            "文圍嚴靷鞅，詩戰淬鋩鍔。",
            "梯飈轉南溟，銘山蕩朔漠。",
            "君門虎豹嚴，天路鬼神惡。",
            "高唱不逢和，貴售屢遭却。",
            "龍移崖垠崩，鼇掉海湖涸。",
            "運流數遷謝，時改異今昨。",
            "乃翁安事書，此輩宜疎闊。",
            "三年屠蛟虯，無用閑猛斫。",
            "百金買砂青，不售虛奇藥。",
            "日月雙飛奔，身世兩寂寞。",
            "夜雨暗燈火，秋月冷籬落。",
            "不甘軟弱吞，坐受饑窮縛。",
            "萬里落半途，全局差一着。",
            "逝將故人心，共赴青雲約。",
            "東遊畧蓬壺，南望趨衡霍。",
            "鼎中珠還返，腰下寶踴躍。",
            "朝真玉皇頷，問道金仙諾。",
            "青丘啟玄命，白虎司祕鑰。",
            "朱實足我糧，靈液共我酌。",
            "睠我上界仙，差勝生民樂。",
            "危登望沙界，橫潰煎鼎鑊。",
            "氈毳宅吳楚，戈鋋血川洛。",
            "冠纓望豺狼，羅綺逐猱玃。",
            "枯根痛芟薙，弱肉生啖嚼。",
            "離離盡丘墳，莽莽空城郭。",
            "悲來愴長懷，悟去念遐託。",
            "相期離塵垢，有便上寥廓。",
            "翹跡霄漢隔，動步窮途錯。",
            "機關暗施張，爪距猛拏攫。",
            "盆瓶喧蠛蠓，旦暮算渠畧。",
            "紛紛自起滅，泛泛無棲泊。",
            "雲烟渺空山，浪濤赴舊壑。",
            "他日欲相知，姓名寄歸鶴。"
        ],
        "title": "遠遊四十韻",
        "id": "9cc9fa84-ea6d-4c74-988e-bc98e3d6e2ce"
    },
    {
        "author": "方一夔",
        "paragraphs": [
            "世奕奔趨若决河，誰將獨力障頹波。",
            "指衣太守存唐苦，循髮將軍負漢多。",
            "薜芷不芳甘自變，白圭有玷尚堪磨。",
            "是非勿與時人說，爲就重華述九歌。"
        ],
        "title": "雜興",
        "id": "743f5e02-b55c-46bf-bedd-1c0fcc992302"
    },
    {
        "author": "方一夔",
        "paragraphs": [
            "弱冠知名動紫宸，兩朝際遇荷恩深。",
            "身先赴義人爭死，天不成功淚滿襟。",
            "自鄭有謀歸華氏，舍湘無地托王琳。",
            "鞠躬待死無餘事，不負朝廷不負心。"
        ],
        "title": "閔忠",
        "id": "67eebe59-6a2c-42a2-8819-8f858a32cab7"
    },
    {
        "author": "方一夔",
        "paragraphs": [
            "握兵結眷冕旒前，牢落英雄二十年。",
            "虎殿壽觴人痛哭，鵑堂私語衆喧傳。",
            "爾身不恤無埋地，此恥奚容共戴天。",
            "不有四明倡清議，至今蛟虎卧山淵。"
        ],
        "title": "誅姦",
        "id": "7044dc62-676a-4155-8a9f-63e69e6a9bd4"
    },
    {
        "author": "方一夔",
        "paragraphs": [
            "懶作西風汗漫遊，歸謀諸婦此淹留。",
            "采花墩近初成酒，種秫田多早带秋。",
            "燕頷已空西塞夢，犢裩莫遣遠山愁。",
            "滄江留得偏醒客，袖手時凭百尺樓。"
        ],
        "title": "盧明之開壚",
        "id": "292a597c-1236-4ff9-b09f-cfe4cb8966e2"
    },
    {
        "author": "方一夔",
        "paragraphs": [
            "脩竹猗猗月半間，此生贏得占清閒。",
            "磨鉛勘易未三絕，吐火燒丹欲九還。",
            "騎鶴腰纏空入夢，跨牛髀骨慣行山。",
            "秋來閒把詩消遣，敢向騷壇占絕班。"
        ],
        "title": "宋震翁以詩見推次韻爲謝",
        "id": "a2c56c98-6261-4198-8106-4a89bb4b0172"
    },
    {
        "author": "方一夔",
        "paragraphs": [
            "種竹千竿密復疎，菉猗深處着蝸廬。",
            "有牀自可安周易，無飯誰教典漢書。",
            "疊嶂畫屏圍棐案，飛泉白練落階除。",
            "絕無半點功名望，一任浮雲自卷舒。"
        ],
        "title": "雜興  其一",
        "id": "c7bd7aba-3f40-47fe-a85b-7d14a599c58b"
    },
    {
        "author": "方一夔",
        "paragraphs": [
            "不露文章世不驚，由來天亦厭虛名。",
            "弦歌夫子窮將聖，風雅靈均死獨清。",
            "其道卷懷何足恨，斯文得與豈無情。",
            "長歌獨坐滄浪水，休說他年起濯纓。"
        ],
        "title": "雜興  其二",
        "id": "c5254348-d7da-48f4-8edb-6c997c8dd255"
    },
    {
        "author": "方一夔",
        "paragraphs": [
            "青山相對總儀刑，人世浮華隔幾塵。",
            "厚味不知菘韭薄，舊銜那似菊松新。",
            "銀罌豹血爭劉項，翠釜駞峯死虢秦。",
            "大抵危機隨富貴，不曾粘著退閒人。"
        ],
        "title": "雜興  其三",
        "id": "ef006fbc-7f42-494a-8c39-0d7f07309921"
    },
    {
        "author": "方一夔",
        "paragraphs": [
            "霜風獵獵響林坳，獨有寒梅漸作包。",
            "倒影水涵窺沼樹，淺痕月印上窗梢。",
            "綠衣低掛酒初熟，烏帽斜欹門屢敲。",
            "花得初陽人得復，俱從顔子結窮交。"
        ],
        "title": "雜興  其四",
        "id": "f9448c6b-883d-4e05-aeaf-123742d5f2a4"
    },
    {
        "author": "方一夔",
        "paragraphs": [
            "天地生生不盡仁，惟梅先得一年春。",
            "花神銓次初編譜，月老莊嚴妙寫真。",
            "索笑暗添風度爽，嚼香清洗肺肝塵。",
            "莫嫌刪後多題品，自二南來有幾人。"
        ],
        "title": "雜興  其五",
        "id": "4dc488ee-9914-47db-875a-5346d274099e"
    },
    {
        "author": "方一夔",
        "paragraphs": [
            "自有乾坤有此山，嘉名久矣落人間。",
            "吐吞雲霧景千變，森秀松柟翠四環。",
            "肯並貴溪爭顯達，應同愚谷耐堅頑。",
            "山人儘得清吟趣，芳杜香蓀不厚顔。"
        ],
        "title": "予家世居富山久矣世有隠德老坡所謂我家韋布三百年惟有陰功不知數蓋類是也因作此以記其實且以勉族氏子弟云  其一",
        "id": "b5b3821b-296c-4f6a-90bb-84d8fd0a0f09"
    },
    {
        "author": "方一夔",
        "paragraphs": [
            "家住青溪東復東，林霏嵐影暗葱蘢。",
            "山排闥入蹲蒼虎，水抱村流卧玉龍。",
            "田畫井疆前後隴，岡橫乾艮兩三重。",
            "客來若問誅茅地，落日雲飛第一峯。"
        ],
        "title": "予家世居富山久矣世有隠德老坡所謂我家韋布三百年惟有陰功不知數蓋類是也因作此以記其實且以勉族氏子弟云  其二",
        "id": "0768c0fb-3f12-4c2d-93de-c7cf9ae04513"
    },
    {
        "author": "方一夔",
        "paragraphs": [
            "我家韋布久嬋嫣，積善工夫遠有源。",
            "東漢賢良來鼻祖，晚唐文獻到聞孫。",
            "世增忠厚成風俗，人尚耕桑務本根。",
            "賸喜邇來多識字，粗書甲子記新元。"
        ],
        "title": "予家世居富山久矣世有隠德老坡所謂我家韋布三百年惟有陰功不知數蓋類是也因作此以記其實且以勉族氏子弟云  其三",
        "id": "fa132502-2c77-4dfe-8df5-3728b76883fd"
    },
    {
        "author": "方一夔",
        "paragraphs": [
            "五季橫流欲障天，先生雅志寄林泉。",
            "嘯吟獨抱濟時畧，高尚甘爲遯世賢。",
            "奕葉簪纓他有耀，微時耒耜我相傳。",
            "何年得見歸來鶴，暫假風翰逐老仙。"
        ],
        "title": "靜樂先生祠堂",
        "id": "1c048814-2e8e-4285-8863-541310319141"
    },
    {
        "author": "方一夔",
        "paragraphs": [
            "玉妃破白入春宮，萬紫千紅立下風。",
            "老樹冰霜皴剝後，寒枝烟水有無中。",
            "月橫山館笛初起，人立溪橋馬欲東。",
            "爲寄故人無信息，更憑健筆入詩筒。"
        ],
        "title": "梅",
        "id": "fad685ee-4fbc-463e-86b5-0cc2f95db2c5"
    },
    {
        "author": "方一夔",
        "paragraphs": [
            "南枝憔悴北枝榮，轉眼浮華跡已陳。",
            "昨夢已空巫峽雨，昔遊曾記武陵春。",
            "浮生一日復一日，世事後人哀後人。",
            "兩鬢欲霜行脚倦，悠悠無計謝風塵。"
        ],
        "title": "雜興",
        "id": "aa8b5e04-656c-46a0-80e3-59bd2ddc66b1"
    },
    {
        "author": "方一夔",
        "paragraphs": [
            "淺謀不遂少年狂，咄咄催人鬢髮蒼。",
            "深雪寒添詩興爽，早梅清徹夢魂香。",
            "已諳林壑投閒趣，且試神仙却老方。",
            "聞說丹爐留近處，贏糧我欲問金堂。"
        ],
        "title": "大卿先生惠藥方",
        "id": "ee370a5e-4ca9-4922-85a4-81f06e48ef95"
    },
    {
        "author": "方一夔",
        "paragraphs": [
            "半生燈火誤牛衣，晚歲纔能悟昨非。",
            "雨笠半欹將犢去，絲車細捲趁蛾飛。",
            "粟生燒地山宜老，草爛新畬水正肥。",
            "莫道勞生何日息，邇來是事喜忘機。"
        ],
        "title": "田園雜興",
        "id": "7bf94fbb-5679-4576-a897-91bebe9a5a34"
    },
    {
        "author": "方一夔",
        "paragraphs": [
            "彭殤顔跖不相齊，秋悴春榮各有時。",
            "共種花分紅白色，同根木有死生枝。",
            "悲欣自是人情異，賦予寧非造物私。",
            "却笑莊生未諳此，安排齊物費言辭。"
        ],
        "title": "觀物",
        "id": "e3811974-f894-4249-9418-94319843a021"
    },
    {
        "author": "方一夔",
        "paragraphs": [
            "此花習氣愛巉巖，不受紅塵點碧衫。",
            "地把鷲峯移境界，天教蟾窟墮塵凡。",
            "瑶林摵摵敲殘玉，金屑霏霏貯滿函。",
            "月影徘徊花影亂，待携雙盞與君銜。"
        ],
        "title": "木犀花  其一",
        "id": "cab68db7-1991-4147-8fc8-87aabc42c6b3"
    },
    {
        "author": "方一夔",
        "paragraphs": [
            "招隠誰招到碧巖，自嫌黄綬映青衫。",
            "月光童子分根柢，金粟如來混聖凡。",
            "勝賞莫辭空百盞，麗酬不記達千函。",
            "竦身便脫塵埃去，徑上清虛謝轡銜。"
        ],
        "title": "木犀花  其二",
        "id": "0dca55c4-b6f6-4f7b-9b2a-2eb0d0668f0e"
    },
    {
        "author": "方一夔",
        "paragraphs": [
            "秋風吹夢遶千巖，偷看天宮雲錦衫。",
            "色尚紅黄定崔李，花從開謝識荆凡。",
            "試教月老排芳譜，更聽仙童誦玉函。",
            "賸有辟寒金粟樹，丁寧棲鳥莫教銜。"
        ],
        "title": "木犀花  其三",
        "id": "25ab3bbe-2586-4bb2-88de-0a680db84253"
    },
    {
        "author": "方一夔",
        "paragraphs": [
            "曾住仙山九折巖，夜凉蘿荔掛衣衫。",
            "月窺樽裏如相伴，人立花邊自不凡。",
            "叢綠聯環瑲玉佩，殘黄鎖骨現金函。",
            "枝空蟾窟今誰記，猶道東陵繫舊銜。"
        ],
        "title": "木犀花  其四",
        "id": "4395b6a8-d417-47e2-86e6-e6a5d7d6d0a5"
    },
    {
        "author": "方一夔",
        "paragraphs": [
            "夜隨凉氣坐秋巖，醉墨淋漓亂點衫。",
            "花裏固知仙種別，詩中肯道使君凡。",
            "乘風徑欲眠香窟，修月曾經發寶函。",
            "收拾萬金歸賈橐，不須麟閣大書銜。"
        ],
        "title": "耜巖連和六首予與汪子新亦各再和二首  其一",
        "id": "d82f3c23-95db-4091-bd19-4a1dc49165b4"
    },
    {
        "author": "方一夔",
        "paragraphs": [
            "風韻孤高百尺巖，敝袍爭得似荷衫。",
            "久知郤氏聲名遠，自愧賓王骨相凡。",
            "閒搗香涎供玉杵，戲題綵帖拂塵函。",
            "醉來爲問姮娥信，更倩魚傳與雁銜。"
        ],
        "title": "耜巖連和六首予與汪子新亦各再和二首  其二",
        "id": "7a5999b6-7847-41cc-9679-a6ecec9428d0"
    },
    {
        "author": "方一夔",
        "paragraphs": [
            "白藕花殘暑氣收，憑高更欲上層樓。",
            "蒹葭淅瀝水天晚，禾黍高低風雨秋。",
            "雞甕豕零更佐使，狗屠狐叫或王侯。",
            "世間萬事祇如許，莫把閒愁枉白頭。"
        ],
        "title": "秋晚雜興",
        "id": "828b0549-be1b-4d4b-ad1d-e5e57fc579c3"
    },
    {
        "author": "方一夔",
        "paragraphs": [
            "倦看世態變凉炎，老覺詩書味更嚴。",
            "與世不諧多枘鑿，謀生甚拙欠虀鹽。",
            "摶風肯羨鵾鵬化，署紙偏憎雁鶩箝。",
            "從使小兒輕我輩，只今歸去問陶潛。"
        ],
        "title": "以書院課治事留杭十日竟爲小吏所阻",
        "id": "5a6b2dfc-3acc-4e0c-81cf-88b7c42c4d60"
    },
    {
        "author": "方一夔",
        "paragraphs": [
            "蓴江幾度酹張翰，屈指今纔二十年。",
            "昔日米囊羞破釜，暮年詩卷壓歸船。",
            "飛飛燕子依風席，漠漠楊花點客氈。",
            "草遠烟濃迷處所，鄉心飛去白雲邊。"
        ],
        "title": "舟泊松江",
        "id": "19882cdb-7a38-4442-b22b-8033795cb342"
    },
    {
        "author": "方一夔",
        "paragraphs": [
            "曾逐東風過曲江，人間俯仰隔興亡。",
            "江頭潮涸趨漁浦，山下城空失鳳凰。",
            "漠漠黄埃昏草棘，悠悠陳迹閲星霜。",
            "由來離黍遊麋地，不分鈴鳴替戾岡。"
        ],
        "title": "過錢塘舊京",
        "id": "2218598c-e4f8-464d-98b9-b1898e45695b"
    },
    {
        "author": "方一夔",
        "paragraphs": [
            "萬里雲程阻便風，孤鴻痛定再傷弓。",
            "徵求多出儒冠外，飛走難逃世網中。",
            "不分事情多倚仗，厭看人面訴貧窮。",
            "生平豪氣難磨折，時向毫端吐白虹。"
        ],
        "title": "再點陶金戶計",
        "id": "734e1f31-ac93-471a-bb71-2cc8a6c01636"
    },
    {
        "author": "方一夔",
        "paragraphs": [
            "漢世諸陵已古邱，悲風摵摵老梧楸。",
            "金人往日淚曾墮，石馬何時汗忽流。",
            "江北江南千里隔，身前身後百年愁。",
            "九原定有英靈在，消得寒儒浪白頭。"
        ],
        "title": "清明二首  其一",
        "id": "43a67cad-e1a7-469c-9faa-624c705cae06"
    },
    {
        "author": "方一夔",
        "paragraphs": [
            "一去昭陽入朔臺，羈魂流落不歸來。",
            "葬從胡地留妃骨，死向南方颺后灰。",
            "鴉噪莫看耘墓迹，酒香誰把洒陵杯。",
            "茫茫草地人稀到，風急棠梨落又開。"
        ],
        "title": "清明二首  其二",
        "id": "15fc8baf-44ce-45bb-80fa-2f363e215cf4"
    },
    {
        "author": "方一夔",
        "paragraphs": [
            "花葉根莖種種香，誰知山草宿舂糧。",
            "筠籃凈洗傾銀粉，瓦釜狂搜凍蔗漿。",
            "爽口如兼三鼎味，療饑不試五倉方。",
            "西山餓死真餘事，安有冥鴻爲稻粱。"
        ],
        "title": "次韻洪復翁食蕨",
        "id": "15e29db6-e0ca-44ce-84be-af9fe7024afa"
    },
    {
        "author": "方一夔",
        "paragraphs": [
            "欲去相看手重携，寒波芳草助淒迷。",
            "無人傳業空多子，有弟持家老得妻。",
            "風雨燈前頻入夢，詩文酒後共分題。",
            "孤飛不羨冥鴻舉，只羨南歸羽翼低。"
        ],
        "title": "別弟",
        "id": "785c4bab-d190-44fe-8153-433ba55d43df"
    },
    {
        "author": "方一夔",
        "paragraphs": [
            "前程在處暗危機，脫跡紅塵入翠微。",
            "清水一竿張釣具，白雲四壁掛樵衣。",
            "馬惟畫骨空嗟瘦，龍不點睛那解飛。",
            "差有陳編相伴住，時將詩句洗前非。"
        ],
        "title": "雜興十首  其一",
        "id": "669ab7c6-dd2b-427b-b807-dd3fce722edf"
    },
    {
        "author": "方一夔",
        "paragraphs": [
            "老去蹉跎萬事休，襟期甚不入時流。",
            "倦飛已作歸林鳥，懶起猶如落草牛。",
            "一點眉黄無宦况，五分頭白爲詩愁。",
            "玉人期我滄洲上，未擬他年賦遠遊。"
        ],
        "title": "雜興十首  其二",
        "id": "0225c0a6-2125-40bd-a974-e382af07efa1"
    },
    {
        "author": "方一夔",
        "paragraphs": [
            "已更門戶自持鉏，謝絕交遊與世疎。",
            "處變卿還用卿法，養高吾自愛吾廬。",
            "屏張前世無聲畫，架插今生未見書。",
            "水北山人偏解意，求分半席間樵漁。"
        ],
        "title": "雜興十首  其三",
        "id": "7b410b91-4ab4-41c9-8012-f06baac9d640"
    },
    {
        "author": "方一夔",
        "paragraphs": [
            "冷落門牆絕似冰，夜窗風雨耿孤燈。",
            "采盆任我翻成雉，涴墨從渠點作蠅。",
            "休說文章祇小技，由來富貴總無能。",
            "依稀楊李無人憶，但憶瀼西杜少陵。"
        ],
        "title": "雜興十首  其四",
        "id": "c38f4f12-90cc-41c2-b965-00862c435ea6"
    },
    {
        "author": "方一夔",
        "paragraphs": [
            "紫綬緋裳印佩金，我於數子總無情。",
            "傍人門戶傳書客，投老田園識字氓。",
            "世變委懷無逆順，事機到手即功名。",
            "子房收斂英雄迹，誰說神仙在穀城。"
        ],
        "title": "雜興十首  其五",
        "id": "70804baf-c32e-4d53-9143-97fb385802e6"
    },
    {
        "author": "方一夔",
        "paragraphs": [
            "人境無緣斷俗喧，丁寧牢閉兩柴門。",
            "五更孤枕客懷惡，半世青燈書眼昏。",
            "有日空爲無日計，醉時還道醒時言。",
            "白雲久有南山夢，不待他年畢嫁婚。"
        ],
        "title": "雜興十首  其六",
        "id": "7d705aae-4117-4e35-895a-b440ec8ff68f"
    },
    {
        "author": "方一夔",
        "paragraphs": [
            "駸駸鏡裏鬢霜侵，偶占溪東十畝陰。",
            "風雨四時無盡藏，松篁終夜有餘馨。",
            "家藏爲米難餬口，日課除詩罕用心。",
            "誰說倉曹任窖穀，近來家富屢千金。"
        ],
        "title": "雜興十首  其七",
        "id": "f84fd6c5-afac-4a8b-b87b-c8c1eacddca0"
    },
    {
        "author": "方一夔",
        "paragraphs": [
            "先生高寄此林泉，懶拙方知此樂全。",
            "足屨兩忘便不借，人琴俱隠付無絃。",
            "雲歸書帙留殘潤，日上香盤裊細烟。",
            "勘破世紛無一事，又拈枯筆續前編。"
        ],
        "title": "雜興十首  其八",
        "id": "53e9c073-cd76-433a-be92-a984287817da"
    },
    {
        "author": "方一夔",
        "paragraphs": [
            "不仙不釋不居官，久狎漁樵作往還。",
            "細雨飽眠一黄犢，白雲秀拔幾青山。",
            "浮生往事真成夢，舉世誰人最得閒。",
            "惆悵伏波粗意氣，暮年猶向五溪蠻。"
        ],
        "title": "雜興十首  其九",
        "id": "5447df49-1658-40f4-8b53-fc54f429df25"
    },
    {
        "author": "方一夔",
        "paragraphs": [
            "生平繆計百無成，衰白如期入鏡明。",
            "鳥不驚猜無忤物，人多怒駡漸逃名。",
            "襟懷落落憐孤影，歲月悠悠過半生。",
            "老去自知無處用，只留雙眼待昇平。"
        ],
        "title": "雜興十首  其一○",
        "id": "6ca9dcc4-e81c-4809-a0d0-a61a30094831"
    },
    {
        "author": "方一夔",
        "paragraphs": [
            "紛泊楊花逐晚風，杜鵑聲徹故園東。",
            "百千種事孤愁外，四十餘年一笑中。",
            "血作公文緣分定，膊成山字坐詩窮。",
            "少時懷抱今寥落，惆悵西窗夕照紅。"
        ],
        "title": "春晚即事二首  其一",
        "id": "1ac7afc6-cb9e-4910-a02d-48462008ffc8"
    },
    {
        "author": "方一夔",
        "paragraphs": [
            "匆匆塵裏換時光，春去夤緣底事忙。",
            "鳩已居巢晴逐婦，蜂方出穴暖分王。",
            "唱耕農起催秧綠，打供僧來趁麥黄。",
            "今歲先生貧到骨，時時爲米糴官倉。"
        ],
        "title": "春晚即事二首  其二",
        "id": "b4f67d54-2b3a-4d0b-8743-630cf43c9d3d"
    },
    {
        "author": "方一夔",
        "paragraphs": [
            "薄命佳人玉絕瑕，不隨緣分落民家。",
            "悲風古冢生青草，落日深宮唱白花。",
            "萬里思情餘蹋踘，一生舊恨付琵琶。",
            "雄蜂雌蝶難相並，莫向春風怨歲華。"
        ],
        "title": "妾薄命",
        "id": "76af0338-8975-4cce-8c08-14ade5081b9b"
    },
    {
        "author": "方一夔",
        "paragraphs": [
            "自合林泉着散仙，虎蛟在處卧山淵。",
            "未秋已擬償新穀，計月先愁欠子錢。",
            "冷眼慣看平地險，薄情誰念死灰然。",
            "人生還有相逢處，昨日淮陰召少年。"
        ],
        "title": "雜興三首  其一",
        "id": "2159e2cb-2310-4a88-9592-b65716eea8b1"
    },
    {
        "author": "方一夔",
        "paragraphs": [
            "漫向松邊倚瘦筇，一生襟抱與誰同。",
            "照人不老古今月，送客多情南北風。",
            "才盡懸知詩作祟，數奇莫與命爭窮。",
            "冶金百煉今無幾，休向人前說事功。"
        ],
        "title": "雜興三首  其二",
        "id": "ad9db293-bfd5-41af-9f5c-1081d965365a"
    },
    {
        "author": "方一夔",
        "paragraphs": [
            "經秋春蕙歎時過，歸卧南窗竹一坡。",
            "世味甚輕貪慾少，交情稍重怨恩多。",
            "羞從綠酒看霜劍，悔把青燈誤雨簑。",
            "技癢未能忘習氣，新詩寫罷更長歌。"
        ],
        "title": "雜興三首  其三",
        "id": "dfdc8dd0-6114-4446-913e-d0a91ba23b66"
    },
    {
        "author": "方一夔",
        "paragraphs": [
            "擾擾爭趨陌路塵，好閒平地即蓬瀛。",
            "青羊石化紫烟客，白鶴松成老樹精。",
            "夾岸碧桃春水闊，滿山落葉暮雲橫。",
            "神仙不用尋行迹，只向漁樵混姓名。"
        ],
        "title": "神仙",
        "id": "5adca3f9-cc7f-4de3-b103-04071c71a80a"
    },
    {
        "author": "方一夔",
        "paragraphs": [
            "當年知己晉參軍，畫手分傳老可文。",
            "碎影貼金初得月，寒梢聳翠欲干雲。",
            "平生自是輕餘子，一日那能無此君。",
            "解爲南風却炎暑，擬封清渭答殊勛。"
        ],
        "title": "竹",
        "id": "cda95703-e835-4f47-a1d5-227d3a824dfc"
    },
    {
        "author": "方一夔",
        "paragraphs": [
            "人間無處避紅爐，急掃風軒醉一壺。",
            "泉冷月涵沉水璧，荷香雨跳走盤珠。",
            "神遊曾到清凉境，幽討如橫綠野圖。",
            "醉髮醒鬆吟骨聳，從人笑絕道詩癯。"
        ],
        "title": "夜坐二首  其一",
        "id": "323b21db-ceb9-426b-90ca-7d4ec5922fd1"
    },
    {
        "author": "方一夔",
        "paragraphs": [
            "呼奴薙草火攻蚊，與客高談到夜深。",
            "風辨雌雄分別想，歲占牡牝喜嗔心。",
            "塵生渴肺須狂飲，寒聳詩肩更苦吟。",
            "秋色滿懷人不寐，坐看落月與橫參。"
        ],
        "title": "夜坐二首  其二",
        "id": "276d25b8-352c-4aa1-876c-91ed1d8a0cb9"
    },
    {
        "author": "方一夔",
        "paragraphs": [
            "誰甘清淡厭輕肥，命薄那堪不值時。",
            "插架簡編家四壁，蟠胸梗概鬢千絲。",
            "狂圖入夢空騎鶴，壽相生芒欲鬭龜。",
            "莫訝時魚更多骨，從來萬事有參差。"
        ],
        "title": "術者謂予清淡鎡基不貧不富而有壽",
        "id": "99edf390-e04d-4f58-93b9-595d0b4fdfd9"
    },
    {
        "author": "方一夔",
        "paragraphs": [
            "丁寧莫採籜龍兒，造物成材各有時。",
            "寸碧縱橫牛戴角，一斑纏裹豹留皮。",
            "長身上水夜深看，直幹干雲歲晚知。",
            "名節爲君描畫盡，清吟堪繼菉猗詩。"
        ],
        "title": "看笋",
        "id": "43fa2a21-f79e-4c86-8874-c77c066827e2"
    },
    {
        "author": "方一夔",
        "paragraphs": [
            "利欲驅人看罷休，人間歲月不停留。",
            "別愁萬里滄江水，歸夢五更黄葉秋。",
            "貯腹謾誇李書簏，爛腸難擬董糟丘。",
            "老懷抑塞無人會，徙倚西風百尺樓。"
        ],
        "title": "初秋雜興三首  其一",
        "id": "5a686078-9cd4-44ea-a6fe-abfb894b2f6d"
    },
    {
        "author": "方一夔",
        "paragraphs": [
            "守困書帷滯土牛，誰揮尺箠浴寒流。",
            "舊人不了新人事，今日那知明日愁。",
            "一雁驚飛湘水浦，孤蟾空掛岳陽樓。",
            "江南總解單于曲，吹徹殘梅故國秋。"
        ],
        "tags": [
            "岳阳楼"
        ],
        "title": "初秋雜興三首  其二",
        "id": "43603d14-e9f1-45ba-8ecd-3b1907becbb2"
    },
    {
        "author": "方一夔",
        "paragraphs": [
            "田怕秋陽老怕貧，誰能骯髒拔風塵。",
            "窮年兀坐少生計，末路相逢無故人。",
            "自愛漂摇棲倦翼，誰分浩蕩慰窮鱗。",
            "區區溫飽何須較，莫負秋來風月身。"
        ],
        "title": "初秋雜興三首  其三",
        "id": "7ba7bf86-eba9-47d7-9d69-76f3bcca573b"
    },
    {
        "author": "方一夔",
        "paragraphs": [
            "故人東下濯滄浪，見說金沙作斗量。",
            "昔想萬錢還跨鶴，晚知六博亦亡羊。",
            "詩傳劍閣烟霞藁，地入桐廬雲水鄉。",
            "瀟灑滿懷無處着，歸程何况接新凉。"
        ],
        "title": "有懷洪復翁入郡城納金課",
        "id": "f3bf5721-8cc8-4614-8983-5b46ceaf7142"
    },
    {
        "author": "方一夔",
        "paragraphs": [
            "老去時光漸不禁，那堪風景入秋深。",
            "文章何啻建安骨，議論能無元祐心。",
            "舊日交遊誰可托，中年憂患苦相尋。",
            "致身稷契非輕許，末路無成學苦吟。"
        ],
        "title": "雜興三首  其一",
        "id": "680327a8-c69a-4f30-a12e-6a0104e12afa"
    },
    {
        "author": "方一夔",
        "paragraphs": [
            "做事英雄竟不成，飛鴻何處避弓矰。",
            "杲卿有舌駡阿犖，叔夜無頭傳廣陵。",
            "禍福難知隨命值，才名太盛取天憎。",
            "江流渺渺無回勢，獨向西風倚瘦藤。"
        ],
        "title": "雜興三首  其二",
        "id": "25febbb8-7013-4fe0-a310-291802d0451e"
    },
    {
        "author": "方一夔",
        "paragraphs": [
            "窮守空山兩鬢蓬，老饕有分過年豐。",
            "珠璣推上稻花水，金鐵敲殘梧葉風。",
            "興寄小窗詩卷裏，夢回別墅笛聲中。",
            "俗緣相逐何時了，一笑人間萬慮空。"
        ],
        "title": "雜興三首  其三",
        "id": "0416b0ec-df8e-4d46-8500-b2400408a6c7"
    },
    {
        "author": "方一夔",
        "paragraphs": [
            "曉鼓鼕鼕露未收，老翁雞彘祝甌簍。",
            "家家酒綠枌榆社，處處霜紅柿栗秋。",
            "笑別比鄰包祭肉，醉呼童稚認歸牛。",
            "一年兩度村田樂，不羨人間萬戶侯。"
        ],
        "title": "社日思家",
        "id": "e0fcd952-87ba-4dd3-a1a7-0f452276c157"
    },
    {
        "author": "方一夔",
        "paragraphs": [
            "蕭蕭兩鬢竟蒼然，況近重陽風雨天。",
            "欲暝江村烟四起，漸寒山館客孤眠。",
            "葉題舊恨在何處，菊折寒香仍去年。",
            "爲憶故人三歎息，東籬沽酒已無錢。"
        ],
        "title": "晚秋",
        "id": "2e8c8bac-3336-4b1e-9b24-bdd7598dfb3e"
    },
    {
        "author": "方一夔",
        "paragraphs": [
            "矯首春風獨後時，冰霜自厲占東籬。",
            "悲如屈子淒涼意，清似陶翁平澹詩。",
            "寂寞秋香憐向晚，徘徊寒蝶笑生遲。",
            "蹇予氣味差相似，采采金英盡一巵。"
        ],
        "title": "菊",
        "id": "e7aac783-c20a-44b6-9fac-7f55ee93942f"
    },
    {
        "author": "方一夔",
        "paragraphs": [
            "我亦山林澹蕩人，籠禽飲啄失天真。",
            "客求妙墨多辭病，兒欠寒衣屢訴貧。",
            "夜雨書檠翻汗竹，秋風野飯配絲蓴。",
            "文章固是平生志，贏得蕭蕭兩鬢塵。"
        ],
        "title": "雜興四首  其一",
        "id": "f68892e5-a9f4-4a24-a07c-efb92599c52a"
    },
    {
        "author": "方一夔",
        "paragraphs": [
            "江上千峯缺復遮，疎林點點噪歸鴉。",
            "短篷細網船回浦，快馬青衫客到家。",
            "酒味春風生竹葉，笛愁寒月老梅花。",
            "丈夫處世便疎豁，莫買虛名鬭角蝸。"
        ],
        "title": "雜興四首  其二",
        "id": "e235988e-f5ae-4be4-81b2-d4abe6b2d2d3"
    },
    {
        "author": "方一夔",
        "paragraphs": [
            "滿目風埃落日低，拳支醉頰面山西。",
            "平堤樹密欲藏寺，古渡舟橫不礙溪。",
            "渺渺幾竿秋水浄，啞啞三匝夜烏啼。",
            "老來獨有詩情在，口占新晴付小溪。"
        ],
        "title": "雜興四首  其三",
        "id": "06f091a8-e126-437c-8c3e-e68094b9754f"
    },
    {
        "author": "方一夔",
        "paragraphs": [
            "又是山村秋暮天，蹉跎身世惜流年。",
            "風鳴淺瀨高還下，山碍浮雲斷復連。",
            "豪氣尚餘孤劍裏，眵眸合老短檠邊。",
            "心期蟠屈憑誰說，盡是巾箱千萬編。"
        ],
        "title": "雜興四首  其四",
        "id": "51aacb9d-e4c1-43c2-ad1b-f353930b6e48"
    },
    {
        "author": "方一夔",
        "paragraphs": [
            "老天難料倏炎凉，水帝遊魂未伏藏。",
            "子喜朋儔饜口腹，我愁冰炭置肝腸。",
            "力持正論明無鬼，醉讀離騷祓不祥。",
            "惟有五窮推不去，主人改事屏車檣。"
        ],
        "title": "續遣瘧鬼",
        "id": "60c7a49e-ea15-42d1-97c7-b4f07e0a4b79"
    },
    {
        "author": "方一夔",
        "paragraphs": [
            "江上孤村日欲斜，秋光淡淡渺天涯。",
            "幾多田舍隠林薄，三兩漁舟出荻花。",
            "歸路負樵勞息樹，亂流浴馬怒噴沙。",
            "憑誰剪出機中素，圖入人間富貴家。"
        ],
        "title": "江村晚望",
        "id": "cb18c030-9cf9-4ec0-8ae4-c7c0421db848"
    },
    {
        "author": "方一夔",
        "paragraphs": [
            "薝蔔林中忍辱仙，春來戲作散花天。",
            "曉山寒勁雲迷色，夜帳光生月鬭妍。",
            "北海無書羝不乳，朝陽有路馬難前。",
            "從知造物憎賢達，擁絮高吟更自憐。"
        ],
        "title": "春雪",
        "id": "6fd3993f-c121-4ac0-8198-fb389a6b38cb"
    },
    {
        "author": "方一夔",
        "paragraphs": [
            "次第尋春不恨遲，春光偏在雨晴時。",
            "風林竅暖山飛鳥，潭洞門開驚卧螭。",
            "酒冽萬家供笑語，土牛千耦樂耘耔。",
            "物華又逐年華轉，惟有詩人老更衰。"
        ],
        "title": "雨霽二首  其一",
        "id": "1a151ebf-b4e6-4cc1-add5-7fb417e966f6"
    },
    {
        "author": "方一夔",
        "paragraphs": [
            "誰傳春漲沒溪毛，又喜朝晴暖土膏。",
            "箬裹旋生新接樹，花窠重發舊栽桃。",
            "掃蜂上篲經營早，通燕歸簾結構牢。",
            "莫道山中勳業少，等閒善類入鈞陶。"
        ],
        "title": "雨霽二首  其二",
        "id": "cc2942a0-f0e9-44e7-9c55-d5d4d5ec8d39"
    },
    {
        "author": "方一夔",
        "paragraphs": [
            "邂逅相逢玷俊遊，共臨清泚看橫舟。",
            "野情瀟洒便僧寺，塵事囂煩遠市樓。",
            "倚杖有詩追和韻，折花隨酒記行籌。",
            "歸來散步斜陽下，休笑浮雲等幻漚。"
        ],
        "title": "次韻胡柳塘夏自然春遊",
        "id": "a473c5e6-e17b-4ffb-b91f-d21e8c5f6a71"
    },
    {
        "author": "方一夔",
        "paragraphs": [
            "睡覺東窗味正濃，鶑聲破曉入簾櫳。",
            "社前處處石泉水，春半時時花信風。",
            "交友如雲翻手散，浮華是夢轉頭空。",
            "癡兒不識愁滋味，笑折花枝滿把紅。"
        ],
        "title": "春日言懷",
        "id": "2aba0015-a12d-4ca2-aad0-534c8b013418"
    },
    {
        "author": "方一夔",
        "paragraphs": [
            "長時烟雨弄梅黄，身似枯株守破窗。",
            "雲氣冒山天失晝，水聲撼屋浪翻江。",
            "田通小澗頻障土，船上高原屢徙樁。",
            "舉世滔滔何日息，笑傾牀下古罌缸。"
        ],
        "title": "大水",
        "id": "732be1e9-a3dd-485d-a834-18b306bc4c41"
    },
    {
        "author": "方一夔",
        "paragraphs": [
            "由來勢退不英雄，誰怨天公苦不公。",
            "蟲臂鼠肝俱造化，草妖木怪盡神通。",
            "百年身世浮漚裏，大地山河曠劫中。",
            "巧拙賢愚俱莫問，此生元只似虛空。"
        ],
        "title": "雜興五首  其一",
        "id": "c01f3ed8-4b29-420e-b370-a7d7989a44b2"
    },
    {
        "author": "方一夔",
        "paragraphs": [
            "老骨槎牙不入時，可看霜雪點鬚眉。",
            "短披樵褐形如鶴，長把農書手欲龜。",
            "饑飽生前皆有定，文章死後竟何禆。",
            "憑高欲說無人會，早暮南窗盼綠猗。"
        ],
        "title": "雜興五首  其二",
        "id": "1ccf4d08-7540-47e3-a128-8bf161ef65b8"
    },
    {
        "author": "方一夔",
        "paragraphs": [
            "冷看風濤起怒鵬，自慚無力逐飛騰。",
            "林泉襟韻清如水，儒素門牆淡似僧。",
            "凉與竹奴分半榻，夜將書嬭伴孤燈。",
            "人生適意祇如許，玉署金門不用登。"
        ],
        "title": "雜興五首  其三",
        "id": "287af796-90f1-4a1e-a2fa-d78825f3d346"
    },
    {
        "author": "方一夔",
        "paragraphs": [
            "六月猶披紫綺裘，酸醎世味不相投。",
            "清泉遶屋聲聲冷，高竹依簷葉葉秋。",
            "揮汗讀書如有慕，撚髭安字更何求。",
            "向無二事消閒日，誰遣先生一段愁。"
        ],
        "title": "雜興五首  其四",
        "id": "19ef7265-4004-4115-b018-e4819b9fb003"
    },
    {
        "author": "方一夔",
        "paragraphs": [
            "甘死蓬窗笑我癡，興來况值夜凉時。",
            "閒中不覺年華促，歸去方知宦路危。",
            "酒甕沉沉傾玉瀣，簟筠細細蹙風漪。",
            "月殘夢醒詩初就，枯筆長拋網蟢絲。"
        ],
        "title": "雜興五首  其五",
        "id": "8c688deb-94be-441f-a797-b08196cebc44"
    },
    {
        "author": "方一夔",
        "paragraphs": [
            "水仙微步碧玻璃，家在湘湖西復西。",
            "清欲濯纓長在水，妙曾斲鼻不污泥。",
            "已知浄社曾參問，合是濂溪善品題。",
            "欲採遠香無覓處，拏舟驚起兩鳧鷖。"
        ],
        "title": "蓮花",
        "id": "f56551b5-0d30-4de6-826f-33953a92dfa2"
    },
    {
        "author": "方一夔",
        "paragraphs": [
            "乘興來爲兩月留，廿年蹤跡歎萍浮。",
            "銜杯清話燈前雨，對榻羈魂枕上秋。",
            "倦矣悲鳴雙客鳥，歸歟浩蕩一漁舟。",
            "吟邊若值孤飛雁，頻寄新詩慰別愁。"
        ],
        "title": "府城別任惠叔表兄",
        "id": "946e727b-f961-482d-b2cd-afa0292eece6"
    },
    {
        "author": "方一夔",
        "paragraphs": [
            "北帝宮中億萬姝，天花散盡滿天衢。",
            "蓬山宮闕白禽獸，秦地山河銀雁鳬。",
            "寒聳吟肩呵滴硯，春回醉頰宴開爐。",
            "梅花半樹南枝早，夢遶孤山訪老逋。"
        ],
        "title": "雪",
        "id": "c9c83a65-0f91-4cc4-ae10-70b7c111f927"
    },
    {
        "author": "方一夔",
        "paragraphs": [
            "老去瘡殘擬炙眉，暫憑酒力引風巵。",
            "久疎朋友慙多病，薄買田園費學醫。",
            "吟罷肩寒生軫粟，坐來形槁似枯梨。",
            "浮生自笑多磨障，畫癖書癡發舊痍。"
        ],
        "title": "王古樵觀予苦瘡鄙句遂自賦眉遭二韻各二首因次其韻爲戲  其一",
        "id": "87121038-366b-42d1-b01d-a26f563e744e"
    },
    {
        "author": "方一夔",
        "paragraphs": [
            "吾衰端不爲蛾眉，不假霜鉛補漏巵。",
            "無恙感君頻寄語，不龜媿我未逢醫。",
            "命窮漸退星臨木，書悞無憑病發梨。",
            "康濟自身猶未辨，敢將蘇息問民痍。"
        ],
        "title": "王古樵觀予苦瘡鄙句遂自賦眉遭二韻各二首因次其韻爲戲  其二",
        "id": "951ba3e0-999e-4220-93e3-bab5d5cd0ab9"
    },
    {
        "author": "方一夔",
        "paragraphs": [
            "無端痁疥適相遭，空苦無成似嚼螯。",
            "瘢疻着身猶刻畫，垢腥滿爪費爬搔。",
            "行吟謾想歌愁絕，坐食空慚飽老饕。",
            "偶見新詩還技癢，寒窗細字認牛毛。"
        ],
        "title": "王古樵觀予苦瘡鄙句遂自賦眉遭二韻各二首因次其韻爲戲  其三",
        "id": "bde68452-ac2d-45b8-a997-cbb1850cdf62"
    },
    {
        "author": "方一夔",
        "paragraphs": [
            "命災况復與窮遭，真似蟛蜞縛兩螯。",
            "鱗甲稜稜便浄浴，髮鬚種種快頻搔。",
            "甕頭轑酒何妨醉，松下餐肪不厭饕。",
            "快寫田家剜肉句，夜闌禿盡管城毛。"
        ],
        "title": "王古樵觀予苦瘡鄙句遂自賦眉遭二韻各二首因次其韻爲戲  其四",
        "id": "ead58f9e-1a50-4710-a9b9-2cc6743fd190"
    },
    {
        "author": "方一夔",
        "paragraphs": [
            "近來不復應差科，生計無成奈老何。",
            "漆種十年雖恨晚，牛生百犢未嫌多。",
            "春耕着我扶犁手，社飲還渠擊壤歌。",
            "聞道溪頭新長水，偷閒試着舊漁簑。"
        ],
        "title": "田家  其一",
        "id": "3132704a-4417-4cd5-b9e0-610512042e83"
    },
    {
        "author": "方一夔",
        "paragraphs": [
            "數間茅屋占林塘，二頃田園幸未荒。",
            "蒿葉正長蠶卧起，鶑聲漸老麥青黄。",
            "壁間龍骨流泉活，筐載豚蹄白酒香。",
            "春事年年閒過去，欲將擁腫問庚桑。"
        ],
        "title": "田家  其二",
        "id": "7c80c711-b440-4755-9ed1-b9e2e73f6342"
    },
    {
        "author": "方一夔",
        "paragraphs": [
            "暫憑高處豁雙明，獨上譙樓倚晚晴。",
            "烟岫齊紈千萬疊，落梅羌管兩三聲。",
            "秋風世路客凄楚，流水年光獨老成。",
            "吟興未如歸興切，蕭蕭落葉滿山城。"
        ],
        "title": "秋晚雜興",
        "id": "467b5c34-874a-4b3b-928a-f0181f40e963"
    },
    {
        "author": "方一夔",
        "paragraphs": [
            "袖中光燄照崖垠，詩律雄渾遠有源。",
            "近藁自成新句法，束書不叛舊遊門。",
            "折芳梅下人雙屨，話別沙頭酒一罇。",
            "健筆世間誰措手，老夫先擬舉降幡。"
        ],
        "title": "題洪復翁詩卷後二首  其一",
        "id": "5809c593-3775-404a-b389-c0e72eec0469"
    },
    {
        "author": "方一夔",
        "paragraphs": [
            "詩裏人傳大小賢，自憐同業不同年。",
            "白雲孺子詩千首，黄石老人書一編。",
            "冷眼危途風竹亂，知心舊事雪松堅。",
            "別愁去作星橋夢，長傍河西牛斗邊。"
        ],
        "title": "題洪復翁詩卷後二首  其二",
        "id": "7e3e393d-affe-4c15-81d8-dfb3ab186ae5"
    },
    {
        "author": "方一夔",
        "paragraphs": [
            "未妨行樂少年場，倚徙東風醉一觴。",
            "芳樹染成啼血艷，落花流出漲痕香。",
            "陰陰春色和天老，脈脈愁情共水長。",
            "坐閲流年能幾見，菱花應笑鬢邊霜。"
        ],
        "title": "春晚雜興四首  其一",
        "id": "4071beed-aec3-4294-885c-3b91c22c3e2a"
    },
    {
        "author": "方一夔",
        "paragraphs": [
            "懶向風軒掃落花，暮年情態惜韶華。",
            "春盤脆響供雷笋，夜焙芳蘚摘露芽。",
            "蠶老住眠催作繭，燕來新乳賀成家。",
            "狂遊無復少年夢，聊遣清吟送日斜。"
        ],
        "title": "春晚雜興四首  其二",
        "id": "f97e2a04-acbb-4d65-8ad9-7a0510993aba"
    },
    {
        "author": "方一夔",
        "paragraphs": [
            "花神衣補去青宮，紫陣紅圍一夜空。",
            "華髮龍鍾寒食酒，青蕪狼藉落花風。",
            "雨聲點滴春愁裏，世態侵尋客路中。",
            "我欲憑高寄蕭散，暫舒老眼數歸鴻。"
        ],
        "title": "春晚雜興四首  其三",
        "id": "f620bef1-6cc9-4a3c-8009-4e8096dc35fc"
    },
    {
        "author": "方一夔",
        "paragraphs": [
            "欲逐芳菲寄病身，鶑花不管老年人。",
            "幽尋但見肥牛地，勝賞難追駿馬塵。",
            "薄酒似餳聊取醉，青梅如豆正嘗新。",
            "清歡未足還休去，日落汀洲又暮春。"
        ],
        "title": "春晚雜興四首  其四",
        "id": "5b546303-e0b6-4924-813b-0225f96d9f55"
    },
    {
        "author": "方一夔",
        "paragraphs": [
            "前代衣冠第一人，老來鳴道振遺音。",
            "勳庸臣子平生志，書易聖賢千古心。",
            "士願執經來鹿洞，客求挾冊售鷄林。",
            "飛仙雖去斯文在，山閣神光照斗參。"
        ],
        "title": "挽尚書先生",
        "id": "ea5b2310-503a-4eda-8433-c382345b07ab"
    },
    {
        "author": "方一夔",
        "paragraphs": [
            "日食何曾費萬錢，畦丁辛苦劚風烟。",
            "牆陰吠狗硬如鐵，山下蹲鴟大似拳。",
            "忍棄毛錐飛食肉，空憐匿服卧餐氈。",
            "茶甌氣味堪相配，更汲源頭活水煎。"
        ],
        "title": "食菜",
        "id": "f150a438-190f-4b46-bc65-3486699c0099"
    },
    {
        "author": "方一夔",
        "paragraphs": [
            "自入梅天氣力微，不堪暑濕互蒸炊。",
            "鬢邊衰白三千丈，雨後昏黄十二時。",
            "積潤圖書供火焙，新裁羅褐覆香匜。",
            "小占定有朝晴喜，忽聽黄鶑語柳枝。"
        ],
        "title": "梅後久雨",
        "id": "948865ef-8e98-43d9-85bd-bbb5dbaafd28"
    },
    {
        "author": "方一夔",
        "paragraphs": [
            "樵路通村暗蒺藜，數椽茅蕝護疎籬。",
            "陰陰清樾風生樹，拍拍蒼鵝水滿陂。",
            "記日旋鋤燒地粟，上時新賣落車絲。",
            "晚晴慙愧逢端午，醉卧黄昏自不知。"
        ],
        "title": "田家雜興三首  其一",
        "id": "1378a090-6ec5-48ee-9abd-4a0edb73ba4b"
    },
    {
        "author": "方一夔",
        "paragraphs": [
            "兩兩蒼髯笑杖藜，蒨裙兒女隔笆籬。",
            "斜陽鴉噪燒錢社，細雨牛眠放牧陂。",
            "酒熟十千沽玉瀣，麫香三丈捲銀絲。",
            "客來偶及興亡事，說與衰翁也自知。"
        ],
        "title": "田家雜興三首  其二",
        "id": "3882dfda-ee4e-485e-9981-e16708c74afd"
    },
    {
        "author": "方一夔",
        "paragraphs": [
            "不嫌飯豆與蒸藜，飽脫衣衫掛竹籬。",
            "問酒亭前旗影市，繫船屋角藕花陂。",
            "踏車掛壁閒龍骨，生藥當庭蔓兔絲。",
            "我自耦耕非避世，姓名休使外人知。"
        ],
        "title": "田家雜興三首  其三",
        "id": "5d73763e-fd91-42d1-946e-8ea6bc47dee1"
    },
    {
        "author": "方一夔",
        "paragraphs": [
            "陽和不解徧深宮，黯黯春愁佇立中。",
            "歲給買花藏笥篋，夕香拜月散簾櫳。",
            "鏤金巧勝勻如剪，縐縠中單薄似空。",
            "一曲紫簫吹徹後，薔薇幾度老春風。"
        ],
        "title": "四時宮詞  其一",
        "id": "aaa38ced-8f60-4097-b38a-dc74f6850ea3"
    },
    {
        "author": "方一夔",
        "paragraphs": [
            "披香簾捲幾斜暉，別殿承恩似覺稀。",
            "風蘤影摇陰欲轉，露蟬聲徹暑猶微。",
            "肉痕淺印丹砂血，手跡新裁白紵衣。",
            "例賜扇紈長棄却，雙雙羞看綵鸞飛。"
        ],
        "title": "四時宮詞  其二",
        "id": "26b0278b-9493-4ac4-bfa0-b3ec6dd6696f"
    },
    {
        "author": "方一夔",
        "paragraphs": [
            "七夕閒登乞巧樓，屬車隠隠認宸遊。",
            "幾行宮樹女牆月，一闋庭花御苑秋。",
            "戲展花牋圖蛺蝶，强拈綵綫候牽牛。",
            "轆轤聲斷屏山冷，一夜寒蛩替說愁。"
        ],
        "title": "四時宮詞  其三",
        "id": "dc838c78-21c0-442f-bef9-f676e19781eb"
    },
    {
        "author": "方一夔",
        "paragraphs": [
            "手撚梅花暗斷魂，十年柘館未承恩。",
            "曾催奏曲臨粧閣，暫出行香到寢園。",
            "月照金鋪關永夜，雪浮銀礫耿黄昏。",
            "并州剪就釵梁燕，又逐年華作上元。"
        ],
        "title": "四時宮詞  其四",
        "id": "6a557621-e39f-4bee-a5ed-37eee3564322"
    },
    {
        "author": "方一夔",
        "paragraphs": [
            "一跌風波困敗鱗，年來是事不如人。",
            "醉吹羌管驚棲鳥，閒倚胡牀閣病身。",
            "安得旃檀除熱惱，自將紈扇障風塵。",
            "新凉漸近渺雲水，分席鷗羣占白蘋。"
        ],
        "title": "避暑夜坐  其一",
        "id": "30c74429-d01c-4cb7-9870-4f9a0db436d2"
    },
    {
        "author": "方一夔",
        "paragraphs": [
            "北窗幽絕夢初圓，一葉秋聲醒客眠。",
            "雌霓半空收暮雨，杜鵑六月熟高田。",
            "稻陂別注魚池水，石洞分承茗鼎泉。",
            "聊借舊書棲舊隠，夜凉新入短檠邊。"
        ],
        "title": "避暑夜坐  其二",
        "id": "0e8fb70a-4f14-48db-9226-0827198e9e7a"
    },
    {
        "author": "方一夔",
        "paragraphs": [
            "客裏塵騑未着鞭，短篷送我訪幽禪。",
            "橫空雲冒臨江寺，夾岸山隨下瀨船。",
            "謾借一觴追勝概，暫分半日洗塵緣。",
            "城頭梅角聲孤起，掉首空歸又晚天。"
        ],
        "title": "遊南山天寧寺",
        "id": "86653629-f10e-4a55-ba7c-425207fe98a3"
    },
    {
        "author": "方一夔",
        "paragraphs": [
            "逐逐區中未了緣，此生飄泊是年年。",
            "片時枕上思歸夢，萬里江頭送別船。",
            "寒角吹殘低戍火，暮鴉衝斷遠村烟。",
            "我行在處成詩話，點化塵凡即是仙。"
        ],
        "title": "送客出城",
        "id": "a75478ff-1d5e-4cd5-8c3d-97676832bb06"
    },
    {
        "author": "方一夔",
        "paragraphs": [
            "取數多時物所嫌，有才無命恨難全。",
            "縱橫雖掃三千字，富貴纔終五十年。",
            "幸有菟裘棲舊隠，愧無雞絮酹新阡。",
            "茫茫大塊誰能料，狐老成精鼠化仙。"
        ],
        "title": "過耜巖先師墓",
        "id": "a9c8b606-9a40-4079-ba75-07898eccbac7"
    },
    {
        "author": "方一夔",
        "paragraphs": [
            "紛紛寵辱幾時休，朝上青雲暮作囚。",
            "能可將軍宿亭下，不堪廷尉望山頭。",
            "浮雲過眼難摶控，世事冥心任去留。",
            "涅亦不緇磨不磷，至今遺教首軻邱。"
        ],
        "title": "即事",
        "id": "c41a777f-874d-444d-938c-aba9ff50331f"
    },
    {
        "author": "方一夔",
        "paragraphs": [
            "生平講貫爲知幾，世好從渠與我違。",
            "天下無如書益智，人生惟有仕當歸。",
            "青燈夜雨蟲魚註，碧水西風鱸鱠肥。",
            "莫道尺前難寸退，古來富貴觸危機。"
        ],
        "title": "送人赴學官二首  其一",
        "id": "8da2fdc9-ea91-4530-9c9c-b016496baea0"
    },
    {
        "author": "方一夔",
        "paragraphs": [
            "清時巖穴下弓旌，儒館翹才盡至公。",
            "詩記行程囊古錦，劍裝新飾𩍐花驄。",
            "莫因貴宦負遠志，當爲饑民念鞠躬。",
            "欲問故人在何處，舊山桂樹正叢叢。"
        ],
        "title": "送人赴學官二首  其二",
        "id": "2db49218-1466-4a0a-9534-02f427a426ad"
    },
    {
        "author": "方一夔",
        "paragraphs": [
            "肥梅貼暈麥摇芒，四月山居取次凉。",
            "古砌月鋪銅沓冒，寒松風撼鐵琅當。",
            "兒孫猶有將軍臭，廝役空知太尉香。",
            "有客縱談當世事，薜蘿深處更移牀。"
        ],
        "title": "初夏雜興四首  其一",
        "id": "ad052d28-b721-43f5-98de-3e8764d8cb1f"
    },
    {
        "author": "方一夔",
        "paragraphs": [
            "天氣如秋意轉闌，高樓簟枕带餘寒。",
            "楝花零落魚初發，梅子青黄雨不乾。",
            "客怕遠行催早宿，農逢小熟勸加餐。",
            "近來悍吏經過少，更喜深山好長官。"
        ],
        "title": "初夏雜興四首  其二",
        "id": "a4b1c2ef-9c80-42e1-8e4b-f0fbff8f7a59"
    },
    {
        "author": "方一夔",
        "paragraphs": [
            "作計吟詩逐故貧，欺人鬼子轉情親。",
            "案頭日飲三升墨，鐺底時空五合陳。",
            "燒麥旋教供野飯，貫楊準擬買溪鱗。",
            "蘇君端爲無田出，近日田多更累人。"
        ],
        "title": "初夏雜興四首  其三",
        "id": "f11bd7fb-1c1c-4dbc-8494-e267a66789a1"
    },
    {
        "author": "方一夔",
        "paragraphs": [
            "雨打梅頭麥半枯，出門步步困泥塗。",
            "世情何但惡溪惡，野性聊同愚谷愚。",
            "兒可讀書供日課，婦如有酒待時須。",
            "興來方試吟詩筆，西舍催錢吏索租。"
        ],
        "title": "初夏雜興四首  其四",
        "id": "082cb37d-ac3e-4df7-b9e6-612a8bc33b44"
    },
    {
        "author": "方一夔",
        "paragraphs": [
            "畫鷁鳴鼉水滿湖，千年遺恨渺平蕪。",
            "纍臣水底沉魚冢，玉女釵頭綴虎符。",
            "雙鬢點斑羞綠艾，一樽凝碧怯香蒲。",
            "楚鄉舊俗生悽愴，愧殺人間懦丈夫。"
        ],
        "title": "重午二首  其一",
        "id": "09d827e1-92bd-4bbe-b25e-44a6bded7f22"
    },
    {
        "author": "方一夔",
        "paragraphs": [
            "苦瘡戰馬倦風沙，伏櫪無心萬里賒。",
            "老去手風從婦展，愁來背癢倩兒爬。",
            "人情反覆好生羽，世味差殊嗜食痂。",
            "一卷方書初讀罷，小窗驚怪日西斜。"
        ],
        "title": "重午二首  其二",
        "id": "e7ce0585-abb0-427d-b461-04b649a2ce88"
    },
    {
        "author": "方一夔",
        "paragraphs": [
            "靜中羣動互飛奔，擾擾誰能脫世塵。",
            "蠅虎案頭新得雋，螳蜋枝上忽忘身。",
            "平生攻苦味無味，舉世爭雄人食人。",
            "安得洗心無一物，碧波鷗鳥自相親。"
        ],
        "title": "觀物",
        "id": "6b5f79b9-4782-473b-9afd-916defef7dac"
    },
    {
        "author": "方一夔",
        "paragraphs": [
            "造物兒戲多猜嫌，百年醜好兩能全。",
            "眠牛纔封一抔土，鶴歸已怪三千年。",
            "樂天永歎北邙冢，后山慟哭南陽阡。",
            "從來賢達總如此，誰能羽化隨飛仙。"
        ],
        "title": "仁甫次弟余韻",
        "id": "f8f50a7d-e817-40ec-b0c9-74d1ae47e9f2"
    },
    {
        "author": "方一夔",
        "paragraphs": [
            "水花風葉亂蕭蕭，凉入秋衣怯寂寥。",
            "桑落寒香初出市，蓼花新漲欲平橋。",
            "半篷烟雨漁家傲，匹馬關山客路遥。",
            "拍手西風無一事，未妨橫笛向耕樵。"
        ],
        "title": "秋興二首  其一",
        "id": "bfb1d3b8-c36d-4426-81f7-0f17e1b0a774"
    },
    {
        "author": "方一夔",
        "paragraphs": [
            "不堪老病縛閒身，面目崢嶸歲月新。",
            "半世畧無如意事，五年慣作在家貧。",
            "悠悠懷抱希知我，詡詡交遊喜負人。",
            "俯仰世情都勘破，西風獨立岸綸巾。"
        ],
        "title": "秋興二首  其二",
        "id": "348a9ef2-8246-48db-9621-80dbc21011f1"
    },
    {
        "author": "方一夔",
        "paragraphs": [
            "全家久住白雲窩，貪看疎梅夜景多。",
            "簾角花陰和月捲，墨池水凍带冰磨。",
            "寒欺駝褐吟肩聳，暖入鵝黄醉面酡。",
            "笑挹暗香人不寐，不辭百匝繞前坡。"
        ],
        "title": "夜坐",
        "id": "d77a2769-4d76-4f6b-9b4b-e3e5c3a6f53a"
    },
    {
        "author": "方一夔",
        "paragraphs": [
            "欲出孤雲意已闌，東風吹夢落東安。",
            "燈前鄉國千山隔，窗外乾坤一面寬。",
            "放馬脫韁嘶曉岸，連檣牽索上晴灘。",
            "闌干倚遍空相憶，花落芳洲春半殘。"
        ],
        "title": "寄何稼隠",
        "id": "9de2da3f-771e-44d6-a339-9a4d2c41d519"
    },
    {
        "author": "方一夔",
        "paragraphs": [
            "西轉東移客興闌，風枝驚鵲不曾安。",
            "孤吟愧我詩筒澀，百罰憐君酒令寬。",
            "西閣梅林迷雨浦，畫橋松韻接寒灘。",
            "相思一夜知何處，夢醒樓頭鐘欲殘。"
        ],
        "title": "沃祥卿和前韻見寄再和答之",
        "id": "82d75183-bd8c-41b9-be13-eb8ad6dbebbd"
    },
    {
        "author": "方一夔",
        "paragraphs": [
            "喚起飛來說曉晴，先生無處問歸津。",
            "轉頭歲月如流水，滿眼交遊少故人。",
            "槲葉老樵擔玉束，菜花飛蝶護香塵。",
            "隔溪綠暗歌聲杳，點點青山入夢頻。"
        ],
        "title": "次韻徐子聲采桑",
        "id": "8b410864-ece7-4e44-9807-a9c9c438d209"
    },
    {
        "author": "方一夔",
        "paragraphs": [
            "春從此去不躊躇，渺渺寒波接碧蕪。",
            "想逐風帆歸閬苑，又傳雲馭赴遮須。",
            "此生歲月隨泡影，末路功名等雉盧。",
            "歸向西窗聽幽弄，一樽濁酒對提壺。"
        ],
        "title": "送春",
        "id": "1333ba9c-4d54-4ff6-abc5-e5de1b472408"
    },
    {
        "author": "方一夔",
        "paragraphs": [
            "垂楊渡口小舟橫，我涉清溪君獨行。",
            "未許馬羣空冀北，自憐墨派過彭城。",
            "鱗鴻乏便書難到，蝴蝶無情夢不成。",
            "可是孤吟清絕處，高山誰識斷腸聲。"
        ],
        "title": "憶復翁",
        "id": "b9331fdf-6c6a-447a-9bbf-72965b3c8a74"
    },
    {
        "author": "方一夔",
        "paragraphs": [
            "古木陰陰溪上村，隔溪呼喚隔溪應。",
            "柳邊漁艇水雙港，山崦人家雲半層。",
            "早麥熟隨芹菜餉，晚茶香和樹芽蒸。",
            "自慚未得亢桑樂，癡坐寒窗似凍蠅。"
        ],
        "title": "溪上",
        "id": "040065e6-285c-4ff5-a906-658739d22050"
    },
    {
        "author": "方一夔",
        "paragraphs": [
            "溪上寒窗面綠漪，孤蹤漂泊渺天涯。",
            "愁聽火令拋長檠，醉折花籌記小詩。",
            "鶑語難尋春去處，鄉心偏等夢回時。",
            "文章滿腹知何用，落得奔波兩鬢絲。"
        ],
        "title": "雜興",
        "id": "2dff47c7-574f-4a93-a6e5-5f167304038a"
    },
    {
        "author": "方一夔",
        "paragraphs": [
            "楚鄉節物又今朝，老大催人不肯饒。",
            "歲久菖花初見面，病多艾葉已盈腰。",
            "浪濤何處尋沉魄，菰黍無心逐畫橈。",
            "莫到獨醒空過了，旗亭風急又相招。"
        ],
        "title": "重午",
        "id": "1cca7347-80c1-48f4-b64e-5cf7505537df"
    },
    {
        "author": "方一夔",
        "paragraphs": [
            "天闕誰推破旱雷，蟻封鼠壤一時開。",
            "雲飛遠岫無心出，春逐行人有脚來。",
            "桂窟舊遊空雨露，棘闈前度沒蒿萊。",
            "短衣儻逐前麾去，解向淮頭破賊回。"
        ],
        "title": "次韻稼隠上徐雲岫喜復貢舉",
        "id": "3e6db230-a62e-440f-8d60-30dac454df18"
    },
    {
        "author": "方一夔",
        "paragraphs": [
            "羨君古洗刻雲雷，苞裹珍奇祕不開。",
            "亭枕寒流隨浪動，樓橫空翠約雲來。",
            "吟箋題滿投囊賀，壽斝光浮戲綵萊。",
            "欲洗炎埃無處所，玉梅泉下日千回。"
        ],
        "title": "沃祥卿次前韻見寄和以答之",
        "id": "7db15aeb-5c87-411f-9062-4c51844ae8dc"
    },
    {
        "author": "方一夔",
        "paragraphs": [
            "當年塗抹笑東施，羣動儇儇各自飛。",
            "不分前程移岸谷，至今遺恨滿庭闈。",
            "文章老去攻詩律，富貴年來發禍機。",
            "世上英雄君與操，誰甘終老故山歸。"
        ],
        "title": "次韻通甫喜復貢舉",
        "id": "64a359a2-c5b5-4098-bc48-3d544838be8e"
    },
    {
        "author": "方一夔",
        "paragraphs": [
            "笑呼筇竹過溪東，摵摵秋聲到井桐。",
            "落日遠山疑有雨，孤村古樹欲攢空。",
            "貪嘶馬飽銜花草，趁食魚肥墮水蟲。",
            "歸對書檠人不寐，鄉愁怕入夢魂中。"
        ],
        "title": "秋興",
        "id": "a34404dc-73db-44af-bc44-10f2b69f1812"
    },
    {
        "author": "方一夔",
        "paragraphs": [
            "下土花中第一流，移根自笑此生浮。",
            "獨依上界清虛府，滿貯青冥沆瀣秋。",
            "稜葉風翻低散亂，蒼皮蟲蝕老雕鎪。",
            "醉來徑向高寒處，自駕青鸞擁玉虬。"
        ],
        "title": "木犀  其一",
        "id": "9f4d2d0a-faa4-4139-8bb5-d7484d7b28e8"
    },
    {
        "author": "方一夔",
        "paragraphs": [
            "蒼蒼珠樹俯寒流，析木津頭戲拍浮。",
            "褐鳳摶風朝紫極，硯蟾滴露寫清秋。",
            "返魂香倩羅裳貯，碍月枝憑玉斧鎪。",
            "夜景未闌清入骨，蕭蕭鱗甲卧癡虬。"
        ],
        "title": "木犀  其二",
        "id": "c417511e-eff1-4f59-9170-5f4d5fa8afdd"
    },
    {
        "author": "方一夔",
        "paragraphs": [
            "綠衣年少正風流，手折高枝喜氣浮。",
            "三樹獨標仙窟種，四花分占玉壺秋。",
            "濃薰藥杵長舂搗，清逼詩肝巧斲鎪。",
            "世上紅兒那可比，試將此句問羅虬。"
        ],
        "title": "木犀  其三",
        "id": "1cbed898-ff8d-434e-8c92-63caff773cec"
    },
    {
        "author": "方一夔",
        "paragraphs": [
            "恨無纖手削駝峯，醉嚼寒瓜一百筩。",
            "半嶺花衫粘唾碧，一痕丹血搯膚紅。",
            "香浮笑語牙生水，凉入衣襟骨有風。",
            "從此安心師老圃，青門何處問窮通。"
        ],
        "title": "食西瓜",
        "id": "5fd39119-8736-4a49-a36f-e02d783cfe41"
    },
    {
        "author": "方一夔",
        "paragraphs": [
            "愛藥仙人醉不歸，秋光次第入玄都。",
            "蝶隨露蘤移花墢，風逼寒香落酒壺。",
            "老去君方空結習，興來我欲劚荒蕪。",
            "和篇應與花俱到，換得驪龍百斛珠。"
        ],
        "title": "景德觀陳道士圃多菊覓其種栽並寄以詩",
        "id": "3a0a900d-ff4a-4d45-9950-9483a2cbed61"
    },
    {
        "author": "方一夔",
        "paragraphs": [
            "海闊天南不盡頭，雁來豈爲稻粱謀。",
            "飄零骨肉憐杯酒，老病形骸戀破裘。",
            "日暮片雲勞望眼，天寒孤棹發行舟。",
            "十年冷落江鄉夢，願借西風過橘州。"
        ],
        "title": "送吳友直過吳門省親",
        "id": "8d9f5e18-97d0-420b-9459-39f73b4fa253"
    },
    {
        "author": "方一夔",
        "paragraphs": [
            "阿咸秀出竹林邊，千古風流有此賢。",
            "獨向詩盟參古律，不隨世態異憎憐。",
            "夜光照耀需他日，汗血奔騰出少年。",
            "乞我飛霞與青玉，夜深環珮韻璆然。"
        ],
        "title": "次韻雪岡徐景星二首  其一",
        "id": "e7a3b144-4578-45fc-8b53-68c69213f5b3"
    },
    {
        "author": "方一夔",
        "paragraphs": [
            "窮腹便便詫老邊，敢將文字壓前賢。",
            "愁懷不作功名想，衰鬢從教兒女憐。",
            "客路知心惟有月，書燈話舊更何年。",
            "欲投名字來吟社，已濕寒灰不復然。"
        ],
        "title": "次韻雪岡徐景星二首  其二",
        "id": "d4770080-62de-4034-8855-97cba0d2ac7a"
    },
    {
        "author": "方一夔",
        "paragraphs": [
            "千步平場築杵齊，西風墟落轉凄迷。",
            "要教歲計收霜稻，不分時長弄雨粞。",
            "曩祝汙邪酬願望，近居畏壘費推擠。",
            "先生莫戀無錢飯，定把長鑱理舊畦。"
        ],
        "title": "今歲吾鄉頗稔而收成值雨夜坐有懷二首  其一",
        "id": "164e26e1-c67a-4592-bf98-080c5d43f28c"
    },
    {
        "author": "方一夔",
        "paragraphs": [
            "蕭蕭疎雨未調霜，空向寒階滴夜長。",
            "風激木圍如撼枕，蟲號土穴欲扶牀。",
            "蟻傾清濁香浮甕，蠏劈尖圓黄戴筐。",
            "獨背殘燈眠未穩，夢尋歸路到枌鄉。"
        ],
        "title": "今歲吾鄉頗稔而收成值雨夜坐有懷二首  其二",
        "id": "f723a43e-981a-47d6-92b5-0bc164db8cdd"
    },
    {
        "author": "方一夔",
        "paragraphs": [
            "寄跡琳宮絳闕邊，聚星家世楚先賢。",
            "但留法界寸田在，不要窮途衆目憐。",
            "談客由來無負郭，詩盟此去定忘年。",
            "吾衰有分非君獨，休羨千金有計然。"
        ],
        "title": "次韻陳道士和徐星韻見寄  其一",
        "id": "fd59881c-2102-4d2a-87d9-4c6962e30b49"
    },
    {
        "author": "方一夔",
        "paragraphs": [
            "不將書劍奮窮邊，藥裹君臣酒聖賢。",
            "笑我文章全乏用，從渠心目兩相憐。",
            "參同顛倒長生訣，大衍推尋過去年。",
            "莫把詩狂壓師服，興來還解賦超然。"
        ],
        "title": "次韻陳道士和徐星韻見寄  其二",
        "id": "771de047-56d3-4a9d-9699-00ac1caaf405"
    },
    {
        "author": "方一夔",
        "paragraphs": [
            "屢緣倦翼發虛彈，拋擲明珠不憚難。",
            "但見雲烟歸筆下，不知風雨做秋闌。",
            "枌鄉人在依餘熱，桑落春濃壓早寒。",
            "時鼓梅花無譜曲，坐中驚倒董庭蘭。"
        ],
        "title": "次韻沃祥卿見謝  其一",
        "id": "81cc7715-41be-4b44-a883-da3365cc1c5d"
    },
    {
        "author": "方一夔",
        "paragraphs": [
            "有道論心知己少，世情開口向人難。",
            "滴愁細雨驚秋暮，照睡青燈伴夜闌。",
            "文席知君容孔暖，孤吟愧我勝郊寒。",
            "浮花浪蕊何須數，歲晚歸來看石蘭。"
        ],
        "title": "次韻沃祥卿見謝  其二",
        "id": "653ebbf6-bc5b-4154-a41d-e8f0a38a8e16"
    },
    {
        "author": "方一夔",
        "paragraphs": [
            "古寺蕭蕭晝閉房，我來無處覓春陽。",
            "門前綠靜江湖汛，松下清陰暑月凉。",
            "空寄郭公留舊隠，愁聽望帝斷離腸。",
            "借君拍板都無用，看盡伶優老戲場。"
        ],
        "title": "遊碧沼寺",
        "id": "f8b244da-6397-4370-b0ef-1b26f2fa1284"
    },
    {
        "author": "方一夔",
        "paragraphs": [
            "枝頭信手奪春工，要借并州一割功。",
            "瓜柳皮粘混金碧，梅桃根換變鉛紅。",
            "笑談自分求孫叔，形似應難想孟公。",
            "却怪后皇同種橘，過淮便隔馬牛風。"
        ],
        "title": "接花",
        "id": "ab51dccb-6728-446c-b800-866fa517e1b9"
    },
    {
        "author": "方一夔",
        "paragraphs": [
            "海山鼇骨白如銀，况是青山溟涬君。",
            "不見黄泉沽紀釀，但驚紅雨落劉墳。",
            "百年塵土鎖連骨，一幅功名碑刻文。",
            "欲返斷魂呼不醒，歸塗賓從醉紛紛。"
        ],
        "title": "清明遊塔山",
        "id": "5a7eae18-3d38-48ec-a8c0-b8b917522d3e"
    },
    {
        "author": "方一夔",
        "paragraphs": [
            "老年光景轉風輪，惆悵清明又一春。",
            "飛燕雙雙新舊恨，長亭五五往來人。",
            "揩磨病眼朱成碧，補接新花假像真。",
            "要覓西江千斛水，拂衣徑去洗緇塵。"
        ],
        "title": "清明後一日",
        "id": "bc517692-f1e3-4968-8d22-36340e1cd1ab"
    },
    {
        "author": "方一夔",
        "paragraphs": [
            "數聲呼我竹溪鷞，烟雨蒼茫苦竹岡。",
            "半徑暮山浮翠滑，一渠春水落紅香。",
            "無人羞乞墦間肉，有酒空澆地下郎。",
            "萬化盡時終閉骨，醉來誰復算彭殤。"
        ],
        "title": "遊苦竹徐墳值雨",
        "id": "1adc0d50-0ccc-47f4-9509-da636aa4ee5d"
    },
    {
        "author": "方一夔",
        "paragraphs": [
            "先生熨眼洗浮埃，共看梅邊節物來。",
            "破悶好詩勝搔背，澆寒新酒似淋灰。",
            "賓主風裁推滕閣，弟子聲名詠有臺。",
            "憐我歲華相逐老，應將暖律發枯荄。"
        ],
        "title": "次韻通甫至日",
        "id": "df44ea8b-ff24-4381-af15-768b42c23e3a"
    },
    {
        "author": "方一夔",
        "paragraphs": [
            "歸途渺渺迫年華，回馬如飛不用撾。",
            "遥指荒村沽竹葉，獨行殘月看梅花。",
            "不嫌問路征夫冷，頗訝迎門穉子譁。",
            "爲報江邊羈客道，投林莫作後棲鴉。"
        ],
        "title": "別通甫",
        "id": "ceebda30-b499-4a85-86f8-4cac8df1e9e4"
    },
    {
        "author": "方一夔",
        "paragraphs": [
            "白首青燈滯一鄉，不將遲暮照韶光。",
            "經風魏紫埋傾國，破曉離黄殞折楊。",
            "老去功名隨夢斷，別來雲水隔天長。",
            "此生聚散何時了，定計歸鋤五畝荒。"
        ],
        "title": "春歸雜興三首  其一",
        "id": "737a3f40-8881-45f1-b6c0-16a92a274759"
    },
    {
        "author": "方一夔",
        "paragraphs": [
            "雙丸不肯駐頹光，宇宙悠悠萬物長。",
            "寂寞餞春風雨裏，笑歌賭命綺羅鄉。",
            "破衾自卧三椽月，枯硯猶耕萬卷莊。",
            "未脫書生窮口債，向人時復說文章。"
        ],
        "title": "春歸雜興三首  其二",
        "id": "25fe6dd2-871e-45fe-b475-015971c96afb"
    },
    {
        "author": "方一夔",
        "paragraphs": [
            "東皇歌闋祖青宮，借我𨦟旗併送窮。",
            "繭栗潤含萌竹露，槍旗香過焙茶風。",
            "花殘來歲須重發，日却何時定再中。",
            "惆悵浮蹤底處所，夢隨飛絮故園東。"
        ],
        "title": "春歸雜興三首  其三",
        "id": "3545a644-b606-4e4a-8950-4d789af07e43"
    },
    {
        "author": "方一夔",
        "paragraphs": [
            "晚節歸來綠野堂，傳家衣鉢付諸郎。",
            "喜存千載古罍洗，初聽九苞雛鳳凰。",
            "春蚤桐枝新濯秀，日長棣萼賸流芳。",
            "公家好事聯翩在，首寄詩篇寫弄璋。"
        ],
        "title": "賀山房先生得孫",
        "id": "bf2ef6ae-33da-4847-b16f-9ab4d25708da"
    },
    {
        "author": "方一夔",
        "paragraphs": [
            "星聚何曾奏少微，浮萍桂海偶相隨。",
            "摻袪東閣吟梅處，眵目寒窗點易時。",
            "自嘆兩翁餘口業，懸知千載有心期。",
            "啼猿唳鶴初無事，怕有行人怪說詩。"
        ],
        "title": "次韻沃梅泉見寄詠稼隠相過之樂併督作詩  其一",
        "id": "d7a276eb-37b2-487a-b04d-278485f6a7a3"
    },
    {
        "author": "方一夔",
        "paragraphs": [
            "梅壓滄浪密復疎，臨流幾度濯緌絇。",
            "侯封富貴歸千首，身計行裝挂一壺。",
            "文飲暫教吾輩共，騷壇誰道我軍孤。",
            "汾亭洗盡箏琵耳，重理絲桐絙老梧。"
        ],
        "title": "次韻沃梅泉見寄詠稼隠相過之樂併督作詩  其二",
        "id": "79de3f1d-c06b-414c-854d-56ded97e3ecc"
    },
    {
        "author": "方一夔",
        "paragraphs": [
            "自憐數米續晨炊，饑火空時萬想虛。",
            "富貴由來如夢鹿，江湖是處可羹魚。",
            "風輪歲月催人老，水鏡襟懷與世殊。",
            "書信柴胡俱不到，空慚多病馬相如。"
        ],
        "title": "次對稼隠病後見寄",
        "id": "12b304a6-a59e-46c3-b1bc-689ab3612c71"
    },
    {
        "author": "方一夔",
        "paragraphs": [
            "夏來樊圃隔陰晴，誰與天工管不平。",
            "一窟蛟龍時作怪，千年草木偶成精。",
            "政疑沙界熬焦釜，未倒銀河洗太清。",
            "誰是蒼生霖雨手，普將禹甸釀西成。"
        ],
        "title": "苦熱五首  其一",
        "id": "1d32ab2c-f042-49b7-808a-5ab81e464146"
    },
    {
        "author": "方一夔",
        "paragraphs": [
            "絳節彤幢禦火精，世間那是水晶城。",
            "醉橫蘄竹愁重醒，睡落齊紈惜屢驚。",
            "家口飛蚊兒女語，鄉心過雁弟兄情。",
            "更闌誰撼千章木，悞作連牀夜雨聲。"
        ],
        "title": "苦熱五首  其二",
        "id": "0dadfa25-7904-4948-b170-56a844bb659b"
    },
    {
        "author": "方一夔",
        "paragraphs": [
            "午醉醒來濯碧泉，水亭况是晚凉天。",
            "橫眠蓮葉半晞髮，靜對楊枝雙袒肩。",
            "蹇蝘聲乾林更靜，碧梧陰轉月初圓。",
            "茶甌更試纖纖手，不仗清風送玉川。"
        ],
        "title": "苦熱五首  其三",
        "id": "161cfb73-1379-4b2d-83db-7ae435364dcd"
    },
    {
        "author": "方一夔",
        "paragraphs": [
            "六龍無計駐雙丸，壯志摧頹似倒瀾。",
            "萬里不成遊客夢，半生祇辦腐儒餐。",
            "誰憐打草衰麻答，不羨畫松楊契丹。",
            "世上紛紛誇禿髮，到頭那肯着南冠。"
        ],
        "title": "苦熱五首  其四",
        "id": "402f9dc8-c8d2-4607-8ec3-905ef67573b2"
    },
    {
        "author": "方一夔",
        "paragraphs": [
            "六月紅雲不肯移，清心自合勝炎曦。",
            "雲根斲藥移松骨，石罅分泉插木皮。",
            "未用冰蠶來海嶠，坐看凍蟻走蛾眉。",
            "人間寒暑相催迫，待寄東溪萬縷絲。"
        ],
        "title": "苦熱五首  其五",
        "id": "284e2470-4f4b-4541-a7b7-ba54a048440f"
    },
    {
        "author": "方一夔",
        "paragraphs": [
            "服食生平屑辟邪，死埋金粟或金沙。",
            "忽驚秋骨開成雪，誰遣香魂化作花。",
            "雲外孤芳吟舞鷲，月中半影匿妖蟇。",
            "先生幽佩乘風去，獨向仙堂看織紗。"
        ],
        "title": "桂花",
        "id": "09fb3520-da1e-44ca-8da4-bcc5d5a5ac06"
    },
    {
        "author": "方一夔",
        "paragraphs": [
            "殘雲點點四飛揚，萬里離人共此光。",
            "誰鑄水銀懸絳闕，獨留姹女搗玄霜。",
            "窟中蟾兔雙灰劫，影底山河幾戰場。",
            "欲駐頹暉無意計，何人樓角韻伊凉。"
        ],
        "title": "夜坐月下",
        "id": "95ccaa67-5b99-4e8c-961b-e779c4be07f4"
    },
    {
        "author": "方一夔",
        "paragraphs": [
            "萬舸浮江互蕩磨，一番蛟鰐戰盤渦。",
            "中天日月悲分影，對局英雄付逝波。",
            "形勝空傳二赤壁，文章誰肯百東坡。",
            "荆州風景今何似，秋夜時聞窈窕歌。"
        ],
        "title": "讀赤壁賦",
        "id": "abec42b0-19d2-465b-9344-ef07afb96d19"
    },
    {
        "author": "方一夔",
        "paragraphs": [
            "衰草含烟木葉黄，空城摇落客思鄉。",
            "雁高孤月臨空塞，魚退殘星過曲梁。",
            "醉眼昏花迷野馬，帖書戲草掣風檣。",
            "閒來更試絲綸手，新釣江鱸一尺長。"
        ],
        "title": "雜興",
        "id": "35ac2395-204e-4c86-948d-1ed4a1e10446"
    },
    {
        "author": "方一夔",
        "paragraphs": [
            "依稀風景小羌村，不欠東屯稻菽園。",
            "阿魏搗香風送響，雕胡擘玉水開痕。",
            "招邀紫翠山當座，摽撥紅黄菊上盆。",
            "世上去來俱是客，隨風吹送夢歸魂。"
        ],
        "title": "晚眺二首  其一",
        "id": "9dfb30fc-6980-4239-ba3d-44c669d45137"
    },
    {
        "author": "方一夔",
        "paragraphs": [
            "隔江斗入白雲村，分我閒雲伴綺園。",
            "月鵲自驚翻舞影，露蟲相弔洗啼痕。",
            "窮通蜍玉橫書案，得失梟盧轉采盆。",
            "可惜牀頭枕客道，蕭蕭奔馬醒吟魂。"
        ],
        "title": "晚眺二首  其二",
        "id": "759462f8-457f-461f-9bcf-05d4c23d777e"
    },
    {
        "author": "方一夔",
        "paragraphs": [
            "夜雨連床憶舊時，鱗鴻難寄故人詩。",
            "憐君不察抱心久，寫我何如問信遲。",
            "兩地雲萍無定跡，一庭風月不分岐。",
            "寸衣換得天吳錦，豈是騷盟一字師。"
        ],
        "title": "次韻王蒙泉見寄併和鄙作",
        "id": "fe4af855-e4bb-4a0d-abbf-bfe69450bd5a"
    },
    {
        "author": "方一夔",
        "paragraphs": [
            "不入萎紅爛紫場，蕭然清苦凜風霜。",
            "客中衰鬢隨秋老，籬下寒枝似舊香。",
            "千載有陶期汗漫，幾人後屈話凄凉。",
            "每愁摇落知誰在，只有黄花守死黄。"
        ],
        "title": "菊花",
        "id": "298e909b-b824-40c6-8ec2-00d2273c247a"
    },
    {
        "author": "方一夔",
        "paragraphs": [
            "憶昔相逢霜露寒，再三與我返鄉關。",
            "溪行散亂飛蓬鬢，旅泊凄凉落日顔。",
            "活計獨傳鴻寶苑，清遊重上鹿門山。",
            "崇朝觸石需滂沛，笑我閒雲苦未閒。"
        ],
        "title": "寄何稼隠",
        "id": "169af675-6fc2-4fd6-908d-acb664e8316f"
    },
    {
        "author": "方一夔",
        "paragraphs": [
            "結緣無成謾學書，倦飛猶自揀庭梧。",
            "不離文字添衰鬢，已外聲名謝壯圖。",
            "伯畧莫教累恩澤，儒詩何事汙裙襦。",
            "從今便覺高擡眼，不要奄奄學志蝓。"
        ],
        "title": "偶作",
        "id": "165ef324-572e-4530-8be8-c9665b67c092"
    },
    {
        "author": "方一夔",
        "paragraphs": [
            "謾道萍蹤日夜浮，自慚遲鈍戀菟裘。",
            "聖傳杯裏蘭亭帖，婢熟山中笠澤秋。",
            "有信付將來去燕，無心寄與沒浮鷗。",
            "去年曾記梅花下，細雨離魂阻勝遊。"
        ],
        "title": "次韻沃梅泉見寄併見和鄙韻  其一",
        "id": "fd475930-6b81-4b51-a5aa-b9b03049fe62"
    },
    {
        "author": "方一夔",
        "paragraphs": [
            "散仙自在步如飛，絡腦黄金不受羈。",
            "籬菊清香須把酒，京塵紅漲不緇衣。",
            "倚樓看劍浮名逼，閉戶尋詩過客稀。",
            "水擊槍榆俱有得，不妨着我子陵磯。"
        ],
        "title": "次韻沃梅泉見寄併見和鄙韻  其二",
        "id": "43a03ae0-1279-4bd8-a5dd-8f0a369f41f1"
    },
    {
        "author": "方一夔",
        "paragraphs": [
            "九地窮陰迸穉陽，萬家起早拜迎長。",
            "梅將暖信迎青帝，橘子真心服后皇。",
            "耳藥肯塗銀盒雪，牙硝自踏板橋霜。",
            "詩情只會如工部，至日年年客異鄉。"
        ],
        "title": "至日",
        "id": "9160bd13-2428-468d-b1df-77d7222ad02f"
    },
    {
        "author": "方一夔",
        "paragraphs": [
            "千峯蒼翠擁城樓，着我宗英七里洲。",
            "昔日松楸相伴住，暮年湖海未歸休。",
            "詠詩遥認窮司馬，騎竹爭迎舊細侯。",
            "莫爲梅花長挽却，好將繩削訂由求。"
        ],
        "title": "和府尹虛谷先生和徐子英韻併寄徐子英  其一",
        "id": "df1a01be-49b2-477a-a21d-04c2fc91716e"
    },
    {
        "author": "方一夔",
        "paragraphs": [
            "袖手闌干獨倚樓，暫舒倦眼對滄洲。",
            "雲山勸我閒方住，聲利縈人懶即休。",
            "後世豈無青史筆，浮生那欠赤泉侯。",
            "巖幽得似銅駞陌，粟飯藜羹却易求。"
        ],
        "title": "和府尹虛谷先生和徐子英韻併寄徐子英  其二",
        "id": "cfe607b9-1856-462b-a032-fc3e7584c0ee"
    },
    {
        "author": "方一夔",
        "paragraphs": [
            "無數青山對坐衙，讀書林下靜無譁。",
            "如今風景那須說，坊郭無民吏數家。"
        ],
        "title": "兵革後初出邑郭",
        "id": "ec20df1a-d222-4b0a-a4b8-86b9c0b12880"
    },
    {
        "author": "方一夔",
        "paragraphs": [
            "山下燈龕掛紙錢，水楊墩上草芊綿。",
            "高人不要金丸用，買得三吳八十年。"
        ],
        "title": "錢王守鳬墩在臨安道左",
        "id": "cf5a154f-1400-477f-bd0c-60deed0a18cf"
    },
    {
        "author": "方一夔",
        "paragraphs": [
            "霜月娟娟午夜寒，酒酣來此凭闌干。",
            "滿枝艷色驚愁眼，宣主當年唾未乾。"
        ],
        "title": "紅梅",
        "id": "cb645995-9931-4169-a227-58fdd9c02146"
    },
    {
        "author": "方一夔",
        "paragraphs": [
            "芳菲桃李雨新肥，緋綠園林露已淒。",
            "自道好來還好去，到頭總是涴塵泥。"
        ],
        "title": "世言有問脩短之數於希夷者曰好來好去因觀落葉有感前語",
        "id": "e73939df-9d5d-4830-b4db-6c9abcfcd529"
    },
    {
        "author": "方一夔",
        "paragraphs": [
            "石峯疊疊小橋西，昔日人家桃李蹊。",
            "無限歡娛俱寂寞，珠璣鋒鏑逐春犂。"
        ],
        "title": "震澤市",
        "id": "ca24d8d9-aedb-4e6a-956b-e598bd0ffd1d"
    },
    {
        "author": "方一夔",
        "paragraphs": [
            "遷史馳驅縱復橫，不煩繩削自天成。",
            "後來縱欲修良史，法度森嚴敢變更。"
        ],
        "title": "夜坐評史 史記",
        "id": "4c37a04d-e997-4535-a7ef-79e2e310fe07"
    },
    {
        "author": "方一夔",
        "paragraphs": [
            "班固師遷亦步趨，末容後進造庭隅。",
            "半生描摸龍門像，雖乏精神貌却腴。"
        ],
        "title": "夜坐評史 西漢書",
        "id": "6f5667aa-bd7c-4b51-807a-f67e4159fc03"
    },
    {
        "author": "方一夔",
        "paragraphs": [
            "羨渠二子着先鞭，未把文章許范傳。",
            "遠出孟堅畦逕下，謾誇筆勢舞翩翩。"
        ],
        "title": "夜坐評史 東漢書",
        "id": "4624cb41-2202-4c23-be4b-3774ccb58ab1"
    },
    {
        "author": "方一夔",
        "paragraphs": [
            "韓老文章不減遷，中山一傳更增妍。",
            "如何實錄二三卷，氣薾言卑不類前。"
        ],
        "title": "夜坐評史 順宗實錄",
        "id": "d7b87f5d-be9e-475b-a918-73103672b178"
    },
    {
        "author": "方一夔",
        "paragraphs": [
            "自許精嚴獨有歐，庸奴班馬法春秋。",
            "文章雖到精神露，殆與二書爭一籌。"
        ],
        "title": "夜坐評史 五代史",
        "id": "dc78e1b9-0426-47c4-8858-b5d35ef59a13"
    },
    {
        "author": "方一夔",
        "paragraphs": [
            "傭耕陳勝假爲鬼，爛斧王喬詐得仙。",
            "若見淵明爲我道，併從金母乞長年。"
        ],
        "title": "客有善談謔者曰鰌鮎魚龜皆水族也一日聚議謁河伯求職事鰌先去河伯授以右相鮎魚次之授以左相龜行遲欲以翰林處之龜不願曰好官二子俱做但願河伯註長壽看二子做到何處其言雖謔可爲發一笑也謾記其事",
        "id": "bb0202a2-76db-4bd5-b14b-b79f67dded49"
    },
    {
        "author": "方一夔",
        "paragraphs": [
            "懷清臺廢嬌娥怨，醉白堂空過客愁。",
            "若向此時回首看，生平富貴一齊休。"
        ],
        "title": "富貴",
        "id": "6111c9fc-c593-4616-9a5d-eb87a6db2ea6"
    },
    {
        "author": "方一夔",
        "paragraphs": [
            "層層樓閣鎖嬌鬟，要伴朝雲出遠山。",
            "紫府神仙行世上，深宮妃媵落人間。"
        ],
        "title": "讀劉阮事用元微之韻",
        "id": "34635d68-a4bf-4cba-a9e8-810e877a0fe3"
    },
    {
        "author": "方一夔",
        "paragraphs": [
            "揚子江頭水幾篙，匆匆思夢越波濤。",
            "征人無信西風起，落葉滿庭蟲夜號。"
        ],
        "title": "商婦",
        "id": "05ce3375-077f-4f5e-8fc2-fec15d54545d"
    },
    {
        "author": "方一夔",
        "paragraphs": [
            "去歲辭家戍隴西，玉關消息渺天涯。",
            "深秋別恨向誰訴，掛壁空靴生網絲。"
        ],
        "title": "戍婦",
        "id": "6a50335b-6311-404f-8212-c2c1dd7c9c91"
    },
    {
        "author": "方一夔",
        "paragraphs": [
            "死稱柳水柳侯廟，老守揚州揚子津。",
            "莫計當時同黨籍，一般詩句一般人。"
        ],
        "title": "夜讀劉夢得別夔州官吏詩遂賦一絕",
        "id": "609da5ef-9452-44af-ae07-dfcf5ef5ec1c"
    },
    {
        "author": "方一夔",
        "paragraphs": [
            "出獵將軍夜打圍，劍頭吹火割鮮肥。",
            "山林儘有逃生處，自是驚麏觸禍機。"
        ],
        "title": "邑郭旅中",
        "id": "e42e11b9-41be-4111-a318-8491754038f3"
    },
    {
        "author": "方一夔",
        "paragraphs": [
            "水程何日到瓜州，謾說儒家冠九流。",
            "已與官船充水手，更從廷尉望山頭。"
        ],
        "title": "諸生多以船夫入監房",
        "id": "f574e162-6234-4f36-a8b6-12d277eed3d0"
    },
    {
        "author": "方一夔",
        "paragraphs": [
            "鬼物從來著論無，題門安用換桃符。",
            "呼兒記日開書讀，爲說濂溪太極圖。"
        ],
        "title": "元日",
        "id": "b6b9cfae-626d-49dd-ac62-4667b08cd5a6"
    },
    {
        "author": "方一夔",
        "paragraphs": [
            "楊柳青摇窮袴带，櫻桃紅滴守宮砂。",
            "春風不解留詩鬢，只解年年媚物華。"
        ],
        "title": "春行口占",
        "id": "44a5ad2b-2680-4c1e-a307-6cde5bc45cf0"
    },
    {
        "author": "方一夔",
        "paragraphs": [
            "少臺賜妲憐玄髮，馬驛誅褒死曲眉。",
            "自古文章多觸罪，我當併按北征詩。"
        ],
        "title": "甄夫人楊貴妃",
        "id": "145808cc-389b-4b33-bb1f-f34017030d13"
    },
    {
        "author": "方一夔",
        "paragraphs": [
            "玉樹歌殘月上弓，誰將白刃斬春風。",
            "妄言若不懲高叟，斷案如何服太公。"
        ],
        "title": "張麗華",
        "id": "00b02495-e60d-40ed-890d-02ba31d1e4ef"
    },
    {
        "author": "方一夔",
        "paragraphs": [
            "我是卿家老寡妻，哭卿墓下草凄凄。",
            "紙錢亂挂澆殘酒，人去黄昏鴉正啼。"
        ],
        "title": "寒食上塚",
        "id": "4360867e-abd9-47be-a257-76c499fde9aa"
    },
    {
        "author": "方一夔",
        "paragraphs": [
            "晌午鴉鴉響踏車，那邊叢薄有人家。",
            "老農歇熱藤陰下，一樹冬青落細花。"
        ],
        "title": "田家",
        "id": "1a85d086-7814-40be-a0d7-bd1fb91aa9e5"
    },
    {
        "author": "方一夔",
        "paragraphs": [
            "籬邊初未見黄花，滿眼青山故國賒。",
            "午醉醒來人正遠，悠悠落日獨思家。"
        ],
        "title": "九日酒罷獨坐有懷",
        "id": "2cfe972d-d498-40a5-bccd-f0bf47211643"
    },
    {
        "author": "方一夔",
        "paragraphs": [
            "不識梅花不識詩，空將色相較銖錙。",
            "美人立盡黄昏月，細看枝枯葉脫時。"
        ],
        "title": "梅花五絕  其一",
        "id": "9192ca5a-6577-489c-a69a-7bfad1b869e8"
    },
    {
        "author": "方一夔",
        "paragraphs": [
            "一日微陽積一分，看看積得一陽成。",
            "夜來迸出梅花裏，天地初心只是生。"
        ],
        "title": "梅花五絕  其二",
        "id": "943660fe-0a56-406a-9727-e0fdf6b45ee8"
    },
    {
        "author": "方一夔",
        "paragraphs": [
            "羅浮仙子月中歸，三疊誰歌絕妙辭。",
            "便是梅花難着筆，老逋只有七分詩。"
        ],
        "title": "梅花五絕  其三",
        "id": "d69f58cf-c176-4baa-b782-0f9d9e2090fc"
    },
    {
        "author": "方一夔",
        "paragraphs": [
            "風味酸寒冰齒牙，誰知烟雨送詩家。",
            "刪前不是無題品，未有文章說到花。"
        ],
        "title": "梅花五絕  其四",
        "id": "bd658fe8-d800-47f7-8d1a-ef9a575c1c71"
    },
    {
        "author": "方一夔",
        "paragraphs": [
            "白鶴峯頭着縞衣，醉騎鶴去幾時歸。",
            "蠻詩數首傳誰相，寫出杭州玉雪妃。"
        ],
        "title": "梅花五絕  其五",
        "id": "32aaf126-a530-4edf-9ff2-ec780544b501"
    },
    {
        "author": "方一夔",
        "paragraphs": [
            "曾記來時割伏雌，相思頭緒亂如絲。",
            "自憐春盡腰肢瘦，更向庭前插柳枝。"
        ],
        "title": "插柳",
        "id": "c8053c5d-3fd6-487b-82e1-d2f189f6e733"
    },
    {
        "author": "方一夔",
        "paragraphs": [
            "十里紅裙間綠衣，西風吹亂碧參差。",
            "佳人日暮秋裳薄，怕有天霜磬折時。"
        ],
        "title": "秋花十詠 蓮花",
        "id": "bf4cc363-6667-4853-b19a-26b488389e40"
    },
    {
        "author": "方一夔",
        "paragraphs": [
            "仙府分根飽月光，百車金粟撒瑶房。",
            "夜來東壁西風勁，三萬牙籤字字香。"
        ],
        "title": "秋花十詠 桂花",
        "id": "055db964-633f-49c1-9c50-0490df7757bd"
    },
    {
        "author": "方一夔",
        "paragraphs": [
            "一串金鋪簇碧叢，野田高下狀童童。",
            "憑君洗我讀書眼，收入公門藥籠中。"
        ],
        "title": "秋花十詠 旋覆花",
        "id": "95f8b2fa-0b4f-462a-a6cc-8e13d793e057"
    },
    {
        "author": "方一夔",
        "paragraphs": [
            "似是根株食辣蟲，知君苦梗老霜風。",
            "功名莫道全無意，火氣騰騰浮面紅。"
        ],
        "title": "秋花十詠 蓼花",
        "id": "70854941-829c-4149-8f4a-3c32e6c24534"
    },
    {
        "author": "方一夔",
        "paragraphs": [
            "風急從衡木葉飛，寒花摇曳水中低。",
            "褰裳不采空歸去，誰識江南季女饑。"
        ],
        "title": "秋花十詠 蘋花",
        "id": "2973d1dd-5729-4582-9d26-8210adc3f546"
    },
    {
        "author": "方一夔",
        "paragraphs": [
            "步馬西風冠切雲，欲從九畹問秋芬。",
            "自原未死香都變，老盡山人况識君。"
        ],
        "title": "秋花十詠 蘭花",
        "id": "61dfccf8-8b13-48b9-99e4-0010e7602263"
    },
    {
        "author": "方一夔",
        "paragraphs": [
            "籬下花逢少酒錢，何如潭上酌芳泉。",
            "頹齡此去憑料理，四百添書甲子年。"
        ],
        "title": "秋花十詠 菊花",
        "id": "4dbc0d94-06d8-40b5-9cc7-6ac712025481"
    },
    {
        "author": "方一夔",
        "paragraphs": [
            "河鼓無靈帝遣來，野籬竹屋手親栽。",
            "仙姑咳唾隨風去，染作琉璃八角杯。"
        ],
        "title": "秋花十詠 牽牛花",
        "id": "1052bb28-64b6-49e8-8795-30be715797b7"
    },
    {
        "author": "方一夔",
        "paragraphs": [
            "露冷霜清日已凄，淡粧素服滿前溪。",
            "涉江一段荒凉意，弱國孤臣寒士妻。"
        ],
        "title": "秋花十詠 芙蓉花",
        "id": "4f8292c6-6c6e-4a40-9e08-f6ae78f7b0e2"
    },
    {
        "author": "方一夔",
        "paragraphs": [
            "寒蘆颯颯響風沙，直待秋來雁作家。",
            "夜擘饑翎搏未起，一汀撩亂雪飛花。"
        ],
        "title": "秋花十詠 蘆花",
        "id": "32144df3-bc9e-47b8-a7dd-a81082b18a5b"
    },
    {
        "author": "方一夔",
        "paragraphs": [
            "月色橫窗湧爛銀，空房獨卧悄無鄰。",
            "五更記夢渾無數，半是還家半故人。"
        ],
        "title": "寄洪復翁",
        "id": "2bd67dd2-1965-4626-8a43-64c47eea8038"
    },
    {
        "author": "方一夔",
        "paragraphs": [
            "辭家泊水幾番秋，流浪天南海角頭。",
            "此去千鵝三萬里，憑君馬上寄離愁。"
        ],
        "title": "征人怨  其一",
        "id": "b9cb31f1-2511-45ac-8c73-aa55fb125543"
    },
    {
        "author": "方一夔",
        "paragraphs": [
            "前年赴急合梁山，一歲征行一歲還。",
            "待到故鄉能幾月，明朝又出雁門關。"
        ],
        "title": "征人怨  其二",
        "id": "c01c851b-2089-4487-982c-eb06bad9a56a"
    },
    {
        "author": "方一夔",
        "paragraphs": [
            "松下相逢雪雨乖，人生何必泥形骸。",
            "竹籬一醉休惆悵，只麽神交自是佳。"
        ],
        "title": "續梅花七絕  其一",
        "id": "e06a4bfd-4d44-4982-a237-9b25a4260aba"
    },
    {
        "author": "方一夔",
        "paragraphs": [
            "褪粉殘粧對鏡慵，楚蹤秦跡恨匆匆。",
            "芳心不被春風折，誰揉香肌滿籍紅。"
        ],
        "title": "續梅花七絕  其二",
        "id": "90e78e08-917d-4b80-b644-622e183f3bb8"
    },
    {
        "author": "方一夔",
        "paragraphs": [
            "欲洗年年墮謫心，仙人空返白雲岑。",
            "飛花欲落頻回首，老去風情尚不禁。"
        ],
        "title": "續梅花七絕  其三",
        "id": "9be58a25-5be5-4878-9b88-7e7c200d6a31"
    },
    {
        "author": "方一夔",
        "paragraphs": [
            "寂寞幽香聖得知，醉來樹下酹冰肌。",
            "更須呼我碧花唾，聽唱新翻一剪詞。"
        ],
        "title": "續梅花七絕  其四",
        "id": "9cdf6786-1f55-4dd2-9b74-640fcbf9eb28"
    },
    {
        "author": "方一夔",
        "paragraphs": [
            "只在溪橋野屋邊，霜饕雪虐不能干。",
            "可人風韻元蕭散，莫道花仙骨相寒。"
        ],
        "title": "續梅花七絕  其五",
        "id": "7baa9758-ecaa-4eaa-8ab7-baa27b9d7a59"
    },
    {
        "author": "方一夔",
        "paragraphs": [
            "約束寒梅作主張，此花解事助淒涼。",
            "暗香月下熏詩骨，怪見吟來句句香。"
        ],
        "title": "續梅花七絕  其六",
        "id": "ca0b9cef-f55d-40d1-a5fa-d338fd121415"
    },
    {
        "author": "方一夔",
        "paragraphs": [
            "屐痕印雪不粘塵，去采南枝繭栗春。",
            "待得杏桃蹊樹下，我家風味已生仁。"
        ],
        "title": "續梅花七絕  其七",
        "id": "b405a81f-40c7-4cf2-b17f-e478bcb9afb7"
    },
    {
        "author": "方一夔",
        "paragraphs": [
            "葛仙溪上一株梅，我到家時花正開。",
            "後夜月明風露冷，橫枝休遣上窗來。"
        ],
        "title": "別梅二首  其一",
        "id": "b44dd28e-2dc1-4834-b8c1-428d58b2b185"
    },
    {
        "author": "方一夔",
        "paragraphs": [
            "風韻清高不受塵，冰爲肌骨玉爲神。",
            "一生謾記吳姬面，不是人間婉媚人。"
        ],
        "title": "別梅二首  其二",
        "id": "939b58b5-81f6-4ad7-8e9b-4609c2559400"
    },
    {
        "author": "方一夔",
        "paragraphs": [
            "飛鳳翩翩下九閽，先生出處重斯文。",
            "不將鍾鼎易朱紱，要老桐山守白雲。",
            "處士一生純是晉，逸民千古尚爲殷。",
            "皇家恩意如天大，定把三峰乞與君。"
        ],
        "title": "賀方逢辰得宣命",
        "id": "bb66fb87-6e55-4fd0-8264-0b4a396cdde0"
    },
    {
        "author": "方一夔",
        "paragraphs": [
            "剝盡皮毛見本真，此中無古亦無今。",
            "等閑窗外東風軟，露出先天一片心。"
        ],
        "title": "詠芭蕉",
        "id": "8745ac25-f063-443e-ab52-87ce54501fd9"
    },
    {
        "author": "方一夔",
        "paragraphs": [
            "安車束帛此招賢，夢冷冬窩又百年。",
            "已自無人守墳墓，空令過客問山川。",
            "時方大用文公學，士亦深排陸子禪。",
            "回首蜀天清不盡，臨風三酹一蕭然。"
        ],
        "title": "謁融堂墓",
        "id": "ac7e2916-ebc1-48b0-8274-481b6d80429e"
    },
    {
        "author": "胡次焱",
        "paragraphs": [
            "跨海虹霓浸不收，植楹鯢背聳于樓。",
            "直通兩岸東西路，橫截一溪上下流。",
            "網羅學士唐天子，管領英雄張狀頭。",
            "醉墨淋漓題柱上，與君從此步瀛洲。"
        ],
        "title": "步瀛橋樂章",
        "id": "d3368e89-81f3-45e6-80cb-12ce749d460b"
    },
    {
        "author": "胡次焱",
        "paragraphs": [
            "仙子王僚上九天，山中遺跡尚依然。",
            "藥爐雲冷灰無火，丹井松陰地有泉。",
            "蟲篆碑文傳萬古，鶴鳴華表動千年。",
            "我來弔古空惆悵，塵世茫茫幾變遷。"
        ],
        "title": "題觀壁詩",
        "id": "9afc783e-ee48-4997-b00b-c845974780da"
    },
    {
        "author": "胡次焱",
        "paragraphs": [
            "草衣路室夜偏長，起問征途趁早凉。",
            "藜杖對星占曙色，芒鞋踏月涴秋光。",
            "櫟陰羃砌疑澆墨，桂露滴人如餽漿。",
            "山鬼似嫌天欲曉，故噓嵐氣扼朝暘。"
        ],
        "title": "秋日早行",
        "id": "b5c64900-8037-40ef-87dc-88eb0d8c61a5"
    },
    {
        "author": "胡次焱",
        "paragraphs": [
            "媒問嫠，汝何傷。",
            "汝爲閨秀時，辛苦事蠶桑。",
            "僴瑟順爲正，婉娩禮自將。",
            "笥中有練裙，衣上無明璫。",
            "貧女古難嫁，賣犬辦資裝。",
            "中年得夫壻，憧憧拜姑嫜。",
            "肅容采蘋藻，洗手供羹湯。",
            "良人正少年，相期家道昌。",
            "良緣天所妬，夫壻奄云亡。",
            "自從夫壻亡，十年守空房。",
            "素帷代錦幬，苫席易牙牀。",
            "孤眠耿夜半，單立黯昏黄。",
            "煢煢影徘徊，鞅鞅情彷徨。",
            "皓月照枕衾，暴雨頹垣牆。",
            "獨寤誰呼喚，獨語誰交相。",
            "如凌空失翼，如涉川無梁。",
            "嫠來吾語汝，琴瑟貴更張。",
            "汝篋既單薄，汝門復淒涼。",
            "汝寒何以衣，汝饑何以糧。",
            "紡績終難給，舂汲勞欲僵。",
            "死者不復起，生者宜自詳。",
            "鄰有美丈夫，顒顒更昂昂。",
            "牛羊量用谷，金玉堆滿堂。",
            "畫梁青瑣闥，珠簾毹氍廂。",
            "琱戶金彈丸，寶鞍青絲韁。",
            "旌旗明晚霞，劍戟磨秋霜。",
            "奴隸厭綺紈，犬貓棄餦餭。",
            "門下粲珠履，庭前沸笙簧。",
            "出則專城居，入則侍明光。",
            "一呼千夫諾，一指萬夫張。",
            "一笑生羽翼，一怒起鋒芒。",
            "吾慕昔蹇修，與汝解佩纕。",
            "以此窈窕婦，配彼組繪郎。",
            "花樹戲蛺蝶，蓮浦浴鴛鴦。",
            "無煩賦藕花，且喜華枯楊。",
            "何妨鸞舞鏡，應彼鳳求凰。",
            "人無百歲人，倏忽如風狂。",
            "莫將泡影身，徒置冰炭場。",
            "死後留名節，身朽魂茫茫。",
            "生前受富貴，志得意洋洋。",
            "人生行樂爾，二者試裁量。",
            "蔬食不日給，孰與飫膏粱。",
            "荆釵不自謀，孰與雲霞裳。",
            "年滔滔不反，貌駸駸已蒼。",
            "敗棋須換局，作戲且逢場。",
            "文君慕相如，恢女喚江郎。",
            "有髮可重結，有耳何自戕。",
            "試問東夷子，何如聲伯孃。",
            "信書不如無，未必有共姜。",
            "鬼妻變人婦，毋作老死孀。"
        ],
        "title": "媒問嫠",
        "id": "d0fcf40b-bb18-4956-ad1d-d276df252b4e"
    },
    {
        "author": "胡次焱",
        "paragraphs": [
            "嫠答媒，妾自憐。",
            "妾家貧如洗，妾貌粧不妍。",
            "中年方擇配，幸逢夫婿賢。",
            "藍橋疑仙會，紅葉開良緣。",
            "俯以奉箕箒，仰焉供豆籩。",
            "粵從定六禮，穩圖偕百年。",
            "詎疑有家願，倏罹中道捐。",
            "城崩哭呦呦，竹斑淚濺濺。",
            "空房照明月，幽隴淒寒烟。",
            "禽鳥喧墓門，魄降魂翩翩。",
            "蛜蝛滿窗戶，心結目涓涓。",
            "寮室昔華屋，埋玉今荒阡。",
            "恨不即同穴，何忍續斷絃。",
            "翻思合{丞一=巴}初，參透老婆禪。",
            "如魚水遊泳，如蔦蘿纏綿。",
            "奈何生死闊，泛泛水中船。",
            "綢繆爲夫婦，反覆如市廛。",
            "徒貽楊華醜，寧免柳絮顛。",
            "妾頗親筆硯，亦嘗閲簡編。",
            "女不踐二庭，婦不再移天。",
            "陶嬰寡鵠吟，衛妻孤燕篇。",
            "或刑耳自誓，或斷髮自全。",
            "或劓鼻偃蹇，或毀面迍邅。",
            "吾足幸可刖，吾臂不可牽。",
            "卓卓節操立，表表鳳孤鶱。",
            "藐茲未亡人，有意奉周全。",
            "媒雖憫妾寡，媒適重妾愆。",
            "妾命春葉薄，妾心頑石堅。",
            "棲棲謀尺布，豈不羨罽氈。",
            "皇皇圖斗粟，豈不思葷羶。",
            "胝手任舂汲，孰與奴婢千。",
            "鞠躬跧衡茅，孰與疏綺便。",
            "枯荄欣回春，缺月喜再圓。",
            "世誰不樂此，妾意獨不然。",
            "理義自有閑，物欲常無厭。",
            "三少穢難洗，五嫁醜莫鎸。",
            "浮榮瞥似電，遺臭流如川。",
            "媒言頗喋喋，媒意遽拳拳。",
            "之死矢靡他，斯言當真詮。",
            "文姬殊妖媚，易安亦嬋娟。",
            "失身再事人，彤管無取焉。",
            "節義日以頹，文章何足詮。",
            "王母有差事，青鳥信頻傳。",
            "毋乃墮人慾，反以汙天仙。",
            "嫦娥豈不嫁，空抱老金蟾。",
            "所以廣寒宮，萬古清鑒懸。",
            "寧貧任勞鹿，寧賤受磨研。",
            "寧凍如寒蠅，寧餓如饑鳶。",
            "終不以快樂，而易此憂煎。",
            "井底水不波，山頭石不遷。",
            "再拜謝媒妁，歸來雙淚漣。",
            "十襲藏破鏡，他年會黄泉。"
        ],
        "title": "嫠答媒",
        "id": "d2398f0e-0137-4f7e-b6ac-dd201e2b335d"
    },
    {
        "author": "趙洪",
        "paragraphs": [
            "隠君家世出梅山，描得清芬滿世間。",
            "梅稟正陽全太極，同姓同心不赧顔。"
        ],
        "title": "梅隠君六秩壽",
        "id": "5b58e308-9dc2-4710-ae89-e27c9f624c60"
    },
    {
        "author": "繆萬年",
        "paragraphs": [
            "頑礦非銅剛樣堅，寒坑纔離亟趨炎。",
            "十來槌打隨成器，一得人拈却逞鑯。",
            "不怕斧敲惟要入，全憑鑽引任教嫌。",
            "休言深處難抽拔，自有羊蹄與鐵鉗。"
        ],
        "title": "釘詩",
        "id": "ce04f290-a383-43f6-93aa-1da4f0437e68"
    },
    {
        "author": "林千之",
        "paragraphs": [
            "古井誰復汲，古調誰復裁。",
            "玄鶴引清吭，萬壑松風哀。",
            "彼美三株樹，沆瀣𣂏瓊臺。",
            "吾宗大小山，正爾期不來。",
            "袖有明月珠，遠遺馬子才。",
            "江空山亦深，乃肯穿蒼苔。",
            "妙悟玄中玄，使我心悠哉。",
            "有牆肩曹劉，無苑延鄒枚。",
            "采薇霧失道，釣鼇風折桅。",
            "朔風無重裘，地爐擁寒灰。",
            "兩窮相值遇，一笑聊參陪。",
            "白日苦無光，暖律何當回。",
            "持此將安歸，令人心膽摧。",
            "吾聞三神山，縹緲連蓬萊。",
            "滄海正清浮，神仙亦崔嵬。",
            "歸歟三雋朋，下界空飛埃。"
        ],
        "title": "送馬靜山寄林曉山兄弟",
        "id": "9eb83eea-43ac-4b10-b1fd-5e7f2cf44150"
    },
    {
        "author": "林千之",
        "paragraphs": [
            "讀書避世喧，結廬五雲表。",
            "淡薄足生涯，詰曲藏深杳。",
            "仰觀紅日近，俯視衆山小。",
            "滄溟舞澎湃，雲氣度浩渺。",
            "喬松蔓翠蘿，絕壁藏啼鳥。",
            "一派從天來，長練掛木杪。",
            "海鷗忘機智，峒蝶忙飛繞。",
            "亦知山房靜，而被俗客擾。",
            "作詩寄殷勤，努力須壯少。",
            "他年騰踏去，蕙帳猿驚曉。"
        ],
        "title": "贈水簾洞黄秀才",
        "id": "1432ed05-488c-4ffa-81d8-488af998165e"
    },
    {
        "author": "林千之",
        "paragraphs": [
            "一片頹園生穀桑，惟餘小圃佔秋光。",
            "竹籬蔓引牽牛碧，野菜崇生苦藚黄。",
            "抱葉蟬瘖枯樹冷，銜花鹿去古臺荒。",
            "興亡往往關天數，搔首躊躇對夕陽。"
        ],
        "title": "塘下",
        "id": "1006639b-903a-4e34-8597-713a910d76ca"
    },
    {
        "author": "羅耕",
        "paragraphs": [
            "赤心端欲贊皇圖，鼓瑟那知却好竽。",
            "崇論已聞驚仗馬，攄忠寧復忌城狐。",
            "當爲天下奇男子，肯學人間小丈夫。",
            "更問澹庵老居士，儋州還似象州無。"
        ],
        "title": "送胡季昭謫象州",
        "id": "5284934f-5f50-43bd-83b4-5097231545cd"
    },
    {
        "author": "平天祐",
        "paragraphs": [
            "悄然人不寐，山館意何深。",
            "落葉添寒色，幽蟲助苦吟。",
            "青燈憐夜永，白髮带愁簪。",
            "天末懷良友，音書雁影沉。"
        ],
        "title": "山齋夜坐",
        "id": "5e43de19-5648-4054-9c57-5603d81ef7d3"
    },
    {
        "author": "朱紹遠",
        "paragraphs": [
            "生涯幻吹沫，功名鮎上竿。",
            "魚豈知許事，人意强相干。",
            "春風一鼓盪，芳池生碧瀾。",
            "逐隊半畝餘，樂有江湖寬。",
            "世路無險易，心閒自達觀。",
            "悟彼蝸殻涎，空轉蛣蜣丸。"
        ],
        "title": "池上作",
        "id": "d2c89ced-62db-453e-bf1b-bc79684058ab"
    },
    {
        "author": "趙必漣",
        "paragraphs": [
            "小橋坐濯足，澗狹水流急。",
            "源頭夜雨多，落花漾露濕。"
        ],
        "title": "濯足",
        "id": "12db9660-cb17-4c56-b934-cb8d77c533f5"
    },
    {
        "author": "趙必漣",
        "paragraphs": [
            "一間茅屋傍溪斜，三徑荒於靖節家。",
            "但得鶴糧隨分足，更須鋤月種梅花。"
        ],
        "title": "自題梅花莊",
        "id": "431e9529-459d-42ce-ae5e-be44637a185f"
    },
    {
        "author": "劉濟",
        "paragraphs": [
            "莊後莊前千萬枝，元方題扁季方詩。",
            "何當把酒對花樹，坐到參橫月落時。"
        ],
        "title": "題梅花莊",
        "id": "e41ee455-2855-4c1e-9c65-0e2401415eb6"
    },
    {
        "author": "劉汝春",
        "paragraphs": [
            "高臺寂寞晚雲深，故國山河萬里心。",
            "若使當年真鳳見，不教春燕亦巢林。"
        ],
        "title": "鳳凰臺",
        "id": "fb919855-4cba-4358-9d1f-77d00766374c"
    },
    {
        "author": "陳則翁",
        "paragraphs": [
            "在世身如客，餘年老一洲。",
            "荒村寒信早，黄葉晚風秋。",
            "水浄見孤影，天空生遠愁。",
            "傑然霜下菊，佳色滿林丘。"
        ],
        "title": "秋思",
        "id": "b812246b-fff7-48c8-9616-eb8e0909b09f"
    },
    {
        "author": "陳則翁",
        "paragraphs": [
            "貔貅齊擁霍嫖姚，却笑青山說豹韜。",
            "兵馬夜行殘月下，弓旌寒響朔風高。",
            "壺漿故老愁啼血，野飯將軍猛茹毛。",
            "自笑書生隨玉帳，也腰刀劍束征袍。"
        ],
        "title": "閩嶠軍中",
        "id": "4da4cd38-1ba3-48bc-92f5-1506258968ea"
    },
    {
        "author": "釋希坦",
        "paragraphs": [
            "藏却胸中萬卷書，却來山頂結茅廬。",
            "當時若也羈韁鎖，爭得高名是世疏。"
        ],
        "title": "題劉世疏庵",
        "id": "e069755b-f551-4c9e-b92f-8a4f7ce36bf3"
    },
    {
        "author": "釋希坦",
        "paragraphs": [
            "路轉幾多曲，山登千萬重。",
            "未游走馬澤，先看鬭鷄峰。",
            "高樹出雲聳，寒泉趁石舂。",
            "徜徉因覓句，時復倚青松。"
        ],
        "title": "廣化院",
        "id": "ea49a721-4917-465d-84ce-c231846f96da"
    },
    {
        "author": "釋希坦",
        "paragraphs": [
            "路入轉幽處，渾疑別是天。",
            "虬松雖變化，牛石尚酣眠。",
            "驟過一番雨，鳴飛七布泉。",
            "望中千點雪，白鷺立平田。"
        ],
        "title": "福海院",
        "id": "ee58677b-4b91-4829-8f37-4afc438df5e1"
    },
    {
        "author": "釋希坦",
        "paragraphs": [
            "二氣分時有此翁，壽年直與太虛同。",
            "想應傴僂千峰上，默笑人間說籛公。"
        ],
        "title": "老人峰",
        "id": "7335e1ab-87af-433d-8ddd-13d82b9a417a"
    },
    {
        "author": "釋希坦",
        "paragraphs": [
            "時過九月秋，來作上方游。",
            "林瘦霜凋葉，鍾鳴風滿樓。",
            "五臺新月上，一洞暮雲收。",
            "奪利爭名者，寧知此地幽。"
        ],
        "title": "五臺明智院",
        "id": "abe01a46-0c09-4a99-82b2-e124fb7cc718"
    },
    {
        "author": "釋希坦",
        "paragraphs": [
            "踏破蒼苔徑，幽居在嶺巔。",
            "亭臺清映月，松竹淡籠烟。",
            "佳客纔登席，高僧忽起禪。",
            "呼童急煎茗，新汲白龜泉。"
        ],
        "title": "崇壽院",
        "id": "926a81e7-10c1-4ab3-a01a-012f14c392db"
    },
    {
        "author": "釋希坦",
        "paragraphs": [
            "五水奔流會合通，大溪飛過一長虹。",
            "芙蓉面目重重見，多在烟霞變態中。"
        ],
        "title": "曹溪",
        "id": "993f0608-0a50-462b-811b-56eade808f35"
    },
    {
        "author": "釋希坦",
        "paragraphs": [
            "陽魂日運金烏髓，陰魄時含玉兔脂。",
            "一旦相交化神水，山中分作兩華池。"
        ],
        "title": "華池",
        "id": "df1a225c-2291-4542-bca3-09fae8760658"
    },
    {
        "author": "釋希坦",
        "paragraphs": [
            "廢興生死妄安名，山水何曾改舊清。",
            "孰謂堂空人已往，溪聲還作讀書聲。"
        ],
        "title": "李昭象書堂",
        "id": "3257eaec-336b-4acc-bfc0-a77ba58db0a0"
    },
    {
        "author": "釋希坦",
        "paragraphs": [
            "偶對叢條巧櫛成，動摇徐步寂無聲。",
            "仙花不識興亡事，豈學吳宮響屧行。"
        ],
        "title": "金步摇",
        "id": "24f16e95-bb04-4d0d-bc3f-2b47c3d21032"
    },
    {
        "author": "釋希坦",
        "paragraphs": [
            "綠柳含烟烟不消，紅花噴火火無燒。",
            "如何焦却婆婆餠，每到春風舌苦饒。"
        ],
        "title": "婆餠焦",
        "id": "ce694c58-9388-45f6-ad63-0573e4234c43"
    },
    {
        "author": "凌嵒",
        "paragraphs": [
            "九峰西峙比崑崙，晉代將軍墓尚存。",
            "今日捫蘿登絕頂，桑丘麥壟自村村。"
        ],
        "title": "崑山",
        "id": "d9e7abcc-10ff-4e57-b1d7-e6b0bc6adf03"
    },
    {
        "author": "凌嵒",
        "paragraphs": [
            "七峰𡷾崒擁層巒，偃蓋孤松石上蟠。",
            "行雲白龍何處去，暮雲深鎖洞門寒。"
        ],
        "title": "橫雲山",
        "id": "28400ec7-ad7d-4083-9e3d-c03f8c697c20"
    },
    {
        "author": "凌嵒",
        "paragraphs": [
            "六峰喬木鎖雲根，青接平原數里村。",
            "此處無人來聽鶴，海靈山鬼哭黄昏。"
        ],
        "title": "機山",
        "id": "868e4248-835b-43fb-ae6e-0dfe779f9a52"
    },
    {
        "author": "凌嵒",
        "paragraphs": [
            "八峰葱蒨石林幽，給事題詩記勝遊。",
            "昨夜僧歸鐘鼓靜，一聲鶴唳海天秋。"
        ],
        "title": "干山",
        "id": "1704a99a-c550-471b-ab75-b568d581a026"
    },
    {
        "author": "凌嵒",
        "paragraphs": [
            "四峰孤聳鬰蒼蒼，新構僧廬傍野塘。",
            "林下雨晴春晝暖，松花薰得白雲香。"
        ],
        "title": "細林山",
        "id": "9c77400c-471e-4fc8-8dc4-dc5bc9499ee0"
    },
    {
        "author": "凌嵒",
        "paragraphs": [
            "三峰高遠翠光濃，右列仙宮左梵宮。",
            "月落軒空人不見，野花山鳥自春風。"
        ],
        "title": "佘山",
        "id": "b19b2eaa-e9bf-4e71-9c4c-31b0c4131f05"
    },
    {
        "author": "凌嵒",
        "paragraphs": [
            "五峰遥隔水村西，薛老曾來隠翠微。",
            "牧子唱歌樵子笛，貪看明月夜忘歸。"
        ],
        "title": "薛山",
        "id": "44528b83-1b8f-4753-a395-073f25da92a1"
    },
    {
        "author": "凌嵒",
        "paragraphs": [
            "一峰雲氣接蓬萊，白石磷磷護碧苔。",
            "幾向鳳凰池上望，不知何日鳳凰來。"
        ],
        "title": "鳳凰山",
        "id": "cc8f1e07-aa67-4307-aeb1-7eefee395872"
    },
    {
        "author": "凌嵒",
        "paragraphs": [
            "三峰藏寶樹精神，金碧樓臺處處春。",
            "溪上落花流水遠，老翁疑是避秦人。"
        ],
        "title": "陸寶山",
        "id": "3f0e5f74-2b2f-41c1-90c1-a00348d77955"
    },
    {
        "author": "葉宋英",
        "paragraphs": [
            "柳香何處春風店，酒醒月明聞杜鵑。"
        ],
        "title": "句",
        "id": "4903946c-7cc9-4c6b-a438-a4a4d4bfba7e"
    },
    {
        "author": "林月香",
        "paragraphs": [
            "楚人一縷垂亡命，盡向秦庭哭得回。"
        ],
        "title": "句  其一",
        "id": "086ea12f-7bc3-4b7c-b22e-1900b88d7e5b"
    },
    {
        "author": "林月香",
        "paragraphs": [
            "六國既亡秦一統，如何却道帝秦非。"
        ],
        "title": "句  其二",
        "id": "f5307cec-e91d-4a4e-b12c-cdb858729a74"
    },
    {
        "author": "林月香",
        "paragraphs": [
            "那知老子癡頑福，曾見官家歷五朝。"
        ],
        "title": "句  其三",
        "id": "bf931ab0-9f15-4734-8b3f-e16b55745f13"
    },
    {
        "author": "林月香",
        "paragraphs": [
            "可憐幾幅通神畫，只入桓玄夾道中。"
        ],
        "title": "句  其四",
        "id": "ab0bfc3b-ce4b-40fe-9586-099b39a7888a"
    },
    {
        "author": "謝鑰",
        "paragraphs": [
            "入夜茶甌苦上眉，眼花摧落石牀棋。",
            "舉頭却恨天邊月，顛倒山河作樹枝。"
        ],
        "title": "玩月有感",
        "id": "23961301-057a-49dd-b4e6-d5553ade7471"
    },
    {
        "author": "王應鳳",
        "paragraphs": [
            "吉甫清風作誦初，聖門宓子又焉如。",
            "四郊無復容成鶴，一室惟空塵釜魚。",
            "笙譜由庚鄉飲酒，鳳來榆次帝徵書。",
            "得人自古稱嘉政，會見三公命賁廬。"
        ],
        "title": "送袁明府衡任滿入都",
        "id": "d470fb41-ce6c-4982-a720-4f6b7297d6ae"
    },
    {
        "author": "趙必瞻",
        "paragraphs": [
            "可惜邯鄲夢未成，數聞僧舍木魚聲。",
            "寒鷄有意催人起，早解孤舟曉月行。"
        ],
        "title": "次寒山寺",
        "id": "cde656b7-bfe3-4b24-932d-9a3acdc5ba5f"
    },
    {
        "author": "趙必瞻",
        "paragraphs": [
            "丈夫辭上國，千里爲封侯。",
            "志似沖天鵠，身如繫纜舟。",
            "終同劉敬返，暫作子卿留。",
            "戈鼓從伊競，客心豈倦遊。"
        ],
        "title": "通問蒙古覊留自述",
        "id": "28710dfe-be7b-4591-aab6-ff55a4de6648"
    },
    {
        "author": "趙必瞻",
        "paragraphs": [
            "生平許國慚無補，化作東風掃虜塵。"
        ],
        "title": "句",
        "id": "ecc66348-c85e-411a-9d3b-42e81e4402e4"
    },
    {
        "author": "俞煜",
        "paragraphs": [
            "萬山低伏天柱起，鬰鬰琳宮鎖幽邃。",
            "泉聲瀉入松風寒，山光滴破雲根翠。",
            "仙人不歸白日暮，箬下還丹已千歲。",
            "天高遼鶴不可呼，夢魂夜落青山外。"
        ],
        "title": "遊九鎖",
        "id": "a129d135-b4ea-46fc-97f1-16d2b6336e63"
    },
    {
        "author": "邵君美",
        "paragraphs": [
            "習書來自滸黄州，南北相關事可憂。",
            "弓手寨兵差發了，民丁箇箇是貔貅。"
        ],
        "title": "趙侯保民惠政紀實詩 紀措置夫丁一",
        "id": "72dd5632-a472-4dd1-beab-ae55d7e63e78"
    },
    {
        "author": "邵君美",
        "paragraphs": [
            "官船隻隻離巴城，鄰境如何免得驚。",
            "鎮日愛人堂上坐，夜更朝鼓轉分明。"
        ],
        "title": "趙侯保民惠政紀實詩 紀鎮靜有功二",
        "id": "693a3ee3-6818-4013-8585-d0a46693087a"
    },
    {
        "author": "邵君美",
        "paragraphs": [
            "南陽過渡盡流移，携子携妻那處依。",
            "興化寺中都住滿，俵錢俵米給他歸。"
        ],
        "title": "趙侯保民惠政紀實詩 紀存卹流民三",
        "id": "ba5b4615-b44c-43a2-864d-8d5c803edb5f"
    },
    {
        "author": "邵君美",
        "paragraphs": [
            "客軍過縣沒公憑，百姓驚移怕起爭。",
            "犒物犒錢皆望外，秋毫無犯奔程行。"
        ],
        "title": "趙侯保民惠政紀實詩 紀犒遣過軍四",
        "id": "732dc317-0053-49d5-b3ac-c0b95b6be58d"
    },
    {
        "author": "邵君美",
        "paragraphs": [
            "縣方憂北又憂南，無寨無城麽障攔。",
            "近縣路頭都置柵，哨鞭直突也應難。"
        ],
        "title": "趙侯保民惠政紀實詩 紀置柵關防五",
        "id": "3646467b-09bd-48cf-a737-f3c0beb2cd6e"
    },
    {
        "author": "邵君美",
        "paragraphs": [
            "縣江日日過車船，傳是官軍或不然。",
            "截斷縣江教莫入，民舟方始得安眠。"
        ],
        "title": "趙侯保民惠政紀實詩 紀釘截縣江六",
        "id": "05473d0d-0046-4812-b9d5-42d696da92bd"
    },
    {
        "author": "邵君美",
        "paragraphs": [
            "米舟米擔盡無來，有米有家戶不開。",
            "急把公文行勸糶，貧民生意挽將回。"
        ],
        "title": "趙侯保民惠政紀實詩 紀勸諭發糶七",
        "id": "c0012838-7e2d-4d06-9828-7368026c469e"
    },
    {
        "author": "邵君美",
        "paragraphs": [
            "庫家不典更愁人，作麽經營米與薪。",
            "自出俸錢權抵當，雪霜時候反如春。"
        ],
        "title": "趙侯保民惠政紀實詩 紀出俸錢權當八",
        "id": "292fe673-894b-41ce-8658-f86b2e6fedbc"
    },
    {
        "author": "邵君美",
        "paragraphs": [
            "盜豬何足撓官刑，却恐因茲草寇萌。",
            "押向市心搥去手，金場窯卒敢縱橫。"
        ],
        "title": "趙侯保民惠政紀實詩 紀杜絕草竊九",
        "id": "c4d394d9-eaae-4186-b7ff-eaab5805b940"
    },
    {
        "author": "邵君美",
        "paragraphs": [
            "居民苦要買船般，甲在前湖作一團。",
            "好箇規模如水寨，風波無恐况風寒。"
        ],
        "title": "趙侯保民惠政紀實詩 紀團集民舟十",
        "id": "8161801c-0dd8-4bdb-a1c4-758205d8e617"
    },
    {
        "author": "邵君美",
        "paragraphs": [
            "朝朝探報曉民間，猶更訛傳百十般。",
            "旗上大書安與急，展開安字一齊安。"
        ],
        "title": "趙侯保民惠政紀實詩 紀置安報旗十一",
        "id": "c500bf7f-363b-4f69-a3db-e3e36f022715"
    },
    {
        "author": "邵君美",
        "paragraphs": [
            "官司調卒過千餘，幫請那知廩帑虛。",
            "一發券頭支五日，這般調畫有誰如。"
        ],
        "title": "趙侯保民惠政紀實詩 紀幫給官軍十二",
        "id": "ffd38719-75a4-48e8-939d-53878d7413b6"
    },
    {
        "author": "邵君美",
        "paragraphs": [
            "巴湘二界缺關防，不是隅官不說詳。",
            "費得琴堂數杯酒，南陽一度勝金湯。"
        ],
        "title": "趙侯保民惠政紀實詩 紀關防縣界十三",
        "id": "ac8e379a-9b18-4342-9b1c-3277e9705dca"
    },
    {
        "author": "邵君美",
        "paragraphs": [
            "黄花市路苦無多，長樂街頭幾度過。",
            "哨騎欲來先自伏，邦人喜不見兵戈。"
        ],
        "title": "趙侯保民惠政紀實詩 紀哨馬伏地十四",
        "id": "863b70d4-b72b-414e-a034-5bfbe5badf0a"
    },
    {
        "author": "邵君美",
        "paragraphs": [
            "花歡柳喜勸耕夫，綵幟如雲擁轎前。",
            "萬口一辭何以祝，福王坐處有青氈。"
        ],
        "title": "趙侯保民惠政紀實詩 紀百姓感恩十五",
        "id": "ca900156-aacd-4881-a9c3-ef73dc637d97"
    },
    {
        "author": "理宗庚申士人",
        "paragraphs": [
            "收拾乾坤一擔擔，上肩容易下肩難。",
            "勸君高著擎天手，多少傍人冷眼看。"
        ],
        "title": "賈似道入相",
        "id": "472e42de-aab1-4f5b-ad2d-6aa97de65f61"
    },
    {
        "author": "蘇良",
        "paragraphs": [
            "杖屨追隨入翠蓬，玲瓏一竅徹心胸。",
            "山羅斗宿英靈萃，地鎮龍潛氣勢雄。",
            "碑蘚猶涵周子澤，澗松仍有老包風。",
            "歲寒共約吾三友，要把清規踵二翁。"
        ],
        "title": "咸淳乙丑良月同張彭二寅契遊七星巖因以紀勝",
        "id": "87ba1f46-05f8-4d2e-bc08-c46bf77d92ed"
    },
    {
        "author": "蘇良",
        "paragraphs": [
            "曾聞媧氏補天漏，也記春秋石隕星。",
            "却訝端巖星錯落，何時漂墜數峯青。"
        ],
        "title": "再詠星巖",
        "id": "a869a808-3b71-4ad0-843f-d569d41a90ab"
    },
    {
        "author": "蘇良",
        "paragraphs": [
            "汗漫孤槎到海濱，荒阡觸目盡憂薰。",
            "休糧未遇赤松子，採蕨終慚孤竹君。",
            "甚欲去尋東道主，只愁見諭北山文。",
            "秋風吹動歸與興，又隔扶胥一片雲。"
        ],
        "title": "釣鼇臺",
        "id": "2d157003-e6c0-4f1f-b1e8-7fae43645eae"
    },
    {
        "author": "蘇良",
        "paragraphs": [
            "千古儀型竹隠堂，此身雖晦道彌光。",
            "軒裳不入山林夢，塵土難侵冰雪腸。",
            "清影雅宜梅共瘦，高風堪與菊同芳。",
            "斯文一派流傳遠，羞把庭槐祝二郎。"
        ],
        "title": "竹隠精舍",
        "id": "e1ef646e-3c04-41ef-ba18-bf8e2b20cdef"
    },
    {
        "author": "釋月磵",
        "paragraphs": [
            "東鄰西舍，隔壁深冤。",
            "真語實語呪詛語，分明爲我重宣。"
        ],
        "title": "偈頌一百零三首  其一",
        "id": "d1398570-9bd9-4596-905c-22b386151605"
    },
    {
        "author": "釋月磵",
        "paragraphs": [
            "隨師三年，咳嗽相似。",
            "山僧隨這老漢六年，相識還同不相識。"
        ],
        "title": "偈頌一百零三首  其二",
        "id": "8f9bbded-c971-463a-b26b-ec90f3550b96"
    },
    {
        "author": "釋月磵",
        "paragraphs": [
            "一切衆生，本曾不迷。",
            "悟之一字，甚處得來。",
            "堪笑老瞿曇，鏡上又添埃。"
        ],
        "title": "偈頌一百零三首  其三",
        "id": "0b9a6206-8e2b-4e80-9adc-555346e8a5e0"
    },
    {
        "author": "釋月磵",
        "paragraphs": [
            "生鐵網，布絲網，弄盡乞兒潑伎倆。",
            "天下衲僧皆乞命，至今殺氣填穹壤。",
            "我幸當時不入頭，今日思量也好駡伊一上。",
            "休休，他是蓬萊山裏人，只消饒蓬萊香供養。"
        ],
        "title": "偈頌一百零三首  其四",
        "id": "e1ae29ea-8885-438b-97d5-a413e0b0ffda"
    },
    {
        "author": "釋月磵",
        "paragraphs": [
            "迷不自迷，對悟立迷。",
            "悟不自悟，因迷說悟。",
            "悟乃迷之體，迷乃悟之用。",
            "青天白日，切忌說夢。"
        ],
        "title": "偈頌一百零三首  其五",
        "id": "f585d057-a9ed-4bbc-abb0-3ed70a3b35a9"
    },
    {
        "author": "釋月磵",
        "paragraphs": [
            "天無門，地無戶，山僧有箇通霄路。",
            "一步兩步，三四五步。"
        ],
        "title": "偈頌一百零三首  其六",
        "id": "bce1fbcf-d6e5-41fb-98b1-a04b5b5bd63c"
    },
    {
        "author": "釋月磵",
        "paragraphs": [
            "八十種好，三十二相。",
            "醜惡容止，餵狗不噇。",
            "正好燒香供養。"
        ],
        "title": "偈頌一百零三首  其七",
        "id": "d6879d70-04ed-4d8d-9034-18cf671bcde8"
    },
    {
        "author": "釋月磵",
        "paragraphs": [
            "即心即佛，狐狸戀窟。",
            "非心非佛，當機放出遼天鶻。",
            "馬大師等閑向虛空裏拋箇題目，經今五七百年，更無一人描寫得著。"
        ],
        "title": "偈頌一百零三首  其八",
        "id": "9d1f613a-94cf-4360-90ee-b19000903ae8"
    },
    {
        "author": "釋月磵",
        "paragraphs": [
            "記得鵝峰相聚日，嗔拳熱喝當慈悲。",
            "而今含恨重相見，只得開顔陪笑，歡喜接伊。",
            "何爲如此，爲怕粗心捋虎鬚。"
        ],
        "title": "偈頌一百零三首  其九",
        "id": "d94c6fdf-a41e-4f38-8d62-c68371e8c26b"
    },
    {
        "author": "釋月磵",
        "paragraphs": [
            "古佛心，無背面。",
            "泥團土塊，磚頭瓦片。",
            "是汝諸人，每日於土木場中，何止行一徧兩徧，三四五徧。",
            "因甚足踏不著，眼覷不見。",
            "令人長憶謝玄暉，解道澄江浄如練。"
        ],
        "title": "偈頌一百零三首  其一○",
        "id": "bd137ad6-1825-444f-a0ca-c6ee68b9063e"
    },
    {
        "author": "釋月磵",
        "paragraphs": [
            "六陰剝盡，鄱陽湖盡底乾枯。",
            "一陽復生，蠙州門暗通一線。",
            "長一線，一線長，箇事分明不覆藏。",
            "有般漢聞與麽告報，便道一生二，二生三，三生萬物。",
            "如斯領會，笑倒街頭石敢當。"
        ],
        "title": "偈頌一百零三首  其一一",
        "id": "dc0b2812-7009-4cf4-952d-fcae40251d5f"
    },
    {
        "author": "釋月磵",
        "paragraphs": [
            "見見之時，見非是見。",
            "只如靈雲見桃花，畢竟是見非見。",
            "玉兔挨開碧海門，金烏啄破琉璃殿。"
        ],
        "title": "偈頌一百零三首  其一二",
        "id": "3ef9bb4c-500d-4aac-9513-adcd14f5a723"
    },
    {
        "author": "釋月磵",
        "paragraphs": [
            "布袋頭，今日結。",
            "上三星，下半月。",
            "觀著重添眼中屑。",
            "沒理會，易分別。",
            "若要通身冷汗流，嚼碎通紅塊生鐵。"
        ],
        "title": "偈頌一百零三首  其一三",
        "id": "c1bb8459-64d3-4577-bf0d-41d7610c436a"
    },
    {
        "author": "釋月磵",
        "paragraphs": [
            "諸佛的旨，諸祖玄機，分明覿面爲提持。",
            "是汝諸人，因甚覷著眼如眉。",
            "易填巨壑，難滿漏巵。"
        ],
        "title": "偈頌一百零三首  其一四",
        "id": "9db32f02-b570-4147-8631-6a435cca8dc3"
    },
    {
        "author": "釋月磵",
        "paragraphs": [
            "佛祖格外機，衲僧向上著。",
            "著眼覷不是，舉步踏不著。",
            "擬之即差，不擬尤錯。",
            "是汝諸人，九十日如鷹在韝，如魚在箔，有甚快樂。",
            "山僧今日出手，爲諸人解拈去縛。"
        ],
        "title": "偈頌一百零三首  其一五",
        "id": "0fec9ed5-4d12-437e-8597-0ba84c67e237"
    },
    {
        "author": "釋月磵",
        "paragraphs": [
            "橫十尺，豎十尺。",
            "潦倒毱多尊者，三千里外斫額。"
        ],
        "title": "偈頌一百零三首  其一六",
        "id": "72eb538d-b12f-465d-a80a-6adc25db5861"
    },
    {
        "author": "釋月磵",
        "paragraphs": [
            "結虛空，捏定如生鐵。",
            "解聖凡，普請出陰界。",
            "西天此土，南嶽天台，總不出師僧陳年破草鞋。"
        ],
        "tags": [
            "衡山"
        ],
        "title": "偈頌一百零三首  其一七",
        "id": "0adfbefa-5b02-42c0-a760-6c4f4885c332"
    },
    {
        "author": "釋月磵",
        "paragraphs": [
            "圓陀陀，明歷歷。",
            "堪笑老瞿曇，六年猶不識。",
            "驀忽眼皮綻，喜歡三七日。",
            "直得東湖盡力讚歎，也讚嘆不及。",
            "畢竟讚歎箇什麽，乞兒拾得錫。"
        ],
        "title": "偈頌一百零三首  其一八",
        "id": "1af68018-5e34-4411-ab6b-f2c43114d245"
    },
    {
        "author": "釋月磵",
        "paragraphs": [
            "塞雲點點陣雲高，黑面將軍衣白袍。",
            "奪得賊鎗并賊馬，凱歌歸去醉春醪。"
        ],
        "title": "偈頌一百零三首  其一九",
        "id": "2c57c619-61ff-4da7-9d81-7fc8f63f1809"
    },
    {
        "author": "釋月磵",
        "paragraphs": [
            "無端盡把潑衆私，攤向人前誰點癡。",
            "對面不能掀倒去，滿天風雨謾凄其。"
        ],
        "title": "偈頌一百零三首  其二○",
        "id": "29fdc0ba-7e70-4097-a7e0-86c4f57a2e16"
    },
    {
        "author": "釋月磵",
        "paragraphs": [
            "若人生百歲，不善諸佛機。",
            "未若生一日，而得决了知。"
        ],
        "title": "偈頌一百零三首  其二一",
        "id": "4839c5bb-f334-421c-a997-6fbba1ea1ac5"
    },
    {
        "author": "釋月磵",
        "paragraphs": [
            "歲在子，月在子，一陽生在子。",
            "惟有衲僧家，佛不知有釋迦老子，祖不知有達磨老子。",
            "又誰管你天翻地覆，陰消陽長一著子。"
        ],
        "title": "偈頌一百零三首  其二二",
        "id": "7dff4ae1-fdd4-429c-877d-44ebd3a87366"
    },
    {
        "author": "釋月磵",
        "paragraphs": [
            "驟雨漲溪高數尺，失却搗衣平正石。",
            "明朝水落石依然，老夫一夜空相憶。"
        ],
        "title": "偈頌一百零三首  其二三",
        "id": "2fe8a247-f4bb-4261-9548-45d40d68e3e2"
    },
    {
        "author": "釋月磵",
        "paragraphs": [
            "威音未生已前，有此清凉大木。",
            "根蟠無陰陽地上，影藏叫不響山谷。",
            "枝枝葉葉，婆婆娑娑，蔭覆天下人。",
            "彷彿當年黄蘗會中，喫蒿枝底尊宿。"
        ],
        "title": "偈頌一百零三首  其二四",
        "id": "98d8c795-cd99-4478-9e06-f54d6e44f115"
    },
    {
        "author": "釋月磵",
        "paragraphs": [
            "定乾坤句，雷厲風飛。",
            "提佛祖令，厓崩石裂。",
            "法主大寶，自然而至。"
        ],
        "title": "偈頌一百零三首  其二五",
        "id": "639cd622-dbdc-4ee3-842f-ff4c8abbf781"
    },
    {
        "author": "釋月磵",
        "paragraphs": [
            "九十日內，山河大地一布袋。",
            "九十日外，是聖是凡無罣礙。",
            "朝南嶽，暮天台。",
            "飯錢即且置，還我草鞋錢來。"
        ],
        "tags": [
            "衡山"
        ],
        "title": "偈頌一百零三首  其二六",
        "id": "fc870ece-d524-497b-af9a-6131bfe99b27"
    },
    {
        "author": "釋月磵",
        "paragraphs": [
            "擊鼓陞堂，分明指示。",
            "冬至月尾，賣牛買被。"
        ],
        "title": "偈頌一百零三首  其二七",
        "id": "3b9cc3d7-a245-471f-be85-66afe80e0aff"
    },
    {
        "author": "釋月磵",
        "paragraphs": [
            "天地紅爐鬰且蒸，萬岳清撼寒濤聲。",
            "六月賣無價，奈此松風清。",
            "拊闌一笑大江橫。"
        ],
        "title": "偈頌一百零三首  其二八",
        "id": "2e430fe2-75cf-4f43-9790-2d67b5f18a40"
    },
    {
        "author": "釋月磵",
        "paragraphs": [
            "天邊有月生雲際，木人石人眼卓豎。",
            "瞥轉玄機那邊覩，三個孩兒抱花皷。"
        ],
        "title": "偈頌一百零三首  其二九",
        "id": "8ce64d63-5bee-4bef-adf6-d48a04078b5d"
    },
    {
        "author": "釋月磵",
        "paragraphs": [
            "是亦剗，非亦剗，盡法無民。",
            "山僧今日，曲爲指陳，幽州江口石人蹲。"
        ],
        "title": "偈頌一百零三首  其三○",
        "id": "e4c75fe9-a5a2-4f74-bdb8-93cf638343d4"
    },
    {
        "author": "釋月磵",
        "paragraphs": [
            "從他節序又迎新，衲被蒙頭總不聞。",
            "清曉偶然臺上立，幾多人錯認觀雲。"
        ],
        "title": "偈頌一百零三首  其三一",
        "id": "63d90880-b6e1-439c-bc55-6cb00bb8ea5e"
    },
    {
        "author": "釋月磵",
        "paragraphs": [
            "曠大劫來明歷歷，緣何此夜眼方開。",
            "六年癡坐無折合，謾誑衆生出岫來。"
        ],
        "title": "偈頌一百零三首  其三二",
        "id": "e7b99c9b-e1ed-4adc-8b91-1bf8bdbd4646"
    },
    {
        "author": "釋月磵",
        "paragraphs": [
            "美如西子離金闕，嬌似楊妃下玉樓。",
            "十二金釵顛倒插，不風流處也風流。"
        ],
        "title": "偈頌一百零三首  其三三",
        "id": "9dc867d7-142a-42ba-96b1-7f9aee4dc833"
    },
    {
        "author": "釋月磵",
        "paragraphs": [
            "有準的，沒窠臼。",
            "有時覷捕全無，無時覷捕還有。",
            "取不得，捨不得，饒州城裏一分鈔，買柄芭花帚。"
        ],
        "title": "偈頌一百零三首  其三四",
        "id": "19c129bd-bbac-4a68-af8a-8ee94a0c9d7f"
    },
    {
        "author": "釋月磵",
        "paragraphs": [
            "鳥鳴芳樹，蛙閙葑池。",
            "最親最切，總爲提持。",
            "不如三更枝上，一聲聲是杜鵑啼。"
        ],
        "title": "偈頌一百零三首  其三五",
        "id": "67d03180-a743-4f5d-aa4d-d3b6316d6a06"
    },
    {
        "author": "釋月磵",
        "paragraphs": [
            "西江十八灘聲，太白峰頭同一眼聽。",
            "東海潑天濤瀾，集雲峰頂同一耳觀。",
            "眼耳俱忘，觀聽皆滅。",
            "三十年後重新舉，舜若多神驚吐舌。"
        ],
        "title": "偈頌一百零三首  其三六",
        "id": "676a508e-0dc7-4c93-97be-7e5aeb07553a"
    },
    {
        "author": "釋月磵",
        "paragraphs": [
            "一年將盡是今宵，自覺叢林未寂寥。",
            "莫莫堂前香藹藹，十分春色上梅稍。"
        ],
        "title": "偈頌一百零三首  其三七",
        "id": "6f75929a-6142-466a-affe-11832a4cebec"
    },
    {
        "author": "釋月磵",
        "paragraphs": [
            "昔日玲瓏岩頂上，無端日午現妖星。",
            "黑光照耀四天下，眩惑蠢動并含靈。",
            "人人盡指爲太白，山僧親識破，元却是長庚。",
            "諸人只今要見麽，此去明州十萬程。"
        ],
        "title": "偈頌一百零三首  其三八",
        "id": "d8b57c5a-dc10-4df9-a8ac-09a83a600f19"
    },
    {
        "author": "釋月磵",
        "paragraphs": [
            "等閑拈起一莖草，貴如泥土賤如金。",
            "活能死兮死能活，那箇師僧病最深。"
        ],
        "title": "偈頌一百零三首  其三九",
        "id": "5f7258d3-6c4c-4d80-b013-2974fd93abf6"
    },
    {
        "author": "釋月磵",
        "paragraphs": [
            "雲開萬里乾坤闊，玉漏聲沈夜未央。",
            "一片靈明輕發現，滿天滿地撒寒光。"
        ],
        "title": "偈頌一百零三首  其四○",
        "id": "33260e65-a1fa-48d4-a267-9e32c2ec2d5f"
    },
    {
        "author": "釋月磵",
        "paragraphs": [
            "兩堂首座，一人拈出照乘之珠，一人拈出連城之璧。",
            "臨濟尋常喝似雷奔，者裏下得一喝，何止價增十倍。"
        ],
        "title": "偈頌一百零三首  其四一",
        "id": "4c1178dc-d594-414a-99ae-a81fa4587f44"
    },
    {
        "author": "釋月磵",
        "paragraphs": [
            "一機不露，萬機寢削。",
            "今日當陽，提者一著。",
            "荆山之玉輕抵鵲。"
        ],
        "title": "偈頌一百零三首  其四二",
        "id": "fa7264d2-70bc-4c27-8e46-c8351a1b01d6"
    },
    {
        "author": "釋月磵",
        "paragraphs": [
            "如佛見佛，佛無異見。",
            "如法說法，法無異說。",
            "只如鴉鳴鵲噪，鶑啼燕語，是有異說，是無異說。"
        ],
        "title": "偈頌一百零三首  其四三",
        "id": "62fe0c5c-04b2-4873-8685-ceca758fbec5"
    },
    {
        "author": "釋月磵",
        "paragraphs": [
            "子得其用，父得其體。",
            "互呈醜惡，挂人唇齒。",
            "至今茶樹上，葉葉哭春雨。"
        ],
        "title": "偈頌一百零三首  其四四",
        "id": "be3b8c9d-57f7-430d-80eb-df4456b2082b"
    },
    {
        "author": "釋月磵",
        "paragraphs": [
            "世尊拈花，南泉指花，靈雲桃花，智門蓮花，總是空花，添得衲僧眼中花。",
            "諸人若要發明心花，直須鐵樹開花。"
        ],
        "title": "偈頌一百零三首  其四五",
        "id": "e8e6e716-b378-4b20-9f73-5af4d8986628"
    },
    {
        "author": "釋月磵",
        "paragraphs": [
            "世尊有密語，今古無人舉。",
            "等閑舉得最分明，夜來滴滴簷頭雨。",
            "諸人睡著不曾知，付與村農自歌舞。"
        ],
        "title": "偈頌一百零三首  其四六",
        "id": "8d92840e-dbf3-4fb6-a249-c813e0b745d7"
    },
    {
        "author": "釋月磵",
        "paragraphs": [
            "道在屎溺，道在稊稗，道在瓦礫。",
            "蕩蕩一條官驛路，何須特地栽荆棘。"
        ],
        "title": "偈頌一百零三首  其四七",
        "id": "0f7c8265-5532-498f-8218-7c6d24c13dbb"
    },
    {
        "author": "釋月磵",
        "paragraphs": [
            "趙州禪在口皮邊，雲門禪若九轉透瓶丹，總是欺胡瞞漢。",
            "道難即易，道易即難，金烏一吸滄溟乾。"
        ],
        "title": "偈頌一百零三首  其四八",
        "id": "cb1cfd56-2903-458e-912a-16e708a8f3d8"
    },
    {
        "author": "釋月磵",
        "paragraphs": [
            "天下名山到因脚，六州之鐵難鑄錯。",
            "而今老大却惺惺，倒握茶瓢當木杓。"
        ],
        "title": "偈頌一百零三首  其四九",
        "id": "2149139d-d75c-48ea-87c4-cdda9fbd450f"
    },
    {
        "author": "釋月磵",
        "paragraphs": [
            "憨彌勒，胡達磨。",
            "驀劄相逢，圍爐打坐。",
            "或說當來下生，或說開花結果。",
            "者匙火筯笑呵呵，總是認橘皮作火。"
        ],
        "title": "偈頌一百零三首  其五○",
        "id": "f4da3733-a4c1-427d-ad19-ce38d3419eff"
    },
    {
        "author": "釋月磵",
        "paragraphs": [
            "難難，虛空捏聚不成團。",
            "易易，無手牧童穿穴鼻。",
            "也不難也不易，斷頭䑦子加篙枻。"
        ],
        "title": "偈頌一百零三首  其五一",
        "id": "3ac7a17c-afc8-4b02-9962-380758bf70ce"
    },
    {
        "author": "釋月磵",
        "paragraphs": [
            "識得一，萬事畢，畢竟一作麽生識。",
            "不用天涯海角尋，日用當機明歷歷。",
            "諸人若更遲疑，分明爲汝指出。"
        ],
        "title": "偈頌一百零三首  其五二",
        "id": "05923a60-3c80-4332-b28b-32854f1c363b"
    },
    {
        "author": "釋月磵",
        "paragraphs": [
            "道無蹊徑，饒州東出永平門。",
            "法無定相，木歲又除壬午曆。",
            "冥運潜舒，玄機尚戢。",
            "過去已過去，未來猶未來。",
            "直得天凝地閉，雪老冰枯，蟄戶未開，龍無龍句。",
            "正當此時，諸人性命，落在甚處。",
            "一聲鳴爆竹，天地悉皆春。"
        ],
        "title": "偈頌一百零三首  其五三",
        "id": "a0534c17-686e-4dad-8a20-0e5b41cf19cb"
    },
    {
        "author": "釋月磵",
        "paragraphs": [
            "趙州下牒求鴿，直得四稜踏地。",
            "這僧蔗咬甜頭，不覺隨他圈繢。"
        ],
        "title": "偈頌一百零三首  其五四",
        "id": "5a2aae8d-b584-46c4-bbeb-8b185b4e5760"
    },
    {
        "author": "釋月磵",
        "paragraphs": [
            "行亦禪，坐亦禪，語默動靜體安然。"
        ],
        "title": "偈頌一百零三首  其五五",
        "id": "88ea05a2-7f4f-4680-8306-b5c29a8120d2"
    },
    {
        "author": "釋月磵",
        "paragraphs": [
            "臘月火燒山，將軍度鐵關。",
            "陣雲千里遠，獨奏凱歌還。"
        ],
        "title": "偈頌一百零三首  其五六",
        "id": "5d5be246-39f7-4524-8d99-c6d8171dccd7"
    },
    {
        "author": "釋月磵",
        "paragraphs": [
            "蛟不識劍劍下死，虎不識穽穽中死。",
            "從上諸老，各設機關，甚於劍穽。",
            "汝等諸人，聞如不聞，見如不見，方有少分相應。"
        ],
        "title": "偈頌一百零三首  其五七",
        "id": "f074ecb1-6c1c-4b97-9b06-c5d47baca254"
    },
    {
        "author": "釋月磵",
        "paragraphs": [
            "新年頭佛法，鏡清道有，智門道無。",
            "行盡江南江北路，家家門首釘桃符。"
        ],
        "title": "偈頌一百零三首  其五八",
        "id": "ef80101f-17c6-4113-a553-6ea63a838afd"
    },
    {
        "author": "釋月磵",
        "paragraphs": [
            "漁舟一個兩個欵乃歌聲，楊柳三株四株低垂金線。",
            "佛祖玄機，十分成現。",
            "魯公亭上來來往往，多少衲僧阿誰親見。",
            "見沙禽已在浮洲岸。"
        ],
        "title": "偈頌一百零三首  其五九",
        "id": "dbf88b9c-9744-4c21-9452-2f6c59bcf092"
    },
    {
        "author": "釋月磵",
        "paragraphs": [
            "佛病祖病，正在膏肓。",
            "文殊是藥採將來都用不著，杜順灸豬左膊上亦錯商量。",
            "東湖水點菖蒲茶，個是單傳海上方。"
        ],
        "title": "偈頌一百零三首  其六○",
        "id": "88138846-99a3-4344-9d25-7bee61640bfa"
    },
    {
        "author": "釋月磵",
        "paragraphs": [
            "有縱跡，沒縫罅。",
            "善財七日尋覓不得，趙州五年分疏不下。",
            "汝等諸人，那邊經冬，者邊過夏。",
            "因甚問著，如聾似啞。",
            "水銀無假。"
        ],
        "title": "偈頌一百零三首  其六一",
        "id": "81600a84-e191-4d12-ac37-b5471568a41a"
    },
    {
        "author": "釋月磵",
        "paragraphs": [
            "天台山萬疊，信手輕撥轉。",
            "六種皆震動，玲瓏人人面。"
        ],
        "title": "偈頌一百零三首  其六二",
        "id": "c8c4d662-9034-4aeb-aa6d-8e74872af34b"
    },
    {
        "author": "釋月磵",
        "paragraphs": [
            "周家有國聖明朝，甘蔗無端産異苗。",
            "後代兒孫非五逆，百千鴆毒一瓢澆。"
        ],
        "title": "偈頌一百零三首  其六三",
        "id": "1dfff387-0b3e-4aad-9d2e-7a5f2c18c49b"
    },
    {
        "author": "釋月磵",
        "paragraphs": [
            "太白峰頂雲，太湖波心月。",
            "黑夜散清光，炎洲飛皓雪。",
            "不是古佛玄機，亦非諸祖妙訣。",
            "別別，萬像森羅驚吐舌。"
        ],
        "tags": [
            "太湖"
        ],
        "title": "偈頌一百零三首  其六四",
        "id": "209543ed-a6fa-4250-b1ac-dc9adca8c1d3"
    },
    {
        "author": "釋月磵",
        "paragraphs": [
            "真正法要，玄極祕密。",
            "言語道斷，心行處滅。"
        ],
        "title": "偈頌一百零三首  其六五",
        "id": "d3727846-e8ee-4131-a0a0-a4f1735dfbe0"
    },
    {
        "author": "釋月磵",
        "paragraphs": [
            "東村王老夜燒錢，掇轉須彌作案山。",
            "途路紛紛未歸客，擡眸錯認白雲間。"
        ],
        "title": "偈頌一百零三首  其六六",
        "id": "a2a46f00-0b30-417f-8087-fdd5600e637a"
    },
    {
        "author": "釋月磵",
        "paragraphs": [
            "八十樵翁無頼查，芭鞋踏破亂山霞。",
            "那知一跡不到處，別有葛洪仙處家。"
        ],
        "title": "偈頌一百零三首  其六七",
        "id": "f02bccf1-d11c-44f9-a118-4b794330fe85"
    },
    {
        "author": "釋月磵",
        "paragraphs": [
            "大庾嶺頭，高安灘頭。",
            "下盡手脚，結盡冤讎。",
            "箇事何曾得徹頭，禍在源頭。"
        ],
        "title": "偈頌一百零三首  其六八",
        "id": "9ece989f-767d-4126-9073-57b201eade40"
    },
    {
        "author": "釋月磵",
        "paragraphs": [
            "大道平平無壅塞，無端特地設深坑。",
            "衲僧若具丈夫志，解向機先掉臂行。"
        ],
        "title": "偈頌一百零三首  其六九",
        "id": "7d440a45-3120-4e83-a657-ba51c7a32d2b"
    },
    {
        "author": "釋月磵",
        "paragraphs": [
            "正覺山中夜氣清，瞿曇特地不惺惺。",
            "却將曠劫無明種，認作浮雲缺處星。"
        ],
        "title": "偈頌一百零三首  其七○",
        "id": "921738ee-39b8-49a8-b1ba-57b94de702ea"
    },
    {
        "author": "釋月磵",
        "paragraphs": [
            "黄蘗山頭三頓棒，集雲峰下四藤條。",
            "行不著，用得喬。",
            "堪笑大禪佛，小廝兒，錯將一滴，認作全潮。"
        ],
        "title": "偈頌一百零三首  其七一",
        "id": "5f01b657-82dc-4977-a0d0-a07e95cf2357"
    },
    {
        "author": "釋月磵",
        "paragraphs": [
            "擊梧桐，驚老鳳。",
            "戽九淵，縛獰龍。",
            "同不同，別有靈犀一點通。"
        ],
        "title": "偈頌一百零三首  其七二",
        "id": "53bd1f83-19e2-43be-83f5-7dc8e395f7db"
    },
    {
        "author": "釋月磵",
        "paragraphs": [
            "寂歷梁峰歲月深，春風浩蕩入枯林。",
            "要開萬世無窮業，只在堅持一寸心。"
        ],
        "title": "偈頌一百零三首  其七三",
        "id": "9633eeb0-cc1f-47c8-bfb8-b113998f64ed"
    },
    {
        "author": "釋月磵",
        "paragraphs": [
            "瞿曇錯認者星兒，動地驚天誰阿誰。",
            "奉勸諸人今夜裏，只消熟睡到雞啼。"
        ],
        "title": "偈頌一百零三首  其七四",
        "id": "130aba18-9d3f-4483-8fbd-a9958b27d472"
    },
    {
        "author": "釋月磵",
        "paragraphs": [
            "雪後園林春正濃，玉容公子玉花驄。",
            "彫弓閑試黄金彈，打落天邊一個鴻。"
        ],
        "title": "偈頌一百零三首  其七五",
        "id": "aaedc89d-a3a7-4672-a5a9-6f5de12040e3"
    },
    {
        "author": "釋月磵",
        "paragraphs": [
            "江山處處東風軟，桃李紛紛春意酣。",
            "是滅度耶不滅度，當機識取老瞿曇。"
        ],
        "title": "偈頌一百零三首  其七六",
        "id": "464d4cb8-2755-414f-ba5d-6f6c02420a95"
    },
    {
        "author": "釋月磵",
        "paragraphs": [
            "普請摘茶，仰山撼樹。",
            "則川提籃，撿點將來落二三。",
            "入草一回親見得，枝枝葉葉是瞿曇。"
        ],
        "title": "偈頌一百零三首  其七七",
        "id": "4bc2af4b-5f75-4da8-a9e8-6387c7f7ced0"
    },
    {
        "author": "釋月磵",
        "paragraphs": [
            "雲門向廣寒宮裏呈月，圓悟向龍王宮裏呈珠。",
            "薦福雖臂長袖短，亦有一箇道處。"
        ],
        "title": "偈頌一百零三首  其七八",
        "id": "aea879e1-389e-466c-8d15-a2318378a7fa"
    },
    {
        "author": "釋月磵",
        "paragraphs": [
            "鐵面將軍騎鐵馬，喑嗚殺氣暗乾坤。",
            "縱饒勇銳如韓百，千里應須破膽魂。"
        ],
        "title": "偈頌一百零三首  其七九",
        "id": "f0e5784d-7a55-4cde-943a-cca92667e5ec"
    },
    {
        "author": "釋月磵",
        "paragraphs": [
            "昨日雨，今日雨。",
            "漁父謳歌，老農歡舞。",
            "堪笑蒲許林中，鄧師伯把不定，却向豆子山前打瓦皷。",
            "熟不熟，但看五月廿六。"
        ],
        "title": "偈頌一百零三首  其八○",
        "id": "d2bc53b6-f6c7-42e4-9ea0-13b853a53dd7"
    },
    {
        "author": "釋月磵",
        "paragraphs": [
            "誰駕燭龍，赫日當空。",
            "山河大地通身汗出，草木昆蟲無處潜蹤。",
            "昨夜三更，拄杖子驀然𨁝跳。",
            "觸著帝釋鼻孔，雨似盆傾。",
            "是汝諸人半醒半困，猶在夢中，喜喜歡歡是老農。"
        ],
        "title": "偈頌一百零三首  其八一",
        "id": "45f3a57b-d232-4b63-9251-56920634df43"
    },
    {
        "author": "釋月磵",
        "paragraphs": [
            "將軍矍鑠笑盈眉，鐵馬衝關舞戰旗。",
            "指點陣雲千萬里，碧油幢裏醉金巵。"
        ],
        "title": "偈頌一百零三首  其八二",
        "id": "3e9367cd-e363-46ee-8008-739330fca603"
    },
    {
        "author": "釋月磵",
        "paragraphs": [
            "水盈萬壑，葉落三秋。",
            "漁板一聲飛野鴨，長空極目思悠悠。",
            "堪笑當年馬大師，無端杻著百丈鼻，直至如今痛不休。"
        ],
        "title": "偈頌一百零三首  其八三",
        "id": "7e3010f4-bc00-458b-ac4b-0dcda9656286"
    },
    {
        "author": "釋月磵",
        "paragraphs": [
            "達磨西來，傳個策子。",
            "少至萬言，多無一字。",
            "賤如金璧，貴如泥土。",
            "第一句爲君擧，聽著即聾，覷著即瞽。"
        ],
        "title": "偈頌一百零三首  其八四",
        "id": "e8343eca-f157-4a3d-92d0-6fe5458e7d35"
    },
    {
        "author": "釋月磵",
        "paragraphs": [
            "參得到，悟得徹，自謂龍門上客。",
            "薦福有棒，亦未到伊喫。",
            "行百里者半九十。"
        ],
        "title": "偈頌一百零三首  其八五",
        "id": "1db98bf8-2696-453f-9dc1-18602a775800"
    },
    {
        "author": "釋月磵",
        "paragraphs": [
            "當年竺國此時節，浄飯王宮生悉達。",
            "老倒雲門棒頭短，千古萬古爲妖孽。"
        ],
        "title": "偈頌一百零三首  其八六",
        "id": "49f1db2e-4afb-46b7-ba9c-f0c9fc106ff7"
    },
    {
        "author": "釋月磵",
        "paragraphs": [
            "總總林林，厥疾彌深。",
            "文殊既無靈驗之藥，盧扁難下膏肓之針。",
            "山僧有箇秘傳訣，掃除萬病是無心。"
        ],
        "title": "偈頌一百零三首  其八七",
        "id": "322888d5-3efd-41bd-98b7-fddd7274c428"
    },
    {
        "author": "釋月磵",
        "paragraphs": [
            "東湖東湖見，西湖西湖見。",
            "八月十五夜，皎皎如鏡面。"
        ],
        "tags": [
            "西湖"
        ],
        "title": "偈頌一百零三首  其八八",
        "id": "d7c333f2-78fa-44a0-9f14-db8ff1c858d9"
    },
    {
        "author": "釋月磵",
        "paragraphs": [
            "衲僧家不著僧求，不著法求，不著佛求。",
            "綠楊隄上芰荷香裏，三三兩兩數沙鷗。"
        ],
        "title": "偈頌一百零三首  其八九",
        "id": "a347ba99-0e6e-4287-b5d3-309aa3a2d166"
    },
    {
        "author": "釋月磵",
        "paragraphs": [
            "投子欲挂羚羊之角，爭奈臭肉來蠅。",
            "榮禪客獵犬無靈性，徒戀枯樁。"
        ],
        "title": "偈頌一百零三首  其九○",
        "id": "44eed38e-ec7b-4720-9b8c-cb48f8438dd0"
    },
    {
        "author": "釋月磵",
        "paragraphs": [
            "名不得，狀不得，不可得中親搆得。",
            "絕瑕翳，明皎潔，大似中秋夜明月。",
            "別別，廣寒宮殿爛銀闕。"
        ],
        "title": "偈頌一百零三首  其九一",
        "id": "27b52e40-6d0d-4659-b292-62693f0b33fd"
    },
    {
        "author": "釋月磵",
        "paragraphs": [
            "金蓮萬朵爛熒□，照徹銀霄第幾層。",
            "無量劫來明歷歷，須知元本是心燈。"
        ],
        "title": "偈頌一百零三首  其九二",
        "id": "5d907666-367f-420c-8324-ecfe76bc1d52"
    },
    {
        "author": "釋月磵",
        "paragraphs": [
            "今古事茫茫，陰陽割昏曉。",
            "碧露綴小桃，綠線垂堤柳。",
            "燕語雕梁，蛙鳴芳草。",
            "鐘聲雜報聲，大底大，小底小。",
            "山僧見了，直得培增慎惱，一片涅柈心，狼藉知多少。"
        ],
        "title": "偈頌一百零三首  其九三",
        "id": "55359a48-985a-4ac2-9ceb-8a657f561fa2"
    },
    {
        "author": "釋月磵",
        "paragraphs": [
            "不是而上事，亦非格外機。",
            "蚯蚓抹過東海，蝍蟟吞却須彌。"
        ],
        "title": "偈頌一百零三首  其九四",
        "id": "5540ad71-2723-4c06-9c07-1a4eaaf3a396"
    },
    {
        "author": "釋月磵",
        "paragraphs": [
            "波斯手裏捻生鐵，把作希奇無價珍。",
            "識破分文元不直，寒光笑衮浪花新。"
        ],
        "title": "偈頌一百零三首  其九五",
        "id": "f2b79f21-de89-41bd-9c63-61db0d08cc62"
    },
    {
        "author": "釋月磵",
        "paragraphs": [
            "魚行水濁，鳥飛毛落。",
            "若起一毫佛見法見，盡六州之鐵難鑄錯。"
        ],
        "title": "偈頌一百零三首  其九六",
        "id": "f501e35b-1628-401e-a1d7-7536ce216c82"
    },
    {
        "author": "釋月磵",
        "paragraphs": [
            "破砂盆，無貴賤。",
            "等閑拈向昌江上，盡大地人同一見。",
            "彷彿宣州木瓜，依稀景鎮寶變。"
        ],
        "title": "偈頌一百零三首  其九七",
        "id": "684a9342-eb8a-4729-91f6-2bb10d94ee73"
    },
    {
        "author": "釋月磵",
        "paragraphs": [
            "指臨濟，見黄蘗，陷虎機深。",
            "接雲門，嗣雪峰，送賦過界。",
            "薦福聻雲晴，楚天春欲雨，三草二木皆萌芽。"
        ],
        "title": "偈頌一百零三首  其九八",
        "id": "6ccb87e0-0693-4d61-a4aa-c025963384af"
    },
    {
        "author": "釋月磵",
        "paragraphs": [
            "東湖一櫂過侯溪，兩兩相看眼似眉。",
            "若問陳年閑佛法，杜鵑聲在最高枝。"
        ],
        "title": "偈頌一百零三首  其九九",
        "id": "4d891c66-7a07-4e55-9083-7f6e6d5cc58a"
    },
    {
        "author": "釋月磵",
        "paragraphs": [
            "奪賊鎗兮便殺賊，山河大地血淋漓。",
            "今朝冷地翻交轉，萬壘西風鐵馬嘶。"
        ],
        "title": "偈頌一百零三首  其一○○",
        "id": "968de9ae-f1d6-4e39-99dd-59ff1a09d356"
    },
    {
        "author": "釋月磵",
        "paragraphs": [
            "鳳脫千絲之網，魚離百搳之鈎。",
            "沒拘束，魚悠悠，明月清風天地秋。"
        ],
        "title": "偈頌一百零三首  其一○一",
        "id": "934af76d-cb09-4875-9a60-7bdd4666f33c"
    },
    {
        "author": "釋月磵",
        "paragraphs": [
            "厖眉雪頂採樵翁，誤入天台第幾重。",
            "回首不知塵世隔，月明知樂響瑶宮。"
        ],
        "title": "偈頌一百零三首  其一○二",
        "id": "d00aed7f-70f6-4925-8fb0-b427c80abe03"
    },
    {
        "author": "釋月磵",
        "paragraphs": [
            "地釣東湖二十年，眼頭老却幾風煙。",
            "等閑笑捲絲綸去，秋滿江山月滿天。"
        ],
        "title": "偈頌一百零三首  其一○三",
        "id": "b849f4d7-b0fd-4285-9c5a-6240c74ab0fc"
    },
    {
        "author": "釋月磵",
        "paragraphs": [
            "拶到途窮路絕處，灼然命若一絲危。",
            "當機燒尾奔當火，那箇魚騰碧漢時。"
        ],
        "title": "普說三轉語頌出示衆  其一",
        "id": "7442f927-221e-4197-8c34-6c2a657d9e1d"
    },
    {
        "author": "釋月磵",
        "paragraphs": [
            "太華峰頭有一物，怪如猛虎踞林丘。",
            "擡眸子細認得著，充畟陳年箇石頭。"
        ],
        "title": "普說三轉語頌出示衆  其二",
        "id": "e73eeb40-2b87-49bc-b029-546ac87e419d"
    },
    {
        "author": "釋月磵",
        "paragraphs": [
            "等閑拈起一機看，頓覺重重海嶽昏。",
            "劃爾一聲轟霹靂，木人聞後更誰聞。"
        ],
        "title": "普說三轉語頌出示衆  其三",
        "id": "ac22758b-0fb2-49e2-b1e4-67ce4a95eb1f"
    },
    {
        "author": "釋月磵",
        "paragraphs": [
            "瑞岩惺惺，薦福莫莫。",
            "瞞頇佛性，束之高閣。",
            "月磵別用的當一著，易覷捕，難執捉。",
            "無意求時却宛然，有心月處還應錯。"
        ],
        "title": "偈頌四首  其一",
        "id": "d9b5aa03-9256-4d56-892b-f6115bb49152"
    },
    {
        "author": "釋月磵",
        "paragraphs": [
            "彩雲影裏仙人現，手把紅羅扇遮面。",
            "急須著眼看仙人，莫看仙人手中扇。"
        ],
        "title": "偈頌四首  其二",
        "id": "78da1e37-16b4-4d19-a8b3-e6092d4735cd"
    },
    {
        "author": "釋月磵",
        "paragraphs": [
            "一輪明月，兩度中秋。",
            "不知今夜裏，誰復再登樓。",
            "雲開萬里桂香浮。"
        ],
        "title": "偈頌四首  其三",
        "id": "1666bef4-64dc-4a45-8e12-bc71ad48d372"
    },
    {
        "author": "釋月磵",
        "paragraphs": [
            "庭前桂綻金粟黄，滿地散清香。",
            "魯直當年參晦堂，吾無隠乎爾。",
            "當下錯承當，累及叢林，千古更錯商量。"
        ],
        "title": "偈頌四首  其四",
        "id": "98aaa28c-ed29-4275-892f-45c9eac11f7d"
    },
    {
        "author": "釋月磵",
        "paragraphs": [
            "以幻智燈，無幽不燭。",
            "舌頭較善，手頭較毒。",
            "中興東圓，晚據天育。",
            "盡東南界內，數來惡業，無這尊宿。"
        ],
        "title": "東岩壽儀贊",
        "id": "138846d5-1931-47d7-b6a4-6b2a4557e1a1"
    },
    {
        "author": "釋月磵",
        "paragraphs": [
            "丹霞燒木佛，義出豐年。",
            "院主眉須墮，彩奔齪家。",
            "法海浪平春晝永，戲將老手拔鯨牙。"
        ],
        "title": "題丹霞燒木佛圖",
        "id": "15aa2a3b-c93d-4a09-871f-190fb5d99682"
    },
    {
        "author": "釋月磵",
        "paragraphs": [
            "雪峰不登嶽，辛苦事參訪。",
            "虛空開笑口，猿鶴增悲悵。",
            "我昔乘天風，絕頂倚藤杖。",
            "羣山如子來，萬境供一望。",
            "至今清夜夢，吟嘯煙雲上。",
            "道人膽氣粗，一葉吞湘浪。",
            "欲識活祖師，告君語非妄。",
            "綠苔裹斷磚，便是南岳讓。"
        ],
        "title": "送欽禪人遊嶽",
        "id": "b8446efd-362f-40a3-b436-ae7f9793ac54"
    },
    {
        "author": "釋月磵",
        "paragraphs": [
            "古來行脚有樣子，莫只遊山并玩水。",
            "江南兩浙多禪林，带眼直須先带耳。",
            "數十年來已寂寥，況復亂離生死裏。",
            "一言非理不可道，一武非地不可履。",
            "善友師教不可捨，庸鄙强饕不可擬。",
            "彼所非者誠可監，我所長者不可恃。",
            "一切妄想生死因，參須實參明自己。",
            "他日歸來如所囑，痛棒依前分付你。"
        ],
        "title": "送仁姪入浙",
        "id": "46b8c3ba-b9ec-4a52-8f91-a3b4a3b0d9d5"
    },
    {
        "author": "釋月磵",
        "paragraphs": [
            "瑞陽俊彥彥侍者，貌山澤癯語灑灑。",
            "訪我東湖竹邊寺，爲言來自遠公社。",
            "殷勤載覓贈行語，有語非語筆難寫。",
            "渾崙一句持贈君，不可取兮亦非捨。",
            "歸見溪邊老菸菟，當機有掌休便打。",
            "免教臭口向人開，道汝又捋虎鬚也。"
        ],
        "title": "送彥侍者",
        "id": "69ea4e64-9b0d-4c77-bfaa-a636e9994430"
    },
    {
        "author": "釋月磵",
        "paragraphs": [
            "吳山碧，楚江碧，天地茫茫渺何極。",
            "出門無是無不是，著眼當機須辨的。",
            "諸方門戶潑天開，真底奚真僞奚僞。",
            "燈籠露柱盡知識，庭前柏樹西來意。",
            "春風意，春風急。",
            "千里萬里誰能及，湖水蹙天波欲立。"
        ],
        "title": "借雪竇韻送淳維那",
        "id": "8249633f-b86b-4c05-ae79-6feaab1dfef1"
    },
    {
        "author": "釋月磵",
        "paragraphs": [
            "逸汝短句意不盡，送汝長句無可寫。",
            "不長不短賦一篇，適值今朝忙不暇。",
            "臨別草草笑與言，真箇參禪忘晝夜。",
            "一回參到無參處，猶是上宿道傍舍。",
            "吳越青山千萬重，揀箇鉢囊何處挂。",
            "娘生兩眼驀然開，方信山僧真可駡。"
        ],
        "title": "送妙達往浙",
        "id": "5cff50e2-b6a7-484c-8954-4a3256ba2d8d"
    },
    {
        "author": "釋月磵",
        "paragraphs": [
            "一印印空來點窄，三賢十聖那可測。",
            "匡廬萬疊雲錦鄉，鄱湖萬頃水精國。",
            "篆文見得甚分明，元是一字不著畫。",
            "拍來號令人與天，頓教古道長顔色。",
            "我應隔江，合十聲嘖。"
        ],
        "tags": [
            "庐山"
        ],
        "title": "送印空書記",
        "id": "46983104-b9e0-4b76-9643-0eca286abfff"
    },
    {
        "author": "釋月磵",
        "paragraphs": [
            "摘楊花，摘楊花，唵摩尼吽㗶吒。",
            "便恁麽會已是錯，不恁麽會尤更差。",
            "一回撞著無面目老骨檛，方知元不在天涯。"
        ],
        "title": "送僧",
        "id": "4c3195f0-1b0f-4d29-8b19-757e573088b3"
    },
    {
        "author": "釋月磵",
        "paragraphs": [
            "香林侍雲門，閲十八寒暑。",
            "剛把野狐涎，涴却所衣褚。",
            "汝侍吾筆硯，我元無一語。",
            "乃以羊角峰，蘸竭東湖水。",
            "學本無止法，猶海深無底。",
            "斥鷃從卑飛，大鵬九萬里。"
        ],
        "title": "送圓侍者",
        "id": "ce64e8d8-d9cd-42f0-84ba-5b098ee041c6"
    },
    {
        "author": "釋月磵",
        "paragraphs": [
            "老我無堪涉世艱，鬢毛新糝雪霜斑。",
            "有人來自廬山中，眼如點漆音如鐘。",
            "銜袖出新卷，兩眼驚且眩。",
            "方知親自香溪哥室來，老婆心切言詼詼。",
            "三世諸佛一口吞，一大藏教徹底翻。",
            "叢林鄉社有此俊邁之英才，我輩可老可死無餘懷。"
        ],
        "tags": [
            "庐山"
        ],
        "title": "送付藏主",
        "id": "e37edff5-00f7-44c9-9367-456fa058c701"
    },
    {
        "author": "釋月磵",
        "paragraphs": [
            "性海湛如，心月皎如。",
            "水與月融，月與水攝。",
            "水月交光，印文呈露。",
            "山河大地，萬象森羅。",
            "一印印定，虛徹洞明。",
            "廓兮烱兮，以證來觀。"
        ],
        "title": "印月",
        "id": "843d950d-9646-4737-a918-2af6559ca55c"
    },
    {
        "author": "釋月磵",
        "paragraphs": [
            "禪欲參兮道欲學，莫負娘生一雙脚。",
            "培塿不足登，蹄涔應易涸。",
            "觀水須觀百千溟渤之鉅海，登山須登萬丈嵩華之喬嶽。",
            "高高高無極，深深深無底。",
            "一回見得親，冥鴻千萬里。"
        ],
        "title": "送福上人",
        "id": "bcf44047-f166-4342-879a-468726839d52"
    },
    {
        "author": "釋月磵",
        "paragraphs": [
            "長老小師不參禪，只爲尋常見得慣。",
            "汝今別我要行脚，與汝謾說箇公案。",
            "我亦黄龍長老兒，少年發志大猶低。",
            "一筇行徧半天下，要勘諸方老古錐。",
            "發足仍發勇猛志，莫把參禪當容易。",
            "只今諸老若晨星，半人所在亦須至。",
            "山僧年老已心孤，那堪送汝更寫偈。",
            "出門步步好爲人，九萬里程一鵬翅。"
        ],
        "title": "正秀行脚",
        "id": "10fc9958-0661-46e1-afe1-5b8f4b75e285"
    },
    {
        "author": "釋月磵",
        "paragraphs": [
            "灼然大道如大海，浩無涯涘深無底。",
            "摐摐萬有資之生，生生不已由茲始。",
            "飲者大小隨所量，隨量滿足皆厭喜。",
            "有人直欲探其源，得其源矣進無止。",
            "若從涓滴識全潮，方信萬波元一水。"
        ],
        "title": "進無止",
        "id": "e52c2952-006e-47b5-8d30-8581d3706dd8"
    },
    {
        "author": "釋月磵",
        "paragraphs": [
            "若論此道若須彌，根四部洲高無極。",
            "日月循環無晝夜，毗嵐縱作無變易。",
            "欲達此宗須造顛，徧參閩楚幾山碧。",
            "一回見得親，萬疊巍峨只卷石。"
        ],
        "title": "達此宗",
        "id": "cbd86def-1815-4db2-b572-76fba1561a82"
    },
    {
        "author": "釋月磵",
        "paragraphs": [
            "古汗有敏匠，能作諸佛像。",
            "有相皆是妄，無相之中有真相。"
        ],
        "title": "雕匠羌若正",
        "id": "915ae03a-c2e2-430d-8cfc-809038c85599"
    },
    {
        "author": "釋月磵",
        "paragraphs": [
            "五臺峩峩五雲裏，補陀峩峩東海底。",
            "大士元不在其中，誤賺平人知幾幾。",
            "江南吳越諸導師，短偈長篇費言語。",
            "老僧有語寫不得，一再殷勤奉勸汝。",
            "若論觀音與曼殊，盡恒沙界無不是。",
            "灼然端的要見渠，不用千里與萬里。",
            "只消著眼未生前，面目堂堂即自己。"
        ],
        "title": "德詳大師禮補陀五臺",
        "id": "c1548d25-b431-43bb-8cfa-2318210c1c4d"
    },
    {
        "author": "釋月磵",
        "paragraphs": [
            "香嚴去溈阜，欲南陽種竹。",
            "片瓦太無端，等閑相擊觸。",
            "累及忘所知，嘉名受污辱。",
            "有人今効尤，千頃種寒玉。",
            "澹然冰霜中，歲晚樂幽獨。",
            "慎勿輕擊著，清風自然足。"
        ],
        "title": "竹隠",
        "id": "1769ae09-1f56-48b4-83a8-d46dfd323f45"
    },
    {
        "author": "釋月磵",
        "paragraphs": [
            "學道如牧牛，尋牛須訪跡。",
            "牛既已純熟，牧乃便省力。",
            "靠壁舊烏藤，一朝生兩翼。",
            "天地豈不大，去當六月息。"
        ],
        "title": "送善禪人",
        "id": "73d163e2-339f-43cf-99b1-e62fac432393"
    },
    {
        "author": "釋月磵",
        "paragraphs": [
            "有佛處不得住，斗門硬閘。",
            "無佛處急走過，攔江鐵網。",
            "趙州立者兩重關，致使學者欲去被去礙，欲住被住礙。",
            "無自由分，伶利衲僧。",
            "拶得透，跳得出，方爲慶快。",
            "雖然，更須知五里單牌，十里雙堠始得。"
        ],
        "title": "送瑊侍者",
        "id": "c510dd2f-cad0-4217-9479-485388eff134"
    },
    {
        "author": "釋月磵",
        "paragraphs": [
            "勇猛發心要行脚，莫把光陰空費却。",
            "青山綠水眼中塵，梵語唐言皆毒藥。",
            "瞥轉機先親見徹，萬里秋空飛一鶚。"
        ],
        "title": "送僧",
        "id": "a49baf0d-b1bf-4511-aa37-3cf29a0b6209"
    },
    {
        "author": "釋月磵",
        "paragraphs": [
            "堂堂幻智翁，爲宋鉅魔孽。",
            "我昔誤見之，痛棒打得折。",
            "冷地驀思量，有屈無處雪。",
            "淵也長庚來，言侰曾不滅。",
            "幻出窣堵波，黄金充一國。",
            "村草步頭草，香風春茁茁。",
            "有語遠寄將，捻鼻消一咄。"
        ],
        "title": "淵侍者歸天童西岩和尚塔所",
        "id": "69301a86-ba4d-4522-975a-57e6583bcc99"
    },
    {
        "author": "釋月磵",
        "paragraphs": [
            "佛道實幽遠，未易可窺測。",
            "著眼朕非先，猶鬲恒沙國。",
            "一切俱放下，百不會不知。",
            "只在鼻笑頭，元不鬲絲厘。",
            "吾道今如何，秋風落葉多。",
            "滿手握春風，吹醒冰霜柯。"
        ],
        "title": "送竺源合侍者",
        "id": "e96e348f-2aeb-47c7-a9ef-09ced14f9bb8"
    },
    {
        "author": "釋月磵",
        "paragraphs": [
            "老來不寫送行語，送子不可無一句。",
            "幾回特地費思量，有句可寫難寫意。",
            "從上佛與祖，別無可指示。",
            "只要息心仍息念，牆壁木偶恰相似。",
            "驀然見得親，不負出家志。",
            "茫茫日月去如飛，轉得眼來老已至。",
            "當思祖道重千鈞，凜如一髮孰可寄。",
            "釣雪磯頭瞠老眼，秋空萬里孤鴻遠。"
        ],
        "title": "送則自然書記",
        "id": "01308625-63cf-4dc5-bcbc-ca3b5c5bf3ef"
    },
    {
        "author": "釋月磵",
        "paragraphs": [
            "行脚須具行脚眼，當以前輩爲標格。",
            "近來叢席說廬山，禪子競趨不吳越。",
            "汝今直往虎侯溪，一香三拜依位立。",
            "棒如雨點打將來，當下知歸方是行脚事云畢。"
        ],
        "tags": [
            "庐山"
        ],
        "title": "送舜禪往廬山",
        "id": "d24a0d49-1078-4df4-b3d0-a6dbbf917e46"
    },
    {
        "author": "釋月磵",
        "paragraphs": [
            "嫋嫋春風軟，點點春山遠。",
            "如來禪與祖師意，滿眼滿耳無不是。",
            "短筇撥著南北峰，錢塘萬頃寒濤舂。",
            "一笑歸去來，雲中五老笑顔開。"
        ],
        "title": "宗藏主之吳越",
        "id": "1b7576ed-3ff2-4398-a057-29aaf748e798"
    },
    {
        "author": "釋月磵",
        "paragraphs": [
            "汝今別我去行脚，聽我殷勤重告汝。",
            "人身難得今已得，直須著意明自己。",
            "只今叢林未寂寥，四海一翁老愚叔。",
            "惠日峯前九拜時，照顧粗拳當面築。",
            "白髮盈顛七十翁，期汝有成志超越。",
            "爲報江海幾故人，晚年富貴一磯雪。"
        ],
        "title": "送曇昱姪禮拜浄慈愚極老叔",
        "id": "26e99967-0c48-4e41-916d-0e47f392f934"
    },
    {
        "author": "釋月磵",
        "paragraphs": [
            "老眼正昏明，喜見哥寧馨。",
            "吐語{釒得}璆玕，秀發禪林英。",
            "斯道猶大厦，頹焉欲傾阤。",
            "獨支期敏手，毋擅立壑美。",
            "大鵬一擧九萬里。"
        ],
        "title": "送辨藏主",
        "id": "c04e34b2-3dbc-43d3-98a4-5d2281ceec1c"
    },
    {
        "author": "釋月磵",
        "paragraphs": [
            "水雲相望楚與吳，三年不作問安書。",
            "英英禪子來岩邊，爲我細說岩平安。",
            "但言倒握無形棒，若佛若祖難近傍。",
            "煩寄一語休拍盲，本來無佛無衆生。",
            "不妨借取腕頭力，永爲大地人知識。"
        ],
        "title": "珍維那歸徑山就簡虎岩和尚",
        "id": "148afe29-36c5-48a9-b6c7-4d05288c7d74"
    },
    {
        "author": "釋月磵",
        "paragraphs": [
            "吞却七峰無寸土，灼然無地著屍骸。",
            "不知當日誰閑管，剛把虛空掘窖埋。"
        ],
        "title": "禮仗錫巳禪師塔",
        "id": "1600882f-c97c-4a5c-ac81-8a6175578d67"
    },
    {
        "author": "釋月磵",
        "paragraphs": [
            "巋然七十二峰秀，靈骨溫溫色尚新。",
            "我若等閑開坐具，阿師無地著渾身。"
        ],
        "title": "禮思大禪師塔",
        "id": "9810d6f9-6018-4238-beb5-1a3a10b53a32"
    },
    {
        "author": "釋月磵",
        "paragraphs": [
            "正脈如今一綫微，不堪惆悵淚交頤。",
            "冷雲深沒楚山頂，全體當年縮項時。"
        ],
        "title": "禮楊岐禪師塔",
        "id": "8ad5f862-fe5a-489e-ad34-da0878972906"
    },
    {
        "author": "釋月磵",
        "paragraphs": [
            "老倒霍山無頼吒，妙高峰頂恣拋沙。",
            "大開死口凌霄上，又是一番重退牙。"
        ],
        "title": "悼霍山",
        "id": "cde7553b-c4dc-401d-b151-04f3680e663d"
    },
    {
        "author": "釋月磵",
        "paragraphs": [
            "天子親頒字十行，難徵老子起岩房。",
            "只將牛糞星兒火，煨得蹲鴟萬古香。"
        ],
        "title": "懶瓚岩",
        "id": "4b58740a-2520-4c64-8f82-68c7be4c6be8"
    },
    {
        "author": "釋月磵",
        "paragraphs": [
            "曾分定石竺峰前，回首秋風三十年。",
            "漠漠吳天自空闊，老猿和雨哭蒼煙。"
        ],
        "title": "石屏塔",
        "id": "d1ca21d3-5a29-4725-81c4-d02f0db69170"
    },
    {
        "author": "釋月磵",
        "paragraphs": [
            "雲寒窣堵玉稜層，自酹西湖一勺清。",
            "老舌熾然無慈在，錢塘潮撼宋王城。"
        ],
        "tags": [
            "西湖"
        ],
        "title": "石林塔",
        "id": "a4aa487e-420f-405e-8d64-24876823fe3e"
    },
    {
        "author": "釋月磵",
        "paragraphs": [
            "鈍鍬攪動蒼龍窟，浪激波騰海嶽昏。",
            "一笑不知深問訊，先師靈骨儼然存。"
        ],
        "title": "禮黄龍先師塔",
        "id": "c5c98eea-86e3-4cbe-a0c0-159ac644f78e"
    },
    {
        "author": "釋月磵",
        "paragraphs": [
            "肝膽重重楚越分，別來不願見諸君。",
            "那知熟血重相噴，涴却三千里水雲。"
        ],
        "title": "浙中象外諸友寄新作",
        "id": "23281db4-0f25-4934-8ed5-5f801bb7ebd9"
    },
    {
        "author": "釋月磵",
        "paragraphs": [
            "十年交結幾冤憎，別後誰能記姓名。",
            "遥想瞎馿成大隊，挹南嶽又望東溟。"
        ],
        "tags": [
            "衡山"
        ],
        "title": "懷徑山諸友",
        "id": "41e169da-4292-4b99-96b1-20b1c12d1a01"
    },
    {
        "author": "釋月磵",
        "paragraphs": [
            "一幅無文倍息全，無端流落水雲邊。",
            "秋空雁字重書出，頓首分明到不宣。"
        ],
        "title": "謝無文惠書不至",
        "id": "6239330b-05b5-4347-a847-5ed697fbefe4"
    },
    {
        "author": "釋月磵",
        "paragraphs": [
            "半畝春風箇钁頭，通身泥水不曾休。",
            "布成荆棘參天了，老子今年大有秋。"
        ],
        "title": "田叟",
        "id": "4f6605a1-4f1e-4fac-b8c3-94439eaae7b4"
    },
    {
        "author": "釋月磵",
        "paragraphs": [
            "四角量來四極同，乾坤大地在其中。",
            "鰕兒沒興跳得出，衝破須百萬重。"
        ],
        "title": "斗山",
        "id": "83ec9976-662b-4510-a19a-3456f6edb766"
    },
    {
        "author": "釋月磵",
        "paragraphs": [
            "說法聲如動地雷，小南鋪席又重開。",
            "成羣引得獃尊者，遠遠也從高麗來。"
        ],
        "tags": [
            "庐山"
        ],
        "title": "賀廬山羅漢老子",
        "id": "a561f748-0559-4702-8300-5aa1d94feb2d"
    },
    {
        "author": "釋月磵",
        "paragraphs": [
            "玉几深深結死冤，錯傳一印漫無文。",
            "春雷轟破轟不破，盡盡江天飛暮雲。"
        ],
        "title": "悼無文和尚",
        "id": "f6b93a78-9857-4cab-93c2-e1db9b21c99d"
    },
    {
        "author": "釋月磵",
        "paragraphs": [
            "天上明光四度登，古今屈措幾人曾。",
            "放光近向廬山頂，莫謂文殊夜放燈。"
        ],
        "tags": [
            "庐山"
        ],
        "title": "玉崖朝京歸住天池",
        "id": "dbea6b8b-09f8-4f24-bb79-8faa27dae6e9"
    },
    {
        "author": "釋月磵",
        "paragraphs": [
            "惡業相從十五年，未嘗蹉口教參禪。",
            "而今年老心孤甚，三十烏藤趁上船。"
        ],
        "title": "送仁姪",
        "id": "7fc16285-997a-44d0-bfcd-efdb65807a83"
    },
    {
        "author": "釋月磵",
        "paragraphs": [
            "阿師北去朝金闕，款語丁寧子一回。",
            "京洛春風無限好，我寬襟袖裹將來。"
        ],
        "title": "南侍者往送乃師朝京",
        "id": "882bd395-4174-4a53-9b77-0a1bbc983bc1"
    },
    {
        "author": "釋月磵",
        "paragraphs": [
            "人間萬事不如閑，湖海歸來緊著關。",
            "自笑一生貧不盡，黄金推作屋頭山。"
        ],
        "title": "法相習兄小室在黄金山下",
        "id": "1fc1b690-4db0-48b0-b883-00ee22908f60"
    },
    {
        "author": "釋月磵",
        "paragraphs": [
            "老來懷抱轉難平，棒下全無舐犢情。",
            "尚有一分慈憫處，教人只向棘中行。"
        ],
        "title": "寄和寅知客來韻",
        "id": "86011b74-2e80-4f5a-8ff2-1c41fe24f35d"
    },
    {
        "author": "釋月磵",
        "paragraphs": [
            "活葬東風百草源，只因錯會祖師禪。",
            "十千古木匡廬頂，一一枝頭啼杜鵑。"
        ],
        "tags": [
            "庐山"
        ],
        "title": "萬杉東源和尚塔",
        "id": "550daa96-c7d7-4ae6-8494-0078512ad0e4"
    },
    {
        "author": "釋月磵",
        "paragraphs": [
            "石頭城裏屋三椽，滿屋清香是白蓮。",
            "皎潔一心何所似，夜深淮水月初圓。"
        ],
        "title": "送僧歸金陵白蓮菴",
        "id": "0ca63f7b-bef5-456a-803b-cf268e32f53b"
    },
    {
        "author": "釋月磵",
        "paragraphs": [
            "拚雙赤手入叢林，要覓春風一寸心。",
            "但覺爪牙歸掌握，不知煙霧濕衣襟。"
        ],
        "title": "摘茶",
        "id": "28498f8b-02d7-4727-bed9-76499280b77e"
    },
    {
        "author": "釋月磵",
        "paragraphs": [
            "一卷百千萬億卷，普使幽冥趨浄方。",
            "越水東邊明月夜，白蓮朵朵晉時香。"
        ],
        "title": "蓮社題經薦孤魂",
        "id": "a418ef5b-68fa-45c4-8ed3-ce1186006e9e"
    },
    {
        "author": "釋月磵",
        "paragraphs": [
            "年來頓覺髮如絲，多少傍人笑老癡。",
            "妙手不須頻摘剃，幾人得到白頭時。"
        ],
        "title": "贈髮匠",
        "id": "bb38626e-1220-4da3-ae59-0e8a5b4c8f56"
    },
    {
        "author": "釋月磵",
        "paragraphs": [
            "千澗碧流寒漱玉，萬山黄葉冷摇金。",
            "若言即此見多寶，猿叫嶽雲深更深。"
        ],
        "title": "多寶寺",
        "id": "d03e6d4c-0ff6-4123-846f-e39aab24a98d"
    },
    {
        "author": "釋月磵",
        "paragraphs": [
            "神通妙用無些子，踏破滄溟幾處潮。",
            "箇箇脚跟學逼逼，老僧無暇舉藤條。"
        ],
        "title": "羅漢浮杯圖",
        "id": "4dfedc19-4d06-4e80-a1d7-6df81a3bf8cc"
    },
    {
        "author": "釋月磵",
        "paragraphs": [
            "娘生指上血一滴，染盡給孤園裏花。",
            "三十二枝春盎盎，不知香藹幾恒沙。"
        ],
        "title": "血書金剛經",
        "id": "1771ff46-f329-4f0d-832d-71dfdcdd035e"
    },
    {
        "author": "釋月磵",
        "paragraphs": [
            "行，無端失脚墮深坑。",
            "轉得步，笑倒更幽亭。"
        ],
        "title": "天童四威儀  其一",
        "id": "01c5120d-7f26-4186-8c01-5c1503ab951b"
    },
    {
        "author": "釋月磵",
        "paragraphs": [
            "住，一身貧到無貧處。",
            "有誰知，狎鷗并宿鷺。"
        ],
        "title": "天童四威儀  其二",
        "id": "efa4151d-c044-45d1-9ba9-ba8ff6a655ce"
    },
    {
        "author": "釋月磵",
        "paragraphs": [
            "坐，却被蒲團先識破。",
            "松作聲，元是微風過。"
        ],
        "title": "天童四威儀  其三",
        "id": "cb5694f1-295f-4f9c-9449-521ad22873fd"
    },
    {
        "author": "釋月磵",
        "paragraphs": [
            "卧，太白一峰枕頭大。",
            "伸雙脚，虛空俱踏破。"
        ],
        "title": "天童四威儀  其四",
        "id": "b91bec8d-49d8-4527-8ff3-c3357e0a6625"
    },
    {
        "author": "釋月磵",
        "paragraphs": [
            "痛把山藤手自鞭，啣冤又上浙江船。",
            "東湖佛法無多子，莫打諸方肋下拳。"
        ],
        "title": "仁侍者往浙",
        "id": "2666c2c3-c442-489e-8e08-51312cc29dd8"
    },
    {
        "author": "釋月磵",
        "paragraphs": [
            "仰山作夢夢未醒，噡語如今轉更喬。",
            "識得渠儂窮伎倆，跨門先倒用藤條。"
        ],
        "title": "送屷侍者見雪岩",
        "id": "f0fe2ca7-b927-4203-8f5e-338537caf4a1"
    },
    {
        "author": "釋月磵",
        "paragraphs": [
            "灼然要敵王公富，捱到無錐卓地時。",
            "萬里秋空雙眼豁，不知身在御樓西。"
        ],
        "title": "送富侍者入京",
        "id": "c74ada51-b00a-4534-8b48-1f85083c734d"
    },
    {
        "author": "釋月磵",
        "paragraphs": [
            "端的洪爐百煉鋼，雙收雙放凜寒霜。",
            "這些柄欛捻得定，要截諸方短與長。"
        ],
        "title": "贈弋陽剪剃祝詠",
        "id": "d1f627a6-e51c-48e8-b478-8e18261148ba"
    },
    {
        "author": "釋月磵",
        "paragraphs": [
            "諸緣外息心無喘，墮在那伽那一機。",
            "蹉口一回輕噫欠，疾雷轟破五須彌。"
        ],
        "title": "定山",
        "id": "4d606ba8-5c80-4698-8c69-c08f512a2492"
    },
    {
        "author": "釋月磵",
        "paragraphs": [
            "謾將折筯探源流，直到俱盧窮盡頭。",
            "端的這回親見徹，百千溟渤一浮漚。"
        ],
        "title": "北海",
        "id": "5f88fb10-f5e5-4619-bacb-6205abdb6971"
    },
    {
        "author": "釋月磵",
        "paragraphs": [
            "楖栗橫肩犯曉寒，倚天青即是廬山。",
            "上人幸有娘生脚，直到高高頂𩕳間。"
        ],
        "tags": [
            "庐山"
        ],
        "title": "送琇上人",
        "id": "342ae4e8-2e48-4492-955b-354097e79e48"
    },
    {
        "author": "釋月磵",
        "paragraphs": [
            "等閑𢬵取娘生手，萬浪中間攪一回。",
            "拶得清波無透路，玉蟾輥入掌中來。"
        ],
        "title": "掬月",
        "id": "990b4f8c-8676-4911-a3eb-3c3e304d0aa3"
    },
    {
        "author": "釋月磵",
        "paragraphs": [
            "午夜寒香汎翠微，橫斜影裏立孤危。",
            "看他垂手爲人處，放下懸屋第一枝。"
        ],
        "title": "梅山",
        "id": "d1dd7a86-0ad1-47ab-b47a-26fc454d4734"
    },
    {
        "author": "釋月磵",
        "paragraphs": [
            "玲瓏岩下憶辭師，軟語丁寧歸莫遲。",
            "昨夜春堂轟霹靂，分明一喝再參時。"
        ],
        "title": "寄呈西巖和尚",
        "id": "05b1a0ff-6381-400f-ad73-91cd35814965"
    },
    {
        "author": "釋月磵",
        "paragraphs": [
            "樓臺鬲岸沸笙簫，萬斛金蓮撒碧霄。",
            "湖水東邊楊柳樹，也開青眼看元霄。"
        ],
        "title": "湖東廟化元霄",
        "id": "de9c5fb9-e542-4d1f-b816-30ef52581a66"
    },
    {
        "author": "釋月磵",
        "paragraphs": [
            "楚天空闊鴈橫秋，揚示二千年話頭。",
            "閃電光中如不薦，滿蓬烟雨上孤舟。"
        ],
        "title": "送遜禪人",
        "id": "e58e5717-a4f4-4ca4-84dd-c7bd35deb878"
    },
    {
        "author": "釋月磵",
        "paragraphs": [
            "如星冏冏瞭雙眸，妙處工夫少與儔。",
            "捏定這些真柄霸，衲僧那箇不低頭。"
        ],
        "title": "贈刀鑷",
        "id": "469714bf-06e1-4975-915e-a0b60f7bb0fb"
    },
    {
        "author": "釋月磵",
        "paragraphs": [
            "覓安心法沒來由，獃立庭前雪到腰。",
            "祇好別行條活路，看廬山看浙江潮。"
        ],
        "tags": [
            "庐山"
        ],
        "title": "送恢侍者",
        "id": "228921b2-6dd7-4f30-b9f8-c8dcd3bd0325"
    },
    {
        "author": "釋月磵",
        "paragraphs": [
            "怒霆轟耳記曾呼，充塞乾坤恨未除。",
            "將謂阿師無實相，春風萬疊峙康廬。"
        ],
        "title": "無相和尚塔",
        "id": "eb474c91-9cd4-4587-af44-4c3f6606e2ff"
    },
    {
        "author": "釋月磵",
        "paragraphs": [
            "萬箇篔簹带雪青，一庵猶自揭唐名。",
            "道人心欲留雲住，寬著儼問屋數楹。"
        ],
        "title": "天池資勝庵",
        "id": "ea596aee-5471-4c49-a50e-120cec2418c9"
    },
    {
        "author": "釋月磵",
        "paragraphs": [
            "脚頭步步躡雲梯，到此須知恰半之。",
            "絕頂欲觀天地闊，不妨款款策藤枝。"
        ],
        "title": "天池半雲亭",
        "id": "aa942693-d796-40d3-a5a0-baa885222798"
    },
    {
        "author": "釋月磵",
        "paragraphs": [
            "保壽當年不渡河，箇般檐板誤人多。",
            "勸君賸買草鞋好，彈雀何曾只就窠。"
        ],
        "title": "寄保壽心鏡",
        "id": "3c99bde4-4817-4a5b-b513-67c4219714a2"
    },
    {
        "author": "釋月磵",
        "paragraphs": [
            "點點寒飆振槁枝，翠微重疊凍雲垂。",
            "春風萬斛呼不醒，別嶂一聲啼子規。"
        ],
        "title": "枯山",
        "id": "9eab400a-cb97-479d-9ccc-48fe45732261"
    },
    {
        "author": "釋月磵",
        "paragraphs": [
            "六月炎天飛片雪，山河大地冷凄凄。",
            "三年祇道消融盡，凍合侯家水一溪。"
        ],
        "title": "雪溪塔",
        "id": "26f1df1f-b67f-42f1-9f70-d4fc16ec5c84"
    },
    {
        "author": "釋月磵",
        "paragraphs": [
            "見說翁翁老更顛，爲人單只用粗拳。",
            "近來發得無明甚，打破虛空沒半邊。"
        ],
        "title": "寄浄慈愚極老叔",
        "id": "30d3547c-02d7-454c-83b4-c0fbc196aabf"
    },
    {
        "author": "釋月磵",
        "paragraphs": [
            "爺看千丈巖前瀑，頂雪遥應瀑雪同。",
            "石虎溪邊傾石耳，要聽鐵錫響寒空。"
        ],
        "title": "送俊侍者",
        "id": "de548ea0-ca16-4182-9172-8b9d05b4d663"
    },
    {
        "author": "釋月磵",
        "paragraphs": [
            "人從村草步頭來，毒氣經年不受埋。",
            "散作西山千嶂雨，毒花毒果幾根荄。"
        ],
        "title": "淵侍者自幻智塔所來就見翠岩木翁",
        "id": "a38892b6-c43b-4eab-b30d-b247398c0b61"
    },
    {
        "author": "釋月磵",
        "paragraphs": [
            "倒跨金獅別五臺，峨嵋廬嶽眼中埃。",
            "袖藏小白花歸去，人道親提東海來。"
        ],
        "title": "送肅庵長老歸北",
        "id": "7d9e62fe-b7fa-4d70-9f1d-02cb7273c7b8"
    },
    {
        "author": "釋月磵",
        "paragraphs": [
            "越水新營窣堵波，與他玉几不爭多。",
            "從今客路三千里，又累奔馳劉薩訶。"
        ],
        "title": "建育王塔",
        "id": "99ac362e-3c19-45f3-9388-466dbba6f552"
    },
    {
        "author": "釋月磵",
        "paragraphs": [
            "薦福重開地獄門，要從衲子結生冤。",
            "若還將脇沾他席，熱鐵燒身又一番。"
        ],
        "title": "新僧堂",
        "id": "ee70d254-895a-449c-89aa-a9da680ab33f"
    },
    {
        "author": "釋月磵",
        "paragraphs": [
            "本來清浄無一物，大地山河忽渺瀰。",
            "童子不須拋瓦礫，老僧定觀正斯時。"
        ],
        "title": "番陽大浸",
        "id": "ac279427-5ba3-4365-8ebf-e10faaf5168e"
    },
    {
        "author": "釋月磵",
        "paragraphs": [
            "一亭新立雪磯頭，漫向空中拋直鉤。",
            "幾度無風浮子動，老僧終是懶擡眸。"
        ],
        "title": "磯亭",
        "id": "5d95d53b-09a3-422c-b860-f797c0c75f27"
    },
    {
        "author": "釋月磵",
        "paragraphs": [
            "倒握仰山鍬在手，掀翻大地覓知音。",
            "縱饒濟北陰凉樹，入土也須三尺深。"
        ],
        "title": "道者化栽樹",
        "id": "fc90517b-d0ee-43e0-95be-2efb4766cb6a"
    },
    {
        "author": "釋月磵",
        "paragraphs": [
            "笑穿無耳破芒鞋，賜得高低百丈摧。",
            "月磵有拳當贈汝，只今忙甚別時來。"
        ],
        "title": "送鵝湖鋔侍者",
        "id": "2172f46f-48b4-444a-91a4-ccc88d576d9e"
    },
    {
        "author": "釋月磵",
        "paragraphs": [
            "於一微塵出此經，萬象森羅著眼聽。",
            "殷殷春雷撼天地，同是三呼萬歲聲。"
        ],
        "title": "聖旨看藏經",
        "id": "2c40c973-ac50-4d79-836d-9a42cdfbddcd"
    },
    {
        "author": "釋月磵",
        "paragraphs": [
            "青山立玉水粘䒶，祖意明明在目前。",
            "短堠長亭何所許，處處春風啼杜鵑。"
        ],
        "title": "送人",
        "id": "0424fbd0-6250-4de6-90c9-cc027fa064cf"
    },
    {
        "author": "釋月磵",
        "paragraphs": [
            "村草步頭草幾深，從教埋沒祖師心。",
            "也應曾不著眼覷，覷著還應恨拍襟。"
        ],
        "title": "寄天童日東岩",
        "id": "3d777ec3-f07d-44fb-b375-c11592c1f31f"
    },
    {
        "author": "釋月磵",
        "paragraphs": [
            "汝今未老早安排，窣堵波從此地開。",
            "勝處笑曾舒老眼，好一矗矗送青來。"
        ],
        "title": "題可長老壽塔",
        "id": "fb079c3e-e26d-409c-9cd2-553e79cc213c"
    },
    {
        "author": "釋月磵",
        "paragraphs": [
            "長庚峰頂展炊巾，白日青天海岳昏。",
            "痛棒當機連架打，低聲道我是師孫。"
        ],
        "title": "謙侍者之天童",
        "id": "ea2d75c7-8d27-40de-9d19-cd04c9a6d7f9"
    },
    {
        "author": "釋月磵",
        "paragraphs": [
            "冤家別去幸相疎，不擬重來膽氣粗。",
            "三十烏藤不輕恕，也知年老覺心孤。"
        ],
        "title": "送才首座  其一",
        "id": "3295351a-5d52-44a4-a9df-bcd21e2d8e19"
    },
    {
        "author": "釋月磵",
        "paragraphs": [
            "海國山山叫子規，不知何處卸征衣。",
            "拳頭自是娘生底，莫向諸方肋下揮。"
        ],
        "title": "送才首座  其二",
        "id": "11473ff4-7bea-4ab9-955b-a838d8802834"
    },
    {
        "author": "釋月磵",
        "paragraphs": [
            "太白峩峩峙碧霄，百千諸佛欠遮頭。",
            "願君施五鳳樓手，成我山中五鳳樓。"
        ],
        "title": "天童化五鳳樓",
        "id": "4bcf441b-bee1-40bb-b5f2-2b81c2daf633"
    },
    {
        "author": "釋月磵",
        "paragraphs": [
            "近日傳聞小釋迦，恣施瞎棒與盲枷。",
            "再參通我一轉語，春至山山桃自花。"
        ],
        "title": "順維那歸仰山",
        "id": "0f6eaff7-e406-481f-8137-c0e175c785e3"
    },
    {
        "author": "釋月磵",
        "paragraphs": [
            "住住住，眨眼白雲飛去。",
            "杜鵑聲在最高處，春風花滿甜桃樹。"
        ],
        "title": "送住禪人歸疏山",
        "id": "15df8b51-0559-4ddc-be7c-a1332347fb18"
    },
    {
        "author": "釋月磵",
        "paragraphs": [
            "滿天花雨忽毿毿，定起閑將鼻觀參。",
            "却是西山山下寺，古薇枝上綻優曇。"
        ],
        "title": "送親宗古住西山崇報  其一",
        "id": "7efa8a2e-2b46-4294-8521-7996be54ef86"
    },
    {
        "author": "釋月磵",
        "paragraphs": [
            "法道如今危未危，老眸近覺淚霑頤。",
            "期君硬著腕頭力，一髮千鈞在此時。"
        ],
        "title": "送親宗古住西山崇報  其二",
        "id": "31bbf1a5-b0b3-447c-b537-2d3f8c4a5404"
    },
    {
        "author": "釋月磵",
        "paragraphs": [
            "笑問殷勤求底事，却言近離古杭州。",
            "開口便作佛法會，老來無力舉藤條。"
        ],
        "title": "中道者",
        "id": "0a66c133-0edc-472b-8c79-13946800c757"
    },
    {
        "author": "釋月磵",
        "paragraphs": [
            "一人半人之所在，吳越從頭驗一回。",
            "三尺炊巾襟袖裏，向人只道看山氣。"
        ],
        "title": "仙禪人",
        "id": "348af74a-3bcb-47d0-84a4-1bb475cbbd49"
    },
    {
        "author": "釋月磵",
        "paragraphs": [
            "我國從來本晏然，蕭條活計自忘年。",
            "無端一陣微風過，萬樹蒼松競說玄。"
        ],
        "title": "寂林",
        "id": "b5b6608e-6a62-4da4-a371-6c7f44934340"
    },
    {
        "author": "釋月磵",
        "paragraphs": [
            "阿師活葬此江臯，障却錢塘幾度潮。",
            "可是髑髏乾不盡，蛙聲依舊響春宵。"
        ],
        "title": "鏡清塔",
        "id": "d7a286ce-242d-4d37-bf3a-3a8affb10016"
    },
    {
        "author": "釋月磵",
        "paragraphs": [
            "一別龍峰五十年，堪嗟塵世事茫然。",
            "門前舊日長松樹，恨殺春風啼杜鵑。"
        ],
        "title": "東黄龍雪村",
        "id": "a56dadd8-634d-4ee0-bc45-ea0e491b38a8"
    },
    {
        "author": "釋月磵",
        "paragraphs": [
            "猗歟大塊中，有此赤肉團。",
            "曾無生與死，從渠暑復寒。",
            "熾然常說法，風動萬琅玕。",
            "了然無一物，滿目是青山。",
            "以幻觀吾幻，以閑樂吾閑。",
            "世態自消長，日月長循環。"
        ],
        "title": "書明月山房",
        "id": "d4a4e84f-b181-461d-a8dc-2ac424cd4483"
    },
    {
        "author": "釋月磵",
        "paragraphs": [
            "正覺山中與麽來，慚惺滿面是塵埃。",
            "未曾空却衆生界，添得人間一禍胎。"
        ],
        "title": "出山相贊",
        "id": "c28ab682-a121-4fb7-a76b-41961f797119"
    },
    {
        "author": "釋月磵",
        "paragraphs": [
            "開口觸著梁王諱，擧步踏翻揚子江。",
            "比似者般底麤行，西天東土更無雙。"
        ],
        "title": "達磨贊",
        "id": "813c709d-a5f3-4b48-aa77-4e108c35baec"
    },
    {
        "author": "釋月磵",
        "paragraphs": [
            "蒙却頭，入正定。",
            "定眼忽開，有何所證。",
            "楊柳枝頭春雨暝。"
        ],
        "title": "觀音贊  其一",
        "id": "796d015b-70a9-46fe-99c5-a20c1c49cac9"
    },
    {
        "author": "釋月磵",
        "paragraphs": [
            "抱膝坐盤陀，以耳觀無礙。",
            "一匊悲心海樣深，何時空却衆日界。"
        ],
        "title": "觀音贊  其二",
        "id": "cc5df3de-a8a0-46b2-b3ec-d4cf7c564242"
    },
    {
        "author": "釋月磵",
        "paragraphs": [
            "曲江磯頭，奉化縣裏。",
            "拖潑囊落落魄魄，剛道一生歡喜。",
            "不知月在雲中笑你。"
        ],
        "title": "布袋贊  其一",
        "id": "184acb5c-3c19-428b-8936-d81ca97496fa"
    },
    {
        "author": "釋月磵",
        "paragraphs": [
            "無端拋却率陀天，奉化江頭恣掣顛。",
            "拄杖奪來還痛與，我儂要結下生緣。"
        ],
        "title": "布袋贊  其二",
        "id": "4792e99f-0e5d-4c9e-b76d-fb183d61b74c"
    },
    {
        "author": "釋月磵",
        "paragraphs": [
            "山河大地，猶一點埃。",
            "面前掃却，背後成堆。",
            "獃，獃。"
        ],
        "title": "寒山贊",
        "id": "8c40cf33-48b5-4de3-9dbf-dca74c1e0f2e"
    },
    {
        "author": "釋月磵",
        "paragraphs": [
            "台雲萬丈，猶一菜滓。",
            "收拾筒中，如金自誇。",
            "差，差。"
        ],
        "title": "拾得贊",
        "id": "3eeb0858-3d45-4072-aa69-22aaf3e456ae"
    },
    {
        "author": "釋月磵",
        "paragraphs": [
            "所指是何物，所說是何言。",
            "心毒不如口毒，合成生死深冤。",
            "閭丘老，惜尊拳。"
        ],
        "title": "豐干指虎與閭丘說贊",
        "id": "0d402929-9509-4ffd-8335-99459d1d7246"
    },
    {
        "author": "釋月磵",
        "paragraphs": [
            "忘却自家心，却指天邊月。",
            "更言無物比倫，分明話作兩橛。",
            "生苕菷，何不摵。"
        ],
        "title": "寒山拾得贊",
        "id": "e7862202-6ce9-423d-8a65-50bcddf504ba"
    },
    {
        "author": "釋月磵",
        "paragraphs": [
            "渾無針劄處，爲君道線路。",
            "夜半三足烏，飛上珊瑚樹。"
        ],
        "title": "朝陽贊",
        "id": "bbf7c2e5-a0ad-45f0-ae54-ace88e1e80ae"
    },
    {
        "author": "釋月磵",
        "paragraphs": [
            "白白是脫空，剛言標月指。",
            "便恁麽回向，墮佗光影裏。"
        ],
        "title": "對月贊",
        "id": "eb6a9948-37cd-45f9-96e6-060ce418fb3e"
    },
    {
        "author": "釋月磵",
        "paragraphs": [
            "成群作隊，指東話西。",
            "造妖捏怪，誑惑愚癡。",
            "神通妙用有誰知，天台月皎，南嶽雲垂。"
        ],
        "tags": [
            "衡山"
        ],
        "title": "贊羅漢共一軸",
        "id": "b9c5fbe2-8367-4025-9acb-b49d032f967a"
    },
    {
        "author": "釋月磵",
        "paragraphs": [
            "虎依人，人靠虎，一物我忘亦汝，肚裏各自惺惺。",
            "且作團打覺睡，誰管人間今與古。"
        ],
        "title": "贊豐干寒拾虎四睡圖",
        "id": "235d4e78-b9c3-4eac-98af-2f8697c91abe"
    },
    {
        "author": "釋月磵",
        "paragraphs": [
            "惟吾一指，造大極玄。",
            "視天下人，咸若小兒。",
            "起膏肓疾，猶談笑然。",
            "貌可丹青，玄孰傳焉。"
        ],
        "title": "贊童科安醫師",
        "id": "cdb0ad0e-7b64-4ddf-ace4-c7e29fc06de2"
    },
    {
        "author": "釋月磵",
        "paragraphs": [
            "參無所參，悟無所悟。",
            "空手捏雙拳，要起破沙盆。",
            "門戶用盡拍盲，少喜多怒。",
            "也有一分長，甜瓜生苦瓠。"
        ],
        "title": "崇寧可長老請贊",
        "id": "67371281-8513-41c5-88a4-e4353c4bbd32"
    },
    {
        "author": "釋月磵",
        "paragraphs": [
            "跳出黄龍三重關，撞破天童生鐵網。",
            "量太虛空爲十尺，秤須彌山作八兩。",
            "信緣隨處住院，爲人處惟拳與掌，當機佛祖難近傍。",
            "粗行拍盲，盡直北直南數來，更無此樣。",
            "崇報切自知機，莫學渠儂箇伎倆。"
        ],
        "title": "崇報洪長老請贊",
        "id": "6a0cc4d4-3233-4ecd-a723-94714337b063"
    },
    {
        "author": "釋月磵",
        "paragraphs": [
            "行脚見淳祐諸老，住院歷南北兩朝。",
            "不守黄龍活業，不傳太白箕裘。",
            "爲人處慣向弓弦上結絲，橫機時每於險處斷橋。",
            "設出古老文章，解教夫子咂舌。",
            "擧示杜撰提唱，剛要達磨點頭。",
            "長處全無，拙處偏優。",
            "是爲楊岐十一世孫月磵比丘。"
        ],
        "title": "印甥請贊",
        "id": "2b0e328c-a397-405a-9f34-c96ccd318191"
    },
    {
        "author": "釋月磵",
        "paragraphs": [
            "有髮兮誰兄，無髮兮誰弟。",
            "不說道與禪，不談仁與義。",
            "澹然相對各成翁，誰管兩朝經亂治。",
            "丹青寫出付昇彪，大似空中插標記。"
        ],
        "title": "家兄同幀壽容",
        "id": "526db59a-f1fc-4a65-aa2a-1ad677493af7"
    },
    {
        "author": "釋月磵",
        "paragraphs": [
            "禪學全無拍盲，第一住山活計。",
            "竹篦三尺，怒發時鞭得虛空粉碎，編辟時拶得石人腦裂。",
            "更有一般沒思忖處，陳年破砂盆，却要向景德鎮裏重新燒出。",
            "從頭至尾數來，大元國裏長老，烈烈挈挈無如你。"
        ],
        "title": "景德遂長老請贊",
        "id": "f45edd20-62d3-49ed-98a0-937c32753d85"
    },
    {
        "author": "釋月磵",
        "paragraphs": [
            "貌若寬閑，性尤剛急。",
            "不以佛法當人情，不以慈悲爲利益。",
            "爲人處熱喝嗔拳，雪霜中有春消息。",
            "正崇爲子却孝順，見斧擔重重添石。"
        ],
        "title": "崇都寺請贊",
        "id": "0367c383-d05e-48e0-937e-c3fce4db16a6"
    },
    {
        "author": "釋月磵",
        "paragraphs": [
            "渠似我，我似渠。",
            "子相似，恰相如如處。",
            "畢竟何如，甜瓜生得苦葫蘆。"
        ],
        "title": "源侍者請贊",
        "id": "584230d3-992d-4053-9364-79743665657b"
    },
    {
        "author": "釋月磵",
        "paragraphs": [
            "蒼苔裹枯松，白雲抱幽石。",
            "面目儼然□，易見還難識。",
            "臨濟未是白拈賊。"
        ],
        "title": "崇勝東源長老請贊",
        "id": "25a51e82-00df-4b46-bbdb-0e41823bca5c"
    },
    {
        "author": "釋月磵",
        "paragraphs": [
            "大江以東非生緣，大江以西非受經。",
            "行脚見宋朝三十七員惡知識，末後撞入天童布絲網裏。",
            "折倒平生，視佛祖若大寇讎，視衲僧若大冤憎。",
            "五處住山，百無一能。",
            "無補宗教，不上傳燈。",
            "効尤佛照授秀岩之法席，魯山其克荷負，而道德深愧乎五宿觀堂之老僧。",
            "誰費丹青，點涴太清。",
            "只好釣雪磯頭，終朝笑看遠山青。"
        ],
        "title": "薦福魯山長老請贊",
        "id": "89c83f63-fb79-4e97-ab66-220bf525762b"
    },
    {
        "author": "釋月磵",
        "paragraphs": [
            "受經黄龍，而不以爲家。",
            "親見天童，而不傳其道。",
            "生宋紹定，閲七十曆，有雪盈顛。",
            "住番薦福，踰二十年，無功可考。",
            "以棒喝結衲子深冤，以懶拙當人間至寶。",
            "隠靜無端，憑妙峯邈出，類焉個枯橋。",
            "似者般無禪無道無能爲底長老，盡直北直南何處討。"
        ],
        "title": "隠靜空巖長老請贊",
        "id": "c726ada2-2f72-4586-a716-0c6d3c5ceee7"
    },
    {
        "author": "汪夢斗",
        "paragraphs": [
            "天氣才晴便不同，輕輕拂面有和風。",
            "溪邊春事關心處，楊柳深青杏淺紅。"
        ],
        "title": "旌德道中即事",
        "id": "353e8f48-0127-41ca-a055-9c676dea5c8c"
    },
    {
        "author": "汪夢斗",
        "paragraphs": [
            "石臺突兀倚晴空，一带春江瀉玉虹。",
            "千古佳名喚行客，騎魚何處訪琴公。"
        ],
        "title": "涇縣琴臺",
        "id": "95ea47ad-4970-47c8-a318-03d3b3b1a7bd"
    },
    {
        "author": "汪夢斗",
        "paragraphs": [
            "鵲信占新霽，朝暾起樹東。",
            "春衫欺客冷，社甕憶鄉紅。",
            "溪長杏花水，路蒸蘭草風。",
            "午餐羹枸杞，扶弱有神功。"
        ],
        "title": "當途道中社",
        "id": "ca1be982-1504-4a78-8976-7fa073b52233"
    },
    {
        "author": "汪夢斗",
        "paragraphs": [
            "力成和議得休兵，痛駡猶煩諸老生。",
            "拘執行人招覆滅，幸逃誅死罰殊輕。"
        ],
        "title": "過江陵鎮登秦申王墳讀决策元功精忠粹德碑文有感近事而賦",
        "id": "1781d559-2df3-415c-8527-5daa21808bff"
    },
    {
        "author": "汪夢斗",
        "paragraphs": [
            "英蕩觀風下帝旁，六條察吏立臺霜。",
            "中原自古聞王猛，一道而今有范滂。",
            "園館日和歸燕樂，江城春透露桃香。",
            "公餘無限離騷興，故許吟人拜下牀。"
        ],
        "title": "金陵上王煥卿提刑",
        "id": "11e127c6-04ca-46c5-9ad6-807b69fc14ca"
    },
    {
        "author": "汪夢斗",
        "paragraphs": [
            "皇華曾爲歙山留，笑殺揚人汎汎舟。",
            "偶話後天非定位，懸知此輩固清流。",
            "一燈雪屋蟲聲細，疋馬晴川草色秋。",
            "倚杖儒宮橋下水，夢魂須憶舊來遊。"
        ],
        "title": "奧屯周卿提刑去年巡歷績溪回日有詩留別今依韻和呈",
        "id": "5e95d0d2-0351-47f4-92ad-ff46421e3a95"
    },
    {
        "author": "汪夢斗",
        "paragraphs": [
            "風冷知日落，水寬得天多。",
            "金陵懷古句，絕唱是西河。"
        ],
        "title": "金陵僦舟渡江至儀真登陸  其一",
        "id": "a13463cb-2ad4-4c32-9096-e545b374742a"
    },
    {
        "author": "汪夢斗",
        "paragraphs": [
            "寒波白似面，遠岫劣於眉。",
            "江上無多作，淮南正要詩。"
        ],
        "title": "金陵僦舟渡江至儀真登陸  其二",
        "id": "d063c92c-2326-4637-9e71-e822804ddc24"
    },
    {
        "author": "汪夢斗",
        "paragraphs": [
            "事以詩書立，國惟仁義昌。",
            "當年衣带水，元不管興亡。"
        ],
        "title": "金陵僦舟渡江至儀真登陸  其三",
        "id": "9f201959-10fb-4305-87e1-a326f54e1979"
    },
    {
        "author": "汪夢斗",
        "paragraphs": [
            "舟人忽驚問，春事已平分。",
            "江水浸鈎月，晴空橫疋雲。"
        ],
        "title": "金陵僦舟渡江至儀真登陸  其四",
        "id": "3d203166-9336-40dd-b51c-0dff34e012a0"
    },
    {
        "author": "汪夢斗",
        "paragraphs": [
            "風順帆心飽，潮平棹尾收。",
            "擁書人自卧，一息到真州。"
        ],
        "title": "金陵僦舟渡江至儀真登陸  其五",
        "id": "7de47cda-18f8-4a08-854a-28ef7def8fd8"
    },
    {
        "author": "汪夢斗",
        "paragraphs": [
            "天圍春漲闊，水展夕陽紅。",
            "已是淮南客，常吟江左風。"
        ],
        "title": "金陵僦舟渡江至儀真登陸  其六",
        "id": "2a4ac5b6-ba3a-487f-9d36-668e09786b70"
    },
    {
        "author": "汪夢斗",
        "paragraphs": [
            "他鄉逢冷食，故國隔長江。",
            "薄雨膏猶膩，落紅香滿腔。",
            "客遊如夢醒，愁事被春降。",
            "正說揚州鶴，俄來雪一雙。"
        ],
        "tags": [
            "长江"
        ],
        "title": "清明",
        "id": "85fee070-3eb1-4bd9-ac9e-b025afb3810f"
    },
    {
        "author": "汪夢斗",
        "paragraphs": [
            "偶涉長江向北來，時寒江北較花遲。",
            "一春十日九風雨，百歲半生多別離。",
            "佛剎疎鐘催客睡，酒樓戲鼓撓人詩。",
            "幽燕尚在黄雲外，僂指何時是到期。"
        ],
        "tags": [
            "长江"
        ],
        "title": "枕上漫成",
        "id": "ac06d8c9-47f0-47ca-a0db-0266583aded2"
    },
    {
        "author": "汪夢斗",
        "paragraphs": [
            "詞章記覽固虛文，兀坐枯禪亦異聞。",
            "萬事當如爐上雪，一心莫起鏡中雲。",
            "知行互進方爲學，理欲相參及早分。",
            "吾道但從平實看，求之空寂便紛紜。"
        ],
        "title": "次韻陳孝先制機論學",
        "id": "300b2cfa-e0c2-4442-ace3-8b88dcecd000"
    },
    {
        "author": "汪夢斗",
        "paragraphs": [
            "夾道繁陰千步强，支筇聊當踏春陽。",
            "野花不識興亡事，故故撩人爲送香。"
        ],
        "title": "寶應城北門外登崖散步",
        "id": "2b696aa1-a7fb-4694-8ab0-8e9b0e797970"
    },
    {
        "author": "汪夢斗",
        "paragraphs": [
            "匆匆分手向天涯，便憶高齋聚首時。",
            "繞榻圖書春睡醒，一燈風雨夜談遲。",
            "幽州此去三千里，行客當歸六月期。",
            "窗枕那堪秋思澹，瀹茶細與說相思。"
        ],
        "title": "山陽寄陳月觀",
        "id": "f448023b-42f8-449b-b462-0c1c7bceaaaa"
    },
    {
        "author": "汪夢斗",
        "paragraphs": [
            "風飽晴川十幅蒲，月明乘興泛玻璃。",
            "舟人生路須加謹，却道今非比舊時。"
        ],
        "title": "風帆夜汎清河",
        "id": "937d7345-2177-4fb1-8083-b9878b1b9806"
    },
    {
        "author": "汪夢斗",
        "paragraphs": [
            "當年圖上看中原，欲渡長淮夢斷魂。",
            "今日絕淮載詩去，輕舟已自入桃源。"
        ],
        "title": "舟次比屋",
        "id": "50ee258a-bfa2-4195-b217-35e383000a9c"
    },
    {
        "author": "汪夢斗",
        "paragraphs": [
            "草舍三家市，蘆林半里城。",
            "灘乾去船澀，溪浄露沙明。",
            "鳥跡不見過，蚌胎隨處生。",
            "水心石人立，遥望似相迎。"
        ],
        "title": "桃園縣過雀杼鎮即事",
        "id": "fcacac42-4fae-42f7-aa7b-4687e40a9e47"
    },
    {
        "author": "汪夢斗",
        "paragraphs": [
            "日長消困共枰棋，適興何須苦用機。",
            "舟窄不妨眠對局，暑輕已覺汗沾衣。",
            "身如禪定一榻上，心似遊絲千里飛。",
            "何似清吟發天籟，精神疎暢肉生肥。"
        ],
        "title": "舟中與安道手談遣日",
        "id": "bfd59299-bbd6-4136-9c0a-1fc136335117"
    },
    {
        "author": "汪夢斗",
        "paragraphs": [
            "舊國當年闊，暑風今日生。",
            "舟回溪幾曲，人卧月三更。"
        ],
        "title": "夜泊宿遷上流",
        "id": "98fcbb55-0cb8-4fa2-ba50-db82d1195feb"
    },
    {
        "author": "汪夢斗",
        "paragraphs": [
            "博浪沙中擊副車，却來跪履受編書。",
            "欲從圯上尋黄石，今有何人孺子如。"
        ],
        "title": "下邳永豐橋舟過其下有感",
        "id": "88a4057d-3a75-4a5f-bc63-9b9f6bbc5411"
    },
    {
        "author": "汪夢斗",
        "paragraphs": [
            "水落石多舟去遲，亂河西渡讀殘碑。",
            "三亭二閘依然在，那得安流似舊時。"
        ],
        "title": "呂梁洪讀宣和碑",
        "id": "bcd9397d-1b40-4513-9c57-9f3ab1c80697"
    },
    {
        "author": "汪夢斗",
        "paragraphs": [
            "河邊不見舊黄樓，綠暗荒城四月秋。",
            "風捲黄沙塵拂面，有人尚憶老坡不。"
        ],
        "title": "彭城有感",
        "id": "64d00d55-3179-4078-b967-bdd01a99183f"
    },
    {
        "author": "汪夢斗",
        "paragraphs": [
            "生平不肯見王公，蒙被清吟道自尊。",
            "寂寞彭城非昔比，風流何處覓曾孫。"
        ],
        "title": "弔后山",
        "id": "6c17706c-ee45-4961-a423-2d6857af923c"
    },
    {
        "author": "汪夢斗",
        "paragraphs": [
            "輕舟自挽上危灘，不見黄河古水津。",
            "天上三更下弦月，夢中萬里異鄉魂。",
            "苦無濁酒澆勞役，喜有清飆濯暑袢。",
            "曉起掀篷明望眼，蹇馿載鵲過前村。"
        ],
        "title": "夜宿黄河",
        "id": "d3e6146b-e796-4af6-b174-35a454b5b056"
    },
    {
        "author": "汪夢斗",
        "paragraphs": [
            "謾著青鞵過小灣，偶然清暑變輕寒。",
            "山行却似江南景，更有羣鵝浴碧瀾。"
        ],
        "title": "沛縣道中",
        "id": "80c2f845-1bd3-4cc1-8eae-884d7cfd8382"
    },
    {
        "author": "汪夢斗",
        "paragraphs": [
            "擊筑長歌意始真，斬蛇元是感鄉人。",
            "大風不起人非昔，臺下滔滔泗水春。"
        ],
        "title": "漢高祖歌風臺",
        "id": "da76a5c0-211c-431a-aad1-e8a8a8f9b6e4"
    },
    {
        "author": "汪夢斗",
        "paragraphs": [
            "吳若未亡齊未寒，辭人微意寓毫端。",
            "當時借爲胥祠發，似誚諸人訃契丹。"
        ],
        "title": "沛城北有伍員廟碑露立荒郊有感",
        "id": "2d61780e-25af-4f78-9e2e-4e8a7b94ccbe"
    },
    {
        "author": "汪夢斗",
        "paragraphs": [
            "新綠陰陰夏氣清，犢車穿入別村行。",
            "家山今隔幾千里，始聽春鶑第一聲。"
        ],
        "title": "東行魚臺縣界初聞鶑",
        "id": "83efb75f-dd61-490e-af8d-e9561e906e03"
    },
    {
        "author": "汪夢斗",
        "paragraphs": [
            "石臺突兀鎮荒雲，廢寺淒涼石有文。",
            "魯國遺風無彷彿，矢魚以後幾紛紛。"
        ],
        "title": "登魚臺讀唐梁至金人碑有感",
        "id": "5001889f-bf4d-4ba5-8344-e335fbff480c"
    },
    {
        "author": "汪夢斗",
        "paragraphs": [
            "箕斗澄暉缺月升，茅花夾轂雪中行。",
            "曉風凜凜寒城冷，濠裏荷錢無數生。"
        ],
        "title": "明發魚臺至古城或云即舊濟州未詳",
        "id": "5c884c2d-dee8-4ab8-a707-e6dea622a48f"
    },
    {
        "author": "汪夢斗",
        "paragraphs": [
            "客裏休歌行路難，未容歸夢繞江南。",
            "荆筐蔽弩人媒雉，桃葉懸門女飯蠶。",
            "故國山河今尚在，殘春道路暑先酣。",
            "新詩收拾中州事，歸與鄉人細細談。"
        ],
        "title": "車行濟州道中即事",
        "id": "649603aa-2446-4ec6-9fee-e16eb22181b8"
    },
    {
        "author": "汪夢斗",
        "paragraphs": [
            "鐵鎗戰死後梁時，消得金人爲葺祠。",
            "近歲江頭幾符節，過來須也讀殘碑。"
        ],
        "title": "汶上縣西門外有梁王彥章廟金人泰和中重修廟記存",
        "id": "da2c8812-c210-4ceb-b686-e259f7bddb99"
    },
    {
        "author": "汪夢斗",
        "paragraphs": [
            "過樓懶上最高梯，爲愛茶香試上嬉。",
            "簷外衆山供遠碧，却思鄉景下樓遲。"
        ],
        "title": "東平府登飛雲樓啜茶",
        "id": "ac58ef16-eddc-4f12-8896-b81eb79dd5df"
    },
    {
        "author": "汪夢斗",
        "paragraphs": [
            "卧駕馿車入博州，青山淡淡夕陽愁。",
            "翻思故國今何在，枉抱忠肝似馬周。"
        ],
        "title": "道過茌平縣感馬周事",
        "id": "d026d3be-83fd-4a5a-a21f-d0c66b4be6dc"
    },
    {
        "author": "汪夢斗",
        "paragraphs": [
            "錯賦巫山十二峯，西南與北偶名同。",
            "便饒真是陽臺路，行雨才收夢亦空。"
        ],
        "title": "高唐州戲作",
        "id": "a986fecc-5461-4a4d-b89b-2539c518b6a6"
    },
    {
        "author": "汪夢斗",
        "paragraphs": [
            "有山無水山枯槁，有水無山水汗漫。",
            "此處無山亦無水，風砂捲地鼻生酸。"
        ],
        "title": "道中不見山水",
        "id": "d292874f-06e4-4949-9d79-2b4406526571"
    },
    {
        "author": "汪夢斗",
        "paragraphs": [
            "轉漕東南由汴力，此河今日力猶多。",
            "隋疲民力亡天下，却爲他人浚兩河。"
        ],
        "title": "過御河有感",
        "id": "afda8287-d30a-4b62-b7d8-1967daa357c7"
    },
    {
        "author": "汪夢斗",
        "paragraphs": [
            "驛路車聲軟，斜暉雨脚收。",
            "柳陰家曉鵲，桑椹醉春鳩。"
        ],
        "title": "景州道中",
        "id": "b25d6a75-8944-4f6b-8662-ba8ae8b794e1"
    },
    {
        "author": "汪夢斗",
        "paragraphs": [
            "手斧當年自畫河，聖人微意不求多。",
            "如何王蔡忘前事，可謂貪他却著他。"
        ],
        "title": "雄州北城外過白溝河",
        "id": "7733a7eb-cf26-4af6-9b31-ef731adc480e"
    },
    {
        "author": "汪夢斗",
        "paragraphs": [
            "轆轤無處汲甘泉，惱得相如肺疾生。",
            "憶著江南山裏路，時時一酌骨毛清。"
        ],
        "title": "道中渴水",
        "id": "7d4d5470-1755-4562-9aa5-2168326e3b90"
    },
    {
        "author": "汪夢斗",
        "paragraphs": [
            "曉風刮骨似嚴寒，漠漠吹沙塞鼻關。",
            "卧入范陽元不覺，醒來忽見太行山。"
        ],
        "title": "曉入涿州界看太行山",
        "id": "74a03442-dd1a-4d4f-834d-330a73b14560"
    },
    {
        "author": "汪夢斗",
        "paragraphs": [
            "處處風吹碧草生，流星時渡絳河明。",
            "上車却欲補殘睡，無數樹陰啼亂鶑。"
        ],
        "title": "連日曉行就車擁衾不得卧",
        "id": "173aac0b-5e91-42ee-bb93-47962fd4e217"
    },
    {
        "author": "汪夢斗",
        "paragraphs": [
            "驚心卵石礙，劈面老沙吹。",
            "越見天闊處，不見雲盡期。"
        ],
        "title": "宛平道中即事",
        "id": "e90923fc-897f-4624-9606-89cd146a6556"
    },
    {
        "author": "汪夢斗",
        "paragraphs": [
            "粉圍萬雉拱宸居，新邑由來草創初。",
            "省署朝衣雜貍鼠，市廛人跡混龍魚。",
            "望時已近行難到，在處皆寬住似疎。",
            "草舞南風半黄碧，客窗幽坐恰便書。"
        ],
        "title": "入都門漫賦",
        "id": "daa67d06-7b9a-47d2-965c-eeb478f157b6"
    },
    {
        "author": "汪夢斗",
        "paragraphs": [
            "不愛一身死，以全千里生。",
            "羣言更廉潔，此事甚分明。",
            "心白天應見，官卑自莫爭。",
            "于公厚陰德，尚欲子孫榮。"
        ],
        "title": "簡鄉人丘同知舜臣",
        "id": "03809f9c-9340-498e-b1dd-01794d1665c7"
    },
    {
        "author": "汪夢斗",
        "paragraphs": [
            "曾將鴻筆冠羣英，自是峨眉第一人。",
            "執志只期東海死，傷心老作北朝臣。",
            "叔孫入漢儀方制，箕子歸周範已陳。",
            "□□□□□□□，正須自愛不貲身。"
        ],
        "title": "見禮部尚書謝公昌言",
        "id": "81f6e40c-c830-4ff7-98f4-4766e58b1c83"
    },
    {
        "author": "汪夢斗",
        "paragraphs": [
            "牆院人家少市聲，高槐古柳綠初新。",
            "陰雲猶閣西山雨，城郭常吹東海塵。",
            "杏頰簪花紅照樹，蟲絲羅巷晝窺人。",
            "岐陽石鼓無由見，深鎖儒宮碧草春。"
        ],
        "title": "經行舊城過宣聖廟欲看石鼓不得入",
        "id": "ca7d935f-aaf9-44e3-a0ca-e9e17f7cd4cf"
    },
    {
        "author": "汪夢斗",
        "paragraphs": [
            "辜負昌陽酒一盃，異鄉節物苦相催。",
            "榴花未見已夏半，梅子空黄無雨來。",
            "下士蜀皇不復産，愛君屈子有餘哀。",
            "江南儘自多魚米，好趁凉風及早回。"
        ],
        "title": "端午",
        "id": "fc1615c1-7be8-41e2-9e6b-7d30eb229ebd"
    },
    {
        "author": "汪夢斗",
        "paragraphs": [
            "磵邊竹樹絕幽香，燕坐雲根寫洞章。",
            "馬上行人重回首，只知草軟卧牛羊。"
        ],
        "title": "無題  其一",
        "id": "9246676c-de87-478f-9b10-852af02df29a"
    },
    {
        "author": "汪夢斗",
        "paragraphs": [
            "海風吹上一天秋，獨卧扁舟自在流。",
            "傾盡酒壺人已醉，却橫長笛荻花洲。"
        ],
        "title": "無題  其二",
        "id": "d03b3b0f-5b52-4bc2-8bc5-fec31693db3a"
    },
    {
        "author": "汪夢斗",
        "paragraphs": [
            "名父由來産哲兒，一門忠孝藹芳菲。",
            "自從藩府馳朱轂，久缺庭闈戲綵衣。",
            "兵筦少淹當遂相，樊川已得未容歸。",
            "魯公居外周公內，清夜相思魂夢飛。"
        ],
        "title": "上趙簽推  其一",
        "id": "52c905a7-b048-454f-bb57-676d8496fc59"
    },
    {
        "author": "汪夢斗",
        "paragraphs": [
            "我本郎君屬部民，今朝堂上拜靈樁。",
            "閑閑而後無名手，寂寂之餘有此人。",
            "千里家書常訓子，一言心事在褆身。",
            "仙翁若問吾州政，萬碧樓空不染塵。"
        ],
        "title": "上趙簽推  其二",
        "id": "76f92af9-8f2e-4a89-969e-c8eb0160bc35"
    },
    {
        "author": "汪夢斗",
        "paragraphs": [
            "兩邊髯鬢雪交明，一笑何期在客京。",
            "此會向來隨是夢，相逢喜定却還驚。",
            "清吟自足配嚴瀨，狂語常憂沈石城。",
            "我定先還故山去，先生恰有北燕行。"
        ],
        "title": "富春方史君萬里與之別七年矣離亂之後不意得聚首於此一見道舊有感  其一",
        "id": "5591dbe0-d517-4309-b29e-53ba2c7a46e7"
    },
    {
        "author": "汪夢斗",
        "paragraphs": [
            "少年紅燭照銀巵，頗憶沙河共客衣。",
            "今說宣威麟可佩，爭如華表鶴來歸。",
            "秋香歙浦秔先熟，春早祁山筍更肥。",
            "茗飲蕭齋客見過，舊遊談麈雪霏霏。"
        ],
        "title": "富春方史君萬里與之別七年矣離亂之後不意得聚首於此一見道舊有感  其二",
        "id": "cd8cd846-d6b2-4c45-8b70-7de9556d634e"
    },
    {
        "author": "汪夢斗",
        "paragraphs": [
            "衣冠屈辱但長吁，爲笑吾徒事業迂。",
            "無救於亡焉用相，不知所任正非儒。",
            "天初生摯意有謂，人獨存箕道未孤。",
            "迓續斯文難別諉，願弘正學福寰區。"
        ],
        "title": "富春方史君萬里與之別七年矣離亂之後不意得聚首於此一見道舊有感  其三",
        "id": "f8fd2cbd-d21b-4564-9f68-f64e4ff54378"
    },
    {
        "author": "汪夢斗",
        "paragraphs": [
            "謾說江南暑鬰蒸，渠知此處烈於焚。",
            "團蠅對面如樓子，蠆蚤侵肌似錦文。",
            "病瘦带圍寬一尺，事荒才思退三分。",
            "夢魂自有清凉處，還看冰衣水皺裙。"
        ],
        "title": "暑中",
        "id": "0c5d322a-ec45-4582-80a2-a1068ce93044"
    },
    {
        "author": "汪夢斗",
        "paragraphs": [
            "驅馳萬里且歸休，三十餘年只漫遊。",
            "已死舒何叫不起，霜松雪桂一山秋。"
        ],
        "title": "書感",
        "id": "915ca0cf-8ffd-4734-a65a-99fdd5ee4f34"
    },
    {
        "author": "汪夢斗",
        "paragraphs": [
            "夢亦何曾渡白溝，今朝却作等閒遊。",
            "橫雲鶴倦性猶野，嘶雨蟬哀信已秋。",
            "此事欲知詩儘有，西園才說肺先浮。",
            "歸途亦及中秋月，乘興同登何處樓。"
        ],
        "title": "丘舜臣遣人還鄉托以家書時六月望因走筆寄主學胡君及士招學正諸同舍",
        "id": "ac6a40c5-96dc-45d5-af2e-0e9ba1637705"
    },
    {
        "author": "汪夢斗",
        "paragraphs": [
            "父子雙飛對對鳬，弦歌聲接倚州閭。",
            "身同華表歸家鶴，壽介庭闈潑甕蛆。",
            "薯斸率山寒玉挺，筍披閶水小犀株。",
            "羹餘親釜應分餉，爲攪饑腸幾卷書。"
        ],
        "title": "安道改授休寧尹令郎仲坦祁門尹再成小詩",
        "id": "944d653d-dc85-41ee-b943-d6ad9cc8d33d"
    },
    {
        "author": "汪夢斗",
        "paragraphs": [
            "屋頭花竹已成林，奪與燕山萬里心。",
            "帝里雖云多勝宅，何須底事覓清陰。"
        ],
        "title": "城中將相第宅樹之以木殊多茂盛因憶家園有賦",
        "id": "2134b638-a1ae-4b0c-b41e-98764fc3a140"
    },
    {
        "author": "汪夢斗",
        "paragraphs": [
            "楚客悲秋已自愁，況於客病事悠悠。",
            "金燈對我吟清夜，苔研賺人空白頭。",
            "猶許存名參釋老，那知有道本伊周。",
            "風翻木葉露初下，笑指家林歸去休。"
        ],
        "title": "七月五夜枕上漫作悲秋一首時痔下猶未愈",
        "id": "f34d8f59-04c7-4f18-b073-8e8c72a2863d"
    },
    {
        "author": "汪夢斗",
        "paragraphs": [
            "新凉遡晚風，一笑偶相同。",
            "有景如荒野，無雲障太空。",
            "涓涓渠水綠，樹樹蓼花紅。",
            "星會俄已過，風光歎轉蓬。"
        ],
        "title": "巧節",
        "id": "8e1fe0e1-1e4b-4b76-9211-ac3d89f1a208"
    },
    {
        "author": "汪夢斗",
        "paragraphs": [
            "朝來收拾掛風蒲，肯效當年賤丈夫。",
            "尚有耕廬寄汾曲，豈無卜肆在成都。",
            "荷移凉意歸紅蓼，竹讓秋聲與碧梧。",
            "寂寞南朝亡國恨，當時爲不用真儒。"
        ],
        "title": "羈燕四十餘日歸興殊切口占賦歸  其一",
        "id": "86b2a833-9f80-46a3-be92-eaf46c9e212d"
    },
    {
        "author": "汪夢斗",
        "paragraphs": [
            "水畔斜陽萬馬行，柳邊殘雨一蟬鳴。",
            "催人老去何忙甚，覺我新來太瘦生。",
            "不死雖然如管仲，有生終是愧淵明。",
            "商飆愈緊歸心切，莫把詩書博惡名。"
        ],
        "title": "羈燕四十餘日歸興殊切口占賦歸  其二",
        "id": "6f3ad8d2-e755-4c04-830f-45fee5eab64f"
    },
    {
        "author": "汪夢斗",
        "paragraphs": [
            "士節陵夷久可憐，謂宜作氣一時伸。",
            "恰求諤諤廷中辯，亦似厭厭泉下人。",
            "身死首陽名不死，家貧陋巷道非貧。",
            "世推五運今何運，歸去何如老海濱。"
        ],
        "title": "羈燕四十餘日歸興殊切口占賦歸  其三",
        "id": "43796997-73e8-4c8b-b1fe-a39f568ced5e"
    },
    {
        "author": "汪夢斗",
        "paragraphs": [
            "三間小屋枕山邊，一縷沈烟謝老天。",
            "康節雖貧猶自樂，希夷當亂只高眠。",
            "道非日用常行外，心在吾身未有前。",
            "歸去重參教透徹，何須更用羨神仙。"
        ],
        "title": "羈燕四十餘日歸興殊切口占賦歸  其四",
        "id": "2f6eb42d-2584-4a88-9c18-ae9150f90cd2"
    },
    {
        "author": "汪夢斗",
        "paragraphs": [
            "身到嬴秦古塞垣，茫茫禹迹故皆存。",
            "近來粵客通南貨，舊日燕人祭北門。",
            "治極漢唐猶駁雜，功侔禹稷有根源。",
            "紀綱法度於何是，歸醉牀頭老瓦盆。"
        ],
        "title": "羈燕四十餘日歸興殊切口占賦歸  其五",
        "id": "7ace21ac-727a-45ac-9b99-aee3a606e7a1"
    },
    {
        "author": "汪夢斗",
        "paragraphs": [
            "留連荒邸況栖栖，席地跧蹲四體胝。",
            "飲量素慳愁對酒，殺機元淺倦招棋。",
            "相傳帝統須求正，莫使王風久下衰。",
            "歸去林間洗雙眼，暮年要看太平時。"
        ],
        "title": "羈燕四十餘日歸興殊切口占賦歸  其六",
        "id": "60ae0783-6953-4b1f-b1d2-f53f9819a93e"
    },
    {
        "author": "汪夢斗",
        "paragraphs": [
            "世道茫茫未解憂，新凉行色且歸休。",
            "四年擾擾春如夢，五袠駸駸老轉愁。",
            "禹貢九州行半矣，周家十亂有人不。",
            "浣紗雲冷徽山月，不似林間樂一丘。"
        ],
        "title": "羈燕四十餘日歸興殊切口占賦歸  其七",
        "id": "283db061-3c8e-4bfc-9fd8-bac77553345f"
    },
    {
        "author": "汪夢斗",
        "paragraphs": [
            "商量何必又商量，休笑吾人議論長。",
            "事欠剸裁多積壓，心猶疑忌少擔當。",
            "無由把袖舒衷憤，空負懸弧射四方。",
            "只恐秋風破茅屋，急歸爛賞木犀香。"
        ],
        "title": "羈燕四十餘日歸興殊切口占賦歸  其八",
        "id": "6f18eef8-3702-4a7c-b86c-e8a3b63aaedd"
    },
    {
        "author": "汪夢斗",
        "paragraphs": [
            "輕飆鼓入五弦琴，都是重華育物心。",
            "唐殿微凉只專嚮，何如四海共清陰。"
        ],
        "title": "次韻效都堂薰風詩",
        "id": "c3315100-1085-40b1-b703-869eebdd8820"
    },
    {
        "author": "汪夢斗",
        "paragraphs": [
            "龜疇五福屬鴻儒，壽骨清强病應無。",
            "要識維摩今示病，當知涑水本來癯。",
            "心從空想塵無染，念到忘時氣自蘇。",
            "此說雖非儒所道，於中恐亦有工夫。"
        ],
        "title": "問候趙簽推",
        "id": "661c76de-ea26-412f-90b2-1b30ad1282fe"
    },
    {
        "author": "汪夢斗",
        "paragraphs": [
            "田里創殘疚正深，望醫起死息呻吟。",
            "神功那用千金藥，妙處都由一寸心。",
            "劍外空遺喬木望，江東將有憇棠陰。",
            "十分存省新甿了，歸轉洪鈞普作霖。"
        ],
        "title": "送江東李宣副之官建鄴",
        "id": "abb92021-c230-4d0d-b6f7-81b3e300314e"
    },
    {
        "author": "汪夢斗",
        "paragraphs": [
            "盡日陰雲蔽太虛，夜深却見太陰虧。",
            "老天故露妖蟇惡，要索盧仝寸鐵詩。"
        ],
        "title": "八月十四夜月食",
        "id": "801ea2bd-d1ac-4bad-ba55-42cb476c1dcf"
    },
    {
        "author": "汪夢斗",
        "paragraphs": [
            "世儒多誤入旁門，默坐求心謂道尊。",
            "知不兼行無實力，體非有用是空言。",
            "窮探天命理爲主，盡得人彜性自存。",
            "寄語寒氈分鄭老，待提此話破昏昏。"
        ],
        "title": "寄安道",
        "id": "623bbbee-d7df-421e-967a-2e13663a2b92"
    },
    {
        "author": "汪夢斗",
        "paragraphs": [
            "卷地飛埃逐曉飆，盤旋曲折勢飄颻。",
            "筵前舊說回風舞，今見娉婷楚女腰。"
        ],
        "title": "風起揚埃如天舞",
        "id": "74ec8272-5303-4af1-a9ef-6665002963b8"
    },
    {
        "author": "汪夢斗",
        "paragraphs": [
            "相見匆匆即告歸，江南魚米儘堪娛。",
            "樹林浩有秋聲老，客路誰憐月影孤。",
            "班序自還君富貴，齋居猶著己工夫。",
            "他時重會無他說，敢問於仁已近無。"
        ],
        "title": "別左司杜郎中",
        "id": "9111fe36-f0ac-49bd-9517-2cba6bb5c146"
    },
    {
        "author": "汪夢斗",
        "paragraphs": [
            "當年北騎壓杭城，奮起渡江尋舊盟。",
            "本擬鄭僑成好去，寧知徐鉉播文名。",
            "從班真是覺來夢，別駕猶如退步行。",
            "上介尚能分閫去，不應班爵獨公輕。"
        ],
        "title": "簡楊治中",
        "id": "1a36e7f1-c13d-43be-bf49-a47689375714"
    },
    {
        "author": "汪夢斗",
        "paragraphs": [
            "異鄉成邂逅，却是受恩深。",
            "白雪千絲髮，青山一掬心。",
            "夢殘橫老淚，悲極輒高吟。",
            "此意都相似，鍾期合鑄金。"
        ],
        "title": "別方萬里  其一",
        "id": "e5b92fa3-8e2b-438a-a830-0ffad2ff5c0a"
    },
    {
        "author": "汪夢斗",
        "paragraphs": [
            "門外桑乾水，我行君尚留。",
            "話長見恨晚，情苦意如秋。",
            "此道今垂絕，何人可與謀。",
            "臨行重分首，吾教尚多憂。"
        ],
        "title": "別方萬里  其二",
        "id": "c60868dd-e20e-4e5a-8394-2984a6137669"
    },
    {
        "author": "汪夢斗",
        "paragraphs": [
            "淒涼路入古神州，況復驅車渡白溝。",
            "蜀主未能重造漢，商孫不免亦侯周。",
            "九重注想聞猶告，五事開陳動冕旒。",
            "耿耿胸中有餘意，西山老碧不勝秋。"
        ],
        "title": "柯山趙公屢更麾節多在浙東西皆有美政德祐正爲浙東憲入景炎猶爲閩浙招捕今被召入覲從行幕客則吳元鎮與朱景日武博景日向在上庠亦辱識此來所館相去差遠至是出舊城方能報元鎮謁併言別故就訪景日不遇却因得見招捕公蒙謙接元鎮訝其無詩爲贄口占三首奉呈資一笑  其一",
        "id": "b86fb6f4-43a1-498b-b8f5-e36e8c2135ca"
    },
    {
        "author": "汪夢斗",
        "paragraphs": [
            "遺愛曾留浙水濆，北方正自素相聞。",
            "長途賡唱多名筆，舊府賓僚盡富文。",
            "往昔知音有吳季，從來難吏是朱雲。",
            "聯鑣向闕成嚴覲，拜得恩言定不羣。"
        ],
        "title": "柯山趙公屢更麾節多在浙東西皆有美政德祐正爲浙東憲入景炎猶爲閩浙招捕今被召入覲從行幕客則吳元鎮與朱景日武博景日向在上庠亦辱識此來所館相去差遠至是出舊城方能報元鎮謁併言別故就訪景日不遇却因得見招捕公蒙謙接元鎮訝其無詩爲贄口占三首奉呈資一笑  其二",
        "id": "4bd5304d-dbc5-49ff-bdb2-2a9b4be30893"
    },
    {
        "author": "汪夢斗",
        "paragraphs": [
            "當年不得拜前呵，相遇今時可奈何。",
            "病骨已愁飛雪早，衰年敢謂見天多。",
            "既無上策裨朝論，惟有東還聽壤歌。",
            "出處從知元有分，忍言兼善脫槃邁。"
        ],
        "title": "柯山趙公屢更麾節多在浙東西皆有美政德祐正爲浙東憲入景炎猶爲閩浙招捕今被召入覲從行幕客則吳元鎮與朱景日武博景日向在上庠亦辱識此來所館相去差遠至是出舊城方能報元鎮謁併言別故就訪景日不遇却因得見招捕公蒙謙接元鎮訝其無詩爲贄口占三首奉呈資一笑  其三",
        "id": "ebff5f13-00de-4faf-a71a-e5dce0c3b9bd"
    },
    {
        "author": "汪夢斗",
        "paragraphs": [
            "蒼天有意不能違，行邁心摇賦黍離。",
            "弼既遭艱尋罷政，質如在位必遲疑。",
            "身逢今日多休問，事在當年偶少思。",
            "緣是庚申輕放入，力爭不似甲辰時。"
        ],
        "title": "上故相留公  其一",
        "id": "9aba6a62-0e78-4629-b5fd-ac134c64f0cf"
    },
    {
        "author": "汪夢斗",
        "paragraphs": [
            "明倫一疏筆如椽，痛掃凶邪四海傳。",
            "故使北人騎屋望，時聞南面獨班宣。",
            "雖言上眷尤濃甚，只著前銜固愴然。",
            "舊日恩堂炊已熟，夕陽敗柳奈號蟬。"
        ],
        "title": "上故相留公  其二",
        "id": "0bf8766a-5532-49cf-abab-15476857b228"
    },
    {
        "author": "汪夢斗",
        "paragraphs": [
            "萬里舟車要覓詩，衰年忍負始來時。",
            "未成班氏兩京賦，僅見韓山一片碑。",
            "歸信正須傳雁帛，秋風不爲憶蓴絲。",
            "今朝再渡桑乾水，月朗風清誰繫思。"
        ],
        "title": "留示逯雲甫秀才  其一",
        "id": "8a83446b-3422-4378-8b93-a11a68c6a36c"
    },
    {
        "author": "汪夢斗",
        "paragraphs": [
            "遺山諸老號儒宗，竊與余懷正不同。",
            "了得高吟猶小技，窮知實理是全功。",
            "生民皆本詩書出，宇宙元包性分中。",
            "來此無人同我意，拳拳望子革頹風。"
        ],
        "title": "留示逯雲甫秀才  其二",
        "id": "0b8886a5-619e-476c-b500-004780c48902"
    },
    {
        "author": "汪夢斗",
        "paragraphs": [
            "又別太行去，征衫浥淚班。",
            "仙游在北岳，騷興滿西山。",
            "世換碧如古，雲收意似閒。"
        ],
        "title": "車出范陽界望太行已不見",
        "id": "a904c15c-0f27-4484-86f1-9a7edce948b5"
    },
    {
        "author": "汪夢斗",
        "paragraphs": [
            "敗柳能消藥一圓，鵝黄裊裊復春妍。",
            "世間真有回陽事，却道枯骸不解仙。"
        ],
        "title": "雄州回陽柳在城南郝莊有碑",
        "id": "7924d718-0448-4bcd-ba85-4830a087d1ed"
    },
    {
        "author": "汪夢斗",
        "paragraphs": [
            "不奈淒風透敝裘，高眠車上被蒙頭。",
            "自憐病骨生來弱，莫恨客途寒可憂。",
            "雅操素持四不出，狂吟且和二宜休。",
            "家鄉才喜清無暑，露下芙蓉一院秋。"
        ],
        "title": "連日車行風寒",
        "id": "d1f72990-7aa4-4c42-bbb9-388e04db0574"
    },
    {
        "author": "汪夢斗",
        "paragraphs": [
            "從來四瀆各入海，底事黄河今亂淮。",
            "新莽智欲出神禹，坐令四瀆名實乖。"
        ],
        "title": "貝丘道中看王莽所塞黄河舊迹",
        "id": "78b0ed07-2f7e-48e9-a0a7-996db7c4a6e8"
    },
    {
        "author": "汪夢斗",
        "paragraphs": [
            "去時薰入五絃琴，汶上繁陰暑氣清。",
            "寂寞荒村驚葉落，又驅雙轂過龜陰。"
        ],
        "title": "東平道中追思來途",
        "id": "19b32dd4-d37c-4287-88f7-c192d0443a5c"
    },
    {
        "author": "汪夢斗",
        "paragraphs": [
            "獵獵霜飆颭菊枝，盤中粉餌趁時炊。",
            "承平節物今猶見，却憶劉郎舊欠詩。"
        ],
        "title": "九日前一日過東平城中見賣糕有感",
        "id": "5fe63bf2-2e73-4c63-8eea-297169c75431"
    },
    {
        "author": "汪夢斗",
        "paragraphs": [
            "燒燈纔了客天涯，秋過重陽未到家。",
            "自歎滿梳搔白髮，不堪好酒對黄花。",
            "折腰肯使羞元亮，落帽多應罪孟嘉。",
            "寂寞汶陽溪上路，寒風拂柳晚陰斜。"
        ],
        "title": "汶陽重九",
        "id": "a73e3882-7a65-4c4a-b3b3-555482c04ea8"
    },
    {
        "author": "汪夢斗",
        "paragraphs": [
            "過了潘郎一句詩，塗中風雨尚垂垂。",
            "少人耕處地最闊，多日陰時秋更悲。",
            "山向近來青淡淡，樹因遠看黑離離。",
            "魯橋有水租船去，明眼先朝一片碑。"
        ],
        "title": "濟州至魯橋鎮即事",
        "id": "c9b2638f-56cd-4963-bdc4-eeddc1b1660e"
    },
    {
        "author": "汪夢斗",
        "paragraphs": [
            "泗水阻小艇，孤汀恰水生。",
            "一炊雲外熟，雙櫂雨中行。",
            "衣醭梅天潤，蓬疎臘月清。",
            "江南稍有侶，鵲報曉來晴。"
        ],
        "title": "明發魯橋鎮舟行",
        "id": "0ccc7615-24b9-4383-bea6-86b662323ae2"
    },
    {
        "author": "汪夢斗",
        "paragraphs": [
            "曉來乘雨過留城，屈指徐州一百程。",
            "到得耿山程已半，雲收特地放新晴。"
        ],
        "title": "舟次耿山喜霽",
        "id": "46fa24d5-0fdf-4d8b-bca4-d8d91eef01da"
    },
    {
        "author": "汪夢斗",
        "paragraphs": [
            "頑陰破處見秋空，十幅枯蒲飽晚風。",
            "驚得野鳬連族起，蓼花兩岸獻生紅。"
        ],
        "title": "向曉風順掛帆",
        "id": "ff18cb14-d3b0-41ec-8f76-e41c7b7d3afb"
    },
    {
        "author": "汪夢斗",
        "paragraphs": [
            "驚殘曉夢語啾啾，頻喚移篙看石頭。",
            "已過徐州元不覺，依前不得上黄樓。"
        ],
        "title": "睡中過彭城",
        "id": "2135b871-01db-4f69-9580-1d1a29118b1f"
    },
    {
        "author": "汪夢斗",
        "paragraphs": [
            "新安江最險，此險越艱難。",
            "亂石紛如錯，涓流曲若環。",
            "危爭分寸地，只在折旋間。",
            "何似平夷了，輕舟利往還。"
        ],
        "title": "重題呂梁洪",
        "id": "2897f831-135b-4391-9906-22c8647eb952"
    },
    {
        "author": "汪夢斗",
        "paragraphs": [
            "熒起長庚落，霽空秋意寬。",
            "水光涵月白，霜氣挾風寒。",
            "舟取北爲近，川流泗最安。",
            "鴈聲重嘹唳，莫是夜將闌。"
        ],
        "title": "月夜舟行晚發呂梁洪下近更餘到雙溝",
        "id": "ecc3f1fc-67a1-48b7-a918-3e2df720258d"
    },
    {
        "author": "汪夢斗",
        "paragraphs": [
            "前來不得由捷徑，今日才能據要津。",
            "水趁晚潮勢殊順，岸陳秋綠迹相親。",
            "因知客路無多日，喜到家時恰小春。",
            "曉絕淮流却扶杖，逢人便謂即鄉人。"
        ],
        "title": "舟過桃源至下流近申刻舟人欲取小清河出淮謂可省路四十里既入小清河乘潮亟行舟去如駃次早已至山陽",
        "id": "9cc00ced-bb82-44bf-97b9-729bf9c21618"
    },
    {
        "author": "汪夢斗",
        "paragraphs": [
            "過得淮來便是家，沿流草樹尚芳華。",
            "幽燕回首黄雲外，想見寒風舞雪花。"
        ],
        "title": "易舟泛邗溝有懷來塗",
        "id": "9a415008-327b-46af-9123-5ed8bbf837e4"
    },
    {
        "author": "汪夢斗",
        "paragraphs": [
            "倦客秋帆歸較遲，亦聞采藻魯侯池。",
            "不煩下榻眠高士，寧復登樓卧小兒。",
            "病菊耐霜癯似我，寒風吹面鬢如絲。",
            "君非能出不能處，心事相同因得知。"
        ],
        "title": "維揚見陳孝先制機辱授館因呈小詩見意",
        "id": "034ec678-49e6-4403-a7e5-80f2f1599747"
    },
    {
        "author": "汪夢斗",
        "paragraphs": [
            "南朝舊名族，貴盛數諸王。",
            "亡國恨何極，餘生計尚長。",
            "風流豫章守，人物水曹郎。",
            "客裏吟尤苦，秋江卧夕陽。"
        ],
        "title": "呈隆興總管王都水友直  其一",
        "id": "957634e2-96a0-4f39-beac-4bf8673311f6"
    },
    {
        "author": "汪夢斗",
        "paragraphs": [
            "當日鳳臺下，鹿鳴同著鞭。",
            "魚龍既懸絕，鷄犬竟難仙。",
            "危葉愁霜病，寒花紛晚妍。",
            "幽窗論舊事，客抱固淒然。"
        ],
        "title": "呈隆興總管王都水友直  其二",
        "id": "034f1254-2038-4420-9cf2-f414d6dceb0e"
    },
    {
        "author": "汪夢斗",
        "paragraphs": [
            "又撐舴艋下邗溝，霽色橫空宿雨收。",
            "已入伊婁河裏去，來朝穩穩飯真州。"
        ],
        "title": "揚子橋",
        "id": "f27aa82d-9608-43d7-b3aa-54b623dacd32"
    },
    {
        "author": "汪夢斗",
        "paragraphs": [
            "敗蘆衰柳落江隈，才見黄雲接畮堆。",
            "舟趁瀾狂斜入浦，帆因風飽不依桅。",
            "青山數閲世興廢，白鳥靜窺人去來。",
            "地暖江南未吹雪，小春天氣正尋梅。"
        ],
        "title": "渡江至龍潭即事",
        "id": "1cde0b8b-effe-43cd-8a51-92ea1882106b"
    },
    {
        "author": "汪夢斗",
        "paragraphs": [
            "西望武昌東夏口，下窺鐵甕固依然。",
            "英雄爭戰幾編史，狂客浮遊一葉船。",
            "把酒臨風懷古處，題詩記我過江年。",
            "謾言足跡半天下，未必詩名所在傳。"
        ],
        "title": "竹篠村店肆筆",
        "id": "c42c550b-96d2-44ed-a9d4-e8365bdc9d6f"
    },
    {
        "author": "汪夢斗",
        "paragraphs": [
            "建鄴古都會，東南氣勢雄。",
            "宣流分漢使，禮樂有周公。",
            "自是通儒術，元非急治功。",
            "一江秋色外，九郡月明中。",
            "雲澤遍田里，聲華徹昊穹。",
            "藩方小盤薄，廊廟即舂容。",
            "力可安燕祚，學能傳孔宗。",
            "經綸方寸起，勳德古人同。",
            "妄息五官寂，靈存萬慮空。",
            "井寒那起浪，木靜不驚風。",
            "定者心之主，行兮用以充。",
            "蒼生望霖雨，寧久蟄泥龍。"
        ],
        "title": "上宣副定甫十二韻",
        "id": "994ce2d0-5976-48d7-a00d-0e76bed888dd"
    },
    {
        "author": "汪夢斗",
        "paragraphs": [
            "栖栖我輩只如斯，壯矣如君百倍宜。",
            "若是胸襟合西豹，未應位置下丘遲。",
            "波涵雁影日欲落，霜浄蟬枝風亂吹。",
            "一路盡皆懷古處，任城多有漢時碑。"
        ],
        "title": "送宗人熙甫入都",
        "id": "8f78fe16-3fcc-4a92-984c-a8cb3631f801"
    },
    {
        "author": "汪夢斗",
        "paragraphs": [
            "寒江如夢夕陽斜，休笑諸賢誤晉家。",
            "雨打風吹碑已泐，英辭空自雨天華。"
        ],
        "title": "登雨華臺讀馬華國碑",
        "id": "a7319bb0-e0e1-4bb9-9f34-f0c5f356013d"
    },
    {
        "author": "汪夢斗",
        "paragraphs": [
            "文物依然故燕園，扶持云是有師門。",
            "□花似醒醉夫夢，頖藻如招騷客魂。",
            "門戶固緣太丘重，鄉人素仰后山尊。",
            "曹溪一滴西江漲，欲乞開堂舊偈翻。"
        ],
        "title": "呈金陵教授陳宜之鉞前進士三人居慈湖",
        "id": "d63b946d-9795-4a40-b3dd-a7897ec65df3"
    },
    {
        "author": "汪夢斗",
        "paragraphs": [
            "心胸欲閎肆，意氣要恢張。",
            "力可弘吾道，方能大此堂。",
            "簾開容燕入，庭闊受花香。",
            "於以警爲學，非惟志故鄉。"
        ],
        "title": "題鄉友葉景星號洪堂因所居之村而名",
        "id": "e040da77-31a1-4316-95f5-c348b2346b19"
    },
    {
        "author": "汪夢斗",
        "paragraphs": [
            "筍輿咿軋亂山隈，擁鼻清吟當探梅。",
            "我已少知憂責少，人皆喜慰遠鄉回。",
            "樹猶綠暗知霜薄，雲漸紅深欲雪來。",
            "自說江南好風景，江南尤更有奇才。"
        ],
        "title": "當塗轎行口占",
        "id": "0d04c22f-7f81-4dcd-9bd7-6e799d16f7c3"
    },
    {
        "author": "汪夢斗",
        "paragraphs": [
            "寂寞南園今如此，主人一斥循州死。",
            "南園如此未足悲，宗周隨歌黍離離。",
            "丞相當年坐黄閣，正是北兵渡荆鄂。",
            "不知宣閫有何功，却以鈞軸遜狡童。",
            "丞相身謀固已失，坐此謀失亡人國。",
            "梅花嶺外羈魂哀，薊門降王亦再來。",
            "南園池館不似舊，百花憔悴竹樹瘦。",
            "不堪回首望錢塘，宮闕傾頹禁苑荒。",
            "鄙夫姦人如王蔡，又無惠卿才可愛。",
            "丞相有見非不長，而乃升之中書堂。",
            "我行南園淚雨下，不免寒心怒欲駡。",
            "不特要寫平泉詩，更復要草連宮辭。",
            "嗚呼吳丞相，手提雙筆巖廊上。",
            "藝皇有訓垂日星，非讀書人毋用相。",
            "博飲好色不肖子，可以公台作邊賞。",
            "履翁之計早出此，老骨不死椒花瘴。",
            "西湖一碧無片塵，南園花草千年春。"
        ],
        "tags": [
            "西湖"
        ],
        "title": "南園歌傷吳履齋舊景",
        "id": "caa14c81-a131-448b-a8dd-f94f62d643fb"
    },
    {
        "author": "汪夢斗",
        "paragraphs": [
            "馬上鷄聲黄葉村，擁衾人卧閉柴門。",
            "征裘塵土休煩洗，留取燈前看涴痕。"
        ],
        "title": "雨中曉行",
        "id": "6ff5d15d-d9a8-4fc9-b187-cbeade847adc"
    },
    {
        "author": "汪夢斗",
        "paragraphs": [
            "緩兀吟鞍去，鞭長袖裏垂。",
            "烟分村遠近，水見地高卑。",
            "風緊鳥飛疾，川寒魚上遲。",
            "擁爐坐殘雪，久已數歸期。"
        ],
        "title": "寧川道中口占",
        "id": "dd2c4db8-06c2-4249-a432-482e1dd877f7"
    },
    {
        "author": "汪夢斗",
        "paragraphs": [
            "天公有意相歸程，曉起千峯照眼明。",
            "一白自能遮百醜，只疑風味太清生。"
        ],
        "title": "入叢山隘見雪",
        "id": "7444285a-8e2a-4203-8bcc-a2971703f517"
    },
    {
        "author": "汪夢斗",
        "paragraphs": [
            "忽憶西窗晝掩扉，却緣殘照水邊歸。",
            "杜陵夔府坡南海，都似西窗此夕暉。"
        ],
        "title": "崇德道中",
        "id": "b8c8c2fc-fc08-414e-81b7-24edfbc04679"
    },
    {
        "author": "汪夢斗",
        "paragraphs": [
            "六旬餘父身長健，九十重親髮不華。",
            "高堂無人供滫瀡，如何遊子不思家。"
        ],
        "title": "思家五首竹枝體  其一",
        "id": "a1d96b5a-b828-4353-9a17-edcd8d98def6"
    },
    {
        "author": "汪夢斗",
        "paragraphs": [
            "淮陰母家田未買，汾曲先廬屋已斜。",
            "人生墓宅頗關念，如何遊子不思家。"
        ],
        "title": "思家五首竹枝體  其二",
        "id": "3cd5cea2-8118-4dcc-89a1-560163a472b6"
    },
    {
        "author": "汪夢斗",
        "paragraphs": [
            "婦挼草汁浴蠶子，婢炙松明治枲麻。",
            "東阡西陌要耕麥，如何遊子不思家。"
        ],
        "title": "思家五首竹枝體  其三",
        "id": "71aa126d-47a5-44b4-b666-1028c8bf14d8"
    },
    {
        "author": "汪夢斗",
        "paragraphs": [
            "兒多廢學自澆花，女近事人今抱牙。",
            "兒女長成憂失教，如何遊子不思家。"
        ],
        "title": "思家五首竹枝體  其四",
        "id": "99b73480-5453-45ab-855b-f3f5a7eb78e3"
    },
    {
        "author": "汪夢斗",
        "paragraphs": [
            "荷凈軒前水浮鴨，翠眉亭下柳藏鴉。",
            "亦要丁寧春照管，如何遊子不思家。"
        ],
        "title": "思家五首竹枝體  其五",
        "id": "3f941481-1ecf-4e7d-874d-cec1009b8670"
    },
    {
        "author": "釋自閑",
        "paragraphs": [
            "玉潔冰清五十六，北山草木亦含芳。",
            "自如胡李堪同傳，璧合珠聯有耿光。"
        ],
        "title": "跋忠愍公送婿邢德昭歸婺女詩後",
        "id": "534e26c9-ef29-434a-98f3-c15b147787eb"
    },
    {
        "author": "黄仲元",
        "paragraphs": [
            "至人學道師赤松，神姿逸氣心芙蓉。",
            "手五明扇腰雌雄，憑空架鐵超鴻濛。",
            "玉距痕深雕鎪工，巨迹千古鎮蜍峰。",
            "狂颶怒濤鏁魚龍，夜醒月凉水笙鏞。",
            "騎吏無鞍鸞鶴從，朝侍玉堂朵雲紅。",
            "天樂隠隠聲徹空，俗耳可聞不可逢。",
            "渺視齊州等蠛蠓，滄海有時揚塵風。",
            "獨此瓊館留人封，神仙之說非夢夢。",
            "士民尸祝社稷同，椒醑鞠𦜕瓜棗供。",
            "余非紫陽山人翁，若爲詩之銘新宮。"
        ],
        "title": "張天師正殿",
        "id": "49233b11-b846-4945-be01-2fd1177228a6"
    },
    {
        "author": "趙崇源",
        "paragraphs": [
            "九日登臨老奈何，强將幽恨寄悲歌。",
            "疲欹巾帽愁風動，病著饑腸厭酒多。",
            "東嶺荒榛藏馬鬣，西巖空榻鏁蛛窠。",
            "獨憐堂下千章木，跨歷齊梁未改柯。"
        ],
        "title": "九日山",
        "id": "ee818cbd-004f-4fe2-b4d6-f90c42137870"
    },
    {
        "author": "趙溍",
        "paragraphs": [
            "人生五馬貴，豈直榮其身。",
            "千里民社寄，委任至不輕。",
            "西風塞棗紅，邊備最爲急。",
            "軍政無他長，事事須責實。",
            "公足以服衆，謙足以來賢。",
            "善政培根本，寬民乃其先。",
            "人生皆有性，感動須誠慤。",
            "當知愚而神，勿以術籠絡。",
            "夫人當壯歲，血氣未易平。",
            "喜怒不可從，反而求諸心。",
            "賞罰國之權，毋以逞私欲。",
            "斷者不可續，黥者親族辱。",
            "忠孝關大節，清白守家傳。",
            "汝看簡冊載，不以名利言。",
            "吾年七十餘，自覺猶矍鑠。",
            "勉力報君恩，步步踏實着。"
        ],
        "title": "秋浦樓義訓",
        "id": "ef8f2deb-bcd6-4b9d-9063-315854aeba03"
    },
    {
        "author": "趙溍",
        "paragraphs": [
            "丹石無光古剎存，蘆沙漁鼓□朝昏。",
            "江淮門戶天分合，日月軒窗海吐吞。",
            "山足半沉曾瘞鶴，雲腰中斷可呼猿。",
            "丁寧爲我留佳處，茅屋三間護竹根。"
        ],
        "title": "焦山頑石偈",
        "id": "665b93d4-75af-49d7-ba5a-b7785786337f"
    },
    {
        "author": "楊鎮",
        "paragraphs": [
            "誰與吟翁氣味同，松梢明月竹梢風。",
            "能詩多是窮人事，不到窮時詩不工。"
        ],
        "title": "寄詩交顧梅山",
        "id": "58a3eb86-e2e7-4405-a036-5a4e77d38097"
    },
    {
        "author": "房元龍",
        "paragraphs": [
            "淘盡英雄氣未平，西風觸緒倍心驚。",
            "愁人髮湧三千丈，國士胸吞十萬兵。",
            "杜老裁詩多慷慨，祖生擊楫自縱橫。",
            "芙蓉摇落哀鴻切，無那滔滔日夜聲。"
        ],
        "title": "江上秋感",
        "id": "da7ef1e3-477f-4f12-a3ae-e6976ce3a6bf"
    },
    {
        "author": "董烈",
        "paragraphs": [
            "眉目真如畫，英姿迥不凡。",
            "識高能擇主，功大不勝讒。",
            "馬革忠何壯，壺頭怒尚銜。",
            "誰甘騎款段，長服野人衫。"
        ],
        "title": "題馬伏波像",
        "id": "4f22ca51-7413-4d7f-8c87-aa9997dc7e35"
    },
    {
        "author": "林天瑞",
        "paragraphs": [
            "天下有明月，人世苦昏昏。",
            "山色無今古，谷雲常吐吞。",
            "微言誰與析，妙理獨難論。",
            "萬樹秋風老，先生道自尊。"
        ],
        "title": "謁朱夫子祠",
        "id": "75b03517-3adf-4ec1-8204-8bf20a2f57cc"
    },
    {
        "author": "林天瑞",
        "paragraphs": [
            "長卿非慢世，陶令已辭官。",
            "解組投蓮社，逢人戴鶡冠。",
            "青天不可問，白髮若爲看。",
            "偶遇壺丘子，皈心授大丹。"
        ],
        "title": "武夷即事",
        "id": "0c731c32-fe38-4307-928d-d3d4608a0485"
    },
    {
        "author": "陳諤",
        "paragraphs": [
            "忽遇深山避世翁，居然沮溺古人風。",
            "老來一出爲身計，不滿先生一笑中。"
        ],
        "title": "搗油翁",
        "id": "dd3efb36-6c81-4fe3-836b-4c58d0acebb3"
    },
    {
        "author": "陳諤",
        "paragraphs": [
            "久戍蕃兵已念家，將軍何不奏胡家。",
            "今朝忽報嚴圍解，白雪紛紛亦散花。"
        ],
        "title": "襄鄂百詠",
        "id": "4d27a3fc-1897-48db-baf1-3389aebcb00f"
    },
    {
        "author": "劉祖尹",
        "paragraphs": [
            "結廬投老瞯羣峯，隠隠松杉曲徑通。",
            "剩種池邊千纛竹，近營林下一巢風。",
            "欹眠盡絕春來夢，趺坐閑看月墮空。",
            "檢點吾生諸事了，子孫更與護其終。"
        ],
        "title": "怡堂",
        "id": "d52ea931-7b7d-4293-860c-c707da788993"
    },
    {
        "author": "梅應春",
        "paragraphs": [
            "重壁山前瑞色開，浮環夜渡捷騎來。",
            "一旗金鼓轅門曉，喚得滿城生意回。"
        ],
        "title": "復瀘凱歌  其一",
        "id": "873c975c-a723-4ebd-a7dc-a86d13d848d8"
    },
    {
        "author": "梅應春",
        "paragraphs": [
            "休訝朝家奏報遲，平生忠孝鬼神知。",
            "但留一片丹心在，會有天回地轉時。"
        ],
        "title": "復瀘凱歌  其二",
        "id": "a9a81f45-2046-43cb-b9d7-dd8e1e255b9e"
    },
    {
        "author": "陳文龍",
        "paragraphs": [
            "斗壘孤危勢不支，書生守志誓難移。",
            "自經溝瀆非吾事，得死封疆是此時。",
            "須信纍臣堪釁鼓，未聞烈士樹降旗。",
            "一門百指淪胥北，惟有丹衷天地知。"
        ],
        "title": "元兵俘至合沙詩寄仲子",
        "id": "a3311ccb-88fe-468f-b22f-be0641bb5a4d"
    },
    {
        "author": "甘泳",
        "paragraphs": [
            "總角希聞道，殘生乃付詩。",
            "未曾前輩識，敢辱近人知。",
            "飄泊身餘健，蕭閒鬢欲衰。",
            "一簾書四壁，寒日在清池。"
        ],
        "title": "自述",
        "id": "ee27aacf-6ac8-4851-8db3-9cab0411fa1a"
    },
    {
        "author": "甘泳",
        "paragraphs": [
            "忽有一事礙胸次，擺脫不去呼酒來。",
            "溟溟濛濛混沌在，坦坦蕩蕩虛空開。",
            "精神一生留筆墨，形骸昨夜爲尊罍。",
            "年年看梅今白髮，晴日江路行莓苔。"
        ],
        "title": "過南湖",
        "id": "306768c5-716d-4523-b785-13341e51f259"
    },
    {
        "author": "甘泳",
        "paragraphs": [
            "明月送人歸，明月照人宿。",
            "月落夢醒時，清霜壓寒屋。"
        ],
        "title": "與危見心同和完顔御史沂聯步踏月韻",
        "id": "d79b905c-4a54-4471-88f3-c871aee3021b"
    },
    {
        "author": "甘泳",
        "paragraphs": [
            "今度闌干倚，蒼茫入暮天。",
            "碧溪分市井，華屋亂雲烟。",
            "鐘隔春來樹，燈流夜去船。",
            "惜哉題柱壯，琴動鳳凰絃。"
        ],
        "title": "晚立黄洲",
        "id": "f251f0fd-1630-4173-a948-46bd327b3ec3"
    },
    {
        "author": "甘泳",
        "paragraphs": [
            "一夜睡不著，小窗天忽明。",
            "林塘寒鳥聚，聽得最初聲。"
        ],
        "title": "小絕",
        "id": "9999af99-c22a-41ea-b15d-246d99b1f6ec"
    },
    {
        "author": "甘泳",
        "paragraphs": [
            "勝景踰千載，吾人得共登。",
            "五峯交地勢，一水合沙稜。",
            "荆國成何事，浮丘無異能。",
            "山頭有田父，未必識中丞。"
        ],
        "title": "陪完顔御史行金石臺分韻得丞字",
        "id": "2448ebe2-297c-4d2d-8ba6-f7d960d204de"
    },
    {
        "author": "甘泳",
        "paragraphs": [
            "謂我猶羈旅，歸與已的然。",
            "風霜高枕外，江海小詩邊。",
            "達摩移華夏，莊周侮聖賢。",
            "向來知此事，未敢棄予年。"
        ],
        "title": "歸來",
        "id": "c051ed7d-e03c-4705-b183-4bb8b394e005"
    },
    {
        "author": "甘泳",
        "paragraphs": [
            "昨夜西風來，人間雨如海。",
            "山摇摇，秋灑灑。",
            "早起□□輪，老紅竟何在，惟有殘雲漠漠弄凉態。",
            "千林萬葉，淅瀝作聲。",
            "豈無綠色，奈何凋零。",
            "四時更變化，宋玉胡爲愁，直須痛飲千斛酒。",
            "亦不知有春，亦不知有秋，鴻濛適我汗漫遊。",
            "絕憐九辨大蕭索，爭與蟲聲起籬落。",
            "東溪子，今夕呼月當中天，看我大醉西風前。",
            "便令秋滿八千歲，我醉依然月下眠。"
        ],
        "title": "秋風詞",
        "id": "0c113f5c-7602-4c72-873c-9e4610cdd59c"
    },
    {
        "author": "甘泳",
        "paragraphs": [
            "暑熱不可度，須此日暮凉。",
            "况爾得佳友，共約棲禪房。",
            "行吟發幽興，空闊入水鄉。",
            "蕭散意自適，輕風動衣裳。",
            "誰歟遠有望，烟影生冥茫。",
            "已復入古寺，樹色交青蒼。",
            "虛廊絕蚊蛾，可近燈燭光。",
            "蓮花生清池，靜坐乃聞香。",
            "尊卑就次序，肴核羅杯觴。",
            "嗟此坐中人，聲名托文章。",
            "雲霄縱高步，山林倏潛藏。",
            "況遇知己飲，豁達傾肺腸。",
            "撫掌發一笑，神思驚軒昂。",
            "酣歌興未已，下趁青苔荒。",
            "仰視天無塵，素月升東牆。",
            "百年亦如寄，萬事何其長。",
            "慎勿忘今夕，嘉話連僧房。"
        ],
        "title": "燒香寺",
        "id": "f767441b-f2d0-4952-b083-def5bca02e33"
    },
    {
        "author": "甘泳",
        "paragraphs": [
            "林風自瀟瀟，山雨時灑灑。",
            "丈夫七尺軀，地爐使吾矮。"
        ],
        "title": "夜坐",
        "id": "e49ec67d-e936-4a1b-9f4e-8a3b9d3dd8b2"
    },
    {
        "author": "甘泳",
        "paragraphs": [
            "病來貪睡早，推月出山前。",
            "月色不相捨，小窗還自妍。"
        ],
        "title": "早睡",
        "id": "48ef4d0c-a4a9-4fa3-82a3-4ab22b067274"
    },
    {
        "author": "甘泳",
        "paragraphs": [
            "酒醒桂花發，狂歌對花前。",
            "鄰家大駡我，夜半驚人眠。"
        ],
        "title": "酒醒",
        "id": "3f0047a5-3de2-4393-aa8d-066de7c4736a"
    },
    {
        "author": "甘泳",
        "paragraphs": [
            "踉蹡趣講席，讀誦鬭高聲。",
            "我亦曾如此，而今白髮生。"
        ],
        "title": "書生",
        "id": "fcbba59e-8d37-4460-8b88-17c537b69d62"
    },
    {
        "author": "甘泳",
        "paragraphs": [
            "平生湖海遊，南北東西路。",
            "幾度夢殘時，雲深不知處。"
        ],
        "title": "暫憩",
        "id": "c75bc6ae-f899-4602-8d73-9200c039a8d6"
    },
    {
        "author": "甘泳",
        "paragraphs": [
            "片帆懸空秋滿腹，凉月淡淡天無波。",
            "平生湖海元龍意，早入西風漁櫂歌。"
        ],
        "title": "歸舟二首  其一",
        "id": "697fd074-a407-49ef-8c4c-64c2b6749a7a"
    },
    {
        "author": "甘泳",
        "paragraphs": [
            "天壤豈無蘇季子，恨我不識韓荆州。",
            "遥山蒼蒼暮雲碧，何許一笛蘆花秋。"
        ],
        "title": "歸舟二首  其二",
        "id": "c0b7a5df-84ce-4f0e-884a-3a1f656e83a9"
    },
    {
        "author": "甘泳",
        "paragraphs": [
            "壯懷忍共白雲閒，孤負僧房屋半間。",
            "賣却牢愁三萬斛，載將明月入西山。"
        ],
        "title": "下豫州",
        "id": "805d50f3-f664-4f20-8d6b-b9cad5e43b02"
    },
    {
        "author": "甘泳",
        "paragraphs": [
            "舊時燈火不知年，托意篇章末世傳。",
            "胸次只今無此事，聽風聽雨過殘年。"
        ],
        "title": "托意",
        "id": "53e2659b-01de-445b-b35b-872119f987f0"
    },
    {
        "author": "甘泳",
        "paragraphs": [
            "花紅柳綠也逢時，潤色青春有小時。",
            "人世苦無吾輩在，東風寥落亦堪愁。"
        ],
        "title": "新春",
        "id": "80dd606e-6ea1-4299-bcd4-de10789a648a"
    },
    {
        "author": "甘泳",
        "paragraphs": [
            "獨坐匆匆不自適，出門偶見梅花開。",
            "自從開闢到今日，此是東風第幾回。"
        ],
        "title": "看梅",
        "id": "bffa2fe0-5402-4869-b24d-c17d2c71cf6d"
    },
    {
        "author": "俞德鄰",
        "paragraphs": [
            "迢迢長安道，古堠雙復隻。",
            "游子辭家去，去去何所適。",
            "素商昔轉玄，朱羲今由白。",
            "悠悠世路艱，江湖虎豹宅。",
            "楊朱泣途窮，魯叟悲麟獲。",
            "願言弛負擔，歸與慰岑寂。"
        ],
        "title": "古意五首  其一",
        "id": "88ca4dff-5dc8-46ce-b335-9bb6f2ff7258"
    },
    {
        "author": "俞德鄰",
        "paragraphs": [
            "亹亹天上雲，滔滔海中波。",
            "時哉不我與，况復未息戈。",
            "浮氛冒曾嶺，君去將如何。",
            "君吟行路難，妾思扊扅歌。",
            "積憂儻心痗，采蕨南山阿。"
        ],
        "title": "古意五首  其二",
        "id": "c6f8b477-6195-4cdf-9a8f-a15c5b2162dc"
    }
]