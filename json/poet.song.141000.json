[
    {
        "author": "楊萬里",
        "paragraphs": [
            "兜率山深露氣清，柳陰暗處藕花明。",
            "無端拾得閑煩惱，背却西湖又入城。"
        ],
        "tags": [
            "西湖"
        ],
        "title": "曉出兜率寺送許耀卿二首  其二",
        "id": "7618040e-3c9d-4a0d-9f9e-0d10f5187d78"
    },
    {
        "author": "楊萬里",
        "paragraphs": [
            "三歲都城寓遠坊，今年一熱古無雙。",
            "夜來何處山村雨，涼到蒲橋橋北窗。"
        ],
        "title": "蒲橋寓舍劇暑",
        "id": "513bcae6-64fb-4bc8-bdcb-7732932f5a12"
    },
    {
        "author": "楊萬里",
        "paragraphs": [
            "華亭沈虞卿，惠山尤延之。",
            "每見無雜語，只說林景思。",
            "試問景思有何好，佳句驚人人絕倒。",
            "句句飛從月外來，可羞王公薦穹昊。",
            "若人乘雲駕天風，秋衣剪菊裁芙蓉。",
            "暮宿銀漢朝蓬宮，我欲從之東海東。",
            "西湖柳色二三月，相逢一笑冠纓絕。",
            "醉招和靖叫東坡，一吸西湖湖欲竭。",
            "我醉自眠君自顛，路人往往指作仙。",
            "此輩何曾識此樂，識與不識俱可憐。",
            "別時花開今已落，思君令人瘦如鶴。",
            "夢裏隨君携酒瓢，同登天台度石橋。",
            "瀑泉界天瀉雲窟，長松拔地攙煙霄。",
            "與君聯句章未了，帝城鐘動西峰曉。",
            "海風吹墮珊瑚枝，乃是先生寄我詩。",
            "火雲燒江江水沸，君詩清涼過於水。",
            "定知來自雪巢底，恍然坐我天台寺。"
        ],
        "tags": [
            "西湖"
        ],
        "title": "林景思寄贈五言以長句謝之",
        "id": "8a82bb11-696c-469e-a8f4-ce87c141800c"
    },
    {
        "author": "楊萬里",
        "paragraphs": [
            "紫橐猶黄帽，青燈到白頭。",
            "芝庭過晁董，金鐀續春秋。",
            "曉月承明寂，東風玉壘愁。",
            "殷勤倩潮水，將淚去西州。"
        ],
        "title": "李仁甫侍講閣學挽詩二首  其一",
        "id": "221f3167-5292-41dc-8ed2-a33ae9452c93"
    },
    {
        "author": "楊萬里",
        "paragraphs": [
            "高議春江壯，長身野鶴孤。",
            "生涯一杯酒，行李五車書。",
            "凡例今迂叟，聲名後老蘇。",
            "岷峨氣悽愴，不爲玉將珠。"
        ],
        "title": "李仁甫侍講閣學挽詩二首  其二",
        "id": "b5f38e7b-819b-4df9-b43a-65e2eb67deae"
    },
    {
        "author": "楊萬里",
        "paragraphs": [
            "貝葉參祇樹，蓍簪當副笄。",
            "來嬪舍人樣，如古大夫妻。",
            "鸞誥金花濕，芝庭玉樹齊。",
            "藥成奔月去，寂寞海山西。"
        ],
        "title": "故王氏令人挽詩二首  其一",
        "id": "68760aab-fdbf-44b7-8bed-fb5e24a362c7"
    },
    {
        "author": "楊萬里",
        "paragraphs": [
            "西掖梧方茂，南瀕藻已蕪。",
            "謝庭風絮遠，潘室月窗孤。",
            "有訓才吾子，無人乳阿姑。",
            "弔賓成白鶴，卜地得青烏。"
        ],
        "title": "故王氏令人挽詩二首  其二",
        "id": "8b226fb9-6d02-4502-9946-849d671ea9f5"
    },
    {
        "author": "楊萬里",
        "paragraphs": [
            "易髓三爻表，恩波九里强。",
            "貫珠程氏傳，炊玉范家莊。",
            "荷橐中年紫，芸籤到老香。",
            "不應踰耳順，便返白雲鄉。"
        ],
        "title": "錢仲耕殿撰侍郎挽詩二首  其一",
        "id": "2514a022-665e-4762-9677-25638c3d9af6"
    },
    {
        "author": "楊萬里",
        "paragraphs": [
            "使節三持玉，州轓兩畫熊。",
            "雪山郇寶白，冰漕太倉紅。",
            "理世非輕士，才難會憶公。",
            "石峰當西子，作殉送青楓。"
        ],
        "title": "錢仲耕殿撰侍郎挽詩二首  其二",
        "id": "69cecc28-eae2-4133-926c-3ebc76f75c9a"
    },
    {
        "author": "楊萬里",
        "paragraphs": [
            "科目連雙中，聲名莫二渠。",
            "手曾攀折檻，客有泣辭車。",
            "速化非吾事，偷閑只古書。",
            "黑頭黄壤去，有昊定何如。"
        ],
        "title": "周子及監簿挽詩二首  其一",
        "id": "51729b8c-eb7b-40e2-8301-317df10e0405"
    },
    {
        "author": "楊萬里",
        "paragraphs": [
            "投老欣相得，論心恨較遲。",
            "披文流涕疏，分韻泛湖詩。",
            "天奪過逢樂，人興殄瘁悲。",
            "何須金馬客，解製玉樓辭。"
        ],
        "title": "周子及監簿挽詩二首  其二",
        "id": "287011c5-ac9a-4a7d-b696-7bfad1da99da"
    },
    {
        "author": "楊萬里",
        "paragraphs": [
            "乾道扶初旭，中台煥五雲。",
            "纔登右丞相，已拜大觀文。",
            "胡不遲朞月，看渠集茂勳。",
            "一朝驚玉折，千載歎芝焚。"
        ],
        "title": "洪丞相挽辭二首  其一",
        "id": "97ad6e8a-6664-4880-a2f5-97c37f0af0e7"
    },
    {
        "author": "楊萬里",
        "paragraphs": [
            "家譜忠仍孝，詞林博更宏。",
            "牧羝無是子，雛鳳有難兄。",
            "誰謂身非達，其如道不行。",
            "青蠅滿天地，白日轉清明。"
        ],
        "title": "洪丞相挽辭二首  其二",
        "id": "631a1292-b8f4-4ec0-a717-f51a99621d2f"
    },
    {
        "author": "楊萬里",
        "paragraphs": [
            "天竺瓊爲岫，西湖錦作春。",
            "輕軒過微雨，小宰太夫人。",
            "游覽年年好，恩封日日新。",
            "如何君氏賵，忽費水衡銀。"
        ],
        "tags": [
            "西湖"
        ],
        "title": "太令人田氏挽辭二首  其一",
        "id": "0275ced9-2357-48e9-91f3-539db325e6fd"
    },
    {
        "author": "楊萬里",
        "paragraphs": [
            "家食初偕隠，君羹晚得嘗。",
            "金花千軸告，玉樹五枝香。",
            "咫尺相山室，葱曨瓦廟岡。",
            "真令淮水絕，依舊慶源長。"
        ],
        "title": "太令人田氏挽辭二首  其二",
        "id": "afa44987-f5dc-47fd-b102-f3f5b8735aee"
    },
    {
        "author": "楊萬里",
        "paragraphs": [
            "見了廬山想此賢，此賢見了失廬山。",
            "胸中書卷雲凌亂，身外功名夢等閑。",
            "一點目光牛背上，五絃心在雁行間。",
            "欲吟壯節題崖石，筆挾風霜齒頰寒。"
        ],
        "tags": [
            "庐山"
        ],
        "title": "寄題劉凝之墳山壯節亭用轆轤體",
        "id": "7004bc27-5b5c-478d-824d-6b2a14960582"
    },
    {
        "author": "楊萬里",
        "paragraphs": [
            "周郎昨贊元戎幕，夜眺秦川登劍閣。",
            "函關不用一丸泥，談笑生風掃河洛。",
            "君王尺一喚渠回，貯之鳳閣與鸞臺。",
            "不贊元戎贊丞相，筆補造化裨鹽梅。",
            "龍媒志在橫八極，天閑玉韉羈不得。",
            "又揮白羽岸綸巾，却去武昌尋赤壁。",
            "一覽亭前山月明，志功堂下大江橫。",
            "前稱公瑾後元吉，君家世有千人英。",
            "公瑾小喬在何許，元吉小蠻花解語。",
            "看君一箭落胡星，如臯一笑傾人城。",
            "金印如斗带萬釘，何人爲作燕然銘。"
        ],
        "title": "寄題周元吉湖北漕司志功堂",
        "id": "7ce18db6-a2aa-49ba-be17-7f6614c223f8"
    },
    {
        "author": "楊萬里",
        "paragraphs": [
            "出得西湖月尚殘，荷花蕩裏柳行間。",
            "紅香世界清涼國，行了南山却北山。"
        ],
        "tags": [
            "西湖"
        ],
        "title": "曉出浄慈送林子方二首  其一",
        "id": "d82b4a8a-a9ec-46c3-9683-dfd620ab3bb2"
    },
    {
        "author": "楊萬里",
        "paragraphs": [
            "畢竟西湖六月中，風光不與四時同。",
            "接天蓮葉無窮碧，映日荷花別樣紅。"
        ],
        "tags": [
            "西湖",
            "夏天",
            "友情",
            "送别",
            "古诗三百首",
            "离别",
            "宋诗",
            "荷花",
            "写景"
        ],
        "title": "曉出浄慈送林子方二首  其二",
        "id": "59fcec8d-21d4-4aeb-9b0d-735812e52d61"
    },
    {
        "author": "楊萬里",
        "paragraphs": [
            "堂樣毬場五百弓，帝城何地似亭中。",
            "北山南畔南山北，獨受西湖萬頃風。"
        ],
        "tags": [
            "西湖"
        ],
        "title": "題北山教場亭子",
        "id": "0ff9efea-fa5a-46c7-9fe4-45747ce3ef58"
    },
    {
        "author": "楊萬里",
        "paragraphs": [
            "纔趁鋒車入帝關，又持使節過家山。",
            "作仙茶囿芝田裏，寓直蓬萊藏室間。",
            "握手清談紗帽點，羨君白日繡衣還。",
            "來年貢了雲龍璧，便綴金鸞玉笋班。"
        ],
        "title": "送林子方直閣秘書將漕閩部三首  其一",
        "id": "c36b05f2-59ce-4efa-a885-a7da4da2210a"
    },
    {
        "author": "楊萬里",
        "paragraphs": [
            "梅花國裏荔枝村，頗記張燈作上元。",
            "一別頻蒙訪生死，七年再見劣寒溫。",
            "屬當閔雨祈羣望，不得臨風共一尊。",
            "誰爲君王留國士，吾衰猶擬叫天閽。"
        ],
        "title": "送林子方直閣秘書將漕閩部三首  其二",
        "id": "27bc24ca-c4e8-4665-860b-269234a70f01"
    },
    {
        "author": "楊萬里",
        "paragraphs": [
            "亦聞小泊贊公房，清曉扶藜叩上方。",
            "君與一僧游別嶂，我行百匝遶長廊。",
            "風巾霧屨來雲外，雪檜霜松滿袖香。",
            "政是炎官張火傘，不應多取海山涼。"
        ],
        "title": "送林子方直閣秘書將漕閩部三首  其三",
        "id": "0dea261a-1940-4e95-ba99-891c3b44f038"
    },
    {
        "author": "楊萬里",
        "paragraphs": [
            "淡墨題名冠子衿，一星州縣歎浮沈。",
            "向來寄我南樓賦，不減古人東武吟。",
            "几閣文書聊韞玉，蘭臺筆札即紬金。",
            "李家兄弟鵷鸞侶，一日雙飛入上林。"
        ],
        "title": "送李伯珍主管西歸",
        "id": "eb5e18e5-538a-4864-8029-8c03ab774bd9"
    },
    {
        "author": "楊萬里",
        "paragraphs": [
            "夏旱焚如復入秋，聖皇避殿減瓊羞。",
            "數峰北峙雲垂合，一陣西風雨又休。",
            "逐日望霓穿却眼，何時倒海作奔流。",
            "諸賢袖有爲霖手，不瀉天瓢洗主憂。"
        ],
        "title": "聖上閔雨徧禱未應下詔避殿減膳感歎賦之",
        "id": "57b30fe7-a3a3-43e0-87cd-a4b84806bc39"
    },
    {
        "author": "楊萬里",
        "paragraphs": [
            "夏熱秋逾甚，寒梅暑亦開。",
            "無塵管城子，幻出雪枝來。"
        ],
        "title": "七月二十三日題李亨之墨梅",
        "id": "29264318-be3e-4bfd-ad30-b9a7a9e04c33"
    },
    {
        "author": "楊萬里",
        "paragraphs": [
            "素羅笠頂碧羅簷，晚卸藍裳著茜衫。",
            "望見竹籬心獨喜，翩然飛上翠瓊篸。"
        ],
        "title": "牽牛花三首  其一",
        "id": "726c8ca8-c101-4a03-9000-87b196f1b332"
    },
    {
        "author": "楊萬里",
        "paragraphs": [
            "莫笑渠儂不服箱，天孫爲織碧雲裳。",
            "浪言偷得星橋巧，只解冰盤染茈薑。"
        ],
        "title": "牽牛花三首  其二",
        "id": "72676b49-1542-44d6-8a73-e566c1fb9dae"
    },
    {
        "author": "楊萬里",
        "paragraphs": [
            "曉思歡欣晚思愁，繞籬縈架太嬌柔。",
            "木犀未發芙蓉落，買斷西風恣意秋。"
        ],
        "title": "牽牛花三首  其三",
        "id": "8bc87c3b-7696-4657-a45e-82c9a77423d1"
    },
    {
        "author": "楊萬里",
        "paragraphs": [
            "却因送客動歸心，過市逢喧悶不禁。",
            "偶見人家好池館，柳行盡處一亭深。"
        ],
        "title": "江下送客",
        "id": "4cd29430-5559-42c1-adcd-05d2b700f978"
    },
    {
        "author": "楊萬里",
        "paragraphs": [
            "玉人自惜如花面，不許黄鸝鸚鵡見。",
            "若令畫史識傾城，寫徧人間屏與扇。",
            "春光嬾困扶不起，吹殘玉笙也慵理。",
            "是誰瞥見一梳雲，微月影中掃穠李。",
            "阿昉姓周不姓顧，筆端那得蓮生步。",
            "無妨正面與渠看，看了丹青無畫處。",
            "古來妍醜知幾何，嫫母背面謾人多。",
            "君不見漢宮六六多少人，畫圖枉却王昭君。",
            "是時當面看寫真，却遣琵琶彈塞塵。",
            "不如九京喚起文與可，麝煤醉與竹傳神。"
        ],
        "title": "和姜邦傑春坊續麗人行",
        "id": "f440f3e5-6268-4b4b-b50a-d41ac99d72e0"
    },
    {
        "author": "楊萬里",
        "paragraphs": [
            "可笑詩人死愛名，吻間長作候蟲聲。",
            "鍊成九轉丹砂著，贏得千莖白雪生。",
            "政使古今傳不朽，不知身世竟何成。",
            "老夫老去真休去，一聽梅山主夏盟。"
        ],
        "title": "和姜邦傑春坊再贈七字",
        "id": "34a02597-d07b-423f-9fb2-6789ad67934e"
    },
    {
        "author": "楊萬里",
        "paragraphs": [
            "塵世何曾識桂林，花仙夜入廣寒深。",
            "移將天上衆香國，寄在梢頭一粟金。",
            "露下風高月當戶，夢回酒醒客聞砧。",
            "詩情惱得渾無那，不爲龍涎與水沈。"
        ],
        "title": "木犀初發呈張功父",
        "id": "e668d631-15a8-4d80-a2cf-0c9d009a2e3d"
    },
    {
        "author": "楊萬里",
        "paragraphs": [
            "詩人家在木犀林，萬頃湖光一徑深。",
            "夾路兩行森翠蓋，西風半夜散麩金。",
            "邀賓把酒香浮玉，擘水庖霜膾落砧。",
            "掇取仙山入京洛，不妨冷眼看昇沈。"
        ],
        "title": "又和六首  其一",
        "id": "a1501a58-ca6f-40a0-b71f-db1af313d276"
    },
    {
        "author": "楊萬里",
        "paragraphs": [
            "分得吳剛斫處林，鵝兒酒色不須深。",
            "系從犀首名干木，派別黄香字子金。",
            "衣濺薔薇兼水麝，韻如月杵應霜砧。",
            "餘芬薰入旃檀骨，從此人間有桂沈。"
        ],
        "title": "又和六首  其二",
        "id": "a7dc0244-b3a5-4d90-98bf-4e8e4cf6ef6c"
    },
    {
        "author": "楊萬里",
        "paragraphs": [
            "端能小脫簿書林，招喚詩流卜夜深。",
            "老我愁隤半山玉，憑君淺酌一荷金。",
            "水邊賞桂秋圍坐，雨後摘蔬香滿砧。",
            "乘醉却來湖上戲，手翻波月看浮沉。"
        ],
        "title": "又和六首  其三",
        "id": "55c63cfd-7ca0-4fde-8f1c-24f58d36ec78"
    },
    {
        "author": "楊萬里",
        "paragraphs": [
            "約齋詩客坐詩林，派入江西徹底深。",
            "縫霧裁雲梭織錦，明堂清廟玉摐金。",
            "已呼毛穎哦齏臼，更約姮娥聘槀砧。",
            "細詠新來木犀句，一燈明滅夜沉沉。"
        ],
        "title": "又和六首  其四",
        "id": "26e06843-99c5-4a58-aaf7-15bb9f77fd02"
    },
    {
        "author": "楊萬里",
        "paragraphs": [
            "老子江西有故林，萬松圍裏桂花深。",
            "憶曾風露飄寒粟，自領兒童拾落金。",
            "割蜜旋將揉作餠，擣香須記不經砧。",
            "一枝未覺秋光減，燈影相看萬籟沈。"
        ],
        "title": "又和六首  其五",
        "id": "173061db-b869-49ee-b6bc-954cd4a30960"
    },
    {
        "author": "楊萬里",
        "paragraphs": [
            "帝城底裏有山林，桂樹團團煙霧深。",
            "玉臂折來數枝月，銀髯羞插滿頭金。",
            "談間千首有此客，空外一聲何處砧。",
            "酒亦銷愁亦生病，不須不醉不須沉。"
        ],
        "title": "又和六首  其六",
        "id": "a319abe9-0145-4807-b099-738c00a7536d"
    },
    {
        "author": "楊萬里",
        "paragraphs": [
            "江東詩老有徐郎，語带江西句子香。",
            "秋月春花入牙頰，松風澗水出肝腸。",
            "居仁衣鉢新分似，吉甫波瀾併取將。",
            "嶺表舊游君記否，荔支林裏折桄榔。"
        ],
        "title": "題徐衡仲西窗詩編",
        "id": "056bbf38-d7ea-4b77-ac36-12d901c26ed5"
    },
    {
        "author": "楊萬里",
        "paragraphs": [
            "金麥褰帷銀蒜鈎，水光殿後月華樓。",
            "鶑歌花笑柳起舞，何處人間更有愁。",
            "吳郎那得吳宮語，夢裏苧羅人道許。",
            "低紅揜翠曲未終，小兒索飯啼門東。"
        ],
        "title": "題吳夢與古樂府",
        "id": "379ef7b1-729f-4a37-b117-3c1f853f7b79"
    },
    {
        "author": "楊萬里",
        "paragraphs": [
            "金莖分露與黄花，銀漢非煙作瑞霞。",
            "萬國元良當誕節，重輪日月正光華。",
            "祖堯父舜真千載，禹子湯孫更一家。",
            "清曉壽觴天上至，蟠桃如甕棗如瓜。"
        ],
        "title": "賀皇太子九月四日生辰二首  其一",
        "id": "fbf9e0f6-2e1f-43c6-9776-97132774c35c"
    },
    {
        "author": "楊萬里",
        "paragraphs": [
            "典學光陰璧不如，簡編燈火卷還舒。",
            "極知儲后勤稽古，却是儒生嬾讀書。",
            "心到帝王圖籍外，手追雅頌國風初。",
            "人間未見瑶山集，十倍曹丕尚有餘。"
        ],
        "title": "賀皇太子九月四日生辰二首  其二",
        "id": "05d75d16-1c6a-45f8-96c0-721404d00e8b"
    },
    {
        "author": "楊萬里",
        "paragraphs": [
            "炎暉十葉生太皇，即宋光武趙少康。",
            "皇穹柱折地無軸，再闢三極紀八荒。",
            "與天同仁自同壽，八十萬歲登九九。",
            "淳熙天子駕蒼龍，春王三朝領羣后。",
            "是時雪花曉尚飄，日華飛來雪即銷。",
            "玉巵灧海泛椒柏，寶冊錯錦凋瓊瑶。",
            "虞典漢儀照億世，可無鴻筆描天地。",
            "下帷窺園幾代孫，濃墨大書三萬字。",
            "點竄封禪典引辭，塗改皇武貞符詩。",
            "珠璣金玉槌作屑，鑄出夏鼎仍商彝。",
            "歧陽石鼓魚貫柳，浯溪石崖非好手。",
            "誰將臣陾中興慶壽篇，刻之玉版藏名山，何千萬年千萬年。"
        ],
        "title": "題薰陾中興慶壽頌",
        "id": "f85b239a-4af8-4456-a779-7e17ed6631e6"
    },
    {
        "author": "楊萬里",
        "paragraphs": [
            "深著紅藍染暑裳，琢成紋玳敵秋霜。",
            "半含笑裏清冰齒，忽綻吟邊古錦囊。",
            "霧縠作房珠作骨，水精爲醴玉爲漿。",
            "劉郎不爲文園渴，何苦星槎遠取將。"
        ],
        "title": "石榴",
        "id": "7e106427-6c53-4223-86b3-579df760ce25"
    },
    {
        "author": "楊萬里",
        "paragraphs": [
            "昨雨敗重九，謂併敗此行。",
            "雲師出小譎，垂曉偷放晴。",
            "初愁落君後，我反先出城。",
            "竚立已小倦，喜聞馬來聲。",
            "南山有新觀，大殿初落成。",
            "入門山脊動，仰目天心橫。",
            "柱起龍活立，簷飛鵬怒昇。",
            "影入西湖中，失盡千峰稜。",
            "天竺拉靈隠，駿奔總來庭。",
            "老禪定何巧，幻此壯玉京。",
            "書生茅三間，饑眠方曲肱。"
        ],
        "tags": [
            "西湖"
        ],
        "title": "九月十日同尤延之觀浄慈新殿",
        "id": "257832d9-e227-4727-8212-59c2906aa627"
    },
    {
        "author": "楊萬里",
        "paragraphs": [
            "初約山寺游，端爲怪奇石。",
            "那知雲水鄉，化作錦繡國。",
            "入門逕深深，過眼秋寂寂。",
            "隔竹小亭明，稠紅漏疎碧。",
            "山僧引幽踐，絕巘恣佳陟。",
            "三步綺爲障，十步霞作壁。",
            "爛如屏四圍，搭以帔五色。",
            "滿山盡芙蓉，山僧所手植。",
            "秋英例臞淡，此花獨腴澤。",
            "却憶補外時，朝士作祖席。",
            "是間萬株梅，冷射千崖白。",
            "舊游不可尋，雪枝半榛棘。"
        ],
        "title": "看劉寺芙蓉",
        "id": "f216b173-077c-4e09-a8de-595def505353"
    },
    {
        "author": "楊萬里",
        "paragraphs": [
            "南山十日菊，秋酌有前諾。",
            "東省三同舍，山行何用約。",
            "也復相丁寧，彼此撥忙著。",
            "清晨到劉寺，寸步輒倚薄。",
            "望君久未來，細意揀巖壑。",
            "上到展繡亭，聊復休倦脚。",
            "回覽西湖天，向我懷中落。",
            "山幽人轉孤，境勝情反惡。",
            "昔賢願獨往，對影誰與樂。",
            "或者欣羣遊，避喧那可却。",
            "我隨梁溪叟，觴次饒驩謔。",
            "坐無山浦翁，談間頓蕭索。",
            "斜陽更待渠，小向靈芝泊。"
        ],
        "tags": [
            "西湖"
        ],
        "title": "劉寺展繡亭上與尤延之久待京仲遠不至再相待於靈芝寺",
        "id": "79ea71b0-d07a-4f16-8ee4-6802d25b63e4"
    },
    {
        "author": "楊萬里",
        "paragraphs": [
            "老夫山居花繞屋，南齋杏花北齋菊。",
            "青春二月杏花開，抱瓶醉卧錦繡堆。",
            "涼秋九月菊花發，自折寒枝插華髮。",
            "湘纍落英曾幾何，陶令東籬未是多。",
            "吾家滿山種秋色，黄金爲地香爲國。",
            "就中更有一丈黄，霜葩月蕊耿出牆。",
            "飲徒亡酒尋不得，尋得一身花露香。",
            "如今小寓咸陽市，有口何曾問花事。",
            "百錢擔上買一株，聊伴詩人發幽意。"
        ],
        "title": "買菊",
        "id": "9d043c9f-d00b-459c-b9a4-b739b4f641a0"
    },
    {
        "author": "楊萬里",
        "paragraphs": [
            "灊山詩伯錦裁篇，玉樹郎君手爲編。",
            "美似洛花爭曉靚，清如江月赴秋圓。",
            "力追杜老今誰擬，親得陵陽夜半傳。",
            "再拜一吟三太息，青燈細雨伴淒然。"
        ],
        "title": "朱新仲舍人灊山詩集其子軧叔止見惠且有詩和以謝之",
        "id": "52a7f2cf-26a7-44ae-bc49-00ff1ef72c4c"
    },
    {
        "author": "楊萬里",
        "paragraphs": [
            "重陽風雨不全篇，春草池塘豈滿編。",
            "好句誰言較多少，古人信手斲方圓。",
            "自慚下下中中語，只合休休莫莫傳。",
            "珍重銀鈎揮玉唾，竟無瑶報只空然。"
        ],
        "title": "再和謝朱叔止機宜投贈奬及南海集之句",
        "id": "5bc7da5f-0299-497c-aa10-4524eeff64a8"
    },
    {
        "author": "楊萬里",
        "paragraphs": [
            "病眼仇冤一束書，客舍葭莩菊一株。",
            "看來看去兩相厭，花意索寞恰似無。",
            "清曉肩輿過花市，陶家全圃移在此。",
            "千株萬株都不看，一枝兩枝誰復貴。",
            "平地拔起金浮屠，瑞光千尺照碧虛。",
            "乃是結成菊花塔，蜜蜂作僧僧作蝶。",
            "菊花障子更玲瓏，生採翡翠鋪屏風。",
            "金錢裝面密如積，金鈿滿地無人拾。",
            "先生一見雙眼開，故山三逕何獨懷。",
            "君不見內前四時有花賣，和寧門外花如海。"
        ],
        "title": "經和寧門外賣花市見菊",
        "id": "16cd0e6f-7c84-4b03-b178-b9fdc191860d"
    },
    {
        "author": "楊萬里",
        "paragraphs": [
            "桂樹冰輪兩不齊，桂圓不似月圓時。",
            "吳剛玉斧何曾巧，斫盡南枝放北枝。"
        ],
        "title": "九月十五夜月細看桂枝北茂南缺未經古人拈出紀以二絕句  其一",
        "id": "26fabd52-bf4c-4f59-bcc5-d88026b7b460"
    },
    {
        "author": "楊萬里",
        "paragraphs": [
            "青天如水月如空，月色天容一皎中。",
            "若遣桂華生塞了，姮娥無殿兔無宮。"
        ],
        "title": "九月十五夜月細看桂枝北茂南缺未經古人拈出紀以二絕句  其二",
        "id": "407209e9-ff04-47d0-bcf8-9c4a5a70af5b"
    },
    {
        "author": "楊萬里",
        "paragraphs": [
            "人自窮通詩自詩，管渠人事與天時。",
            "鶴長未便賢鳬短，梅早那須笑杏遲。",
            "公子近來忺說病，老夫秋至不曾悲。",
            "人生隨分堪行樂，何必蘭亭與習池。"
        ],
        "title": "和張功父病中遣懷",
        "id": "09c73567-47ef-40ef-b33a-deebe6387e98"
    },
    {
        "author": "楊萬里",
        "paragraphs": [
            "秉燭趨省署，兩街猶閉門。",
            "素娥獨早作，碧沼澣黝盆。",
            "寶釦剝見漆，半稜光剩銀。",
            "忽作青白眼，圜視向我嗔。",
            "黑氣貫瞳子，側睨不敢真。",
            "皎然一玉李，前行導征輪。",
            "熒然數金粟，後扈從車塵。",
            "朝雞傳三令，都騎爭載奔。",
            "星芒銷欲無，月影澹失痕。",
            "金鴉飛上天，吐出紅龍鱗。"
        ],
        "title": "早入東省殘月初上",
        "id": "bf68a01a-19fe-4fd4-baa9-e225692c1139"
    },
    {
        "author": "楊萬里",
        "paragraphs": [
            "漁浦孤峰入九城，承華門裏最分明。",
            "馬頭看得山低去，夾道芙蓉紅露聲。"
        ],
        "title": "緩轡入東宮門望見漁浦山",
        "id": "45441add-896a-45b4-aa6b-e2335724d4fb"
    },
    {
        "author": "楊萬里",
        "paragraphs": [
            "風騷壇上徑雄趨，不作俳辭笑矣乎。",
            "紙落雲煙看醉旭，氣含蔬笋薄僧殊。",
            "夜來霜月千家滿，雨後風埃半點無。",
            "安得與君幽討去，一觴一詠惱西湖。"
        ],
        "tags": [
            "西湖"
        ],
        "title": "和徐衡仲惠詩",
        "id": "d28242a8-acac-4bb8-ad84-e80db924511d"
    },
    {
        "author": "楊萬里",
        "paragraphs": [
            "一生兩事苦相關，從仕居貧併作難。",
            "顧我雪穿行脚襪，羨君身作在家官。",
            "曉分京兆月半璧，夕問南湖水幾竿。",
            "桃李能言春滿坐，向人猶自訴霜寒。"
        ],
        "title": "和張功父夢歸南湖",
        "id": "069665aa-bdad-40dd-a090-4ec3d22a01f9"
    },
    {
        "author": "楊萬里",
        "paragraphs": [
            "老夫不及朱師古，納却太常少卿得潼府。",
            "老夫不及張約齋，乞得華州仙觀名雲臺。",
            "金印如斗床滿笏，富貴何曾膏白骨。",
            "一世窮忙爲阿誰，終日逢人皺兩眉。",
            "賣身長鬚仍赤脚，忍面墦間乞東郭。",
            "添丁德曜喜欲顛，孤竹一簞真箇錯。",
            "張君有宅復有田，朱君歸去無一錢。",
            "老夫老矣不歸去，五柳先生應笑汝。"
        ],
        "title": "張功父請祠甚力得之簡以長句",
        "id": "4283b8c3-c8b4-48d1-a9bd-f5d9b873144d"
    },
    {
        "author": "楊萬里",
        "paragraphs": [
            "一色三軍雪染衣，拔山氣力陡然衰。",
            "三王事業無多子，却是良平不得知。"
        ],
        "title": "三老董公",
        "id": "c29cfca7-f08e-44de-8de3-6658b62e535a"
    },
    {
        "author": "楊萬里",
        "paragraphs": [
            "繡衣使者凜霜威，方丈仙人舊羽儀。",
            "別去十年真一夢，書來萬里寄相思。",
            "如何綠石涵風面，化作青銅溜雨枝。",
            "却送新詩報嘉惠，偷兒當不要新詩。"
        ],
        "title": "利州路提刑秘書張季長送洮研發視乃一段柏木也作詩謝之",
        "id": "3c98e15c-9647-46e9-9047-edf21cd8ff2d"
    },
    {
        "author": "楊萬里",
        "paragraphs": [
            "瀝血抄經奈若何，十年依舊一頭陀。",
            "袈裟未著愁多事，著了袈裟事更多。"
        ],
        "title": "送德輪行者",
        "id": "69b68939-0d55-4ba5-88df-f7fbab9ca4bb"
    },
    {
        "author": "楊萬里",
        "paragraphs": [
            "江遠澄無底，秋深分外寒。",
            "太虛元碧浄，倒影動清湍。",
            "浪雪翻空碎，天藍落鏡看。",
            "光摇蘆葉冷，聲戰蓼花乾。",
            "畫手琱心苦，詩脾覓句難。",
            "人間那有許，我欲把漁竿。"
        ],
        "title": "擬上舍寒江動碧虛詩",
        "id": "21965a71-f023-4857-bbd5-fc33cd45caa9"
    },
    {
        "author": "楊萬里",
        "paragraphs": [
            "璧水蓬山徧羽儀，頌臺公府更光輝。",
            "紫荷到眼垂持橐，黄菊關心便拂衣。",
            "鬻子運籌年尚少，買臣衣繡日思歸。",
            "小煩諭蜀須還報，却袖香煙侍太微。"
        ],
        "title": "送朱師古龍圖少卿帥潼川二首  其一",
        "id": "b19f6280-4630-478c-9622-e09fa532d75c"
    },
    {
        "author": "楊萬里",
        "paragraphs": [
            "甲戌花時策集英，相看鬚鬢各青青。",
            "曲江初別春三月，北闕重來再一星。",
            "百石去官君似邴，千年歸鶴我輸丁。",
            "因書若寄楊員外，莫道山寒少茯苓。"
        ],
        "title": "送朱師古龍圖少卿帥潼川二首  其二",
        "id": "f647ddfc-046f-4720-9c3d-80022564e02f"
    },
    {
        "author": "楊萬里",
        "paragraphs": [
            "芒動長星帚，親揮却日戈。",
            "再令天有柱，一定海無波。",
            "黄屋非堯樂，薰琴付舜歌。",
            "祗書魏蕩字，誄語不須多。"
        ],
        "title": "高宗聖神武文憲孝皇帝挽詩二首  其一",
        "id": "2e0be905-1814-4115-b0cb-055ef4fbe73e"
    },
    {
        "author": "楊萬里",
        "paragraphs": [
            "更造今光武，中興昔武丁。",
            "雲昭河洛畫，天作典謨經。",
            "立極餘三紀，頤神再一星。",
            "堯山鄰禹穴，松雪蔚爭青。"
        ],
        "title": "高宗聖神武文憲孝皇帝挽詩二首  其二",
        "id": "77e558fb-e12b-4bf7-969e-468365b7f0ad"
    },
    {
        "author": "楊萬里",
        "paragraphs": [
            "雲袖危相複，霜鐘韻政遲。",
            "忽然數聲急，却是住撞時。"
        ],
        "title": "記夢三首  其一",
        "id": "4049b971-3f52-49bd-a324-00b2af4d06c4"
    },
    {
        "author": "楊萬里",
        "paragraphs": [
            "水動花梢動，花摇水影摇。",
            "不知各無意，爲復兩相招。"
        ],
        "title": "記夢三首  其二",
        "id": "da42cc7c-83dc-4573-9840-2b73ba215b3c"
    },
    {
        "author": "楊萬里",
        "paragraphs": [
            "霧外知何寺，鐘聲只隔山。",
            "望來無里許，還在九霄間。"
        ],
        "title": "記夢三首  其三",
        "id": "58986fb7-4c89-4b11-9d7d-260effd88cc0"
    },
    {
        "author": "楊萬里",
        "paragraphs": [
            "杜家碧山銀魚詩，黄家虎卧龍跳字。",
            "六丁難取真宰愁，程家十襲今三世。",
            "程家蘇家元舅甥，子瞻正輔外弟兄。",
            "正輔有孫文百鍊，筆倒三江胸萬卷。",
            "公車獻策五十篇，玉札國體航化源。",
            "遠謀小扣囊底智，瓌詞未出海內傳。",
            "三年抱璞咸陽市，子虛無因達天帝。",
            "如今却買巴峽船，峨眉山月秋正圓。",
            "丈夫身健恐不免，即召枚臯未渠晚。"
        ],
        "title": "題眉山程侅所藏山谷寫杜詩帖",
        "id": "c962c6ee-3fa7-4e96-a167-06985c6253da"
    },
    {
        "author": "楊萬里",
        "paragraphs": [
            "聖經賢傳緊關津，騷客詩家妙斧斤。",
            "總被先生漏消息，不令後輩隔知聞。",
            "都城一日紙增價，天下幾人貧似君。",
            "不要綈袍却歸去，平生笑殺送窮文。"
        ],
        "title": "題臨川李子經文藁",
        "id": "1f0ca2a7-d3f7-4019-bc40-99dba495cce5"
    },
    {
        "author": "楊萬里",
        "paragraphs": [
            "厭直含香與握蘭，一麾江海泝冰灘。",
            "括蒼山水名天下，工部風煙入筆端。",
            "新國小遲懷印綬，故園暫許理漁竿。",
            "即看治行聞天聽，紫詔徵還集孔鸞。"
        ],
        "title": "送喻叔奇工部知處州",
        "id": "b9f893ac-e0ed-41f6-9d2e-5dc487288f17"
    },
    {
        "author": "楊萬里",
        "paragraphs": [
            "天上麒麟地上行，掌中珠玉月中生。",
            "瀾翻六籍吞諸子，聲動三公及九卿。",
            "別有詩書真事業，不應童子是勳名。",
            "長成來奏三千牘，桃李春風冠集英。"
        ],
        "title": "送劉童子",
        "id": "2dfbc841-2d61-4982-831f-78c10dc8e250"
    },
    {
        "author": "楊萬里",
        "paragraphs": [
            "山南山北蔚松楸，四海千年仰二劉。",
            "迂叟餽縑寧凍死，伯夷種粟幾時秋。",
            "平生鐵作三尺喙，土苴人間萬戶侯。",
            "廬阜作江江作阜，始應父子不傳休。"
        ],
        "title": "題劉道原墓次剛直亭",
        "id": "024fe0ab-dc3e-4d5b-99c9-8b61fb7dcaec"
    },
    {
        "author": "楊萬里",
        "paragraphs": [
            "早往荆溪集，應無桂隠詩。",
            "梅邊五字律，管底一斑窺。",
            "新歲來朝是，流年去浪移。",
            "誰能守除夕，妨我夢歸時。"
        ],
        "title": "除夜張功父惠詩索荆溪集次韻送往",
        "id": "684048fd-9fe6-48db-893e-518a0ff9fb9e"
    },
    {
        "author": "楊萬里",
        "paragraphs": [
            "宋生把卷讀且指，李生把卷問奇字。",
            "榻上坐著一老子，右手秉筆袒左臂。",
            "春秋論語訓傳成未成，胸中有話頗欲告兩生。",
            "欲呼小白拉重耳，同討犬戎尊帝京。",
            "蠶妾不解事，兩生未可語。",
            "冬郎政兒癡，誰能復憐許。",
            "繙經未了報歸期，携書歸來獻玉墀。",
            "胡沙滿面無人識，回首兩生斗南北。"
        ],
        "title": "題畢少董繙經圖",
        "id": "955660d9-5d04-4243-8e1a-b9513c3e0941"
    },
    {
        "author": "楊萬里",
        "paragraphs": [
            "今年元日不孤來，带領新春一併回。",
            "夜雨初添石渠水，東風先入道山梅。",
            "不妨數朶且微破，未要十分都盡開。",
            "江路野香元自好，阿誰移取種蓬萊。"
        ],
        "title": "戊申元日立春題道山堂前梅花",
        "id": "c1a1ee23-d975-43bc-90eb-96c3e700158b"
    },
    {
        "author": "楊萬里",
        "paragraphs": [
            "念念還鄉未得還，偶因送客到龍山。",
            "分明認得西歸路，只是回車却入關。"
        ],
        "title": "龍山送客二首  其一",
        "id": "e8be9840-6f19-4592-8594-73b23e2d1ef1"
    },
    {
        "author": "楊萬里",
        "paragraphs": [
            "無奈鄉愁只强忘，龍山喚起再思鄉。",
            "故鄉依舊千山外，却被龍山斷殺腸。"
        ],
        "title": "龍山送客二首  其二",
        "id": "1475018a-9210-4104-bf69-19702d6ab502"
    },
    {
        "author": "楊萬里",
        "paragraphs": [
            "今歲春歸不小心，合將消息報園林。",
            "蘇公堤上千株柳，二月猶慳半縷金。"
        ],
        "title": "問春二首  其一",
        "id": "b4cc9f45-f94a-4a68-8391-dfb88a8ed4c0"
    },
    {
        "author": "楊萬里",
        "paragraphs": [
            "元日春回不道遲，匆匆未遣萬花知。",
            "道山堂下紅梅樹，速借晴光染一枝。"
        ],
        "title": "問春二首  其二",
        "id": "a8d83f18-b177-4771-87a1-2285fdae09c4"
    },
    {
        "author": "楊萬里",
        "paragraphs": [
            "船底吳儂尚晏眠，一船炊飯數船煙。",
            "行人各自東西岸，抵死回頭看兩邊。"
        ],
        "title": "曉入秘書省過三橋",
        "id": "6dd2a277-e46d-4613-b978-0383c0c8fda5"
    },
    {
        "author": "楊萬里",
        "paragraphs": [
            "今年日瘦天不喜，玉皇顔慘方諸淚。",
            "草木無光紅紫遲，春半何曾有春意。",
            "誰將好手挽春回，割取錦江春色來。",
            "七星橋邊楊柳動，百花潭上桃李開。",
            "乃是國子先生贈詩卷，筆下東風隨手轉。",
            "君不見李家謫仙吟掉頭，解道峨眉山月半輪秋。",
            "又不見蘇家老仙冰啄句，更說只恐夜深花睡去。",
            "先生辦著錦繡腸，朅來西湖山水鄉。",
            "乞君湖山入詩囊，法嗣兩仙一瓣香。"
        ],
        "tags": [
            "西湖"
        ],
        "title": "謝譚德稱國正惠詩",
        "id": "2b9ba43a-d4a2-42aa-b8a6-d08afe297256"
    },
    {
        "author": "楊萬里",
        "paragraphs": [
            "史館頻催史筆遲，道山還解有忙時。",
            "後園兩日不曾到，開盡杏花人不知。"
        ],
        "title": "連日二相過史局不到省中後園杏花開盡",
        "id": "113d63b5-27dc-429a-a5d8-7a85f4c12f80"
    },
    {
        "author": "楊萬里",
        "paragraphs": [
            "元日新春已早歸，却緣春雪勒春遲。",
            "一年柳色今何似，政是猶黄未綠時。"
        ],
        "title": "省中新柳",
        "id": "f90f7cad-350d-418d-8024-ee5a3f36d3c5"
    },
    {
        "author": "楊萬里",
        "paragraphs": [
            "眼見臺城作劫灰，一聲荷荷可憐哉。",
            "梵王豈是無甘露，不爲君王致蜜來。"
        ],
        "title": "讀梁武帝事",
        "id": "e9662905-c3a2-41af-a34c-59f80891cca3"
    },
    {
        "author": "楊萬里",
        "paragraphs": [
            "葱嶺書如積，銀鈎墨尚新。",
            "前身虞學士，今代衛夫人。",
            "曲水脩蘭禊，明珠採洛神。",
            "更令添此帖，急就不須珍。"
        ],
        "title": "跋悟空道人墨蹟",
        "id": "00a320f6-af16-4c99-8497-a2b5b2ad46da"
    },
    {
        "author": "楊萬里",
        "paragraphs": [
            "梁溪歸自鏡湖天，筆捲湖光入大篇。",
            "傾出錦囊和雨濕，炯如柘彈走盤圓。",
            "許分句法何曾付，自笑蕪辭敢浪傳。",
            "兩集不須求序引，祇將妙語冠陳編。"
        ],
        "title": "偶送西歸朝天二集與尤延之蒙惠七言和韻以謝之",
        "id": "3d0117ec-4c23-43ff-a849-f100ad72fbab"
    },
    {
        "author": "楊萬里",
        "paragraphs": [
            "遂初欣遇兩詩伯，臨川先生一禪客。",
            "三人情好元不疎，祇是相逢逢不得。",
            "渠有貞觀碑，儂有永和詞。",
            "真贋爭到底，未說妍與蚩。",
            "珊瑚擊得如粉碎，趙璧博城翻手悔。",
            "不似三家鬭斷碑，夜半戰酣莫先退。",
            "皇朝愛碑首歐陽，集古萬卷六一堂。",
            "玄珪漆玉堆墨寶，黟霜黑水塗緇裳。",
            "臨川無端汲古手，席卷歐家都奄有。",
            "岣山科斗不要論，嶧山野火不經焚。",
            "尤家沈家喙如鐵，未放臨川第一勳。",
            "不知臨川何許得尤物，集古序篇出真筆。",
            "遂初心妬口不言，君看跋語猶悵然。"
        ],
        "title": "跋王順伯所藏歐公集古錄序真蹟",
        "id": "9f81d368-c862-4be6-bd3b-c9ef334afa4c"
    },
    {
        "author": "楊萬里",
        "paragraphs": [
            "今代宗英政駿賢，同居江介更同年。",
            "別來十載長相憶，新聽千詩喜欲顛。",
            "爽似月華秋豔豔，韻如荷葉夏田田。",
            "吹燈把翫舒還卷，老眼惺鬆夜不眠。"
        ],
        "title": "和趙稷臣惠詩軸",
        "id": "8e15a4ce-2bcc-4d52-b125-38a3d6f27a15"
    },
    {
        "author": "楊萬里",
        "paragraphs": [
            "箇箇詩家各築壇，一家橫割一江山。",
            "祇知輕薄唐將晚，更解攀翻晉以還。"
        ],
        "title": "和段季承左藏惠四絕句  其一",
        "id": "0c418af0-a370-4240-ab5b-a33404eac594"
    },
    {
        "author": "楊萬里",
        "paragraphs": [
            "遮莫蟠胸書似山，更饒落筆語如泉。",
            "陰何絕倒無人怨，却怨渠儂祕不傳。"
        ],
        "title": "和段季承左藏惠四絕句  其二",
        "id": "b0d3a451-cef3-4cad-b370-7617c87e3102"
    },
    {
        "author": "楊萬里",
        "paragraphs": [
            "道是詩壇萬丈高，端能辦却一生勞。",
            "阿誰不識珠將玉，若箇關渠風更騷。"
        ],
        "title": "和段季承左藏惠四絕句  其三",
        "id": "e1dce3bc-1323-4e4d-9169-c22bb0545833"
    },
    {
        "author": "楊萬里",
        "paragraphs": [
            "四詩贈我儘新奇，萬象從君聽指麾。",
            "流水落花春寂寞，小風淡日燕差池。"
        ],
        "title": "和段季承左藏惠四絕句  其四",
        "id": "fc7fb2f0-31b6-40f6-9fc7-7dbc3dd27885"
    },
    {
        "author": "楊萬里",
        "paragraphs": [
            "今歲柴車總未巾，孤山龍井不曾行。",
            "老無半點看花意，遮莫明朝雨及晴。"
        ],
        "title": "和張功父梅詩十絕句  其一",
        "id": "88f9c431-41ee-46f6-a74c-e54ec66950ba"
    },
    {
        "author": "楊萬里",
        "paragraphs": [
            "道山堂後數株梅，爲底偏於雨裏開。",
            "到得晴來無一朶，亂飛白雪點蒼苔。"
        ],
        "title": "和張功父梅詩十絕句  其二",
        "id": "711911a7-83d1-466f-8171-b8bc019a2de1"
    },
    {
        "author": "楊萬里",
        "paragraphs": [
            "不是春光不早回，却緣春雪勒疎梅。",
            "詩人縱有催花手，有雪堪推花只推。"
        ],
        "title": "和張功父梅詩十絕句  其三",
        "id": "f5f298d0-e634-4cf3-bc51-848d25664ac3"
    },
    {
        "author": "楊萬里",
        "paragraphs": [
            "淡淡梅花不要裝，真珠樓閣水精鄉。",
            "騷人詞客猶愁冷，紫蝶黄蜂更敢忙。"
        ],
        "title": "和張功父梅詩十絕句  其四",
        "id": "941e4eae-2a6d-490e-8820-99d2aab5bdaf"
    },
    {
        "author": "楊萬里",
        "paragraphs": [
            "東皇歲歲駕蒼龍，只許仙妃萬玉從。",
            "天上冰霜清入骨，人間桃李若爲容。"
        ],
        "title": "和張功父梅詩十絕句  其五",
        "id": "f31399a5-16c6-4c04-9faa-50102de4fd71"
    },
    {
        "author": "楊萬里",
        "paragraphs": [
            "約齋句子已清圜，更賦梅花分外妍。",
            "不飲銷金傳玉手，却來囓雪聳詩肩。"
        ],
        "title": "和張功父梅詩十絕句  其六",
        "id": "0370225c-0f56-4d58-8910-59a091ffeae9"
    },
    {
        "author": "楊萬里",
        "paragraphs": [
            "道是梅兄不解琴，南枝風雪自成音。",
            "玉繩低後金盆落，獨與此君談此心。"
        ],
        "title": "和張功父梅詩十絕句  其七",
        "id": "bd675c88-448f-406b-9b1e-49a41e40f7e0"
    },
    {
        "author": "楊萬里",
        "paragraphs": [
            "橫斜影裏惜花殘，忘却人間一鼠肝。",
            "莫怨梅殘看不足，請君明歲早來看。"
        ],
        "title": "和張功父梅詩十絕句  其八",
        "id": "f7ef0aca-77e4-4026-9496-45d2edca7819"
    },
    {
        "author": "楊萬里",
        "paragraphs": [
            "要與梅花巧鬭新，恨無詩句敵黄陳。",
            "約齋詩好人仍好，不怕梅花賽却人。"
        ],
        "title": "和張功父梅詩十絕句  其九",
        "id": "c0b1f1d0-e049-4348-87d6-9b098db64fa9"
    },
    {
        "author": "楊萬里",
        "paragraphs": [
            "老子年來不願餘，祇慚霜鬢入金鋪。",
            "故山自有梅千樹，夢繞橫枝撚斷鬚。"
        ],
        "title": "和張功父梅詩十絕句  其一○",
        "id": "d3a7644f-3bea-42ec-8a64-21e097eeba9d"
    },
    {
        "author": "楊萬里",
        "paragraphs": [
            "紫蕤落盡長青枝，政是添新換舊時。",
            "辛苦爲渠耘病葉，殷勤挽住是游絲。"
        ],
        "title": "去瑞香病葉",
        "id": "56d37145-469e-46b1-bbe3-6dab337e0b4e"
    },
    {
        "author": "楊萬里",
        "paragraphs": [
            "故人一別兩相思，不但平生痛飲師。",
            "胸次五三真事業，筆端四六更歌詩。",
            "閉門覓句今無己，刻意傷春古牧之。",
            "卧雪高人家譜在，春風政著紫蘭枝。"
        ],
        "title": "和袁起巖郎中投贈七字二首  其一",
        "id": "fad14dab-e41f-4ca9-ac65-ecb7d4c681bf"
    },
    {
        "author": "楊萬里",
        "paragraphs": [
            "道場山下弄山泉，餐菊紉蘭萬物先。",
            "送眼飛鴻高四海，補天健筆震三川。",
            "池塘碧草回春夢，衣鉢黄梅肯夜傳。",
            "雨不饒人有新句，怨渠未許見全篇。"
        ],
        "title": "和袁起巖郎中投贈七字二首  其二",
        "id": "694ecf4f-8991-4f16-8ea6-90ccdb1c688d"
    },
    {
        "author": "楊萬里",
        "paragraphs": [
            "先生向來落異縣，故人十載不相聞。",
            "歸來不但荒三逕，點檢松菊無一存。",
            "裹輪加璧豈不好，朝廷禮數優遺老。",
            "紅旗黄紙久罷休，青山白雲苦死留，咫尺西岡歸未得。",
            "只待桃花水生半篙碧，便拏短艇歸結茅，共尋赤松與黄石。",
            "風煙之表非人間，別有天地寬且閑。",
            "周山賣却不要錢，袁家送酒一破顔。",
            "猶嫌孤斟太落莫，更覓高人共杯杓。",
            "銀鈎四紙墨尚鮮，妙處難與俗人言。",
            "忽逢先生自天降，手扶太一青藜杖。",
            "仙容可望不可親，飄然飛去青霞上。",
            "白蘋滿棹何時歸，秋著蘆花知不知。"
        ],
        "title": "跋袁起巖所藏後湖帖并遺像一軸詩中語皆檃括帖中語也",
        "id": "8963f553-0ed5-4824-8d8d-ddc9f8598b77"
    },
    {
        "author": "楊萬里",
        "paragraphs": [
            "古人浪語筆如椽，何人解把筆題天。",
            "崑崙爲筆點海水，青天借作一張紙。",
            "作商猗那周皇矣，廷尉簿正邵夫子。",
            "淳熙聖孝貫三光，題大如天誰敢當。",
            "夫子一洒金玉章，銀河吹笙間琳琅。",
            "吉甫奚斯鴻雁行，彼何人哉唐漫郎。",
            "夜來玉蟲雜金粟，老夫春寒眠不足。",
            "起來拾得聖孝詩，燈花阿那聖得知。"
        ],
        "title": "謝邵德稱示淳熙聖孝詩",
        "id": "55206e70-2c2d-4ebd-93bf-02e154a12d54"
    },
    {
        "author": "楊萬里",
        "paragraphs": [
            "三韓玉葉展明蠲，諸老銀鈎卷碧鮮。",
            "幸自不逢文與可，一竿秋竹掃風煙。"
        ],
        "title": "題曾無己所藏高麗疋紙蔡君謨歐公筆蹟",
        "id": "bb862e70-651f-4cb1-8d21-d7aedcc07c9d"
    },
    {
        "author": "楊萬里",
        "paragraphs": [
            "背秋新理小園荒，過雨畦丁破塊忙。",
            "菜子已抽蝴蝶翅，菊花猶著鬰金裳。",
            "從教蘆菔專車大，早覺蔓菁撲鼻香。",
            "宿酒未銷羹糝熟，析酲不用柘爲漿。"
        ],
        "title": "夢種菜",
        "id": "0021d048-78e2-475a-9aa7-1ea029893e33"
    },
    {
        "author": "楊萬里",
        "paragraphs": [
            "君不見東陽沈隠侯，君不見宣城謝玄暉。",
            "兩處雙溪清徹底，二子詩句清於溪。",
            "千載却有曹夫子，天借古人作詩地。",
            "家在東陽寶婺邊，官在宣城蓮幕裏。",
            "溪光滴作兩眼明，溪秀吐作五字清。",
            "開卷看來掩卷坐，詞波跳作雙溪聲。",
            "無人寫作雙溪操，收拾新篇句中妙。",
            "莫將沈謝鴻雁行，便與猗那薦清廟。"
        ],
        "title": "謝曹宗臣惠雙溪集",
        "id": "6095eaf1-5e0c-49fb-a40b-0614247993f5"
    },
    {
        "author": "楊萬里",
        "paragraphs": [
            "老去能逢幾箇春，今年春事不關人。",
            "紅千紫百何曾夢，壓尾桐花也作塵。"
        ],
        "title": "過霸東石橋桐花盡落",
        "id": "8c21c5f3-5c2b-456d-82b8-d01dc8c22e42"
    },
    {
        "author": "楊萬里",
        "paragraphs": [
            "昨日晴暄儘十分，無端寒濕復今晨。",
            "蒼顔華髮差排老，急雨顛風屏當春。",
            "只有觀書堪遣日，從來病眼不如人。",
            "詩名滿世真何用，更賺先生願卜鄰。"
        ],
        "title": "春雨呈袁起巖",
        "id": "17f0fd7e-97e8-4b4e-988e-8a4912f4a04a"
    },
    {
        "author": "楊萬里",
        "paragraphs": [
            "三月陰晴頃刻分，晚來非午午非晨。",
            "閉門細草新蒲雨，過眼飛花落絮春。",
            "顧我江湖釣竿客，識君臺閣步雲人。",
            "柯山不患無人作，便合留中作近鄰。"
        ],
        "title": "再和",
        "id": "da609532-5f0c-4d93-b92b-a69106de5725"
    },
    {
        "author": "楊萬里",
        "paragraphs": [
            "觀水那無術，曾於往記求。",
            "是間還韞玉，其外必方流。",
            "縝栗淵潜久，英華氣上浮。",
            "清波皆中矩，寶祲直橫秋。",
            "金海芒相貫，璿源折以幽。",
            "端如君子德，不病暗中投。"
        ],
        "title": "擬玉水記方流詩",
        "id": "78f36d6c-cda9-4ee8-ba84-caa44823ae19"
    },
    {
        "author": "楊萬里",
        "paragraphs": [
            "玉殿朝初退，金門馬不嘶。",
            "院深歸有處，柳暗迹都迷。",
            "紫陌春無際，青絲舞正齊。",
            "風煙忘近遠，樓閣問高低。",
            "殘雪鶑聲外，斜陽鳳掖西。",
            "少陵花底路，物物獻詩題。"
        ],
        "title": "擬歸院柳邊迷詩",
        "id": "0714ef42-bec6-41df-9563-91339dcc09f6"
    },
    {
        "author": "楊萬里",
        "paragraphs": [
            "學子研終古，難將短淺求。",
            "汲深欣得得，操綆要脩脩。",
            "遠酌源千載，長繅思萬周。",
            "初如泉眼隔，忽若井花浮。",
            "意到言前達，詞於筆下流。",
            "昌黎感秋句，聖處極冥搜。"
        ],
        "title": "擬汲古得脩綆詩",
        "id": "45748464-6fdd-445a-b07f-aade788881bc"
    },
    {
        "author": "楊萬里",
        "paragraphs": [
            "病眼看書痛不勝，洛花千朶喚雙明。",
            "淺紅釅紫各新樣，雪白鵝黄非舊名。",
            "擡舉精神微雨過，留連消息嫩寒生。",
            "蠟封水養松窗底，未似琱欄倚半酲。"
        ],
        "title": "謝張功父送牡丹",
        "id": "95013b57-32e1-4b05-ae2e-0305819026cd"
    },
    {
        "author": "楊萬里",
        "paragraphs": [
            "溪桃紅霞作紅雨，海棠飄盡春無處。",
            "約齋錦幄一夜空，行李移歸雪宮住。",
            "只道青蛟弱無力，飛上朱簷還有翼。",
            "貪看翡翠積成堆，忽吐瓊瑶真作劇。",
            "素影與月相將迎，綠雲和露相扶擎。",
            "南枝暗香久寂莫，此花與梅同一清。",
            "老夫最愛嚼香雪，不但解酲仍滌熱。",
            "牡丹未要煎牛酥，酴醾相領入冰壺。",
            "約齋知我春愁重，併遣二友來相娛。",
            "惜無老盆一快舉，淡日微風花自舞。",
            "約齋詩瘦浪作癡，君不見酒不到劉伶墳上土。"
        ],
        "title": "張功父送牡丹續送酴醾且示酴醾長篇和以謝之",
        "id": "5dab0467-25b4-4b77-bc56-dc6b9f5b5c6a"
    },
    {
        "author": "楊萬里",
        "paragraphs": [
            "海外薔薇水，中州未得方。",
            "旋偷金掌露，淺染玉羅裳。",
            "已換桃花骨，何須賈氏香。",
            "更煩麴生輩，同訪墨池楊。"
        ],
        "title": "和張功父送黄薔薇并酒之韻",
        "id": "9a4e50e2-e1d3-4c37-9d5a-55f969470f3c"
    },
    {
        "author": "楊萬里",
        "paragraphs": [
            "久雨今朝忽作晴，老人懷抱不勝清。",
            "仲宣久作登樓賦，望帝更吟當殿聲。",
            "春去春來渾是夢，花開花落若爲情。",
            "歸心不用渠催喚，自有江鷗與狎盟。"
        ],
        "title": "和張功父聞子規",
        "id": "2afee210-0757-4de4-8f8e-abb0d7f085ce"
    },
    {
        "author": "楊萬里",
        "paragraphs": [
            "佳客千山得得來，主人雙眼爲渠開。",
            "逢人莫說當時事，且泊南亭把一杯。"
        ],
        "title": "跋范文公與尹師魯帖",
        "id": "b5a30b56-eaee-4603-9684-8df93d5ca03c"
    },
    {
        "author": "楊萬里",
        "paragraphs": [
            "侍中尺箠撻羌酋，更得河南共運籌。",
            "到得降書來北闕，河南騎馬去均州。"
        ],
        "title": "跋韓魏公與尹師魯帖",
        "id": "63d28dcb-ee9b-4090-ab05-210602fb1b76"
    },
    {
        "author": "楊萬里",
        "paragraphs": [
            "詩宗已上少陵壇，筆法仍抽逸少關。",
            "真蹟總歸天上去，獨留奏草在人間。"
        ],
        "title": "跋陳簡齋奏草",
        "id": "edae6211-3620-4f01-be0d-dd5899526d9d"
    },
    {
        "author": "楊萬里",
        "paragraphs": [
            "家在錢塘身在蘇，扊扅消息近來疎。",
            "極知薪水無錢買，且遣長鬚送乘壺。"
        ],
        "title": "又跋簡齋與夫人帖",
        "id": "6d49e8d2-4fb9-477b-bc1e-9992c3e65de4"
    },
    {
        "author": "楊萬里",
        "paragraphs": [
            "行樂潘慈母，榮封衛碩人。",
            "金花五色誥，雨葉六番春。",
            "白露凋萱慘，青山拱木新。",
            "九齡真上壽，一子更名臣。"
        ],
        "title": "丘母太碩人臧氏挽詩二首  其一",
        "id": "2a56028c-7720-472d-9988-32be553930f0"
    },
    {
        "author": "楊萬里",
        "paragraphs": [
            "共伯松楸後，宗文玉雪初。",
            "吹燈躬夜績，聽子讀殘書。",
            "帥閫方蘭膳，王畿又版輿。",
            "藥成人不見，月裏踏蟾蜍。"
        ],
        "title": "丘母太碩人臧氏挽詩二首  其二",
        "id": "c5c81fcf-853a-4c29-b04a-b487c0244deb"
    },
    {
        "author": "楊萬里",
        "paragraphs": [
            "忠孝元家法，經綸豈嬾心。",
            "日邊遲信息，霞外且山林。",
            "風月詩天巧，乾坤酒陸沉。",
            "一生欠半面，五字寄哀音。"
        ],
        "title": "劉平甫挽詩二首  其一",
        "id": "df50645d-07dc-4ca0-942a-155d90ed07c2"
    },
    {
        "author": "楊萬里",
        "paragraphs": [
            "忠顯肩雙廟，屏山籙二程。",
            "嶺寒松節苦，壇暖杏花明。",
            "君也孤傳業，天乎獨短生。",
            "子孫無一物，故紙付渠耕。"
        ],
        "title": "劉平甫挽詩二首  其二",
        "id": "62e922b3-212c-4312-ab85-e2e3ce0f89a6"
    },
    {
        "author": "楊萬里",
        "paragraphs": [
            "出却金宮入梵宮，翠微綠霧染衣濃。",
            "三年不識西湖月，一夜初聞南澗鐘。",
            "藏室蓬山真昨戲，園翁溪友得今從。",
            "若非朝士相追送，何處冥鴻更有蹤。"
        ],
        "tags": [
            "西湖"
        ],
        "title": "戊申四月九日得請補外初出國門宿釋迦寺",
        "id": "3fa4ad75-d885-48c0-b2c3-d1c393656d15"
    },
    {
        "author": "楊萬里",
        "paragraphs": [
            "清曠樓中夕眺間，落暉殘雨兩生寒。",
            "樓中占盡南山了，更占西湖與北山。"
        ],
        "tags": [
            "西湖"
        ],
        "title": "題南屏山興教寺清曠樓贈擇訥律師",
        "id": "ec98e63f-236c-4c26-8f12-74db424b0489"
    },
    {
        "author": "楊萬里",
        "paragraphs": [
            "新晴在在野花香，過雨迢迢沙路長。",
            "兩度立朝今結局，一生行客老還鄉。",
            "猶嫌數騎傳書札，剩喜千山入肺腸。",
            "到得前頭上船處，莫將白髮照滄浪。"
        ],
        "title": "明發南屏",
        "id": "02ab6843-ac3f-4461-b6a1-c37316c3f948"
    },
    {
        "author": "楊萬里",
        "paragraphs": [
            "秧纔束髮幼相依，麥已掀髯喜可知。",
            "笑殺槿籬能耐事，東扶西倒野酴醾。"
        ],
        "title": "過南蕩三首  其一",
        "id": "7d8f6eb6-d946-4985-9605-a6c6af41af07"
    },
    {
        "author": "楊萬里",
        "paragraphs": [
            "近岫遥峰翠作圍，平田小港碧行遲。",
            "垂楊一徑深深去，阿那人家住得奇。"
        ],
        "title": "過南蕩三首  其二",
        "id": "6a30b16a-a412-4232-ab5d-c6dc4a730171"
    },
    {
        "author": "楊萬里",
        "paragraphs": [
            "政好行時莫嬾行，猶寒未熱雨初晴。",
            "江西休問何時到，已離南屏第一程。"
        ],
        "title": "過南蕩三首  其三",
        "id": "50191294-af34-49a5-bf1b-2812391ddf5c"
    },
    {
        "author": "楊萬里",
        "paragraphs": [
            "石橋兩畔好人煙，匹似諸村別一川。",
            "楊柳陰中新酒店，蒲萄架底小漁船。",
            "紅紅白白花臨水，碧碧黄黄麥際天。",
            "政爾清和還在道，爲誰辛苦不歸田。"
        ],
        "title": "過楊村",
        "id": "412a6b40-fffa-4572-a94f-419805eaa57b"
    },
    {
        "author": "楊萬里",
        "paragraphs": [
            "夢裏喧聲定不凡，順風解纜破晴嵐。",
            "起來職事惟洗面，此外功名是掛帆。",
            "莫笑一蔬兼半菽，飽餐萬壑與千巖。",
            "蓬萊雲氣君休望，且向嚴灘濯布衫。"
        ],
        "title": "側溪解纜",
        "id": "4872c52b-2529-4f34-950a-57a30cb2cdbb"
    },
    {
        "author": "楊萬里",
        "paragraphs": [
            "浙山兩岸送歸艎，新擣春藍淺染蒼。",
            "自汲江波供盥漱，清晨滿面落花香。"
        ],
        "title": "洗面絕句",
        "id": "814a02a8-90a3-49af-94bf-dd123039ef24"
    },
    {
        "author": "楊萬里",
        "paragraphs": [
            "瀟灑桐廬縣，寒江繚一灣。",
            "朱樓隔綠柳，白塔映青山。",
            "稚子排窗出，舟人買菜還。",
            "峰頭好亭子，不得一躋攀。"
        ],
        "title": "舟過桐廬三首  其一",
        "id": "4ee443f3-786d-43a4-bc07-3807580f4998"
    },
    {
        "author": "楊萬里",
        "paragraphs": [
            "近縣人人喜，來船岸岸移。",
            "偶因小泊處，恰是早餐時。",
            "喚僕答相亂，看山寒不知。",
            "橫洲猶半在，今歲水生遲。"
        ],
        "title": "舟過桐廬三首  其二",
        "id": "94566a59-4953-4940-8dd6-5d6ac05fb7c8"
    },
    {
        "author": "楊萬里",
        "paragraphs": [
            "後面山無數，南頭柳更多。",
            "人家逼江岸，屋柱入滄波。",
            "老去頻經此，重來更幾何。",
            "牛山動悲感，曾侍板輿過。"
        ],
        "title": "舟過桐廬三首  其三",
        "id": "8935a5e9-f106-4859-8fe7-d56f47c8ec93"
    },
    {
        "author": "楊萬里",
        "paragraphs": [
            "此去嚴州只半程，一江分作兩江橫。",
            "忽驚洲背青山下，却有帆檣地上行。"
        ],
        "title": "溜港灘",
        "id": "dd1ce1ef-c629-4205-b5ad-1261464a85ec"
    },
    {
        "author": "楊萬里",
        "paragraphs": [
            "睡眼䰒鬆未爽時，一聲杜宇頓開眉。",
            "不須報道思歸樂，今我真歸不用思。"
        ],
        "title": "午睡聞子規",
        "id": "dad4d15f-4106-436e-b36f-82b1eea52404"
    },
    {
        "author": "楊萬里",
        "paragraphs": [
            "睡起衣襟亂，頭巾百摺痕。",
            "帆端風色緊，船底水聲喧。",
            "胥口冤餘浪，嚴灘釣處村。",
            "因行還訪古，故老莫能言。"
        ],
        "title": "已過胥口將近釣臺",
        "id": "3e0f38f6-cb86-47d8-9f63-6f0c9ef3a1a6"
    },
    {
        "author": "楊萬里",
        "paragraphs": [
            "釣石三千丈，將何作釣絲。",
            "肯離山水窟，去作帝王師。",
            "小范真同味，玄英也並祠。",
            "老夫歸已晚，莫遣客星知。"
        ],
        "title": "釣臺",
        "id": "9f6365be-f6a6-4175-8e07-b0f01edc2032"
    },
    {
        "author": "楊萬里",
        "paragraphs": [
            "前年寒早熱亦早，去年寒遲熱亦遲。",
            "何曾寒暑有遲速，通融三年那兌支。",
            "人生何必早得意，芍藥榮時牡丹瘁。",
            "榮枯遲速一笑休，順風今日好行舟。"
        ],
        "title": "蘭溪女兒浦曉寒",
        "id": "e6b6a667-7109-4fcd-b39b-efa817eedb61"
    },
    {
        "author": "楊萬里",
        "paragraphs": [
            "相識橫山塔，于今十五年。",
            "孤標立絕頂，秃影照清川。",
            "寂寞無香火，將迎幾舫船。",
            "吾衰豈重過，珍重塔中仙。"
        ],
        "title": "橫山塔",
        "id": "c2ad0d82-d078-4718-8ac4-0c5a2ef558c8"
    },
    {
        "author": "楊萬里",
        "paragraphs": [
            "駕雨顛風過即虛，殺風急雨有還無。",
            "雲山奔走無停住，岸樹欹斜不要扶。",
            "船底石聲知淺水，沙頭笠影倦牽夫。",
            "金臺祇在橫山背，便到金臺也日晡。"
        ],
        "title": "舟過蘭溪",
        "id": "68647fd6-04b9-4ac8-b80a-e36b956353e5"
    },
    {
        "author": "楊萬里",
        "paragraphs": [
            "雨裏船中不自由，無愁穉子亦成愁。",
            "看渠坐睡何曾醒，及至教眠却掉頭。"
        ],
        "title": "嘲穉子",
        "id": "0b9f2a12-8bad-48d6-8c5f-a6a7fc91d437"
    },
    {
        "author": "楊萬里",
        "paragraphs": [
            "船篷深閉膝難安，四面千峰不得看。",
            "莫厭霏微悶人雨，插秧怕熱愛輕寒。"
        ],
        "title": "雨中遣悶",
        "id": "c2ae77ed-9dcf-4be6-a792-8f46cd247dcf"
    },
    {
        "author": "楊萬里",
        "paragraphs": [
            "近船古岸不勝高，浪劃濤剜似削刀。",
            "層石層砂層膩土，僧厨蒸出栗黄糕。"
        ],
        "title": "橫山江岸",
        "id": "7c9e4aba-f70e-4502-a2a7-43b03cfa5151"
    },
    {
        "author": "楊萬里",
        "paragraphs": [
            "一葉摇無定，昏然妙思通。",
            "化爲漆園蝶，飛入大槐宮。",
            "有酒相勾引，無茶作寇戎。",
            "平生眠不足，還債艣聲中。"
        ],
        "title": "舟中午睡",
        "id": "ce6467ec-5554-45da-bb44-aaa9c7ef6d0e"
    },
    {
        "author": "楊萬里",
        "paragraphs": [
            "圓瑩僧何矮，清鬆絮爾輕。",
            "削成瓊葉片，嚼作雪花聲。",
            "炙手三家市，焦頭五鼎烹。",
            "老夫饑欲死，汝輩且同行。"
        ],
        "title": "炙蒸餠",
        "id": "d6aef350-13f2-475d-86ca-98cc0421afcf"
    },
    {
        "author": "楊萬里",
        "paragraphs": [
            "過雨前汀未可登，搴篷小散睡瞢騰。",
            "船頭政好看山色，一點江風冷似冰。"
        ],
        "title": "睡起觀山",
        "id": "ecf94ed8-891f-428b-9474-7a6c9effcc62"
    },
    {
        "author": "楊萬里",
        "paragraphs": [
            "江闊水不聚，分爲三五灘。",
            "遂令客子舟，上灘一一難。",
            "小沙已成洲，大洲已成山。",
            "山有樹百尺，樹圍屋數間。",
            "水底復生洲，沙濕猶未乾。",
            "從此洲愈多，安得水更寬。",
            "憶從嚴陵歸，水落不能湍。",
            "拖以數童僕，折却十竹竿。",
            "今茲過吾舟，念昔猶膽寒。"
        ],
        "title": "柴步灘",
        "id": "27ea7487-8334-4a1f-a098-c11dfc16e4b1"
    },
    {
        "author": "楊萬里",
        "paragraphs": [
            "江船初上灘，灘水政勃怒。",
            "船工與水鬭，水力攔船住。",
            "琉璃忽破碎，冰雪迸吞吐。",
            "竟令水柔伏，低頭船底去。",
            "朝來發盈川，已過灘十許。",
            "但聞浪喧闐，未覩水態度。",
            "却緣看後船，偶爾見奇處。",
            "從此至三衢，猶有灘四五。"
        ],
        "title": "東磧灘",
        "id": "6f25022d-7903-4678-b8e3-0f6dd230f4cb"
    },
    {
        "author": "楊萬里",
        "paragraphs": [
            "未到地黄灘，十里先聞聲。",
            "檣竿已震掉，未敢與渠爭。",
            "舟人各整篙，有如大敵臨。",
            "搴篷試一望，濺雪紛淙琤。",
            "乃是水磑港，爲灘作先鳴。",
            "真灘定若何，老夫虛作驚。"
        ],
        "title": "將至地黄灘",
        "id": "11c9353f-f069-428a-8154-4ec54544bf6c"
    },
    {
        "author": "楊萬里",
        "paragraphs": [
            "灘雪清濺眸，灘雷怒醒耳。",
            "落洪翠壁立，跳波碧山起。",
            "船進若戰勝，船退亦遊戲。",
            "若非篙師苦，進退皆可喜。",
            "忽逢下灘舟，掀舞快雲駃。",
            "何曾費一棹，纔瞬已數里。",
            "會有上灘時，得意君勿恃。"
        ],
        "title": "蘇木灘",
        "id": "66adef20-5cf6-4926-a503-6d67606a433e"
    },
    {
        "author": "楊萬里",
        "paragraphs": [
            "東岸上不得，西岸上更難。",
            "五船往復來，經緯灘兩間。",
            "一船初徑進，當流爲衆先。",
            "濤頭打澎湃，退縮不敢干。",
            "一船作後殿，忽焉突而前。",
            "瞬息越湍險，回顧有矜顔。",
            "老夫與寓目，亦爲一粲然。"
        ],
        "title": "遼車灘",
        "id": "17366320-1e4c-4ef5-9f05-cf880d63c45e"
    },
    {
        "author": "楊萬里",
        "paragraphs": [
            "新暑酒不宜，作熱妨夜睡。",
            "不如看人飲，亦自有醉意。",
            "彼飲吾爲嚥，所美過於味。",
            "同舟笑吾癡，吾不羨渠醉。",
            "安知醉與醒，誰似誰不似。"
        ],
        "title": "舟中新暑止酒",
        "id": "d16a2ec0-ddcf-4df1-83f8-25fce0f410ed"
    },
    {
        "author": "楊萬里",
        "paragraphs": [
            "眼底常山一武中，上灘更得半帆風。",
            "青天以水爲銅鏡，白鷺前身是釣翁。",
            "舊日岸頭渾改盡，數尖山觜忽攙空。",
            "老夫只費五六日，行盡浙山西復東。"
        ],
        "title": "過查瀨",
        "id": "7e0e4682-75d6-4165-b729-49b0961068fe"
    },
    {
        "author": "楊萬里",
        "paragraphs": [
            "熟水無多喫，烹茶未要來。",
            "從教十分渴，連掃兩三杯。",
            "岸樹背船走，江波閃日開。",
            "靈山定能飲，分酹碧蓮醅。"
        ],
        "title": "舟過大水旁羅灘渴甚小飲",
        "id": "26dd628e-6c59-4598-81a6-52c7a9b159db"
    },
    {
        "author": "楊萬里",
        "paragraphs": [
            "下却諸灘水漸平，舟行已遠上饒城。",
            "酒家便有江鄉景，綠柳梢頭掛玉瓶。"
        ],
        "title": "過鉛山江口",
        "id": "c0a29f41-6385-40bc-8048-8f008e1edffa"
    },
    {
        "author": "楊萬里",
        "paragraphs": [
            "急鼓繁鉦動地呼，碧瑠璃上兩龍趨。",
            "一聲翻倒馮夷國，千載淒涼楚大夫。",
            "銀椀錦標誇勝捷，畫橈繡臂照江湖。",
            "三年端年真虛過，奇觀初逢慰道塗。"
        ],
        "title": "過弋陽觀競渡",
        "id": "85bf6442-2cf3-4061-8dca-cbc5c466cf37"
    },
    {
        "author": "楊萬里",
        "paragraphs": [
            "饒水回回轉，靈山面面逢。",
            "展成青步障，斂作碧芙蓉。",
            "變態百千樣，尖新三兩峰。",
            "遠看方更好，還隔翠雲重。"
        ],
        "title": "靈山",
        "id": "ba44ec17-69bc-4488-924a-50c92d0b0a12"
    },
    {
        "author": "楊萬里",
        "paragraphs": [
            "明發大琛山，龜峰引頸來對面。",
            "亭午過弋陽，龜峰縮頭不相見。",
            "綠毛蒙茸浄如染，紫殻輪囷有斑點。",
            "不知七十二鑽神不神，桃花市裏看最真。"
        ],
        "title": "龜峰",
        "id": "51dec713-72b1-4d65-a5a6-9c578e7d47d7"
    },
    {
        "author": "楊萬里",
        "paragraphs": [
            "半月陰涼天氣佳，今朝新暑不饒些。",
            "一生怕熱長逢熱，千里還家未到家。",
            "入却船來那得出，恰方日午幾時斜。",
            "勸君莫愛高官職，行路難時却怨嗟。"
        ],
        "title": "五月一日過貴溪舟中苦熱",
        "id": "069a0853-ff4b-483e-91ea-70abc70b8c23"
    },
    {
        "author": "楊萬里",
        "paragraphs": [
            "人言長江無六月，我言六月無長江。",
            "只今五月已如許，六月更來何可當。",
            "船倉周圍各五尺，且道此中底寬窄。",
            "上下東西與南北，一面是水五面日。",
            "日光煮水復成湯，此外何處能清涼。",
            "掀篷更無風半點，揮扇只有汗如漿。",
            "吾曹避暑自無處，飛蠅投吾求避暑。",
            "吾不解飛且此住，飛蠅解飛不飛去。"
        ],
        "tags": [
            "长江"
        ],
        "title": "初二日苦熱",
        "id": "dcec9c65-b1e6-4afe-9857-398809ab1569"
    },
    {
        "author": "楊萬里",
        "paragraphs": [
            "惡風夜半阻歸船，端欲留人作勝緣。",
            "千里携家觀競渡，五湖新漲政黏天。",
            "棹翻波浪山如雪，醉殺兒郎喜欲顛。",
            "得去更佳留亦好，吾曹何處不欣然。"
        ],
        "title": "端午前一日阻風鄱陽湖觀競渡",
        "id": "99c61757-2561-411e-90b2-65879d2a7c89"
    },
    {
        "author": "楊萬里",
        "paragraphs": [
            "阻風兩日卸高桅，笑傲江妃縱酒杯。",
            "及至絕湖纔一瞬，翻令病眼不雙開。",
            "蘆洲荻港何時了，南浦西山不肯來。",
            "相見灣中悶人死，一灣九步十縈迴。"
        ],
        "title": "初六日過鄱陽湖入相見灣",
        "id": "4f934ce8-06a1-433f-960e-e6abcb8b11ab"
    },
    {
        "author": "楊萬里",
        "paragraphs": [
            "老子方孤悶，西山忽在旁。",
            "回頭鄔子砦，明眼趙家莊。",
            "試飲章江味，中涵吉水香。",
            "望鄉儂已喜，而況到吾鄉。"
        ],
        "title": "過趙家莊",
        "id": "514aeb0a-1bc2-4b1a-b8c2-f4f9fad4f37b"
    },
    {
        "author": "楊萬里",
        "paragraphs": [
            "泝流淺水刺樓船，百棹千篙祇不前。",
            "一夜波聲喧到曉，北風氣力欲翻天。",
            "掛帆未了青泥過，轉眼相將玉笥邊。",
            "無數小舟俱在後，追儂不及指爲仙。"
        ],
        "title": "十五日明發石口遇順風",
        "id": "bb642cc1-6dc5-41b6-a069-dceac98edb6d"
    },
    {
        "author": "楊萬里",
        "paragraphs": [
            "五年出仕喜還家，雙桂成陰不闕些。",
            "午睡起來無理會，銀盆清水弄荷花。"
        ],
        "title": "山居午睡起弄花三首  其一",
        "id": "238c23aa-7cbd-46a9-b01c-d2e3df0a28d7"
    },
    {
        "author": "楊萬里",
        "paragraphs": [
            "數片荷花漾水盆，忽然相聚忽然分。",
            "從教壓捺沉盆底，依舊浮來無水痕。"
        ],
        "title": "山居午睡起弄花三首  其二",
        "id": "45f76fcb-07e0-440f-85e3-86419245eb50"
    },
    {
        "author": "楊萬里",
        "paragraphs": [
            "浸得荷花水一盆，將來洗面漱牙根。",
            "涼生鬚鬢香生頰，沉麝龍涎却是村。"
        ],
        "title": "山居午睡起弄花三首  其三",
        "id": "0dba5cea-5f6f-487b-a70c-9835cefdc24c"
    },
    {
        "author": "楊萬里",
        "paragraphs": [
            "年年四月初八日，水沉湯浴黄金佛。",
            "今年大阮當此時，真珠水洗白玉兒。",
            "吾家英傑相間起，胄出關西老夫子。",
            "公家宣和中大夫，大江之西推名儒。",
            "六十年來誰繼渠，願兒長成讀祖書，再起門戶光鄉閭。"
        ],
        "title": "賀必遠叔四月八日洗兒",
        "id": "940d8538-ded3-4b1f-b991-095641edd4a2"
    },
    {
        "author": "楊萬里",
        "paragraphs": [
            "淡溪居士登九齡，朱顔青鬢如後生。",
            "橫拖仙人綠玉杖，倒誦上帝黄庭經。",
            "璇霄仙籍書姓名，丹霞染誥金花綾。",
            "近來更覺雙眼明，夜抄蠅頭窗下燈。",
            "登山臨水兩脚輕，御風騎氣不用行。",
            "何人有筆筆無塵，鵝溪一幅爲寫真。",
            "烏紗白苧坐鼓琴，上有千歲長松青。",
            "令威旁舞玄夫聽，箇是活底南極老人星。"
        ],
        "title": "七月二十三日南極老人星歌上叔父十三致政一杯千歲之壽",
        "id": "99e52d63-c432-4fec-aea5-3b123ec55c3c"
    },
    {
        "author": "楊萬里",
        "paragraphs": [
            "夏暑減未曾，秋暑增愈劇。",
            "老翁避無處，茅齋聊憩息。",
            "銀盆滿注水，銀水同一色。",
            "中涵雙桂影，倒卧一天碧。",
            "清光湛不動，欲弄還復惜。",
            "偶然一播灑，樹影碎相激。",
            "洗面涼已滋，漱齒痛仍逼。",
            "平生畏秋暑，老去畏彌極。"
        ],
        "title": "秋暑",
        "id": "394e656a-cdcb-4591-9cd7-5fc93c01b1ee"
    },
    {
        "author": "楊萬里",
        "paragraphs": [
            "猿臂生何晚，彫蟲死較遲。",
            "晚生妨底事，遲死獨堪悲。"
        ],
        "title": "讀漢書二首  其一",
        "id": "28547d6c-a5df-49e8-bcef-9c7b4e77cb27"
    },
    {
        "author": "楊萬里",
        "paragraphs": [
            "乃祖寬仍豁，曾孫察作明。",
            "不將囊底智，分減及元成。"
        ],
        "title": "讀漢書二首  其二",
        "id": "5271c51e-42f8-4b26-a93b-07355b79469b"
    },
    {
        "author": "楊萬里",
        "paragraphs": [
            "廬陵難做定何如，請看黟川朱大夫。",
            "秋月滿懷春滿面，視民如子吏如奴。",
            "萬艘白粲何曾欠，百雉金城舊更無。",
            "歸侍玉皇香案了，甘棠便是瑞蓮圖。"
        ],
        "title": "送吉州太守朱子淵造朝二首  其一",
        "id": "7252f503-ae01-4e28-a02f-0e03d5049d1b"
    },
    {
        "author": "楊萬里",
        "paragraphs": [
            "公在鄉邦我在京，百書終不慰生平。",
            "西歸一見還傾蓋，夜坐相看話短檠。",
            "老去可堪頻送客，古來作惡是離情。",
            "雲泥隔斷從今始，肯倩征鴻訪死生。"
        ],
        "title": "送吉州太守朱子淵造朝二首  其二",
        "id": "dea232c0-8202-4146-9e63-88b3ebefb0d9"
    },
    {
        "author": "楊萬里",
        "paragraphs": [
            "昨扇猶午携，今裳覺晨單。",
            "起來且復卧，未敢窺柴關。",
            "不知病至此，爲復老使然。",
            "平生性剛燥，畏熱長喜寒。",
            "念昔忝鄉賦，踐雪詣春官。",
            "布褐背不纊，芒鞋繭且穿。",
            "長亭夜濯足，吹燈呻故編。",
            "買酒破孤悶，浩歌殷屋椽。",
            "何曾悲廩秋，山稜聳臞肩。",
            "秋風吹我髓，秋露滴我肝。",
            "我欲與秋敵，秋先令我酸。",
            "歎息復歎息，誰是長少年。"
        ],
        "title": "感秋五首  其一",
        "id": "ae59df52-0c46-47f0-b867-d2440c64420e"
    },
    {
        "author": "楊萬里",
        "paragraphs": [
            "盥漱已云畢，危坐正冠衣。",
            "攬鏡忽見我，不識我爲誰。",
            "自倚身尚强，不悟年已衰。",
            "舉頭視嘉木，向人慘無姿。",
            "我欲訴渠老，渠乃懷秋悲。",
            "木悲不解飲，瑟瑟聲怨咨。",
            "我且呼麴生，細細斟酌之。",
            "我醉不知我，更知春秋爲。"
        ],
        "title": "感秋五首  其二",
        "id": "b1c01e9f-ad9b-4208-9b41-ce7b00edfe8d"
    },
    {
        "author": "楊萬里",
        "paragraphs": [
            "隤照趣夕黯，孤燈啟宵明。",
            "老夫倦欲睡，似醉復如醒。",
            "寸心無寸恨，坦如江海清。",
            "秋蛩何爲者，四面作怨聲。",
            "淒惻竟未已，抑揚殊不平。",
            "切切百千語，遞遞三四更。",
            "遶砌尋不得，靜坐復爭鳴。",
            "有口汝自苦，我醉不汝聽。"
        ],
        "title": "感秋五首  其三",
        "id": "6981f03e-2140-4910-9195-09998f58f1a9"
    },
    {
        "author": "楊萬里",
        "paragraphs": [
            "秋曉寒可忍，秋夕永難度。",
            "青燈照書冊，兩眼如隔霧。",
            "掩卷却孤坐，塊然與誰語。",
            "倒卧卧不得，起行行無處。",
            "屋角忽生明，山月到庭戶。",
            "似憐幽獨人，深夜約清晤。",
            "我吟月解聽，月轉我亦步。",
            "何必更讀書，且與月聯句。"
        ],
        "title": "感秋五首  其四",
        "id": "b16f4de1-23fb-4618-bd3f-e425ad6dbab1"
    },
    {
        "author": "楊萬里",
        "paragraphs": [
            "平生畏長夏，一念願清秋。",
            "如何遇秋至，不喜却成愁。",
            "書冊秋可讀，詩句秋可搜。",
            "永夜宜痛飲，曠野宜遠遊。",
            "江南萬山川，一夕入寸眸。",
            "請辦雙行纏，何處無一丘。"
        ],
        "title": "感秋五首  其五",
        "id": "c77d6eaa-e1bf-492e-877c-7aad57374af1"
    },
    {
        "author": "楊萬里",
        "paragraphs": [
            "下泳山尖碧雲起，添得奇峰三四觜。",
            "老人登樓來看雲，下瞰雲端在平地。",
            "急呼雲師令執鞭，我欲乘此追群仙。",
            "蓬萊閬風徧遊覽，歸來落月滿晴川。"
        ],
        "title": "寄題蕭民望齊雲樓",
        "id": "b42e1b97-4163-48a8-a1d5-cea07e4573bf"
    },
    {
        "author": "楊萬里",
        "paragraphs": [
            "庾家南樓天下無，李家南樓何似渠。",
            "玉篸碧山羅带水，眼界風煙且千里。",
            "何須橫陳鸚鵡洲，月挂欄干西角頭。",
            "謫仙子孫五鳳手，安得長江化作一杯酒。"
        ],
        "tags": [
            "长江"
        ],
        "title": "寄題李俊臣南樓",
        "id": "ca88c917-f619-4101-b926-1abcb59d4778"
    },
    {
        "author": "楊萬里",
        "paragraphs": [
            "浩齋先生第一孫，秀峰後進第一人。",
            "向來著論三分國，喚起阿瞞戮姦魄。",
            "有司手持金粟尺，越羅蜀錦遺道側。",
            "洞庭昨夜起霜風，翩然欲登石廩與祝融。",
            "歸來定有驚人句，肯寄江西道院翁。"
        ],
        "tags": [
            "洞庭湖"
        ],
        "title": "送劉子思往衡湘",
        "id": "bcae89be-d9dc-4d6a-88c3-0bcdd64de90e"
    },
    {
        "author": "楊萬里",
        "paragraphs": [
            "天上蓬山新水芽，羣仙遠寄野人家。",
            "坐看寶带黄金銙，吹作春風白雪花。"
        ],
        "title": "夢作碾試館中所送建茶絕句",
        "id": "2464e1a7-388f-4b9a-a9c3-ab146cf8e59a"
    },
    {
        "author": "楊萬里",
        "paragraphs": [
            "沂水何人解問津，樓中蠹簡拂蛛塵。",
            "杏花壇下朱絃瑟，十指風生別是春。"
        ],
        "title": "寄題安福彭文昌春風樓二首  其一",
        "id": "bc7d84d0-c199-4617-9005-0b5bb7da4e4c"
    },
    {
        "author": "楊萬里",
        "paragraphs": [
            "不到安成二十年，故人相憶兩依然。",
            "彭家樓上春風裏，夢倚危欄俯百川。"
        ],
        "title": "寄題安福彭文昌春風樓二首  其二",
        "id": "a6f8faa9-3c9e-439f-b5de-c444b097dcaa"
    },
    {
        "author": "楊萬里",
        "paragraphs": [
            "風暄雨暖日和柔，道是穠春不道秋。",
            "楚楚江楓新結束，柿紅衫子錦纏頭。"
        ],
        "title": "將赴高安出吉水報謁縣官歸塗宿五峰寺二首  其一",
        "id": "4c0aa7e0-ffc8-4fd9-a3af-e10befef5234"
    },
    {
        "author": "楊萬里",
        "paragraphs": [
            "野寺重來記昨遊，一彈指頃幾經秋。",
            "五峰絕頂雙松樹，相識兒時到白頭。"
        ],
        "title": "將赴高安出吉水報謁縣官歸塗宿五峰寺二首  其二",
        "id": "7961eb57-f320-447d-ba5e-183d0d332718"
    },
    {
        "author": "楊萬里",
        "paragraphs": [
            "歸時路何近，去時路何遠。",
            "山路無短長，人心有往返。",
            "每因赴官期，一出謁鄉縣。",
            "若非人事牽，無奈老身嬾。",
            "初心作此行，夜雨醒醉眼。",
            "孤愁念群騶，尺泥滑雙趼。",
            "首塗天全濕，回轍雲半捲。",
            "投寺借松牀，呼僧同野飯。",
            "頹然佳眠足，得此行役倦。",
            "暫勞新不堪，遐征舊所歎。",
            "松菊豈不懷，樊籠何時免。",
            "瘦藤要覓閑，到了古道院。"
        ],
        "title": "明發五峰寺",
        "id": "c773367e-5203-4b60-bc34-947b45ee7b31"
    },
    {
        "author": "楊萬里",
        "paragraphs": [
            "千尺霜松夾道周，國初涼繖至今留。",
            "筠州舊是朝天路，六十年來行信州。"
        ],
        "title": "初入筠州界高岡鋪",
        "id": "2f1feb9e-49d5-46e6-88ef-0b4965750571"
    },
    {
        "author": "楊萬里",
        "paragraphs": [
            "四歲相從亦快哉，東游興盡却西回。",
            "詩中風月無疆界，聖處宮庭元洞開。",
            "握手論文兩淒斷，登山臨水重徘徊。",
            "亦山亭下梅花徑，明日先生獨自來。"
        ],
        "title": "贈別羅時清",
        "id": "26f5f954-c057-49d9-ba76-81a1d69bb9a1"
    },
    {
        "author": "楊萬里",
        "paragraphs": [
            "書臺城西幽絕處，古木排霄草荒路。",
            "空齋深夜四無人，維予二人聽春雨。",
            "我如病鶴子茁蘭，長幼不同同少年。",
            "聞子誦書金應玉，看子落筆山飛泉。",
            "別來幾何如昨日，我老過前子非昔。",
            "來年裹硯試集英，側耳臚傳第一聲。"
        ],
        "title": "己酉上元後贈劉子才",
        "id": "dcd1617d-35df-444a-bb4c-ef9d764ff477"
    },
    {
        "author": "楊萬里",
        "paragraphs": [
            "道是春來早，如何未見春。",
            "小桃三四點，偏報有情人。"
        ],
        "title": "二月十一日夜夢作東都蚤春絕句",
        "id": "a7d9a72d-5630-43fa-90dd-b2ee32b5c1d5"
    },
    {
        "author": "楊萬里",
        "paragraphs": [
            "儂愛山行君水遊，尊前風味獨宜秋。",
            "文戈却日玉無價，器寶羅胸金欲流。",
            "欬唾清圜談者詘，詩章精悍古人羞。",
            "子房莫笑身三尺，會看功成自擇留。"
        ],
        "title": "和尤延之見戲觸藩之韻以寄之",
        "id": "880aeae0-fe82-45da-ae7d-1c80fc8bff2c"
    },
    {
        "author": "楊萬里",
        "paragraphs": [
            "旋收雨夕放晴晨，禊日風光正可人。",
            "間白參紅方是錦，疎桃散李不成春。"
        ],
        "title": "郡圃上巳二首  其一",
        "id": "1c83ef2a-bda7-4e65-93dc-2304c617c5e0"
    },
    {
        "author": "楊萬里",
        "paragraphs": [
            "尋春不見只思還，却在來僊小崦間。",
            "映出一川桃李好，只消外面矮青山。"
        ],
        "title": "郡圃上巳二首  其二",
        "id": "c43239bc-56c2-43c8-bd77-ac833ffc8790"
    },
    {
        "author": "楊萬里",
        "paragraphs": [
            "花伴吟哦柳伴行，生憎庭外晚衙聲。",
            "獨携便面巡荷沼，自課蘭舟掠水萍。"
        ],
        "title": "看小舟除萍二首  其一",
        "id": "45e7b455-e92a-4024-acae-52460a53d47c"
    },
    {
        "author": "楊萬里",
        "paragraphs": [
            "歲歲荷花苦未多，綠萍蓋水礙新荷。",
            "請君六月重來看，雲錦千機不犯梭。"
        ],
        "title": "看小舟除萍二首  其二",
        "id": "d8c1d3d3-1c6d-44a3-8c3c-c51229fb7137"
    },
    {
        "author": "楊萬里",
        "paragraphs": [
            "近紅暮看失燕支，遠白宵明雪色奇。",
            "花不見桃惟見李，一生不曉退之詩。"
        ],
        "title": "讀退之李花詩",
        "id": "b03497fc-8038-40d6-af47-7e2d325c3207"
    },
    {
        "author": "楊萬里",
        "paragraphs": [
            "昨來風日較暄些，破曉來遊特地佳。",
            "也自低頭花下過，依前撞落一頭花。"
        ],
        "title": "郡圃曉步因登披僊閣四首  其一",
        "id": "30c37bc0-cf83-49a3-b473-3341c8144825"
    },
    {
        "author": "楊萬里",
        "paragraphs": [
            "李花半落雪成堆，末後桃花陸續開。",
            "白錦地衣紅錦障，侵晨供張等儂來。"
        ],
        "title": "郡圃曉步因登披僊閣四首  其二",
        "id": "5917b418-7a1c-48db-8245-a4e285ad6872"
    },
    {
        "author": "楊萬里",
        "paragraphs": [
            "百五佳時更絕晨，園丁猶未放遊人。",
            "瘦藤拄上披僊閣，四面花光照殺春。"
        ],
        "title": "郡圃曉步因登披僊閣四首  其三",
        "id": "05dcf870-fdc1-4acb-b007-445e2f5f5194"
    },
    {
        "author": "楊萬里",
        "paragraphs": [
            "只道春來不見痕，風邀雨勒未忺人。",
            "暄雲淑日消多少，花柳匆匆了却春。"
        ],
        "title": "郡圃曉步因登披僊閣四首  其四",
        "id": "a301a1ea-f9fa-48b0-9dea-28212cf0a559"
    },
    {
        "author": "楊萬里",
        "paragraphs": [
            "嫩黄老碧已多時，騃紫癡紅略萬枝。",
            "始有報春三兩朶，春深猶自不曾知。"
        ],
        "title": "嘲報春花",
        "id": "0b59da62-8685-4840-a4e4-cd7c12f79cc2"
    },
    {
        "author": "楊萬里",
        "paragraphs": [
            "垂絲別得一風光，誰道全輸蜀海棠。",
            "風攪玉皇紅世界，日烘青帝紫衣裳。",
            "嬾無氣力仍春醉，睡起精神欲曉粧。",
            "舉似老夫新句子，看渠桃杏敢承當。"
        ],
        "title": "垂絲海棠盛開",
        "id": "0e024978-31c6-425a-b205-d9c6e5b78874"
    },
    {
        "author": "楊萬里",
        "paragraphs": [
            "一春長是怨春遲，過却春光總不知。",
            "已負海棠桃李了，再三莫更負酴醾。"
        ],
        "title": "酴醾初發",
        "id": "251d236f-7c3e-4c32-9b60-acf860477746"
    },
    {
        "author": "楊萬里",
        "paragraphs": [
            "魚跳龜戲不曾閑，萍盡荷生尚未繁。",
            "水面圜紋亂相入，玻瓈盆旋玉連環。"
        ],
        "title": "荷亭倚欄",
        "id": "84817867-01fa-4266-8782-23c57222a29f"
    },
    {
        "author": "楊萬里",
        "paragraphs": [
            "仰架遥看時見些，登樓下瞰脫然佳。",
            "酴醾蝴蝶渾無辨，飛去方知不是花。"
        ],
        "title": "披僊閣上觀酴醾二首  其一",
        "id": "b067ed4d-a1cc-4c15-a9a8-fc1f359d0d61"
    },
    {
        "author": "楊萬里",
        "paragraphs": [
            "酴醾約我早來看，及至來看花已殘。",
            "動地寒風君莫怯，亂吹香雪灑欄干。"
        ],
        "title": "披僊閣上觀酴醾二首  其二",
        "id": "ad0dcd1b-0e18-411d-ba67-8b6f6a2008e5"
    },
    {
        "author": "楊萬里",
        "paragraphs": [
            "道傍小樹復低枝，摘盡青梅肯更遺。",
            "偶爾葉間留一箇，且看漏眼幾多時。"
        ],
        "title": "亦山亭前梅子",
        "id": "eaa82f50-82c3-4d21-aca9-3d9461dcff95"
    },
    {
        "author": "楊萬里",
        "paragraphs": [
            "雨中來看塹池塘，自與畦丁細校量。",
            "更放水痕高幾許，浮荷猶剩若干長。"
        ],
        "title": "塹荷池水",
        "id": "3b4ecbaa-24e0-4b8d-a540-06e31357fd21"
    },
    {
        "author": "楊萬里",
        "paragraphs": [
            "冶蕊倡花一雨空，鮮晴新漲未虧儂。",
            "竹兼樹影眠天底，人憑欄干立鏡中。",
            "看盡水衣投北岸，方知今日是南風。",
            "黄鸝對語無尋處，忽見雙飛入別叢。"
        ],
        "title": "初夏玉井亭晚立",
        "id": "e0436f09-5828-4cad-9c6e-704249c5a838"
    },
    {
        "author": "楊萬里",
        "paragraphs": [
            "吉文江水走玉虹，我家水西君水東。",
            "有時相思即命駕，連牀夜兩聽松風。",
            "中間薄宦各分散，南飛鴐鵝北飛雁。",
            "朝來驛騎打譙門，有客有客來相見。",
            "聞君携家入帝京，椎鼓發船天上行。",
            "也能枉轍九十里，來訪江西道院僧。",
            "詩家兩僊宿臺省，紅藥蒼苔紫薇影。",
            "若問山僧作麽生，日晏鶑啼眠不醒。"
        ],
        "title": "送曾無逸入爲掌故",
        "id": "9f20e4a3-29e3-49ca-b202-999e9413767c"
    },
    {
        "author": "楊萬里",
        "paragraphs": [
            "細雨霑荷散玉塵，聚成顆顆小珠新。",
            "跳來跳去還收去，祇有瓊柈弄水銀。"
        ],
        "title": "觀荷上雨",
        "id": "de47a8a3-2ad5-42ab-8d75-4f5b4b18b27c"
    },
    {
        "author": "楊萬里",
        "paragraphs": [
            "故老談李僊，晉日上寥廓。",
            "隨身無長物，止跨一隻鶴。",
            "鶴本非胎生，古卵尚遺殻。",
            "千年石似堅，覆在鳳山脚。",
            "寒宵晦風雨，神光照巖壑。",
            "犬嘷雞夜鳴，龍泣人寢愕。",
            "祇今筠庵是，因物非繩削。",
            "當時菢破處，作門不關鑰。",
            "蓋以一把茅，聊以護霜雹。",
            "遐瞻如釣翁，蓑衣逐層著。",
            "我來驗幽討，意尚疑諺謔。",
            "霧中披羽衣，砌下脫芒屩。",
            "入戶環仰觀，中空生響諾。",
            "不見朱頂雛，猶存雪色膜。",
            "松梢雙老鸛，戛然下簷角。",
            "老夫忽心驚，不敢小盤礴。"
        ],
        "title": "筠庵",
        "id": "1dfbe5de-62fe-45f4-bbb0-1bdf72c8532f"
    },
    {
        "author": "楊萬里",
        "paragraphs": [
            "清水芙蓉未肯開，暑天花草底差排。",
            "鹿葱金鳳何爲者，也得園亭護兩階。"
        ],
        "title": "晚步",
        "id": "030e7dc1-06d8-45a1-aa82-b64124508d95"
    },
    {
        "author": "楊萬里",
        "paragraphs": [
            "仰聽金衣語，偶窺鶑婦巢。",
            "深穿喬木裏，危挂弱枝稍。",
            "啄菢雙雙子，經營寸寸茅。",
            "何時雛脫殻，新哢響交交。"
        ],
        "title": "翠樾亭前鶑巢",
        "id": "d2926dcf-7f08-4c65-a585-810955a11286"
    },
    {
        "author": "楊萬里",
        "paragraphs": [
            "去歲衝炎橫大江，今年度暑卧筠陽。",
            "滿園無數好亭子，一夏不知何許涼。",
            "待等老夫親勘當，更招幽鳥細商量。",
            "朝慵午倦誰相伴，貓枕桃笙苦竹牀。"
        ],
        "title": "新暑追凉",
        "id": "c48f96bb-a075-4c7d-be24-73c835f6180b"
    },
    {
        "author": "楊萬里",
        "paragraphs": [
            "少許丹砂和水銀，鍊成紫磨賺癡人。",
            "潁濱莫笑貍奴著，却恐貍奴笑潁濱。"
        ],
        "title": "書孫公談圃談圃載子由爲黄白術將舉火一貓據爐而溺須臾不見",
        "id": "a0d3c8ae-b02f-4fff-9966-86134016e7ca"
    },
    {
        "author": "楊萬里",
        "paragraphs": [
            "蜘蛛作網祇愁疎，密了還遭小雨餘。",
            "漏却飛蟲渾細事，無妨網得萬真珠。"
        ],
        "title": "無訟堂觀簷間蛛絲",
        "id": "cdbc4da8-5d2e-4740-ad97-2611cc144bc0"
    },
    {
        "author": "楊萬里",
        "paragraphs": [
            "文行高無對，功名莫動渠。",
            "寧登逸民傳，不著茂陵書。",
            "誰謂風流盡，猶疑信息疎。",
            "九京何所憾，玉樹滿庭除。"
        ],
        "title": "黄世成挽辭",
        "id": "0d62bfc1-3f93-42ef-b57c-191d7b2c4c93"
    },
    {
        "author": "楊萬里",
        "paragraphs": [
            "筠庵稍不至，一至一回好。",
            "風從林梢落，吹亂竹根草。",
            "巾屨上下涼，鶑鵲左右噪。",
            "市聲元不近，靜聽遠亦到。",
            "石磴坐來溫，蘚徑浄如掃。",
            "書空作愁字，已忘偏旁了。",
            "猶自忘了愁，而況記得老。",
            "客來談世事，欲笑還嬾笑。"
        ],
        "title": "筠庵午憩",
        "id": "5555e27c-8362-4c46-a2d4-89d5957432ba"
    },
    {
        "author": "楊萬里",
        "paragraphs": [
            "蕖僊初出波，照日穉猶怯。",
            "密排碧羅蓋，低護紅玉頰。",
            "館之水精宮，環以瑠璃堞。",
            "珠明浮盤戲，酒漾流杯曄。",
            "青筆尖欲試，綠牋皺還摺。",
            "老龜大於錢，辛勤上團葉。",
            "忽聞人履聲，入水一何捷。"
        ],
        "title": "玉井亭觀荷花",
        "id": "06fc88dc-7814-4035-a1b3-19281fe322f5"
    },
    {
        "author": "楊萬里",
        "paragraphs": [
            "碧落堂中夕眺餘，一聲哀角裂晴虛。",
            "滿城煙靄忽然合，隔水人家恰似無。",
            "坐看荷山沉半脊，急歸道院了殘書。",
            "意行花底尋燈處，失脚偏嗔小史扶。"
        ],
        "title": "碧落堂暮景轆轤體",
        "id": "b1a2b572-8485-417b-83a5-fbb24932dddf"
    },
    {
        "author": "楊萬里",
        "paragraphs": [
            "細看金鳳小花叢，費盡司花染作工。",
            "雪色白邊袍色紫，更饒深淺四般紅。"
        ],
        "title": "金鳳花",
        "id": "55de9f8e-9185-4e0c-a17a-6a62a8032471"
    },
    {
        "author": "楊萬里",
        "paragraphs": [
            "劍池一日百週遭，雨後閑來照鬢毛。",
            "主管園林鶑稱意，巡行荷芰鷺宣勞。",
            "不須見我還飛去，便與移文告汝曹。",
            "一事惱人無問處，南山高是北山高。"
        ],
        "title": "雨後郡圃行散",
        "id": "f0668a9b-41ca-43db-a739-2df934377894"
    },
    {
        "author": "楊萬里",
        "paragraphs": [
            "憲孫哭了哭蓬孫，老眼元枯也濕巾。",
            "名宦何須深插脚，山林從此早抽身。",
            "禍無避處唯辭福，命不如渠强學人。",
            "吟了此詩還毀了，莫令一讀一傷神。"
        ],
        "title": "閏五月十四日因哭小孫子蓬孫歸志浩然",
        "id": "967815c1-d4d0-4bc1-ac36-8654c7297f91"
    },
    {
        "author": "楊萬里",
        "paragraphs": [
            "去國還家一歲陰，鳳山錦水更登臨。",
            "別來蠻觸幾百戰，險盡山川多少心。",
            "何似閑人無藉在，不妨冷眼看昇沉。",
            "荷花正閙蓮蓬嫩，月下松醪且滿斟。"
        ],
        "title": "感興",
        "id": "a395c899-d723-403a-a3d2-4d24deaf5981"
    },
    {
        "author": "楊萬里",
        "paragraphs": [
            "花徑雨後涼，樹聲風外戰。",
            "杖屨頓輕鬆，兒女同行散。",
            "少者前已失，老者後仍倦。",
            "隔林吹笑語，相聞如對面。",
            "明明去人近，眇眇彌步遠。",
            "松杉滿地影，一瞬忽不見。",
            "仰觀紫日輪，偶度白雲片。",
            "佳處留再來，前山未須徧。"
        ],
        "title": "後圃散策",
        "id": "ca88e738-9490-4a3c-916b-a2d6eef231d6"
    },
    {
        "author": "楊萬里",
        "paragraphs": [
            "碧玉新篁翳洞天，紺珉方斛貯山泉。",
            "脫巾赤脚長松下，何處人間更有僊。"
        ],
        "title": "筠庵晚睡三首  其一",
        "id": "cb9b8340-d00c-4e24-ae79-f9d2a62f90dc"
    },
    {
        "author": "楊萬里",
        "paragraphs": [
            "一戶元無白板遮，兩窗新染藕絲紗。",
            "竹床品字排三隻，睡殺山風醉殺霞。"
        ],
        "title": "筠庵晚睡三首  其二",
        "id": "6b1b432f-6323-4496-b858-d517baf85f37"
    },
    {
        "author": "楊萬里",
        "paragraphs": [
            "享了荷花上番香，却穿竹徑百弓長。",
            "滿園亭榭都參遍，祇有筠庵第一涼。"
        ],
        "title": "筠庵晚睡三首  其三",
        "id": "82c62467-e9c5-4dd1-a9ae-6924e0362cb5"
    },
    {
        "author": "楊萬里",
        "paragraphs": [
            "花帽銖來重，綃裳水樣秋。",
            "强行終較嬾，妍唱却成羞。",
            "鸚鵡棲葱指，芙蕖載錦舟。",
            "休看小兒社，只益老人愁。"
        ],
        "title": "觀迎神小兒社",
        "id": "b00100d2-0d4f-44d0-a676-1bea4a7aaa13"
    },
    {
        "author": "楊萬里",
        "paragraphs": [
            "傳語清心閣，欣逢詩主人。",
            "鶑花無恙否，風月一番新。",
            "舊日行吟處，今來跡已陳。",
            "應憐楊縣尹，鬚鬢兩如銀。"
        ],
        "title": "寄奉新鍾宰",
        "id": "2dcbf0bf-3023-4318-a3da-f08ad911ff34"
    },
    {
        "author": "楊萬里",
        "paragraphs": [
            "清晨上碧落，親手啟後戶。",
            "斜東見西山，粹碧無纖霧。",
            "須臾半崦間，冉冉動微絮。",
            "吹作千峰雲，立變萬姿度。",
            "正北尋米山，遥隔一片雨。",
            "亭亭如仙子，曉起澣月露。",
            "天衣異人世，一色製輕素。",
            "兩山誰不奇，裴回未能去。"
        ],
        "title": "雨後曉登碧落堂",
        "id": "69febb9b-7af8-4fcb-889f-df4b347d1b81"
    },
    {
        "author": "楊萬里",
        "paragraphs": [
            "紅芙蕖雜白芙蕖，紅底終稠白底疎。",
            "速折當頭一蓮葉，莫令遮却雪肌膚。"
        ],
        "title": "玉井亭觀白蓮二首  其一",
        "id": "7391cf0c-9a43-48a3-b503-993c82511f05"
    },
    {
        "author": "楊萬里",
        "paragraphs": [
            "白蓮出水是青蓮，昨日微舒带酒顔。",
            "踏月來看開盡了，露華新洗玉杯寒。"
        ],
        "title": "玉井亭觀白蓮二首  其二",
        "id": "40d46f99-ef11-4217-8440-6b6456b3644c"
    },
    {
        "author": "楊萬里",
        "paragraphs": [
            "胡床東鄉坐，秋風忽淒其。",
            "老夫衰病骨，急令閉東扉。",
            "西扉亦半掩，壓風作東吹。",
            "何必風及我，風入涼自馳。",
            "晚蟬見誰說，我飲渠便知。",
            "飛從何方來，徑集庭樹枝。",
            "三歎復九詠，話盡新秋悲。",
            "我老悲已忘，汝語復爲誰。",
            "老烏啼一聲，不知蟬所之。"
        ],
        "title": "新秋晚酌",
        "id": "dc0d5f4f-0d46-4316-a4f6-edf4838c9350"
    },
    {
        "author": "楊萬里",
        "paragraphs": [
            "荷山非不高，城裏自不見。",
            "一登碧落堂，山色正對面。",
            "如人卧平地，躍起立天半。",
            "指揮出伏兵，萬騎橫隔岸。",
            "後乘來未已，前驅瞻已遠。",
            "晨光到巖壑，人物俱蒨絢。",
            "綠屏紛開闔，翠旗閃舒卷。",
            "安得垂天虹，橋虛度雲巘。",
            "老鈴偶報事，郡庭集賓贊。",
            "匆匆換山巾，默默下林坂。"
        ],
        "title": "碧落堂曉望荷山",
        "id": "84488b6e-abcd-4965-8795-3f79dc4072dd"
    },
    {
        "author": "楊萬里",
        "paragraphs": [
            "筠庵偶坐處，適當樹闕間。",
            "遠山不見我，而我見遠山。",
            "清風隔江來，宛轉入松關。",
            "翠蕉自摇扇，白羽得暫閑。",
            "可憐三竹床，睡徧復循環。",
            "秋暑自秋暑，山寒自山寒。",
            "小吟聊適意，美惡不必刪。"
        ],
        "title": "午憩筠庵",
        "id": "8f4489bd-bbdc-4c0d-8ba1-fc044c169ddb"
    },
    {
        "author": "楊萬里",
        "paragraphs": [
            "雲窗避三伏，竹床橫一丈。",
            "退食急袒跣，病身聊偃仰。",
            "有夢元無夢，似想亦非想。",
            "滿堂變冥晦，寒陰起森爽。",
            "門外日如焚，屏間雪如掌。",
            "蕭然聳毛髮，皎若照襟幌。",
            "拔地排瑶松，倚天立銀嶂。",
            "遥見幽人廬，茅棟壓欲響。",
            "有客叩柴門，高軒隘村巷。",
            "剝啄久不聞，徙倚覺深悵。",
            "幽人寐政熟，何知有令長。",
            "誰作卧雪圖，我得洗炎瘴。"
        ],
        "title": "題無訟堂屏上袁安卧雪圖",
        "id": "64bf2fbc-2795-473e-aa8c-67e6593cea0c"
    },
    {
        "author": "楊萬里",
        "paragraphs": [
            "青天送歸雲，整如勞還師。",
            "顔行有喜色，廝役爭奔隨。",
            "晨曦映疎雨，寶燈貫銀絲。",
            "落面何曾濕，灑空不勝微。",
            "老夫銳登山，半嶺驚欲歸。",
            "仰視得奇觀，徙倚爲久之。",
            "誰言李成巧，此畫天下稀。",
            "却登碧落堂，四面天風吹。",
            "葛製忍秋寒，前夕酷暑時。"
        ],
        "title": "七月十日大雨曉霽登碧落堂",
        "id": "4c689872-3f33-4017-b375-492a7a2ca922"
    },
    {
        "author": "楊萬里",
        "paragraphs": [
            "猛雨打萬荷，怒聲戰秋鼙。",
            "水銀忽成泓，一寫無復遺。",
            "不如微雨來，翠盤萬珠璣。",
            "荷翻珠不落，細響密更稀。",
            "清如雪觸窗，三更夢聞時。",
            "語君君不信，對境當自知。"
        ],
        "title": "微雨玉井亭觀荷",
        "id": "87c60997-4ec2-4412-99fd-87e6f6a3ebe8"
    },
    {
        "author": "楊萬里",
        "paragraphs": [
            "暮笳聲裏暮雲生，白白非煙覆一城。",
            "祇有青林遮不得，兜羅綿上綠琴橫。"
        ],
        "title": "碧落堂晚望",
        "id": "a40c9402-55e1-4764-8ba5-70382e69c358"
    },
    {
        "author": "楊萬里",
        "paragraphs": [
            "書冊不可逢，逢得放不得。",
            "看得眼昏花，放了還太息。",
            "掩卷味方深，豈問忘與憶。",
            "是身何曾動，忽然超八極。",
            "祇言半窗間，不是華胥國。"
        ],
        "title": "觀書",
        "id": "a8e5c47c-7385-4dc0-9e10-f3ce81b5a839"
    },
    {
        "author": "楊萬里",
        "paragraphs": [
            "節裏少公事，底忙起侵晨。",
            "望秋怯殘暑，及此東未暾。",
            "登山俯平野，萬壑皆白雲。",
            "身在白雲上，不知雲繞身。"
        ],
        "title": "中元日曉登碧落堂望南北山二首  其一",
        "id": "19599fdd-443e-4d88-bfab-76dc50b0882a"
    },
    {
        "author": "楊萬里",
        "paragraphs": [
            "米山不知重，近見三兩疊。",
            "遠者淡不真，眇與天相接。",
            "晨光染紅雲，正向山外貼。",
            "映出青萬層，還與雲俱滅。"
        ],
        "title": "中元日曉登碧落堂望南北山二首  其二",
        "id": "160fb1d2-f5d0-4a15-8be7-3e659a804c59"
    },
    {
        "author": "楊萬里",
        "paragraphs": [
            "老禪分得破叢林，薄供微齋也不曾。",
            "道院敕差權院事，筠庵身是住庵僧。",
            "人間赤日方如火，松下清風獨似冰。",
            "別有暮春沂水在，爲君一滴灑千燈。"
        ],
        "title": "答陸務觀佛祖道院之戲",
        "id": "d9509b04-ccc7-4990-9eda-a17545e3273d"
    },
    {
        "author": "楊萬里",
        "paragraphs": [
            "詩人可笑信虛名，擊節茶芽意不輕。",
            "爾許中洲真後輩，與君顧渚敢連衡。",
            "山中寄去無多子，天上歸來太瘦生。",
            "更送玉塵澆錫水，爲搜孔思攪周情。"
        ],
        "title": "寄中洲茶與尤延之延之有詩再寄黄檗茶仍和其韻",
        "id": "70c28871-2903-4721-a43c-3feaa22d0615"
    },
    {
        "author": "楊萬里",
        "paragraphs": [
            "與君鬢髮總星星，詩句輸君老更成。",
            "別去多時頻夢見，夜來一雨又秋生。",
            "故人金石情猶在，贈我瓊琚雪似清。",
            "誰把尤楊語同日，不教李杜獨齊名。"
        ],
        "title": "延之寄詩覓道院集遣騎送呈和韻謝之",
        "id": "f6935cc3-3fa9-477b-8679-3511e3c3f330"
    },
    {
        "author": "楊萬里",
        "paragraphs": [
            "病身祇要早投閑，乞得高安政小安。",
            "山水秋來渾是畫，樓臺高處自生寒。",
            "登臨未足還辭去，老大重來畢竟難。",
            "碧落翠微好將息，清風明月夢中看。"
        ],
        "title": "祗召還京題江西道院",
        "id": "60cab2de-5329-49a4-b9df-421a110f8558"
    },
    {
        "author": "楊萬里",
        "paragraphs": [
            "今年郡圃放遊人，懊惱遊人作撻春。",
            "到得老夫來散策，亂吹花片總成塵。",
            "商量歲後牢關鎖，拘管風光屬病身。",
            "造物嗔儂先遣去，遣儂儂去不須嗔。"
        ],
        "title": "問塗有日戲題郡圃",
        "id": "8a682036-391a-423f-8849-97cabfb49568"
    },
    {
        "author": "楊萬里",
        "paragraphs": [
            "李真宅子故依然，道院西偏古洞前。",
            "一日身遊八百里，三番花落九千年。",
            "劍池丹井俱蒼蘚，絳節霓旌已碧天。",
            "借問飛僊那用步，步行猶是地行僊。"
        ],
        "title": "辭棲真室蓋晉僊人李八百故居之址中有遺像云",
        "id": "278739e8-daad-44de-9cef-c4d684a12c28"
    },
    {
        "author": "楊萬里",
        "paragraphs": [
            "茂林脩竹翠光中，那得披蓑一老翁。",
            "白石砌成珠子徑，黄茅裹却水晶宮。",
            "夏涼冬暖非人境，雪打霜封即釣篷。",
            "老子明朝便東去，更携瓦枕享松風。"
        ],
        "title": "留題筠庵以茅蓋層出如蓑衣然",
        "id": "d3be59a2-d5a5-4cf1-a055-9fb97f6a1176"
    },
    {
        "author": "楊萬里",
        "paragraphs": [
            "僊人白日上青冥，千載如聞月下笙。",
            "南北萬山俱在下，中間一水獨穿城。",
            "江西箇是絕奇處，天下幾多虛得名。",
            "滕閣孤臺非不好，祇緣猶带市朝聲。"
        ],
        "title": "留題碧落堂",
        "id": "4e1e4a60-c883-4f28-923c-7f7a8b36d36e"
    },
    {
        "author": "楊萬里",
        "paragraphs": [
            "貪睡能無起，挑燈强未殘。",
            "舂聲忙野店，月色澹柴門。",
            "又踏黄塵路，前追紅葉村。",
            "秋衣那敢薄，病骨自難溫。"
        ],
        "title": "明發生米市西林寺進退格",
        "id": "05c9c40f-3548-4438-8cbb-55eaa0ca21ba"
    },
    {
        "author": "楊萬里",
        "paragraphs": [
            "獨徑千盤繞水田，初逢官路一欣然。",
            "舞陽渡口新河水，白髮重來二十年。"
        ],
        "title": "自生米小路出舞陽渡",
        "id": "967c467e-b25f-472e-9281-166c43a3fa46"
    },
    {
        "author": "楊萬里",
        "paragraphs": [
            "羲和夢破欲啟行，紫金畢逋啼一聲。",
            "聲從天上落人世，千村萬落雞爭鳴。",
            "素娥西征未歸去，簸弄銀盤浣風露。",
            "一丸玉彈東飛來，打落桂林雪毛兔。",
            "誰將紅錦幕半天，赤光絳氣貫山川。",
            "須臾却駕丹砂轂，推上寒空輾蒼玉。",
            "詩翁已行十里强，羲和早起道無雙。"
        ],
        "title": "羲娥謠",
        "id": "de229d01-f3db-4e8c-b20d-eee2595f7444"
    },
    {
        "author": "楊萬里",
        "paragraphs": [
            "下轎逢新店，排門得小軒。",
            "中間一棐几，相對兩蒲團。",
            "椽竹青留節，簷茅白带根。",
            "明窗有遺恨，接處紙痕班。"
        ],
        "title": "小憩土坊鎮新店進退格",
        "id": "91dd9503-095d-43d4-8b36-479ef5417cf6"
    },
    {
        "author": "楊萬里",
        "paragraphs": [
            "泉嶺諸峰太劣生，與儂爭走學儂行。",
            "蒼官總上山頭去，一色前驅娖翠旌。"
        ],
        "title": "過羅溪南望撫州泉嶺",
        "id": "608798bb-15f4-4fd6-b26a-a4f1652a4efa"
    },
    {
        "author": "楊萬里",
        "paragraphs": [
            "藁砧不寄大刀頭，化作峰頭石也愁。",
            "豈有心情管風雨，向人彈淚繞天流。"
        ],
        "title": "羅溪望夫嶺二首  其一",
        "id": "3f8e5f7f-0680-485d-8e10-3dfea69cdfbe"
    },
    {
        "author": "楊萬里",
        "paragraphs": [
            "行役家家寄刀尺，誰將枯骨带心頭。",
            "惟有望夫心志苦，甘霖偏爲七娘流。"
        ],
        "title": "羅溪望夫嶺二首  其二",
        "id": "8b30812f-6b04-42bc-b497-2c9feee3e8da"
    },
    {
        "author": "楊萬里",
        "paragraphs": [
            "棟宇整齊窗戶明，一峰對面一江橫。",
            "下程長是無佳店，佳店偏當未下程。"
        ],
        "title": "題羅溪李店  其一",
        "id": "4cbbc4a5-c030-4fc9-a341-82485682b151"
    },
    {
        "author": "楊萬里",
        "paragraphs": [
            "誰道村郊野味侵，柴扉竹榻草花清。",
            "行行且止成佳夢，不減崔張驚夢身。"
        ],
        "title": "題羅溪李店  其二",
        "id": "775c0e92-6043-48c0-b5df-4990bfdd6b84"
    },
    {
        "author": "楊萬里",
        "paragraphs": [
            "每歲秋猶熱，今年閏故涼。",
            "松稀青有數，山遠碧無常。",
            "陣陣金風細，家家玉粒香。",
            "祇言官路短，堠子暗添長。"
        ],
        "title": "羅溪道中",
        "id": "4085bc33-9f31-467b-9b6f-bd77242edffc"
    },
    {
        "author": "楊萬里",
        "paragraphs": [
            "避世水雲國，卜鄰鷗鷺家。",
            "風前揮玉麈，霜後幻楊花。",
            "骨相緣詩瘦，秋聲訴月華。",
            "欲招盧處士，歸共老生涯。"
        ],
        "title": "戲贈江干蘆花",
        "id": "188b84c0-af39-4a2f-bbe2-509c9fa617ef"
    },
    {
        "author": "楊萬里",
        "paragraphs": [
            "一見此君面，荒村不是村。",
            "斜陽與可筆，棲雀子猷魂。",
            "客思方無那，詩愁得共論。",
            "問渠能飲否，把酒酹霜根。"
        ],
        "title": "詠十里塘姜店水亭前竹林",
        "id": "28379425-1ee0-4f59-8030-750c34f00b31"
    },
    {
        "author": "楊萬里",
        "paragraphs": [
            "簾拂雲間竹，窗摇水下天。",
            "欄干斜倚處，風物正淒然。",
            "送眼看群叟，收罾得小鮮。",
            "可憐碧玉沼，不種一枝蓮。"
        ],
        "title": "題姜店水亭子",
        "id": "d287f61d-f135-439f-b5c2-17719f3b8d8b"
    },
    {
        "author": "楊萬里",
        "paragraphs": [
            "奔走人都倦，檐檠酒未來。",
            "那能待竹葉，隨喜喚茅柴。",
            "蘆菔仍多煮，菴摩带淺煨。",
            "深村市無肉，草草兩三杯。"
        ],
        "title": "待家釀未至且買姜店村酒",
        "id": "30628373-fdbb-4c60-bdfa-ee3631915ae5"
    },
    {
        "author": "楊萬里",
        "paragraphs": [
            "銀塘打盡萬銀梭，岸上笭箵來正多。",
            "船載月明猶有月，無船無月欲如何。"
        ],
        "title": "十里塘觀魚",
        "id": "378d0a7e-45f8-4928-9b8e-5eadcab7ea76"
    },
    {
        "author": "楊萬里",
        "paragraphs": [
            "漁者都星散，那知不是真。",
            "忽然重舉網，何許有逃鱗。",
            "暗漉泥中玉，光跳日下銀。",
            "江湖無避處，而況野塘濱。"
        ],
        "title": "再觀十里塘捕魚有歎",
        "id": "028cad93-00d1-4179-9137-74afc50feeee"
    },
    {
        "author": "楊萬里",
        "paragraphs": [
            "物色當秋半，登臨更夜闌。",
            "山光倒眠水，水影上摇山。",
            "宿鷺都飛去，漁人獨未還。",
            "老夫與明月，分割一清灣。"
        ],
        "title": "題十里塘夜景",
        "id": "0688a45a-9575-4966-9280-b0bc79a4fc0d"
    },
    {
        "author": "楊萬里",
        "paragraphs": [
            "慚愧多情閣皂山，去年迎我上西船。",
            "今來送我還東去，四日相隨到進賢。"
        ],
        "title": "南望閣皂山",
        "id": "c35908d1-817a-4b8e-afc5-9f6ea55455f1"
    },
    {
        "author": "楊萬里",
        "paragraphs": [
            "朝饑一眼望炊煙，繞盡長溪過盡山。",
            "承露絲囊世無樣，蜘蛛偷得掛籬間。"
        ],
        "title": "晨炊熊家莊",
        "id": "1ea00f4b-9bf1-4dcb-9d0c-9f6a1a5d639b"
    },
    {
        "author": "楊萬里",
        "paragraphs": [
            "小松如小兒，能坐未能立。",
            "亂髮覆地皮，勁氣排雪汁。",
            "誰將救暍手，種此青戢戢。",
            "秋陽暴行人，清蔭何時及。"
        ],
        "title": "道傍小松",
        "id": "37c0a4d4-f20f-4309-a030-db3637468093"
    },
    {
        "author": "楊萬里",
        "paragraphs": [
            "去年丐西歸，謂可休餘生。",
            "今年復東下，駕言入神京。",
            "卧治方小安，趨召豈不榮。",
            "何如還家樂，醉吟聽溪聲。"
        ],
        "title": "行役有歎  其一",
        "id": "fe712a1f-61ad-4744-9a9f-f5c99b88c630"
    },
    {
        "author": "楊萬里",
        "paragraphs": [
            "百年幾暄涼，再歲三征行。",
            "却羨路旁叟，白首不到城。",
            "人生如風花，去來能與爭。",
            "且隨風吹起，會當風自停。"
        ],
        "title": "行役有歎  其二",
        "id": "d733f7c5-8db7-46f5-850f-94890c3b6bb5"
    },
    {
        "author": "楊萬里",
        "paragraphs": [
            "脩塗殘暑僕夫勞，午憩茅簷尺許高。",
            "忽有涼風颯然起，小松呼舞大松號。"
        ],
        "title": "山店松聲二首  其一",
        "id": "f88e7707-cc76-41bd-b911-840150d251ff"
    },
    {
        "author": "楊萬里",
        "paragraphs": [
            "松本無聲風亦無，適然相值兩相呼。",
            "非金非石非絲竹，萬頃雲濤殷五湖。"
        ],
        "title": "山店松聲二首  其二",
        "id": "2cda3d33-1f59-4686-a137-840ab07a6fbd"
    },
    {
        "author": "楊萬里",
        "paragraphs": [
            "破店誰相伴，疎松對作行。",
            "捲鱗乾不脫，落子拆猶香。",
            "聲攪三更夢，陰和片月涼。",
            "吾廬萬株碧，回首暮蒼蒼。"
        ],
        "title": "池陂鄧店松林",
        "id": "3ec87169-7360-4760-9491-4e4796008c1e"
    },
    {
        "author": "楊萬里",
        "paragraphs": [
            "飲酒定不醉，嘗酒方有味。",
            "清濁與醇醨，雜酌注愁肺。",
            "偶爾遇真趣，頹然得佳寐。",
            "醒人作醉語，語好終不是。"
        ],
        "title": "嘗諸店酒醉吟二首  其一",
        "id": "e33738e7-8461-4227-a5b0-d8f6fd19e6e3"
    },
    {
        "author": "楊萬里",
        "paragraphs": [
            "我飲無定數，一杯復一杯。",
            "醉來我自止，不須問樽罍。",
            "白眼望青天，青天爲我開。",
            "青天不開時，我醉眠蒼苔。"
        ],
        "title": "嘗諸店酒醉吟二首  其二",
        "id": "c624aab4-e9ed-4949-92d4-c1827de049aa"
    },
    {
        "author": "楊萬里",
        "paragraphs": [
            "一疊青松一疊煙，橫鋪平野有無間。",
            "真成萬丈鵝溪絹，畫出江西秋曉山。"
        ],
        "title": "煙林曉望二首  其一",
        "id": "c6e9cb9c-7898-48bb-b675-e6680374ba6d"
    },
    {
        "author": "楊萬里",
        "paragraphs": [
            "也沒炊煙也沒雲，日光烘起楚山氛。",
            "却將重碧施輕素，不見天工一筆痕。"
        ],
        "title": "煙林曉望二首  其二",
        "id": "1ac7681e-c00c-41e9-978f-d79cbefc6b3f"
    },
    {
        "author": "楊萬里",
        "paragraphs": [
            "木落初宜菜，亭荒不復茅。",
            "牛分叉路口，鸛立秃松梢。",
            "秋熱方昇日，朝涼更迥郊。",
            "衰年走塵鞅，何計返雲巢。"
        ],
        "title": "過土筧岡",
        "id": "6950d07e-9225-44c4-8550-0f15fb991780"
    },
    {
        "author": "楊萬里",
        "paragraphs": [
            "剩暑遲旋旆，新風急解紛。",
            "白翻蕎處雪，黄擺稻中雲。",
            "動地休多怒，披襟且一欣。",
            "長松十里徑，樹樹供清聞。"
        ],
        "title": "曉風",
        "id": "d6786cc9-2e85-4c41-9003-23c37aa15d24"
    },
    {
        "author": "楊萬里",
        "paragraphs": [
            "一歲官拘守一州，天將行役賜清游。",
            "青山綠水留連客，碧樹丹楓點綴秋。",
            "夜夢晝思都是景，左來右去不勝酬。",
            "我無韋偃丹青手，只向囊中句裏收。"
        ],
        "title": "晨炊旱塘",
        "id": "ef352950-7efe-4baa-b4e0-5f29807126a0"
    },
    {
        "author": "楊萬里",
        "paragraphs": [
            "新舂雲子滑流匙，更嚼冰蔬與雪虀。",
            "靈隠山前水精菜，近來種子到江西。"
        ],
        "title": "進賢初食白菜因名之以水精菜云二首  其一",
        "id": "3355cb69-188c-4571-94ee-68118b821048"
    },
    {
        "author": "楊萬里",
        "paragraphs": [
            "江西菜甲要霜栽，逗到炎天總不佳。",
            "浪說水菘水蘆菔，硬根瘦葉似生柴。"
        ],
        "title": "進賢初食白菜因名之以水精菜云二首  其二",
        "id": "229e4f62-e917-4cc5-a42d-7e6f62eb92ac"
    },
    {
        "author": "楊萬里",
        "paragraphs": [
            "稻穗堆場穀滿車，家家雞犬更桑麻。",
            "漫栽木槿成籬落，已得清陰又得花。"
        ],
        "title": "田家樂",
        "id": "02895aed-0369-436f-9dc6-a83ad8e87b78"
    },
    {
        "author": "楊萬里",
        "paragraphs": [
            "夾道長松去去幽，一松奇怪獨凌秋。",
            "兩枝垂地却翻上，活走雙龍戲翠毬。"
        ],
        "title": "道傍怪松",
        "id": "239d2dd0-1c80-4023-83df-defcb3b1aef4"
    },
    {
        "author": "楊萬里",
        "paragraphs": [
            "潤陂初上板橋時，欲入江東尚未知。",
            "忽見橋心界牌子，脚根一半出江西。"
        ],
        "title": "過潤陂橋三首  其一",
        "id": "41f5cd83-b9ae-4f55-9318-bc6ca1d89cb7"
    },
    {
        "author": "楊萬里",
        "paragraphs": [
            "却憶庚寅侍板輿，過橋橋斷費人扶。",
            "重來一見新橋了，淚濕秋風眼欲枯。"
        ],
        "title": "過潤陂橋三首  其二",
        "id": "6ac5cc96-5cdc-432e-9a56-50c878edee89"
    },
    {
        "author": "楊萬里",
        "paragraphs": [
            "歷覽溪中有底鳴，蕭然蘆葉蓼花汀。",
            "元來轎頂嗚嗚響，將謂風聲是雁聲。"
        ],
        "title": "過潤陂橋三首  其三",
        "id": "85749e34-1336-4ed1-bb20-afd6da257794"
    },
    {
        "author": "楊萬里",
        "paragraphs": [
            "仰看陽光只見空，不如影裏看梧桐。",
            "莫言日脚無行跡，偷轉零分破寸中。"
        ],
        "title": "小憩揭家岡諦觀桐陰",
        "id": "f4e4e90b-dc0a-4d61-b3af-d48e3f3cddaf"
    },
    {
        "author": "楊萬里",
        "paragraphs": [
            "出牆那得丈高雞，只露紅冠隔錦衣。",
            "却是吳兒工料事，會稽真箇不能啼。"
        ],
        "title": "宿花斜橋見雞冠花二首  其一",
        "id": "95e0b592-b25b-4bb7-9e60-baf4437eaf3f"
    },
    {
        "author": "楊萬里",
        "paragraphs": [
            "陳倉金碧夜雙斜，一隻今棲紀渻家。",
            "別有飛來矮人國，化成玉樹後庭花。"
        ],
        "title": "宿花斜橋見雞冠花二首  其二",
        "id": "f28ef7ab-ebc1-4748-9cf3-5e427c785631"
    },
    {
        "author": "楊萬里",
        "paragraphs": [
            "青鞋紫陌倦黄埃，送眼靈山一快哉。",
            "碧玉熏爐天半立，青蓮花萼霧中開。",
            "宿雲準擬偷將去，曉日殷勤喚出來。",
            "欲琢新詩鑱絕壁，梯空上去御風回。"
        ],
        "title": "小箬嶺望見靈山",
        "id": "1c2e7f18-d934-4b96-b4fb-fadbb04b6e26"
    },
    {
        "author": "楊萬里",
        "paragraphs": [
            "諸村不雨數旬餘，此地瀕江萬寶蘇。",
            "晚紫豆花初總角，早黄稻穗已長鬚。",
            "回頭金步野徑遠，當面玉山秋塔孤。",
            "偶見年時解船處，客愁依舊掛菰蒲。"
        ],
        "title": "入玉山七里頭",
        "id": "cc240186-1a2b-4083-8ba3-d2af5b03e823"
    },
    {
        "author": "楊萬里",
        "paragraphs": [
            "筍輿拾得小涼天，旋與開窗急捲簾。",
            "十里輕雲閣秋日，日光移在遠峰尖。"
        ],
        "title": "過玉山東三塘五首  其一",
        "id": "842958b2-1616-43fb-81c6-b3949860ba64"
    },
    {
        "author": "楊萬里",
        "paragraphs": [
            "遠峰隔水醒人心，一半斜陽一半陰。",
            "僊子更衣晚粧束，紫茸領子翠毛衿。"
        ],
        "title": "過玉山東三塘五首  其二",
        "id": "b95e5bb5-1ba2-4b37-b25c-20a1b61e66ea"
    },
    {
        "author": "楊萬里",
        "paragraphs": [
            "赤日中塗綠樹陰，肯將碧繖借行人。",
            "片雲忽在樹頭上，失却勳勞庇得身。"
        ],
        "title": "過玉山東三塘五首  其三",
        "id": "dfcc13ad-35cf-451a-b3df-dbd7fad37f7d"
    },
    {
        "author": "楊萬里",
        "paragraphs": [
            "身行衢信兩中間，夾路尖峰面面寒。",
            "只道秋山似春笋，不知春笋似秋山。"
        ],
        "title": "過玉山東三塘五首  其四",
        "id": "23de3f43-7e4d-4afb-84ce-083358f6e494"
    },
    {
        "author": "楊萬里",
        "paragraphs": [
            "繰車香裏過征衫，白繭黄絲兩兩三。",
            "不是秋風上饒路，一生不信有冰蠶。"
        ],
        "title": "過玉山東三塘五首  其五",
        "id": "2240ee15-bced-474c-99c3-9e669626bb2f"
    },
    {
        "author": "楊萬里",
        "paragraphs": [
            "相傳石裏兩金雞，不記胡商鑿取時。",
            "一隻遭擒一飛去，至今月落不曾啼。"
        ],
        "title": "金雞石在玉山東二首  其一",
        "id": "c73a0c19-367c-4da2-ba3c-b7fc73c36f75"
    },
    {
        "author": "楊萬里",
        "paragraphs": [
            "頭高尾下翠毿毿，却恐相傳是妄談。",
            "十七里頭徐老店，簷東道北北橋南。"
        ],
        "title": "金雞石在玉山東二首  其二",
        "id": "12058492-ed71-4a0a-9543-3ce15c79223b"
    },
    {
        "author": "楊萬里",
        "paragraphs": [
            "休道秋山索莫人，四時各自一番新。",
            "西風儘有東風手，柿葉楓林別樣春。"
        ],
        "title": "秋山二首  其一",
        "id": "63050f6b-b735-4617-880f-b0233c6710b3"
    },
    {
        "author": "楊萬里",
        "paragraphs": [
            "烏臼平生老染工，錯將鐵皂作猩紅。",
            "小楓一夜偷天酒，却倩孤松掩醉容。"
        ],
        "title": "秋山二首  其二",
        "id": "13afa169-d8f1-42b9-a373-ad64e0da75bc"
    },
    {
        "author": "楊萬里",
        "paragraphs": [
            "寒流一带檻前橫，落日諸峰霞外明。",
            "水斷新洲添五里，客尋舊路却重行。",
            "江車自轉非人踏，沙碓長舂徹夜鳴。",
            "疇昔穉桑今秃樹，如何白髮不教生。"
        ],
        "title": "宿查瀨",
        "id": "c51f9ecf-e9ef-47f0-824c-92416a5964fa"
    },
    {
        "author": "楊萬里",
        "paragraphs": [
            "芙蓉照水弄嬌斜，白白紅紅各一家。",
            "近日司花出新巧，一枝能著兩般花。"
        ],
        "title": "栟楮江濱芙蓉一株發紅白二色二首  其一",
        "id": "a99de9e8-57a3-4f36-9d95-91054d2a3ffb"
    },
    {
        "author": "楊萬里",
        "paragraphs": [
            "司花手法我能知，說破當知未大奇。",
            "亂剪素羅裝一樹，略將數朶蘸燕支。"
        ],
        "title": "栟楮江濱芙蓉一株發紅白二色二首  其二",
        "id": "a68e82d4-e4c6-429e-9eb6-2c5e8580c26a"
    },
    {
        "author": "楊萬里",
        "paragraphs": [
            "遠山高絕近山低，未必低山肯下伊。",
            "定是遠山矜狡獪，跳青湧碧角幽奇。"
        ],
        "title": "過上湖嶺望招賢江南北山四首  其一",
        "id": "9c3f6f8e-bbae-41cf-83c5-d9a06974d38e"
    },
    {
        "author": "楊萬里",
        "paragraphs": [
            "嶺下看山似伏濤，見人上嶺旋爭豪。",
            "一登一陟一回顧，我脚高時他更高。"
        ],
        "tags": [
            "抒情"
        ],
        "title": "過上湖嶺望招賢江南北山四首  其二",
        "id": "195d8f0d-3699-42b7-a166-10a608b08984"
    },
    {
        "author": "楊萬里",
        "paragraphs": [
            "一水橫拖兩岸峰，千痕萬摺碧重重。",
            "誰言老子經行處，身在江山障子中。"
        ],
        "title": "過上湖嶺望招賢江南北山四首  其三",
        "id": "e5ba5753-d803-4496-97dd-d8df10b4a718"
    },
    {
        "author": "楊萬里",
        "paragraphs": [
            "曉日秋山破格奇，青紅明滅舞清漪。",
            "畫工著色饒渠巧，便有此容無此姿。"
        ],
        "title": "過上湖嶺望招賢江南北山四首  其四",
        "id": "cb29f41d-a7cd-4e49-a8c6-ab70dba83a4b"
    },
    {
        "author": "楊萬里",
        "paragraphs": [
            "烏衣緇布外無華，白錦中單分外嘉。",
            "只麽跳行人不覺，忽然飛起自成花。"
        ],
        "title": "觀田中鸜鵒啄粟因悟象耕鳥耘之說戲題二首  其一",
        "id": "25bbea49-83cd-42a6-bc85-6bf095fb21c6"
    },
    {
        "author": "楊萬里",
        "paragraphs": [
            "粟黄蕎白未全秋，誰報烏衣早作偷。",
            "只在林梢築倉廩，便知去處若爲搜。"
        ],
        "title": "觀田中鸜鵒啄粟因悟象耕鳥耘之說戲題二首  其二",
        "id": "083bf064-08f2-40ca-b7fa-e61e9767c41b"
    },
    {
        "author": "楊萬里",
        "paragraphs": [
            "未到衢州五里時，果林一望蔽江湄。",
            "黄柑綠橘深紅柿，樹樹無風縋脫枝。"
        ],
        "title": "衢州近城果園",
        "id": "303a3565-47bb-4842-9da2-0fdd7e248e6e"
    },
    {
        "author": "楊萬里",
        "paragraphs": [
            "征塗半月客塵黄，今夕初逢一雨涼。",
            "冷笑菊花堪計會，爲君八月作重陽。"
        ],
        "title": "過三衢徐載叔採菊載酒夜酌走筆二首  其一",
        "id": "80697971-7503-4286-9a46-177992c6f5ba"
    },
    {
        "author": "楊萬里",
        "paragraphs": [
            "疾風動地雨傾荷，一事商量君信麽。",
            "試問糟床與簷溜，雨聲何似酒聲多。"
        ],
        "title": "過三衢徐載叔採菊載酒夜酌走筆二首  其二",
        "id": "24b07364-697b-417f-b75b-57c6b0508850"
    },
    {
        "author": "楊萬里",
        "paragraphs": [
            "破曉開船船正行，忽然頭上片雲生。",
            "秋江得雨茶鼎沸，怒點打篷荷葉鳴。",
            "遠聽灘喧心欲碎，近看浪戰眼初明。",
            "夜來暗長前村水，絕喜舟人好語聲。"
        ],
        "title": "浮石清曉放船遇雨",
        "id": "795e6154-54fd-4055-856c-424419ced4fb"
    },
    {
        "author": "楊萬里",
        "paragraphs": [
            "雨中初厭篛篷遮，撐起篷來景更佳。",
            "岸上長松立如筆，波中寒影走成蛇。",
            "忽看雲外吐銀鏡，一點晨光射玉沙。",
            "却出船頭聊放目，遠峰無數碧橫斜。"
        ],
        "title": "船過硯石步",
        "id": "0bd65342-2fe5-4734-bfe2-bd30268697ae"
    },
    {
        "author": "楊萬里",
        "paragraphs": [
            "地近蓮花江漸深，一灘一過快人心。",
            "貪看下水船如箭，失却柯山無處尋。"
        ],
        "title": "下雞鳴山諸灘望柯山不見三首  其一",
        "id": "c3ee77b1-af68-40f0-ac96-900adef8c277"
    },
    {
        "author": "楊萬里",
        "paragraphs": [
            "莫怯諸灘水怒號，下灘不似上灘勞。",
            "長年三老無多巧，穩送驚湍只一篙。"
        ],
        "title": "下雞鳴山諸灘望柯山不見三首  其二",
        "id": "437c17b6-eb77-4a8b-958d-be9d3b9cc0d8"
    },
    {
        "author": "楊萬里",
        "paragraphs": [
            "却憶歸舟是去年，上灘渾似上青天。",
            "諸灘知我懷餘怨，急送秋風下水船。"
        ],
        "title": "下雞鳴山諸灘望柯山不見三首  其三",
        "id": "473f9347-597a-4fe1-b967-aa0f48c0dc00"
    },
    {
        "author": "楊萬里",
        "paragraphs": [
            "山水教無暑，牛羊報有村。",
            "近沙經雨凈，遠樹入煙昏。",
            "奔走何時了，升沉未要論。",
            "江鷗大自在，雪影正孤翻。"
        ],
        "title": "過章戴岸二首  其一",
        "id": "0b8c40a7-bb46-461d-b62b-d6cc02e1168b"
    },
    {
        "author": "楊萬里",
        "paragraphs": [
            "港汊村村出，江流節節添。",
            "可憐千嶂好，輸與一峰尖。",
            "過雨日初軟，順風波更恬。",
            "旋褰篷作屋，更掛簟爲簾。"
        ],
        "title": "過章戴岸二首  其二",
        "id": "f560fce4-ad09-4862-95bb-4961bfe5a8c5"
    },
    {
        "author": "楊萬里",
        "paragraphs": [
            "水色本正白，積深自成綠。",
            "江妃將底藥，軟此千里玉。",
            "詩人酒未醒，快吸一川淥。",
            "無物嚥清甘，和露嚼野菊。"
        ],
        "title": "江水",
        "id": "e6a79bae-620f-4bac-a092-39959aa45aea"
    },
    {
        "author": "楊萬里",
        "paragraphs": [
            "沙步未多遠，里名還異原。",
            "對江穿野店，各路入深村。",
            "秋水乘新汲，春芽煮不渾。",
            "舟中爭上岸，竹裏有清樽。"
        ],
        "title": "晨炊泊楊村",
        "id": "1d5dd567-9c76-4799-b8fe-13dda7cb4b31"
    },
    {
        "author": "楊萬里",
        "paragraphs": [
            "我方卧舟中，仰讀淵明詩。",
            "忽聞灘聲急，起視惟恐遲。",
            "八月濺飛雪，清覽良獨奇。",
            "好風從天來，翛然吹我衣。",
            "涼生固足樂，氣變亦可悲。",
            "眷然慨此水，念我年少時。",
            "迄今四十年，往來九東西。",
            "此日順流下，何日泝流歸。",
            "出處未可必，一笑姑置之。"
        ],
        "title": "觀水歎二首  其一",
        "id": "25549583-887d-47e7-b307-ee300a4ea528"
    },
    {
        "author": "楊萬里",
        "paragraphs": [
            "亂石厄江水，要使水無路。",
            "不知石愈密，激得水彌怒。",
            "回鋒打別港，勇往遮不住。",
            "我舟歷諸灘，閲盡水態度。",
            "一聞一喜觀，屢過屢驚顧。",
            "不是見不多，觀覽不足故。",
            "舟人笑我癡，癡黠未易語。"
        ],
        "title": "觀水歎二首  其二",
        "id": "895ee8f0-54c6-4a92-a96d-7589860d03d6"
    },
    {
        "author": "楊萬里",
        "paragraphs": [
            "下灘一日抵三程，到得盈川也發更。",
            "兩岸漁樵稍燈火，滿江風露更波聲。",
            "病身只合山間老，半世長懷客裏情。",
            "西畔大星如玉李，伴人不睡向人明。"
        ],
        "title": "九月一日夜宿盈川市",
        "id": "d3ec63a2-b8b5-4701-99ec-ac10e6585cf4"
    },
    {
        "author": "楊萬里",
        "paragraphs": [
            "野寺隔疎樾，遠舟見深殿。",
            "獨逕通絕崖，長縈度微線。",
            "曩遊携童弱，攀岸已震眩。",
            "前瞻足未到，下窺意先轉。",
            "朝來經雲根，塵思起清羨。",
            "野夫三二輩，走過疾於箭。",
            "俛仰二十年，今老懷昔健。"
        ],
        "title": "舟過柴步寺",
        "id": "9158ad68-6505-4eb0-8fb9-3ad067200ecc"
    },
    {
        "author": "楊萬里",
        "paragraphs": [
            "莫問蘭溪雙隻牌，青羊已見玉崔嵬。",
            "去年辭了橫山塔，不謂今年却再來。"
        ],
        "title": "舟過青羊望橫山塔二首  其一",
        "id": "bc58924f-2cb0-4e96-a6a5-566e89bc35ed"
    },
    {
        "author": "楊萬里",
        "paragraphs": [
            "孤塔分明是故人，一回一見一情親。",
            "朝來走上山頭望，報道蘭溪酒恰新。"
        ],
        "title": "舟過青羊望橫山塔二首  其二",
        "id": "677b9072-73d3-48f5-83fa-865ae02fce61"
    },
    {
        "author": "楊萬里",
        "paragraphs": [
            "昨夜愁勤雨，今朝喜嬾風。",
            "金臺斜岸北，玉塔正船東。",
            "灘改呈新磧，山回隠暗峰。",
            "蘭溪水亭子，作意定留儂。"
        ],
        "title": "過金臺望橫山塔",
        "id": "7cc274c5-4fe9-4e87-b67b-c5087faf8ccf"
    },
    {
        "author": "楊萬里",
        "paragraphs": [
            "篙師只管信船流，不作前灘水石謀。",
            "却被驚湍漩三轉，倒將船尾作船頭。"
        ],
        "title": "下橫山灘頭望金華山四首  其一",
        "id": "6d35c9d1-12b3-4fe9-9dc7-c1b32ce882f9"
    },
    {
        "author": "楊萬里",
        "paragraphs": [
            "山思江情不負伊，雨姿晴態總成奇。",
            "閉門覓句非詩法，只是征行自有詩。"
        ],
        "title": "下橫山灘頭望金華山四首  其二",
        "id": "35e3f169-0b4a-4a93-a10a-5703354e41d1"
    },
    {
        "author": "楊萬里",
        "paragraphs": [
            "道是蘭溪水較寬，蘭溪欲到怪生難。",
            "後船只羨前船快，不覺前船閣在灘。"
        ],
        "title": "下橫山灘頭望金華山四首  其三",
        "id": "cad8fe35-f6e9-4826-a922-f67f5ee79ae9"
    },
    {
        "author": "楊萬里",
        "paragraphs": [
            "玉立金華霄漢間，帝封天女錫仙山。",
            "被他走下嚴灘去，一水窮追竟不還。"
        ],
        "title": "下橫山灘頭望金華山四首  其四",
        "id": "f0de8d4d-5b97-43da-bfe1-f96f964d2f6a"
    },
    {
        "author": "楊萬里",
        "paragraphs": [
            "隔岸山迎我，沿江柳拜人。",
            "日摇秋水面，波閃白龍鱗。",
            "不遣船迷路，俱從塔問津。",
            "一生將玉鏡，千古照金身。"
        ],
        "title": "過橫山塔下",
        "id": "edf2d659-25ad-4010-a107-c77a81b5a4ea"
    },
    {
        "author": "楊萬里",
        "paragraphs": [
            "白壁當江岸，青旗定酒家。",
            "斷崖侵屋窄，細路入門斜。",
            "縣近瞻雙塔，洲橫隔一沙。",
            "何須後來客，如信此詩嘉。"
        ],
        "title": "出橫山江口",
        "id": "508f20ab-15b3-4e89-8ba0-1830afd01f2b"
    },
    {
        "author": "楊萬里",
        "paragraphs": [
            "高塔無尖低塔尖，一披錦衲一銀衫。",
            "問渠何故終不語，却倩灘聲替佛談。"
        ],
        "title": "蘭溪雙塔",
        "id": "ec07dca2-250b-44c2-bb10-c8e63f3784d1"
    },
    {
        "author": "楊萬里",
        "paragraphs": [
            "繫纜蘭溪岸，開襟柳驛窗。",
            "人爭趨夜市，月自浴秋江。",
            "燈火疎還密，帆檣隻更雙。",
            "平生經此縣，今夕駐孤幢。"
        ],
        "title": "宿蘭溪水驛前三首  其一",
        "id": "e559b22a-6d64-4f02-a86d-b26e984dc040"
    },
    {
        "author": "楊萬里",
        "paragraphs": [
            "合眼波吹枕，開篷月入船。",
            "奇哉一江水，寫此二更天。",
            "剩欲酣清賞，翻愁敗醉眠。",
            "今宵懷昨夕，雨卧萬峰前。"
        ],
        "title": "宿蘭溪水驛前三首  其二",
        "id": "bc1558c4-1054-4e9f-b43a-23424164302a"
    },
    {
        "author": "楊萬里",
        "paragraphs": [
            "水色秋逾白，山光夜不青。",
            "一眉畫天月，萬粟種江星。",
            "小酌居然醉，當風不覺醒。",
            "誰家教兒子，清誦隔疎櫺。"
        ],
        "title": "宿蘭溪水驛前三首  其三",
        "id": "9f9e1f47-d30e-4454-bb64-582385f963e9"
    },
    {
        "author": "楊萬里",
        "paragraphs": [
            "萬石中通一線流，千盤百折過孤舟。",
            "灘頭未下人猶笑，下了灘頭始覺愁。"
        ],
        "title": "過石塘",
        "id": "292262ea-d053-4088-839a-6bd39dd1295a"
    },
    {
        "author": "楊萬里",
        "paragraphs": [
            "入到嚴州不識田，一江兩岸萬青山。",
            "烏祈酒味君休問，費盡江波賣盡錢。"
        ],
        "title": "烏祈酒二首  其一",
        "id": "9cddb32a-7e3a-4730-98bb-b1ff72313eba"
    },
    {
        "author": "楊萬里",
        "paragraphs": [
            "毛永烏祈山兩崖，家家酒肆向江開。",
            "也知第一蒲萄色，只問米從何處來。"
        ],
        "title": "烏祈酒二首  其二",
        "id": "1fffecc2-c7d1-4cc5-8aa9-3ccbe377056f"
    },
    {
        "author": "楊萬里",
        "paragraphs": [
            "穹崖絕嶂入雲天，烏鵲纔飛半壁間。",
            "遠渚長汀草如積，牛羊須上最高山。"
        ],
        "title": "過白沙竹枝歌六首  其一",
        "id": "2c68c74a-55dd-4b6c-a88c-59291b90a7c4"
    },
    {
        "author": "楊萬里",
        "paragraphs": [
            "田畝渾無寸尺强，真成水國更山鄉。",
            "夾江黄去堤堤粟，一望青來谷谷桑。"
        ],
        "title": "過白沙竹枝歌六首  其二",
        "id": "8e00dce4-ea23-4b22-999d-113e8c25552a"
    },
    {
        "author": "楊萬里",
        "paragraphs": [
            "絕憐山崦兩三家，不種香秔只種麻。",
            "耕徧沿堤鋤徧嶺，都來能得幾生涯。"
        ],
        "title": "過白沙竹枝歌六首  其三",
        "id": "ccfb5621-989f-41dd-a82e-a578aad21396"
    },
    {
        "author": "楊萬里",
        "paragraphs": [
            "東沿西泝浙江津，去去來來暮復晨。",
            "上岸牽檣推穉子，隔船招手認鄉人。"
        ],
        "title": "過白沙竹枝歌六首  其四",
        "id": "16282a7c-1ec0-4522-b507-5e1481ca4acd"
    },
    {
        "author": "楊萬里",
        "paragraphs": [
            "昨日下灘風打頭，羨他上水似輕鷗。",
            "朝來上水帆都卸，真箇輕鷗也自愁。"
        ],
        "title": "過白沙竹枝歌六首  其五",
        "id": "5908f705-acee-4e2d-a06b-3b34fb714d30"
    },
    {
        "author": "楊萬里",
        "paragraphs": [
            "絕壁臨江千尺餘，上頭一徑過肩輿。",
            "舟人仰看膽俱破，爲問行人知得無。"
        ],
        "title": "過白沙竹枝歌六首  其六",
        "id": "6f99fc7b-efdf-4139-a7d4-fa4d8de3b06e"
    },
    {
        "author": "楊萬里",
        "paragraphs": [
            "灘聲十里響千鼙，躍雪跳霜入眼奇。",
            "記得年時上灘苦，如今也有下灘時。"
        ],
        "title": "過烏石大小二浪灘俗呼浪爲郎因戲作竹枝歌二首  其一",
        "id": "48175885-35d9-4f1c-b58e-6f41d513ae0f"
    },
    {
        "author": "楊萬里",
        "paragraphs": [
            "小郎灘下大郎灘，伯仲分司水府關。",
            "誰爲行媒教作贅，大姑山與小姑山。"
        ],
        "title": "過烏石大小二浪灘俗呼浪爲郎因戲作竹枝歌二首  其二",
        "id": "c6309b52-f9bf-4871-95c3-57106786995e"
    },
    {
        "author": "楊萬里",
        "paragraphs": [
            "石崖削得瘦到筋，半點也無塵土痕。",
            "正如狻猊走得渴，下赴江水一口吞。",
            "嚴灘過却烏龍觜，兩岸秋山夾秋水。",
            "舟中小酌亦不遑，眼底生愁失蒼翠。",
            "尖峰已自刺太虛，峰頭更立玉浮屠。",
            "好山千隻復萬隻，家裏門前一隻無。"
        ],
        "title": "過嚴州章村放歌",
        "id": "03e47cd0-85ff-498f-a895-e589815a685a"
    },
    {
        "author": "楊萬里",
        "paragraphs": [
            "看山妙處幾曾知，落照斜明始覺奇。",
            "皺盡衣裳紋欲裂，爭先頭角遠相追。",
            "松梢別放六峰出，江底倒將千嶂垂。",
            "一路詩篇渾漫與，側溪端的不相虧。"
        ],
        "title": "晚過側溪山下",
        "id": "089027f0-7247-44d6-97ec-f61f2ff5867a"
    },
    {
        "author": "楊萬里",
        "paragraphs": [
            "强惜數莖鬚，惟愁白却渠。",
            "朝來都白盡，愁惜兩何如。"
        ],
        "title": "自嘲白鬚三首  其一",
        "id": "a7a28c83-5505-4000-96e3-306fc8e9f603"
    },
    {
        "author": "楊萬里",
        "paragraphs": [
            "客傳涅鬚法，老子付一笑。",
            "借令白再玄，能令年再少。"
        ],
        "title": "自嘲白鬚三首  其二",
        "id": "ceeb8991-a468-44c1-b587-8a05bbfec8c0"
    },
    {
        "author": "楊萬里",
        "paragraphs": [
            "涅髭只誑客，那可誑妻兒。",
            "誑得妻兒著，還能誑面皮。"
        ],
        "title": "自嘲白鬚三首  其三",
        "id": "6d8aef82-53ef-4762-b91a-9f1adc76365e"
    },
    {
        "author": "楊萬里",
        "paragraphs": [
            "前山欺我船兀兀，結約江妃行小譎。",
            "乘我船摇忽遠逃，見我船定還孤出。",
            "老夫敢與山爭强，受侮不可更禁當。",
            "醉立船頭看到夕，不知山於何許藏。"
        ],
        "title": "夜宿東渚放歌三首  其一",
        "id": "f34c33e5-b8c3-4cf1-921c-4649d49580dd"
    },
    {
        "author": "楊萬里",
        "paragraphs": [
            "看山須看山表裏，不然看山還誤事。",
            "平時只愛萬峰青，落日惟存數尖紫。",
            "浙江船上多少人，往來看山誰識真。",
            "丁寧舟人莫浪語，却恐兒輩不肯去。"
        ],
        "title": "夜宿東渚放歌三首  其二",
        "id": "a22437f1-d1bf-4be6-b750-5c4234fb68c0"
    },
    {
        "author": "楊萬里",
        "paragraphs": [
            "天公要飽詩人眼，生愁秋山太枯淡。",
            "旋裁蜀錦展吳霞，低低抹在秋山半。",
            "須臾紅錦作翠紗，機頭織出暮歸鴉。",
            "暮鴉翠紗忽不見，只見澄江浄如練。"
        ],
        "title": "夜宿東渚放歌三首  其三",
        "id": "9bb45d2f-d693-4f4a-a58c-85836385c447"
    },
    {
        "author": "楊萬里",
        "paragraphs": [
            "與月隔一簟，去天爭半篷。",
            "若無篷與簟，身在大虛中。"
        ],
        "title": "舟中夜坐",
        "id": "d15c837e-6226-4d0c-9d95-c8400ca2f383"
    },
    {
        "author": "楊萬里",
        "paragraphs": [
            "江氛海霧暗前村，四望秋空一白雲。",
            "忽有數峰雲上出，好山何故總無根。"
        ],
        "title": "富陽曉望",
        "id": "97da67b7-8a2e-4113-aa4a-89abc53b6a71"
    },
    {
        "author": "楊萬里",
        "paragraphs": [
            "楊村江上繞江園，十里霜紅爛欲燃。",
            "都種芙蓉作籬落，真將錦繡裹山川。",
            "晚粧照水密如積，春色入秋寒更鮮。",
            "客舍瓶中兩三朶，可憐向客强嬋娟。"
        ],
        "title": "楊村園戶栽芙蓉爲塹一路凡數萬枝",
        "id": "c213e8b0-45f7-46f4-a99f-ebd2fa34e4b3"
    },
    {
        "author": "楊萬里",
        "paragraphs": [
            "才公南華別，不見八年許。",
            "瓣香宗混融，隻眼半唐舉。",
            "聊將笋蕨觜，戲作冠劍語。",
            "天還在壺中，雲却歸何處。"
        ],
        "title": "贈法才師",
        "id": "6d238a00-f5bb-4f2f-8d65-715c83f1525e"
    },
    {
        "author": "楊萬里",
        "paragraphs": [
            "天下何人不愛官，棄官出世古今難。",
            "向來一覺鈞天夢，便作林居野處看。"
        ],
        "title": "爲崇辨法澐師作林野二大字",
        "id": "87b53694-621e-4813-8e7f-7853205dca78"
    },
    {
        "author": "楊萬里",
        "paragraphs": [
            "仰枕糟丘俯墨池，左提大劍右毛錐。",
            "朝蘭夕菊都餐却，更斫生柴爛煮詩。"
        ],
        "title": "跋徐恭仲省幹近詩三首  其一",
        "id": "d704ee01-07ae-4749-aa59-ccc1e44e8395"
    },
    {
        "author": "楊萬里",
        "paragraphs": [
            "君家詩伯老師川，解道蘆花落釣船。",
            "莫笑東湖秋水冷，近來新吐一枝蓮。"
        ],
        "title": "跋徐恭仲省幹近詩三首  其二",
        "id": "b007577c-252b-47cd-a882-83a839f3f37f"
    },
    {
        "author": "楊萬里",
        "paragraphs": [
            "傳派傳宗我替羞，作家各自一風流。",
            "黄陳籬下休安脚，陶謝行前更出頭。"
        ],
        "title": "跋徐恭仲省幹近詩三首  其三",
        "id": "33d80698-6549-4ba8-82c2-bf55d236127a"
    },
    {
        "author": "楊萬里",
        "paragraphs": [
            "聽履星辰北斗寒，三能只隔寸雲間。",
            "周家冢宰均四海，漢制尚書本百官。",
            "鵷鷺班齊瞻進步，鳳凰池近却飛還。",
            "河圖冠出西清上，莫作尋常五馬看。"
        ],
        "title": "送顔幾聖龍學尚書出守泉州二首  其一",
        "id": "242fc4d1-f84a-4317-9d87-5470156acb5d"
    },
    {
        "author": "楊萬里",
        "paragraphs": [
            "我昔綾衾下直時，公爲璧水大宗師。",
            "清風明月行樂耳，布襪青鞋隨所之。",
            "顛倒壺觴留落日，翻騰山水入新詩。",
            "我來公去如相避，送眼行塵不得追。"
        ],
        "title": "送顔幾聖龍學尚書出守泉州二首  其二",
        "id": "d94628f4-7de0-4c4f-b834-dd9534db7254"
    },
    {
        "author": "楊萬里",
        "paragraphs": [
            "聽盡鐘魚半月聲，浪傳移住竟何曾。",
            "莫教少欠叢林債，更作今宵旦過僧。"
        ],
        "title": "寓仙林寺待班戲題",
        "id": "a5dc7d36-8781-4714-b065-5d42a96da869"
    },
    {
        "author": "楊萬里",
        "paragraphs": [
            "夢游帝里送殘秋，重九真爲帝里游。",
            "十月初頭方賜對，癡兒枉却一生愁。"
        ],
        "title": "送殘秋",
        "id": "4e92da90-9214-4e1e-b665-146d949dea18"
    },
    {
        "author": "楊萬里",
        "paragraphs": [
            "問我來朝南內南，便從花底趁朝參。",
            "新詩猶作江西集，爲带筠州刺史銜。"
        ],
        "title": "自跋江西道院集戲答客問  其一",
        "id": "e3612bcf-e48b-4478-8290-03619f0c109c"
    },
    {
        "author": "楊萬里",
        "paragraphs": [
            "客從南渡向儂來，我馬西征拜此臺。",
            "若問箇中何所有，一腔熱血和詩裁。"
        ],
        "title": "自跋江西道院集戲答客問  其二",
        "id": "399d629b-e74b-485f-838d-7660e06e2c7c"
    },
    {
        "author": "楊萬里",
        "paragraphs": [
            "君詩如精金，入手知價重。",
            "鑄作鼎及鼒，所向一一中。",
            "我如駑並驥，夷塗不應共。",
            "難追紫蛇電，徒掣青絲鞚。",
            "折膠偶投漆，異榻豈同夢。",
            "不知清廟茅，可望明堂棟。",
            "平生憐坡老，高眼薄蕭統。",
            "渠若有猗那，心肯師晉宋。",
            "破琴聊再行，新笛正三弄。",
            "因君發狂言，湖山春已動。"
        ],
        "title": "和陸務觀見賀歸館之韻",
        "id": "ce485b4d-5466-412b-8a5b-ae3f7952c01c"
    },
    {
        "author": "楊萬里",
        "paragraphs": [
            "北關落日送船行，欲到嘉興天已明。",
            "睡起一河冰片滿，槌瓊摐玉夢中聲。"
        ],
        "title": "銜命郊勞使客船過崇德縣三首  其一",
        "id": "ac3ce409-8342-4a57-a771-5ebe22da0d74"
    },
    {
        "author": "楊萬里",
        "paragraphs": [
            "水面光浮赤玉盤，也應知我牽夫寒。",
            "滿河圭璧無人要，吹入詩翁凍筆端。"
        ],
        "title": "銜命郊勞使客船過崇德縣三首  其二",
        "id": "9a46cd3b-2012-4d65-bab8-25a067abb5dd"
    },
    {
        "author": "楊萬里",
        "paragraphs": [
            "岸樹低欹一雪餘，枝頭半葉已全無。",
            "油窗過盡千梢影，濃處還濃枯處枯。"
        ],
        "title": "銜命郊勞使客船過崇德縣三首  其三",
        "id": "7b0fe971-27a7-4a47-9d51-1940472e7cd6"
    },
    {
        "author": "楊萬里",
        "paragraphs": [
            "笠澤詩名千載香，一回一讀斷人腸。",
            "晚唐異味同誰賞，近日詩人輕晚唐。"
        ],
        "title": "讀笠澤叢書三首  其一",
        "id": "4f5e208e-5d44-4d52-8aef-e82cfaea4e87"
    },
    {
        "author": "楊萬里",
        "paragraphs": [
            "松江縣尹送圖經，中有唐詩喜不勝。",
            "看到燈青仍火冷，雙眸如割脚如冰。"
        ],
        "title": "讀笠澤叢書三首  其二",
        "id": "f9e8e1c1-8998-468f-9437-64128e28ea14"
    },
    {
        "author": "楊萬里",
        "paragraphs": [
            "拈著唐詩廢晚餐，傍人笑我病詩癲。",
            "世間尤物言西子，西子何曾直一錢。"
        ],
        "title": "讀笠澤叢書三首  其三",
        "id": "faf9d918-fec5-4d08-a9d1-6a9db7aba078"
    },
    {
        "author": "楊萬里",
        "paragraphs": [
            "垂近姑蘇特轉灣，盤門只隔柳行間。",
            "望來望去何時到，且倚船窗看遠山。"
        ],
        "title": "船過蘇州二首  其一",
        "id": "12c28e60-6362-40d5-aaa9-4fc5bf77eff0"
    },
    {
        "author": "楊萬里",
        "paragraphs": [
            "暮風似箭復如刀，落照那能暖客袍。",
            "天遠地平城更闊，千尋玉塔尺來高。"
        ],
        "title": "船過蘇州二首  其二",
        "id": "95906793-a303-4580-adb7-13f87b068225"
    },
    {
        "author": "楊萬里",
        "paragraphs": [
            "蘇州欲見石湖老，到得蘇州發更了。",
            "錫山欲見尤梁溪，過却錫山元不知。",
            "起來靈巖在何許，回首惠山亦無處。",
            "人生萬事不可期，怏然却向常州去。"
        ],
        "title": "五更過無錫縣寄懷范參政尤侍郎",
        "id": "d6b51055-fa1e-4914-8f66-83edfc5440cc"
    },
    {
        "author": "楊萬里",
        "paragraphs": [
            "道是冰銷快水程，不知青女解藏冰。",
            "蘆花多處竹陰底，砌作瑶堤不計層。"
        ],
        "title": "午過橫林回望惠山二首  其一",
        "id": "0bd976a9-c1b5-4ba7-b58b-0d06f29a3db1"
    },
    {
        "author": "楊萬里",
        "paragraphs": [
            "雪餘官路已生塵，猶喜長河水稍深。",
            "恨殺惠山尋不見，忽然追我到橫林。"
        ],
        "title": "午過橫林回望惠山二首  其二",
        "id": "23c59715-8388-4847-b4f8-53fe908167ff"
    },
    {
        "author": "楊萬里",
        "paragraphs": [
            "常州曾作兩年住，一別重來十年許。",
            "岸頭楊柳記得無，總是行春繫船處。",
            "自笑恍如丁令威，老懷成喜亦成悲。",
            "人民城郭依然是，只有向來鬚鬢非。"
        ],
        "title": "晚過常州",
        "id": "5bec2625-fb2a-4bb9-8151-1d1e098d2007"
    },
    {
        "author": "楊萬里",
        "paragraphs": [
            "遥望城頭多稼亭，亭邊霜檜老更青。",
            "當年老守携穉子，芒鞋葵扇繞城行。",
            "臘前移梅春插柳，蹋雪衝泥不停手。",
            "柳未成陰梅穉花，著帽又迎新太守。",
            "後來新守復迎新，到今新舊知幾人。",
            "向來手植今在否，寄與此詩聊問春。"
        ],
        "title": "望多稼亭",
        "id": "f86590ac-d938-45fe-8f79-afc3a15f332a"
    },
    {
        "author": "楊萬里",
        "paragraphs": [
            "日影穿波跳碎銀，波光弄日走寒星。",
            "一時飛入船窗裏，萬草千花變未停。"
        ],
        "title": "晚日二首  其一",
        "id": "4b772a8a-d2ea-459d-b271-5dd6c8ff2452"
    },
    {
        "author": "楊萬里",
        "paragraphs": [
            "貪看波日弄船窗，奇觀人間不作雙。",
            "忽被竹陰偷捲去，只餘一面撥醅釭。"
        ],
        "title": "晚日二首  其二",
        "id": "2b135011-664e-48fa-a84c-5a800097cf7c"
    },
    {
        "author": "楊萬里",
        "paragraphs": [
            "兩歲千愁寡一欣，故人多問謝張君。",
            "又瞻東闕闕前月，只負南溪溪上雲。",
            "賓日扶桑遭聖旦，客星釣瀨愧天文。",
            "人生離合風前葉，聚首亡何復離羣。"
        ],
        "title": "舟中追和張功父賀赴召之句",
        "id": "0c2e7ee6-9384-4e57-8b45-975d51ed3b1f"
    },
    {
        "author": "楊萬里",
        "paragraphs": [
            "霜何曾傍繡簾寒，酒不能令客臉丹。",
            "勤向竹爐溫手脚，嬾尋銅鏡正衣冠。",
            "無人孤坐月將落，擁鼻清吟夜向闌。",
            "忽憶約齋詩債在，自吹燈火起來看。"
        ],
        "title": "又追和功父病起寄謝之韻",
        "id": "9472841f-5ffa-41c3-949a-4e51e52f4979"
    },
    {
        "author": "楊萬里",
        "paragraphs": [
            "朝來稍敢出船門，霜熟依然冷逼人。",
            "刮地風來何處避，可憐岸篠猛回身。"
        ],
        "title": "曉過丹陽縣五首  其一",
        "id": "3f3f5bb9-9679-4030-bbe7-5ca6b222430d"
    },
    {
        "author": "楊萬里",
        "paragraphs": [
            "風從船裏出船前，漲起簾幃紫拂天。",
            "點檢風來無處覓，破窗一隙小於錢。"
        ],
        "title": "曉過丹陽縣五首  其二",
        "id": "eda09489-948a-43e6-95b7-d3898ee168b6"
    },
    {
        "author": "楊萬里",
        "paragraphs": [
            "朱簷碧瓦照青瀾，潔館佳亭使往還。",
            "船上高橋三十尺，市人倚折石欄干。"
        ],
        "title": "曉過丹陽縣五首  其三",
        "id": "8a34553e-cfa9-4305-98b7-8a4f259a4fd1"
    },
    {
        "author": "楊萬里",
        "paragraphs": [
            "雞犬漁翁共一船，生涯都在篛篷間。",
            "小兒不耐初長日，自織筠籃勝打閑。"
        ],
        "title": "曉過丹陽縣五首  其四",
        "id": "ae686a80-7638-4d9b-a733-fc66fafad6c5"
    },
    {
        "author": "楊萬里",
        "paragraphs": [
            "水從常潤路都迷，曲曲長河曲曲堤。",
            "不是兩窗供日脚，更無南北與東西。"
        ],
        "title": "曉過丹陽縣五首  其五",
        "id": "7929a535-e42e-4165-aa19-a398bf62d092"
    },
    {
        "author": "楊萬里",
        "paragraphs": [
            "滿耳雷聲動地來，窺窗銀浪打船開。",
            "練湖纔放一寸水，跳作冰河萬雪堆。"
        ],
        "title": "練湖放閘二首  其一",
        "id": "10759601-b479-48eb-af13-665c08521ed1"
    },
    {
        "author": "楊萬里",
        "paragraphs": [
            "水簟南舒去轉虛，天簷北卸望來無。",
            "相傳一萬四千頃，老眼初驚見練湖。"
        ],
        "title": "練湖放閘二首  其二",
        "id": "465433cc-1dbb-48a5-b5d3-aeb16d59e389"
    },
    {
        "author": "楊萬里",
        "paragraphs": [
            "地迥人煙寂，山盤水勢回。",
            "怪松欹岸出，古廟背河開。",
            "晚色催征棹，斜陽戀去桅。",
            "丹徒誰道遠，一眺正悠哉。"
        ],
        "title": "過張王廟",
        "id": "32b4a319-6ed3-449b-aed0-b4933241691c"
    },
    {
        "author": "楊萬里",
        "paragraphs": [
            "河岸前頭松樹林，樹林盡處見行人。",
            "行人又被山遮斷，風颭酒家青布巾。"
        ],
        "title": "舟中晚望二首  其一",
        "id": "7ac1314d-f77b-45b0-bfa3-ca06c39869a0"
    },
    {
        "author": "楊萬里",
        "paragraphs": [
            "晚浪翻風玉作鱗，夕陽捲玉藥成金。",
            "忽然濯出西川錦，製就霞衣不用針。"
        ],
        "title": "舟中晚望二首  其二",
        "id": "45384add-92fa-48cd-a36f-1f114ba33e61"
    },
    {
        "author": "楊萬里",
        "paragraphs": [
            "晚日暄溫稍霽威，晚風豪橫大相欺。",
            "做寒做冷何須怒，來早一霜誰不知。"
        ],
        "title": "晚風二首  其一",
        "id": "078514d6-f38f-4739-b406-e828671ff391"
    },
    {
        "author": "楊萬里",
        "paragraphs": [
            "晚風不許鑑清漪，却許重簾到地垂。",
            "平野無山遮落日，西窗紅到月來時。"
        ],
        "title": "晚風二首  其二",
        "id": "268f271c-642a-4fc2-a30c-c108cc5c2975"
    },
    {
        "author": "楊萬里",
        "paragraphs": [
            "詔許詩人江海游，丹徒初到晉徐州。",
            "爐邊暘谷日長晝，盞底醉鄉天不秋。",
            "六代興亡何處問，一生奔走幾時休。",
            "石翁石媼霜前笑，管得南朝陵墓愁。"
        ],
        "title": "未到丹徒二十里間見石翁石婆",
        "id": "f6193eac-00e1-418b-8a0e-9fb9ccbf47bf"
    },
    {
        "author": "楊萬里",
        "paragraphs": [
            "小市寒仍靜，斜陽澹欲晡。",
            "偶看平野去，不是遠山無。",
            "處處遮船住，家家有酒酤。",
            "朱樓臨碧水，曾駐玉鑾輿。"
        ],
        "title": "暮經新豐市望遠山",
        "id": "fa313a68-efc1-4eac-b681-7f4589be5267"
    },
    {
        "author": "楊萬里",
        "paragraphs": [
            "也知小倦泊樓船，何苦爭先柳岸邊。",
            "須把碧篙摇綠浄，舟人不惜水中天。"
        ],
        "title": "小泊新豐市",
        "id": "b3e8863e-f6d8-48f4-bda2-6155a4184786"
    },
    {
        "author": "楊萬里",
        "paragraphs": [
            "夕凍朝還積，寒曦暖未多。",
            "霜輕猶著草，冰重亦浮河。",
            "山盡酣餘勢，潮歸殿去波。",
            "六朝遺迹在，故老尚傳麽。"
        ],
        "title": "曉泊丹陽館",
        "id": "3dafed0b-b396-4bc0-a03f-e8270e37dbba"
    },
    {
        "author": "楊萬里",
        "paragraphs": [
            "開窗納盡大江秋，天半飛樓不是樓。",
            "獨立南徐鼇絕頂，下臨北固虎回頭。",
            "蒜山舊址空黄鶴，瓜步新城照白鷗。",
            "好事主人酌詩客，風煙一眼到揚州。"
        ],
        "title": "題連滄觀呈太守張幾仲",
        "id": "dd669c13-b301-4e8d-96c1-69075556b410"
    },
    {
        "author": "楊萬里",
        "paragraphs": [
            "小泊樓船鐵甕城，匆匆又作絕江行。",
            "看他蠟燭幾回剪，聽盡雞聲不肯明。",
            "水底霜寒還十倍，夜來月上恰三更。",
            "篙師好語君知否，江面侵晨鏡樣平。"
        ],
        "title": "丹陽舍舟登車渡江",
        "id": "82be33e3-f3ca-445d-9b0c-a3a867cc858f"
    },
    {
        "author": "楊萬里",
        "paragraphs": [
            "祇有清霜凍太空，更無半點荻花風。",
            "天開雲霧東南碧，日射波濤上下紅。",
            "千載英雄鴻去外，六朝形勝雪晴中。",
            "携瓶自汲江心水，要試煎茶第一功。"
        ],
        "title": "過楊子江二首  其一",
        "id": "96f11b73-15bc-4de5-8980-15dea03860f7"
    },
    {
        "author": "楊萬里",
        "paragraphs": [
            "天將天塹護吳天，不數殽函百二關。",
            "萬里銀河瀉瓊海，一雙玉塔表金山。",
            "旌旗隔岸淮南近，鼓角吹霜塞北閑。",
            "多謝江神風色好，滄波千頃片時間。"
        ],
        "title": "過楊子江二首  其二",
        "id": "5bbc55dd-2155-4b2c-9f25-99329474bec1"
    },
    {
        "author": "楊萬里",
        "paragraphs": [
            "夜愁風浪不成眠，曉渡清平却晏然。",
            "數棒金鉦到江步，一檣霜日上淮船。",
            "佛狸馬死無遺骨，阿亮臺傾只野田。",
            "南北休兵三十載，桑疇麥壠正連天。"
        ],
        "title": "過瓜洲鎮",
        "id": "0bb531c3-9013-4e11-97d8-6ed7a08c3769"
    },
    {
        "author": "楊萬里",
        "paragraphs": [
            "水漾霜風冷客襟，苔封戰骨動人心。",
            "河邊獨樹知何木，今古相傳皂角林。"
        ],
        "title": "皂角林",
        "id": "3b6f85d7-b8a6-4e6c-a8e5-7e7a964fe8cc"
    },
    {
        "author": "楊萬里",
        "paragraphs": [
            "此日淮堧號北邊，舊時南服紀淮堧。",
            "平蕪盡處渾無壁，遠樹梢頭便是天。",
            "今古戰場誰勝負，華夷險要豈山川。",
            "六朝未可輕嘲謗，王謝諸賢不偶然。"
        ],
        "title": "舟過楊子橋遠望",
        "id": "d20bc876-5e34-44d9-9a95-3a8b59c13958"
    },
    {
        "author": "楊萬里",
        "paragraphs": [
            "楊子橋西轉綵航，粉城如練是維楊。",
            "百年舊觀兵戈後，近歲新開草木荒。",
            "傑閣高臺雲上出，野梅官柳雪中香。",
            "史君領客週遭看，走馬歸船欲夕陽。"
        ],
        "title": "晚泊楊州",
        "id": "90aa09c4-becb-4309-9f90-5bf609cce083"
    },
    {
        "author": "楊萬里",
        "paragraphs": [
            "解纜維楊欲夕陽，過舟覆盎已晨光。",
            "夾河漁屋都編荻，背日船篷尚滿霜。",
            "城外城中四通水，堤南堤北萬垂楊。",
            "一州斗大君休笑，國士秦郎此故鄉。"
        ],
        "title": "過高郵",
        "id": "6a376d62-6fe8-44fc-b1a9-312a7414613a"
    },
    {
        "author": "楊萬里",
        "paragraphs": [
            "爲愛淮中掌似平，忽逢巨浸却心驚。",
            "怪來萬頃不生浪，凍合五湖都是冰。",
            "碧玉湖寬容我到，白銀地滑沒人行。",
            "茲游只道清無價，清殺詩翁老不勝。"
        ],
        "title": "過甓社諸湖進退格東西長七十里南北闊五十里",
        "id": "760a3aff-3d0a-438b-8891-c5f88a6589ee"
    },
    {
        "author": "楊萬里",
        "paragraphs": [
            "湖面黏天不見堤，湖心茭葑水周圍。",
            "暮鴻成陣鴉成隊，已落還飛久未棲。"
        ],
        "title": "湖天暮景五首  其一",
        "id": "16947ab1-ffc6-40d0-acc4-31c2be5b207a"
    },
    {
        "author": "楊萬里",
        "paragraphs": [
            "坐看西日落湖濱，不是山銜不是雲。",
            "寸寸低來忽全沒，分明入水只無痕。"
        ],
        "title": "湖天暮景五首  其二",
        "id": "d1956209-9d41-484c-b4fa-fa2f5afb3562"
    },
    {
        "author": "楊萬里",
        "paragraphs": [
            "抵暮漁郎初上船，一竿摇入水精天。",
            "忍寒不睡妨底事，來早賣魚充酒錢。"
        ],
        "title": "湖天暮景五首  其三",
        "id": "30ea1dcc-2584-4d0d-8711-6a3194a78ef4"
    },
    {
        "author": "楊萬里",
        "paragraphs": [
            "琱碎肝脾只坐詩，鬚髯成雪鬢成絲。",
            "暮雲薄倖斜陽劣，合造清愁付阿誰。"
        ],
        "title": "湖天暮景五首  其四",
        "id": "a978b2af-0c56-48de-9905-12ec831f8208"
    },
    {
        "author": "楊萬里",
        "paragraphs": [
            "斷腸浪說賀方回，未抵秦郎翦水才。",
            "欲向湖邊問遺唱，鴛鴦鸚鵡兩相推。"
        ],
        "title": "湖天暮景五首  其五",
        "id": "db10090e-a464-490f-81e5-3c006aebe840"
    },
    {
        "author": "楊萬里",
        "paragraphs": [
            "江南霜重莫嫌渠，草上還多樹上無。",
            "淮甸曉來霜似雪，瓊田千里玉平鋪。"
        ],
        "title": "曉霜過寶應縣三首  其一",
        "id": "750e9dd4-62ca-41e3-8179-9651679182b5"
    },
    {
        "author": "楊萬里",
        "paragraphs": [
            "看來不信是霜華，白日青天散曉霞。",
            "只怪野田生玉樹，更於臘月發瓊花。"
        ],
        "title": "曉霜過寶應縣三首  其二",
        "id": "a57bcc37-0e23-41a7-bc51-fb38e2732971"
    },
    {
        "author": "楊萬里",
        "paragraphs": [
            "落木枯林一夜蘇，枝枝節節糝瓊酥。",
            "看來忘却臘前景，一色李花三月初。"
        ],
        "title": "曉霜過寶應縣三首  其三",
        "id": "ca01a20f-6931-4da9-ad4f-c852663f991a"
    },
    {
        "author": "楊萬里",
        "paragraphs": [
            "望中白處日爭明，箇是淮河凍作冰。",
            "此去中原三里許，一條玉带界天橫。"
        ],
        "title": "登楚州城",
        "id": "24e023d7-90d1-4860-a767-9c0b7b6f1b06"
    },
    {
        "author": "楊萬里",
        "paragraphs": [
            "淮白須將淮水煮，江南水煮正相違。",
            "霜吹柳葉落都盡，魚喫雪花方解肥。",
            "醉卧糟丘名不惡，下來鹽豉味全非。",
            "饔人且莫供羊酪，更買銀刀二尺圍。"
        ],
        "title": "初食淮白",
        "id": "8252d371-51cd-4a5f-98da-aaec60206b51"
    },
    {
        "author": "楊萬里",
        "paragraphs": [
            "起來霜重滿淮船，更覺今朝分外寒。",
            "放閘老兵殊耐冷，一絲不挂下冰灘。"
        ],
        "title": "清曉洪澤放閘四絕句  其一",
        "id": "7778c34f-d2da-400c-8f1c-3483a96b886a"
    },
    {
        "author": "楊萬里",
        "paragraphs": [
            "滿閘浮河是斷冰，等人放閘要前行。",
            "劣能開得兩三板，爭作摧瓊裂玉聲。"
        ],
        "title": "清曉洪澤放閘四絕句  其二",
        "id": "8fb3eb91-a340-41a6-bdff-ed1b7cd041e4"
    },
    {
        "author": "楊萬里",
        "paragraphs": [
            "遮藏水面被殘冰，流盡殘冰水正明。",
            "幸自奔流總驩喜，落洪須做不平聲。"
        ],
        "title": "清曉洪澤放閘四絕句  其三",
        "id": "c91e3792-9225-4b0c-a41b-cb875302537f"
    },
    {
        "author": "楊萬里",
        "paragraphs": [
            "沿河過閘夢中聞，奇觀何曾似此晨。",
            "雪濺雷奔乍明眼，天跳地趠也驚人。"
        ],
        "title": "清曉洪澤放閘四絕句  其四",
        "id": "7792ba34-6b06-4924-9f64-919c23d97319"
    },
    {
        "author": "楊萬里",
        "paragraphs": [
            "船離洪澤岸頭沙，入到淮河意不佳。",
            "何必桑乾方是遠，中流以北即天涯。"
        ],
        "title": "初入淮河四絕句  其一",
        "id": "33de1da4-5179-45f8-a7c2-2665728213a7"
    },
    {
        "author": "楊萬里",
        "paragraphs": [
            "劉岳張韓宣國威，趙張二相築皇基。",
            "長淮咫尺分南北，淚濕秋風欲怨誰。"
        ],
        "title": "初入淮河四絕句  其二",
        "id": "28b168a3-ea82-4b67-9273-a0329965f1bd"
    },
    {
        "author": "楊萬里",
        "paragraphs": [
            "兩岸舟船各背馳，波痕交涉亦難爲。",
            "只餘鷗鷺無拘管，北去南來自在飛。"
        ],
        "tags": [
            "描写水",
            "爱国",
            "古诗三百首",
            "抒情",
            "宋诗",
            "写鸟",
            "写水",
            "鸟"
        ],
        "title": "初入淮河四絕句  其三",
        "id": "cdb1a650-2509-42db-bd5b-6643d0ba0445"
    },
    {
        "author": "楊萬里",
        "paragraphs": [
            "中原父老莫空談，逢著王人訴不堪。",
            "却是歸鴻不能語，一年一度到江南。"
        ],
        "title": "初入淮河四絕句  其四",
        "id": "e5134de0-caab-4d42-83e7-112da3e6f8e9"
    },
    {
        "author": "楊萬里",
        "paragraphs": [
            "第一山頭第一亭，聞名未到負平生。",
            "不因王事略小出，那得高人同此行。",
            "萬里中原青未了，半篙淮水碧無情。",
            "登臨不覺風煙暮，腸斷漁燈隔岸明。"
        ],
        "title": "題盱眙軍東南第一山  其一",
        "id": "f458dfbf-8a72-456a-bc2a-4c522a21742e"
    },
    {
        "author": "楊萬里",
        "paragraphs": [
            "建隆家業大於天，慶曆春風一萬年。",
            "廊廟謀謨出童蔡，笑談京洛博幽燕。",
            "白溝舊在鴻溝外，易水今移淮水前。",
            "川后年來世情了，一波分護兩涯船。"
        ],
        "title": "題盱眙軍東南第一山  其二",
        "id": "5d134a50-3c25-4769-a93e-489ec7828496"
    },
    {
        "author": "楊萬里",
        "paragraphs": [
            "清如淮水未爲佳，泉迸淮山好煮茶。",
            "鎔出玻瓈開海眼，更和月露瀹春芽。",
            "仰看絕壁一千丈，削下青瓊無點瑕。",
            "從事不澆愁肺渴，臨泓带雪吸冰花。"
        ],
        "title": "題盱眙軍玻瓈泉",
        "id": "2eb8a482-9c14-4bec-9ab3-d8910dca089d"
    },
    {
        "author": "楊萬里",
        "paragraphs": [
            "杏花巖左斸東巖，驅使淮山指顧間。",
            "招信上流總奔赴，僧伽孤塔政彎環。",
            "今來古往空陳跡，遠草斜陽祇慘顔。",
            "走馬看山真懡㦬，忙中拾得片時閒。"
        ],
        "title": "盱眙軍東山飛步亭和太守霍和卿韻",
        "id": "74e580cd-a343-4dbe-b616-4d4e7cdc2e29"
    },
    {
        "author": "楊萬里",
        "paragraphs": [
            "淮南蒲萄八月酸，只可生喫不可乾。",
            "淮北蒲萄十月熟，縱可作羓也無肉。",
            "老夫臘裏來都梁，飣坐那得馬乳香。",
            "分明猶带龍鬚在，徑寸玄珠肥十倍。",
            "太原青霜熬絳餳，甘露凍作紫水精。",
            "隆冬壓架無人摘，雪打冰封不曾拆。",
            "風吹日炙不曾腊，玉盤一朶直萬錢。",
            "與渠傾蓋真忘年，君不見道逢麴車口流涎。"
        ],
        "title": "初食太原生蒲萄時十二月二日",
        "id": "591b9231-d4dd-49eb-9832-95ddf8a08677"
    },
    {
        "author": "楊萬里",
        "paragraphs": [
            "餞飲東坡月三更，中觴忽聞笙簫聲。",
            "杳杳若在雲霄間，抑揚往返中八音。",
            "徐而察之出雙瓶，水火相得自嘯吟。",
            "食頃乃已不可尋，坐客驚歎得未曾。",
            "八月四七歲庚辰。"
        ],
        "title": "檃括東坡瓶笙詩序",
        "id": "46fd86c3-9802-4ac9-872d-0172bb446f5e"
    },
    {
        "author": "楊萬里",
        "paragraphs": [
            "急性平生不少徐，讀書不喜喜觀書。",
            "十行俱下未心醒，兩目頓昏還月餘。",
            "偶與兒曹繙故紙，共看詩句煮春蔬。",
            "問來却是東坡集，久別相逢味勝初。"
        ],
        "title": "與長孺共讀東坡詩前用唐律後用進退格  其一",
        "id": "cac000ad-6c3e-488a-ba1c-697d3411067b"
    },
    {
        "author": "楊萬里",
        "paragraphs": [
            "枉看平生多少書，分明便是蠹書魚。",
            "萬籤過眼還休去，一字經心恰似無。",
            "急讀何如徐讀妙，共看更勝獨看渠。",
            "麴生冷笑仍相勸，惜取殘零覓句鬚。"
        ],
        "title": "與長孺共讀東坡詩前用唐律後用進退格  其二",
        "id": "a96ab50b-cf3d-4df9-b821-bbf246dc8a62"
    },
    {
        "author": "楊萬里",
        "paragraphs": [
            "絮帽貂裘莫出船，北窗最緊且深關。",
            "顛風無頼知何故，做雪不成空自寒。",
            "不去掃清天北霧，只來捲起浪頭山。",
            "便能吹倒僧伽塔，未直先生一笑看。"
        ],
        "title": "嘲淮風進退格",
        "id": "1fadd46e-fc85-4b7b-8f1f-914614e2d087"
    },
    {
        "author": "楊萬里",
        "paragraphs": [
            "碧瑠璃地展青羅，橫作一波仍萬波。",
            "突起銀山倚空立，碎成雪陣掠人過。",
            "爭先打岸終誰勝，淘盡浮沙奈汝何。",
            "借與樓船泄餘怒，摇來兀去儘從佗。"
        ],
        "title": "嘲淮浪",
        "id": "f2d5dd33-5d55-4d4a-a65d-9e71d9e64452"
    },
    {
        "author": "楊萬里",
        "paragraphs": [
            "醉去昏然卧綠窗，醒來一枕好淒涼。",
            "意中爲許無佳況，夢裏分明到故鄉。",
            "淮水打船千浪雪，燕鴻叫月滿天霜。",
            "山城更點元無準，偏到雞鳴分外長。"
        ],
        "title": "舟中不寐",
        "id": "a2b04c50-a0bd-43ec-a8e9-13aa2029106d"
    },
    {
        "author": "楊萬里",
        "paragraphs": [
            "老坡獨往到廬山，白鶴觀中俱晝眠。",
            "只有棋聲人不見，寂然流水古松間。"
        ],
        "tags": [
            "庐山"
        ],
        "title": "檃括東坡觀棋詩引并四言詩二首  其一",
        "id": "0c3a19af-20a5-46bf-840a-6d0f070d8670"
    },
    {
        "author": "楊萬里",
        "paragraphs": [
            "五老峰前松蔭庭，風光清美日華明。",
            "獨游略不逢一士，時有紋枰落子聲。"
        ],
        "title": "檃括東坡觀棋詩引并四言詩二首  其二",
        "id": "f7cf7428-961b-4d35-a8e8-9db2b6779184"
    },
    {
        "author": "楊萬里",
        "paragraphs": [
            "棲鵲無陰庇濕衣，行人仄傘避斜絲。",
            "船兵歸後轎兵去，獨立淮河暮雨時。"
        ],
        "title": "雨作抵暮復晴五首  其一",
        "id": "6232b413-233d-46fd-bef6-ca931519c55a"
    },
    {
        "author": "楊萬里",
        "paragraphs": [
            "細雨如塵復似煙，兩淮渡口各收船。",
            "南商北賈俱星散，古廟無人燒紙錢。"
        ],
        "title": "雨作抵暮復晴五首  其二",
        "id": "31d564e3-43f8-48d7-8331-2ed9a61b4e65"
    },
    {
        "author": "楊萬里",
        "paragraphs": [
            "雨痕拂水有如無，雨點飛空密復疎。",
            "白鷺窺魚渾欲下，被風吹起不由渠。"
        ],
        "title": "雨作抵暮復晴五首  其三",
        "id": "6472a42a-74e9-464e-87ad-7ee52eddfd5b"
    },
    {
        "author": "楊萬里",
        "paragraphs": [
            "清平如席是淮流，風起雷奔怒不休。",
            "一浪飛來驚落膽，早知祇要打船頭。"
        ],
        "title": "雨作抵暮復晴五首  其四",
        "id": "67933601-bc6c-4329-9257-b4d5caac6769"
    },
    {
        "author": "楊萬里",
        "paragraphs": [
            "風伯顛狂太劣生，雨師嬾困灑來輕。",
            "若言不被雲君誤，誰放斜陽作晚晴。"
        ],
        "title": "雨作抵暮復晴五首  其五",
        "id": "a73ff24d-5c32-4ab8-ab9a-464ce3b86211"
    },
    {
        "author": "楊萬里",
        "paragraphs": [
            "只道橫枝春未回，又疑不肯犯寒開。",
            "逢人問訊花消息，不識江梅只蠟梅。"
        ],
        "title": "盱眙軍無梅郡圃止有蠟梅兩株二首  其一",
        "id": "c608a646-d00b-4873-a7fb-f49cde9d71e8"
    },
    {
        "author": "楊萬里",
        "paragraphs": [
            "臘裏花開已是遲，西湖十月見瓊肌。",
            "嶺頭猶說南枝暖，却向淮南覓北枝。"
        ],
        "tags": [
            "西湖"
        ],
        "title": "盱眙軍無梅郡圃止有蠟梅兩株二首  其二",
        "id": "91e35a4b-df09-45c6-b175-168e76decbc2"
    },
    {
        "author": "楊萬里",
        "paragraphs": [
            "四大海潮打清淮，三萬里風平地來。",
            "龜山橫身攔不住，潮波怒飛風倒回。",
            "欲晴不晴雪不雪，併作苦寒凍人絕。",
            "古寺大鐘十字裂，東山石崖一峰蹶。",
            "勸君莫出君須出，冰脫君髯折君骨。"
        ],
        "title": "前苦寒歌",
        "id": "9365400f-1fbe-4c7c-be4a-756ed2545100"
    },
    {
        "author": "楊萬里",
        "paragraphs": [
            "三日顛風刮地來，不成一雪肯空回。",
            "何曾半點漏春信，只怪千花連夜開。",
            "頃刻裝嚴銀世界，中間徧滿玉樓臺。",
            "瓊船撐入玻瓈國，琪樹瑶林不用栽。"
        ],
        "title": "淮河舟中曉起看雪二首  其一",
        "id": "d4d8f2f4-1165-404a-b20b-8f54f946f7f3"
    },
    {
        "author": "楊萬里",
        "paragraphs": [
            "梅花腦子撒成雲，明月珠胎屑作塵。",
            "愛水舞來飛就影，怯風斜去却回身。",
            "真成一臘逢三白，併把三冬博一春。",
            "開放船窗儘渠入，天差滕六訪詩人。"
        ],
        "title": "淮河舟中曉起看雪二首  其二",
        "id": "0952a472-7ac5-4591-93f6-80c9673ae295"
    },
    {
        "author": "楊萬里",
        "paragraphs": [
            "霜風吹船著淮陰，淮山高高淮水深。",
            "津亭飲散浪如屋，篷窗曉起雪滿林。",
            "兩袖拂空捎舞片，數點落几撩孤吟。",
            "卷舒東陽琢冰句，不羨銷金歌淺斟。"
        ],
        "title": "舟中雪作和沈虞卿寄雪詩韻",
        "id": "41ae6726-c406-4a42-9109-31a80dc38ee7"
    },
    {
        "author": "楊萬里",
        "paragraphs": [
            "秃穎凍得鬚作冰，老泓飲湯成水精。",
            "先生定交兩書生，兩生號寒語不能。",
            "先生自作饑蟲鳴，夜檄祝融戰玄冥。",
            "更遣紅玉十麒麟，相與部領有脚春，暖熱兩生出精神。",
            "兩生炙手淚縱橫，彊和先生仄仄平。"
        ],
        "title": "暖熱兩生行",
        "id": "2498b043-39e2-4bcd-8fdd-ee0f70406072"
    },
    {
        "author": "楊萬里",
        "paragraphs": [
            "風打波頭波打船，併來枕底攪清眠。",
            "先生夜起篷窗看，月滿長淮雪滿天。"
        ],
        "title": "淮河再雪二首  其一",
        "id": "840bffed-50c8-49a8-a060-b6ccc0a68259"
    },
    {
        "author": "楊萬里",
        "paragraphs": [
            "昨晡日脚盪波紅，今早天花舞鏡中。",
            "雪了又晴晴又雪，海神渾不惜神通。"
        ],
        "title": "淮河再雪二首  其二",
        "id": "05e994d8-8cc8-4cca-b50f-a6c105f2cd7f"
    },
    {
        "author": "楊萬里",
        "paragraphs": [
            "淮水中流各一波，南船小住北船過。",
            "生憎兩岸旌旗脚，引得霜風分外多。"
        ],
        "title": "淮河中流肅使客",
        "id": "39ecfef8-7b18-4137-bae1-70993abf04d3"
    },
    {
        "author": "楊萬里",
        "paragraphs": [
            "雪漫水面淡模糊，釀出羔兒酒一壺。",
            "已被羶腴翳醽醁，更添牛乳點春酥。",
            "銷金帳下有此否，藥玉船中不用酤。",
            "忽見瓊缸清徹底，蒲萄一色萬家湖。"
        ],
        "title": "歸舟大雪中入運河過萬家湖",
        "id": "ea7a1adf-7e97-4e51-9bfe-b1c08ce27524"
    },
    {
        "author": "楊萬里",
        "paragraphs": [
            "來時月黑過淮陰，歸路天花舞故城。",
            "一劍光寒千古淚，三家市出萬人英。",
            "少年跨下安無忤，老父圯邊愕不平。",
            "人物若非觀歲暮，淮陰何必減宣成。"
        ],
        "title": "過淮陰縣題韓信廟前用唐律後用進退格  其一",
        "id": "98435144-4b45-404a-9d82-1f1cb3d5a1a5"
    },
    {
        "author": "楊萬里",
        "paragraphs": [
            "鴻溝祗道萬夫雄，雲夢何銷武士功。",
            "九死不分天下鼎，一生還負室前鐘。",
            "古來犬斃愁無蓋，此後禽空悔作弓。",
            "兵火荒餘非舊廟，三間破屋兩株松。"
        ],
        "title": "過淮陰縣題韓信廟前用唐律後用進退格  其二",
        "id": "bab484d1-ea5f-4cc6-9527-6ed3225420c7"
    },
    {
        "author": "楊萬里",
        "paragraphs": [
            "白鷗立雪脛透冷，鸕鷀避風飛不正。",
            "一雙野鴨欺晚寒，出沒冰河底心性。",
            "絕憐紅船黄帽郎，綠蓑青篛牽牙檣。",
            "生愁墮指脫兩耳，蘆花亦無何許藏。",
            "遣騎前頭買乾荻，速烘燄火與一炙。",
            "三足老鴉寒不出，看雲訴天天不泣。"
        ],
        "title": "後苦寒歌",
        "id": "63828f95-5548-407a-8291-a499a30c6a3d"
    },
    {
        "author": "楊萬里",
        "paragraphs": [
            "老子平生不附炎，雪間爐炭晚間添。",
            "紅光亂拆銀花碎，翠燄雙抽柳葉尖。",
            "愛惜麒麟牢禁手，驅除鹽絮密垂簾。",
            "急分一炬牽船底，岸上霜風正似鎌。"
        ],
        "title": "晚寒熾炭",
        "id": "dface4f2-f313-4190-859a-6a4b2e74d379"
    },
    {
        "author": "楊萬里",
        "paragraphs": [
            "都梁三日雪沒屋，小船行水如行陸。",
            "山陽一朝帆遇風，大船行水如行空。",
            "昨來牽夫凍得泣，買蘆燎衣蘆自濕。",
            "朝來牽夫皆上船，收纜脫巾篷底眠。",
            "樓船忽然生兩翼，橫飛直過陽侯國。",
            "千村一抹片子時，四岸人家眼中失。",
            "似聞咫尺是楊州，更數寶應兼高郵。",
            "青天萬里當徑度，不堪回首都梁路。"
        ],
        "title": "雪小霽順風過謝陽湖",
        "id": "3b1df86e-bfde-40ef-a6eb-50d4ea216fc3"
    },
    {
        "author": "楊萬里",
        "paragraphs": [
            "水鳥舟人兩不棲，波聲風響總堪悲。",
            "覺來枕上三更後，夢到江南一霎時。",
            "邵伯問來還漸近，高郵過了不曾知。",
            "滿天星月銀河濕，明早新晴也大奇。"
        ],
        "title": "夜過高郵",
        "id": "d2eb09c5-d865-48fd-9d6e-212627c26335"
    },
    {
        "author": "楊萬里",
        "paragraphs": [
            "烏銀見火生綠霧，便當水沉一濃炷。",
            "却因斷續更氤氳，散作霏微暖袍袴。",
            "須臾霧霽吐紅光，炯如雲表昇扶桑。",
            "陽春和日曛滿室，蒼顔渥丹疑醉鄉。",
            "忽然火冷霧亦滅，只見紅爐堆白雪。",
            "窗外雪深三尺强，窗裏雪深一寸香。"
        ],
        "title": "雪曉舟中生火二首  其一",
        "id": "e65c5e68-2e45-4b5d-b1c7-51c2697248a7"
    },
    {
        "author": "楊萬里",
        "paragraphs": [
            "烏銀玉質金石聲，見火忽學爆竹鳴。",
            "腷腷膊膊久不停，白日坐上飛繁星。",
            "不知何怒泄不平，不知何喜唧唧吟。",
            "待渠自靜勿與爭，切莫借箸怒復生。",
            "到渠緘口兩耳熱，銅瓶在旁却饒舌。"
        ],
        "title": "雪曉舟中生火二首  其二",
        "id": "c7af57f1-f4a4-4374-a5c3-07874fce172e"
    },
    {
        "author": "楊萬里",
        "paragraphs": [
            "天公有詔放朝晴，排遣雲師嬾未行。",
            "頭上忽張青玉傘，海東湧出紫金鉦。",
            "雪山冰谷居然暖，銀屋瑶臺分外明。",
            "二十四船人笑語，寒聲一變作春聲。"
        ],
        "title": "雪晴",
        "id": "70d1a6c1-30cb-498d-866c-99cd94fedb10"
    },
    {
        "author": "楊萬里",
        "paragraphs": [
            "日光射雪雪透紅，雪光射日日吐虹。",
            "何人鑄銀作大地，萬象都入銀光中。",
            "詩翁兩眼老病裏，愛看晚晴聊仰視。",
            "眼睛空花忽亂起，紫暈一輪三萬里。"
        ],
        "title": "晚晴",
        "id": "ba989e27-ad3f-4e46-ad19-b30d76e825e6"
    },
    {
        "author": "楊萬里",
        "paragraphs": [
            "甘露子，甘露子，喚作地蠶亦良似。",
            "不食柘葉不食桑，何須走入地底藏。",
            "不能作繭不上簇，如何也蒙賜湯沐。",
            "呼我果，謂之果，呼我蔌，謂之蔌。",
            "唐林晁錯莫逢它，高陽酒徒咀爾不摇牙。"
        ],
        "title": "甘露子一名地蠶",
        "id": "b890943e-c88f-4bcf-98e7-92b6da8e50a1"
    },
    {
        "author": "楊萬里",
        "paragraphs": [
            "祗今何許問迷樓，更有垂楊記御溝。",
            "除却瓊花與紅藥，楊州不是古楊州。"
        ],
        "title": "夜過楊州二首  其一",
        "id": "eb3efeba-17b6-468d-9ef5-c54c73d6f2ae"
    },
    {
        "author": "楊萬里",
        "paragraphs": [
            "新晴殘凍未全銷，月戀冰河雪戀橋。",
            "兩岸紅燈成白晝，楊州臘月看元宵。"
        ],
        "title": "夜過楊州二首  其二",
        "id": "963dcb27-ce56-41c1-bee6-9de65b94ead1"
    },
    {
        "author": "楊萬里",
        "paragraphs": [
            "焦山東，金山西，金山排霄南斗齊。",
            "天將三江五湖水，併作一江字楊子。",
            "來從九天上，瀉入九地底。",
            "遇嶽嶽立摧，逢石石立碎。",
            "乾坤氣力聚此江，一波打來誰敢當。",
            "金山一何强，上流獨立江中央。",
            "一塵不隨海風舞，一礫不隨海潮去。",
            "四旁無蔕下無根，浮空躍出江心住。",
            "金宮銀闕起峰頭，槌鼓撞鐘聞九州。",
            "詩人踏雪來清游，天風吹儂上瓊樓，不爲浮玉飲玉舟。",
            "大江端的替人羞，金山端的替人愁。"
        ],
        "title": "雪霽曉登金山",
        "id": "743b60da-2fcf-4475-8cb5-e6422fc4a9a4"
    },
    {
        "author": "楊萬里",
        "paragraphs": [
            "金山未到時，羨渠奄有萬里之長江。",
            "金山既到了，長江不見只見千步廊。",
            "老夫平生不奈事，點檢風光難可意。",
            "老僧覺我見睫眉，引入妙高臺上嬉。",
            "不知老僧有妙手，卷舒江山在懷袖。",
            "挂上西窗方丈間，長江浮在爐煙端。",
            "長江南邊千萬山，一時飛入兩眼寒。",
            "最愛簷前絕奇處，江心巉然景純墓。",
            "僧言道許乃浪傳，龍宮特書珠貝編。",
            "初云謝靈運，愛山如愛命。",
            "掇取天台雁蕩怪石頭，疊作假山立中流。",
            "又云王逸少，草聖入神妙。",
            "天賜瑠璃筆格玉硯屏，仍將大江作陶泓。",
            "老夫聞二說，沉吟未能決。",
            "長年抵死催上船，徘徊欲去空茫然。"
        ],
        "tags": [
            "长江"
        ],
        "title": "題金山妙高臺",
        "id": "2a82a281-bc49-4931-88b3-1763d49a1f48"
    },
    {
        "author": "楊萬里",
        "paragraphs": [
            "吳儂一隊好兒郎，只要船行不要忙。",
            "著力大家齊一拽，前頭管取到丹陽。"
        ],
        "title": "竹枝歌七首  其一",
        "id": "6de7f477-f098-448e-ad2a-073fc982bdbc"
    },
    {
        "author": "楊萬里",
        "paragraphs": [
            "莫笑樓船不解行，識儂號令聽儂聲。",
            "一人唱了千人和，又得蹉前五里程。"
        ],
        "title": "竹枝歌七首  其二",
        "id": "af77c3b2-9c4b-4fee-bad4-c074e5c5bb8d"
    },
    {
        "author": "楊萬里",
        "paragraphs": [
            "船頭更鼓恰三槌，底事荒雞早箇啼。",
            "戲學當年度關客，且圖一笑過前溪。"
        ],
        "title": "竹枝歌七首  其三",
        "id": "facb9518-02a5-4c03-a845-f92ec963dec8"
    },
    {
        "author": "楊萬里",
        "paragraphs": [
            "積雪初融做晚晴，黄昏恬靜到三更。",
            "小風不動還知麽，且只牽船免打冰。"
        ],
        "title": "竹枝歌七首  其四",
        "id": "e6a2f972-d285-4381-8e3d-d987d4d7f2aa"
    },
    {
        "author": "楊萬里",
        "paragraphs": [
            "岸旁燎火莫闌殘，須念兒郎手脚寒。",
            "更把綠荷包熱飯，前頭不怕上高灘。"
        ],
        "title": "竹枝歌七首  其五",
        "id": "77d4452b-6493-4ca8-9313-ab7dba3f180b"
    },
    {
        "author": "楊萬里",
        "paragraphs": [
            "月子彎彎照幾州，幾家驩樂幾家愁。",
            "愁殺人來關月事，得休休處且休休。"
        ],
        "title": "竹枝歌七首  其六",
        "id": "fe5446d8-22a0-4093-b548-537ed3522517"
    },
    {
        "author": "楊萬里",
        "paragraphs": [
            "幸自通宵暖更晴，何勞細雨送殘更。",
            "知儂笠漏芒鞋破，須遣拖泥带水行。"
        ],
        "title": "竹枝歌七首  其七",
        "id": "e660e642-e3f7-4685-9296-ff007311cc98"
    },
    {
        "author": "楊萬里",
        "paragraphs": [
            "行從江北別梅兄，歸到江南見竹君。",
            "却憶西湖湖上寺，梅花如雪竹如雲。"
        ],
        "tags": [
            "西湖"
        ],
        "title": "過京口以南見竹林",
        "id": "01d5dba0-d6a3-42a5-8b65-55cc5b88005d"
    },
    {
        "author": "楊萬里",
        "paragraphs": [
            "閘頭洲子許團欒，古廟蕭條暮雨寒。",
            "榆柳千株無半葉，冬青一樹碧琅玕。"
        ],
        "title": "過呂城閘六首  其一",
        "id": "2077a991-a79c-4025-b87a-ec2dcce1cd79"
    },
    {
        "author": "楊萬里",
        "paragraphs": [
            "泊船到得暮鐘時，等待諸船不肯齊。",
            "等得船齊方過閘，又須五鼓到荆溪。"
        ],
        "title": "過呂城閘六首  其二",
        "id": "3e3823bf-824f-4e1c-be45-e7334b50a04c"
    },
    {
        "author": "楊萬里",
        "paragraphs": [
            "昨宵聽盡棹謳聲，愁裏無眠達五更。",
            "今夕雨寒泥又滑，作何計會速天明。"
        ],
        "title": "過呂城閘六首  其三",
        "id": "cf55d847-4d48-4f2b-b424-724064ae8d6a"
    },
    {
        "author": "楊萬里",
        "paragraphs": [
            "等到船齊閘欲開，船船捩柁整帆桅。",
            "一船最後知何故，日許時間獨不來。"
        ],
        "title": "過呂城閘六首  其四",
        "id": "93728814-5ce3-4603-aa10-56905bc00b6a"
    },
    {
        "author": "楊萬里",
        "paragraphs": [
            "纔聞開閘總驩欣，第一牽夫有喜聲。",
            "只得片時天未黑，後來天黑也甘行。"
        ],
        "title": "過呂城閘六首  其五",
        "id": "b98e8312-9b53-42d8-8e41-179421267187"
    },
    {
        "author": "楊萬里",
        "paragraphs": [
            "道是行船也未行，老夫誤喜可憐生。",
            "要知開閘真消息，記取金鉦第二聲。"
        ],
        "title": "過呂城閘六首  其六",
        "id": "5e11da69-f7ff-42d5-ae42-ca092f5a818f"
    },
    {
        "author": "楊萬里",
        "paragraphs": [
            "淮浦回春舫，荆溪又早炊。",
            "向來迎客處，還似迓儂時。",
            "父老今餘幾，山川別後奇。",
            "舊游休再至，再至只成悲。"
        ],
        "title": "再過常州",
        "id": "bb509d9f-9d25-4a1c-8f11-54ee4ce3250f"
    },
    {
        "author": "楊萬里",
        "paragraphs": [
            "夢裏霜鴻叫絕天，䰒鬆睡眼起來看。",
            "殷勤甓社湖中客，送我南歸到惠山。"
        ],
        "title": "晝睡聞雁",
        "id": "79d5895b-1857-4f35-80b4-1140122b1a57"
    },
    {
        "author": "楊萬里",
        "paragraphs": [
            "惠山一別十年强，雪後精神老更蒼。",
            "白玉屏風三萬丈，半天遮斷太湖光。"
        ],
        "tags": [
            "太湖"
        ],
        "title": "橫林望見惠山寄懷尤延之三首  其一",
        "id": "344b8ac5-19ca-42af-a552-43539c7ec507"
    },
    {
        "author": "楊萬里",
        "paragraphs": [
            "惠山孤絕未爲孤，下有詩仙伴却渠。",
            "占斷惠山妨底事，無端更占洞庭湖。"
        ],
        "tags": [
            "洞庭湖"
        ],
        "title": "橫林望見惠山寄懷尤延之三首  其二",
        "id": "67afb255-cf9f-40f5-95d1-35277749cfe0"
    },
    {
        "author": "楊萬里",
        "paragraphs": [
            "平生玉樹伴蒹葭，晚歲春蘭隔菊花。",
            "咫尺遂初堂下水，寄詩猶自怨人遐。"
        ],
        "title": "橫林望見惠山寄懷尤延之三首  其三",
        "id": "dc9f0d82-ebbf-454a-a72a-44fc67a431a8"
    },
    {
        "author": "楊萬里",
        "paragraphs": [
            "還家家尚緬，迎家家未來。",
            "去住兩不知，安否更相猜。",
            "偶思十年事，誰謂今歲乖。",
            "始我離高安，述職朝天街。",
            "中外理難必，骨肉心與偕。",
            "同室忽分塗，老情非不懷。",
            "入京就一列，汲汲營尺榱。",
            "牆屋亟求完，婦子豈我催。",
            "前知來期杳，更用辛苦爲。",
            "屬以王事出，寒舲如江淮。",
            "風霜厲宵泳，山水薦曉瓌。",
            "六朝幾宿草，事往空餘哀。",
            "夢收兒女書，喜極睫爲開。",
            "一欣雖非實，差慰腸九回。",
            "歸帆拂惠山，良訊傳荆涯。",
            "啟緘復非真，旅思彌不佳。",
            "船門且看雪，呼僮滌荷杯。"
        ],
        "title": "遣騎迎家久稽來訊",
        "id": "644270ba-55a2-47c3-a5c8-f5922fc3c98d"
    },
    {
        "author": "楊萬里",
        "paragraphs": [
            "岸樹枝枝瘦，汀蕪節節枯。",
            "雲留雪且住，風與屋相呼。",
            "一老凍欲死，羣仙知也無。",
            "更緣詩作祟，病骨轉清臞。"
        ],
        "title": "舟中奉懷三館同舍",
        "id": "54f81309-5592-4397-b6c0-d35774eb4b31"
    },
    {
        "author": "楊萬里",
        "paragraphs": [
            "望亭昔歲過歸船，柳爲蹁躚杏爲妍。",
            "今日溪山渾似舊，雪蘆風荻兩蕭然。"
        ],
        "title": "過望亭六首  其一",
        "id": "d4566fb4-504c-428d-9544-f11e94b76bcb"
    },
    {
        "author": "楊萬里",
        "paragraphs": [
            "窗間雨打淚新斑，破處風來叫得酸。",
            "若是詩人都富貴，遣誰忍餓遣誰寒。"
        ],
        "title": "過望亭六首  其二",
        "id": "426b6d14-f4b1-4407-b3bf-230103cdc4c8"
    },
    {
        "author": "楊萬里",
        "paragraphs": [
            "暮鴻作陣猛相追，風有何忙也急吹。",
            "惱殺詩人真枉却，雲窗霧閣不曾知。"
        ],
        "title": "過望亭六首  其三",
        "id": "64095d53-8870-4bb0-bfa4-a700a1671c55"
    },
    {
        "author": "楊萬里",
        "paragraphs": [
            "兩岸山林總解行，一層送了一層迎。",
            "天公收却春風面，拈出酸寒水墨屏。"
        ],
        "title": "過望亭六首  其四",
        "id": "cf200b15-fb28-4da7-ba27-c0780b2c313d"
    },
    {
        "author": "楊萬里",
        "paragraphs": [
            "朝朝暮暮見長河，見了長河只厭它。",
            "却愛畫師能畫水，不看死浪與生波。"
        ],
        "title": "過望亭六首  其五",
        "id": "9ab2afa7-5571-454b-a41f-2e13d394c72c"
    },
    {
        "author": "楊萬里",
        "paragraphs": [
            "晴河不似雨中看，晴裏波紋只簟斑。",
            "却是雨河新樣巧，簟間織出小金鐶。"
        ],
        "title": "過望亭六首  其六",
        "id": "4605dbfe-4143-4e27-b9d0-5dd0cea313d5"
    },
    {
        "author": "楊萬里",
        "paragraphs": [
            "五字長城璧不如，鼠肝蟲臂得關渠。",
            "竹坡集裏曾相識，驚見蘭亭繭紙書。"
        ],
        "title": "跋黄文若詩卷",
        "id": "a19ab901-c553-452d-b28e-117efcb8f425"
    },
    {
        "author": "楊萬里",
        "paragraphs": [
            "橋柱疎疎四寂然，亭前突出八魚船。",
            "一聲磔磔鳴榔起，驚出銀刀躍玉泉。"
        ],
        "title": "垂虹亭觀打魚斫鱠四首  其一",
        "id": "565c1616-7089-4d9b-9bc5-9bce0d28599f"
    },
    {
        "author": "楊萬里",
        "paragraphs": [
            "六隻輕舠攪四旁，兩船不動水中央。",
            "網絲一撒還空舉，笑得倚欄人斷腸。"
        ],
        "title": "垂虹亭觀打魚斫鱠四首  其二",
        "id": "a3c84dbf-5c55-40a8-8dc1-76c585609197"
    },
    {
        "author": "楊萬里",
        "paragraphs": [
            "漁郎妙手絕多機，一網收魚未足奇。",
            "剛向人前撰勳績，不教速得只教遲。"
        ],
        "title": "垂虹亭觀打魚斫鱠四首  其三",
        "id": "02457755-f58e-43a8-8cf6-d496fc7ac71d"
    },
    {
        "author": "楊萬里",
        "paragraphs": [
            "鱸魚小底最爲佳，一白雙腮是當家。",
            "旋看冰盤堆白雪，急風吹去片銀花。"
        ],
        "title": "垂虹亭觀打魚斫鱠四首  其四",
        "id": "cb3dcb13-116d-4412-8c0a-bdba620374de"
    },
    {
        "author": "楊萬里",
        "paragraphs": [
            "纔轉船頭特地寒，初無風色自生湍。",
            "堤橫湖面平分白，水拓天圍分外寬。",
            "一鏡銀濤三萬頃，獨龍玉脊百千蟠。",
            "若爲結屋蘆花裏，月笠雲蓑把釣竿。"
        ],
        "tags": [
            "太湖"
        ],
        "title": "過太湖石塘三首  其一",
        "id": "1baecaa3-71ef-4c85-937c-913313c3eb6c"
    },
    {
        "author": "楊萬里",
        "paragraphs": [
            "每過松江得偉觀，玻璃盆底飣乾坤。",
            "天邊島嶼空無際，煙外人家澹有痕。",
            "笠澤古今多浪士，包山近遠在何村。",
            "季鷹魯望何曾死，雪是衣裳月是魂。"
        ],
        "tags": [
            "太湖"
        ],
        "title": "過太湖石塘三首  其二",
        "id": "a84b4f77-8dfc-4b10-9c3e-28a4272c5f50"
    },
    {
        "author": "楊萬里",
        "paragraphs": [
            "兀坐船中只欲眠，不如船外看山川。",
            "松江是物皆詩料，蘭槳穿湖即水仙。",
            "將取垂虹亭上景，都歸却月觀中篇。",
            "正緣王事游方外，鑿齒彌天未當賢。"
        ],
        "tags": [
            "太湖"
        ],
        "title": "過太湖石塘三首  其三",
        "id": "84eb3c79-e70e-4435-a736-2e05bd01d81b"
    },
    {
        "author": "楊萬里",
        "paragraphs": [
            "垂虹登了劣歸船，又復毛空暗水天。",
            "節裏無多好天色，闌風長雨餞殘年。"
        ],
        "title": "過八尺遇雨三首  其一",
        "id": "24342134-d742-4139-b58b-3a5751c90331"
    },
    {
        "author": "楊萬里",
        "paragraphs": [
            "去年今日鳳山頭，兒女團欒爭勸酬。",
            "不及松江煙雨裏，獨搔華髮一扁舟。"
        ],
        "title": "過八尺遇雨三首  其二",
        "id": "e2b3f8f1-bd28-4a44-a8be-9734aeac4257"
    },
    {
        "author": "楊萬里",
        "paragraphs": [
            "細雨無聲忽有聲，亂珠跳作萬銀釘。",
            "呼僮速買庉村酒，更煮鱸魚蓴菜羹。"
        ],
        "title": "過八尺遇雨三首  其三",
        "id": "90462a08-f9e7-42d7-89c4-f1b2ca3f9443"
    },
    {
        "author": "楊萬里",
        "paragraphs": [
            "上湖名是實全非，只合松江雁鶩池。",
            "若與五湖通譜系，澹臺湖弟太湖兒。"
        ],
        "tags": [
            "太湖"
        ],
        "title": "過上湖",
        "id": "6faeccf8-dff0-4cc2-9f4d-46f05f4f36cc"
    },
    {
        "author": "楊萬里",
        "paragraphs": [
            "豈但湖天好，諸村總可人。",
            "麥苗染不就，茅屋畫來真。",
            "行止隨緣著，江山到處新。",
            "十年三過此，贏得鬢如銀。"
        ],
        "title": "過平望三首  其一",
        "id": "1402f7b6-23b4-4559-a48c-b2687f7c9a63"
    },
    {
        "author": "楊萬里",
        "paragraphs": [
            "行得三吳徧，清奇最是蘇。",
            "樹圍平野合，水隔別村孤。",
            "震澤非塵世，松陵是畫圖。",
            "更添一詩老，載雪過重湖。"
        ],
        "title": "過平望三首  其二",
        "id": "12d2a63f-a74a-455e-8cb7-11c065af6ae4"
    },
    {
        "author": "楊萬里",
        "paragraphs": [
            "小麥田田種，垂楊岸岸栽。",
            "風從平望住，雨傍下塘來。",
            "亂港交穿市，高橋過得桅。",
            "誰言破書篋，擔取太湖回。"
        ],
        "tags": [
            "太湖"
        ],
        "title": "過平望三首  其三",
        "id": "e7344935-be27-456c-b9c4-7b151ee8400b"
    },
    {
        "author": "楊萬里",
        "paragraphs": [
            "八座能分一日光，題名猶記榜間黄。",
            "看渠超出金閨彥，顧我曾爲同舍郎。",
            "高會九人尋水石，縱談一笑間宮商。",
            "越王孫子瓊瑶句，細把重吟恐脫忘。"
        ],
        "title": "葉叔羽集同年九人於櫻桃園錢襲明何同叔即席賦詩追和其韻二首 和錢襲明韻",
        "id": "a6dffcbb-0328-4cba-9dd8-a571a1dd0dcb"
    },
    {
        "author": "楊萬里",
        "paragraphs": [
            "天門金榜出槐宸，四海同年骨肉親。",
            "走馬看花纔幾日，曉星殘月半無人。",
            "談間平叔元如玉，句裏司勳別有春。",
            "欲把清新比梅雪，却愁梅雪未清新。"
        ],
        "title": "葉叔羽集同年九人於櫻桃園錢襲明何同叔即席賦詩追和其韻二首 和何同叔韻",
        "id": "58ace7ec-0271-4349-9777-6443b98485e1"
    },
    {
        "author": "楊萬里",
        "paragraphs": [
            "中使傳宣下紫宸，鏃頭濃染御香雲。",
            "綵幡耐夏宜春字，寶勝連環曲水紋。",
            "癡似土牛鞭不動，老登金馬媿無聞。",
            "强簪華髮知難稱，只有新詩頌萬分。"
        ],
        "title": "秀州嘉興館拜賜春幡勝",
        "id": "4cee783b-6d4d-411a-b44e-5c406ed00e93"
    },
    {
        "author": "楊萬里",
        "paragraphs": [
            "急風陣陣吹白塵，著人怪底濕衣巾。",
            "隔溪平林橫素練，起從山脚縈山面。",
            "近山如霧復如煙，遠山失却只餘天。",
            "今朝春日得春雨，潤物無聲非浪語。"
        ],
        "title": "立春日舟前細雨",
        "id": "e255fda3-0835-46ae-8d7f-54388435ff4d"
    },
    {
        "author": "楊萬里",
        "paragraphs": [
            "絕小漁舟葉似輕，荻篷密蓋不聞聲。",
            "無人無釣無蓑笠，風自吹船船自行。"
        ],
        "title": "漁舟",
        "id": "f7fb6490-8335-4a13-be0e-9f17edb22538"
    },
    {
        "author": "楊萬里",
        "paragraphs": [
            "船入長安恰五更，歸人都喜近臨平。",
            "陰晴天色知何似，篷上惟聞掃雪聲。"
        ],
        "title": "入長安閘",
        "id": "06428245-e887-4191-9483-a65ed05b8112"
    },
    {
        "author": "楊萬里",
        "paragraphs": [
            "喜教兒聯句，那知是夢中。",
            "天窺波底碧，日抹樹梢紅。",
            "覺後念何說，意間難强通。",
            "元來一夜雪，明曉散晴空。"
        ],
        "title": "記夢中紅碧一聯",
        "id": "a5960fd0-bf4c-466c-a6b6-88efd5d9e62a"
    },
    {
        "author": "楊萬里",
        "paragraphs": [
            "臨平放目渺無涯，蓮蕩蘋汀不釘牌。",
            "雪後輕船四撈漉，斷蘆殘荻總成柴。"
        ],
        "title": "過臨平二首  其一",
        "id": "8c826b4e-bf34-4e22-9624-e2677e97519a"
    },
    {
        "author": "楊萬里",
        "paragraphs": [
            "人家點綴荻花林，水繞階除雪濕衿。",
            "最是疎籬與脩竹，脚根半入小河深。"
        ],
        "title": "過臨平二首  其二",
        "id": "abe7c00c-c715-4ae2-8bd7-dda7c9d1358d"
    },
    {
        "author": "楊萬里",
        "paragraphs": [
            "不到西湖又兩年，西湖風物故依然。",
            "道旁松檜俱無恙，笑我重來雪滿顛。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其一",
        "id": "492d814d-e097-4778-bb8f-ab19f81634f2"
    },
    {
        "author": "楊萬里",
        "paragraphs": [
            "春光欲動意猶遲，未許游人浪見伊。",
            "只有梅花藏不得，隔籬穿竹出橫枝。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其二",
        "id": "b5d729de-fbb7-47c6-a83e-3a64b7089363"
    },
    {
        "author": "楊萬里",
        "paragraphs": [
            "黄金榜揭集芳園，只隔牆頭便是天。",
            "西母雲車寒未降，鶑花作意辦新年。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其三",
        "id": "4f915880-8920-48c1-98c1-3d7c75040655"
    },
    {
        "author": "楊萬里",
        "paragraphs": [
            "南北高峰巧避人，旋生雲霧半腰橫。",
            "縱然遮得青蒼面，玉塔雙尖分外明。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其四",
        "id": "33baf945-6364-4b0d-b26c-91c954ec4873"
    },
    {
        "author": "楊萬里",
        "paragraphs": [
            "下竺泉從上竺來，前波後浪緊相催。",
            "泉聲似說西湖好，流到西湖不要回。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其五",
        "id": "e4b1aa9b-25b8-49c9-a995-917ba9140f46"
    },
    {
        "author": "楊萬里",
        "paragraphs": [
            "補種杉松逕已成，泥乾塵浄正堪行。",
            "草芽併作傷心碧，只欠先生屐子聲。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其六",
        "id": "9b3360e3-b550-40b9-bcbc-dc1d6931a4a2"
    },
    {
        "author": "楊萬里",
        "paragraphs": [
            "上竺諸峰深復深，一重一掩翠雲衿。",
            "只言人跡無來路，動地鐘聲與梵音。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其七",
        "id": "88d94edb-7233-4cf4-bec3-764c3a649443"
    },
    {
        "author": "楊萬里",
        "paragraphs": [
            "家家砌下過清泉，寺寺雲邊占碧山。",
            "走馬來看已心醒，更教選勝住中間。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其八",
        "id": "ac650309-8869-4375-8b9a-271ba7339c0e"
    },
    {
        "author": "楊萬里",
        "paragraphs": [
            "樹生石上土全無，只見青葱不見枯。",
            "好在冷泉亭下水，爲渠憑檻數游魚。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其九",
        "id": "9f59ed68-be5d-4ff8-8b25-e8e3f5aa2047"
    },
    {
        "author": "楊萬里",
        "paragraphs": [
            "閘住清泉似鏡平，閘開奔浪作潮聲。",
            "放開一板還收去，依舊穿沙繞石行。"
        ],
        "tags": [
            "西湖"
        ],
        "title": "庚戌正月三日約同舍游西湖十首  其一○",
        "id": "e0b34c63-add1-4111-8c8e-586c979ad2fe"
    },
    {
        "author": "楊萬里",
        "paragraphs": [
            "非俠非狂非逸民，讀書謀國不謀身。",
            "一封北闕三千牘，再活西州六萬人。",
            "雨露晚從天上落，芝蘭親見掌中新。",
            "仁心義概絲綸語，長掛巴山月半輪。"
        ],
        "title": "題浩然李致政義概堂",
        "id": "c8d407ef-b851-4d4a-a58a-363c5b2c08ba"
    },
    {
        "author": "楊萬里",
        "paragraphs": [
            "麝煙薰透大夫松，膠國吹成赤鯶公。",
            "龍尾研磨碎蒼璧，鼠鬚飛動出晴虹。",
            "誰言陳子草玄手，突過蒲家讀墨功。",
            "老我久無椽樣筆，爲君小楷注魚蟲。"
        ],
        "title": "謝李君亮贈陳中正墨",
        "id": "4e5d8cfd-97c9-43d3-b2f1-51c833adc04b"
    },
    {
        "author": "楊萬里",
        "paragraphs": [
            "精神玉雪眼點漆，總角兩髦錦纏碧。",
            "郎君未出客已驚，隔窗讀書鸞鶴聲。",
            "松煙兔穎小三昧，蠆尾銀鈎略無對。",
            "鍾王筆法老始成，阿麟今纔十二齡。",
            "七十列傳十二紀，白頭書生不能記。",
            "亂抽架上聊試渠，橫誦倒誦如流水。",
            "二雅三頌已作箋，要與毛鄭爭先鞭。",
            "吟詩作賦更餘事，不論五言兼七字。",
            "奉常先生有陰功，翰苑仙人有家風。",
            "高科好官手可唾，更看聲名塞天破。",
            "老夫還曾浪語麽，老夫還曾浪語麽。"
        ],
        "title": "贈倪正甫令子阿麟",
        "id": "942167e1-bdc9-48ea-be2b-482b939fa960"
    },
    {
        "author": "楊萬里",
        "paragraphs": [
            "江西貓笋未出尖，雪中土膏養新甜。",
            "先生別得煮簀法，丁寧勿用醯與鹽。",
            "巖下清泉須旋汲，熬出霜根生蜜汁。",
            "寒芽嚼作冰片聲，餘瀝仍和月光吸。",
            "菘羔楮雞浪得名，不如來參玉板僧。",
            "醉裏何須酒解酲，此羹一椀爽然醒。",
            "大都煮菜皆如此，淡處當知有真味。",
            "先生此法未要傳，爲公作經藏名山。"
        ],
        "title": "記張定叟煮笋經",
        "id": "ca350ed0-aa94-42c7-a8b0-ff0a04524d7f"
    },
    {
        "author": "楊萬里",
        "paragraphs": [
            "君入脩門纔一見，我出脩門風刮面。",
            "歸來急問有新詩，句句舉似君不疑。",
            "殿門握手冠纓絕，炯如雲破瞻秋月。",
            "老懷勃鬰久不開，爲君傾豁情既竭。",
            "君詩元自過黄初，古雅可敬麗可娛。",
            "詩壇端是一敵國，乃不自惜下取予。",
            "向來交游半生死，悼往喜今同彼此。",
            "老夫懶性不便書，毛穎爲君浴清泚。",
            "聖賢何時同一中，縱談社燕與秋鴻。",
            "芒鞋藤杖尋春風，天竺靈隠九里松。",
            "古來樂事天慳與，怪珍未必逢良賈。",
            "即今又欲駕官船，淮水中流送歸虜。",
            "金山獨上妙高臺，再與海若相詼諧。",
            "歸時藉手無一字，教君笑殺老誠齋。"
        ],
        "title": "和丘宗卿贈長句之韻",
        "id": "c84955a1-0153-4a17-a434-887ebcd7ee2b"
    },
    {
        "author": "楊萬里",
        "paragraphs": [
            "好官易得忙不得，好人難做須著力。",
            "汝要作好官，令公書考不可鑽。",
            "借令巧鑽得，遺臭千載心爲寒。",
            "汝要作好人，東家也是橫目民。",
            "選官無選處，却與天地長青春。",
            "老夫今年六十四，大兒壯歲初筮仕。",
            "先人門戶冷如冰，豈不願汝取高位。",
            "高位莫愛渠，愛了高位失丈夫。",
            "老夫老則老，官職不要討。",
            "白頭官裏捉出來，生愁無面見草萊。",
            "老夫不足學，聖賢有前作。",
            "譬如著棋著到國手時，國手頭上猶更儘有著。"
        ],
        "title": "大兒長孺赴零陵簿示以雜言",
        "id": "9c54312a-07a1-4af3-b2a1-e6dc2d9831f3"
    },
    {
        "author": "楊萬里",
        "paragraphs": [
            "殿下鞭聲再掣雷，玉皇徐下九天來。",
            "陰晴不定朝來定，五色祥雲霍地開。"
        ],
        "title": "正月五日以送伴借官侍宴集英殿十口號  其一",
        "id": "0e3fe434-cd91-4548-a980-774e9c862c99"
    },
    {
        "author": "楊萬里",
        "paragraphs": [
            "一點胡行朝漢天，英符來自玉門關。",
            "舊時千歲琵琶語，新學三聲萬歲山。"
        ],
        "title": "正月五日以送伴借官侍宴集英殿十口號  其二",
        "id": "20a149ab-2d75-467c-813e-c3945cf1c8a5"
    },
    {
        "author": "楊萬里",
        "paragraphs": [
            "金鬣狻猊立玉臺，雙瞻御坐首都回。",
            "水沉山麝薔薇露，漱作香雲噴出來。"
        ],
        "title": "正月五日以送伴借官侍宴集英殿十口號  其三",
        "id": "1c4a5f0a-f97b-4b7e-9da6-f44b764fc2cb"
    },
    {
        "author": "楊萬里",
        "paragraphs": [
            "千官拜舞仰虛皇，奉上瑶池萬壽觴。",
            "殿上雙傳送御酒，檻前一曲繞虹梁。"
        ],
        "title": "正月五日以送伴借官侍宴集英殿十口號  其四",
        "id": "a490548b-42b2-4874-8f60-0c5a5df86d69"
    },
    {
        "author": "楊萬里",
        "paragraphs": [
            "太極重開萬物新，紹熙天子宴羣臣。",
            "梨園好語君須聽，玉曆初頒第一春。"
        ],
        "title": "正月五日以送伴借官侍宴集英殿十口號  其五",
        "id": "8a592ee0-9072-4e70-83c8-270be1743512"
    },
    {
        "author": "楊萬里",
        "paragraphs": [
            "已賜儀鸞錦坐蒲，起來再立聽傳臚。",
            "君王欲勸羣臣酒，宣示天杯一滴無。"
        ],
        "title": "正月五日以送伴借官侍宴集英殿十口號  其六",
        "id": "82a2a014-29c4-4b00-a1b8-507544507eb5"
    },
    {
        "author": "楊萬里",
        "paragraphs": [
            "猛士緣竿亦壯哉，踏空舞闊四裴回。",
            "一聲白雨催花鼓，十二竿頭總下來。"
        ],
        "title": "正月五日以送伴借官侍宴集英殿十口號  其七",
        "id": "b90714ae-9e95-4b04-90b6-095cd91fd4f0"
    },
    {
        "author": "楊萬里",
        "paragraphs": [
            "賜花新剪茜香羅，篸徧烏紗未覺多。",
            "花重紗輕人更老，擡頭不起奈春何。"
        ],
        "title": "正月五日以送伴借官侍宴集英殿十口號  其八",
        "id": "0e9071c7-f376-4e56-9832-0f0d5cffd31e"
    },
    {
        "author": "楊萬里",
        "paragraphs": [
            "廣場妙戲鬭程材，未得天顔一笑開。",
            "角觝罷時還宴罷，卷班出殿戴花回。"
        ],
        "title": "正月五日以送伴借官侍宴集英殿十口號  其九",
        "id": "5ec38dde-32ae-4846-92ae-ef0f374811d2"
    },
    {
        "author": "楊萬里",
        "paragraphs": [
            "賀老如何尾從班，真官也作借官看。",
            "君恩至重無真假，賜酒何曾味兩般。"
        ],
        "title": "正月五日以送伴借官侍宴集英殿十口號  其一○",
        "id": "ee746e41-0f97-4dd3-b991-8fbe9ab12917"
    },
    {
        "author": "楊萬里",
        "paragraphs": [
            "侵雪開花雪不侵，開時色淺未開深。",
            "碧團欒裏笋成束，紫蓓蕾中香滿襟。",
            "別派近傳廬阜頂，孤芳元自洞庭心。",
            "詩人自有薰籠錦，不用衣篝炷水沉。"
        ],
        "tags": [
            "洞庭湖"
        ],
        "title": "三花斛三首 瑞香",
        "id": "d318aca9-13d8-402e-9e44-6824f8e68dcf"
    },
    {
        "author": "楊萬里",
        "paragraphs": [
            "生來體弱不禁風，匹似蘋花較小豐。",
            "腦子醲薰衆香國，江妃寒損水精宮。",
            "銀臺金盞談何俗，礬弟梅兄品未公。",
            "寄語金華老仙伯，凌波仙子更凌空。"
        ],
        "title": "三花斛三首 水仙",
        "id": "38219515-a1b1-4b88-8cd5-55c5ff423c7b"
    },
    {
        "author": "楊萬里",
        "paragraphs": [
            "雪徑偷開淺碧花，冰根亂吐小紅芽。",
            "生無桃李春風面，名在山林處士家。",
            "政坐國香到朝市，不容霜節老雲霞。",
            "江蘺圃蕙非吾耦，付與騷人定等差。"
        ],
        "title": "三花斛三首 蘭花",
        "id": "138d175b-cd6d-451d-b4fc-93d64dd82c77"
    },
    {
        "author": "楊萬里",
        "paragraphs": [
            "水仙頭重力纖弱，碧柳腰支黄玉萼。",
            "娉娉嫋嫋誰爲扶，瑞香在旁扶著渠。",
            "春蘭初芽嫩仍短，嬌如穉子無人管。",
            "瑞香綠蔭濃如雲，風日不到況路塵。",
            "生時各在一山許，畦丁作媒得相聚。",
            "三花異種復異粧，三花同韻更同香。",
            "詩人喜渠伴幽獨，不道被渠教斷腸。"
        ],
        "title": "再併賦瑞香水仙蘭三花",
        "id": "3b2b68c6-cabb-489e-8b37-9f5807d9673c"
    },
    {
        "author": "楊萬里",
        "paragraphs": [
            "憶我南溪北，千巖萬壑亭。",
            "妬渠紫陽叟，詫殺一峰青。"
        ],
        "title": "寄題朱元晦武夷精舍十二詠 精舍",
        "id": "973a3642-09d4-4a50-8169-e10b31b2d43d"
    },
    {
        "author": "楊萬里",
        "paragraphs": [
            "學子可憐生，遠來參老子。",
            "仁智若爲談，指似秋山水。"
        ],
        "title": "寄題朱元晦武夷精舍十二詠 仁智堂",
        "id": "6eb110c5-7e8d-4569-9b19-1136cb69ed18"
    },
    {
        "author": "楊萬里",
        "paragraphs": [
            "夢裏長逢孟，羹中亦見顔。",
            "癡兒入吾室，真作采薇看。"
        ],
        "title": "寄題朱元晦武夷精舍十二詠 隠求堂",
        "id": "d487d8d0-6dcf-4ad8-b9e5-3e7ecbbc7ce8"
    },
    {
        "author": "楊萬里",
        "paragraphs": [
            "一老說談話，諸君未要眠。",
            "開窗放山月，把酒奏溪泉。"
        ],
        "title": "寄題朱元晦武夷精舍十二詠 止宿寮",
        "id": "aeafbf1c-fbb3-4c0c-a3c3-d0df3b0a3f29"
    },
    {
        "author": "楊萬里",
        "paragraphs": [
            "亂石堆成玉，雙峰便是門。",
            "莫將塵底脚，踏涴塢中雲。"
        ],
        "title": "寄題朱元晦武夷精舍十二詠 石門塢",
        "id": "270f0643-26f7-4420-a9c4-10cabda7c5a8"
    },
    {
        "author": "楊萬里",
        "paragraphs": [
            "觀棋不作秋，觀斲不作石。",
            "要知麗澤功，祇箇是消息。"
        ],
        "title": "寄題朱元晦武夷精舍十二詠 觀善齋",
        "id": "bb8467fe-79a1-42e2-ae09-d7a3ff0afb4e"
    },
    {
        "author": "楊萬里",
        "paragraphs": [
            "鍊玉雲粘杵，朝真露濕衣。",
            "一聲半夜鶴，月裏羽人歸。"
        ],
        "title": "寄題朱元晦武夷精舍十二詠 寒栖館",
        "id": "c0a847da-0ec5-47d9-a0a5-22932557f3f7"
    },
    {
        "author": "楊萬里",
        "paragraphs": [
            "大隠翠屏孤，何許最正面。",
            "日落未落時，亭上來相見。"
        ],
        "title": "寄題朱元晦武夷精舍十二詠 晚對亭",
        "id": "9e7583df-348e-424e-b263-de060cfb0897"
    },
    {
        "author": "楊萬里",
        "paragraphs": [
            "誰將點漆金，鑄作孤竹笛。",
            "林外吹一聲，震落千峰石。"
        ],
        "title": "寄題朱元晦武夷精舍十二詠 鐵笛亭",
        "id": "7f4bcbb5-c12e-4e25-a0d0-97e3d3c3bdee"
    },
    {
        "author": "楊萬里",
        "paragraphs": [
            "月夜乘醉來，垂竿曲溪曲。",
            "水清無寸鱗，釣得半輪玉。"
        ],
        "title": "寄題朱元晦武夷精舍十二詠 釣磯",
        "id": "1a767691-a4a9-4538-b790-4fdc89d1bde1"
    },
    {
        "author": "楊萬里",
        "paragraphs": [
            "茶竈本笠澤，飛來摘茶國。",
            "墮在武夷山，溪心化爲石。"
        ],
        "title": "寄題朱元晦武夷精舍十二詠 茶竈",
        "id": "7f611c4c-9e82-45fc-b4d4-a50f3e503968"
    },
    {
        "author": "楊萬里",
        "paragraphs": [
            "精舍何曾遠，祗在九曲北。",
            "漁艇若不來，弱水萬里隔。"
        ],
        "title": "寄題朱元晦武夷精舍十二詠 漁艇",
        "id": "bee8da7f-f185-4040-8451-5c6fa44cdcbf"
    },
    {
        "author": "楊萬里",
        "paragraphs": [
            "碧玉長篙黄篾篷，兩淮煙月五湖風。",
            "金梭織錦煩詩匠，瓊尺裁雲補化工。",
            "去路江山隨意綠，歸時桃杏斷腸紅。",
            "岷峨二妙貽雙璧，萬丈光芒照病翁。"
        ],
        "title": "和劉德脩用黄文叔韻贈行",
        "id": "54d59e67-5412-432c-8cf7-45ef9b4c3c82"
    },
    {
        "author": "楊萬里",
        "paragraphs": [
            "前窗向市下却簾，後窗臨水開却門。",
            "岸頭楊柳報春動，溪底雲天隨浪翻。",
            "隔溪數間黄草屋，繞屋千竿翠瓊竹。",
            "三老鳴鉦檥柂樓，今宵又向臨平宿。"
        ],
        "title": "泊舟臨平二首  其一",
        "id": "503668ce-036c-47de-8b58-fe1d16e46f77"
    },
    {
        "author": "楊萬里",
        "paragraphs": [
            "拂溪十點五點雨，縠紋織出團花縷。",
            "花頭細大雖不勻，一花銷時一花吐。",
            "北風卷雲如卷簾，忽然收盡玉廉纖。",
            "天光却在水光下，天水鎔作鏡一奩。",
            "好山隔市望不見，祗有清溪照人面。"
        ],
        "title": "泊舟臨平二首  其二",
        "id": "daa44982-576f-402a-b893-ca2d3b3c7624"
    },
    {
        "author": "楊萬里",
        "paragraphs": [
            "君不見蜀人文字天下工，前有相如後揚雄。",
            "君不見蜀人烏丸天下妙，前有蒲韶後梁杲。",
            "初得梁墨黐摹糊，老夫道渠不及蒲。",
            "蓬山藏室王校書，笑我未識真玄菟。",
            "兩圭水蒼笏，雙團點漆璧。",
            "一併贈老夫，此意已金石。",
            "洮州綠玉試松花，星潭黑雲走風沙。",
            "龍蛇起陸鷹入骨，却愁雷電奪神物。"
        ],
        "title": "謝王恭父贈梁杲墨",
        "id": "a986c2e5-b48c-4472-a4d7-63d8c8e286fd"
    },
    {
        "author": "楊萬里",
        "paragraphs": [
            "蜜蜂不食人間倉，玉露爲酒花爲糧。",
            "作蜜不忙採花忙，蜜成猶带百花香。",
            "蜜成萬蜂不敢嘗，要輸蜜國供蜂王。",
            "蜂王未及享，人已割蜜房。",
            "老蜜已成蠟，嫩蜜方成蜜。",
            "蜜房蠟片割無餘，老饕更來搜我室。",
            "老蜂無味祗有滓，幼蜂初化未成兒。",
            "老饕火攻不知止，既毀我室取我子。"
        ],
        "title": "蜂兒",
        "id": "4da3fc61-3982-4e96-ba0f-f0054d7f19e8"
    },
    {
        "author": "楊萬里",
        "paragraphs": [
            "薤葉葱根兩不差，重蕤風味獨清嘉。",
            "薄揉肪玉圍金鈿，淺染鵝黄剩素紗。",
            "臺盞元非千葉種，丰容要是小蓮花。",
            "向來山谷相看日，知是它家是當家。"
        ],
        "title": "千葉水仙花",
        "id": "3a1c1891-cf70-4d1a-abc4-da4ea825253a"
    },
    {
        "author": "楊萬里",
        "paragraphs": [
            "竹籬短短門小小，少年獨立春風曉。",
            "柳芽縮爪尚怯寒，金粟斑斑滿枝了。",
            "過船橋下橋絕高，波清深見一截篙。",
            "市人夾水爭出看，無數漁舟避東岸。"
        ],
        "title": "臨平解舟",
        "id": "f10d6313-da24-4a83-a158-3e889f559197"
    },
    {
        "author": "楊萬里",
        "paragraphs": [
            "蓮蕩層層鏡樣方，春來嫩玉斬新光。",
            "角頭一一張蘆箔，不遣魚蝦過別塘。"
        ],
        "title": "過臨平蓮蕩四首  其一",
        "id": "03bc3850-0198-4e54-b098-1a4950e10e7e"
    },
    {
        "author": "楊萬里",
        "paragraphs": [
            "蓮蕩中央劣露沙，上頭便著野人家。",
            "籬邊隨處插垂柳，簷下小船縈釣車。"
        ],
        "title": "過臨平蓮蕩四首  其二",
        "id": "92b56b55-95f9-4edd-bd7c-3a6d47b01c47"
    },
    {
        "author": "楊萬里",
        "paragraphs": [
            "朝來採藕夕來漁，水種菱荷岸種蘆。",
            "寒浪落時分作蕩，新流漲後合成湖。"
        ],
        "title": "過臨平蓮蕩四首  其三",
        "id": "c7ae3bdb-8271-48b3-a903-256497b07b72"
    },
    {
        "author": "楊萬里",
        "paragraphs": [
            "人家星散水中央，十里芹羹菰飯香。",
            "想得薰風端午後，荷花世界柳絲鄉。"
        ],
        "title": "過臨平蓮蕩四首  其四",
        "id": "1fd39325-f05e-40af-8925-84d026269f21"
    },
    {
        "author": "楊萬里",
        "paragraphs": [
            "望見官旗銜舳艫，漁船爭入沼中蘆。",
            "藏船蘆底猶有雨，屋底藏船雨也無。"
        ],
        "title": "藏船屋二首  其一",
        "id": "eaf7eb04-e631-4019-a916-9ead10e46a97"
    },
    {
        "author": "楊萬里",
        "paragraphs": [
            "非港非溝別一涯，茅簷元不是人家。",
            "不居黔首居青雀，動地風濤不到它。"
        ],
        "title": "藏船屋二首  其二",
        "id": "cdf17f3c-de66-499d-84f0-74ff3779b2f3"
    },
    {
        "author": "楊萬里",
        "paragraphs": [
            "岸頭樹子直如筠，誰遣相招住水濱。",
            "不合鏡中貪照影，照來照去總斜身。"
        ],
        "title": "岸樹二首  其一",
        "id": "d9b888ec-1a29-48fd-992b-439bb3941eb9"
    },
    {
        "author": "楊萬里",
        "paragraphs": [
            "岸樹枝枝秃影中，雪風一半半春風。",
            "楝梢落盡黄金彈，猶有紛紛綴彈茸。"
        ],
        "title": "岸樹二首  其二",
        "id": "de3d7061-0d68-463e-89a1-869950eb7d3d"
    },
    {
        "author": "楊萬里",
        "paragraphs": [
            "無邊綠錦織雲機，全幅青羅作地衣。",
            "個是農家真富貴，雪花銷盡麥苗肥。"
        ],
        "title": "麥田",
        "id": "1e43032b-a31c-4642-aa0e-e8a32353eb1b"
    },
    {
        "author": "楊萬里",
        "paragraphs": [
            "夾岸瀕河種穉桑，春風吹出萬條長。",
            "船行老眼渾多忘，喚作西湖插拒霜。"
        ],
        "tags": [
            "西湖"
        ],
        "title": "桑疇",
        "id": "6b5b3c0e-32a0-4fc3-a6bb-fd6dee3dfda9"
    },
    {
        "author": "楊萬里",
        "paragraphs": [
            "珍重人家愛竹林，織籬辛苦護寒青。",
            "那知竹性元薄相，須要穿來籬外生。"
        ],
        "title": "竹林",
        "id": "0780a8ee-8f2b-4ef9-bc70-0665bc62e131"
    },
    {
        "author": "楊萬里",
        "paragraphs": [
            "金盤夜貯雲表露，椒花曉滴山間雨。",
            "一涓不用鴨綠波，雙清釀出鵝黄乳。",
            "老妻知我憎官壺，還家小槽壓真珠。",
            "江西擔取來西湖，遣我醉倒不要扶。",
            "更携數尊往淮上，要誇親舊嘗家釀。",
            "祗堪獨酌不堪分，老夫猶要入脩門。"
        ],
        "tags": [
            "西湖"
        ],
        "title": "賦金盤露椒花雨",
        "id": "cdadb599-b17d-416a-bab3-14bb2595ee16"
    },
    {
        "author": "楊萬里",
        "paragraphs": [
            "一徑青松露，三門白水煙。",
            "殿橫林外脊，塔漏隙中天。",
            "地曠迎先見，村移眺更妍。",
            "追程坐行役，不得泊春船。"
        ],
        "title": "崇德道中望福嚴寺",
        "id": "7efec547-7d2a-4da8-8cfb-1b2224f7d488"
    },
    {
        "author": "楊萬里",
        "paragraphs": [
            "柳梢拂入溪雲陰，柳根插入溪水深。",
            "祗今立岸一弊帚，歸時弄日千黄金。",
            "人生榮謝亦如此，謝何足怨榮何喜。",
            "秋霜春雨自四時，老夫問柳柳不知。"
        ],
        "title": "岸柳",
        "id": "ee0aa663-0964-4042-bb8c-09fc0f2be38a"
    },
    {
        "author": "楊萬里",
        "paragraphs": [
            "雪白蘆菔非蘆菔，喫來自是辣底玉。",
            "花葉蔓菁非蔓菁，喫來自是甜底冰。",
            "三館宰夫傳食籍，野人蔬譜渠不識。",
            "用醯不用酸，用鹽不用鹹。",
            "鹽醯之外別有味，薑牙棖子仍相參。",
            "不甑亦不釜，非蒸亦非煮。",
            "壞盡蔬中腴，乃以煙火故。",
            "霜根雪葉細縷來，瓷瓶夕羃朝即開。",
            "貴人我知不官樣，肉食我知無骨相。",
            "祗合南溪嚼菜根，一尊徑醉溪中雲。",
            "此詩莫讀恐嚥殺，要讀此詩先捉舌。"
        ],
        "title": "春菜",
        "id": "66aeb296-182d-4c7c-b4a2-a6be7bb9658f"
    },
    {
        "author": "楊萬里",
        "paragraphs": [
            "望中不著一山遮，四顧平田接水涯。",
            "柳樹行中分港汊，竹林多處聚人家。",
            "風將春色歸沙草，天放晴光入浪花。",
            "午睡起來情緒惡，急呼蟹眼瀹龍牙。"
        ],
        "title": "過平望",
        "id": "31239bbe-8e63-4fcb-8505-1fa1e7735e6d"
    },
    {
        "author": "楊萬里",
        "paragraphs": [
            "地迥湖寬春草酥，年年此地牧天駒。",
            "玉花驄裏龍歸去，金粟堆前鳥自呼。",
            "苑廄尚虛三萬柱，柳林集得許多烏。",
            "即今未有王良眼，山子飛黄豈是無。"
        ],
        "title": "合路馬坊年年四月殿前諸軍牧馬於此十月復歸都下",
        "id": "dc4b904c-69db-46ef-976f-58bf9000a6b4"
    },
    {
        "author": "楊萬里",
        "paragraphs": [
            "畫舫如山水上奔，小船似鴨避河濱。",
            "紅旗青蓋鳴鉦處，都是迎來送往人。"
        ],
        "title": "過鶑鬬湖三首  其一",
        "id": "6d47de3b-c5bd-4ee1-8846-4369bcf3f26b"
    },
    {
        "author": "楊萬里",
        "paragraphs": [
            "忽聞江上四驩呼，知近吳江鶑鬭湖。",
            "火炬燈籠不須辦，使家行住按程塗。"
        ],
        "title": "過鶑鬬湖三首  其二",
        "id": "180f5cf7-484b-4ae4-a21b-18038fa56a27"
    },
    {
        "author": "楊萬里",
        "paragraphs": [
            "春來已自兩旬餘，欲借春看未見渠。",
            "煙樹隔湖三十里，寒梢依舊向人疎。"
        ],
        "title": "過鶑鬬湖三首  其三",
        "id": "eca70302-fc21-4a50-8ce6-6adac5236703"
    },
    {
        "author": "楊萬里",
        "paragraphs": [
            "水仙怯暖愛清寒，兩日微暄嬾欲眠。",
            "料峭晚風人不會，留花且住伴詩仙。"
        ],
        "title": "晚寒題水仙花并湖山三首  其一",
        "id": "dae66bb2-dc9e-415c-8834-7acb6b5c7b29"
    },
    {
        "author": "楊萬里",
        "paragraphs": [
            "水面無風也自寒，船門已幕更深關。",
            "莫將若下三杯酒，博與湖邊幾點山。"
        ],
        "title": "晚寒題水仙花并湖山三首  其二",
        "id": "1c557a69-dfad-4d6a-8186-22c30da34b5b"
    },
    {
        "author": "楊萬里",
        "paragraphs": [
            "鍊句爐槌豈可無，句成未必盡緣渠。",
            "老夫不是尋詩句，詩句自來尋老夫。"
        ],
        "title": "晚寒題水仙花并湖山三首  其三",
        "id": "e32bfd2d-c38c-4313-a8f9-4df67f66cde2"
    },
    {
        "author": "楊萬里",
        "paragraphs": [
            "到得松江每不欣，何曾晴快遇清真。",
            "此行作意追勝境，入夜阻風還悶人。",
            "萬里青天一輪月，三更雪浪太湖春。",
            "若教白日來經此，不見新鎔萬頃銀。"
        ],
        "tags": [
            "太湖"
        ],
        "title": "月夜阻風泊舟太湖石塘南頭四首  其一",
        "id": "c96fb5f9-b1cf-49b3-b239-87b1cec1234a"
    },
    {
        "author": "楊萬里",
        "paragraphs": [
            "動地顛風政打頭，吳江未到且維舟。",
            "五湖波起衆山動，一片月明千里愁。",
            "且更放遲些子睡，看它盛怒幾時休。",
            "陽侯要與詩人敵，未必詩人輸一籌。"
        ],
        "tags": [
            "太湖"
        ],
        "title": "月夜阻風泊舟太湖石塘南頭四首  其二",
        "id": "89d437e8-ef53-44dc-9674-b6fa0aa965c8"
    },
    {
        "author": "楊萬里",
        "paragraphs": [
            "過湖未得匹如閑，何幸湖心泊畫船。",
            "宇宙中間都是月，波濤外面更無天。",
            "誰知造物將奇觀，不與傖人付謫仙。",
            "管領渠儂無一物，鏤冰剪雪作新篇。"
        ],
        "tags": [
            "太湖"
        ],
        "title": "月夜阻風泊舟太湖石塘南頭四首  其三",
        "id": "f2098015-0ab6-46a3-8b75-707ca63ef129"
    },
    {
        "author": "楊萬里",
        "paragraphs": [
            "新年乘興看春風，來過垂虹東復東。",
            "誰有工夫寒夜底，獨尋水月五湖中。",
            "今宵頓覺乾坤大，下筆惟愁造化窮。",
            "太白青山謝公海，可憐一笑偶然同。"
        ],
        "tags": [
            "太湖"
        ],
        "title": "月夜阻風泊舟太湖石塘南頭四首  其四",
        "id": "de7e765d-b192-4c88-b557-a8bd56dcdb8c"
    },
    {
        "author": "楊萬里",
        "paragraphs": [
            "霸越亡吳未害仁，不妨報國併酬身。",
            "風雲長頸無遺恨，雪月扁舟更絕塵。",
            "還了君王採香徑，須饒老子苧羅人。",
            "鴟夷若是真高士，張陸何堪作近鄰。"
        ],
        "title": "題吳江三高堂 范蠡",
        "id": "3b956a7d-b41d-4a1c-b835-cd06b339c6c9"
    },
    {
        "author": "楊萬里",
        "paragraphs": [
            "京洛緇塵點素衣，秋風日夕喚人歸。",
            "鱸魚不解疎張翰，羊酪偏能留陸機。",
            "二晉興亡幾春草，三吳人物尚漁磯。",
            "空令千古華亭鶴，猶爲諸賢說是非。"
        ],
        "title": "題吳江三高堂 張季鷹",
        "id": "ba2be1fa-6cb6-401d-b3bf-ab0e19c70cff"
    },
    {
        "author": "楊萬里",
        "paragraphs": [
            "讀盡詩書不要官，饑寒欲死豈無田。",
            "生憎俗子慵開眼，逢著詩人便絕絃。",
            "笠澤弁山三益友，筆床茶竈一魚船。",
            "羨渠赤脚弄明月，踏破五湖光底天。"
        ],
        "title": "題吳江三高堂 陸魯望",
        "id": "3b36df78-17be-4e80-8372-7563ecadc18f"
    },
    {
        "author": "楊萬里",
        "paragraphs": [
            "昨夜何緣不峭寒，今晨端要放晴天。",
            "窗間波日如樓上，簾外霜風似臘前。",
            "近水人家隨處好，上春物色不勝妍。",
            "歸時二月三吳路，桃杏香中慢過船。"
        ],
        "title": "松江曉晴",
        "id": "82d17498-9275-4d03-9ee2-2a22a4a61d6e"
    },
    {
        "author": "楊萬里",
        "paragraphs": [
            "鱸出鱸鄉蘆葉前，垂虹亭上不論錢。",
            "買來玉尺如何短，鑄出銀梭直是圓。",
            "白質黑章三四點，細鱗巨口一雙鮮。",
            "秋風想見真風味，祗是春風已迥然。"
        ],
        "title": "松江鱸魚",
        "id": "f35eb831-042c-4459-b12a-40889248d11b"
    },
    {
        "author": "楊萬里",
        "paragraphs": [
            "鮫人直下白龍潭，割得龍公滑碧髯。",
            "曉起相傳蕊珠闕，夜來失却水精簾。",
            "一杯淡煮宜醒酒，千里何須更下鹽。",
            "可是士衡殺風景，却將羶膩比清纖。"
        ],
        "title": "松江蓴菜",
        "id": "ee6b02d3-5d75-49ba-91e8-649302e9a31e"
    },
    {
        "author": "楊萬里",
        "paragraphs": [
            "吳中好處是蘇州，却爲王程得勝游。",
            "半世三江五湖棹，十年四泊百花洲。",
            "岸傍楊柳都相識，眼底雲山苦見留。",
            "莫怨孤舟無定處，此身自是一孤舟。"
        ],
        "title": "泊平江百花洲",
        "id": "9a31b884-e81c-4084-bb88-c5cc0a3caeb7"
    },
    {
        "author": "楊萬里",
        "paragraphs": [
            "昨朝晴色動春熙，入夜星河弄碧漪。",
            "誰信雪花能樣巧，等它人睡不教知。",
            "起來紅日恍開霽，照得玉花光陸離。",
            "歸去中都說奇事，姑蘇館裏上元時。"
        ],
        "title": "姑蘇館夜雪",
        "id": "b6979b82-cea9-4725-bbe2-9fbce739aee2"
    },
    {
        "author": "楊萬里",
        "paragraphs": [
            "茂苑元宵亦盛哉，千紅百紫雪中開。",
            "牡丹自是吳門有，蓮莟移從都下來。",
            "光射瑠璃最精彩，吐成蝃蝀貫昭回。",
            "歸船尚有殘燈在，更與兒曹飲一杯。"
        ],
        "title": "姑蘇館上元前一夕觀燈",
        "id": "0c2debb2-f4df-4c0d-86b0-b94bf4e44707"
    },
    {
        "author": "楊萬里",
        "paragraphs": [
            "天公極意辦元宵，頃刻挼雲作雪飄。",
            "茂苑長洲花剪玉，蘇臺香徑砌成瑶。",
            "千燈剩喜開紅藥，兩鬢還驚插素標。",
            "客子孤舟寒折骨，無端詩伯苦相撩。"
        ],
        "title": "走筆和袁起巖元夕前一夜雪作",
        "id": "21e15a8e-918d-4b4f-b99a-7756202790e6"
    },
    {
        "author": "楊萬里",
        "paragraphs": [
            "一歲驩聲沸此宵，游人麗服正飄飄。",
            "病夫未暇磚引玉，惡語翻成李報瑶。",
            "天遣素娥提雪月，江涵公子更風標。",
            "君家道是關門卧，却有新詩來見撩。"
        ],
        "title": "再和袁起巖韻",
        "id": "c6c73f60-58e3-42fb-9ba3-ecf4ac1d6e44"
    },
    {
        "author": "楊萬里",
        "paragraphs": [
            "我亦閑來散病身，游人不用避車塵。",
            "插天四塔雲中出，隔水諸峰雪後新。",
            "道是遠瞻三百里，如何不見六千人。",
            "吳亡越霸今安在，臺下年年花草春。"
        ],
        "title": "雪中登姑蘇臺",
        "id": "e8143c87-7b1c-404c-bf95-f34f4b705679"
    },
    {
        "author": "楊萬里",
        "paragraphs": [
            "節物催人又一年，銀花蓮炬照金尊。",
            "麝䭔官樣陪公讌，粉繭鄉風憶故園。",
            "何似兒孫談草草，不妨燈火半昏昏。",
            "人生行止誰能料，今夕蘇州看上元。"
        ],
        "title": "姑蘇館上元前一夕陪使客觀燈之集",
        "id": "d5e66309-52d3-44b7-a82e-4a9b9d07bece"
    },
    {
        "author": "楊萬里",
        "paragraphs": [
            "已到蘇州未到常，惠山孤秀蔚蒼蒼。",
            "一峰飛下如奔馬，萬木深圍古道場。",
            "錫骨中空都是乳，玉泉致遠久偏香。",
            "眠雲跂石梁溪叟，恨殺風煙隔草堂。"
        ],
        "title": "雪後陪使客游惠山寄懷尤延之",
        "id": "e765e5ba-7582-449b-bf2a-2f701821ae1b"
    },
    {
        "author": "楊萬里",
        "paragraphs": [
            "寒泓不到十餘年，老眼重看意惘然。",
            "漱裂蒼崖玉龍口，墮成清鏡雪花天。",
            "須煩佛界三昧手，拈出茶經第二泉。",
            "珍重贊公驚久別，且談詩句未談禪。"
        ],
        "title": "惠泉分茶示正孚長老",
        "id": "03276db2-270b-4003-80a7-b27f455291ac"
    },
    {
        "author": "楊萬里",
        "paragraphs": [
            "惠山分明龍樣活，玉脊瓊腰百千折。",
            "錫泉泉上吐一珠，簸弄太湖波底月。",
            "蒼石爲角松爲鬚，鬚裏黄金古佛廬。",
            "請君更向潘葑看，龍尾繳到珠南畔。"
        ],
        "tags": [
            "太湖"
        ],
        "title": "回望惠山",
        "id": "b7d15cf3-74c4-4da7-8711-18bd0041f39e"
    },
    {
        "author": "楊萬里",
        "paragraphs": [
            "先生喫茶不喫肉，先生飲泉不飲酒。",
            "饑寒祗忍七十年，萬歲千秋名不朽。",
            "惠泉遂名陸子泉，泉與陸子名俱傳。",
            "一瓣佛香炷遺像，幾多衲子拜茶仙。",
            "麒麟圖畫冷似鐵，凌煙冠劍消如雪。",
            "惠山成塵惠泉竭，陸子祠堂始應歇，山上泉中一輪月。"
        ],
        "title": "題陸子泉上祠堂",
        "id": "a8488979-84fa-4b72-91a3-07fe36f4bc3e"
    },
    {
        "author": "楊萬里",
        "paragraphs": [
            "南湖隔水見漁燈，雁落蘆汀八字橫。",
            "對面雙峰煙雨裏，雙峰外面是宜興。"
        ],
        "title": "過洛社望南湖暮景三首  其一",
        "id": "86e421fd-495e-4cf1-ac37-337e7f56b49d"
    },
    {
        "author": "楊萬里",
        "paragraphs": [
            "暮煙如雨雨如煙，一把珠簾隔遠山。",
            "簾影漸濃山漸淡，恍然移入畫屏間。"
        ],
        "title": "過洛社望南湖暮景三首  其二",
        "id": "480cc67b-6ff6-4692-b886-a62fb3b711d0"
    },
    {
        "author": "楊萬里",
        "paragraphs": [
            "一陣南風似箭來，蒲帆飛上最高桅。",
            "兩邊岸柳都奔走，不及追船各自回。"
        ],
        "title": "過洛社望南湖暮景三首  其三",
        "id": "f73521f1-1a55-42a2-a64d-4532b208e8e7"
    },
    {
        "author": "楊萬里",
        "paragraphs": [
            "道是今宵好上元，新晴白晝雨黄昏。",
            "紅燈皎月儂無用，關上船門倒一尊。"
        ],
        "title": "舟中元夕雨作三首  其一",
        "id": "4bb6af45-23c0-469c-9a0f-b40cc3d153c3"
    },
    {
        "author": "楊萬里",
        "paragraphs": [
            "佳辰三五是今宵，恰則今宵細雨飄。",
            "天念孤舟人寂寞，不教月色故相撩。"
        ],
        "title": "舟中元夕雨作三首  其二",
        "id": "4987a0d4-91cd-4230-b5ce-b6a7289cc836"
    },
    {
        "author": "楊萬里",
        "paragraphs": [
            "此生萬事有期程，多取拋饒竟不曾。",
            "誰遣夜來南館裏，千花預借上元燈。"
        ],
        "title": "舟中元夕雨作三首  其三",
        "id": "2cda8d8d-8cd8-4807-8e29-ae7031a6b54e"
    },
    {
        "author": "楊萬里",
        "paragraphs": [
            "船頭更鼓打兩聲，如何未到常州城。",
            "道旁火炬如晝明，道上牽夫如蟻行。",
            "今宵到得荆溪館，我欲眠時夜還短。",
            "明朝擁被窺船窗，百尺柳條垂兩岸。"
        ],
        "title": "夜過五牧",
        "id": "772bca5d-138b-4bf6-98fa-c60b034eaa85"
    },
    {
        "author": "楊萬里",
        "paragraphs": [
            "常州太守曾獨弄，回首向來真一夢。",
            "五月炎天十月寒，東亭迎客西亭送。",
            "自從別却翟家園，豈謂三經金斗門。",
            "莫教物色有欠處，剩與新詩三五句。",
            "猶有歸塗更一來，是時百花開未開。"
        ],
        "title": "明發荆溪館下",
        "id": "8c4267db-5827-4858-94f2-ea68482f0ae6"
    },
    {
        "author": "楊萬里",
        "paragraphs": [
            "斫盡江邊楊柳梢，要教新歲換新條。",
            "老夫也鑷霜鬚鬢，鑷却霜根出雪苗。"
        ],
        "title": "戲題岸柳",
        "id": "a0a36504-e929-437b-b175-05a60b30cee5"
    },
    {
        "author": "楊萬里",
        "paragraphs": [
            "阿翁阿囝自相隨，賞徧江淮春盛時。",
            "熊白同嘗臘前酒，雌黄自改曉間詩。",
            "醉來忽笑天地窄，老去那能兒女悲。",
            "身後昇沉各何有，到頭誰黠復誰癡。"
        ],
        "title": "舟中即事",
        "id": "9ab1a9d2-f5df-4123-9d68-bd414749690a"
    },
    {
        "author": "楊萬里",
        "paragraphs": [
            "常州草蟲天下無，可憐枉却許工夫。",
            "濛濛拂拂沙灘艇，別是荆溪煙雨圖。"
        ],
        "title": "雨中過沙灘二首  其一",
        "id": "58ad9e59-8186-4c79-bbb2-44964278fb69"
    },
    {
        "author": "楊萬里",
        "paragraphs": [
            "煙雨新圖學不成，煙能明晦雨能聲。",
            "莫教一點春風起，卷盡空濛寫晚晴。"
        ],
        "title": "雨中過沙灘二首  其二",
        "id": "26bb3789-2d7c-4051-8096-2b8051d543e9"
    },
    {
        "author": "楊萬里",
        "paragraphs": [
            "豎起青篙便是桅，片帆掛了即帆開。",
            "漁郎袖手船頭坐，一葉如飛不用催。"
        ],
        "title": "小舟",
        "id": "4f485f95-736c-4c1a-8823-be33b5c23305"
    },
    {
        "author": "楊萬里",
        "paragraphs": [
            "要知微雨密還疎，空裏看來直是無。",
            "不被波間三兩點，阿誰見破妙工夫。"
        ],
        "title": "微雨",
        "id": "fcf834fd-b258-4957-af6f-eb348008836c"
    },
    {
        "author": "楊萬里",
        "paragraphs": [
            "春雨未多河未漲，閘官惜水如金樣。",
            "聚船久住下河灣，等待船齊不教放。",
            "忽然三板兩板開，驚雷一聲飛雪堆。",
            "衆船遏水水不去，船底怒濤跳出來。",
            "下河半篙水欲滿，上河兩平勢差緩。",
            "一行二十四樓船，相隨過閘如魚貫。"
        ],
        "title": "過奔牛閘",
        "id": "c598aa6f-957c-4673-ba33-7749e3671df7"
    },
    {
        "author": "楊萬里",
        "paragraphs": [
            "護雨重重膜，凌霜早早春。",
            "三菲碧彈指，一笑紫翻唇。",
            "野竹元同操，官梅晚卜鄰。",
            "花中不兒女，格外更幽芬。"
        ],
        "title": "蘭花五言",
        "id": "cbc3935a-ae3f-4b14-8cb6-90e64605ea16"
    },
    {
        "author": "楊萬里",
        "paragraphs": [
            "亦樂園將獨樂園，兩園誰窄復誰寬。",
            "似聞閭里溪深處，下有蛟龍水底蟠。",
            "黄帽已捐蒼玉佩，朱顔不借紫金丹。",
            "刺桐花發梅花落，安得乘風去一觀。"
        ],
        "title": "次韻寄題馬少張致政亦樂園",
        "id": "fc0da43c-971e-4559-bd98-312288d20909"
    },
    {
        "author": "楊萬里",
        "paragraphs": [
            "望中四野掌般平，遠樹成行一带橫。",
            "樹外天容仍淡白，不愁樹影不分明。"
        ],
        "title": "高郵野望二首  其一",
        "id": "cef94578-099c-406e-9b53-27797fa5eeef"
    },
    {
        "author": "楊萬里",
        "paragraphs": [
            "江南十里九青山，江北無山只野田。",
            "更遣野田無遠樹，郭熙儘巧若爲傳。"
        ],
        "title": "高郵野望二首  其二",
        "id": "cc79ee78-dfab-44b9-99a1-95d2be53dde1"
    },
    {
        "author": "楊萬里",
        "paragraphs": [
            "奇哉萬頃水精盆，一線青羅緣却唇。",
            "只有向南接天去，更和一線也無痕。"
        ],
        "title": "過新開湖五首  其一",
        "id": "b19f09d9-8138-4e75-925f-8958be601356"
    },
    {
        "author": "楊萬里",
        "paragraphs": [
            "漁郎艇子入重湖，老眼殷勤看著渠。",
            "看去看來成怪事，化爲獨雁立橫蘆。"
        ],
        "title": "過新開湖五首  其二",
        "id": "42943a58-ec1a-4803-90be-c2d6f8e3bcd6"
    },
    {
        "author": "楊萬里",
        "paragraphs": [
            "白葦黄蘆尚带秋，長風遠水幾時休。",
            "愁人對著君休問，不是愁人也作愁。"
        ],
        "title": "過新開湖五首  其三",
        "id": "710be9e9-1342-45a9-a6a7-1552c9474521"
    },
    {
        "author": "楊萬里",
        "paragraphs": [
            "一鷗得得隔湖來，瞥見魚兒眼頓開。",
            "只爲水深難立脚，翩然飛下却飛回。"
        ],
        "title": "過新開湖五首  其四",
        "id": "be0044e5-92ff-48d2-91ef-db3c8e75f9c7"
    },
    {
        "author": "楊萬里",
        "paragraphs": [
            "遠遠人煙點樹梢，船門一望一魂消。",
            "幾行野鴨數聲雁，來爲湖天破寂寥。"
        ],
        "title": "過新開湖五首  其五",
        "id": "cdb2059a-61ca-4b45-8f4a-b30547ff6885"
    },
    {
        "author": "楊萬里",
        "paragraphs": [
            "斜風吹雨打船窗，一陣疎來一陣忙。",
            "聽作山齋聲點滴，不知作客在山陽。"
        ],
        "title": "瓦店雨作四首  其一",
        "id": "b701247b-35f2-42b6-9c65-cfc22a009633"
    },
    {
        "author": "楊萬里",
        "paragraphs": [
            "天嫌平野樹分明，便恐丹青畫得成。",
            "收入晚風煙雨裏，自將水墨替丹青。"
        ],
        "title": "瓦店雨作四首  其二",
        "id": "e9b092e7-47af-4b6f-bc4f-795aeed70141"
    },
    {
        "author": "楊萬里",
        "paragraphs": [
            "詩人長怨沒詩材，天遣斜風細雨來。",
            "領了詩材還又怨，問天風雨幾時開。"
        ],
        "title": "瓦店雨作四首  其三",
        "id": "0ebbba27-7d16-4355-9b33-1fd8fe9580af"
    },
    {
        "author": "楊萬里",
        "paragraphs": [
            "近岸人家欲閉門，遠林煙樹半昏昏。",
            "鸕鷀白鷺歸何晚，今夜定投何處村。"
        ],
        "title": "瓦店雨作四首  其四",
        "id": "4e9c222f-b884-4d55-971d-459e8d29b858"
    },
    {
        "author": "楊萬里",
        "paragraphs": [
            "又從洪澤泝清淮，積雨連宵曉頓開。",
            "霜凍水涯如雪厚，波摇日影入船來。",
            "辛勤送客了未了，珍重順風催復催。",
            "明早都梁各分手，順風便借一帆回。"
        ],
        "title": "曉出洪澤霜晴風順",
        "id": "27809088-941e-42b2-9588-554375d92124"
    },
    {
        "author": "楊萬里",
        "paragraphs": [
            "龜山獨出壓淮流，寶塔仍居最上頭。",
            "銀筆書空天作紙，玉龍拔地海成湫。",
            "向來一厄遭羣犬，挽以六丁兼萬牛。",
            "逆血腥羶化爲碧，空餘風雨鬼啾啾。"
        ],
        "title": "題龜山塔前一首唐律後一首進退格  其一",
        "id": "9a743d9b-a60c-48a4-b7a9-3bf47d5d2aee"
    },
    {
        "author": "楊萬里",
        "paragraphs": [
            "舊歲新年來往頻，孤標數面便多情。",
            "獨將白髮三千丈，上到瑶臺十二層。",
            "萬里海風吹不動，半輪淮月爲誰明。",
            "東坡舊跡無尋處，試問龕中錦帽僧。"
        ],
        "title": "題龜山塔前一首唐律後一首進退格  其二",
        "id": "a57f3d95-8953-434a-83d0-3a3520341517"
    },
    {
        "author": "楊萬里",
        "paragraphs": [
            "一代薌林老，吾生不並時。",
            "來尋白玉柄，祗見紫蘭枝。"
        ],
        "title": "薌林五十詠 薌林",
        "id": "19a34ca4-65a1-4297-abd0-aa7404136555"
    },
    {
        "author": "楊萬里",
        "paragraphs": [
            "居士欹黄帽，曾來照晚晴。",
            "至今流㶁㶁，猶學詠詩聲。"
        ],
        "title": "薌林五十詠 虎川",
        "id": "2ce5b6d0-92ce-47f3-a2e0-b23bc92e18e1"
    },
    {
        "author": "楊萬里",
        "paragraphs": [
            "已賡彭澤辭，更擬輞川詩。",
            "未老還山了，猶嫌歸較遲。"
        ],
        "title": "薌林五十詠 歸來橋",
        "id": "b58ac329-c521-4455-b07f-d9d2979e4d2e"
    },
    {
        "author": "楊萬里",
        "paragraphs": [
            "猶道山中淺，仍移水上居。",
            "俗人又剝啄，棹入白芙蕖。"
        ],
        "title": "薌林五十詠 泛宅",
        "id": "3291edb3-e44e-42d4-8456-11c1134ab313"
    },
    {
        "author": "楊萬里",
        "paragraphs": [
            "住處何曾遠，林間別是涼。",
            "清風酣一枕，底許覓羲皇。"
        ],
        "title": "薌林五十詠 北垞",
        "id": "bcdff516-2923-4eba-b1d5-1d32299bf28f"
    },
    {
        "author": "楊萬里",
        "paragraphs": [
            "爭進千岐捷，辭榮一著難。",
            "生龜教脫殻，試作個般看。"
        ],
        "title": "薌林五十詠 退齋",
        "id": "1ef4ccd2-2202-4fd2-92c4-35887af09e55"
    },
    {
        "author": "楊萬里",
        "paragraphs": [
            "宇宙一行店，誰爲店主人。",
            "主人亦解去，而況爨餘薪。"
        ],
        "title": "薌林五十詠 寓齋",
        "id": "9cb0cab4-1fc7-4a79-9b8c-b88014d1cf92"
    },
    {
        "author": "楊萬里",
        "paragraphs": [
            "不是人間種，移從月脇來。",
            "廣寒香一點，吹得滿山開。"
        ],
        "title": "薌林五十詠 叢桂",
        "id": "28092749-c055-4744-814d-c23c3214ce2f"
    },
    {
        "author": "楊萬里",
        "paragraphs": [
            "老子齋中宿，同來無一人。",
            "若非明月客，誰伴白雲身。"
        ],
        "title": "薌林五十詠 山齋",
        "id": "c3f1396b-4301-496f-88bc-509de9d0d5eb"
    },
    {
        "author": "楊萬里",
        "paragraphs": [
            "晚酌居然醉，昏昏不自持。",
            "奇哉蒼玉枕，眠到月來時。"
        ],
        "title": "薌林五十詠 醉石",
        "id": "043ce0b1-908a-468b-b329-8fbc889fa74c"
    },
    {
        "author": "楊萬里",
        "paragraphs": [
            "健碧繽繽葉，斑紅淺淺芳。",
            "幽香空自秘，風肯秘幽香。"
        ],
        "title": "薌林五十詠 蘭畹",
        "id": "95ba3e06-f1c8-41da-a63c-769b60e89491"
    },
    {
        "author": "楊萬里",
        "paragraphs": [
            "紫霓橫天度，銀盤湧水來。",
            "先生騎霓脊，盤上捲金杯。"
        ],
        "title": "薌林五十詠 駕月橋",
        "id": "f8e44712-3f5c-4ef7-a94b-0c716dd4a806"
    },
    {
        "author": "楊萬里",
        "paragraphs": [
            "坳中一池墨，腕中百斛力。",
            "灑作五十詩，千年照泉石。"
        ],
        "title": "薌林五十詠 墨坳",
        "id": "ed57bf5a-e17a-4ce4-8469-23033d8fcaa1"
    },
    {
        "author": "楊萬里",
        "paragraphs": [
            "凜凜冰霜節，脩脩玉雪身。",
            "便無文與可，不有月傳神。"
        ],
        "title": "薌林五十詠 竹齋",
        "id": "12929c25-40ff-439c-90b4-17340eb6bdf5"
    },
    {
        "author": "楊萬里",
        "paragraphs": [
            "雙樹有古色，一几非今樣。",
            "祗言此老亡，月夜聞屐響。"
        ],
        "title": "薌林五十詠 三老亭",
        "id": "b5626632-8e29-49e7-ab78-72ed5be65a5e"
    },
    {
        "author": "楊萬里",
        "paragraphs": [
            "點檢苔花暈，微茫拄杖痕。",
            "酴醾幾開落，山雨濕黄昏。"
        ],
        "title": "薌林五十詠 通幽徑",
        "id": "ffef83d2-0637-4a8b-9b3c-b609ef117725"
    },
    {
        "author": "楊萬里",
        "paragraphs": [
            "老以書爲命，眼將書作讎。",
            "薌林與誠叟，同販短檠愁。"
        ],
        "title": "薌林五十詠 讀書堂",
        "id": "2ebae7aa-97cf-485e-bf82-eb07f41c4588"
    },
    {
        "author": "楊萬里",
        "paragraphs": [
            "春笋肥堪菜，秋花暖可氈。",
            "何須雙野鴨，屏上五湖天。"
        ],
        "title": "薌林五十詠 碧蘆潀",
        "id": "d5c1d998-3a60-4d1b-b645-4c9039543470"
    },
    {
        "author": "楊萬里",
        "paragraphs": [
            "南北與東西，溪光仍樹色。",
            "人間無熱軒，物外清涼國。"
        ],
        "title": "薌林五十詠 無熱軒",
        "id": "f9fb2300-4423-4c6b-92dc-a900d47de752"
    },
    {
        "author": "楊萬里",
        "paragraphs": [
            "繭館三眠老，桑村獨樹春。",
            "坐看黄更隕，應有一寒人。"
        ],
        "title": "薌林五十詠 柔桑陌",
        "id": "fd41223e-dbfb-4a31-ae33-275df410cc01"
    },
    {
        "author": "楊萬里",
        "paragraphs": [
            "秋顆酣天酒，春花噀國香。",
            "薌林親手種，中有洞庭霜。"
        ],
        "tags": [
            "洞庭湖"
        ],
        "title": "薌林五十詠 柑子園",
        "id": "c2ac19eb-b7d3-4b08-af00-c61853dea319"
    },
    {
        "author": "楊萬里",
        "paragraphs": [
            "爲惜丹砂尾，親投碧草潭。",
            "前頭有香餌，千萬不須貪。"
        ],
        "title": "薌林五十詠 放魚磯",
        "id": "e95dea44-5daa-4da6-994d-c8bfbad23abf"
    },
    {
        "author": "楊萬里",
        "paragraphs": [
            "可憐林下鶴，獨肯伴先生。",
            "猶有沖天志，君聽叫月聲。"
        ],
        "title": "薌林五十詠 白鶴亭",
        "id": "b3b0b9ee-2cca-40b4-a40b-0361ce9f7b3f"
    },
    {
        "author": "楊萬里",
        "paragraphs": [
            "軟甃瑠璃地，生揉翡翠幃。",
            "莫教星月入，玉鏡點金徽。"
        ],
        "title": "薌林五十詠 羃翠庭",
        "id": "0289230e-0522-45d4-9678-e84bb5e4874c"
    },
    {
        "author": "楊萬里",
        "paragraphs": [
            "不博右軍字，且留房相池。",
            "新雛黄似酒，把酒看羣嬉。"
        ],
        "title": "薌林五十詠 鵝篆灘",
        "id": "3bf50a9d-997b-4345-9789-3bcee4483904"
    },
    {
        "author": "楊萬里",
        "paragraphs": [
            "高謝三公府，來耕五畝園。",
            "園中有何好，老子笑無言。"
        ],
        "title": "薌林五十詠 南埭",
        "id": "cf8ec1d2-896c-4454-9bcd-e333d8cf7e8e"
    },
    {
        "author": "楊萬里",
        "paragraphs": [
            "北垞通南埭，前花映後花。",
            "雨多橋板斷，拆碎兩涯霞。"
        ],
        "title": "薌林五十詠 過花橋",
        "id": "c5c56710-5057-4245-be47-58e28c0227d1"
    },
    {
        "author": "楊萬里",
        "paragraphs": [
            "白雪堆穠李，紅藍染靚桃。",
            "晨粧須蚤看，莫待日華高。"
        ],
        "title": "薌林五十詠 桃李蹊",
        "id": "fa3d9a3e-c007-4bc6-9c2f-9fd844243d05"
    },
    {
        "author": "楊萬里",
        "paragraphs": [
            "堂上清如水，薌林對兩疎。",
            "只今詩社裏，畫作企疎圖。"
        ],
        "title": "薌林五十詠 企疎堂",
        "id": "bb5d3ddd-dea7-4bfa-8fed-6fb4e4e3ede9"
    },
    {
        "author": "楊萬里",
        "paragraphs": [
            "自昔花如雪，而今葉入雲。",
            "先生已仙去，誰與共天醇。"
        ],
        "title": "薌林五十詠 梅坡",
        "id": "7e3cc8b5-802f-4fd5-87f7-4cd2a6a53321"
    },
    {
        "author": "楊萬里",
        "paragraphs": [
            "禁火曉未暖，踏青昏恰歸。",
            "何堪一原雪，將冷入春衣。"
        ],
        "title": "薌林五十詠 梨花原",
        "id": "882bb385-c4c5-4b0b-b575-0af754808481"
    },
    {
        "author": "楊萬里",
        "paragraphs": [
            "艷翠春銷骨，妖紅醉入肌。",
            "花仙別無訣，一味服燕支。"
        ],
        "title": "薌林五十詠 海棠洞",
        "id": "3488659b-fad2-4539-9065-4a884d9b7a25"
    },
    {
        "author": "楊萬里",
        "paragraphs": [
            "冷笑元無味，孤高別有心。",
            "誰將桃李眼，雪裏解相尋。"
        ],
        "title": "薌林五十詠 歲寒亭",
        "id": "df0544eb-d57d-46f3-acc1-cb729776b06a"
    },
    {
        "author": "楊萬里",
        "paragraphs": [
            "西風破幽馥，東籬散清好。",
            "淵明不可作，邂逅薌林老。"
        ],
        "title": "薌林五十詠 菊坡",
        "id": "56ca9caa-211b-4c50-991f-0862b015ad2e"
    },
    {
        "author": "楊萬里",
        "paragraphs": [
            "道白非真白，言紅不苦紅。",
            "請君紅白外，別眼看天工。"
        ],
        "title": "薌林五十詠 文杏塢",
        "id": "d546848a-56d7-4678-ad74-b8fdd0310b79"
    },
    {
        "author": "楊萬里",
        "paragraphs": [
            "日出花藥麗，風生芝朮香。",
            "枕中兼肘後，別有不傳方。"
        ],
        "title": "薌林五十詠 藥欄",
        "id": "c4c3e5f0-219e-4088-8756-e7473af11876"
    },
    {
        "author": "楊萬里",
        "paragraphs": [
            "誰言玉井春，不作雙井味。",
            "會有眠雲客，領略兩相似。"
        ],
        "title": "薌林五十詠 玉井",
        "id": "83ca48e6-cb8f-4576-836e-92cf96e7078a"
    },
    {
        "author": "楊萬里",
        "paragraphs": [
            "岸植木菡萏，池栽水拒霜。",
            "那知一家種，同艷不同香。"
        ],
        "title": "薌林五十詠 芙蓉沜",
        "id": "cf03c61f-9435-4eff-a535-75759846eb7f"
    },
    {
        "author": "楊萬里",
        "paragraphs": [
            "陰作官街綠，花催舉子黄。",
            "公家有三樹，猶带鳳池香。"
        ],
        "title": "薌林五十詠 槐陰墿",
        "id": "98cb85b9-5341-467b-a1de-23f3a01f73ec"
    },
    {
        "author": "楊萬里",
        "paragraphs": [
            "避世無功酒，臨流元亮詩。",
            "鶴鳴入天聽，葉下報秋悲。"
        ],
        "title": "薌林五十詠 東臯",
        "id": "07fe36f2-7fb7-43d2-bed8-04ef7c09ac61"
    },
    {
        "author": "楊萬里",
        "paragraphs": [
            "泠泠無絃箏，洶洶自鳴鼓。",
            "最是醉夢中，喚作松風雨。"
        ],
        "title": "薌林五十詠 聽水亭",
        "id": "d57c75e7-5253-4392-a27f-1a153466b982"
    },
    {
        "author": "楊萬里",
        "paragraphs": [
            "玉樹參差出，天花頃刻開。",
            "先生倚欄處，指點是瑶臺。"
        ],
        "title": "薌林五十詠 雪臺",
        "id": "3c558390-42f6-4248-bcdf-f7748ccee5ea"
    },
    {
        "author": "楊萬里",
        "paragraphs": [
            "坡壟端何似，波濤起復低。",
            "醉眠桂花雪，不覺月華西。"
        ],
        "title": "薌林五十詠 西崦",
        "id": "3384bf3d-98f6-43eb-a5bd-05675a472145"
    },
    {
        "author": "楊萬里",
        "paragraphs": [
            "往往游西崦，時時憩午陰。",
            "鳳來人不見，飛入碧枝深。"
        ],
        "title": "薌林五十詠 碧梧垷",
        "id": "c1269da0-a584-4f2b-95eb-bd13622f6195"
    },
    {
        "author": "楊萬里",
        "paragraphs": [
            "茂苑猶香名，南陽已荒草。",
            "更兼薌林中，三洲是三島。"
        ],
        "title": "薌林五十詠 百花洲",
        "id": "2c4f6c8d-d962-4147-ae81-d85706ec332d"
    },
    {
        "author": "楊萬里",
        "paragraphs": [
            "閣皂風煙外，江西小有天。",
            "茲山本無主，掇入筆牀前。"
        ],
        "title": "薌林五十詠 有山堂",
        "id": "b3284d4a-d728-45dc-b2a2-ee0d5a6e8d38"
    },
    {
        "author": "楊萬里",
        "paragraphs": [
            "已訝松生市，更將湖入城。",
            "如何造物者，百巧供先生。"
        ],
        "title": "薌林五十詠 松湖",
        "id": "84195741-61da-40a1-a619-950df9187b46"
    },
    {
        "author": "楊萬里",
        "paragraphs": [
            "蘆菔鼠尾大，蔓菁兔耳長。",
            "先生不忍摘，野客却同嘗。"
        ],
        "title": "薌林五十詠 折蔬亭",
        "id": "8398ad6b-dee7-437c-a3ad-7d6c718994bc"
    },
    {
        "author": "楊萬里",
        "paragraphs": [
            "獨酌聖賢酒，新嘗子母瓜。",
            "丁寧林下友，莫道故侯家。"
        ],
        "title": "薌林五十詠 瓜田",
        "id": "6f1b50d4-585f-4022-abf6-300bf0583a04"
    },
    {
        "author": "楊萬里",
        "paragraphs": [
            "極目斜陽樹，乘風落月梁。",
            "更和山與水，併作一秋光。"
        ],
        "title": "薌林五十詠 連輝觀",
        "id": "7e6dff1d-413d-48dc-82df-a9e9e5ac7f07"
    },
    {
        "author": "楊萬里",
        "paragraphs": [
            "天寒春淺蟄未開，船頭一聲出地雷。",
            "老夫驚倒卷簾看，白浪飛從東海來。",
            "東海復東幾萬里，扶桑頃刻到長淮。",
            "琉璃地上玉山起，玉山自走非人推。",
            "似聞海若怒川后，雨師風伯同抽差。",
            "夜提橫水明光甲，大呼一戰龜山頹。",
            "老夫送客理歸棹，適逢奇觀亦壯哉。",
            "豈不懷歸船不進，繫纜古柳依雲堆。",
            "須臾驚定却成喜，分付客愁金縷杯。"
        ],
        "title": "瀆頭阻風",
        "id": "c59f581e-1ebc-4495-a985-e6de64f56840"
    },
    {
        "author": "楊萬里",
        "paragraphs": [
            "今宵合過山陽驛，泊船問來是洪澤。",
            "都梁到此只一程，却費一宵兼兩日。",
            "政緣夜來到瀆頭，打頭風起浪不休。",
            "舟人相賀已入港，不怕淮河更風浪。",
            "老夫摇手且低聲，驚心猶恐淮神聽。",
            "急呼津吏催開閘，津吏叉手不敢答。",
            "早潮已落水入淮，晚潮未來閘不開。",
            "細問晚潮何時來，更待玉蟲綴金釵。"
        ],
        "title": "至洪澤",
        "id": "a24aea2d-ff8d-4c5e-aa00-781bd3db4073"
    },
    {
        "author": "楊萬里",
        "paragraphs": [
            "索寞淮陰縣，人家草草中。",
            "荻籬緯春勝，茅屋學船篷。",
            "今日非昨日，南風轉北風。",
            "霍然香霧散，放出一輪紅。"
        ],
        "title": "過淮陰縣",
        "id": "aae3a047-1817-41b2-afa8-fff03886fd61"
    },
    {
        "author": "楊萬里",
        "paragraphs": [
            "兩岸黄旗小隊兵，新晴歸路馬蹄輕。",
            "全番長笛橫腰鼓，一曲春風出塞聲。",
            "鵲噪鴉啼俱喜色，船輕風順更兼程。",
            "却思兩日淮河浪，心悸魂驚尚未平。"
        ],
        "title": "過磨盤得風掛帆",
        "id": "5efa0bb2-9b1f-41d1-874e-bff453e052a7"
    },
    {
        "author": "楊萬里",
        "paragraphs": [
            "已近山陽望漸寬，湖光百里見千村。",
            "人家四面皆臨水，柳樹雙垂便是門。",
            "全盛向來元孔道，雜耕今是一雄藩。",
            "金湯再葺真長策，此外猶須子細論。"
        ],
        "title": "望楚州新城",
        "id": "55640c7e-4a2f-46f9-b865-87b6c1941493"
    },
    {
        "author": "楊萬里",
        "paragraphs": [
            "回顧山陽北，前瞻寶應東。",
            "又逢翻手雨，更著打頭風。",
            "不了行程債，從來賦命窮。",
            "客愁無訴處，摇指畫船篷。"
        ],
        "title": "阻風泊黄浦",
        "id": "4b90c55c-6934-454a-9c39-1ab15fe28c81"
    },
    {
        "author": "楊萬里",
        "paragraphs": [
            "寒裏船門不可開，試開一望興悠哉。",
            "空濛煙雨微茫樹，都向湖光外面來。"
        ],
        "title": "過寶應縣新開湖十首  其一",
        "id": "1f050099-6d79-4de6-a0a1-781c77b7588b"
    },
    {
        "author": "楊萬里",
        "paragraphs": [
            "細雨初如弄隙塵，須臾化作舞空蚊。",
            "作團面旋還分散，只見輕煙與薄雲。"
        ],
        "title": "過寶應縣新開湖十首  其二",
        "id": "6878cf64-a20d-4be0-bc89-c5c288a13047"
    },
    {
        "author": "楊萬里",
        "paragraphs": [
            "雨絲拂水不曾沉，一一如珠一一明。",
            "亂走不停跳不住，忽然跳入水精瓶。"
        ],
        "title": "過寶應縣新開湖十首  其三",
        "id": "fbb6bf96-7bd8-411e-bb57-bb85113df791"
    },
    {
        "author": "楊萬里",
        "paragraphs": [
            "漁家可是厭塵囂，結屋圓沙最盡梢。",
            "外面更栽楊柳樹，上頭無數鷺鷥巢。"
        ],
        "title": "過寶應縣新開湖十首  其四",
        "id": "10259d03-1c5d-4148-a412-eb3d5b6be3c4"
    },
    {
        "author": "楊萬里",
        "paragraphs": [
            "湖堤插柳早青葱，猶带隋家舊土風。",
            "莫笑千株尺來許，看渠攬盡夕陽紅。"
        ],
        "title": "過寶應縣新開湖十首  其五",
        "id": "406a5396-27b9-49fe-9e58-ea3c98c7e2c4"
    },
    {
        "author": "楊萬里",
        "paragraphs": [
            "雨裏樓船即釣磯，碧雲便是綠蓑衣。",
            "滄波萬頃平如鏡，一隻鸕鷀貼水飛。"
        ],
        "title": "過寶應縣新開湖十首  其六",
        "id": "4a4c2717-7683-4b7b-bbc1-69067afb4b3f"
    },
    {
        "author": "楊萬里",
        "paragraphs": [
            "半濃黛汁點遥林，微淡鉛膏抹暮雲。",
            "似白如青都不是，淮南弄色五湖春。"
        ],
        "title": "過寶應縣新開湖十首  其七",
        "id": "fc11a492-b46a-4ee4-aa80-4272fe7bf88c"
    },
    {
        "author": "楊萬里",
        "paragraphs": [
            "天上雲煙壓水來，湖中波浪打雲回。",
            "中間不是平林樹，水色天容拆不開。"
        ],
        "title": "過寶應縣新開湖十首  其八",
        "id": "7ec1f42a-669d-4bfe-93fe-f58079ff33cd"
    },
    {
        "author": "楊萬里",
        "paragraphs": [
            "兩隻釣船相對行，釣車自轉不須縈。",
            "車停不轉船停處，特地縈車手不停。"
        ],
        "title": "過寶應縣新開湖十首  其九",
        "id": "3c004990-03a2-4553-827d-5e6308073436"
    },
    {
        "author": "楊萬里",
        "paragraphs": [
            "五湖佳處是荒寒，却爲無山水更寬。",
            "歸去江南無此景，未須喫飯且來看。"
        ],
        "title": "過寶應縣新開湖十首  其一○",
        "id": "6d2c44db-e69b-42ce-8c2c-66f5dd840c8f"
    },
    {
        "author": "楊萬里",
        "paragraphs": [
            "水渚纔容足，漁家便架椽。",
            "屋根些子地，簷外不勝天。",
            "岸岸皆垂柳，門門一釣船。",
            "五湖好風月，乞與不論錢。"
        ],
        "title": "過九里亭",
        "id": "46e6b303-7580-44af-9b58-021590f9948b"
    },
    {
        "author": "楊萬里",
        "paragraphs": [
            "浪說春歸已四旬，淮南元自不知春。",
            "明朝却是中和節，野次誰憐寂寞人。"
        ],
        "title": "過楊子橋二首  其一",
        "id": "23eead99-290c-42c8-9ab8-573e4439bce7"
    },
    {
        "author": "楊萬里",
        "paragraphs": [
            "客愁滿目政無聊，忽報船經楊子橋。",
            "未到江南心已喜，隔江山色碧相招。"
        ],
        "title": "過楊子橋二首  其二",
        "id": "16524f6c-d1b9-4754-a313-9d0b4d49e506"
    },
    {
        "author": "楊萬里",
        "paragraphs": [
            "金鉦三聲船欲發，天地蒼茫忽開闔。",
            "惡風吹倒多景樓，怒濤打碎金山塔。",
            "濤頭拋船入半空，船從空中落水中。",
            "勢如崩山同日二十九，聲如推墮萬石之簴千石鐘。",
            "岸人驚呼船欲沒，舟人絕叫船復出。",
            "平生所聞楊子江，無風已自波相撞。",
            "莫教風動一波起，三日奔騰收不止。",
            "君不見逆酋投鞭欲斷流，藁街自送月氏頭。"
        ],
        "title": "瓜州遇風",
        "id": "1411ebfa-5825-417c-a3cb-02b42b408505"
    },
    {
        "author": "楊萬里",
        "paragraphs": [
            "石翁誰怒猶睅目，石婆多愁鬢先秃。",
            "荒山野水四無人，二老對立今幾春。",
            "珠襦玉匣化爲土，金雁銀鳬亦飛去。",
            "知是六朝何帝陵，摩娑碧蘚俱無語。"
        ],
        "title": "再賦石翁石婆",
        "id": "c31f52cc-f255-451c-b336-0619ef81501b"
    },
    {
        "author": "楊萬里",
        "paragraphs": [
            "看盡都城種海棠，只將一徑引教長。",
            "約齋妙出春風手，人在中央花四傍。"
        ],
        "title": "觀張功父南湖海棠杖藜走筆三首  其一",
        "id": "019256db-cbae-404d-8b29-f08ea80798e5"
    },
    {
        "author": "楊萬里",
        "paragraphs": [
            "百株都好却嫌渠，揀中東邊第一株。",
            "開與未開相間著，濃紅密密淡疎疎。"
        ],
        "title": "觀張功父南湖海棠杖藜走筆三首  其二",
        "id": "f3126fe1-a16e-489c-800b-e4f3641b437d"
    },
    {
        "author": "楊萬里",
        "paragraphs": [
            "天工信手灑明霞，若遣停勻未必佳。",
            "却得數株多葉底，殷勤襯出密邊花。"
        ],
        "title": "觀張功父南湖海棠杖藜走筆三首  其三",
        "id": "c89be244-f557-4b46-88a4-54faf74d536d"
    },
    {
        "author": "楊萬里",
        "paragraphs": [
            "河東鸑鷟志青天，冀北麒麟受玉鞭。",
            "二十年前元脫穎，五千人裏又遺賢。",
            "請君更草凌雲賦，老我重看斫桂仙。",
            "趁取春風雙鬢綠，收科誰後復誰先。"
        ],
        "title": "送薛子約下第歸永嘉",
        "id": "deb85ce9-c27d-4c3d-9ad4-47ce1336a173"
    },
    {
        "author": "楊萬里",
        "paragraphs": [
            "南湖窠木已交加，種欖栽榿更北涯。",
            "生眼錯呼爲夜合，新鶑知不是桃花。",
            "綠陰四合藏雲屋，翠浪全機織素紗。",
            "桂隠主人臞見骨，不餐酥酪却餐茶。"
        ],
        "title": "和張功父榿木巴欖花韻",
        "id": "741d8d27-4ce9-4554-8b30-9ffadc822c76"
    },
    {
        "author": "楊萬里",
        "paragraphs": [
            "西湖野僧誇藏冰，半年化作真水精。",
            "南湖詩人笑渠拙，不如儂家解乾雪。",
            "藏冰窨子山之幽，鑱透九地山鬼愁。",
            "儂家藏雪有妙手，分明曬在翡翠樓。",
            "向來巽二拉滕六，玉妃夜投玉川屋。",
            "剪水作花吹朔風，揉雲爲粉散寒空。",
            "醉揮兩袖拂銀漢，梢頭萬斛冷不融。",
            "瓊田挈月拾翠羽，砌成重樓天半許。",
            "盤作青蛟吐綠霧，亂飄六出薰沉炷。",
            "人間雪脆那可藏，天上雪落何曾香。",
            "三月盡頭四月首，南湖香雪今誰有，分似誠齋老詩叟。",
            "碎挼玉花泛春酒，一飲一石更五斗。"
        ],
        "tags": [
            "西湖"
        ],
        "title": "走筆謝張功父送似酴醾",
        "id": "efe9693d-266f-4f06-a1dc-2fc336caec31"
    },
    {
        "author": "楊萬里",
        "paragraphs": [
            "玉奴何必減花奴，省識春風作畫圖。",
            "臨水隔花看走馬，翻身射雁落彫弧。",
            "詞場君擅傾城色，詩社儂凋覓句鬚。",
            "摩壘致師仰餘勇，政慚連叔答肩吾。"
        ],
        "title": "和祝汝玉作舉子語之句",
        "id": "cdce144d-bbb9-48ae-9297-a054d741306d"
    },
    {
        "author": "楊萬里",
        "paragraphs": [
            "不謁長安衆富兒，不隨舉子脫麻衣。",
            "片雲出岫元無事，催我詩成翻手歸。"
        ],
        "title": "和徐盈贈詩二首  其一",
        "id": "56a1f658-c547-4723-bbb0-23cecb4dbb2a"
    },
    {
        "author": "楊萬里",
        "paragraphs": [
            "無鬼玄談彫苦空，端能問字過楊雄。",
            "韓琮不生王駕死，乞君明月與清風。"
        ],
        "title": "和徐盈贈詩二首  其二",
        "id": "739d8f74-cbb6-4216-9c52-2293881d03b0"
    },
    {
        "author": "楊萬里",
        "paragraphs": [
            "烏府何緣著佞臣，紫皇親擢得斯人。",
            "金丹半粒回元氣，玉宇崇朝作好春。",
            "不惜孤身輕一葉，坐令九鼎重千鈞。",
            "萬牛回首求梁棟，未要沱江理釣緡。"
        ],
        "title": "送劉德脩殿院直閣將漕潼川二首  其一",
        "id": "9270d351-6930-4139-a0e0-9dea55ef162c"
    },
    {
        "author": "楊萬里",
        "paragraphs": [
            "半世西風吹盛名，晚同朝路慰平生。",
            "一言半語到金石，四海九州成弟兄。",
            "雪嶺錦城君理棹，青鞋黄帽我歸耕。",
            "長江萬里通吳蜀，逢著雙魚各寄聲。"
        ],
        "tags": [
            "长江"
        ],
        "title": "送劉德脩殿院直閣將漕潼川二首  其二",
        "id": "cbf27644-6061-44d0-ad5f-8de967b2cec0"
    },
    {
        "author": "楊萬里",
        "paragraphs": [
            "東華踏徧軟紅塵，却去秦淮釣月輪。",
            "朱雀烏衣王謝宅，黄旗紫蓋晉梁春。",
            "江山拾得風光好，杖屨歸來句子新。",
            "祗恐參卿署軍事，醲薰薦墨到槐宸。"
        ],
        "title": "送馬莊父游金陵",
        "id": "a7deab33-5b6d-4c08-9011-6366d78e0eff"
    },
    {
        "author": "楊萬里",
        "paragraphs": [
            "君家子華翰林老，解吟芳草夕陽愁。",
            "開紅落翠天爲泣，覆手作春翻手秋。",
            "晚唐異味今誰嗜，耳孫下筆參差是。",
            "一徑芙蓉十萬枝，喚作春風二月時。",
            "旁人笑渠眼花恐落井，渠方掉頭得句呼不醒。",
            "老夫向來守荆溪，郡有詩人元不知。",
            "贈我連城雜照乘，一夜空齋橫白蜺。"
        ],
        "title": "跋吳箕秀才詩卷",
        "id": "e5b22c61-a2e8-4e71-9b2d-bedef13720c7"
    },
    {
        "author": "楊萬里",
        "paragraphs": [
            "鏡湖泮宮轉街曲，纔隔清溪便無俗。",
            "竹橋斜度透竹門，牆根一竿半竿竹。",
            "恰思是間宜看梅，忽然一枝橫出來。",
            "霜餘皴裂臂來大，只著寒花三兩箇。"
        ],
        "title": "記丘宗卿語紹興府學前景",
        "id": "9d31bbc4-641b-4bbf-94b9-538b1582291f"
    },
    {
        "author": "楊萬里",
        "paragraphs": [
            "聖主臨軒士褎然，曲江花底宴群賢。",
            "九天日月開清照，四海豪英看廣延。",
            "祗合致君上堯舜，不應侔德止宗宣。",
            "草萊憂國從今始，記取雲章第一篇。"
        ],
        "title": "和御製瓊林宴賜進士余復等詩",
        "id": "444d9168-e582-4ca2-8d66-f794759e1513"
    },
    {
        "author": "楊萬里",
        "paragraphs": [
            "出處何心一似雲，世間萬事不關身。",
            "補天鍊石無虛日，憂國如家有幾人。",
            "千載芬香只忠孝，百年富貴竟埃塵。",
            "看君兩鬢青青在，不晚歸來侍玉宸。"
        ],
        "title": "送徐宋臣監丞補外",
        "id": "af51c21b-d30d-4e53-9957-f561e8efc64f"
    },
    {
        "author": "楊萬里",
        "paragraphs": [
            "雲居山高三萬尺，下插瀏江上撞日。",
            "柳下和風百世師，有孫避地來築室。",
            "奕葉隠居三百年，栽桃種杏今滿川。",
            "當家相傳一破硯，此外文字九千卷。",
            "旄頭畢方書散亡，維仲明父再耿光。",
            "木葉衣裳野蕨腸，牙籤玉軸還堆床。",
            "更於山下起高閣，竹戶松窗照林壑。",
            "閣上諸郎夜誦聲，太一真人降雲鶴。",
            "向來有子中文科，泮宮彈琴詠菁莪。",
            "柳氏門閭人刮目，仲明依舊一漁蓑。"
        ],
        "title": "題瀏陽縣柳仲明致政雲居山書院",
        "id": "e1b7091f-8547-47ef-862a-e68b059c1c16"
    },
    {
        "author": "楊萬里",
        "paragraphs": [
            "小樓掛上綠窗櫺，落日孤雲萬態生。",
            "碧玉峰巒白銀緣，峰巒暗處緣偏明。"
        ],
        "title": "小樓晚眺雲日",
        "id": "ce79e2bb-d0df-4a5c-a97c-1ebc298259f9"
    },
    {
        "author": "楊萬里",
        "paragraphs": [
            "醉嚥冰丸不作難，不須碎嚼不須餐。",
            "聽渠歷歷胸中過，一寸詩腸一寸寒。"
        ],
        "title": "記丘宗卿嚥冰語",
        "id": "b620c23b-dac8-42a9-9564-5c1b28662712"
    },
    {
        "author": "楊萬里",
        "paragraphs": [
            "玉立長身太史公，諸郎箇箇有家風。",
            "高文大冊傳書種，怨句愁吟惱化工。",
            "鴻雁雙銜月宮桂，鵷雛獨戀蜀山桐。",
            "何如天網籠雲表，三鳳都歸上苑中。"
        ],
        "title": "送李制幹季允擢第歸蜀",
        "id": "e69ffa02-fde7-485f-ad51-1892aab44701"
    },
    {
        "author": "楊萬里",
        "paragraphs": [
            "行盡江南北，於何隠去休。",
            "福清好雲谷，老子得菟裘。",
            "風采今千古，英靈閟一丘。",
            "庭階俱玉樹，仲氏立鼇頭。"
        ],
        "title": "林宏才秉義挽辭",
        "id": "e233b72d-54ab-4b52-a159-9dbac224e682"
    },
    {
        "author": "楊萬里",
        "paragraphs": [
            "逢著詩人沈竹齋，丁寧有口不須開。",
            "被渠譜入旁觀錄，四馬如何挽得回。"
        ],
        "title": "題沈子壽旁觀錄",
        "id": "46a5e890-153e-4383-97c9-70991ff5fa10"
    },
    {
        "author": "楊萬里",
        "paragraphs": [
            "脚踏雞翹豹尾間，心飛碧岫白雲端。",
            "人看疎傅如圖畫，帝念嚴光返釣灘。",
            "玉殿松班唐次對，竹宮茅立漢祠官。",
            "自憐病鶴樊籠底，萬羨冥鴻片影寒。"
        ],
        "title": "送吳敏叔待制侍郎",
        "id": "bbaf4fb8-ecbb-4974-b304-7e0c2c746df7"
    },
    {
        "author": "楊萬里",
        "paragraphs": [
            "罨畫溪頭老詩伯，夜榜仙槎鬰林石。",
            "要令南斗避文星，却歸北辰捧天極。",
            "頃逢桂江雙鯉魚，殷勤兩寄尺素書。",
            "山長水遠到不到，未必韋郎跡也疎。",
            "書中只有相思字，更及融州一寒士。",
            "泮水曾參冷似冰，等待春風放桃李。"
        ],
        "title": "寄吳宜之",
        "id": "ad497a9d-d948-4c99-b953-89a72ec85dab"
    },
    {
        "author": "楊萬里",
        "paragraphs": [
            "愁城不著狂詩客，徑超天外華胥國。",
            "苦海惟愁熱惱人，別有月中水精域。",
            "浣花一老已九京，何人再築五言城。",
            "竹齋衣鉢傳錦里，咄咄雲煙飛落紙。",
            "胸中磊磈有餘地，語下飄蕭無俗氣。",
            "詩壇筆陣制中權，勢如常山看率然。",
            "觀者堵牆顔色沮，驚聞柘彈金盤句。",
            "老夫性癖耽此趣，被渠夜半赤手取。",
            "重陽過了元不知，猶有黄花三兩枝。"
        ],
        "title": "和沈子壽還朝天集之韻",
        "id": "47173f7a-b3ad-4bdf-89da-6cd35d625fd7"
    },
    {
        "author": "楊萬里",
        "paragraphs": [
            "細雨輕煙著地昏，湖波真箇解生塵。",
            "浄慈靈隠君休覓，失却諸峰不惱人。"
        ],
        "title": "雨中出湖上送客",
        "id": "9259ac5f-0075-4125-a026-08c1bdd01663"
    },
    {
        "author": "楊萬里",
        "paragraphs": [
            "兩岸芙蓉雨洗粧，愁將紅淚照銀塘。",
            "抬頭不起珠璣重，柳外西風特地狂。"
        ],
        "title": "入北昭慶寺",
        "id": "f7ccd316-a475-494e-a44c-4b297283ae3e"
    },
    {
        "author": "楊萬里",
        "paragraphs": [
            "半世金閨彥，中年碧落班。",
            "一般俱紫橐，千古忽青山。",
            "秋入篇章裏，春生岳牧間。",
            "汾陽舊部曲，白髮萬人潸。"
        ],
        "title": "張幾仲侍郎挽詞三首  其一",
        "id": "abd96bdc-52d3-49c8-8e7b-69fb959f8c00"
    },
    {
        "author": "楊萬里",
        "paragraphs": [
            "烈考同心德，中興異姓王。",
            "勳勞貫三極，文獻在諸郎。",
            "公也山林味，天乎日月忙。",
            "一生非不達，晚達却堪傷。"
        ],
        "title": "張幾仲侍郎挽詞三首  其二",
        "id": "2ea209a6-bd47-414f-9c67-732df5f5676e"
    },
    {
        "author": "楊萬里",
        "paragraphs": [
            "京口連滄觀，洪都孺子亭。",
            "飛觴回落月，灑筆濕寒星。",
            "別去長離索，歸來遽杳冥。",
            "知公喜儂句，五字酹英靈。"
        ],
        "title": "張幾仲侍郎挽詞三首  其三",
        "id": "7533178d-48bb-41a2-bd46-17af660864da"
    },
    {
        "author": "楊萬里",
        "paragraphs": [
            "三子官期至，同時各致勤。",
            "爭迎阿潘母，獨就大馮君。",
            "喜入烏巢舍，驚傳鶴弔墳。",
            "傷心是廷尉，目斷太行雲。"
        ],
        "title": "徐氏太淑人挽詞二首  其一",
        "id": "3a9e9872-82bc-42e5-86e5-8ae4a997d4cb"
    },
    {
        "author": "楊萬里",
        "paragraphs": [
            "赤矢生名族，烏衣媲德門。",
            "萱堂登九秩，蘭砌頷重孫。",
            "樂飲占蛇日，翻隨藥兔魂。",
            "一生參貝葉，夢幻了無痕。"
        ],
        "title": "徐氏太淑人挽詞二首  其二",
        "id": "1a63e933-5727-4fce-9742-fab78006cfd7"
    },
    {
        "author": "楊萬里",
        "paragraphs": [
            "峨眉山下三蘇鄉，至今草木文章香。",
            "近時英妙有程郎，數寸管底翻錦江。",
            "向來曾草三千牘，流涕太息仍痛哭。",
            "九虎當關北斗深，十年買桂炊白玉。",
            "荆溪溪上相識初，君猶少年我壯夫。",
            "帝城再見各白鬚，袖中一紙梁溪書。",
            "剡藤方策一萬字，猶带權書衡論味。",
            "君不見古來富貴掃無痕，只有文章照天地。"
        ],
        "title": "跋眉山程仁萬言書草",
        "id": "3bfbb6e0-8f3c-4c8c-9a42-cc713068f9de"
    },
    {
        "author": "楊萬里",
        "paragraphs": [
            "人道莊周夢蝴蝶，我言蝴蝶夢莊周。",
            "莊周解飛蝶解語，說向蝴蝶應點頭。",
            "脩辭齋中子鞏子，年少詩狂狂到底。",
            "蹇馿破帽衝達官，白眼清談對餘子。",
            "東萊一翁印斯人，世人皆憎翁不嗔。",
            "爲渠落筆三大字，政自不妨詩入神。"
        ],
        "title": "題鞏仲至脩辭齋",
        "id": "5d6871b9-e589-4850-a8cc-48ea733d454b"
    },
    {
        "author": "楊萬里",
        "paragraphs": [
            "每到炎天只願秋，如何秋到却成愁。",
            "官居也有寒蛩語，不似山間聽得幽。"
        ],
        "title": "秋夕不寐二首  其一",
        "id": "b29a613e-33fd-4872-ac7a-e38770ffad05"
    },
    {
        "author": "楊萬里",
        "paragraphs": [
            "夏熱通宵睡不成，秋涼老眼又偏醒。",
            "窗虛月白清無夢，却爲西風數漏聲。"
        ],
        "title": "秋夕不寐二首  其二",
        "id": "f1609621-4565-473f-a7c5-30e037f86eef"
    },
    {
        "author": "楊萬里",
        "paragraphs": [
            "洙泗淵源一線寒，再從伊洛起濤瀾。",
            "偶看上蔡先生語，滿目淙淙八節灘。"
        ],
        "title": "跋符發所錄上蔡語二首  其一",
        "id": "59c71ea9-efc8-4173-875a-6411b142292d"
    },
    {
        "author": "楊萬里",
        "paragraphs": [
            "符君天秀擢炎方，繭足擔簦學北方。",
            "不是澹菴謫南海，姓名那得許芬香。"
        ],
        "title": "跋符發所錄上蔡語二首  其二",
        "id": "f1e5664e-c559-4d22-b8f4-bbae3a3dc0dc"
    },
    {
        "author": "楊萬里",
        "paragraphs": [
            "廬陵舊墨說潘衡，廬陵新墨說張生。",
            "潘家衣鉢嗣蘇子，張家苗裔出易水。",
            "易水松花煙一螺，漲起倒流三峽波。",
            "人言天下無白墨，那知真有玄尚白。",
            "磨光漆几奪眼睛，試點一點傾人城。"
        ],
        "title": "贈墨工張公明",
        "id": "7a05e67f-0a49-442c-8bd4-5a6b85295eb0"
    },
    {
        "author": "楊萬里",
        "paragraphs": [
            "太行界天二千里，清晨跳入寒窗底。",
            "黄河動地萬壑雷，却與太行相趁來。",
            "青崖顛狂白波怒，老夫驚倒立不住。",
            "乃是丘遲出塞歸，贈我大軸出塞詩。",
            "手持漢節娖秋月，弓挂天山鳴積雪。",
            "過故東京到北京，淚滴禾黍枯不生。",
            "誓取胡頭爲飲器，盡與遺民解魋髻。",
            "詩中哀怨訴阿誰，河水嗚咽山風悲。",
            "中原萬象聽驅使，總隨詩句歸行李。",
            "君不見晉人王右軍，龍跳虎卧筆有神。",
            "何曾哦得一句子，自哦自寫傳世人。",
            "君不見唐人杜子美，萬草千花句何綺。",
            "祗以詩傳字不傳，却羨別人雲落紙。",
            "莫道丘遲一軸詩，此詩此字絕世奇。",
            "再三莫遣鬼神知，鬼神知了偷却伊。"
        ],
        "title": "跋丘宗卿侍郎見贈使北詩一軸",
        "id": "a1cf8044-d05d-4256-a098-2183dd1457ff"
    },
    {
        "author": "楊萬里",
        "paragraphs": [
            "烏衣巷裏批敕手，整頓乾坤渠儘有。",
            "天風吹入水精宮，一夜陽和徧花柳。",
            "愛殺苕溪波底雲，揉雲釀出蒲萄春。",
            "更挼百花作香塵，小槽濺破真珠痕。",
            "一杯吸盡太湖月，郡齋忽念山中客。",
            "遠澆白首草玄人，伯雅仲雅俱清絕。",
            "一介不肯遣長鬚，却遣郭索持尺書。",
            "二執戈者爭走趨，登彼糟丘勸腹腴，可憐郭索與陸諝。",
            "不傍貴人熱門戶，却訪誠齋老病翁，多謝苕溪賢地主。"
        ],
        "tags": [
            "太湖"
        ],
        "title": "謝湖州太守王成之給事送百花春糟蟹",
        "id": "5dc3ca3e-186c-432e-b318-fc1a946b3312"
    },
    {
        "author": "楊萬里",
        "paragraphs": [
            "我不如森森千丈松，我不如濯濯春月柳。",
            "髯疎鬢秃已雪霜，皮皺肉皴真老醜。",
            "葉生畫時顔尚朱，王生畫時骨更臞。",
            "一生愛山吟不就，兩肩化作秋山瘦。",
            "君不見褒公鄂公圖凌煙，腰間羽箭大如椽。",
            "君不見浣花醉圖粉墨落，日斜泥滑馿失脚。",
            "貴人寒士兩相嗤，畫圖猶在人已非。",
            "王生王生且停手，不如生前一杯酒。"
        ],
        "title": "贈寫真水鑑處士王溫叔",
        "id": "35defd8c-0445-425a-858d-404080c571bb"
    },
    {
        "author": "楊萬里",
        "paragraphs": [
            "汾陰西祀告昇平，四海無波鏡樣清。",
            "乞與幽人好風月，萬山裏許聽泉聲。"
        ],
        "title": "題汪季路太丞魏野草堂圖二首  其一",
        "id": "9558b233-ac9f-4884-94f9-2482a4939800"
    },
    {
        "author": "楊萬里",
        "paragraphs": [
            "奉常夫子半錢無，不問田園況室廬。",
            "聞道買來新宅子，借看却是草堂圖。"
        ],
        "title": "題汪季路太丞魏野草堂圖二首  其二",
        "id": "a795ea28-0421-4ad1-82b4-00e8ead34172"
    },
    {
        "author": "楊萬里",
        "paragraphs": [
            "虎夫馳射殿西偏，一箭穿毬不再彎。",
            "飛騎新圖天上本，龍眠偷得到人間。"
        ],
        "title": "題汪季路所藏李伯時飛騎斫鬃射楊枝及繡毬圖二首  其一",
        "id": "cf84c8c1-fa35-45df-b2f9-bf43756a9a46"
    },
    {
        "author": "楊萬里",
        "paragraphs": [
            "君王將幸寶津園，刷洗天駒尚未乾。",
            "禁地何緣有闌入，考官應奉得來看。"
        ],
        "title": "題汪季路所藏李伯時飛騎斫鬃射楊枝及繡毬圖二首  其二",
        "id": "d6efe6bf-3b7e-4739-8ffb-b201adbc1e34"
    },
    {
        "author": "楊萬里",
        "paragraphs": [
            "日日南高峰，知我登小樓。",
            "笑回紫翠面，擎獻新鮮秋。",
            "獨將詩魂去，恣繞月脇游。",
            "得句寄與渠，月姊不敢搜。",
            "絕頂珥瓊筆，仰空書銀鈎。",
            "今晨招不來，開窗得孤愁。",
            "折簡呼屏翳，能爲追亡不。"
        ],
        "title": "曉登小樓霧失南高峰塔",
        "id": "185a7522-f165-44b9-ab9a-caad8856975e"
    },
    {
        "author": "楊萬里",
        "paragraphs": [
            "右軍樂毅論，大令洛神賦。",
            "王家小楷天取將，祗餘驚鸞尚雙翥。",
            "昭陵銀海閟銀鈎，秦王卧看偷兒偷。",
            "秣陵井苔剝山骨，祝融復遣山鬼搜。",
            "裂瓊劃玉各分散，遺下寶圭三五段。",
            "墨卿收拾驪頷珠，僅僅一百八十餘。",
            "江西今代韓吏部，古心古道生好古。",
            "雷電勃興急捉取，阿那精靈會飛去。"
        ],
        "title": "跋羅春伯所藏高氏樂毅論",
        "id": "3f3d3af8-6b7a-4c71-bc24-7889c3fdb38e"
    },
    {
        "author": "楊萬里",
        "paragraphs": [
            "萬方英傑集橋門，作麽吾州不數人。",
            "之子獨携一方策，短檠以外四無鄰。",
            "歲云暮矣猶爲客，歸去來兮未立身。",
            "待上六鼇頭上立，還家藉手拜雙親。"
        ],
        "title": "贈周敬伯",
        "id": "88a34c77-3a3c-4f82-b8a7-c49f8196ea49"
    },
    {
        "author": "楊萬里",
        "paragraphs": [
            "寶晉雲煙雜海濤，玉谿花月寫風騷。",
            "一生不倩毛錐子，只倩并州快翦刀。"
        ],
        "title": "贈翦字吳道人",
        "id": "097bea38-db8c-4b08-960f-518c676f0d11"
    },
    {
        "author": "楊萬里",
        "paragraphs": [
            "東吳南垂楚北際，中央不合大如礪。",
            "百灘千嶂自一川，清空不是人間世。",
            "玉山先生携老禪，把茅結庵開小軒。",
            "身前身後來醉眠，一醉不醒三千年。",
            "先生杖屨半宇宙，每到此軒去還又。",
            "爲憐雪立孤竹君，月骨風筋如許瘦。",
            "向來種笋今排天，先生手痕故依然。",
            "騎龍帝旁爲飛仙，玉棺寂寞空寒煙。"
        ],
        "title": "題汪聖錫墳庵真如軒在玉山常山之間",
        "id": "95335648-3a9b-4804-97bc-67918cfb1146"
    },
    {
        "author": "楊萬里",
        "paragraphs": [
            "今代老龜蒙，無書遺子公。",
            "也能將好句，特地寄西風。",
            "遲暮甘三已，飄零笑兩窮。",
            "絕憐張與陸，百戰角新功。"
        ],
        "title": "和陸務觀用張季長吏部韻寄季長兼簡老夫補外之行二首  其一",
        "id": "68f2ac9c-53a5-4711-b253-955536535a2e"
    },
    {
        "author": "楊萬里",
        "paragraphs": [
            "別去公懷我，詩來我夢公。",
            "半輪笠澤月，一信鏡湖風。",
            "豈有詩名世，而無鬼作窮。",
            "管城言曉事，猶欲策元功。"
        ],
        "title": "和陸務觀用張季長吏部韻寄季長兼簡老夫補外之行二首  其二",
        "id": "d96857f2-7408-42e3-8a25-81b640f4ec93"
    },
    {
        "author": "楊萬里",
        "paragraphs": [
            "耐癢呼僮理亂絲，一梳一快勝千篦。",
            "是中妙處無人會，合眼垂頭到睡時。"
        ],
        "title": "之官江左舟中梳頭",
        "id": "b491d107-724e-4bd6-b22b-6c0944523bb7"
    },
    {
        "author": "楊萬里",
        "paragraphs": [
            "菊芽伏土糝青粟，杞笋傍根埋紫玉。",
            "雷聲一夜雨一朝，森然迸出如蕨苗。",
            "先生饑腸詩作梗，小摘珍芳汲冰井。",
            "風爐蟹眼候松聲，笊籬親撈微带生。",
            "爛炊凋胡淅青精，芼以天隨寒綠萌。",
            "饑時作齏仍作羹，飽後龍鳳同庖烹。",
            "太官蒸羔壓花片，宰夫胹蹯削瓊軟。",
            "豹胎熬出禍胎來，貴人有眼何曾見。",
            "天隨尚有愁作魔，愁杞作棘菊作莎。",
            "君不見黄金錢照紅玉豆，秋高更覺風味多。",
            "先生釀金鍊紅玉，自莎自棘如予何。",
            "金空玉盡苗復出，喫苗喫花并喫實。",
            "天隨白眼屠沽兒，不道有人頭上立。"
        ],
        "title": "題張以道上舍寒綠軒",
        "id": "7af937fe-7b68-4eee-afce-656757e455ae"
    },
    {
        "author": "楊萬里",
        "paragraphs": [
            "野次何銷追水程，昏時即住曉時行。",
            "驚眠幸自無更點，猶有船頭擊柝聲。"
        ],
        "title": "宿長安閘",
        "id": "0f15ef89-8b8c-4216-b9c3-d131b9333480"
    },
    {
        "author": "楊萬里",
        "paragraphs": [
            "船中活計只詩編，讀了唐詩讀半山。",
            "不是老夫朝不食，半山絕句當朝餐。"
        ],
        "title": "讀詩",
        "id": "cc2a1c72-61b0-4380-868f-6dc129da68d8"
    },
    {
        "author": "楊萬里",
        "paragraphs": [
            "夜來微雪曉還晴，平望維舟嫩月生。",
            "道是燭花總無恨，爲誰須暗爲誰明。"
        ],
        "title": "夜泊平望二首  其一",
        "id": "3d739170-b3ba-4d71-8fb7-0f2231e16695"
    },
    {
        "author": "楊萬里",
        "paragraphs": [
            "一色河邊賣酒家，於中酒客一家多。",
            "青帘不飲能樣醉，弄殺霜風舞殺它。"
        ],
        "title": "夜泊平望二首  其二",
        "id": "2dd34d4b-1403-48f9-9697-8afb4d8a11fd"
    },
    {
        "author": "楊萬里",
        "paragraphs": [
            "二鼕鼕，三當當。",
            "夜泊平望更點長，新月無光湖有光。",
            "昨宵一雪今宵霜，犬吠兩岸歸人忙。",
            "夜深人靜無一事，畫燭泣殘人欲睡。",
            "忽有漁船外水來，一棹波聲風雨至。",
            "半生墮在紅塵中，浮家東吳東復東。",
            "樓船夜宿瑠璃國，誰言別有水精宮。"
        ],
        "title": "平望夜景",
        "id": "6fa8aafe-07ed-4065-b9ca-b805c268494b"
    },
    {
        "author": "楊萬里",
        "paragraphs": [
            "行行遠樹慘無聊，脫盡清陰只有梢。",
            "霜幹瘦來無可庇，更能庇得鷺鷥巢。"
        ],
        "title": "遠樹",
        "id": "2d2433a0-6f33-410a-8953-128d323f5171"
    },
    {
        "author": "楊萬里",
        "paragraphs": [
            "曠野平中天四垂，凍雲罅裏日平西。",
            "水村人遠看來短，茅屋簷長反作低。",
            "最愛河堤能底巧，截他山脚不勝齊。",
            "喜聞借得姑蘇館，百尺高臺入杖藜。"
        ],
        "title": "望姑蘇",
        "id": "ef3a5cff-e46e-452d-a2b2-b11b90202df3"
    },
    {
        "author": "楊萬里",
        "paragraphs": [
            "松江未過不勝愁，過了垂虹百不憂。",
            "忽見石湖山上塔，定知塔背是蘇州。"
        ],
        "title": "風定過垂虹亭",
        "id": "db2cd4e0-f1cc-41af-b0d5-c6abd7a309eb"
    },
    {
        "author": "楊萬里",
        "paragraphs": [
            "兩年三度過垂虹，每過垂虹每雪中。",
            "要與鱸魚償舊債，不應張翰獨秋風。",
            "買來一尾那嫌少，尚有杯羹慰老窮。",
            "祗是蓴絲無覓處，仰天大笑笑天公。"
        ],
        "title": "鱸魚",
        "id": "7bba60a9-262e-4174-8781-ae85ebd8fbba"
    },
    {
        "author": "楊萬里",
        "paragraphs": [
            "夜燒銀燭卷金巵，猛落天花醉未知。",
            "若怯一寒都不看，却教六出更投誰。",
            "開門片片灑人面，送眼山山呈玉肌。",
            "纔雪又晴晴又雪，吳中風物許清奇。"
        ],
        "title": "泊姑蘇城外大雪二首  其一",
        "id": "fb4d83d6-2c57-47dc-ae91-0a97c8c5eea9"
    },
    {
        "author": "楊萬里",
        "paragraphs": [
            "今日晴光滿碧空，也無霧雨也無風。",
            "寂然窗戶黄昏後，霍地瓊瑶一望中。",
            "千里湖山銀作地，半篙舴艋玉爲宮。",
            "丁寧浮蟻非常綠，計會祥麟分外紅。"
        ],
        "title": "泊姑蘇城外大雪二首  其二",
        "id": "2a45ac6e-c6b8-4aca-91c1-3330c873b6ac"
    },
    {
        "author": "楊萬里",
        "paragraphs": [
            "南朝千載有斯人，拈出蘭亭花草春。",
            "俛仰之間已陳跡，至今此紙尚如新。"
        ],
        "title": "跋袁起巖所藏蘭亭帖",
        "id": "1ae78590-c14a-446b-8392-212dac95bcff"
    },
    {
        "author": "楊萬里",
        "paragraphs": [
            "後炭前爐便是窯，饒君是鐵也教銷。",
            "不須泉下火山獄，新制人間法外條。",
            "今日晴明殊可喜，病夫意緒自無聊。",
            "看來只欠刀圭藥，脚踏層冰雪沒腰。"
        ],
        "title": "謁范參政并赴袁起巖郡會坐中熾炭周圍遂中火毒得疾垂死乃悟貴人多病皆養之太過耳",
        "id": "63e4dd6b-1be3-4036-a78a-5f60d7117249"
    },
    {
        "author": "楊萬里",
        "paragraphs": [
            "極知借寇未多時，道是徵黄有近期。",
            "不割半青江令宅，却飛大白習家池。",
            "湖山解語云來暮，淮水無情也去思。",
            "莫近鄉關動歸興，輕黄一點上雙眉。"
        ],
        "title": "辛亥元日送章德茂自建康移帥江陵二首  其一",
        "id": "7f2c4e9f-02ee-4e12-ac78-05bdf2d94e9f"
    },
    {
        "author": "楊萬里",
        "paragraphs": [
            "西湖一別忽三年，白首相從豈偶然。",
            "到得我來恰君去，政當臘後與春前。",
            "醉餘犯雪追征帽，送了憑欄望去船。",
            "待把衣冠掛神武，看渠勳業上凌煙。"
        ],
        "tags": [
            "西湖"
        ],
        "title": "辛亥元日送章德茂自建康移帥江陵二首  其二",
        "id": "94a4b521-656d-494d-b0cb-773b4187b30a"
    },
    {
        "author": "楊萬里",
        "paragraphs": [
            "江梅未落杏先繁，萱草都齊柳半勻。",
            "却是淺寒花較耐，東風未要十分溫。"
        ],
        "title": "金陵官舍後圃散策二首  其一",
        "id": "77b81b03-77bc-4cae-a2dd-d19d6c36f1cb"
    },
    {
        "author": "楊萬里",
        "paragraphs": [
            "旋種花窠二百株，不知種了有花無。",
            "阿誰便向春工說，急擣紅藍染玉酥。"
        ],
        "title": "金陵官舍後圃散策二首  其二",
        "id": "d111749d-8ae2-4006-92ef-e6b13de3cb7b"
    },
    {
        "author": "楊萬里",
        "paragraphs": [
            "曉過新橋啟轎窗，要看春水弄春光。",
            "東風作意驚詩眼，攪亂垂楊兩岸黄。"
        ],
        "title": "過秦淮",
        "id": "b9e2d2b9-e566-4305-99e8-e4a6d01191c5"
    },
    {
        "author": "楊萬里",
        "paragraphs": [
            "小樹手初種，當年花便稠。",
            "揀枝那忍折，繞徑祗成愁。",
            "淡了猶紅在，留渠肯住不。",
            "無端萬銀竹，判却一春休。"
        ],
        "title": "後圃杏花",
        "id": "4bfa4ac7-486c-4a06-800f-8a3a612393f7"
    },
    {
        "author": "楊萬里",
        "paragraphs": [
            "露揉雨漬柳方濃，日曬風曛杏政烘。",
            "祗有海棠非旋染，粟來大小便鮮紅。"
        ],
        "title": "戲綵堂前海棠",
        "id": "35050dea-4443-48c5-9a61-d9e2418879a2"
    },
    {
        "author": "楊萬里",
        "paragraphs": [
            "櫻桃花發滿晴柯，不賭嬌饒只賭多。",
            "落盡江梅餘半朶，依前風韻合還他。"
        ],
        "title": "櫻桃花",
        "id": "3db1e6b9-63ec-4a8c-a391-a6d205b017e6"
    },
    {
        "author": "楊萬里",
        "paragraphs": [
            "陣陣風寒樹樹斜，不容老子出簷牙。",
            "繡簾半捲門偏啟，深倚胡床遠看花。"
        ],
        "title": "春寒",
        "id": "7c6acd64-6705-469b-b6ed-91d108027aac"
    },
    {
        "author": "楊萬里",
        "paragraphs": [
            "雲膜辛勤護日華，一重縠子一重紗。",
            "玉奩忽透菱花影，淡與油窗描杏花。"
        ],
        "title": "春陰忽霽",
        "id": "ae046025-f61b-4f58-9d7c-6e72c19f293a"
    },
    {
        "author": "楊萬里",
        "paragraphs": [
            "輕風欲動沒人知，早被垂楊報酒旗。",
            "行到笪橋中半處，鍾山飛入轎窗來。"
        ],
        "title": "過笪橋",
        "id": "09f4ac1e-89bb-4719-8712-7987c939e567"
    },
    {
        "author": "楊萬里",
        "paragraphs": [
            "千年百尺鳳凰臺，送盡潮回鳳不回。",
            "白鷺北頭江草合，烏衣西面杏花開。",
            "龍蟠虎踞山川在，古往今來鼓角哀。",
            "只有謫仙留句處，春風掌管拂蛛煤。"
        ],
        "title": "登鳳凰臺",
        "id": "8f7dc87e-1669-4fa4-90a6-4c17b0b6e4d0"
    },
    {
        "author": "楊萬里",
        "paragraphs": [
            "百五重三併一朝，風光不怕不嬌饒。",
            "鹿葱引道心猶卷，楊柳應門手對招。",
            "筇未喚隨非是强，扇聊作伴不須摇。",
            "先生道是無歌舞，花勸鶑酬酒自銷。"
        ],
        "title": "上巳寒食同日後圃行散",
        "id": "a19645bf-5315-4cae-b738-8fd3839f0b9d"
    },
    {
        "author": "楊萬里",
        "paragraphs": [
            "不見子張子，令人夢亦思。",
            "只應依舊瘦，近作幾多詩。",
            "聯句平生事，看花去歲時。",
            "海棠今好不，傳語併酴醾。"
        ],
        "title": "代書呈張功父",
        "id": "f8927fb8-d295-45cd-9665-79da91c7ee50"
    },
    {
        "author": "楊萬里",
        "paragraphs": [
            "夜掇香窠沐露華，晝移翠斛馥窗紗。",
            "將身挨起簾帷著，生怕簾帷挨著花。"
        ],
        "title": "移瑞香花斛",
        "id": "c5b24bc9-1e00-41a7-93fd-6f9d2a02875b"
    },
    {
        "author": "楊萬里",
        "paragraphs": [
            "暖轎行春底見春，遮欄春色不教親。",
            "急呼青繖小涼轎，又被春光著莫人。"
        ],
        "title": "三月三日上忠襄墳因之行散得十絕句  其一",
        "id": "8d67b4ac-ae35-48c4-a694-06a7779d0218"
    },
    {
        "author": "楊萬里",
        "paragraphs": [
            "草藉輪蹄翠織成，花圍巷陌錦幃屏。",
            "早來指點遊人處，今在游人行處行。"
        ],
        "title": "三月三日上忠襄墳因之行散得十絕句  其二",
        "id": "ecf2139b-c33e-41df-b0cc-554036a90889"
    },
    {
        "author": "楊萬里",
        "paragraphs": [
            "淮山脚下大江橫，御柳梢頭絳闕明。",
            "覽盡山川更城郭，雨花臺上太奇生。"
        ],
        "title": "三月三日上忠襄墳因之行散得十絕句  其三",
        "id": "250a03dc-e2cb-4890-96ce-5d0dbf78ba92"
    },
    {
        "author": "楊萬里",
        "paragraphs": [
            "天公也自喜良辰，上巳風光忽斬新。",
            "點檢一春好天色，更無兩日似今晨。"
        ],
        "title": "三月三日上忠襄墳因之行散得十絕句  其四",
        "id": "33479604-2411-472e-ae9b-62739a1ae4ba"
    },
    {
        "author": "楊萬里",
        "paragraphs": [
            "游人不是上墳回，便是清湍禊事來。",
            "最苦相逢無處避，天禧寺及雨花臺。"
        ],
        "title": "三月三日上忠襄墳因之行散得十絕句  其五",
        "id": "4215caaf-b95b-45c1-aff5-f97917e29a0f"
    },
    {
        "author": "楊萬里",
        "paragraphs": [
            "女唱兒歌去踏青，阿婆笑語伴渠行。",
            "只虧郎罷優輕殺，櫑子雙擔挈酒缾。"
        ],
        "title": "三月三日上忠襄墳因之行散得十絕句  其六",
        "id": "2c0e07ce-fb56-4b78-b7e5-c01563b70ff1"
    },
    {
        "author": "楊萬里",
        "paragraphs": [
            "粉捏孩兒活逼真，象生果子更時新。",
            "輸贏一擲渾閑事，空手入城羞殺人。"
        ],
        "title": "三月三日上忠襄墳因之行散得十絕句  其七",
        "id": "a3fab1ab-d6d5-4237-8704-5129ef8d4ac8"
    },
    {
        "author": "楊萬里",
        "paragraphs": [
            "長干橋外即烏衣，今著屠沽賣菜兒。",
            "晉殿吳宮猶碧草，玉亭謝館儘黄鸝。"
        ],
        "title": "三月三日上忠襄墳因之行散得十絕句  其八",
        "id": "3f59fdc2-95ed-4294-8450-95fa49679bde"
    },
    {
        "author": "楊萬里",
        "paragraphs": [
            "除却鍾山與石城，六朝遺跡問難真。",
            "里名只道新名好，不道新名誤後人。"
        ],
        "title": "三月三日上忠襄墳因之行散得十絕句  其九",
        "id": "49867ece-64b9-42cc-8881-9e555d193ece"
    },
    {
        "author": "楊萬里",
        "paragraphs": [
            "切忌尋春預作謀，教君行樂定成愁。",
            "老夫乘興翩然出，不遣風知雨覺休。"
        ],
        "title": "三月三日上忠襄墳因之行散得十絕句  其一○",
        "id": "05a3e038-d47c-4de6-a94b-47e31653493a"
    },
    {
        "author": "楊萬里",
        "paragraphs": [
            "指似青童折海棠，繁枝仍要豔花房。",
            "癡眉騃眼生疎手，顫脫花房悶一場。"
        ],
        "title": "折花",
        "id": "c889cf66-38a5-4cb0-bbc1-37c45bbdcf87"
    },
    {
        "author": "楊萬里",
        "paragraphs": [
            "不信東皇也有私，如何偏寵杏花枝。",
            "於中更出紅千葉，且道此花奇不奇。"
        ],
        "title": "行闕養種園千葉杏花二首  其一",
        "id": "949b66e0-5658-4651-8857-5a4a1128d9a5"
    },
    {
        "author": "楊萬里",
        "paragraphs": [
            "白白紅紅兩不真，重重疊疊是精神。",
            "誰言跂石眠雲客，也見長楊五柞春。"
        ],
        "title": "行闕養種園千葉杏花二首  其二",
        "id": "e79e388e-5690-434b-8d9c-18dd1e7b42ab"
    },
    {
        "author": "楊萬里",
        "paragraphs": [
            "清明一雨壞花時，梅杏櫻桃總脫枝。",
            "挽住落英供細舞，東風猶自妬游絲。"
        ],
        "title": "清明日雨雪來早晴霽二首  其一",
        "id": "bec645f9-d72d-4f24-a979-c45116ff1c96"
    },
    {
        "author": "楊萬里",
        "paragraphs": [
            "清明一雪怪生寒，逗曉新晴雪未殘。",
            "要見海棠還傅粉，捲簾不徹急來看。"
        ],
        "title": "清明日雨雪來早晴霽二首  其二",
        "id": "7a6b1af7-1906-4dec-8dee-4a0bba11b92c"
    },
    {
        "author": "楊萬里",
        "paragraphs": [
            "小園不到負今晨，晚喚嬌紅伴老身。",
            "落日爭明那肯暮，豔粧一出更無春。",
            "樹間露坐看摇影，酒底花光併入唇。",
            "銀燭不燒渠不睡，梢頭恰恰掛冰輪。"
        ],
        "title": "海棠四首  其一",
        "id": "d0807d1a-2b6e-47e4-9783-5dace6562fc2"
    },
    {
        "author": "楊萬里",
        "paragraphs": [
            "暖醉寒醒各自奇，千花誰是復誰非。",
            "燕支濃透春風面，翡翠新裁生色衣。",
            "破落東皇能許劣，莊嚴西子較些肥。",
            "癡兒猶恨無香在，紫蝶黄蜂政打圍。"
        ],
        "title": "海棠四首  其二",
        "id": "c1752a5b-f76f-45bb-ae6f-b750d6e5f58b"
    },
    {
        "author": "楊萬里",
        "paragraphs": [
            "競豔爭嬌最是他，教人嫌少不嫌多。",
            "初酣曉日紅千滴，晚笑東風淡一渦。",
            "自是花中無國色，非關格外占春窠。",
            "開時慳爲渠儂醉，却恨飄零可若何。"
        ],
        "title": "海棠四首  其三",
        "id": "0125801a-e920-4699-9753-2bd45f855a51"
    },
    {
        "author": "楊萬里",
        "paragraphs": [
            "吾詩多爲海棠哦，花意依前怨不多。",
            "已拆未開渾是韻，乍濃還淡總由它。",
            "留連春色能銷底，請託東風定肯麽。",
            "豈是少陵無句子，少陵未見欲如何。"
        ],
        "title": "海棠四首  其四",
        "id": "b05f235e-29ab-4a63-b8fb-38c0951d2156"
    },
    {
        "author": "楊萬里",
        "paragraphs": [
            "夜深移入小杯盤，回首花枝不忍看。",
            "豈與海棠情分薄，老夫自是怯春寒。"
        ],
        "title": "花下夜飲",
        "id": "b75e3986-b2e0-4eda-b804-283d943de7d4"
    },
    {
        "author": "楊萬里",
        "paragraphs": [
            "寒勒花遲却速殘，暖將絮過忽吹還。",
            "雪翻霽日光風急，毬衮回廊曲榭閑。",
            "萬里雲天皆去處，羣飛蹤跡恣中間。",
            "道渠催得春闌著，春不緣渠獨不闌。"
        ],
        "title": "柳絮",
        "id": "2e6e0561-e37d-441e-85d6-ca574a29c792"
    },
    {
        "author": "楊萬里",
        "paragraphs": [
            "天暖酒易醺，春暮花難覓。",
            "意行到南園，杏子半紅碧。",
            "輕風動高枝，可望不可摘。",
            "聳肩跂一足，偶爾攀翻得。",
            "攀條初亦喜，折條還復惜。",
            "小苦已自韻，未酸政堪喫。",
            "聊將插鬢歸，空樽有餘瀝。"
        ],
        "title": "折杏子",
        "id": "e11c6732-618f-470f-9601-eabe2672ec8a"
    },
    {
        "author": "楊萬里",
        "paragraphs": [
            "天女風梭織露機，碧絲地上茜欒枝。",
            "何曾繫住春歸脚，只解縈長客恨眉。",
            "節節生花花點點，茸茸曬日日遲遲。",
            "後園初夏無題目，小樹微芳也得詩。"
        ],
        "title": "紅錦带花",
        "id": "4d731484-d173-45be-8f13-7dff0a6e5167"
    },
    {
        "author": "楊萬里",
        "paragraphs": [
            "大江東西湖南北，鵠袍學子森如竹。",
            "何人開口不伊川，阿誰初道此水源。",
            "清純先生劉夫子，冷笑俗儒鑽故紙。",
            "夢中親見大小程，爲渠刺船入洙泗。",
            "嗟我結髮從先生，日日看子趨鯉庭。",
            "先生命子却從我，小窗短檠共燈火。",
            "陋巷柴扉共寒餓，安知頭上天幾大。",
            "子今行李寄大寧，翩然束書游帝城。",
            "袖中一卷經濟策，天關九虎叫不應。",
            "朝來忽見毛生刺，看來看去驚且喜。",
            "風花聚散三十年，何許飛墮老眼前。",
            "相逢幾日又相別，珍重兩字不忍說。",
            "我有故山江之西，祗遣思歸不遣歸。",
            "贈行聊借退之詩，石頭城下一杯酒，便是此生長別離。"
        ],
        "tags": [
            "西湖"
        ],
        "title": "送劉覺之歸蜀",
        "id": "1a17c240-6ba4-46bd-b4eb-641b8447bdec"
    },
    {
        "author": "楊萬里",
        "paragraphs": [
            "一高一下一中央，怙恃兼儂豈別房。",
            "撞過煙樓休劣相，祗如郎罷也無良。"
        ],
        "title": "跋余伯益所藏張欽夫書西銘短紙二首  其一",
        "id": "c1cb2615-694e-46a1-bf8c-8f33ff6be1c9"
    },
    {
        "author": "楊萬里",
        "paragraphs": [
            "橫渠方寸著乾坤，傳到南軒更莫論。",
            "四海交朋霜葉落，半張翰墨雪濤翻。"
        ],
        "title": "跋余伯益所藏張欽夫書西銘短紙二首  其二",
        "id": "5a7e83dd-9cbe-4860-8838-54e6cbb32d0c"
    },
    {
        "author": "楊萬里",
        "paragraphs": [
            "鍾山已在萬山深，更過鍾山入定林。",
            "穿盡松杉行盡石，一庵猶隔白雲岑。"
        ],
        "title": "遊定林寺即荆公讀書處四首  其一",
        "id": "6f153d02-6b64-4917-8053-96986e6688c5"
    },
    {
        "author": "楊萬里",
        "paragraphs": [
            "一箇青童一蹇馿，九年來往定林居。",
            "經綸枉被周公誤，罷相歸來始讀書。"
        ],
        "title": "遊定林寺即荆公讀書處四首  其二",
        "id": "98677f9d-7471-4e60-91a1-ef114b52a922"
    },
    {
        "author": "楊萬里",
        "paragraphs": [
            "半破僧庵半補籬，舊題無復壁間詩。",
            "祗餘手植雙桐在，此外仍兼洗硯池。"
        ],
        "title": "遊定林寺即荆公讀書處四首  其三",
        "id": "c94ab866-9a44-4107-ad44-4667adc88f09"
    },
    {
        "author": "楊萬里",
        "paragraphs": [
            "踏月敲門訪病夫，問來還是雪堂蘇。",
            "不知把燭高談許，曾舉烏臺詩帳無。"
        ],
        "title": "遊定林寺即荆公讀書處四首  其四",
        "id": "88d451e1-9c3e-48ac-9908-78aa0a2202f9"
    },
    {
        "author": "楊萬里",
        "paragraphs": [
            "霜松雪竹老重尋，南蕩東陂水自深。",
            "鳳去宅存誰與住，不如作寺免傷心。"
        ],
        "title": "半山寺三首  其一",
        "id": "fce895a2-76e3-4b8c-9566-990632d13d76"
    },
    {
        "author": "楊萬里",
        "paragraphs": [
            "老無穉子爲應門，病有毗耶伴此身。",
            "相府梵宮均是幻，却須捨宅即離塵。"
        ],
        "title": "半山寺三首  其二",
        "id": "00859721-0d58-4aa0-a0cc-681ec1f3aa0f"
    },
    {
        "author": "楊萬里",
        "paragraphs": [
            "日邊賜額寺名新，雞犬猶迎舊主人。",
            "見說小兒齊拍手，半山寺主裹頭巾。"
        ],
        "title": "半山寺三首  其三",
        "id": "1817b91d-d715-4555-ad66-cdd591b0e234"
    },
    {
        "author": "楊萬里",
        "paragraphs": [
            "今日風光定自佳，不寒不熱恰清和。",
            "百年人世行樂耳，一歲春歸奈老何。",
            "芍藥晚花終是小，戎葵新莟許來多。",
            "俸錢自笑渾無用，祗合文江買釣蓑。"
        ],
        "title": "初夏即事",
        "id": "a35962ad-05f3-4a50-b341-8e6d03b461f6"
    },
    {
        "author": "楊萬里",
        "paragraphs": [
            "大士多時不入城，入城猶未炷爐熏。",
            "忽吹淮水千峰雨，不費鍾山半朶雲。",
            "桑葉秧苗俱起舞，葵花萱草亦歡欣。",
            "尚書款送公歸去，留下豐年二十分。"
        ],
        "title": "賀建康帥余處恭迎寶公禱雨隨應",
        "id": "cc99ef32-c672-44aa-b500-d78976a6c731"
    },
    {
        "author": "楊萬里",
        "paragraphs": [
            "虞丞相與趙將軍，同策江淮第一勳。",
            "大羽進賢今寂寞，凌煙頌裏感風雲。"
        ],
        "title": "跋虞丞相與趙撙節使帖還其猶子濟二首  其一",
        "id": "43625ddf-7cdd-4634-bf09-9020aa2a3bfe"
    },
    {
        "author": "楊萬里",
        "paragraphs": [
            "側厘一幅落雲煙，意豁神傾歎兩賢。",
            "從古將門長出將，眼看小阮勒燕然。"
        ],
        "title": "跋虞丞相與趙撙節使帖還其猶子濟二首  其二",
        "id": "46a8a820-1163-485b-a3e0-ef071aa647ea"
    },
    {
        "author": "楊萬里",
        "paragraphs": [
            "老夫丐外自緣老，復聞建鄴江山好。",
            "不應夫子亦翩然，一柁江花更江草。",
            "黄金宮闕三神山，蓬萊五雲霄漢間。",
            "仍將弱水三萬里，隔斷塵世無往還。",
            "西州名勝李太史，豈徒國士天下士。",
            "玉皇催入道山堂，知費臺家幾黄紙。",
            "似聞郎罷對薰風，忽思錦江荔枝紅。",
            "人生奉親行樂耳，金印斗大何關儂。",
            "峨眉山月却入手，影落庭闈一杯酒。",
            "蚤賦中和樂職宣布詩，會看夔龍集鳳池。"
        ],
        "title": "送李君亮大著出守眉州",
        "id": "ac612e69-80b2-41f2-a505-38e91a0efa96"
    },
    {
        "author": "楊萬里",
        "paragraphs": [
            "睡眼䰒鬆倦日長，却拋詩卷步回廊。",
            "貍奴幸自雙雙戲，忽見人來走似獐。"
        ],
        "title": "晝倦",
        "id": "566aa87a-5fe7-42ae-8108-db3436518f23"
    },
    {
        "author": "楊萬里",
        "paragraphs": [
            "山自新亭走下來，化爲一虎首重回。",
            "平吞雪浪三江水，卧對雨花千丈臺。",
            "點檢故城遺址在，淒涼浩歎宿雲開。",
            "六朝蹤跡登臨徧，底事茲游獨壯哉。"
        ],
        "title": "陪留守余處恭總領錢進思提刑傅景仁游清凉寺即古石頭城三首  其一",
        "id": "39f8c788-367a-42f5-aa52-29204e327b3a"
    },
    {
        "author": "楊萬里",
        "paragraphs": [
            "萬里長江天上來，石頭却欲打江回。",
            "青山外面周如削，紫府中間劃洞開。",
            "蘇峻戰場今草樹，仲謀廟貌古塵埃。",
            "多情白鷺洲前水，月落潮生聲自哀。"
        ],
        "tags": [
            "长江"
        ],
        "title": "陪留守余處恭總領錢進思提刑傅景仁游清凉寺即古石頭城三首  其二",
        "id": "b7dc8a67-a841-495e-9eba-16b9b1361023"
    },
    {
        "author": "楊萬里",
        "paragraphs": [
            "已守臺城更石城，不知併力或分營。",
            "六師只遣環天闕，一壘真成借寇兵。",
            "向者王蘇俱解此，冤哉隗協可憐生。",
            "若言虎踞渾堪倚，萬歲千秋無戰爭。"
        ],
        "title": "陪留守余處恭總領錢進思提刑傅景仁游清凉寺即古石頭城三首  其三",
        "id": "a14dff54-6a6c-4edc-ba51-4f5215dfca07"
    },
    {
        "author": "楊萬里",
        "paragraphs": [
            "舊時月過女牆頭，風雨摧頹廢不脩。",
            "地老天荒無處問，松聲灘響替人愁。",
            "祥刑使者來何暮，弔古詩篇清更幽。",
            "收拾江山入懷袖，却歸講席進鴻疇。"
        ],
        "title": "和傅景仁游清凉寺",
        "id": "75fddfdc-abdf-4598-a1be-37673035234b"
    },
    {
        "author": "楊萬里",
        "paragraphs": [
            "金陵六月曉猶寒，近北天時較少暄。",
            "打盡來禽那待熟，半開萱草已先翻。",
            "獨龍岡頂青千摺，十字河頭碧一痕。",
            "九郡報來都雨足，插秧收麥喜村村。"
        ],
        "title": "夏日雜興",
        "id": "ae79bd3b-5dda-4f93-b161-cece16b51972"
    },
    {
        "author": "楊萬里",
        "paragraphs": [
            "六朝豈是乏勳賢，爲底京師不晏然。",
            "柏壁置人天一笑，楚囚對泣後千年。",
            "鍾山喚客長南望，江水留人懶北還。",
            "强管興亡談不盡，枉教吟殺夕陽蟬。"
        ],
        "title": "新亭送客",
        "id": "e625961c-45ed-4416-a110-59e05c78c49d"
    },
    {
        "author": "楊萬里",
        "paragraphs": [
            "染露金風裏，宜霜玉水濱。",
            "莫嫌開最晚，元自不爭春。"
        ],
        "title": "戲詠陳氏女剪綵花二絕句 拒霜",
        "id": "f569ce3e-bdf0-4673-bb81-23b51d02c6b5"
    },
    {
        "author": "楊萬里",
        "paragraphs": [
            "味苦誰能愛，香寒只自珍。",
            "長將潭底水，普供世間人。"
        ],
        "title": "戲詠陳氏女剪綵花二絕句 菊",
        "id": "435d3cd4-2be1-419a-8f4a-3516ab9af2cb"
    },
    {
        "author": "楊萬里",
        "paragraphs": [
            "踉蹡兒孫忽滿庭，折荷騎竹臂春鶑。",
            "巧樓後夜邀牛女，留鑰今朝送化生。",
            "節物催人教老去，壺觴拜賜喜先傾。",
            "醉眠管得銀河鵲，天上歸來打六更。"
        ],
        "title": "謝余處恭送七夕酒果蜜食化生兒二首  其一",
        "id": "a872aba3-3dc3-4d5e-a431-e2466b1dba41"
    },
    {
        "author": "楊萬里",
        "paragraphs": [
            "新釀秦淮鴨綠坳，旋熬粔籹蜜蜂巢。",
            "來禽濃抹日半臉，水藕初凝雪一梢。",
            "豈有天孫千度嫁，枉同河鼓兩相嘲。",
            "渠儂有巧真堪乞，不倩蛛絲罥果肴。"
        ],
        "title": "謝余處恭送七夕酒果蜜食化生兒二首  其二",
        "id": "f87e3f47-e8a7-423c-b448-0a307c1add31"
    },
    {
        "author": "楊萬里",
        "paragraphs": [
            "今年六月不勝涼，七月炎蒸不可當。",
            "一陣秋風初過雨，箇般天氣好燒香。"
        ],
        "title": "初秋行圃四首  其一",
        "id": "8b40b580-ec98-4c59-b507-1a5011e332c9"
    },
    {
        "author": "楊萬里",
        "paragraphs": [
            "小小園亭亦自佳，晚雲過雨却成霞。",
            "爛開梔子渾如雪，已熟來禽尚带花。"
        ],
        "title": "初秋行圃四首  其二",
        "id": "d3e9d8d2-ad64-46ca-9270-642d2aad7c61"
    },
    {
        "author": "楊萬里",
        "paragraphs": [
            "花梢飛下兩鳴鳩，欲住還行行復留。",
            "拾得來禽吞不得，啄來啄去竟成休。"
        ],
        "title": "初秋行圃四首  其三",
        "id": "cc0b18cf-b434-40e4-9efc-62f36db003ec"
    },
    {
        "author": "楊萬里",
        "paragraphs": [
            "落日無情最有情，徧催萬樹暮蟬鳴。",
            "聽來咫尺無尋處，尋到旁邊却不聲。"
        ],
        "tags": [
            "生活",
            "田园",
            "夏",
            "动物"
        ],
        "title": "初秋行圃四首  其四",
        "id": "2df2ac3d-f464-4110-b113-d0f3297db9aa"
    },
    {
        "author": "楊萬里",
        "paragraphs": [
            "高卧崖州二十年，黑頭去國白頭還。",
            "身居紫禁鶑花裏，心在青原水石間。"
        ],
        "title": "跋澹庵先生辭工部侍郎答詔不允  其一",
        "id": "0dcb5e24-9d15-413b-81e6-f93bed73802e"
    },
    {
        "author": "楊萬里",
        "paragraphs": [
            "願挽天河洗北夷，老臣底用紫荷爲。",
            "丹心一寸凌霜雪，祗有隆興聖主知。"
        ],
        "title": "跋澹庵先生辭工部侍郎答詔不允  其二",
        "id": "e74f5045-2d90-484c-9c8c-5189ac62b608"
    },
    {
        "author": "楊萬里",
        "paragraphs": [
            "平生師友兩相知，苦爲君王惜一衣。",
            "刺口爭來爭不得，青蠅猶傍太陽飛。"
        ],
        "title": "跋澹庵先生繳張欽夫賜章服答詔二首  其一",
        "id": "677e86c2-0975-43df-96fc-b3650386efe9"
    },
    {
        "author": "楊萬里",
        "paragraphs": [
            "紫綬當時賜兩人，一爲乳臭一名臣。",
            "老韓不要令同傳，誰會先生此意真。"
        ],
        "title": "跋澹庵先生繳張欽夫賜章服答詔二首  其二",
        "id": "391c011c-53a8-40e8-9b54-bf81add3ca2c"
    },
    {
        "author": "楊萬里",
        "paragraphs": [
            "數點飄蕭供晚清，二更傾瀉到天明。",
            "雷驅雲氣如旋磨，雨徧山村却入城。",
            "簟面頓無秋後暑，簷牙最愛夢中聲。",
            "尚書幸有爲霖手，偏灑江東作麽生。"
        ],
        "title": "中元前賀余處恭尚書禱雨沛然霑足",
        "id": "9523fdb3-b2bb-4855-b021-4fb419eb8186"
    },
    {
        "author": "楊萬里",
        "paragraphs": [
            "已製青奴一壁寒，更搘綠玉兩頭安。",
            "誰言詩老眠雲榻，不是漁郎釣月竿。",
            "醉夢那知蕉葉雨，小舟親過蓼花灘。",
            "蹶然驚起天將曉，窗下書燈耿復殘。"
        ],
        "title": "竹床",
        "id": "fa3202e7-f5cf-4e65-a30e-43915359a9b8"
    },
    {
        "author": "楊萬里",
        "paragraphs": [
            "雨餘赤日尚如炊，亭午青陰不肯移。",
            "蜂過無花絕糧道，蟻行有水遏歸師。",
            "今朝道是中元節，天氣過於初伏時。",
            "小圃追涼還得熱，焚香清坐讀唐詩。"
        ],
        "title": "中元日午",
        "id": "5801711b-3a3c-4b57-a0ff-9ac377c7bbcf"
    },
    {
        "author": "楊萬里",
        "paragraphs": [
            "珍禽飲盆池，將扇撲窗戶。",
            "一聲驚得飛，再聲驚不去。"
        ],
        "title": "偶成",
        "id": "d1a76492-b7ef-468f-8eb8-3b58ae4924d0"
    },
    {
        "author": "楊萬里",
        "paragraphs": [
            "我眠亦甚安，夢中初無驚。",
            "如何作夢語，反側意不平。",
            "起來不復寐，郡樓撾五更。",
            "窗紙尚昏昏，看到漸次明。",
            "卷簾啟後戶，披衣步中庭。",
            "汲井漱新泉，滿面吹寒冰。",
            "仰看天宇曠，微白復淡青。",
            "猶挂爛銀梳，未昇紫金鉦。",
            "砌蛩餘夜唧，樹鵲作曉鳴。",
            "群動俱擾擾，競若有所營。",
            "而人居其間，獨欲免夙興。",
            "出山三見秋，一年一征行。",
            "今茲秋又至，歸心捺還生。",
            "會當挂其冠，高卧聽松聲。"
        ],
        "title": "秋日早起",
        "id": "e354b79e-2c8d-41f0-98f0-a30f6d45cc99"
    },
    {
        "author": "楊萬里",
        "paragraphs": [
            "秋日非無熱，秋宵至竟清。",
            "老夫連數夕，露坐到三更。",
            "風急星明滅，雲行月送迎。",
            "追驩追不得，驩却偶然成。"
        ],
        "title": "月臺夜坐二首  其一",
        "id": "13b773af-fd9e-465d-aba9-e529ec51a6a1"
    },
    {
        "author": "楊萬里",
        "paragraphs": [
            "日落片時許，星纔數點明。",
            "須臾玉棋子，徧滿碧瑶枰。",
            "向晚垂垂雨，通宵得得晴。",
            "秋蛩伴儂語，苦底是誰聲。"
        ],
        "title": "月臺夜坐二首  其二",
        "id": "d8b28a55-cd67-4361-a4c2-d56f3b3692be"
    },
    {
        "author": "楊萬里",
        "paragraphs": [
            "暑嬾歸投簟，涼醒打當書。",
            "罷吟唇欲裂，起坐膝難舒。",
            "汲古微瀾動，悲秋小雨餘。",
            "五言未針線，百過且階除。"
        ],
        "title": "初凉與次公子共讀書冊",
        "id": "131a9736-71dd-4a41-bb7e-5e72214ca48b"
    },
    {
        "author": "楊萬里",
        "paragraphs": [
            "夏箑秋新妬，暄窗冷早侵。",
            "病葵萱未悟，落果草偏深。",
            "老矣曾榮望，歸歟更嬾心。",
            "此冠彈與掛，若箇不山林。"
        ],
        "title": "後圃秋步",
        "id": "47452581-9b1c-473a-a5ed-1ae5fdddf86b"
    },
    {
        "author": "楊萬里",
        "paragraphs": [
            "前說人間無漏仙，後說世上無眼禪。",
            "衲子若全信佛語，生天定在靈運前。"
        ],
        "title": "戲用禪觀答曾無逸問山谷語",
        "id": "4482391b-fbdb-4621-9a8b-372271e886bc"
    },
    {
        "author": "楊萬里",
        "paragraphs": [
            "披襟散髮晚風清，細細孤斟緩緩行。",
            "道是江東官事冗，綠楊陰裏聽蟬聲。"
        ],
        "title": "聽蟬八絕句  其一",
        "id": "10e4bdaf-18a3-45e7-8e02-f4ccb48f3056"
    },
    {
        "author": "楊萬里",
        "paragraphs": [
            "一隻初來報早秋，又添一隻說新愁。",
            "兩蟬對語雙垂柳，知鬭先休鬭後休。"
        ],
        "title": "聽蟬八絕句  其二",
        "id": "3e36a153-f23f-4441-9d34-fca752ff9b41"
    },
    {
        "author": "楊萬里",
        "paragraphs": [
            "渠與斜陽有底讎，千冤萬恨訴清秋。",
            "更從誰子做頭抵，只放斜陽不落休。"
        ],
        "title": "聽蟬八絕句  其三",
        "id": "0d18e9a5-c4db-434a-bc95-7d5b43b53151"
    },
    {
        "author": "楊萬里",
        "paragraphs": [
            "一殻空空紙樣輕，風前却有許多聲。",
            "叫來叫去渾無事，叫到詩人白髮生。"
        ],
        "title": "聽蟬八絕句  其四",
        "id": "1460f1fa-b9a7-440e-93c2-5a442727740d"
    },
    {
        "author": "楊萬里",
        "paragraphs": [
            "說露談風有典章，詠秋吟夏入宮商。",
            "蟬聲無一些煩惱，自是愁人枉斷腸。"
        ],
        "title": "聽蟬八絕句  其五",
        "id": "06f8ee2b-b760-4b1f-bf24-ae8c67af6ca1"
    },
    {
        "author": "楊萬里",
        "paragraphs": [
            "乍來忽去爲誰忙，短氣抽教强作長。",
            "道是渠儂聲不歇，一吟一續萬低昂。"
        ],
        "title": "聽蟬八絕句  其六",
        "id": "d570d833-d8ab-49fd-8614-b40272e810fa"
    },
    {
        "author": "楊萬里",
        "paragraphs": [
            "望帝啼春夜更多，不知蟬意却如何。",
            "還來入夜便無語，明日將詩理會它。"
        ],
        "title": "聽蟬八絕句  其七",
        "id": "81cf4ba3-eeca-4511-bbad-3fed971e5e5a"
    },
    {
        "author": "楊萬里",
        "paragraphs": [
            "罪過渠儂商略秋，從朝至暮不曾休。",
            "莫嫌入夜還休去，自有寒蛩替說愁。"
        ],
        "title": "聽蟬八絕句  其八",
        "id": "e1f2cff1-9e14-4a72-be11-464893e85c15"
    },
    {
        "author": "楊萬里",
        "paragraphs": [
            "一雨天良苦，連宵釀不成。",
            "强摩昏睡眼，來看滴階聲。",
            "環細開來大，珠跳滅又生。",
            "稻花知我出，噴雪待相迎。"
        ],
        "title": "行部有日喜雨",
        "id": "9189c0bb-53ad-4484-a217-553713388a40"
    },
    {
        "author": "楊萬里",
        "paragraphs": [
            "雨後晨先起，花間濕也行。",
            "破除婪尾暑，領略打頭清。",
            "蠹果無遲落，枯枝忽再榮。",
            "便須秣吾馬，及此半陰晴。"
        ],
        "title": "八月朔曉起趣辦行李",
        "id": "f070cd2f-5b9f-438a-b0e3-dea6ab935c28"
    },
    {
        "author": "楊萬里",
        "paragraphs": [
            "爽氣來江外，秋容上柳梢。",
            "生遭女嬃駡，老解子雲嘲。",
            "衰病聊飛屐，行藏鎮把包。",
            "君看社後燕，還憶社前巢。"
        ],
        "title": "行部暫辭金陵同列有感",
        "id": "fe0b58e7-1cf7-4b32-ad3e-fc61d4f09847"
    },
    {
        "author": "楊萬里",
        "paragraphs": [
            "可笑詩人山澤臞，平生枯淡不敷腴。",
            "已搜杞菊到詒厥，絕與木犀親友于。",
            "挼入杯中金粟走，滿澆天上桂華孤。",
            "醉眠繞枕兩三朶，香冰肝脾酒更無。"
        ],
        "title": "木犀初發",
        "id": "70206371-1d83-4de0-bbbb-ab258f80508f"
    },
    {
        "author": "楊萬里",
        "paragraphs": [
            "薄薄雲收日，霏霏雨散池。",
            "平波光去遠，疎點暈來遲。",
            "所部餘千里，初程第一詩。",
            "先驅問行李，雙堠且晨炊。"
        ],
        "title": "明發金陵晨炊義井",
        "id": "ce9c2853-8681-4956-bb34-cad20e68eb78"
    },
    {
        "author": "楊萬里",
        "paragraphs": [
            "夾路疎籬錦作堆，朝開暮落復朝開。",
            "抽心粔籹輕拖糝，近蔕燕支釅抹腮。",
            "占破半年猶道少，何曾一日不芳來。",
            "花中却是渠長命，換舊添新底用催。"
        ],
        "title": "道旁槿籬",
        "id": "f72b7cbe-9b02-48cf-89ea-7e0d4cded404"
    },
    {
        "author": "楊萬里",
        "paragraphs": [
            "週遭圩岸繚金城，一眼圩田翠不分。",
            "行到秋苗初熟處，翠茸錦上織黄雲。"
        ],
        "title": "圩田二首  其一",
        "id": "de9698a5-25cc-4f99-94a7-d1c3c026f410"
    },
    {
        "author": "楊萬里",
        "paragraphs": [
            "古來圩岸護隄防，岸岸行行種綠楊。",
            "歲久樹根無寸土，綠楊走入水中央。"
        ],
        "title": "圩田二首  其二",
        "id": "7f15d1d2-6887-446b-b986-6d5e2208295e"
    },
    {
        "author": "楊萬里",
        "paragraphs": [
            "人趁村中市，雞鳴擔上籠。",
            "忽看一天紫，未吐半輪紅。",
            "誰撼扶桑露，吹來楊柳風。",
            "詩肩忍涼冷，已出兩臞峰。"
        ],
        "title": "蚤起秣陵鎮二首  其一",
        "id": "cb1de6db-666f-4974-a624-1c9469be04d7"
    },
    {
        "author": "楊萬里",
        "paragraphs": [
            "山路祇言迥，農家俱夙興。",
            "短長羣穉子，迴避一田塍。",
            "隨犬能知路，騎牛底用繩。",
            "茲行有勝事，何處不豐登。"
        ],
        "title": "蚤起秣陵鎮二首  其二",
        "id": "ddfe3089-9385-448d-a4fd-f934a1e2d8de"
    },
    {
        "author": "楊萬里",
        "paragraphs": [
            "井字行都整，花香遠已甜。",
            "穗肥黄俯首，芒勁紫掀髯。",
            "風攪平雲陣，聲鬆缺月鐮。",
            "不愁禾把減，高廩却愁添。"
        ],
        "title": "觀稼",
        "id": "51c2214a-4071-459c-b5b7-064f1f29d90c"
    },
    {
        "author": "楊萬里",
        "paragraphs": [
            "鍾阜回頭失，方山戀眼寒。",
            "似巾簷短帽，如覆玉琱盤。",
            "每恨青蒼遠，因行反覆看。",
            "歸時記面目，城裏指雲端。"
        ],
        "title": "路口回望方山",
        "id": "d8db08ff-9055-4e38-b240-7808f51090f7"
    },
    {
        "author": "楊萬里",
        "paragraphs": [
            "橋壞仍泥滑，舟橫隔水呼。",
            "岸頭危徑窄，轎子莫人扶。",
            "午漏相將裏，秋陽未肯無。",
            "明知近前店，暗覺展脩途。"
        ],
        "title": "甯橋小渡",
        "id": "57552532-10d0-4a32-84d9-91b6f7b3da16"
    },
    {
        "author": "楊萬里",
        "paragraphs": [
            "已過方山了，橫山更絕奇。",
            "爭高一尖喜，妬逸衆青追。",
            "萬馬頭驚拶，千旗脚恣吹。",
            "娟峰恰三五，隔柳尚參差。"
        ],
        "title": "橫山",
        "id": "105a3b6d-54ac-4cc7-9fcc-decfe2f61261"
    },
    {
        "author": "楊萬里",
        "paragraphs": [
            "纔入溧水界，休教勤吏民。",
            "是誰差堠子，久立待車塵。",
            "苔蘚今仍古，風霜秋復春。",
            "不知雙與隻，迎送幾行人。"
        ],
        "title": "入溧水界閲堠子",
        "id": "e4b02d95-1e8d-427f-ad01-76c4cd7f53ef"
    },
    {
        "author": "楊萬里",
        "paragraphs": [
            "午暑殘偏力，長亭歇未行。",
            "睡鄉蠅俶擾，詩陣筆專征。",
            "今夕南吾枕，何時北我旌。",
            "不應菊花酒，兒女不同傾。"
        ],
        "title": "午憩方虛坐睡",
        "id": "98b1497f-5242-4a8f-9791-6e219fb28026"
    },
    {
        "author": "楊萬里",
        "paragraphs": [
            "冊文不做也由伊，做了何須死不辭。",
            "可惜一杯金屑酒，飲來祗較早些時。"
        ],
        "title": "樊系",
        "id": "d8bf60d5-b2c7-452a-85e6-f7fa7ec60bb0"
    },
    {
        "author": "楊萬里",
        "paragraphs": [
            "日已衰容去，風仍劈面來。",
            "征徒歇得醒，老子不須催。",
            "綠蔭涼過傘，黄泥曬作埃。",
            "欣然片雲起，半霎又吹開。"
        ],
        "title": "方虛日斜再行宿烏山二首  其一",
        "id": "d09c0c7d-ef7c-4551-8e3e-4421405ca1db"
    },
    {
        "author": "楊萬里",
        "paragraphs": [
            "多稼村村過，垂楊店店迎。",
            "偶然逢客子，問得好山名。",
            "投宿欣猶早，斜陽落更明。",
            "僕人休進扇，得似晚風清。"
        ],
        "title": "方虛日斜再行宿烏山二首  其二",
        "id": "48031301-a7a9-44ff-ac0b-295a300dee37"
    },
    {
        "author": "楊萬里",
        "paragraphs": [
            "雨脚依山見，風頭觸樹回。",
            "泥深行不去，轎兀睡還來。",
            "栩栩情微適，喧喧眼竟開。",
            "夢殘那可續，續得轉悠哉。"
        ],
        "title": "發烏山入溧水縣中山驛",
        "id": "adffbd5e-dc67-4150-8d07-971e850a7dbf"
    },
    {
        "author": "楊萬里",
        "paragraphs": [
            "圩田元是一平湖，憑仗兒郎築作圩。",
            "萬雉長城倩誰守，兩隄楊柳當防夫。"
        ],
        "title": "圩丁詞十解  其一",
        "id": "de9180eb-6319-4f98-bc2a-473c719e1459"
    },
    {
        "author": "楊萬里",
        "paragraphs": [
            "何代何人作此圩，石頑土膩鐵難如。",
            "年年二月桃花水，如律流歸石臼湖。"
        ],
        "title": "圩丁詞十解  其二",
        "id": "1e8ce84d-7b15-49c4-8c78-f7ef15941229"
    },
    {
        "author": "楊萬里",
        "paragraphs": [
            "上通建德下當塗，千里江湖繚一圩。",
            "本是陽侯水精國，天公敕賜上農夫。"
        ],
        "title": "圩丁詞十解  其三",
        "id": "be138fde-1f38-422d-aa00-e1cd55d66514"
    },
    {
        "author": "楊萬里",
        "paragraphs": [
            "南望雙峰抹綠明，一峰起立一峰橫。",
            "不知圩裏田多少，直到峰根不見塍。"
        ],
        "title": "圩丁詞十解  其四",
        "id": "6560a60d-f1b5-45df-a2c2-35e78e656f83"
    },
    {
        "author": "楊萬里",
        "paragraphs": [
            "兩岸沿隄有水門，萬波隨吐復隨吞。",
            "君看紅蓼花邊脚，補去脩來無水痕。"
        ],
        "title": "圩丁詞十解  其五",
        "id": "47e3f251-c8a0-462b-a922-501b4cdb4c29"
    },
    {
        "author": "楊萬里",
        "paragraphs": [
            "年年圩長集圩丁，不要招呼自要行。",
            "萬杵一鳴千畚土，大呼高唱總齊聲。"
        ],
        "title": "圩丁詞十解  其六",
        "id": "7062511b-5be4-4506-a635-474cd9af3b94"
    },
    {
        "author": "楊萬里",
        "paragraphs": [
            "兒郎辛苦莫呼天，一日修圩一歲眠。",
            "六七月頭無點雨，試登高處望圩田。"
        ],
        "title": "圩丁詞十解  其七",
        "id": "85b3fa74-72a3-4bf4-8d34-12eb19f35e05"
    },
    {
        "author": "楊萬里",
        "paragraphs": [
            "岸頭石板紫縱橫，不是修圩是築城。",
            "傳語赫連莫蒸土，霸圖未必賽春耕。"
        ],
        "title": "圩丁詞十解  其八",
        "id": "6aaef776-60fb-45d3-bc21-a586aa564fdd"
    },
    {
        "author": "楊萬里",
        "paragraphs": [
            "河水還高港水低，千枝萬派曲穿畦。",
            "斗門一閉君休笑，要看水從人指揮。"
        ],
        "title": "圩丁詞十解  其九",
        "id": "2e3d325f-f36b-493d-8f67-8621c0b3c6de"
    },
    {
        "author": "楊萬里",
        "paragraphs": [
            "圩上人牽水上航，從頭點檢萬農桑。",
            "即非使者秋行部，乃是圩翁曉按莊。"
        ],
        "title": "圩丁詞十解  其一○",
        "id": "a6c283f2-be74-482b-b00d-91f3dee96433"
    },
    {
        "author": "楊萬里",
        "paragraphs": [
            "雨打蛛絲不打蛛，雨來蛛入畫簷隅。",
            "網羅滿腹輸渠巧，也只蠅蚊命屬渠。"
        ],
        "title": "宿孔鎮觀雨中蛛絲五首  其一",
        "id": "69a3363b-6b58-4bc4-928b-14bec100305a"
    },
    {
        "author": "楊萬里",
        "paragraphs": [
            "雨罷蜘蛛却出簷，網絲小減再新添。",
            "莫言辛苦無功業，便有飛蟲密處粘。"
        ],
        "title": "宿孔鎮觀雨中蛛絲五首  其二",
        "id": "68038faa-6b75-4e67-ae26-8a3142e273ea"
    },
    {
        "author": "楊萬里",
        "paragraphs": [
            "空中仰面却飛身，寂似毗耶不動尊。",
            "忽有一蚊來觸網，手忙脚亂便星奔。"
        ],
        "title": "宿孔鎮觀雨中蛛絲五首  其三",
        "id": "e241fb01-c8ce-4c6b-bc94-101bf298c4ab"
    },
    {
        "author": "楊萬里",
        "paragraphs": [
            "走得團團織得窠，羣飛來往不逃它。",
            "網羅外面逃多少，枉了辛勤設網羅。"
        ],
        "title": "宿孔鎮觀雨中蛛絲五首  其四",
        "id": "58e05f52-980e-4659-95ca-37913ea6573f"
    },
    {
        "author": "楊萬里",
        "paragraphs": [
            "網羅最密是蛛絲，却被秋蚊聖得知。",
            "粘著便飛來不再，蛛絲也解有疎時。"
        ],
        "title": "宿孔鎮觀雨中蛛絲五首  其五",
        "id": "589bff73-35a5-46e1-8628-ddf619808274"
    },
    {
        "author": "楊萬里",
        "paragraphs": [
            "山行我已厭征塵，夜語誰能伴老身。",
            "幸有暗蛩同店宿，被渠告訴却愁人。"
        ],
        "title": "蛩聲三首  其一",
        "id": "5695319d-9d4f-4fe3-804a-40f6890af644"
    },
    {
        "author": "楊萬里",
        "paragraphs": [
            "床根吟夜句冥搜，莎底啼寒泣怨秋。",
            "人世如何無苦樂，一般蟋蟀兩般愁。"
        ],
        "title": "蛩聲三首  其二",
        "id": "5d9ee911-5d38-4146-878b-0347ff62bc74"
    },
    {
        "author": "楊萬里",
        "paragraphs": [
            "莫憎苦調太酸辛，月思霜哀亦可人。",
            "村路小家無此客，溧陽少府是前身。"
        ],
        "title": "蛩聲三首  其三",
        "id": "b0319ae2-4b6d-44c2-8537-1bea5faf3fb8"
    },
    {
        "author": "楊萬里",
        "paragraphs": [
            "夢中一夜雨浪浪，曉過田間尚雨香。",
            "塘水溉田能幾許，雨餘田水却歸塘。"
        ],
        "title": "發孔鎮晨炊漆橋道中紀行十首  其一",
        "id": "9fbcec0b-4b22-45f7-a9a6-b69faa917d90"
    },
    {
        "author": "楊萬里",
        "paragraphs": [
            "可堪衰病兩相纏，更苦懸車尚五年。",
            "羨殺雨中山上水，留它不住竟歸田。"
        ],
        "title": "發孔鎮晨炊漆橋道中紀行十首  其二",
        "id": "ddbdd272-57c7-4b8d-9d6a-74c75f97846e"
    },
    {
        "author": "楊萬里",
        "paragraphs": [
            "雨入秋田恰及時，禾頭相枕卧相依。",
            "路南路北皆秋水，浄洗行人屨上泥。"
        ],
        "title": "發孔鎮晨炊漆橋道中紀行十首  其三",
        "id": "e44f5ba0-ddcd-4b43-a327-41800e33eef7"
    },
    {
        "author": "楊萬里",
        "paragraphs": [
            "不但秋原雨冒田，坐看平地路成川。",
            "隔田山下青松外，不見人家只見煙。"
        ],
        "title": "發孔鎮晨炊漆橋道中紀行十首  其四",
        "id": "58fb7ab4-4933-452c-ba55-bd087f60d217"
    },
    {
        "author": "楊萬里",
        "paragraphs": [
            "斫地燒畬旋旋開，豆花麻莢更菘栽。",
            "荒山半寸無遺土，田父何曾一飽來。"
        ],
        "title": "發孔鎮晨炊漆橋道中紀行十首  其五",
        "id": "616583a5-8900-4166-bc9d-5736d6fbb813"
    },
    {
        "author": "楊萬里",
        "paragraphs": [
            "君看人跡蝶來輕，踏得林間路作坑。",
            "古路今人行不得，一時移上上頭行。"
        ],
        "title": "發孔鎮晨炊漆橋道中紀行十首  其六",
        "id": "8b5a1af3-0125-47ab-b5a2-8899446681c7"
    },
    {
        "author": "楊萬里",
        "paragraphs": [
            "行穿詰曲更崔嵬，野店柴門半未開。",
            "皂莢樹陰黄草屋，隔籬犬吠出頭來。"
        ],
        "title": "發孔鎮晨炊漆橋道中紀行十首  其七",
        "id": "ddfc81a1-406e-4b26-8b3f-9ca650bb9efe"
    },
    {
        "author": "楊萬里",
        "paragraphs": [
            "雨入秋空細復輕，松梢積得太多生。",
            "忽然落點拳來大，偏作行人滴傘聲。"
        ],
        "title": "發孔鎮晨炊漆橋道中紀行十首  其八",
        "id": "196743c4-cbf6-4aa9-afb3-0e030df1833d"
    },
    {
        "author": "楊萬里",
        "paragraphs": [
            "清曉新涼愜老懷，只愁傔從可憐哉。",
            "泥行寸步無由到，雨去前山却復回。"
        ],
        "title": "發孔鎮晨炊漆橋道中紀行十首  其九",
        "id": "5bf02d43-b60b-439d-a61a-0696bf1a0e0f"
    },
    {
        "author": "楊萬里",
        "paragraphs": [
            "水夾橫隄柳萬株，雨餘新沐更新梳。",
            "柔條如線長而細，不貫雙魚只貫珠。"
        ],
        "title": "發孔鎮晨炊漆橋道中紀行十首  其一○",
        "id": "7fe5e488-ff16-44c9-86c6-229adcddcc74"
    },
    {
        "author": "楊萬里",
        "paragraphs": [
            "高岸行成路，清渠淡不波。",
            "荇花深似菊，芡葉皺於荷。",
            "聞道新橋好，還成带雨過。",
            "如何平氏店，宿處不逢它。"
        ],
        "title": "過平公橋",
        "id": "67b6f24f-72fb-4054-b1c7-f576ecf46851"
    },
    {
        "author": "楊萬里",
        "paragraphs": [
            "淡日輕雲雨點疎，大漚隨雨起清渠。",
            "跳來走去瓊盤裏，創見龍宮徑寸珠。"
        ],
        "title": "水漚二首  其一",
        "id": "57be10d9-c4f2-4b7c-9013-dd7d87f377af"
    },
    {
        "author": "楊萬里",
        "paragraphs": [
            "至寶何緣識得全，驪珠浮沒只俄然。",
            "金仙額上莊嚴底，只許凡人見半邊。"
        ],
        "title": "水漚二首  其二",
        "id": "080db6c2-240a-4676-a7c5-d07dfc0f5168"
    },
    {
        "author": "楊萬里",
        "paragraphs": [
            "雨中深閉轎窗紗，驚見孤光射眼花。",
            "一顧平湖山盡處，碧銅鏡外走青蛇。"
        ],
        "title": "攸山望石臼湖",
        "id": "eed62ee0-367a-4d8d-93fd-c3ffafc1c97a"
    },
    {
        "author": "楊萬里",
        "paragraphs": [
            "不勞官吏出將迎，山店如何遠有聲。",
            "人報官來爭出看，牛逢轎過忽然驚。"
        ],
        "title": "野店二絕句  其一",
        "id": "eee67cc2-0ec6-4b26-b401-57d8dc2ac004"
    },
    {
        "author": "楊萬里",
        "paragraphs": [
            "山店茅柴强一杯，梨酸藕苦眼慵開。",
            "深紅元子輕紅鮓，難得江西鄉味來。"
        ],
        "title": "野店二絕句  其二",
        "id": "e1f456e6-4b31-412d-864c-031d348a3b99"
    },
    {
        "author": "楊萬里",
        "paragraphs": [
            "柄似蟾蜍股樣肥，葉如蝴蝶翼相差。",
            "蟾蜍翹立蝶飛起，便是菱花著子時。"
        ],
        "title": "菱沼",
        "id": "608d7311-96c0-47d4-a808-ee1d36abbcdb"
    },
    {
        "author": "楊萬里",
        "paragraphs": [
            "一搭山村一搭奇，不堪風物索新詩。",
            "稻花雪白糝柳絮，柘子猩紅團荔枝。",
            "行者自愁居者樂，晴時即熱雨時泥。",
            "問知桐汭多程在，未說宣城與貴池。"
        ],
        "title": "山村二首  其一",
        "id": "4c46f5eb-f41d-4a7d-8dd2-86ea478b2c1c"
    },
    {
        "author": "楊萬里",
        "paragraphs": [
            "歇處何防更歇些，宿頭未到日頭斜。",
            "風煙綠水青山國，籬落紫茄黄豆家。",
            "雨足一年生事了，我行三日去程賒。",
            "老夫不是如今錯，初識陶泓計已差。"
        ],
        "title": "山村二首  其二",
        "id": "36cf85ec-8322-4b79-912b-69c9f7a30e63"
    },
    {
        "author": "楊萬里",
        "paragraphs": [
            "莫過溪橋銀樹林，溪深未抵路泥深。",
            "清風一陣掠人面，晴色半開關客心。",
            "遠嶺惹雲秋裏雪，淡天刷墨曉來陰。",
            "幾多好句爭投我，柳奪花偷底處尋。"
        ],
        "title": "發銀樹林",
        "id": "f71a5972-a867-4054-ac4a-177e8baa967c"
    },
    {
        "author": "楊萬里",
        "paragraphs": [
            "溧水南頭接建平，丫頭兒子便勤耕。",
            "疎麻大豆已前輩，蕎麥晚菘初後生。",
            "席卷千山爲一囿，天憐春種賜秋成。",
            "不如老圃今真箇，樊子何曾透聖扃。"
        ],
        "title": "入建平界二首  其一",
        "id": "ca2dac3c-499e-4831-9756-d344daaaa0b0"
    },
    {
        "author": "楊萬里",
        "paragraphs": [
            "一歲昇平在一收，今年田父又無愁。",
            "接天稻穗黄嬌日，照水蓼花紅滴秋。",
            "風有炎涼纔頃刻，雨無朝暮政滂流。",
            "浪言出却金陵界，入却廬陵界始休。"
        ],
        "title": "入建平界二首  其二",
        "id": "ef0c440e-f9d6-41bf-aeea-3620de5069d4"
    },
    {
        "author": "楊萬里",
        "paragraphs": [
            "長亭深處小亭奇，雜蘤粗蕤亦有姿。",
            "羊角豆纏松葉架，雞冠花隔竹槍籬。",
            "不辭雨卧風餐裏，可惜橙黄橘綠時。",
            "行到前頭楊柳逕，平分紅白兩蓮池。"
        ],
        "title": "早炊童家店",
        "id": "62325ac0-5977-4faf-ac98-b0b511abfd99"
    },
    {
        "author": "楊萬里",
        "paragraphs": [
            "行盡牛蹊兔逕中，忽逢平野四連空。",
            "意隨白鷺一雙去，眼過青山千萬重。",
            "近嶺已看看遠嶺，連峰不愛愛孤峰。",
            "一丘一壑知何意，疎盡官人著牧童。"
        ],
        "title": "過謝家灣",
        "id": "991d729f-ed97-409b-846f-2a5b289d30b5"
    },
    {
        "author": "楊萬里",
        "paragraphs": [
            "買山安得錢，有錢價不賤。",
            "住山如冠玉，人見我不見。",
            "世言游山好，一峰足雙繭。",
            "峰外復有峰，歷盡獨能徧。",
            "不如近看山，近看不如遠。",
            "請山略退步，容我與對面。",
            "我行山欣隨，我住山樂伴。",
            "有酒喚山飲，有蔌分山饌。",
            "隔水絕高寒，縈雲偏蒨絢。",
            "雨滋青彌深，日炫紫還淺。",
            "端居忽飛動，遐逝即回轉。",
            "孤秀呈復逃，層尖隠還顯。",
            "掇入轎中來，置在几上玩。",
            "劣行三兩驛，已閲百千變。",
            "非我去旁搜，皆渠來自獻。",
            "寄言有山人，勿賣亦勿典。",
            "金多汝安用，價重山亦怨。",
            "估若爲我低，傷廉又非願。",
            "山已在胸中，豈復有餘羨。",
            "羨心固無餘，更借山一看。"
        ],
        "title": "轎中看山",
        "id": "2538ea6a-7c04-41dd-9771-d404f07d7a8b"
    },
    {
        "author": "楊萬里",
        "paragraphs": [
            "餌花春蝶即花仙，飲露秋蟬怕露寒。",
            "只道蜻蜓解餐水，元來照水不曾餐。"
        ],
        "title": "嘲蜻蜓",
        "id": "e936dd45-1c24-4887-b75d-2a5d80819f5f"
    },
    {
        "author": "楊萬里",
        "paragraphs": [
            "濕轎乘涼入，斜燈借路明。",
            "柳欹元不倒，橋闊自多驚。",
            "宿霤停殘滴，朝曦放快晴。",
            "溪流太無頼，不作一聲聲。"
        ],
        "title": "發中橋二首  其一",
        "id": "d9324d48-ee3f-417a-b771-58dd42a84925"
    },
    {
        "author": "楊萬里",
        "paragraphs": [
            "新雨豐今歲，初晴屏積陰。",
            "猛收千疋練，微露一稜金。",
            "天熨粉青嫩，山描愁黛深。",
            "誰言殘剩暑，卓午不相尋。"
        ],
        "title": "發中橋二首  其二",
        "id": "029b5979-6e77-4712-b990-57d0861b82cd"
    },
    {
        "author": "楊萬里",
        "paragraphs": [
            "過雨溪山十倍明，乍晴風日一番清。",
            "白鷗池沼菰蒲影，紅棗村虛雞犬聲。",
            "肉食坐曹良媿死，囊衣行部亦勞生。",
            "不堪有七今成九，傖父年來老更傖。"
        ],
        "title": "早炊高店",
        "id": "07ed7265-499a-4e1e-a7a7-0ba3143fe125"
    },
    {
        "author": "楊萬里",
        "paragraphs": [
            "秋陽嗔我緊追程，急泊臨流一短亭。",
            "摘索風巾些子倦，蒼茫水枕霎時醒。",
            "單牌雙堠頭都白，萬壑千巖眼强青。",
            "不及溪邊老亭父，一生卧護竹窗櫺。"
        ],
        "title": "午熱憩忠義渡",
        "id": "991ff38b-426e-403e-b9c8-d092093967ad"
    },
    {
        "author": "楊萬里",
        "paragraphs": [
            "路覺往而復，意迷東與西。",
            "元來八九渡，只是一條溪。",
            "亭午雖微暑，茲辰較少泥。",
            "諸峰雲上出，不但與雲齊。"
        ],
        "title": "宿雞林坊二首  其一",
        "id": "16017dc6-85a0-4a9b-87aa-670c8d6bac37"
    },
    {
        "author": "楊萬里",
        "paragraphs": [
            "草有清無俗，田生不用耘。",
            "菰花琱品字，荇葉缺錢文。",
            "出水浮難沒，遥風浄更芬。",
            "物情豈難狀，作麽未前聞。"
        ],
        "title": "宿雞林坊二首  其二",
        "id": "261bbf94-bb48-4735-9f18-eadc295c5680"
    },
    {
        "author": "楊萬里",
        "paragraphs": [
            "珍重姮娥住廣寒，不餐火食不餐煙。",
            "秋空拾得一團餠，隨手如何失半邊。"
        ],
        "title": "初九夜月二首  其一",
        "id": "a1192232-569e-4dc1-901b-738c9f7e2e92"
    },
    {
        "author": "楊萬里",
        "paragraphs": [
            "也知月姊是天姝，天上人間絕世無。",
            "霧刷雲撩何不可，却須插一水精梳。"
        ],
        "title": "初九夜月二首  其二",
        "id": "9f64c52e-f04f-4962-bbe4-2e7d9c682d89"
    },
    {
        "author": "楊萬里",
        "paragraphs": [
            "村店事事無，秋熱夜夜至。",
            "一雙好竹床，無人將去睡。"
        ],
        "title": "村店竹床",
        "id": "04c629b6-8567-42ac-ba2e-094bc1763316"
    },
    {
        "author": "楊萬里",
        "paragraphs": [
            "月色幸自好，元無半點雲。",
            "移床來一看，雲月兩昏昏。"
        ],
        "title": "問月二首  其一",
        "id": "cb1872a0-f51c-4716-a5f5-23424ad86621"
    },
    {
        "author": "楊萬里",
        "paragraphs": [
            "月入雲中去，呼他不出來。",
            "明宵教老子，何面更相陪。"
        ],
        "title": "問月二首  其二",
        "id": "11759129-026a-421f-88c0-b47631f882f2"
    },
    {
        "author": "楊萬里",
        "paragraphs": [
            "老夫豈不眠，只是眠未得。",
            "若到睡思來，華胥是誰國。"
        ],
        "title": "將睡四首  其一",
        "id": "8f5e0424-895c-41ea-8489-266a66ab1811"
    },
    {
        "author": "楊萬里",
        "paragraphs": [
            "一更打二點，夜夜此時睡。",
            "今夜當此時，不睡緣底事。"
        ],
        "title": "將睡四首  其二",
        "id": "4e47b462-d4dd-4f06-8b55-5e406ac07623"
    },
    {
        "author": "楊萬里",
        "paragraphs": [
            "已被詩爲祟，更添茶作魔。",
            "端能去二者，一武到無何。"
        ],
        "title": "將睡四首  其三",
        "id": "da80f491-8c9d-4656-aa59-9d9a85a9af94"
    },
    {
        "author": "楊萬里",
        "paragraphs": [
            "睡去非不願，熱來無奈何。",
            "蒙渠致西爽，爲汝守南柯。"
        ],
        "title": "將睡四首  其四",
        "id": "b5c74c24-1dd0-4cb0-865c-8afc6bb6e15d"
    },
    {
        "author": "楊萬里",
        "paragraphs": [
            "霽天欲曉未明間，滿目奇峰總可觀。",
            "却有一峰忽然長，方知不動是真山。"
        ],
        "title": "曉行望雲山",
        "id": "c5799fc3-0fb4-478b-b6f7-362d613ca075"
    },
    {
        "author": "楊萬里",
        "paragraphs": [
            "可殺歸雲也愛山，夜來都宿好山間。",
            "偶看一絮翩然起，引得崩騰相趁還。"
        ],
        "title": "歸雲三首  其一",
        "id": "c3c7a1ae-2c90-4f4a-8ba5-3de42bf7ffbe"
    },
    {
        "author": "楊萬里",
        "paragraphs": [
            "三足鴉兒出海東，飛光一朶染天紅。",
            "只銷半點歸雲動，立地濛濛暗太空。"
        ],
        "title": "歸雲三首  其二",
        "id": "a6a13c08-9057-4995-998e-c45b9249a9f0"
    },
    {
        "author": "楊萬里",
        "paragraphs": [
            "坐看山頭託宿雲，一雲纔動萬雲奔。",
            "霍然散作千村霧，遠處昏來近處昏。"
        ],
        "title": "歸雲三首  其三",
        "id": "ed646d11-734f-4946-85d7-6991d24e267a"
    },
    {
        "author": "楊萬里",
        "paragraphs": [
            "散雲作霧恰昏昏，收霧依前復作雲。",
            "一面紅金大圓鏡，盡銷雲霧照乾坤。"
        ],
        "title": "日出",
        "id": "d84c5819-0e6e-4a1f-b8ae-139c627f6d8b"
    },
    {
        "author": "楊萬里",
        "paragraphs": [
            "路旁野店兩三家，清曉無湯況有茶。",
            "道是渠儂不好事，青瓷瓶插紫薇花。"
        ],
        "title": "道旁店",
        "id": "cccb0e6c-80f5-42bc-939e-1adb6ac2d70b"
    },
    {
        "author": "楊萬里",
        "paragraphs": [
            "深山無水又無人，曬網攤罾奪日明。",
            "却是蜘蛛遭積雨，經綸家計趁新晴。"
        ],
        "title": "蛛網",
        "id": "694cc567-a817-4c38-94d8-814bff731d1f"
    },
    {
        "author": "楊萬里",
        "paragraphs": [
            "脫髮星星徧，加餐日日新。",
            "二升卧龍玉，一斗謫仙春。",
            "雲子恐稱屈，麴生能笑人。",
            "吾方有公事，公等不須嗔。"
        ],
        "title": "加餐",
        "id": "2c7001df-fccd-489a-b02b-c0dc86022939"
    },
    {
        "author": "楊萬里",
        "paragraphs": [
            "竹竿穿竹籬，却與籬爲柱。",
            "大小且相依，榮枯何足顧。"
        ],
        "title": "道旁竹",
        "id": "7f224bcf-4478-447d-941d-9524d91dcde3"
    },
    {
        "author": "楊萬里",
        "paragraphs": [
            "曉煙橫抹碧山隅，只在松梢疋練如。",
            "作意行前尋一看，遠濃近淡忽都無。"
        ],
        "title": "曉行山煙",
        "id": "f35edcc9-5091-495a-86b2-665ad586b827"
    },
    {
        "author": "楊萬里",
        "paragraphs": [
            "道旁雨漱紫浮泥，高底成山下底溪。",
            "谷轉峰回雲出岫，沙翻石走草緣堤。",
            "波生蟋蟀漂新宅，水落蚍蜉識舊蹊。",
            "大地山河亦如此，看來只是許高低。"
        ],
        "title": "雨漱紫泥",
        "id": "47aa654e-ad10-42be-8c7f-43c9b707b002"
    },
    {
        "author": "楊萬里",
        "paragraphs": [
            "飄爐飛空落曉星，隨風入草化秋螢。",
            "莎蟲誤認天明了，却變寒聲作暖聲。"
        ],
        "title": "炬火發誓節渡勇家店二首  其一",
        "id": "8e60fcee-6b2f-49d9-97e9-ced5f193f13f"
    },
    {
        "author": "楊萬里",
        "paragraphs": [
            "昨午秋陽尚壯哉，今晨莫待日光催。",
            "麻蒸一照三十里，底用金蓮花炬來。"
        ],
        "title": "炬火發誓節渡勇家店二首  其二",
        "id": "bce5dc71-b768-410f-821b-1dbed02e936c"
    },
    {
        "author": "楊萬里",
        "paragraphs": [
            "路入宣城山便奇，蒼虯活走綠鸞飛。",
            "詩人眼毒已先見，却旋褰雲作翠幃。"
        ],
        "title": "曉過花橋入宣州界四首  其一",
        "id": "50af7727-df45-42f8-8a19-5a3071c7a0e8"
    },
    {
        "author": "楊萬里",
        "paragraphs": [
            "敬亭宛水故依然，疊嶂雙溪阿那邊。",
            "謝守不生梅老死，倩誰海內掌風煙。"
        ],
        "title": "曉過花橋入宣州界四首  其二",
        "id": "98d2b488-b028-4482-b46c-0632964b87f2"
    },
    {
        "author": "楊萬里",
        "paragraphs": [
            "近山淺綠遠深青，兩樣風姿一樣清。",
            "似怨朝陽卷雲霧，被儂看著太分明。"
        ],
        "title": "曉過花橋入宣州界四首  其三",
        "id": "6a3665e3-32a2-4b76-9fa1-9ba97b4d9340"
    },
    {
        "author": "楊萬里",
        "paragraphs": [
            "不是青山是畫圖，南山瘦削北敷腴。",
            "兩山名姓君知麽，一字玄暉一聖俞。"
        ],
        "title": "曉過花橋入宣州界四首  其四",
        "id": "392e5833-b638-4086-a419-3cadf3b34ed2"
    },
    {
        "author": "楊萬里",
        "paragraphs": [
            "天下宣城花木瓜，日華露液繡成花。",
            "何須堠子强呈界，自有瓊琚先報衙。"
        ],
        "title": "野店多賣花木瓜",
        "id": "3167205d-3417-4f99-af33-6ae91149b740"
    },
    {
        "author": "楊萬里",
        "paragraphs": [
            "野花山果絕芳馨，借問行人不識名。",
            "蜂蝶行糧猿鶴飯，一生口分兩無爭。"
        ],
        "title": "花果",
        "id": "d933c281-1bf2-429f-80ae-c05e6ddbb297"
    },
    {
        "author": "楊萬里",
        "paragraphs": [
            "也無半點爽風吹，坐轎分明是甑炊。",
            "宿處問來猶五里，火輪煽得正炎時。"
        ],
        "title": "午熱",
        "id": "5d34cf58-df98-4608-9807-a1c7fe318640"
    },
    {
        "author": "楊萬里",
        "paragraphs": [
            "道是宵征即曉光，若言明發未朝陽。",
            "月華露氣山兼水，享盡人間第一涼。"
        ],
        "title": "月中炬火發仙山驛小睡射亭五首  其一",
        "id": "90357544-23dd-4155-b34f-5aefbc76c8c8"
    },
    {
        "author": "楊萬里",
        "paragraphs": [
            "踏月何銷秉炬行，也防月落未天明。",
            "果然留下長庚去，更賺行人作曉星。"
        ],
        "title": "月中炬火發仙山驛小睡射亭五首  其二",
        "id": "9539e796-dc1b-4b1d-b012-7abdb0632043"
    }
]