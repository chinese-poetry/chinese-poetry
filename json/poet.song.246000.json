[
    {
        "author": "仇遠",
        "paragraphs": [
            "四郊皆積水，鳴雁一何多。",
            "隨處沙頭宿，常時月下過。",
            "弟兄求口食，羈旅困風波。",
            "寄語支更者，蘆深有網羅。"
        ],
        "title": "雁",
        "id": "b710c878-1efe-445d-8b56-ac5b44768fab"
    },
    {
        "author": "仇遠",
        "paragraphs": [
            "雙星方卜夜，載宿已交秋。",
            "未覺炎凉改，先爲草木憂。",
            "雁來催燕去，火老讓金柔。",
            "阮籍知何事，江東尚滯留。"
        ],
        "title": "新秋",
        "id": "a6610ece-29c9-4e17-8c58-845fa61701ec"
    },
    {
        "author": "仇遠",
        "paragraphs": [
            "明朝交白露，此夜起金風。",
            "燈下倚孤枕，籬根語百蟲。",
            "梧桐何處落，杼軸幾家空。",
            "客意驚秋半，炎凉信轉蓬。"
        ],
        "title": "秋感  其一",
        "id": "afee71fd-d53b-4d90-828a-835cc8f0e376"
    },
    {
        "author": "仇遠",
        "paragraphs": [
            "蛩依莎底露，螢墮樹頭風。",
            "秋已來多日，人誰念二蟲。",
            "火流豳月應，雲散楚天空。",
            "摇落年年事，吾生鬢亦蓬。"
        ],
        "title": "秋感  其二",
        "id": "e3b35b0f-20f4-4bf5-a836-6e94e1688570"
    },
    {
        "author": "仇遠",
        "paragraphs": [
            "二花香更烈，不與一花同。",
            "曾記和雲折，惟愁著雨空。",
            "舊遊明月窟，古意小山叢。",
            "十日中秋過，渾疑秋未中。"
        ],
        "title": "八月二十三日三溪書房賞桂二花",
        "id": "cdb8036f-6fda-4992-91aa-ec0c91ff9251"
    },
    {
        "author": "仇遠",
        "paragraphs": [
            "冷官宜靜坐，借屋近荒村。",
            "無酒可延客，未昏先閉門。",
            "水明知月上，木落見梅尊。",
            "滿目凄凉者，相逢不必言。"
        ],
        "title": "冷坐",
        "id": "e70737fa-513a-4340-9415-43616da78c1d"
    },
    {
        "author": "仇遠",
        "paragraphs": [
            "抱膝坐終日，澹然忘是非。",
            "縱令官未滿，已與世相違。",
            "古道平蕪合，誰家新燕歸。",
            "年荒烟火歇，空老一山薇。"
        ],
        "title": "抱膝",
        "id": "a86d2410-7c9c-47f0-8135-2bcd2dd42e86"
    },
    {
        "author": "仇遠",
        "paragraphs": [
            "紫薇紅槿外，忽見此花嬌。",
            "縱被秋陽暴，何愁香雪消。",
            "夢回雲冉冉，春遠夜寥寥。",
            "魂隔梧桐雨，時吹玉笛招。"
        ],
        "title": "七月梨花",
        "id": "d6324951-ad73-4c0f-b270-9d8581743976"
    },
    {
        "author": "仇遠",
        "paragraphs": [
            "我愛中秋月，行歌荒野中。",
            "亂雲催薄暮，喬木易高風。",
            "鏡裏花難折，樽中酒不空。",
            "南飛有烏鵲，未見北來鴻。"
        ],
        "title": "和卞仲祥",
        "id": "b0a4027f-a37c-493f-8fc4-8886284b47da"
    },
    {
        "author": "仇遠",
        "paragraphs": [
            "臺城爲客久，書札竟寥寥。",
            "山水舟車近，風霜歲月遥。",
            "窮猿猶擇木，威鳳合沖霄。",
            "曾有論文約，應須折簡招。"
        ],
        "title": "和黄晉卿金陵見寄",
        "id": "0f451d67-2838-48b7-99b9-64c2ff4ce5bb"
    },
    {
        "author": "仇遠",
        "paragraphs": [
            "待月東扉外，一枝明燭殘。",
            "誰將丹桂子，種在碧雲端。",
            "病葉依窗濕，饑鴻集渚寒。",
            "嬋娟爲雨妒，怊悵又更闌。"
        ],
        "title": "再和卞仲祥",
        "id": "f718c7ec-d616-45cd-90c1-0cedcf09c291"
    },
    {
        "author": "仇遠",
        "paragraphs": [
            "貧是儒家事，生平畏四知。",
            "燈花空送喜，瓶粟不供炊。",
            "湖海心終在，田園計未遲。",
            "願同華山叟，馿背倒能騎。"
        ],
        "title": "次西和韻",
        "id": "e96ccda6-9b0b-4f4a-ba67-4ca292d40148"
    },
    {
        "author": "仇遠",
        "paragraphs": [
            "中秋纔一宿，此夜已圓明。",
            "星斗何曾見，雲煙不敢生。",
            "黄花千萬粟，白髪兩三莖。",
            "愁聽東南角，奔騰風雨聲。"
        ],
        "title": "八月十四夜月下聞秋聲",
        "id": "54e60e55-a967-479c-afd9-e6df61a0450b"
    },
    {
        "author": "仇遠",
        "paragraphs": [
            "不知何樹葉，紅潤極鮮明。",
            "一片風吹落，幾番霜染成。",
            "止啼誠誑語，題字亦閒情。",
            "把玩真堪惜，携歸予繡枰。"
        ],
        "title": "樹葉",
        "id": "bb7bffe2-64f9-4686-a215-000a02816099"
    },
    {
        "author": "仇遠",
        "paragraphs": [
            "臘中晴色久，霜月冷森森。",
            "可但思元度，惟應憶道林。",
            "三更難得曉，一片欲歸心。",
            "有約分苔石，南山蒼樹陰。"
        ],
        "title": "憶暢慶玉如四上人",
        "id": "f2f8235a-f777-48a1-84d5-f90a2e7827eb"
    },
    {
        "author": "仇遠",
        "paragraphs": [
            "重衾驚驟冷，萬瓦見濃霜。",
            "夾岸蒹葭白，空庭橘柚黄。",
            "宦情真淡泊，歲晚轉荒凉。",
            "野寺鐘聲早，何人僕馬忙。"
        ],
        "title": "曉霜",
        "id": "c89f85f4-b0d8-4c9b-962b-92390f0f0100"
    },
    {
        "author": "仇遠",
        "paragraphs": [
            "初秋當望夜，平楚带斜曛。",
            "暑氣能昏月，砧聲不隔雲。",
            "華燈浮白水，老衲誦冥文。",
            "漫說中元節，儒書惜未聞。"
        ],
        "title": "中元",
        "id": "ae4c732f-0b92-4272-9145-24824fa8f282"
    },
    {
        "author": "仇遠",
        "paragraphs": [
            "旅食無生計，卑棲奈若何。",
            "飯惟供脫粟，衣未補香莎。",
            "戶外履常滿，床頭金不多。",
            "老爲文學掾，一似舊恩科。"
        ],
        "title": "和子野四首  其一",
        "id": "05b3f910-3555-467d-9dbe-74deb666c141"
    },
    {
        "author": "仇遠",
        "paragraphs": [
            "窮冬霜霰集，行路古今難。",
            "舉眼看浮世，何人耐歲寒。",
            "棄瓢將止酒，脫冕擬休官。",
            "一室能容膝，吾生亦易安。"
        ],
        "title": "和子野四首  其二",
        "id": "67d8b474-9e59-4aa4-8482-445a9e611440"
    },
    {
        "author": "仇遠",
        "paragraphs": [
            "亨塗即畏塗，暮境欲何如。",
            "索米多貧士，鈔詩欠小胥。",
            "自緣鄉夢熟，頓與世情疏。",
            "會約逃名者，山間倒跨馿。"
        ],
        "title": "和子野四首  其三",
        "id": "3600d3d4-16ea-4fd7-9840-7b4046206118"
    },
    {
        "author": "仇遠",
        "paragraphs": [
            "詭遇非吾事，支離笑我身。",
            "文章寧可拙，仕宦豈宜貧。",
            "鄉故多新鬼，年荒少佚民。",
            "休嗟華黍廢，陽谷易回春。"
        ],
        "title": "和子野四首  其四",
        "id": "4c43204f-a487-4729-af73-bf4f851f80d1"
    },
    {
        "author": "仇遠",
        "paragraphs": [
            "醉眠春一榻，不記夢伊何。",
            "落月明紅葉，寒廳暗綠莎。",
            "敝袍爲客久，高枕閲人多。",
            "未有匡時策，無心中甲科。"
        ],
        "title": "再疊  其一",
        "id": "36043e91-6328-416b-97bc-77db4dd3fcac"
    },
    {
        "author": "仇遠",
        "paragraphs": [
            "世態年年改，窮居事事難。",
            "予懷雖浩蕩，此地本酸寒。",
            "古瀨浮貞女，空齋貯冷官。",
            "枯腸與藜莧，歲久頗相安。"
        ],
        "title": "再疊  其二",
        "id": "67b42135-1299-448c-9903-bc5a6e22dd2b"
    },
    {
        "author": "仇遠",
        "paragraphs": [
            "老景存三樂，浮生付六如。",
            "是非忘馬指，憎愛任烏胥。",
            "故里仍饑饉，清流例闊疏。",
            "有人風雪外，詩在斷橋馿。"
        ],
        "title": "再疊  其三",
        "id": "1d7ec16e-58d1-4823-83cc-74e65e3adf7c"
    },
    {
        "author": "仇遠",
        "paragraphs": [
            "雪溪漁隠者，郊島是前身。",
            "乍見猶疑傲，相逢不說貧。",
            "鶴招窮處士，梅伴老詩人。",
            "時共論文酒，衰顔少借春。"
        ],
        "title": "再疊  其四",
        "id": "43b2c0cd-90a8-4fc6-951b-107dda898ee3"
    },
    {
        "author": "仇遠",
        "paragraphs": [
            "禁酤限十日，亡何能幾何。",
            "流光徒荏苒，老眼自挼莎。",
            "江浙歸心切，山林醒眼多。",
            "富家憂勸率，役後欲重科。"
        ],
        "title": "三疊  其一",
        "id": "4f88c21f-74eb-424d-a46c-c3909a905485"
    },
    {
        "author": "仇遠",
        "paragraphs": [
            "爲貧干寸祿，匏繫欲歸難。",
            "雁字誰能寄，鷗盟久已寒。",
            "自憐秦博士，何似衛伶官。",
            "終覺家居樂，高眠一枕安。"
        ],
        "title": "三疊  其二",
        "id": "81d07b93-fd33-4292-9ca1-80712b6e93f2"
    },
    {
        "author": "仇遠",
        "paragraphs": [
            "在昔金淵地，煙花錦不如。",
            "衣冠尊史祖，山水識靈胥。",
            "富歲人多頼，前修日以疏。",
            "洪崖仙可問，願乞雪精馿。"
        ],
        "title": "三疊  其三",
        "id": "2a5409a6-d70a-4d87-8111-6027d3a2c1a9"
    },
    {
        "author": "仇遠",
        "paragraphs": [
            "飽喫芹宮飯，饑寒未迫身。",
            "公侯方重老，妻子莫憂貧。",
            "蹤跡新豐客，心期畫邑人。",
            "皇荂歌一曲，聊以和陽春。"
        ],
        "title": "三疊  其四",
        "id": "93f94624-9894-464a-9c1b-88a30d47f451"
    },
    {
        "author": "仇遠",
        "paragraphs": [
            "夕晴殊可喜，小作川原遊。",
            "水岸菰蔣合，野田鴻雁留。",
            "雲煙易得晚，城市那知秋。",
            "落葉塞破屋，逃亡令我愁。"
        ],
        "title": "黄渚舟中  其一",
        "id": "6e2608cb-3ed2-44c7-bdb4-8b655e7b0c53"
    },
    {
        "author": "仇遠",
        "paragraphs": [
            "酌彼溪店酒，醉向舟中眠。",
            "舟人待月出，急急乘晚牽。",
            "前山見瓦屋，小彴橫沙田。",
            "回首六百載，我思唐謫仙。"
        ],
        "title": "黄渚舟中  其二",
        "id": "426fae3f-5f5e-425f-8ad7-e01918b02dee"
    },
    {
        "author": "仇遠",
        "paragraphs": [
            "幽徑秋陰合，青渠草色深。",
            "肯教木葉落，直見夕陽沉。",
            "獨客逢來雁，新寒集遠砧。",
            "芙蓉花似錦，有意媚高林。"
        ],
        "title": "棕莊",
        "id": "954a2682-10ce-48d2-9de7-385c26abeecb"
    },
    {
        "author": "仇遠",
        "paragraphs": [
            "笑把青藜杖，遠遊黄鶴城。",
            "雨消戰伐氣，春生絃誦聲。",
            "相從未有約，久別難爲情。",
            "東望思渺渺，江長秋月明。"
        ],
        "title": "寄鄂渚王子文教授",
        "id": "0ae83437-7111-4338-b76c-9289d4d7e0e4"
    },
    {
        "author": "仇遠",
        "paragraphs": [
            "西蜀楊君子，才爲博士優。",
            "儒官清似水，學舍小於舟。",
            "吳地仍多潦，淮田薄有收。",
            "雖非溫飽計，足解友朋憂。"
        ],
        "title": "送楊剛中赴淮安教授",
        "id": "fbdfeb07-adc1-48f0-89ca-3b28c70eff67"
    },
    {
        "author": "仇遠",
        "paragraphs": [
            "朔風連夕起，浩蕩厲嚴寒。",
            "遠勢驚春夢，微權屬冷官。",
            "雲行和月暗，木落打窗乾。",
            "因憶吳船客，波濤寢不安。"
        ],
        "title": "風起",
        "id": "e8aa489d-e6cc-4aa0-837f-35ef93ce593d"
    },
    {
        "author": "仇遠",
        "paragraphs": [
            "三門當驛道，四壁啟僧房。",
            "頗有千竿竹，能令六月凉。",
            "撞鐘山鸛起，煮茗石罌香。",
            "岸曲盤渦急，人言古瀨陽。"
        ],
        "title": "廣教寺",
        "id": "5555fc7f-b232-49c7-9c57-ff966fd5efb4"
    },
    {
        "author": "仇遠",
        "paragraphs": [
            "春早風驅雪，天寒竹映門。",
            "燈前終夜讀，笈內故書存。",
            "尚覺文章貴，那矜齒爵尊。",
            "向平愁未了，女嫁與兒昏。"
        ],
        "title": "次彥功韻",
        "id": "caa9f8be-206a-4de4-a0ee-2aa751694a41"
    },
    {
        "author": "仇遠",
        "paragraphs": [
            "夜半雨忽止，老夫心頓寬。",
            "最憐兒女弱，難受雪霜寒。",
            "澤國無來棹，臺城有去鞍。",
            "西村歸未卜，此日敢求安。"
        ],
        "title": "雨止",
        "id": "763cb949-133f-4886-af68-7abb2c0d3fa4"
    },
    {
        "author": "仇遠",
        "paragraphs": [
            "未草閒居賦，聊從薄宦遊。",
            "江湖明老眼，風雨暗孤舟。",
            "客况何曾好，吾生本自浮。",
            "終然愧農圃，將有事西疇。"
        ],
        "title": "薄遊",
        "id": "d4b45eec-35b0-4dd8-9656-9277abce65fa"
    },
    {
        "author": "仇遠",
        "paragraphs": [
            "形影自相問，追隨六十年。",
            "冷官真漫爾，歸夢亦蘧然。",
            "但覺寒風暖，難令素髪玄。",
            "可能學陶令，家去有園田。"
        ],
        "title": "形影",
        "id": "5449f96c-95b9-4a2c-a8e5-6c85fa93227b"
    },
    {
        "author": "仇遠",
        "paragraphs": [
            "閒官閒不盡，曉出古城陰。",
            "斗柄已插地，秋聲將滿林。",
            "故園三畝宅，落月幾家砧。",
            "爲報柴桑令，予今亦委心。"
        ],
        "title": "曉出西城",
        "id": "e59f189f-e8a2-4079-8af2-e9f5ac2ee7fd"
    },
    {
        "author": "仇遠",
        "paragraphs": [
            "渰水不盈尺，大舟行水中。",
            "朦朧微有月，瀲灧寂無風。",
            "時序三秋半，陰晴萬里同。",
            "山歌與村笛，醉卧聽漁童。"
        ],
        "title": "三更汎舟謝達剨  其一",
        "id": "ad1a0417-9d13-4d8b-879d-4cecc44f754a"
    },
    {
        "author": "仇遠",
        "paragraphs": [
            "一望四十里，瀰漫白浸天。",
            "何年圍此水，爲我墾成田。",
            "風使帆船疾，雲和竹葦連。",
            "末流溪轉狹，浮沫带蛟涎。"
        ],
        "title": "三更汎舟謝達剨  其二",
        "id": "fe525f2d-e48e-434a-a1e9-f7ea30f64d3e"
    },
    {
        "author": "仇遠",
        "paragraphs": [
            "羸驂聊代步，按轡且徐行。",
            "凹凸驚前路，驅馳羨後生。",
            "曉回天尚闇，路滑雨初晴。",
            "得似肩輿穩，歸來醉不驚。"
        ],
        "title": "代步",
        "id": "356c38dd-c4da-4cc5-bb44-194f33d6b339"
    },
    {
        "author": "仇遠",
        "paragraphs": [
            "野步上西門，寬平又一村。",
            "疏籬圍古井，密樹擁高墳。",
            "家有田園樂，氓知守令尊。",
            "因思興廢事，變滅似秋雲。"
        ],
        "title": "舍北野步",
        "id": "b98ea469-ef62-4365-b826-29a4685ee8a2"
    },
    {
        "author": "仇遠",
        "paragraphs": [
            "愛山如愛士，交友竟忘年。",
            "未老先辭祿，能閒始是仙。",
            "清談真藥石，雅志樂林泉。",
            "笑看衡門外，隨風柳絮顛。"
        ],
        "title": "次蕭饒州韻  其一",
        "id": "67d60778-71a0-4e9e-8a7a-4c5a898f8641"
    },
    {
        "author": "仇遠",
        "paragraphs": [
            "謙謙賢太守，止止樂閒居。",
            "健筆凌三謝，高風繼二疏。",
            "家猶傳故笏，夢不到安車。",
            "何處溪山好，相從結草廬。"
        ],
        "title": "次蕭饒州韻  其二",
        "id": "30253fcd-72f0-4aaa-89a7-d72c0f7bafbe"
    },
    {
        "author": "仇遠",
        "paragraphs": [
            "寓舍已三遷，閑官又一年。",
            "酒杯時樂聖，茶椀欲通仙。",
            "愛笋從穿壁，澆花自汲泉。",
            "誰能問前代，劉蹶與秦顛。"
        ],
        "title": "次蕭饒州韻  其三",
        "id": "9f5e0a7d-0fea-47ef-a846-850e8317dd62"
    },
    {
        "author": "仇遠",
        "paragraphs": [
            "數椽西郭外，元不異村居。",
            "官冷謀升斗，頭童怯比疏。",
            "莫愁書費紙，肯嘆出無車。",
            "也勝焦徵士，蝸牛卧雪廬。"
        ],
        "title": "次蕭饒州韻  其四",
        "id": "b2fe91f0-7201-416d-9642-6ba24bfd252a"
    },
    {
        "author": "仇遠",
        "paragraphs": [
            "同室過百指，一官寖四年。",
            "幸無乞米帖，何取買山錢。",
            "止酒陶元亮，思歸孟浩然。",
            "乾魚兼菜把，頗勝酌貪泉。"
        ],
        "title": "同室",
        "id": "5847e9c0-8df3-4616-85bf-c85a67256644"
    },
    {
        "author": "仇遠",
        "paragraphs": [
            "朋酒朝朝樂，鄉心夜夜愁。",
            "朱雲難作吏，宋玉易悲秋。",
            "陵谷何曾改，田園未可求。",
            "南來幾鴻雁，亦爲稻粱謀。"
        ],
        "title": "朋酒",
        "id": "b06600d6-9418-44b7-9f22-e38bba9a23a2"
    },
    {
        "author": "仇遠",
        "paragraphs": [
            "文學本閒官，長年愧素餐。",
            "出門還自笑，行路有何難。",
            "風日幽懷暢，江山望眼寬。",
            "六朝遺迹在，隨喜一遊觀。"
        ],
        "title": "之金陵",
        "id": "cf377372-2af6-4f0a-a8d4-11e21b16beef"
    },
    {
        "author": "仇遠",
        "paragraphs": [
            "諸老俱塵土，令予雙淚流。",
            "幾年能再見，一氣故應休。",
            "江左衣冠盡，人間翰墨留。",
            "空山茅屋底，野史屬誰修。"
        ],
        "title": "方萬里史敬輿陳孝先龔聖予胡穆仲相繼淪沒令人感愴",
        "id": "9507b7d6-3f8f-4361-a9bf-00f3a4ee225c"
    },
    {
        "author": "仇遠",
        "paragraphs": [
            "山水未遊徧，其如歸夢何。",
            "獨憐黄渚月，相隔白漚波。",
            "秋盡那無雁，霜遲尚有荷。",
            "終期共燈火，插架異書多。"
        ],
        "title": "寄陳南翔張伯成主賓",
        "id": "de5e5bc0-fa30-4afb-8062-9d22810cf883"
    },
    {
        "author": "仇遠",
        "paragraphs": [
            "衮衮歲年晚，冥冥車馬塵。",
            "饑烏方畏雪，凍草已矜春。",
            "鄉老知誰健，儒官自古貧。",
            "明朝除夜近，市井悄無人。"
        ],
        "title": "遣意  其一",
        "id": "af709246-fcbb-4098-b1ac-7fda100ba7bf"
    },
    {
        "author": "仇遠",
        "paragraphs": [
            "抖擻老精神，飄蓬又一春。",
            "敢言惟有我，每恨不如人。",
            "文字須稱韻，功名莫認真。",
            "青銅杖頭在，留與買烏薪。"
        ],
        "title": "遣意  其二",
        "id": "c445ec9e-4892-4022-9a49-307af5db1f44"
    },
    {
        "author": "仇遠",
        "paragraphs": [
            "宦遊今倦矣，歲晚意何如。",
            "臘雪不到地，春風先滿閭。",
            "鄰翁寒乞炭，溪女曉供魚。",
            "多有梅花處，吾將卜隠居。"
        ],
        "title": "遣意  其三",
        "id": "cfe6e9fc-9fa1-4bb7-b964-71fbd1b94b8d"
    },
    {
        "author": "仇遠",
        "paragraphs": [
            "一自儀秦去，從衡直到今。",
            "士緣貧失節，交以利知心。",
            "乍可昏求火，何堪晝見金。",
            "狂瀾回已倒，猶幸有山林。"
        ],
        "title": "利交",
        "id": "0159db83-719a-42b8-a24e-9a6741b167ae"
    },
    {
        "author": "仇遠",
        "paragraphs": [
            "今夕知何夕，此聲非惡聲。",
            "窗前疑月色，枕上誤天明。",
            "未必皆三唱，惟應只四更。",
            "姑蘇城外寺，此際已鐘鳴。"
        ],
        "title": "聞雞",
        "id": "286d0498-1a9e-4f81-b447-50601a733e34"
    },
    {
        "author": "仇遠",
        "paragraphs": [
            "水軒寒最早，偏稱冷官居。",
            "老態重衾薄，秋聲四壁虛。",
            "霜前蛩漸少，雨後葉全疏。",
            "漁叟頑如鐵，鶉衣曉捕魚。"
        ],
        "title": "題水軒",
        "id": "a142264c-f053-4ab8-95ea-3693d78169e5"
    },
    {
        "author": "仇遠",
        "paragraphs": [
            "腐儒乖世用，作事例迂疏。",
            "浪走長安道，欲投光範書。",
            "懸知成漫爾，可笑賦歸與。",
            "寄語陳言者，毋輕出草廬。"
        ],
        "title": "有感",
        "id": "3cb07798-3a08-4828-9f4d-8f749d15190d"
    },
    {
        "author": "仇遠",
        "paragraphs": [
            "淫雨喧中夜，羈人積隠憂。",
            "葵傾那有日，麥腐欲無秋。",
            "小市渾如洗，前溪漫不流。",
            "林鳩兼垤鸛，聒聒幾時休。"
        ],
        "title": "潦雨排悶二首  其一",
        "id": "9759bea8-12cb-4e08-940b-d67225bb3707"
    },
    {
        "author": "仇遠",
        "paragraphs": [
            "宿雨漲溪流，江南四月秋。",
            "市無糧得糶，田有麥難收。",
            "官况全然冷，民饑絕可憂。",
            "沙鷗應笑我，何日放歸舟。"
        ],
        "title": "潦雨排悶二首  其二",
        "id": "57497e7e-4192-4fd2-a075-53035d600347"
    },
    {
        "author": "仇遠",
        "paragraphs": [
            "跨馬入城去，驅鷄上屋飛。",
            "閒官差可樂，徒步未爲非。",
            "杜老平明出，山公倒載歸。",
            "晚汀沙水闊，野鶩得相依。"
        ],
        "title": "跨馬",
        "id": "47716640-5b6c-448e-9478-931478d1ccaa"
    },
    {
        "author": "仇遠",
        "paragraphs": [
            "金淵醇酒賤，足可醉亡何。",
            "日覺醒時少，其如飲不多。",
            "人生間調笑，俗事暗消磨。",
            "此意神仙會，山童亦解歌。"
        ],
        "title": "醉歌三首  其一",
        "id": "5ed19cb1-1859-4a72-b4f5-f01fa4f62ae5"
    },
    {
        "author": "仇遠",
        "paragraphs": [
            "客居真易過，凡事不如儀。",
            "惟有閒尋睡，渾無趣作詩。",
            "晚晴行數步，日午酌三巵。",
            "繫馬庭階下，人多借去騎。"
        ],
        "title": "醉歌三首  其二",
        "id": "99348f46-dcef-460b-9922-2b73ce7c878c"
    },
    {
        "author": "仇遠",
        "paragraphs": [
            "清狂歌窈窕，微醉困瞢騰。",
            "酒薄多疑水，官閒一似僧。",
            "已知燈即火，不願谷爲陵。",
            "百事俱能了，惟餘飲未能。"
        ],
        "title": "醉歌三首  其三",
        "id": "5ac91cfd-5d96-4c02-a69c-74e0a0c6035d"
    },
    {
        "author": "仇遠",
        "paragraphs": [
            "金淵豈愛我，我自愛金淵。",
            "似蜜醪尤美，如珠米更圓。",
            "携家踰八口，竊祿又三年。",
            "書冊盈歸篋，毋嫌載月船。"
        ],
        "title": "自愛",
        "id": "c0727e2f-1106-4f0f-8db3-64bd9f9011c1"
    },
    {
        "author": "仇遠",
        "paragraphs": [
            "山林空入夢，詩酒未忘懷。",
            "老興自不淺，卿言亦大佳。",
            "封侯無骨相，學道有心齋。",
            "安樂行窩在，棲棲且避乖。"
        ],
        "title": "和友人韻",
        "id": "63a806ad-d514-4dea-ba86-b11809f7cdc0"
    },
    {
        "author": "仇遠",
        "paragraphs": [
            "西晉文章伯，南臺法令師。",
            "常因行部日，記得從遊時。",
            "敏手除三害，貞心畏四知。",
            "何由侍王導，揮麈話襟期。"
        ],
        "title": "呈王達之御史",
        "id": "ede89443-a6c3-4ddd-9dc1-3e18c2712f13"
    },
    {
        "author": "仇遠",
        "paragraphs": [
            "萍水偶相逢，金淵客路中。",
            "帆船明日發，尊酒幾時同。",
            "窮達無先後，交遊貴始終。",
            "湖堤梅柳外，有約艤疏篷。"
        ],
        "title": "贈別葉子啟郭祥卿",
        "id": "e4baf5ee-a4b0-483d-9ce7-6bd7bd9dbd54"
    },
    {
        "author": "仇遠",
        "paragraphs": [
            "汝自騎高馬，予寧坐敝車。",
            "功名輸俊茂，天地著迂疏。",
            "漫說癡人夢，仍看後世書。",
            "謫仙酒樓在，不醉欲何如。"
        ],
        "title": "敝車",
        "id": "868ed453-c1ce-4b9c-ab47-c10e1fd316cc"
    },
    {
        "author": "仇遠",
        "paragraphs": [
            "杜老曾題品，依稀舊隠居。",
            "頗知書有味，肯教子爲儒。",
            "築屋先通燕，開池剩養魚。",
            "相邀須飲醉，酒熟不煩沽。"
        ],
        "title": "張氏隠居",
        "id": "5d9d9823-a5c7-4f37-abd4-474af080bd75"
    },
    {
        "author": "仇遠",
        "paragraphs": [
            "趁雨過雲關，東風尚峭寒。",
            "野花渾未放，石路卒難乾。",
            "薄酒無多酌，窮途信少歡。",
            "歸來借蓑笠，莫作老坡看。"
        ],
        "title": "過鄭氏幽居",
        "id": "20054db4-a865-4d89-b18d-677e41c26828"
    },
    {
        "author": "仇遠",
        "paragraphs": [
            "八十一年前，科名已褎然。",
            "依劉王粲檄，入洛賀循船。",
            "受禪碑誰上，閒情賦自傳。",
            "江山英氣歇，堪恨亦堪憐。"
        ],
        "title": "懷方嚴州  其一",
        "id": "00cfb4f3-3aea-468a-897e-be00bd8c0866"
    },
    {
        "author": "仇遠",
        "paragraphs": [
            "八十一年終，堪嗟旅襯窮。",
            "胸中元耿耿，身外竟空空。",
            "白首太玄草，紫陽虛谷翁。",
            "平生有遺恨，五馬未乘驄。"
        ],
        "title": "懷方嚴州  其二",
        "id": "1bef3377-6925-44c2-8ca9-af751bdfb014"
    },
    {
        "author": "仇遠",
        "paragraphs": [
            "八十一年亡，哀哉老紫陽。",
            "佳兒方戒道，小妾漫專房。",
            "每憶先生被，常懷太守章。",
            "桐江詩萬首，端可及龜堂。"
        ],
        "title": "懷方嚴州  其三",
        "id": "80839092-58ff-45d1-a73c-1f134c2df9d5"
    },
    {
        "author": "仇遠",
        "paragraphs": [
            "八十一年身，棲遲客館貧。",
            "登門曾有我，銘墓竟何人。",
            "醉夢高樓月，悲歌故國春。",
            "可能函玉骨，歸葬練溪濱。"
        ],
        "title": "懷方嚴州  其四",
        "id": "578830ce-c5a4-490c-9989-a9a1aea8287f"
    },
    {
        "author": "仇遠",
        "paragraphs": [
            "八十一年休，云何不首丘。",
            "豈無商女恨，肯作賈胡留。",
            "書籍從人賣，田園有子收。",
            "烏聊山在望，風雪去悠悠。"
        ],
        "title": "懷方嚴州  其五",
        "id": "92cacf84-761f-4b95-95ee-bc8017099973"
    },
    {
        "author": "仇遠",
        "paragraphs": [
            "少日登山屐，中年上水船。",
            "黄花猶自綠，白髪若爲玄。",
            "但覺杯行速，那知帽影偏。",
            "南峰深秀處，回首重潸然。"
        ],
        "title": "懷張似之",
        "id": "bda05502-4ddf-4705-920b-b9d76cc47a2c"
    },
    {
        "author": "仇遠",
        "paragraphs": [
            "俯瞰秦淮水，前瞻魯泮宮。",
            "明知倚闌者，不是釣魚翁。",
            "古石稜稜長，春潮脈脈通。",
            "狀元真宰相，千古一吳公。"
        ],
        "title": "釣鰲亭",
        "id": "591381fb-203b-4018-839d-a9ddedbfce71"
    },
    {
        "author": "仇遠",
        "paragraphs": [
            "避喧遷出郭，歲晚尚擔簦。",
            "陋室大於斗，長途滑似冰。",
            "豈無問字酒，共守讀書燈。",
            "老病須微祿，歸田恨未能。"
        ],
        "title": "除夜新居  其一",
        "id": "3a901b78-5250-47bb-a66f-7537f3711772"
    },
    {
        "author": "仇遠",
        "paragraphs": [
            "籸盆夾道明，爆竹小兒驚。",
            "但聽窗前雪，不知樓上更。",
            "流年雙羽急，深夜一鷄鳴。",
            "淺醉和衣睡，明朝要賀正。"
        ],
        "title": "除夜新居  其二",
        "id": "b47537bc-068f-4657-9aad-76a1434203fb"
    },
    {
        "author": "仇遠",
        "paragraphs": [
            "茅簷盈尺雪，真是冷官居。",
            "窮巷稀人跡，今朝是歲除。",
            "聒廳無鼓吹，消夜足琴書。",
            "曉凍冰橋滑，鄰家借板輿。"
        ],
        "title": "除夜新居  其三",
        "id": "6b63eda2-f317-4036-a16b-2f30de22b24d"
    },
    {
        "author": "仇遠",
        "paragraphs": [
            "繡衣玉節駐江城，放得元宵兩夜晴。",
            "陸地金蓮方灧灧，一天明月故盈盈。",
            "邏兵酣卧忘鐘韻，遊子歡呼趁鼓聲。",
            "兒女看燈歸較晚，老夫自剔讀書檠。"
        ],
        "title": "元夕放夜",
        "id": "6e539f62-e34b-4250-93e5-ab6d1734a562"
    },
    {
        "author": "仇遠",
        "paragraphs": [
            "杖藜久不到西坡，苔上梅花積漸多。",
            "野屋荒凉誰管領，酒尊期會竟蹉跎。",
            "韶光二月已强半，樂事一生能幾何。",
            "頼有鄰園春可折，洗瓶斜插在行窩。"
        ],
        "title": "憶西坡梅",
        "id": "9ea47643-14ff-458e-b3d0-4b930871259d"
    },
    {
        "author": "仇遠",
        "paragraphs": [
            "從來賽社說金淵，鼓笛鉦旗隘市廛。",
            "地上鬼神行白晝，夜中風雨洗青天。",
            "妖氛旱魃驅無跡，和氣歡聲兆有年。",
            "車馬縱觀兒女事，老夫閉戶讀韋編。"
        ],
        "title": "三月二十六日書所聞",
        "id": "413257b9-861e-47c3-8019-b1ed8995a498"
    },
    {
        "author": "仇遠",
        "paragraphs": [
            "檇李城邊送客船，梅花一別又三年。",
            "清風朗月思元度，駿馬名姬羨謫仙。",
            "湖海倦遊予白髪，園林真樂子青氈。",
            "楚生卜宅平生志，歸日相從學力田。"
        ],
        "title": "寄陳仲麟",
        "id": "77e0b3ad-f1f1-426c-8b7d-df4dbb569eed"
    },
    {
        "author": "仇遠",
        "paragraphs": [
            "業風宦海足波瀾，常憶西湖南北山。",
            "熟處肯忘生處樂，別時雖易見時難。",
            "奉親還舍君先得，投檄歸田我未閒。",
            "漫說桃源人迹絕，故園松菊半荒殘。"
        ],
        "tags": [
            "西湖"
        ],
        "title": "予自存博解印歸鄉心日夜相趣古人有名山川處輒忘歸然歸未易忘也夢得一聯續之",
        "id": "c317d0a4-1cb5-4a17-8e5e-8a75cb6dbfc4"
    },
    {
        "author": "仇遠",
        "paragraphs": [
            "肯向金淵暫泊舟，相逢衮衮別方休。",
            "移宮換羽周郎顧，詠月吟風太白遊。",
            "床上無金猶好客，尊中有酒可消愁。",
            "明朝又作臺城客，細看青山似洛州。"
        ],
        "title": "送張叔夏游金陵",
        "id": "45b843c5-a800-4b98-ab2d-5acc65bd8618"
    },
    {
        "author": "仇遠",
        "paragraphs": [
            "征商廉幹不言錢，異事同寮又一年。",
            "美譽正香金瀨曲，歸心已在冶城邊。",
            "家傳簪笏青溪譜，風送旌旗上水船。",
            "小草相依行有日，莫須摻別重凄然。"
        ],
        "title": "送陳壯甫稅使歸金陵",
        "id": "c27c5d16-db0b-4336-b6d3-2a5993344c2b"
    },
    {
        "author": "仇遠",
        "paragraphs": [
            "夜來聽雨夢仇溪，夢覺招邀客賦詩。",
            "我自不分官冷熱，子須能別酒淳漓。",
            "江頭風順鱸魚到，天外春歸杜宇知。",
            "十日菊花元不減，恰如六月見蒲葵。"
        ],
        "title": "蕭饒州見寄次韻",
        "id": "48d15294-a1a8-498f-a2e8-ad67c2936783"
    },
    {
        "author": "仇遠",
        "paragraphs": [
            "新歲連朝喜遇晴，宜人宜穀最關情。",
            "郊原尚覺春光薄，市井先傳米價平。",
            "趁暖飛蟲生滅易，向陽征雁去留輕。",
            "北門冷掾無公事，閒看官梅野柳爭。"
        ],
        "title": "喜晴",
        "id": "f3cbf752-582f-4efe-a801-d2b103df74c3"
    },
    {
        "author": "仇遠",
        "paragraphs": [
            "一溪流水數家村，短櫟長松映蓽門。",
            "不是花通輞川口，祇疑路隔武陵源。",
            "小橋瘦馬行春色，遠浦青山带雨痕。",
            "樓觀玲瓏雲縹緲，須知畫裏別乾坤。"
        ],
        "title": "題趙千里溪山春遊圖",
        "id": "559c9805-5b5d-40a4-9644-89408d9f65b2"
    },
    {
        "author": "仇遠",
        "paragraphs": [
            "曾向清溪采白蘋，江東日暮別經春。",
            "投金瀨上思歸客，浮玉山前憶故人。",
            "千里雲萍應念我，一庭風樹敢忘親。",
            "挂蓑石暖苔衣厚，擬買漁舠作近鄰。"
        ],
        "title": "寄武康王居正",
        "id": "567f92d4-c861-40a3-bcde-3794a54a7ca7"
    },
    {
        "author": "仇遠",
        "paragraphs": [
            "句曲峰巒翠倚天，琳宮瓊館宴神仙。",
            "水程纔隔一百里，脚債未償三十年。",
            "幾擬看山携酒去，相期聽雨對床眠。",
            "何當撥遣塵間事，一試松根喜客泉。"
        ],
        "title": "寄梁中砥",
        "id": "891a6dce-c560-4942-ae77-028441f8cebd"
    },
    {
        "author": "仇遠",
        "paragraphs": [
            "西窗隠几讀南華，頗悟亡羊與戰蝸。",
            "住久不知身是客，歸休誰謂女無家。",
            "向陽野竹先抽筍，待雪官梅欲試花。",
            "我愛睡鄉真樂地，底須頻喫玉川茶。"
        ],
        "title": "寄子野",
        "id": "27b51712-f555-4c03-95c4-5f2fbb4ad8da"
    },
    {
        "author": "仇遠",
        "paragraphs": [
            "何年偷舐玄霜鼎，變却蟾宮玉雪姿。",
            "毛穎未封先試墨，褐衣乍著便披緇。",
            "移來暘谷烏相對，躍入陰山鬼不知。",
            "蹤跡分明予甚愛，正當秋曉月明時。"
        ],
        "title": "黑兔",
        "id": "643de3e7-07f1-440e-bb40-fd6dbea7aa57"
    },
    {
        "author": "仇遠",
        "paragraphs": [
            "雪暗江湖入暮年，何人葦外小延緣。",
            "水痕不動玉平岸，春意欲回花滿天。",
            "懶出恐消桐屐蠟，醉吟忘上苧袍船。",
            "行當歸學林和靖，結屋梅根伴鶴眠。"
        ],
        "title": "和劉君佐韻寄董靜傳高士",
        "id": "eaaa0dff-dd08-46d2-8917-681fd7f63b65"
    },
    {
        "author": "仇遠",
        "paragraphs": [
            "坤宮半夜一聲雷，蟄戶花房曉已開。",
            "野闊風高吹燭滅，電明雨急打窗來。",
            "頓然草木精神別，自是寒暄氣候催。",
            "惟有石龜并木雁，守株不動任春回。"
        ],
        "title": "驚蟄日雷",
        "id": "18fe9bbc-a3a5-45e8-87e6-da15251a4eee"
    },
    {
        "author": "仇遠",
        "paragraphs": [
            "離羣野雁在中庭，馴養經年羽翼成。",
            "因爲哀鳴殊可念，豈知飛去太無情。",
            "天陰月黑多機穽，歲晚山空少弟兄。",
            "願爾水田常飽煖，春風早問北歸程。"
        ],
        "title": "雁去",
        "id": "d71d7e93-b8b6-42af-8c53-9da874dbac18"
    },
    {
        "author": "仇遠",
        "paragraphs": [
            "三年塵土白鬚眉，擬向西湖濯客衣。",
            "林下杜鵑猶勸去，海邊鷗鳥亦知幾。",
            "及瓜將得葵丘代，存菊須尋栗里歸。",
            "見說中山屠博士，鄉心也趁白雲飛。"
        ],
        "tags": [
            "西湖"
        ],
        "title": "寄屠存博",
        "id": "b274f98b-6396-42a9-a021-309d2e3e448a"
    },
    {
        "author": "仇遠",
        "paragraphs": [
            "霜力風威各逞强，老夫絮被不離床。",
            "一貧已幸官將滿，百計無如歸最長。",
            "別後交朋難得信，夢中文字不成章。",
            "從來心似梅花白，莫入東風桃李場。"
        ],
        "title": "再寄子野",
        "id": "912d036b-e4e0-4fa3-a587-64a49f1f6b7e"
    },
    {
        "author": "仇遠",
        "paragraphs": [
            "幾年不寄子公書，忽向燕南遺鯉魚。",
            "天遠地遥歸未得，男婚女嫁事何如。",
            "壯遊自致青雲上，漫仕誰憐白髪餘。",
            "西浙林泉俱可隠，毋忘舊約共閒居。"
        ],
        "title": "寄鄧善之",
        "id": "54992877-f28d-4399-8860-f206491cfc86"
    },
    {
        "author": "仇遠",
        "paragraphs": [
            "幾日冥迷醉夢中，醒來衣袖裹春風。",
            "杜鵑未歇鳥聲碎，芍藥已開花信空。",
            "差勝跨馿愁杜老，儘教騎馬笑山公。",
            "卑官安得金貂換，尚有杖頭三百銅。"
        ],
        "title": "醉聞杜宇",
        "id": "751b2928-958a-43e9-8c0b-f2d762483b10"
    },
    {
        "author": "仇遠",
        "paragraphs": [
            "不謂村園見此花，嬌紅數朵眩晴霞。",
            "可憐國色天香種，竟落田夫野老家。",
            "略具杯盤供筍蕨，已拚杖屨污泥沙。",
            "莫愁乳鹿銜春去，自有蓬蒿盡力遮。"
        ],
        "title": "北村吳園雨中賞牡丹主人留飲",
        "id": "6f8b6137-3e09-4d3b-aa21-a1ba7d697134"
    },
    {
        "author": "仇遠",
        "paragraphs": [
            "不負平生下澤車，宦游卜宅亦村墟。",
            "家貧累重須干祿，官冷身閒可讀書。",
            "高柳每聞鶑婭姹，破籬時度竹蕭疏。",
            "西南林壑堪娛晚，靜看飛雲自卷舒。"
        ],
        "title": "官冷",
        "id": "3db43408-b60b-4716-933a-bfb10bd5de75"
    },
    {
        "author": "仇遠",
        "paragraphs": [
            "早起方誇甲子晴，夜分忽又似盆傾。",
            "黑雲冉冉連燈暗，白浪滔滔與岸平。",
            "芹未出泥先有燕，花都委地尚無鶑。",
            "東橋沙觜多舟楫，直下荆溪不待撐。"
        ],
        "title": "喜晴復雨",
        "id": "2e186bd8-efd3-44b5-a8a2-6a08ad4130bf"
    },
    {
        "author": "仇遠",
        "paragraphs": [
            "湘魄能傳楚澤芳，何如倒載醉襄陽。",
            "夕陰空照栽葵圃，宿雨難乾打麥場。",
            "龍去涎留丹井濕，燕歸泥落墨池香。",
            "枉將黍粽沉蛟窟，移與江村餉水荒。"
        ],
        "title": "五日",
        "id": "5947e4df-957e-4369-ab0a-065b436e9f2f"
    },
    {
        "author": "仇遠",
        "paragraphs": [
            "才放庚申一日晴，天明一日雨如傾。",
            "烏雲覆地陰陰合，白浪侵田灧灧平。",
            "屋漏未乾連礎潤，橋低欲壓礙舟行。",
            "桔橰不是閒家具，會聽溪邊鵝鸛鳴。"
        ],
        "title": "雨",
        "id": "e9bfd8bf-46be-4a69-8ba8-4b456dd496fd"
    },
    {
        "author": "仇遠",
        "paragraphs": [
            "梅霖寒似麥秋天，風葛凄凄未脫綿。",
            "金彈落池盧橘熟，紅裙委地石榴鮮。",
            "汨羅遺恨空千載，瀨水閒居尚一年。",
            "蒲酒相邀須徑醉，歸尋枕席付高眠。"
        ],
        "title": "雨坐  其一",
        "id": "7be490fc-fa00-4b83-8b83-408170e66808"
    },
    {
        "author": "仇遠",
        "paragraphs": [
            "兩年蒲節雨霏微，誤我中山采藥期。",
            "騎馬出門隨所寓，看花酌酒復奚疑。",
            "量慳未易勝金盞，臂弱猶堪繫綵絲。",
            "追憶侯家陪宴賜，素紈紅葛翠交枝。"
        ],
        "title": "雨坐  其二",
        "id": "7a51a9ac-6613-4a6c-a0a0-96fcba10b9d3"
    },
    {
        "author": "仇遠",
        "paragraphs": [
            "壞垣荒逕入蒿萊，不惹康衢半點埃。",
            "賞靜偏憐雛笋長，趁凉自引瘦筇來。",
            "盃餘潄齒呼新茗，石上題詩剝古苔。",
            "試問依簷雙老檜，何如列柏在烏臺。"
        ],
        "title": "與子野過永仙觀循西城以歸邂逅李戒甫夕山西爽詩料滿目子野明發詩來予次韻  其一",
        "id": "ecf7b3e9-51b0-42af-9b72-8ca2f78b8ff7"
    },
    {
        "author": "仇遠",
        "paragraphs": [
            "一笑相逢李伯時，樹陰匝地綠雲低。",
            "林梢落日猶餘丈，天下好山多在西。",
            "我醉欲歸須客送，君裝已趣尚鵑啼。",
            "明朝定有新詩句，且讓溪翁向上題。"
        ],
        "title": "與子野過永仙觀循西城以歸邂逅李戒甫夕山西爽詩料滿目子野明發詩來予次韻  其二",
        "id": "cd600861-c802-4ba7-9750-c90e3d87a60a"
    },
    {
        "author": "仇遠",
        "paragraphs": [
            "西望寬平倦眼開，風收雲翳掃烟埃。",
            "誰能白日捲簾坐，盡看青山排闥來。",
            "合沓斷岡如引蔓，盤陀大石不生苔。",
            "此中林壑多仙迹，何必吹簫更楚臺。"
        ],
        "title": "寓舍在青安門外由是出郊不數里羣山獻狀如游龍如奔馬如踞虎豹深秀坡陀不一而足似有招引賦詩之意遂約子野再用韻  其一",
        "id": "31e5b02f-a163-4e79-a324-5b2849cc78a9"
    },
    {
        "author": "仇遠",
        "paragraphs": [
            "山列瑶簪束不齊，過雲舒卷樹高低。",
            "孟郊李白曾行處，泰華瑯琊盡向西。",
            "瘦馬自穿幽徑去，老鶑猶戀落花啼。",
            "豈無崖壁平如削，留與詩人醉墨題。"
        ],
        "title": "寓舍在青安門外由是出郊不數里羣山獻狀如游龍如奔馬如踞虎豹深秀坡陀不一而足似有招引賦詩之意遂約子野再用韻  其二",
        "id": "4ab822bd-0f2d-4c49-ad41-26824b0d2cba"
    },
    {
        "author": "仇遠",
        "paragraphs": [
            "正憂藴藴與隆隆，怪得連朝起大風。",
            "酷日從今宜斂暑，大王自古解稱雄。",
            "中庭老樹吹將折，破屋重茅卷已空。",
            "可是南溟茝欲化，爰居先避魯門東。"
        ],
        "title": "和仲祥大風韻  其一",
        "id": "095d6d33-c4b1-4664-a038-74eda0ab8d8f"
    },
    {
        "author": "仇遠",
        "paragraphs": [
            "非雨非雷勢可乘，柔枝弱葉力難勝。",
            "疾於健將追奔馬，豪似吟仙賦大鵬。",
            "柱砥潜移黄螘穴，山屏盡啟白雲縢。",
            "直須少霽飛廉怒，水落圩田穀再登。"
        ],
        "title": "和仲祥大風韻  其二",
        "id": "d56bb8ed-4c80-4e7d-a5cd-22f6b7dd1038"
    },
    {
        "author": "仇遠",
        "paragraphs": [
            "誰割巫山一片雲，峰巒羅列比兒孫。",
            "嵌空自是天生穴，剝蝕無非水渲痕。",
            "霜削秋清連竹色，露腴曉翠及蒲根。",
            "九峰九鎖參差似，永鎮仇溪第一村。"
        ],
        "title": "巫雲九峰",
        "id": "64debe5a-07f3-473e-9761-39483a36f332"
    },
    {
        "author": "仇遠",
        "paragraphs": [
            "雨師殿後疾雷先，風捲浮雲似擘綿。",
            "大點成漚添黑潦，濃陰匝地暗青天。",
            "崦中暴長彌漫水，圩上平沉沮洳田。",
            "米直頓增車戽急，早推紅日麗金淵。"
        ],
        "title": "觀雨",
        "id": "e0dd18bf-cd50-4df4-9694-f644f538a915"
    },
    {
        "author": "仇遠",
        "paragraphs": [
            "黄帽棕鞋隠者便，青衫槐笏我家傳。",
            "一生碌碌空多事，六袠駸駸欠二年。",
            "安樂窩中閒有味，溫柔鄉裏老無緣。",
            "浮沉宦海終非願，早葺山南屋數椽。"
        ],
        "title": "宦海",
        "id": "808bab62-3ec0-40a7-9c67-42be7345c78c"
    },
    {
        "author": "仇遠",
        "paragraphs": [
            "只隔山中一日程，書船暫泊溧陽城。",
            "儒冠喜見賢翁季，道眼相看老弟兄。",
            "酒量吞江凉更闊，蟬聲送客晚爭鳴。",
            "青衫肯爲琵琶濕，笑向天涯看月明。"
        ],
        "title": "屠存博教授赴溧水任留飲寓舍",
        "id": "c7721366-d0a0-4137-9183-e1054da76a16"
    },
    {
        "author": "仇遠",
        "paragraphs": [
            "七不能堪一不成，閒雲自恨出山輕。",
            "柳枝駱馬愛心斷，蓴菜鱸魚歸興生。",
            "薄宦棲棲留泮水，故人渺渺隔臺城。",
            "對床風雨何時卜，共翦青燈話到明。"
        ],
        "title": "寄戚子雲",
        "id": "b41ba7cc-81d3-45b8-91f1-618870be64d0"
    },
    {
        "author": "仇遠",
        "paragraphs": [
            "三載金淵入幙賓，轉當繁劇轉精神。",
            "高堂多有承顔樂，巨室都無切齒人。",
            "此日吏民爭卧轍，他時事業繼埋輪。",
            "語兒溪上滄浪水，有約征衣共浣塵。"
        ],
        "title": "送張巨川歸崇德",
        "id": "43a8319b-1f03-4154-8c88-6643cbefd6e0"
    },
    {
        "author": "仇遠",
        "paragraphs": [
            "東風已掃九衢埃，何事飈輪去復回。",
            "秋信蘋洲凉漸迫，人家蓬戶晝難開。",
            "低田受水祥禾偃，亂石飛空巨木摧。",
            "見說長淮旱無雨，蜚蝗幾欲渡江來。"
        ],
        "title": "二十五日東風少定辛丑夜西風再作",
        "id": "0ac42517-a9b7-49b4-a392-d2189cbb06bb"
    },
    {
        "author": "仇遠",
        "paragraphs": [
            "端午凄凉雨壓城，忽然端六報新晴。",
            "素衣塵暗行人老，綠樹陰濃曙日明。",
            "倦眼冥冥渾似霧，憂心悄悄只如酲。",
            "枇杷薦酒猶堪醉，杏子微酸尚带生。"
        ],
        "title": "五月六日晴芮君節卞西仲諸友來泛蒲和韻",
        "id": "6b0da149-fc55-4403-a886-2ed2ad648e4f"
    },
    {
        "author": "仇遠",
        "paragraphs": [
            "想君不欠買山錢，要學騎馿孟浩然。",
            "拂袖徑行輕萬里，著書直待後千年。",
            "林泉短褐凄將老，齋館孤燈耿不眠。",
            "明旦履霜何所向，大茅峰頂看芝田。"
        ],
        "title": "用韻答蕭濟翁",
        "id": "84e5c7b1-63b4-44a5-83a1-d30e0202940f"
    },
    {
        "author": "仇遠",
        "paragraphs": [
            "懷古潸然老淚流，依稀見月喘吳牛。",
            "客鄉時序留如燕，學舍風波小似舟。",
            "已恨浮雲無巧夕，未知後月可中秋。",
            "徐卿忽寄新詩札，正倚雙溪疊嶂樓。"
        ],
        "title": "答徐恕宣城寄別",
        "id": "70ebeabf-b59f-4e41-9ed1-55f7b0fbc81e"
    },
    {
        "author": "仇遠",
        "paragraphs": [
            "月照空梁幾夢中，翩然環佩下天風。",
            "十年不到澄江上，一櫂能來瀨水東。",
            "湖海交遊今漸少，英豪見識略相同。",
            "舊時東野吟詩處，何日携壺酹此翁。"
        ],
        "title": "江陰何仲禮相訪和答",
        "id": "c5acdf45-a754-46aa-b98d-0301174e49fa"
    },
    {
        "author": "仇遠",
        "paragraphs": [
            "人到中年萬事慵，我今况是六旬翁。",
            "歸心已薄西湖水，餘力重修古泮宮。",
            "官裏簡書尤可畏，案頭筆硯豈無功。",
            "邇來士習殊輕陗，願與醇儒振義風。"
        ],
        "tags": [
            "西湖"
        ],
        "title": "答趙源仲",
        "id": "70ead792-09a3-4d3a-b235-5581829fe144"
    },
    {
        "author": "仇遠",
        "paragraphs": [
            "曉入荒蹊陟斷岡，多年廟食白龍王。",
            "要添溪上半篙水，不遠山中一瓣香。",
            "灌木雲昏旌斾出，高田土渴桔橰忙。",
            "莫疑栖隠無深洞，且得隨車雨送凉。"
        ],
        "title": "交山龍祠禱雨",
        "id": "f8bec453-7026-43c7-b298-f220405552a8"
    },
    {
        "author": "仇遠",
        "paragraphs": [
            "高捲書簾雨氣寒，螺屏擁髻赴滄灣。",
            "去天一握屋上屋，斜日幾重山外山。",
            "地展畫圖增暮景，風吹笑語落人間。",
            "棲鴉已寂歸雲急，却怪雲猶未得閒。"
        ],
        "title": "題王師尹宜晚樓",
        "id": "b1468bf4-19a9-4d47-97a3-c94ea3e69990"
    },
    {
        "author": "仇遠",
        "paragraphs": [
            "白下長干住幾年，西風入夢即飄然。",
            "斷橋梅柳全非舊，古剎鐘魚大勝前。",
            "萬里豈宜常作客，一簞且可穩栖禪。",
            "滄江東去風波惡，亦欲湖山結數椽。"
        ],
        "title": "慶孝僧自金陵回虎林",
        "id": "ac359f04-4055-44b7-b4b2-b3fada4a0021"
    },
    {
        "author": "仇遠",
        "paragraphs": [
            "何年駐錫下山中，既見匆匆又欲東。",
            "燕去鴻來俱是客，雲生月落不離空。",
            "冷泉亭上參吟暢，飛雪岩前哭老同。",
            "方外友朋詢近况，爲言已作木鷄翁。"
        ],
        "title": "如上人歸問浙中友信",
        "id": "09cf851a-29be-4b71-b118-1aebebf9f8f3"
    },
    {
        "author": "仇遠",
        "paragraphs": [
            "卜宅溪南遠市喧，一經教子守田園。",
            "邵平未老瓜先熟，靖節能閒菊自存。",
            "無白丁來多釀酒，放青山入別開門。",
            "朝衣曾侍天香滿，得似荷衣带露痕。"
        ],
        "title": "過介卿溪南隠居",
        "id": "9fa84315-7960-491b-902c-701e4ceb9211"
    },
    {
        "author": "仇遠",
        "paragraphs": [
            "經時少暇出郊游，野曠山遥易見秋。",
            "祗怪朝來多爽氣，似緣我輩是清流。",
            "荒臺古井平蕪濕，斜日西風亂葉愁。",
            "莫笑田翁無款待，綠菱新摘酒新篘。"
        ],
        "title": "悟上人同過史氏隠居",
        "id": "ab8015e1-dda2-4187-9315-3932d982f9ac"
    },
    {
        "author": "仇遠",
        "paragraphs": [
            "年過耳順欲何如，臂膝酸寒齒髪疏。",
            "千里驅馳還倦矣，數椽卜築合歸與。",
            "山銜落日誰能繫，海漲平田自可鋤。",
            "寄語虎林諸道伴，江湖處處有鱸魚。"
        ],
        "title": "懷盛元仁",
        "id": "1377551b-6bf8-4e04-8831-db01a84a6e15"
    },
    {
        "author": "仇遠",
        "paragraphs": [
            "秋高天闊雁南翔，游子愀然思故鄉。",
            "重陽正當風雨近，三徑故應松菊荒。",
            "酒酣耳熱狂無益，江空目短愁何長。",
            "青山在望有晴日，我欲振衣千仞岡。"
        ],
        "title": "秋日懷吾子行",
        "id": "eb9dd647-ae60-457d-8aef-cec193939274"
    },
    {
        "author": "仇遠",
        "paragraphs": [
            "河鼓天孫各老成，無愁可解任秋聲。",
            "癡兒笑月羞眉曲，稚女穿針鬬眼明。",
            "夜半且分瓜果供，天中豈識別離情。",
            "未能免俗消光景，醉卧西風夢亦清。"
        ],
        "title": "七夕  其一",
        "id": "4a6776b6-62bd-4e28-b950-3ddf87e2c3d0"
    },
    {
        "author": "仇遠",
        "paragraphs": [
            "歲歲今宵乞巧樓，疏星如弈月如鈎。",
            "莫將寒信侵房屋，肯把閒情問女牛。",
            "兒笑無書空曬腹，婦言有酒可澆愁。",
            "鵲慵竟失河橋約，盡日喳喳古樹頭。"
        ],
        "title": "七夕  其二",
        "id": "bd11df28-f139-4c3c-b7a1-c8f741dc2735"
    },
    {
        "author": "仇遠",
        "paragraphs": [
            "世代雖殊道不殊，衣冠氣貌列仙儒。",
            "自憐無計攀靈轡，豈意相從入畫圖。",
            "把袂拍肩歸福地，抗塵走俗笑泥塗。",
            "苔痕還繞榴皮相，風雨東林壁半蕪。"
        ],
        "title": "題羣仙圖",
        "id": "d00257f7-0cc4-4daf-858d-dc994e1ad5c2"
    },
    {
        "author": "仇遠",
        "paragraphs": [
            "雙桂崢嶸萬竹間，雲枝露粟綴高寒。",
            "軒窗日日吹香過，冠蓋時時載酒看。",
            "月裏曾舂金杵臼，雨餘亂點石棋盤。",
            "乘槎仙子清如鶴，一曲霓裳舞素鸞。"
        ],
        "title": "永逈觀賞桂劉君佐黄景巖治酒",
        "id": "4a1069fd-e16f-4b2e-8aa9-f11c8dc6b08c"
    },
    {
        "author": "仇遠",
        "paragraphs": [
            "溧濱三度見中秋，感歎光陰逐水流。",
            "常是浮雲妬佳月，不容老子醉高樓。",
            "鱸香易動張翰興，鯨背難追李白游。",
            "遥憶詩人豪氣在，湖天空闊放扁舟。"
        ],
        "title": "中秋月出復雨有懷葉子文湯明叔",
        "id": "46e41156-922b-4fcd-aeb5-a1d9fdd3099c"
    },
    {
        "author": "仇遠",
        "paragraphs": [
            "期修翫事在杭州，月夕那知常滯留。",
            "縱有侯芭常載酒，惜無李白共登樓。",
            "蛩催織婦貧非懶，雲掩霜娥老似羞。",
            "應笑山翁癡守待，滿身風露冷貂裘。"
        ],
        "title": "中秋待月不見  其一",
        "id": "584e8bc4-5ae7-4d51-9db9-1c834dc3b1bf"
    },
    {
        "author": "仇遠",
        "paragraphs": [
            "年年待月引壺觴，坐對中庭玉一方。",
            "靜夜忽驚雲作雨，索居空使客思鄉。",
            "荒鷄聲續簷花滴，蝴蝶夢回巖桂香。",
            "何處高樓見山闊，快予吹笛據胡床。"
        ],
        "title": "中秋待月不見  其二",
        "id": "8de826fe-da65-4c82-92df-01afa3be21f2"
    },
    {
        "author": "仇遠",
        "paragraphs": [
            "秋來常爲桂花忙，葉葉西風粟粟凉。",
            "奎甫宅中開四樹，儒珍園後粲孤芳。",
            "小山招隠人空老，朗月當庭影亦香。",
            "可必明年能賞得，一觴且醉此花旁。"
        ],
        "title": "賞桂",
        "id": "b6578443-1ef4-4c81-aba5-21aa73621d2f"
    },
    {
        "author": "仇遠",
        "paragraphs": [
            "西南振響使人驚，未必秋聲作此聲。",
            "萬騎奔馳鼙鼓動，千夫翻踏桔橰鳴。",
            "初疑潮汐還疑雨，只在山林不在城。",
            "人道今年豐稔兆，燈前起舞待天明。"
        ],
        "title": "夜聞秋聲",
        "id": "a8d3653f-8391-45b6-9c07-ff9eeb639d2c"
    },
    {
        "author": "仇遠",
        "paragraphs": [
            "當年而父同吾父，各罄籯金共教兒。",
            "可惜兩翁黄壤下，不知二子綠衣時。",
            "著鞭雖已撞樓破，列鼎寧無負米思。",
            "千里送君何以贈，長歌泮水蓼莪詩。"
        ],
        "title": "送許君起赴餘干教授  其一",
        "id": "2df368fd-27fb-4881-ae68-a81572936a7c"
    },
    {
        "author": "仇遠",
        "paragraphs": [
            "蘭佩蓉裳似倦遊，東隅雖失尚堪收。",
            "君騎潄玉亭前馬，我艤投金瀨上舟。",
            "八品一官俱獨冷，兩州千里隔三秋。",
            "南溟鯤化君能事，甘分西湖侶白鷗。"
        ],
        "tags": [
            "西湖"
        ],
        "title": "送許君起赴餘干教授  其二",
        "id": "ea09626d-4773-4a83-a629-d6232b041a2b"
    },
    {
        "author": "仇遠",
        "paragraphs": [
            "獨居學道坐枯禪，鹿豕交遊七十年。",
            "能以幻軀當雨雪，終無虛腹坐神仙。",
            "平生文字知誰愛，老死山林絕可憐。",
            "他日錢塘耆舊傳，三高宜入畫圖傳。"
        ],
        "title": "聞金之一鄧牧心葉去文皆羽化山中",
        "id": "c520d3b8-abbf-43e9-9bd8-3ab6fa173123"
    },
    {
        "author": "仇遠",
        "paragraphs": [
            "初平兄弟總神仙，化石爲羊入上天。",
            "萬里相期雲上下，一江不隔水淵潫。",
            "對床夜雨吟詩燭，歸櫂春風載酒船。",
            "此是人生真樂事，岸花汀草意無邊。"
        ],
        "title": "吳成季尊師與其弟元初會于維揚即還金陵成季寄詩因和",
        "id": "f6164910-11f3-48be-b03c-a242431f1378"
    },
    {
        "author": "仇遠",
        "paragraphs": [
            "桃花兩度見青春，夢裏玄都隔幾塵。",
            "升斗自憐爲客久，舟車每惜寄書頻。",
            "君如當日陶弘景，我亦他時賀季真。",
            "東望冶城空戀戀，西湖非晚作歸人。"
        ],
        "tags": [
            "西湖"
        ],
        "title": "寄吳元初道錄",
        "id": "a26df86e-e8e4-4c1c-ba18-13c8ef302d3f"
    },
    {
        "author": "仇遠",
        "paragraphs": [
            "三秋此夕恰平分，城市人家半閉門。",
            "正憶紫雲吹玉笛，忽驚皓月照金樽。",
            "宦情素薄鴻初到，詩興方濃雨又昏。",
            "不是桂花香自慰，倚欄無語易銷魂。"
        ],
        "title": "中秋月出復雨有懷葉子文湯明叔",
        "id": "4e92a19d-21e1-48d7-b6e9-dc09325f7224"
    },
    {
        "author": "仇遠",
        "paragraphs": [
            "秋風嫋嫋雨瀟瀟，兀兀郊居出市遥。",
            "未欠三盃通大道，且欣九日是明朝。",
            "籬邊舊菊猶堪摘，天末新鴻不可招。",
            "莫恨登高無脚力，强搘湘竹造山椒。"
        ],
        "title": "明朝",
        "id": "bf18c756-6a21-4f3d-9793-5be3f5694893"
    },
    {
        "author": "仇遠",
        "paragraphs": [
            "不待風霜剪碧林，柳陰忽見一梭金。",
            "似傳西帝宸遊信，空惹東窗夢覺心。",
            "暫輟笙歌聊試聽，既無桃杏莫須吟。",
            "舊交燕子歸何處，好倩賓鴻爲嗣音。"
        ],
        "title": "和西仲秋日聞鶑詩",
        "id": "ae08c3a4-fa7c-4c91-b535-189e9d77c551"
    },
    {
        "author": "仇遠",
        "paragraphs": [
            "尋荷訪桂遠相過，載雨仙舟泛綠波。",
            "老眼已經秋若此，賞心莫問夜如何。",
            "金樽檀板逢歡伯，玉宇瓊樓鎖素娥。",
            "爭得西風卷雲幕，與君弄月扣舷歌。"
        ],
        "title": "中秋同陳奎甫放舟",
        "id": "9e4c1ceb-8167-4c45-af13-8fcf7dfcf7fa"
    },
    {
        "author": "仇遠",
        "paragraphs": [
            "𠙶山渺渺點青螺，古瀨澄澄似絳河。",
            "塵世不知秋過半，水鄉但覺月明多。",
            "輕舟傲兀魚龍窟，夾岸橫陳早晚禾。",
            "一笑躍身煙霧表，醉歸何恤夜行訶。"
        ],
        "title": "次日歸舟和南仲",
        "id": "2c69f291-dd90-4582-92bc-5f376d94af3d"
    },
    {
        "author": "仇遠",
        "paragraphs": [
            "趁晴明日擬登高，十里龍山肯憚勞。",
            "但願有錢堪對菊，莫愁無手可持螯。",
            "蝨官只合辭歸去，鼠腹安能賦老饕。",
            "行見白衣人送酒，已拚痛飲讀離騷。"
        ],
        "title": "九月八日持螯",
        "id": "868098c8-2fcd-47eb-a743-36cbef0d4999"
    },
    {
        "author": "仇遠",
        "paragraphs": [
            "天借重陽一日晴，因過竹院遠尋僧。",
            "翠屏晚對無人共，畫棟朝飛與客登。",
            "旋摘菊花浮臘醖，待分貝葉讀秋燈。",
            "餘生有暇須行樂，漫向松岡嘆廢陵。"
        ],
        "title": "九日諸友屏峰上方登高得登字",
        "id": "5eeef67d-711b-4ea9-aa53-21b766cc19f4"
    },
    {
        "author": "仇遠",
        "paragraphs": [
            "風帘獵獵傍簷斜，問酒來投野老家。",
            "佳節已逢重九日，東籬未見兩三花。",
            "科頭坐石從吹帽，拭眼看山似隔紗。",
            "七里岡前歸路闇，月懸破鏡憶秦嘉。"
        ],
        "title": "九日次程公明韻",
        "id": "42ce2ba4-31e0-4896-8727-a28dd95be4a7"
    },
    {
        "author": "仇遠",
        "paragraphs": [
            "世態炎凉不足憂，吾生贏得日優游。",
            "九日忽驚楓葉落，百年幾見菊花秋。",
            "忘形詩酒新豐客，滿目溪山古溧州。",
            "聞道市橋騎馬滑，山公歸醉得無愁。"
        ],
        "title": "追和陳去非宣和甲辰重九韻",
        "id": "475c21af-1a85-4553-aaec-946af57a6791"
    },
    {
        "author": "仇遠",
        "paragraphs": [
            "滿城風日釀輕霜，昨夜東籬菊盡黄。",
            "正月自非添一閏，此花安得及重陽。",
            "新鴻遠到愁無信，螃蟹中虛怕有芒。",
            "濁酒醒來聞吉語，晴過冬至兆豐穰。"
        ],
        "title": "重陽見菊占冬晴上熟",
        "id": "1b683be8-09ba-4f5e-b58c-54b4d6e27574"
    },
    {
        "author": "仇遠",
        "paragraphs": [
            "秋聲浩蕩夜凄凉，却喜田家熟稻糧。",
            "千里江湖隨薄宦，滿城風雨近重陽。",
            "菊花漸拆青青蘂，桂樹獨飄粟粟香。",
            "幸是催租人未至，尊前聊爲足成章。"
        ],
        "title": "南仲以潘老句約賦",
        "id": "638d7817-3e63-4808-a90c-abc67e9248c0"
    },
    {
        "author": "仇遠",
        "paragraphs": [
            "西風吹髪冷颼颼，頼有多情帽裹頭。",
            "九日已知成昨夜，綠樽聊復集清流。",
            "山房霜菊偏能耐，客路雲萍故自浮。",
            "欲識歲寒心皎潔，一方月色十分秋。"
        ],
        "title": "十日與侯伯用謝元燾諸友汎菊得頭字",
        "id": "5face96b-b5cc-4f86-aba5-9a687386d6b3"
    },
    {
        "author": "仇遠",
        "paragraphs": [
            "幾年野水倚扁舟，風雪塵埃暗綺裘。",
            "齊魯青山恒北望，江湖白鳥共東流。",
            "杜陵騎馬尋征路，李白題詩遍酒樓。",
            "文學卑官何足說，直須攬轡覓封侯。"
        ],
        "title": "和胡定甫  其一",
        "id": "61f5efc5-36cd-4b1f-baad-ffa91395596e"
    },
    {
        "author": "仇遠",
        "paragraphs": [
            "淡泊相逢古溧州，世情客况兩悠悠。",
            "腐儒都不通人事，冷掾何曾似宦游。",
            "輕薄成風雖可畏，廉勤律己每無愁。",
            "他時重會西湖上，把酒聯詩日自由。"
        ],
        "tags": [
            "西湖"
        ],
        "title": "和胡定甫  其二",
        "id": "5b0683a8-01aa-44ae-af20-187f36e43c13"
    },
    {
        "author": "仇遠",
        "paragraphs": [
            "我昔南徐講席分，知君肥遯白雲村。",
            "草深能使芝蘭沒，木落方推竹柏尊。",
            "試問上書投魏闕，何如解組守衡門。",
            "西風吹醒槐安夢，斜日悠悠半隠垣。"
        ],
        "title": "和費廷玉  其一",
        "id": "e0681254-7908-47a4-a211-f42d63aced82"
    },
    {
        "author": "仇遠",
        "paragraphs": [
            "笑人狗走鹿斯奔，父子瓜畦手自耘。",
            "不願青黄施斷木，且將蒼白看浮雲。",
            "山巾聊友華陽鶴，野飯時羹古澗芹。",
            "顯宦何如廉賈好，茜巵千石鮆千斤。"
        ],
        "title": "和費廷玉  其二",
        "id": "0f86ccd1-5652-4911-9c04-9c77445fe392"
    },
    {
        "author": "仇遠",
        "paragraphs": [
            "儒冠誤我欲投簪，抱膝聊爲隴上吟。",
            "故里未歸先入夢，新交雖好少知心。",
            "清光湛湛溪中月，遺迹沉沉瀨底金。",
            "聞道雪晴豐薺麥，行看放犢滿桃林。"
        ],
        "title": "和南仲見寄  其一",
        "id": "4c88736f-ae8f-4227-bec8-26135c359790"
    },
    {
        "author": "仇遠",
        "paragraphs": [
            "我本西湖一散人，偶來溪上濯烏巾。",
            "波光綠映臺城柳，山色青回句曲春。",
            "客舍相親那忍別，交情到老願如新。",
            "江南天氣偏宜暖，滿目東風起麴塵。"
        ],
        "tags": [
            "西湖"
        ],
        "title": "和南仲見寄  其二",
        "id": "05f65754-5f46-4353-9b75-502db52c2d12"
    },
    {
        "author": "仇遠",
        "paragraphs": [
            "薄葺田園溧澤邊，鄉心常夢蜀山川。",
            "梨花知幾逢寒食，麥飯誰能灑墓田。",
            "矍鑠老翁輕客路，扶携稚子上江船。",
            "東還莫爲親朋戀，自古雲安有杜鵑。"
        ],
        "title": "送程子方歸蜀  其一",
        "id": "cc18fd50-7a13-4770-915f-a58849bef6ed"
    },
    {
        "author": "仇遠",
        "paragraphs": [
            "風雪飄蕭季子裘，大江西泝過荆州。",
            "渾家無計歸葱肆，歲晚何人付麥舟。",
            "長子應門寬後慮，輕帆入峽及春遊。",
            "明年歸趁梅花發，共醉䲔僊舊酒樓。"
        ],
        "title": "送程子方歸蜀  其二",
        "id": "dc0fe5d9-b972-413d-acbc-32e3929f150c"
    },
    {
        "author": "仇遠",
        "paragraphs": [
            "遠從溧里上潼川，渚宿岩棲約半年。",
            "老子情懷原不淺，扁舟風景浩無邊。",
            "故鄉兵後幾人在，明月秋中何處圓。",
            "母氏懸懸兄弟望，順流及早理歸船。"
        ],
        "title": "又送程公禮侍父歸蜀用方萬里韻",
        "id": "9ea3e0cf-4789-433a-a906-87963ee51398"
    },
    {
        "author": "仇遠",
        "paragraphs": [
            "落日洮湖自放舟，詩筒特爲寄交遊。",
            "征夫獨寐難爲夜，老我多愁不但秋。",
            "清興何人聯石鼎，虛名無夢到金甌。",
            "黄雞白酒田家樂，止有躬耕願未酬。"
        ],
        "title": "和友人洮湖韻",
        "id": "21ab490e-413e-499f-a75a-a1f8aa970772"
    },
    {
        "author": "仇遠",
        "paragraphs": [
            "三槐鬰鬰德之符，喜向金淵識大儒。",
            "早讀父書明體用，夙將使指厲廉隅。",
            "動摇山嶽威猶在，收斂風霜寂似無。",
            "人道魯公來辨獄，行看霖雨澤焦枯。"
        ],
        "title": "呈王元亨僉事",
        "id": "b511675d-f40b-4238-a02d-d28dbc10c5da"
    },
    {
        "author": "仇遠",
        "paragraphs": [
            "素禽敏疾出扶餘，六翮雙拳膽氣麄。",
            "海外天鵝能獨擊，雲間俊鶻敢齊驅。",
            "㩳身直上非無見，戀主歸來不待呼。",
            "渭水鷹揚亦如此，好將粉墨寫成圖。"
        ],
        "title": "白海青",
        "id": "36d0b317-c848-4f8b-b210-2c5d43b624c4"
    },
    {
        "author": "仇遠",
        "paragraphs": [
            "君子堂西屋數間，但能容膝敢求安。",
            "悄無人迹如深井，慣聽秋聲是冷官。",
            "繫馬階前慵夜秣，種蔬牆下助朝餐。",
            "携來書卷猶堪讀，好共青燈了歲寒。"
        ],
        "title": "秋晚齋居  其一",
        "id": "131059f3-36a3-44eb-bde3-59289d0e33ce"
    },
    {
        "author": "仇遠",
        "paragraphs": [
            "校官既與廟官同，胡不移家在泮宮。",
            "暮四朝三嫌有累，歲糜月費愧無功。",
            "致身館閣須公等，曝背庭除任老翁。",
            "却喜北窗新植竹，行看玉立向南風。"
        ],
        "title": "秋晚齋居  其二",
        "id": "8a87aa60-2fb3-4488-a445-fc3059217cd3"
    },
    {
        "author": "仇遠",
        "paragraphs": [
            "乾坤身世一蘧廬，南北東西總可居。",
            "此去三年韓博士，向來四壁馬相如。",
            "移文早遣僕徵米，欹枕夜聽兒讀書。",
            "駕駟乘驄非我事，不如醉兀小肩輿。"
        ],
        "title": "秋晚齋居  其三",
        "id": "58a16262-89f2-4037-bfdb-c7c96aca1931"
    },
    {
        "author": "仇遠",
        "paragraphs": [
            "奇字生來識不多，莫煩載酒日相過。",
            "廊空儘有葉堪掃，門冷渾無雀可羅。",
            "肯爲功名虧道義，常因課講費吟哦。",
            "苔荒茅屋歸期遠，細雨簷花且醉歌。"
        ],
        "title": "秋晚齋居  其四",
        "id": "8eaee022-a536-463f-8fc7-ef8a0a8e5c51"
    },
    {
        "author": "仇遠",
        "paragraphs": [
            "瓦霜磚日合寒晴，最愛幽窗遠市聲。",
            "懶去著書追管葛，閑來讀易玩周程。",
            "勞心未必能齊物，寡欲才堪論養生。",
            "蓍久不神何用卜，了知身世遯而亨。"
        ],
        "title": "和姜景星  其一",
        "id": "8fdaa4ac-1b17-49ff-a8af-7384bdf5dc6d"
    },
    {
        "author": "仇遠",
        "paragraphs": [
            "開遍梅花臘漸殘，又傳新曆歲更端。",
            "書生愛日惟愁晚，稚子敲冰不怕寒。",
            "酒壓蟻篘醅可撥，詩題蠟紙墨難乾。",
            "宦遊得似家居樂，一枕三竿夢寐安。"
        ],
        "title": "和姜景星  其二",
        "id": "d1521316-f73e-4b5c-8868-67f89b4c0c1e"
    },
    {
        "author": "仇遠",
        "paragraphs": [
            "夜雨溪頭泊客船，簷花溝溜亦涓涓。",
            "燈前詩酒留三宿，紙上功名付百年。",
            "寒雁叫霜投木末，晴雲扶日出山巔。",
            "欲歸苦被微官縛，不得相從酌冷泉。"
        ],
        "title": "和張輔之贈別",
        "id": "a6f4dd60-51ac-4c31-90ed-36f42fc0b099"
    },
    {
        "author": "仇遠",
        "paragraphs": [
            "勁節稜稜瘦且堅，形模界尺出天然。",
            "山翁甚愛資扶老，村衲無知誤削圓。",
            "偏稱深衣同此矩，漫誇長笛大如椽。",
            "有時閒爲吟詩出，徙倚中庭月一磚。"
        ],
        "title": "方竹杖",
        "id": "e26b0240-0ffd-4d4f-ab4e-918e7179ec1d"
    },
    {
        "author": "仇遠",
        "paragraphs": [
            "仇山村叟始生辰，六袠平頭又見春。",
            "檢曆今年交一歲，乘槎有日到三神。",
            "文章翰墨聊從好，富貴功名莫認真。",
            "且醉市橋新熟酒，紅梅花插白綸巾。"
        ],
        "title": "授時曆以丁未爲一歲  其一",
        "id": "f7f8a3b2-1a2e-44fc-a5cc-50dbba8aed7e"
    },
    {
        "author": "仇遠",
        "paragraphs": [
            "一從妻子累心身，役役勞勞春復春。",
            "苦被長貧難擇祿，寧甘漸老不如人。",
            "廣文冷坐非無飯，張翰思歸豈爲蓴。",
            "莫問當初弧矢事，祗今筆硯亦生塵。"
        ],
        "title": "授時曆以丁未爲一歲  其二",
        "id": "b53e2601-551b-45f5-a693-7cd1cfddcada"
    },
    {
        "author": "仇遠",
        "paragraphs": [
            "霜紈如月勝吳紗，彷彿蟾宮路未賒。",
            "滌暑自宜斟瑞露，憑虛誰肯乞飛霞。",
            "荒城蔓草生螢火，古瀨西風起浪花。",
            "夢裏仇山歸未得，竹籬茅屋趁溪斜。"
        ],
        "title": "秋懷和子野  其一",
        "id": "b289b6cc-4f99-4561-887b-917dcdcf4e4d"
    },
    {
        "author": "仇遠",
        "paragraphs": [
            "自笑酸寒老孟郊，厭看俗事聚牛毛。",
            "故鄉甚愛鱸魚美，冷掾何嫌馬骨高。",
            "少日宦情原淡泊，凉風客鬢轉刁騷。",
            "荷衣槐笏徒拘束，不似芒鞋白紵袍。"
        ],
        "title": "秋懷和子野  其二",
        "id": "d8772008-c808-4542-8b35-2bac33baedbd"
    },
    {
        "author": "仇遠",
        "paragraphs": [
            "霜晴泛渚狎輕鷗，人物欣逢古太丘。",
            "喬木故家猶昨日，寒花老圃正清秋。",
            "尊開北海心先醉，燭盡西窗話不休。",
            "笑我一身閒未得，又隨新雨上歸舟。"
        ],
        "title": "陳明遠書塾與蔣平仲張伯成清話",
        "id": "7911fc06-e992-492a-8ea1-1895e08bf501"
    },
    {
        "author": "仇遠",
        "paragraphs": [
            "天邊久下紫泥書，日日東津望使車。",
            "最愛小兒騎竹馬，也隨迓吏過桐廬。",
            "良民吐氣心方快，宿弊盤根力爲鋤。",
            "祗恐聲名滿朝著，春坊賓客又新除。"
        ],
        "title": "送郭君賢使君赴建德任  其一",
        "id": "9072feea-8055-473b-8353-37f338de8104"
    },
    {
        "author": "仇遠",
        "paragraphs": [
            "先朝日近侍明光，步武駸駸政事堂。",
            "玉宇承恩沾湛露，金淵遺愛托甘棠。",
            "江山此去分風月，門戶從來凜雪霜。",
            "虎兕梟狐宜斂迹，丈夫原不畏豪强。"
        ],
        "title": "送郭君賢使君赴建德任  其二",
        "id": "2923d8e7-58fe-41ae-b9aa-98fbf3f569a1"
    },
    {
        "author": "仇遠",
        "paragraphs": [
            "知君豹隠白雲村，杖履春風忽過門。",
            "獨立幸無妻子累，老成喜有典型存。",
            "冰懸古樹花尤雋，雪漲寒江水不渾。",
            "冷落十年燈火讀，何時窗下約重溫。"
        ],
        "title": "和吳東升",
        "id": "28147642-c564-438e-bab2-49335f998722"
    },
    {
        "author": "仇遠",
        "paragraphs": [
            "知君標格眼前稀，暫別令人入夢思。",
            "鋏有可彈何必嘆，書如肯借本非癡。",
            "且看平子歸田賦，更和淵明述酒詩。",
            "我勸山中多種漆，收功莫恨十年遲。"
        ],
        "title": "和子野郊居見寄  其一",
        "id": "f366f73c-5d2d-4d32-be31-5260fb9273d4"
    },
    {
        "author": "仇遠",
        "paragraphs": [
            "論心握手到忘形，性癖耽詩各瘦生。",
            "美酒三升差可戀，良田二頃不如耕。",
            "溪晴正熟眠鷗夢，門靜那驚吠犬聲。",
            "泉石煙霞能自樂，棄予高舉得無情。"
        ],
        "title": "和子野郊居見寄  其二",
        "id": "8fb459b6-07cb-428b-910e-31f3f5b0a664"
    },
    {
        "author": "仇遠",
        "paragraphs": [
            "歸去來兮意趣長，幽居遠隔水雲鄉。",
            "花粘石几吟詩筆，風度溪房煮藥香。",
            "把酒有時思太白，下車何日見元方。",
            "雲萍暫聚還分散，可是先生鐵石腸。"
        ],
        "title": "和子野郊居見寄  其三",
        "id": "266f6406-5d30-4ae2-ad93-cf7e5c30a311"
    },
    {
        "author": "仇遠",
        "paragraphs": [
            "因子洮湖歸釣魚，西湖我亦念吾廬。",
            "途窮但覺知心少，性直由來料事疏。",
            "愛把琴彈招隠操，忍拈筆寫絕交書。",
            "人間喜怒須臾事，暮四朝三任衆狙。"
        ],
        "tags": [
            "西湖"
        ],
        "title": "和子野郊居見寄  其四",
        "id": "04d5818d-f90c-41ec-9f91-a5675e3d41b2"
    },
    {
        "author": "仇遠",
        "paragraphs": [
            "雪雲無罅霽無期，勾引春光入泮池。",
            "師道幸爲文學掾，堯夫喜見太平時。",
            "典衣沽酒從兒笑，閉戶吟詩只子知。",
            "甚欲相隨强歌舞，却憐多病覺衰遲。"
        ],
        "title": "生日和洪山甫見贈韻",
        "id": "14f6ad10-d246-4e0f-a19f-9cf0c878e2c8"
    },
    {
        "author": "仇遠",
        "paragraphs": [
            "喜聞潁弟與坡兄，趁小春晴野外行。",
            "獨樹荒村生處僻，落霞孤鶩去邊明。",
            "豳風酒食歸田樂，韶部塤箎打稻聲。",
            "從此廣文差飯足，素餐祇愧老農耕。"
        ],
        "title": "初冬郊行  其一",
        "id": "508b1dad-9936-4ebe-aed8-c4e075634bcd"
    },
    {
        "author": "仇遠",
        "paragraphs": [
            "懶向南園拜石兄，肯尋村叟傍溪行。",
            "黄雲覆畝金穰熟，白露橫江紅葉明。",
            "彭澤歸來辭內景，康衢擊壤曲中聲。",
            "一丁不識多牛者，應笑書田事筆耕。"
        ],
        "title": "初冬郊行  其二",
        "id": "6eb3c1d0-edef-4291-a7e3-903a3af2cedd"
    },
    {
        "author": "仇遠",
        "paragraphs": [
            "公退無營懶讀書，出門佳客費招呼。",
            "閒搔短髪身將老，獨坐長簷日未晡。",
            "溪女賣魚隨市價，村夫騎馬納官租。",
            "勞生役役知何益，却笑今吾即故吾。"
        ],
        "title": "公退曝日",
        "id": "20f1d4f2-7755-4147-8431-1f4e32597b26"
    },
    {
        "author": "仇遠",
        "paragraphs": [
            "臘尾春頭半月期，寒欺人日雪銷遲。",
            "纔升晴旭扶桑樹，便拂東風細柳枝。",
            "和氣滿城真可掬，豐年擊壤已先知。",
            "侏儒溫飽皇天賜，行續中和樂職詩。"
        ],
        "title": "雪晴",
        "id": "6975341f-a404-4641-a645-0db44841b126"
    },
    {
        "author": "仇遠",
        "paragraphs": [
            "博士無氈卧冷齋，有朋喜自遠方來。",
            "臘前一信春先到，隴首數枝梅已開。",
            "少忍年荒須辟穀，尚遲酒禁且銜盃。",
            "山中茅屋不歸去，空想秋風暗綠苔。"
        ],
        "title": "至日用張伯舉韻",
        "id": "79ff586e-70c4-4e90-a115-055cd96b8ac7"
    },
    {
        "author": "仇遠",
        "paragraphs": [
            "官冷誰能送酒錢，江鄉節物倍蕭然。",
            "容顔一日老一日，人事一年經一年。",
            "野僕竹輿侵曉出，病妻布被抱愁眠。",
            "甘心歸隠青巖下，閒共殘農理廢田。"
        ],
        "title": "至日懷羅國賓  其一",
        "id": "72c542eb-403d-4789-be6d-7f91f3ef87f7"
    },
    {
        "author": "仇遠",
        "paragraphs": [
            "羣陰剝盡一陽回，霜日烘晴宿霧開。",
            "閉戶讀書差自樂，載肴問字莫須來。",
            "榮枯易了觀芸草，冷暖相忘付酒盃。",
            "得似山居酬應少，晝長閒坐看寒梅。"
        ],
        "title": "至日懷羅國賓  其二",
        "id": "126789ab-514f-4923-ba4f-8a94f1a2ffcd"
    },
    {
        "author": "仇遠",
        "paragraphs": [
            "浮玉乘壺香似桂，流金方絮滑如苔。",
            "報投且致相思意，酬唱須尋應猝才。",
            "君喜旌幢開使府，我貪花竹作春臺。",
            "明年準擬游招隠，莫放遮山繡幕來。"
        ],
        "title": "潤州許使君寄餉新釀以流金牋爲贄且供詩藁",
        "id": "0a2cd08a-1980-459d-8fe6-535e6a4aadbd"
    },
    {
        "author": "仇遠",
        "paragraphs": [
            "蘆葦周遭舊楮糊，就中穴地砌磚爐。",
            "儒酸官冷渾相稱，草卧氈眠本不拘。",
            "窗外十分西日照，簾間半點北風無。",
            "一瓶雪水煎茶熟，清氣真能壓武夫。"
        ],
        "title": "冬日小齋即事",
        "id": "6e19d9fb-68ac-4d0b-8fb8-dd7fcbc5f347"
    },
    {
        "author": "仇遠",
        "paragraphs": [
            "樂歲欣逢節序新，公堂稱兕集嘉賓。",
            "衣冠尚想江東舊，芹藻初回泮水春。",
            "無事聊爲文字飲，相看總是老成人。",
            "且須飽喫圭田飯，朝市山林各致身。"
        ],
        "title": "君子堂小集",
        "id": "7b2441b8-7839-40aa-916c-b3ef8115840c"
    },
    {
        "author": "仇遠",
        "paragraphs": [
            "借榻青安恰一年，年窮何事復謀遷。",
            "官閒空綰文章印，水淺難移書畫船。",
            "稚子歡呼新入屋，老夫嘆息早歸田。",
            "人生聚散如鳬雁，極目江湖萬里天。"
        ],
        "title": "歲晏遷居",
        "id": "81037edb-3824-474b-b3c3-ab97463229b3"
    },
    {
        "author": "仇遠",
        "paragraphs": [
            "淵明白髪滿頭生，肯賦閒情未老成。",
            "自笑冷官租屋住，每因來使出郊迎。",
            "橫經空忝先生號，解印仍呼處士名。",
            "惟有溪干隠君子，知予的的願歸耕。"
        ],
        "title": "子野雪後寄和却寄廷玉  其一",
        "id": "ff3af576-0f6e-44f3-a35d-1da83c8f2453"
    },
    {
        "author": "仇遠",
        "paragraphs": [
            "琴書筆硯伴閒身，斗室依然不覺貧。",
            "野犬自來能吠雪，土牛此去且迎春。",
            "一氈輾轉衾無絮，四壁凄凉甑有塵。",
            "昨夜東風先破凍，江梅冷眼笑何人。"
        ],
        "title": "子野雪後寄和却寄廷玉  其二",
        "id": "a512c2fd-74a4-4d78-ab47-7aa9ebd712bc"
    },
    {
        "author": "仇遠",
        "paragraphs": [
            "平明跨馬晚方歸，偃仰行窩早見幾。",
            "餘子祗宜床下卧，詩人頓覺眼中稀。",
            "堂堂白璧埋黄壤，冉冉緇塵染素衣。",
            "得酒便須開口笑，雪畦紫芋勝秋肥。"
        ],
        "title": "子野雪後寄和却寄廷玉  其三",
        "id": "200f468d-a285-46de-b2fe-9bbed563eee1"
    },
    {
        "author": "仇遠",
        "paragraphs": [
            "素琴掛壁已多時，政爾難逢鍾子期。",
            "腹有精神方學道，面無塵土始言詩。",
            "山童隔壁沽村醖，田叟登門送墓碑。",
            "小市饑氓爭糴米，青州太守可能知。"
        ],
        "title": "子野雪後寄和却寄廷玉  其四",
        "id": "a8858b2d-1546-45bb-8ddd-1aebce6474d8"
    },
    {
        "author": "仇遠",
        "paragraphs": [
            "憑高欲驗曉雲黄，東際紅光見太陽。",
            "便覺池芹春灧灧，俄驚簷竹晝琅琅。",
            "君師百拜恩難報，文史三冬志未償。",
            "吾道千鈞懸一縷，願同繡綫日添長。"
        ],
        "title": "至後  其一",
        "id": "13fa2c8b-d4ad-409e-a0b5-505c97743c4d"
    },
    {
        "author": "仇遠",
        "paragraphs": [
            "陽和昨夜到梅邊，喜得春風一信傳。",
            "同舍團欒齊賀歲，異鄉飄泊又經年。",
            "夢中歸路忘舟楫，客裏生涯倚俸錢。",
            "紙帳布衾差穩睡，不愁獨冷坐無氈。"
        ],
        "title": "至後  其二",
        "id": "e92beb7d-c67d-4960-a794-ceaad61916b4"
    },
    {
        "author": "仇遠",
        "paragraphs": [
            "霜華如雪著烏巾，染鬢粘鬚白未勻。",
            "人羨久生趨老境，日隨長至到新春。",
            "投金瀨上能容我，貢玉堂中自有人。",
            "溧酒清醇魚菜美，不妨頻日宴嘉賓。"
        ],
        "title": "至後  其三",
        "id": "546d576c-3edc-46f1-adba-8edcdefcb726"
    },
    {
        "author": "仇遠",
        "paragraphs": [
            "了知五十九年非，景薄崦嵫合見幾。",
            "夜半雖當泉脈動，臘前未見雪花飛。",
            "客程鴻雁駸駸老，家養雞豚處處肥。",
            "千日及瓜今過半，未知何日定言歸。"
        ],
        "title": "至後  其四",
        "id": "7c5ca015-af00-4f09-b2df-09545f6fd620"
    },
    {
        "author": "仇遠",
        "paragraphs": [
            "驥尾流光不可追，山中小草合知非。",
            "臘餘四日春先到，官滿三年客早歸。",
            "暗雨隨風茅屋漏，荒城爭米燎盆稀。",
            "明朝又赴公筵賀，燈下醒眠懶解衣。"
        ],
        "title": "歲窮早睡",
        "id": "91c8a20d-ecfe-4551-833e-8b9020a255db"
    },
    {
        "author": "仇遠",
        "paragraphs": [
            "客况冬晴足自寬，招邀春意入毫端。",
            "浮雲蔽日俄生暝，急雨隨風故作寒。",
            "詩酒相尋忘爾汝，古今難必是悲歡。",
            "茫茫山嶽蘧蘧夢，不了梅花冷眼看。"
        ],
        "title": "十一月十六日學宮對酒",
        "id": "f9208387-98b7-496c-b750-fa02036162ce"
    },
    {
        "author": "仇遠",
        "paragraphs": [
            "衰年六十喜平頭，微祿虛名老可羞。",
            "自笑一生同蝜蝂，了知萬事等蜉蝣。",
            "寡懽元亮須歸去，老病相如已倦遊。",
            "只憶西湖春漲綠，柳邊雪外艤蘭舟。"
        ],
        "tags": [
            "西湖"
        ],
        "title": "衰年",
        "id": "bc175f93-274d-41e3-8b28-edeb67be953c"
    },
    {
        "author": "仇遠",
        "paragraphs": [
            "文公闕里女星源，手澤遺書尚有傳。",
            "精舍三年常作主，修程千里若登仙。",
            "青衫槐笏存家譜，練带花屏擁客船。",
            "故老或詢予出處，爲言索米向金淵。"
        ],
        "title": "送湯希賢晦庵書院山長",
        "id": "b561995e-453c-4d35-8aa4-0e629c13d8e3"
    },
    {
        "author": "仇遠",
        "paragraphs": [
            "辟雍人物已無多，奈此江湖落拓何。",
            "鶴表只宜歸井邑，雁程不必度關河。",
            "詩書志氣存司馬，言語功名付祝鮀。",
            "炙輠談天非我事，雨燈聊和醉時歌。"
        ],
        "title": "與李孔言上舍談星命",
        "id": "ce8ad348-2a35-42c0-b370-a8c7100ac0c4"
    },
    {
        "author": "仇遠",
        "paragraphs": [
            "游士登門索裹糧，塵埃冉冉化衣裳。",
            "老夫也自飯不飽，童子聊沽酒共嘗。",
            "彼此身謀寧枉道，古今樂事是歸鄉。",
            "家徒四壁侯千戶，夢裏誰能較短長。"
        ],
        "title": "游士",
        "id": "ba1cf24e-619c-479d-9ee9-1495b7d0bcef"
    },
    {
        "author": "仇遠",
        "paragraphs": [
            "郊居守歲若爲情，一歲中間百事經。",
            "建業長男方入拜，桐江小女又歸寧。",
            "蒙頭被暖先高卧，婪尾盃空且獨醒。",
            "席上梅花開勝雪，寒香儘足慰飄零。"
        ],
        "title": "歲除志喜",
        "id": "6cdd571e-b28a-4eb7-be60-26e6f7ba3f84"
    },
    {
        "author": "仇遠",
        "paragraphs": [
            "江城臘盡漸春來，三白呈祥不待催。",
            "和氣已知隨處滿，梅花正用此時開。",
            "寒香冷艷相吞吐，月斧風斤巧剪裁。",
            "布絮寢衣烘未透，爐邊酒熟且銜盃。"
        ],
        "title": "除夕前一日雪",
        "id": "dcee7856-40fd-4b6a-a93f-85c9cf2fbe31"
    },
    {
        "author": "仇遠",
        "paragraphs": [
            "金淵寶地閲金經，朝夕追隨驄馬行。",
            "激濁揚清真御史，即溫聽厲老先生。",
            "衣冠文物今無幾，車笠交遊最有情。",
            "早願明時相司馬，他年洛社會耆英。"
        ],
        "title": "呈王直卿御史",
        "id": "6b221790-93b4-44a1-a971-f66fea946e7f"
    },
    {
        "author": "仇遠",
        "paragraphs": [
            "艾納護春香，橫枝偃霜月。",
            "絕憐玉妃面，化作鐵漢骨。"
        ],
        "title": "小齋四花 梅",
        "id": "a2edeb77-ca18-4459-bff9-1c33fe841f1b"
    },
    {
        "author": "仇遠",
        "paragraphs": [
            "翠翹玉搔頭，湘妃赴蓬島。",
            "如何譜騷人，不收此香草。"
        ],
        "title": "小齋四花 水仙",
        "id": "e14c0038-c001-4333-aff6-0328a77af763"
    },
    {
        "author": "仇遠",
        "paragraphs": [
            "晶晶雪前黄，矯矯霜下傑。",
            "秋香寧可衰，相與全晚節。"
        ],
        "title": "小齋四花 菊",
        "id": "d0483e68-5bf6-41ca-9fd8-23a11c26bf2e"
    },
    {
        "author": "仇遠",
        "paragraphs": [
            "別作一家春，故畹已禾黍。",
            "黄香從何來，誰爲東風主。"
        ],
        "title": "小齋四花 蠟梅",
        "id": "d171d0f7-0fea-4db6-9d84-8b853059cd7c"
    },
    {
        "author": "仇遠",
        "paragraphs": [
            "溪山隔岸好，風雨過橋危。",
            "何似高樓上，停雲且賦詩。"
        ],
        "title": "題扇  其一",
        "id": "ff304027-7d37-4865-92ee-a2abb86d963d"
    },
    {
        "author": "仇遠",
        "paragraphs": [
            "茂樹坐終日，水流心不競。",
            "誰識山中居，萬動歸一靜。"
        ],
        "title": "題扇  其二",
        "id": "e889b6c0-56cc-44c9-9655-f1847fdaff5d"
    },
    {
        "author": "仇遠",
        "paragraphs": [
            "泉急喧溪碓，山深怯瘦馿。",
            "翟湯如肯隠，來此卜幽居。"
        ],
        "title": "題扇  其三",
        "id": "4006959b-f40e-4c60-aa9e-c38958100b86"
    },
    {
        "author": "仇遠",
        "paragraphs": [
            "紅紫委塵土，綠窗清晝長。",
            "安知兩三竹，風已作秋凉。"
        ],
        "title": "題扇  其四",
        "id": "3fd74326-b391-4768-83ba-e3848817e76a"
    },
    {
        "author": "仇遠",
        "paragraphs": [
            "欹枕聞春雨，閉門見綠陰。",
            "可人歌扇底，猶有惜春心。"
        ],
        "title": "題扇  其五",
        "id": "5809cf38-f8f5-423b-a142-2ce4c854196f"
    },
    {
        "author": "仇遠",
        "paragraphs": [
            "一竿千百葉，鳳尾翠交加。",
            "曾向僊壇種，和風掃落花。"
        ],
        "title": "題趙希賢所藏墨竹  其一",
        "id": "707c2909-55de-4ee2-99d5-18889d5201a7"
    },
    {
        "author": "仇遠",
        "paragraphs": [
            "新梢霧如沐，斷節霜不枯。",
            "西窗夕陽下，此君何可無。"
        ],
        "title": "題趙希賢所藏墨竹  其二",
        "id": "95d4a645-7073-4a43-af73-89fa2b4040d9"
    },
    {
        "author": "仇遠",
        "paragraphs": [
            "謝家庭下玉，化此青琅玕。",
            "風標敻不俗，誰謂骨相寒。"
        ],
        "title": "題趙希賢所藏墨竹  其三",
        "id": "cccfc9c2-49f4-41b2-bbff-106b801fa8c3"
    },
    {
        "author": "仇遠",
        "paragraphs": [
            "直節豸獻角，低枝鸞振羽。",
            "古色鎮蒼然，非煙亦非雨。"
        ],
        "title": "題趙希賢所藏墨竹  其四",
        "id": "9a03ab1c-8cec-4bdc-bfab-e1383a681902"
    },
    {
        "author": "仇遠",
        "paragraphs": [
            "誰謂籊籊竿，乃不如勁草。",
            "北風動地來，直節未易倒。"
        ],
        "title": "題畫竹  其一",
        "id": "97d17774-fc61-438a-80ee-5471c41c230d"
    },
    {
        "author": "仇遠",
        "paragraphs": [
            "凈洗碧娟娟，顔色如少年。",
            "窗前風收雨，階下笋行鞭。"
        ],
        "title": "題畫竹  其二",
        "id": "42110d94-4fe9-45ec-a4bb-bc9807cdf298"
    },
    {
        "author": "仇遠",
        "paragraphs": [
            "直節老欲枯，初篁瘦而勁。",
            "祖孫知幾傳，不改君子性。"
        ],
        "title": "題畫竹  其三",
        "id": "90d45008-8b84-4c29-b40e-30d4e34993ef"
    },
    {
        "author": "仇遠",
        "paragraphs": [
            "新笋籜半含，節下粉猶綠。",
            "指日南風來，吹作階庭玉。"
        ],
        "title": "題畫竹  其四",
        "id": "a8b41593-9358-4f8c-91ac-d876922a22aa"
    },
    {
        "author": "仇遠",
        "paragraphs": [
            "僕云月未落，或謂夜過半。",
            "曉眠我正濃，漫漫何時旦。"
        ],
        "title": "五更  其一",
        "id": "c9312715-6f48-4da3-9437-bc6e932cb3a3"
    },
    {
        "author": "仇遠",
        "paragraphs": [
            "一雞一雞鳴，夢覺天未曉。",
            "誰較夜短長，我睡不可少。"
        ],
        "title": "五更  其二",
        "id": "cde090bc-7f40-4cd5-9798-69a2e25c51b6"
    },
    {
        "author": "仇遠",
        "paragraphs": [
            "山寺鐘未鳴，城樓角已奏。",
            "角聲正可聽，欹枕續殘漏。"
        ],
        "title": "五更  其三",
        "id": "7d164d5c-d9f6-421e-a0b6-a5221cd29bb8"
    },
    {
        "author": "仇遠",
        "paragraphs": [
            "月轉參旗橫，梅花夢方熟。",
            "羅浮山忽來，毋乃地脈縮。"
        ],
        "title": "五更  其四",
        "id": "41947965-ee0b-4aab-89be-548b5d2afd00"
    },
    {
        "author": "仇遠",
        "paragraphs": [
            "杭城打六更，市樓已攢點。",
            "流年莫催人，老色將冉冉。"
        ],
        "title": "五更  其五",
        "id": "2fde0696-18aa-4f04-841a-d17ef3c5a31b"
    },
    {
        "author": "仇遠",
        "paragraphs": [
            "丑夜方向寅，被衾冷如鐵。",
            "江南貧者多，奈此霜加雪。"
        ],
        "title": "五更  其六",
        "id": "adf2b2f5-154a-4b34-b18d-55708c357c6e"
    },
    {
        "author": "仇遠",
        "paragraphs": [
            "愁多怯長夜，况乃衆病歸。",
            "何待六十年，老矣當知非。"
        ],
        "title": "五更  其七",
        "id": "68841f27-aeb7-49f5-ac94-6ab60a90c8e1"
    },
    {
        "author": "仇遠",
        "paragraphs": [
            "雁鳴鶴亦鳴，不待雞戒旦。",
            "平生善利心，一鳴思過半。"
        ],
        "title": "五更  其八",
        "id": "7cdf0ca8-2dbc-4dc8-ab0b-92c3534aa62e"
    },
    {
        "author": "仇遠",
        "paragraphs": [
            "宰相當此時，已入待漏院。",
            "我輩獨何人，擁被猶困倦。"
        ],
        "title": "五更  其九",
        "id": "3895540a-3cba-40e3-befa-c7adfefb67d7"
    },
    {
        "author": "仇遠",
        "paragraphs": [
            "爐藏火尚紅，雪映窗已白。",
            "夢遊無色界，不知身是客。"
        ],
        "title": "五更  其一○",
        "id": "96ddd2ae-0438-4e1d-b2f0-710ddf725123"
    },
    {
        "author": "仇遠",
        "paragraphs": [
            "雞鳴夜過半，霜氣入孤衾。",
            "歲時將脫屣，鄰家方擣砧。"
        ],
        "title": "枕上  其一",
        "id": "3c295b10-19b3-432d-9d1a-4a7ef83db51c"
    },
    {
        "author": "仇遠",
        "paragraphs": [
            "出門雞一鳴，僕馬蹋曉凍。",
            "豈知牧牛兒，正作維魚夢。"
        ],
        "title": "枕上  其二",
        "id": "f5d17c42-5b17-4157-b88f-fe2234f0dfe7"
    },
    {
        "author": "仇遠",
        "paragraphs": [
            "一官振饑荒，一官覆水旱。",
            "州里多應酬，田家少愁嘆。"
        ],
        "title": "枕上  其三",
        "id": "97aa60a5-b17a-4b1d-87ad-4d21932e6846"
    },
    {
        "author": "仇遠",
        "paragraphs": [
            "三賢品坐一枰棋，日永官閒對紫薇。",
            "好袖玉堂揮翰手，不爭勝負是知幾。"
        ],
        "title": "三學士圖",
        "id": "f157be62-7c96-46f2-99d0-ea149866b52a"
    },
    {
        "author": "仇遠",
        "paragraphs": [
            "謁客登門不敢嗔，强顔應接暫時親。",
            "一官本自如冰冷，更有依冰借暖人。"
        ],
        "title": "自笑",
        "id": "ce1ae83f-4ba6-4704-87fc-9f4211af12e0"
    },
    {
        "author": "仇遠",
        "paragraphs": [
            "繽紛萬片打窗來，驀趁斜風舞却回。",
            "可怪今春寒特甚，梅花一半未曾開。"
        ],
        "title": "正月辛酉大雪三首  其一",
        "id": "5f2231af-3351-4258-810a-21fe64c0567c"
    },
    {
        "author": "仇遠",
        "paragraphs": [
            "酒樓柳絮白紛如，带雨隨風密又疏。",
            "萬景天全羣動息，玉堂人老卧茅廬。"
        ],
        "title": "正月辛酉大雪三首  其二",
        "id": "12ee8b39-edcb-4fdb-b470-42356100f6a0"
    },
    {
        "author": "仇遠",
        "paragraphs": [
            "從來春雪有人嫌，六出雖工亦漫然。",
            "客舍無氈渾可事，爐無薪炭褐無綿。"
        ],
        "title": "正月辛酉大雪三首  其三",
        "id": "4a37a154-42f7-4300-a269-e7c983e19e50"
    },
    {
        "author": "仇遠",
        "paragraphs": [
            "東風散雪亂如麻，擲瓦敲窗細撒沙。",
            "只恐市中薪米貴，不愁江上落梅花。"
        ],
        "title": "閏正月十三日夜雪",
        "id": "32c3aa06-ccf3-4749-aca9-1b71b77b0e4b"
    },
    {
        "author": "仇遠",
        "paragraphs": [
            "梅癯竹潤楚蘭馨，相約凌波作四清。",
            "最愛此君秋一片，湘江煙水曉初晴。"
        ],
        "title": "花竹圖",
        "id": "fa2cd66d-ec0e-433b-a804-b06716aaa6be"
    },
    {
        "author": "仇遠",
        "paragraphs": [
            "花殘院靜晝陰長，困思瞢騰下繡床。",
            "肯信村中蓬鬢女，夜燈辛苦織機忙。"
        ],
        "title": "倦繡圖",
        "id": "e56696f0-59a5-4156-bf8d-26b9a6a40119"
    },
    {
        "author": "仇遠",
        "paragraphs": [
            "苔色排簷綠上階，詵詵衿佩集虛齋。",
            "耳根厭聽閒風雨，惟有讀書聲最佳。"
        ],
        "title": "書齋壁  其一",
        "id": "a2a645e5-1d5b-44bb-bed2-2ef399997790"
    },
    {
        "author": "仇遠",
        "paragraphs": [
            "風收細雨斷梅天，晝永身閒但欲眠。",
            "木枕桃笙真有味，廣文不用歎無氈。"
        ],
        "title": "書齋壁  其二",
        "id": "b6e53384-4597-4622-a28c-62ad0084f369"
    },
    {
        "author": "仇遠",
        "paragraphs": [
            "衝風冒雨過南橋，馬上聞鐘覺寺遥。",
            "客髪頓驚秋信早，飛蓬落葉兩蕭蕭。"
        ],
        "title": "早赴東寺行香",
        "id": "91e3eb1f-d933-4085-94c4-cbe514725e3d"
    },
    {
        "author": "仇遠",
        "paragraphs": [
            "一簾遲日忽開晴，側近園池得散行。",
            "儘勝草堂窮處士，有花有酒作清明。"
        ],
        "title": "喜晴",
        "id": "7d88a03f-2684-48f7-9c84-20d836624c9f"
    },
    {
        "author": "仇遠",
        "paragraphs": [
            "高低遠近樹陰濃，杖屨閒行萬綠中。",
            "一片殘紅無覓處，却疑身在碧紗籠。"
        ],
        "title": "東郊少步  其一",
        "id": "a009173f-2e61-41c1-b082-b35e9deddcef"
    },
    {
        "author": "仇遠",
        "paragraphs": [
            "野風吹樹廟門開，神象凝塵壁擁苔。",
            "笑爾不能爲禍福，村人誰送紙錢來。"
        ],
        "title": "東郊少步  其二",
        "id": "1c3fd5b3-94da-4ebc-aeb2-0b4bcdea1467"
    },
    {
        "author": "仇遠",
        "paragraphs": [
            "山色空濛寒食雨，楊花零亂溧陽樓。",
            "老人豈有傷春事，酒後情懷似感秋。"
        ],
        "title": "寒食雨三首  其一",
        "id": "acf271e4-393d-41d8-996c-1d21e662de3d"
    },
    {
        "author": "仇遠",
        "paragraphs": [
            "監官州牧趣修圍，里正喧呼急報饑。",
            "店舍無烟雞犬靜，山村桃李已空枝。"
        ],
        "title": "寒食雨三首  其二",
        "id": "e1751dfc-0b58-4d3f-8cc2-80075ee4c632"
    },
    {
        "author": "仇遠",
        "paragraphs": [
            "梨花白白柳條青，閉閣焚香奈雨聲。",
            "聞道清明明日是，江南風土只宜晴。"
        ],
        "title": "寒食雨三首  其三",
        "id": "7720fa26-a612-42a2-b9c0-3af429986d29"
    },
    {
        "author": "仇遠",
        "paragraphs": [
            "憶得甲辰重九日，宣和遺恨幾番秋。",
            "蔣陵依舊西風在，一度黄花一度愁。"
        ],
        "title": "讀陳去非九日詩",
        "id": "25ad3c54-2db0-4ccd-9ace-84ebad5efec1"
    },
    {
        "author": "仇遠",
        "paragraphs": [
            "鑿山疏水出長江，王氣如何可厭禳。",
            "後五百年依舊在，空教晉帝笑秦皇。"
        ],
        "tags": [
            "长江"
        ],
        "title": "秣陵  其一",
        "id": "fb865396-9969-42f6-a889-b50b9f64a20f"
    },
    {
        "author": "仇遠",
        "paragraphs": [
            "龜脊羊腸九里汀，芫花燦燦麥青青。",
            "此生不踏江東道，將謂金陵即秣陵。"
        ],
        "title": "秣陵  其二",
        "id": "e7ecd454-b3df-41ca-8f1b-855ea1732de7"
    },
    {
        "author": "仇遠",
        "paragraphs": [
            "秦女吹簫躡綵霞，孤塋幽館掩梨花。",
            "龍盤金寫崇真字，猶是寧王賜嗣華。"
        ],
        "title": "清正庵",
        "id": "36c17de5-e0c2-4c3d-91e5-a7245fca5f60"
    },
    {
        "author": "仇遠",
        "paragraphs": [
            "天竺寒泉夜月明，洞深曾聽兩三聲。",
            "秋風木葉圖中見，比似前回太瘦生。"
        ],
        "title": "猿圖",
        "id": "927839c3-4f7b-445d-92c0-521fd3c2597b"
    },
    {
        "author": "仇遠",
        "paragraphs": [
            "蟠桃結實許誰偷，笑作承華殿裏遊。",
            "紫輦不留青鳥去，小兒空識茂陵秋。"
        ],
        "title": "王母圖",
        "id": "39757fde-2723-4a83-874b-dc67316cf7d0"
    },
    {
        "author": "仇遠",
        "paragraphs": [
            "香草何時號水仙，翠翹羅襪步蹁躚。",
            "風標宜作梅花伴，不入離騷亦偶然。"
        ],
        "title": "題史壽卿二畫  其一",
        "id": "f00a753e-2af5-4774-bbc6-aedd0413f8e2"
    },
    {
        "author": "仇遠",
        "paragraphs": [
            "少年曾讀在原詩，忽見飛鳴傍竹枝。",
            "憶著江南好兄弟，歲寒風雪欲何之。"
        ],
        "title": "題史壽卿二畫  其二",
        "id": "ce26357c-954c-4035-8ad9-673d3aba4087"
    },
    {
        "author": "仇遠",
        "paragraphs": [
            "昔年曾聽雪兒歌，此日池塘見敗荷。",
            "寄語鶼鶼春已去，白蘋紅蓼奈秋何。"
        ],
        "title": "題吳遠秋塘雙禽",
        "id": "80dbf03a-9e25-440e-a86f-3712dc60bdce"
    },
    {
        "author": "仇遠",
        "paragraphs": [
            "雨後滄波泯泯流，樵夫歸去有漁舟。",
            "江郎縮地能如此，何必雙溪疊嶂遊。"
        ],
        "title": "題江貫道雨溪晚釣卷後",
        "id": "6eef5490-237e-465d-b1fd-6936f9a39567"
    },
    {
        "author": "仇遠",
        "paragraphs": [
            "露立修筠鶴表同，戲拈紙带爲占風。",
            "誰言心動非旛動，我本無心似太空。"
        ],
        "title": "占風",
        "id": "f96afb73-62e9-4192-970f-8209e08138d8"
    },
    {
        "author": "仇遠",
        "paragraphs": [
            "兩鬢西風客帽斜，晚雲橫嶺月籠沙。",
            "桑疇屈曲人蹤絕，螢火飛來照稻花。"
        ],
        "title": "田上暮歸",
        "id": "6eada4a2-a4f2-4ab6-8cd6-a0134ad043a8"
    },
    {
        "author": "仇遠",
        "paragraphs": [
            "儒官冷落似村居，蒲艾葵榴色色無。",
            "却有一尊春釀在，醉眠猶勝楚三閭。"
        ],
        "title": "酒邊  其一",
        "id": "3051e88d-e2a8-4f23-b851-772a14abf392"
    },
    {
        "author": "仇遠",
        "paragraphs": [
            "端陽正是獨醒時，閒坐難忘一酒巵。",
            "有客似憐官况冷，山童日午送戎葵。"
        ],
        "title": "酒邊  其二",
        "id": "7b8a741a-4823-47a8-ad77-7ca6751f5473"
    },
    {
        "author": "仇遠",
        "paragraphs": [
            "本爲當時國本安，白雲滿袖出商顔。",
            "山中終是通人迹，不似圍棋在橘間。"
        ],
        "title": "四皓圖",
        "id": "c6a8b078-822f-4dd4-8cca-d748e7bb904e"
    },
    {
        "author": "仇遠",
        "paragraphs": [
            "廣平鐵石清便賦，信國水墨橫斜枝。",
            "總是平生和鼎手，更憑誰寫簡齋詩。"
        ],
        "title": "題趙信國墨梅後書宋廣平賦  其一",
        "id": "dd36a43e-20ba-460c-93dc-96b2a96be2ff"
    },
    {
        "author": "仇遠",
        "paragraphs": [
            "素衣喜不污緇塵，貞女江頭見似人。",
            "桃李門牆零落盡，江南猶有一枝春。"
        ],
        "title": "題趙信國墨梅後書宋廣平賦  其二",
        "id": "68fdfc9f-c96c-46dd-8d36-a2129363751e"
    },
    {
        "author": "仇遠",
        "paragraphs": [
            "瓶插梅花一兩枝，逋仙隠几自吟詩。",
            "北風釀作西湖雪，不顧山童凍得癡。"
        ],
        "tags": [
            "西湖"
        ],
        "title": "題李益師謙所藏和靖吟梅圖",
        "id": "e6f2a081-c199-47c1-a5de-eb3b633cb5b5"
    },
    {
        "author": "仇遠",
        "paragraphs": [
            "采菊籬根蘂尚青，開門稚子喜新晴。",
            "笑翁錯料人間事，風雨如何不滿城。"
        ],
        "title": "寄周吉卿  其一",
        "id": "a52d2706-9c2c-4a43-b9a4-58008fe47a7c"
    },
    {
        "author": "仇遠",
        "paragraphs": [
            "四壁寒蛩已可憐，一庭風露轉凄然。",
            "杜陵便是歸來早，也有荒閒負郭田。"
        ],
        "title": "寄周吉卿  其二",
        "id": "b62b3b47-b1f6-4ac3-bced-7896ab43772d"
    },
    {
        "author": "仇遠",
        "paragraphs": [
            "日日言歸未得歸，翻令兒女笑寒饑。",
            "而今已覺歸非遠，爲報山猿野鶴知。"
        ],
        "title": "寄周吉卿  其三",
        "id": "4f168569-20df-4c27-acc9-d621cd3eac61"
    },
    {
        "author": "仇遠",
        "paragraphs": [
            "仙館幽深竹覆牆，風傳石鼎煮茶香。",
            "門前老樹高如蓋，乞與樵夫話晚凉。"
        ],
        "title": "東觀徐鍊師松隠丹房  其一",
        "id": "407e1abc-c2e3-4a6c-84e9-8d7cc18227e4"
    },
    {
        "author": "仇遠",
        "paragraphs": [
            "蘇仙行部溧州時，曾賦黄冠白鳥詩。",
            "八十鍊師猶健在，自鋤松下取苓芝。"
        ],
        "title": "東觀徐鍊師松隠丹房  其二",
        "id": "d34b2693-97c4-4cee-a79d-9848bb1b8c05"
    },
    {
        "author": "仇遠",
        "paragraphs": [
            "濃雲忽雨散秋聲，屋壁斜捎溝澮盈。",
            "一陣西南風截斷，月華且讓夕陽明。"
        ],
        "title": "晚晴",
        "id": "7a4835e8-faac-4d9c-9b42-5da63fecd074"
    },
    {
        "author": "仇遠",
        "paragraphs": [
            "郡邑山川我舊遊，歸舟千里十年秋。",
            "相逢若問村翁信，貞女沙頭狎白鷗。"
        ],
        "title": "寄京口諸友",
        "id": "7ac026b5-d316-4351-bc77-253d0139c713"
    },
    {
        "author": "仇遠",
        "paragraphs": [
            "淅淅秋風吹葛衣，新寒已到讀書幃。",
            "宦情客况俱牢落，不爲鱸魚也合歸。"
        ],
        "title": "思歸寄張仲達崔進之  其一",
        "id": "d790b726-06e5-445f-b82e-43208f148146"
    },
    {
        "author": "仇遠",
        "paragraphs": [
            "不爲鱸魚也合歸，山中雞黍正秋肥。",
            "東籬菊在家來好，莫學淵明較是非。"
        ],
        "title": "思歸寄張仲達崔進之  其二",
        "id": "4bf225c9-284b-447d-a2a2-289c7fbc8424"
    },
    {
        "author": "仇遠",
        "paragraphs": [
            "穀雨宜晴花亂開，一壺春色聚書齋。",
            "園林此後無車馬，竹杖芒鞋政自佳。"
        ],
        "title": "書齋",
        "id": "66a6e5d0-3b26-4f5c-95d7-270bd98cfcf6"
    },
    {
        "author": "仇遠",
        "paragraphs": [
            "蕙雪銷遲氣壓燈，偶然素被共姜肱。",
            "老來頓悟妻兒累，却羨山中有髪僧。"
        ],
        "title": "宿范譓卿書房",
        "id": "d45ae45c-aeba-406c-90bf-646dcfba0d21"
    },
    {
        "author": "仇遠",
        "paragraphs": [
            "雁聲多處水瀰茫，西渰東湖足稻粱。",
            "纔過蘆汀好棲宿，幾曾一一到瀟湘。"
        ],
        "title": "雁多",
        "id": "2d320b37-efbe-4dd0-82e0-344f0d97684d"
    },
    {
        "author": "仇遠",
        "paragraphs": [
            "閒官長日無公事，靜室焚香讀好書。",
            "飲水飯蔬差可樂，妻兒休嘆食無魚。"
        ],
        "title": "偶作寄李良甫  其一",
        "id": "ca0c80d9-0bd5-423a-886d-1b1d07d94a52"
    },
    {
        "author": "仇遠",
        "paragraphs": [
            "山中有雲難寄君，庭下鳴蛙殊聒人。",
            "他時尋我江湖上，不是玄真即季真。"
        ],
        "title": "偶作寄李良甫  其二",
        "id": "2e39666e-a715-483f-b00b-fd60c4653c53"
    },
    {
        "author": "仇遠",
        "paragraphs": [
            "閒居偏愛十日菊，歸計何資三月糧。",
            "肉食不煩憂菜色，田家粳稻已炊香。"
        ],
        "title": "寄周吉卿  其一",
        "id": "afb636a5-d074-4a4b-b455-d5b2f02e077f"
    },
    {
        "author": "仇遠",
        "paragraphs": [
            "懷土懷居小丈夫，首丘祇覺老心孤。",
            "須營浙右歸耕地，五福星明正照吳。"
        ],
        "title": "寄周吉卿  其二",
        "id": "1902cd09-74eb-4349-8b1e-c5ad75744a9e"
    },
    {
        "author": "仇遠",
        "paragraphs": [
            "老來足力覺全衰，一日山行兩日疲。",
            "歸去蹇馿須買得，山中出入不嫌遲。"
        ],
        "title": "寄周吉卿  其三",
        "id": "375553b4-5f1e-40c2-b436-5fc611dfede3"
    },
    {
        "author": "仇遠",
        "paragraphs": [
            "詩人作事例迂疏，纔見佳山擬卜居。",
            "湖海歸來餘一鍤，買山生計竟何如。"
        ],
        "title": "偶見  其一",
        "id": "be77c9d4-e23d-4e8a-8e4c-baf82824f5d0"
    },
    {
        "author": "仇遠",
        "paragraphs": [
            "詩囊劍術走風塵，要買桑麻二頃春。",
            "可笑田連阡陌者，元非識字讀書人。"
        ],
        "title": "偶見  其二",
        "id": "ac074ca0-f71a-45ef-ae82-63277ae35594"
    },
    {
        "author": "仇遠",
        "paragraphs": [
            "一塵不染俗難干，百事無能心自閒。",
            "我道老僧癡未絕，有時采菊見南山。"
        ],
        "title": "贈珪上人",
        "id": "caf69d3c-4b7e-490b-b2eb-13238630a4fb"
    },
    {
        "author": "仇遠",
        "paragraphs": [
            "萬壑千林鎖暮寒，瘦馿踏雪入禪關。",
            "流澌滿澗泥橋滑，少待春晴却出山。"
        ],
        "title": "山寺雪行圖送遠上人歸",
        "id": "ec19713a-dd12-47a1-92b8-a4ec5d6b8bde"
    },
    {
        "author": "仇遠",
        "paragraphs": [
            "綠蕪紅葉照秋明，白雁孤飛我獨行。",
            "誰識草堂窮杜老，江南江北正關情。"
        ],
        "title": "題五牧蔣氏所藏閻次平小景",
        "id": "f2d040b9-4846-4d58-a4cc-88dfa1e38db8"
    },
    {
        "author": "仇遠",
        "paragraphs": [
            "貌得人間真乘黄，曹將軍後有韋郎。",
            "奚官牽挽猶西望，似憶春風苜蓿長。"
        ],
        "title": "題湯松年畫卷  其一",
        "id": "28cf4dc4-bd6f-450a-adc7-4ba9395004a6"
    },
    {
        "author": "仇遠",
        "paragraphs": [
            "紫蠟團心栗玉鬆，荼蘼香色似同宗。",
            "因思弄蕊攀條處，花刺勾人曉露濃。"
        ],
        "title": "題湯松年畫卷  其二",
        "id": "70ca8c0f-8aff-4c02-a2ca-85e443a559a9"
    },
    {
        "author": "仇遠",
        "paragraphs": [
            "步屧春風白馬橋，車溝泥滑路迢遥。",
            "眼前未識千紅紫，但見新黄上柳條。"
        ],
        "title": "溧水道中  其一",
        "id": "d3be27fd-c8ff-4f29-beb6-19a0cd0e3743"
    },
    {
        "author": "仇遠",
        "paragraphs": [
            "五峰合沓擁東廬，泉落芳塘旱不枯。",
            "空鑿秦淮三百里，六朝王氣幾曾無。"
        ],
        "title": "溧水道中  其二",
        "id": "298fcc4e-7e4a-41b2-8b66-dd65628624ca"
    },
    {
        "author": "仇遠",
        "paragraphs": [
            "帆落西江下淛河，溧陽酒賤醉亡何。",
            "月明正照山公影，自覺今年白髪多。"
        ],
        "title": "中秋客中",
        "id": "17e79eb8-d803-4c45-950b-531cbeed5d8b"
    },
    {
        "author": "仇遠",
        "paragraphs": [
            "輕舟十里過溪莊，桑棗成陰柳著行。",
            "不見玉山嵇叔夜，西風低草見斜陽。"
        ],
        "title": "浪洋舟中",
        "id": "e4e9ef78-075b-42bb-a8cb-0070173e4a49"
    },
    {
        "author": "仇遠",
        "paragraphs": [
            "落魄居塵迥出塵，丹房芝朮自生春。",
            "瓊州太守名家子，不是尋常賣藥人。"
        ],
        "title": "和岳國華  其一",
        "id": "a4c9662d-b3af-4b75-9457-1a9c1e87e053"
    },
    {
        "author": "仇遠",
        "paragraphs": [
            "廣文飯少甑生塵，老去衰顔酒借春。",
            "吟癖何曾醫不得，古來清瘦是詩人。"
        ],
        "title": "和岳國華  其二",
        "id": "4fe990c1-6c54-4978-88c2-24facac7894a"
    },
    {
        "author": "仇遠",
        "paragraphs": [
            "大江東去月分明，烏鵲南飛露氣清。",
            "如此嬋娟人不愛，倚樓獨立過三更。"
        ],
        "title": "倚月",
        "id": "f672cb74-58b4-4c2b-b808-3c39f0d6817c"
    },
    {
        "author": "仇遠",
        "paragraphs": [
            "月到東窗夜正中，人間天上廣寒宮。",
            "蚊蟲血食三千國，盡被西風一掃空。"
        ],
        "title": "月上",
        "id": "c73f74d1-bb29-460a-8b08-4cd810a36d78"
    },
    {
        "author": "仇遠",
        "paragraphs": [
            "楚山晴雨未分明，淡鎖蒼筠曉更清。",
            "渾是一江秋色染，只疑無處著秋聲。"
        ],
        "title": "題煙竹圖",
        "id": "fa9e8f80-4cf4-45b3-b094-668b11d05971"
    },
    {
        "author": "仇遠",
        "paragraphs": [
            "湖樹江雲隔杳冥，千峰萬壑夢中青。",
            "懸知茅屋孤燈下，逐字教兒讀孝經。"
        ],
        "title": "憶窊石章氏女子",
        "id": "3cb39a90-fd5a-44df-b544-94d5455b16e5"
    },
    {
        "author": "仇遠",
        "paragraphs": [
            "風吹衿帽不知寒，款段奚奴凍亦頑。",
            "縮項鯿魚無可釣，歸鞭遥指鹿門山。"
        ],
        "title": "題孟浩然圖",
        "id": "6acfa30a-fbd9-4d64-899f-8c958dcee51d"
    },
    {
        "author": "仇遠",
        "paragraphs": [
            "細雨生寒未有霜，庭前木葉半青黄。",
            "小春此去無多日，何處梅花一綻香。"
        ],
        "title": "立冬即事二首  其一",
        "id": "03b553ba-e3a7-40cc-bfea-4ed5d0656863"
    },
    {
        "author": "仇遠",
        "paragraphs": [
            "凄風浩蕩散茶烟，小雨霏微濕座氈。",
            "肯信今年寒信早，老夫布褐未裝綿。"
        ],
        "title": "立冬即事二首  其二",
        "id": "88c65ab3-8bab-483c-828e-0d17f3e46ff0"
    },
    {
        "author": "仇遠",
        "paragraphs": [
            "赤葉岡頭送客行，峰回路轉石橋橫。",
            "小春天氣晴偏好，禾稼新收麥又耕。"
        ],
        "title": "送客湖橋  其一",
        "id": "d3cf7395-e7cb-4923-8341-369d5508bef7"
    },
    {
        "author": "仇遠",
        "paragraphs": [
            "別酒離歌送馬蹄，歸鞍斜日故遲遲。",
            "小兒拍手山翁醉，江左風流一晉時。"
        ],
        "title": "送客湖橋  其二",
        "id": "60b243db-bff4-469c-8ba6-910d0f8bd543"
    },
    {
        "author": "仇遠",
        "paragraphs": [
            "紛紛鷄鶩一冥鴻，全放全收旦暮同。",
            "各爲稻粱飛不起，偶然相聚小池中。"
        ],
        "title": "題畫  其一",
        "id": "be517db0-7e9b-4c9e-a9fd-7cfdc76aa634"
    },
    {
        "author": "仇遠",
        "paragraphs": [
            "天上高飛地上行，終難萬里附鵬程。",
            "鷺鷥股肉無人割，老守菰蒲過一生。"
        ],
        "title": "題畫  其二",
        "id": "6acae15a-f5fe-4096-8887-7568beb32cc7"
    },
    {
        "author": "仇遠",
        "paragraphs": [
            "豆花小白槿花紅，野屋籬門處處同。",
            "無限春風桃李占，却將顔色媚秋風。"
        ],
        "title": "野籬",
        "id": "65246a57-b310-441a-94c2-45a97bce715c"
    },
    {
        "author": "仇遠",
        "paragraphs": [
            "平生自比九方臯，牝牡驪黄骨相高。",
            "寄語金臺求駿者，精神元不在皮毛。"
        ],
        "title": "二馬圖",
        "id": "d479a899-1eba-4199-981a-6146163c7175"
    },
    {
        "author": "仇遠",
        "paragraphs": [
            "圩田平沒石田枯，秋暑如蒸雨竟無。",
            "六十年前曾記得，步行一直過西湖。"
        ],
        "tags": [
            "西湖"
        ],
        "title": "紀事  其一",
        "id": "76d13a6f-2eb3-4065-818f-ae8da7e366cd"
    },
    {
        "author": "仇遠",
        "paragraphs": [
            "龍君鼎鼎出雲關，分祀仙宮佛剎間。",
            "兩月更無涓滴雨，問君何日可還山。"
        ],
        "title": "紀事  其二",
        "id": "d591758d-6ea0-4fab-aaed-3ac94b4368d4"
    },
    {
        "author": "仇遠",
        "paragraphs": [
            "柴扉深閉百蟲秋，落葉幽花露未收。",
            "野僻了無雞報曉，啟明星在樹梢頭。"
        ],
        "title": "紀事  其三",
        "id": "8d9e12d9-2b81-44dd-a078-d73e6df6d467"
    },
    {
        "author": "仇遠",
        "paragraphs": [
            "曉廄驚呼我馬瘖，塞翁一笑欲何如。",
            "西郊或有閒迎送，却向東家借蹇馿。"
        ],
        "title": "馬斃三首  其一",
        "id": "e57305ed-88f9-4f1e-b0fd-6045656db994"
    },
    {
        "author": "仇遠",
        "paragraphs": [
            "苦無馳驟但加餐，馬性由來不耐閒。",
            "官滿馬亡歸去好，且騎白犢看青山。"
        ],
        "title": "馬斃三首  其二",
        "id": "e8c83721-d0b0-4821-b02a-bcb95327bf98"
    },
    {
        "author": "仇遠",
        "paragraphs": [
            "我無筋力汝難騎，埋汝郊原有敝帷。",
            "二尺箯輿元自穩，不勞鞭策强驅馳。"
        ],
        "title": "馬斃三首  其三",
        "id": "25422582-c13f-4c74-b9db-9bf2cd15f8e7"
    },
    {
        "author": "仇遠",
        "paragraphs": [
            "嚴城鼓角送鐘聲，頃刻三更四五更。",
            "却是鄰家雞唱準，不差消息已天明。"
        ],
        "title": "鄰家曉雞",
        "id": "19f86fd1-0cb6-4b3e-9e12-83d0f2854a37"
    },
    {
        "author": "仇遠",
        "paragraphs": [
            "子女生來願有家，耕桑隨分各生涯。",
            "誰知我輩鍾情處，看過桃花看藕花。"
        ],
        "title": "憶桐廬二女",
        "id": "47cbdf0e-3e64-4369-b8c2-f167392c28fa"
    },
    {
        "author": "仇遠",
        "paragraphs": [
            "洞房深鎖老雙成，門徑幽修石沼清。",
            "萬紫千紅秋已盡，眼中黄菊最分明。"
        ],
        "title": "沖真庵",
        "id": "68b12503-5304-491e-a31d-1ccff72359f3"
    },
    {
        "author": "仇遠",
        "paragraphs": [
            "養成花魄是輕陰，風露凄凄已滿林。",
            "到底難磨秋富貴，一庭香粟萬黄金。"
        ],
        "title": "落桂",
        "id": "a48cba6d-f204-4805-840f-8c7975b3155e"
    },
    {
        "author": "仇遠",
        "paragraphs": [
            "焚香讀易樂閒居，參訂先天太極圖。",
            "人道三分程氏傳，較他漢上有差殊。"
        ],
        "title": "冬夜和陳道士韻  其一",
        "id": "69f20832-887f-4635-87b7-a8d4438a5343"
    },
    {
        "author": "仇遠",
        "paragraphs": [
            "聞道孤根暖已回，扶筇携酒出山來。",
            "數花羞澀西坡上，也當春風一度開。"
        ],
        "title": "冬夜和陳道士韻  其二",
        "id": "2cc588fc-9e10-42e4-aaf6-0834069325b9"
    },
    {
        "author": "仇遠",
        "paragraphs": [
            "石銚溪芽活火烹，旋燒敗葉带枯藤。",
            "路遥難遞中𤃩水，且試梅花澗底冰。"
        ],
        "title": "冬夜和陳道士韻  其三",
        "id": "a775d45e-b7dd-46fa-8b49-edd8e6eee1d8"
    },
    {
        "author": "仇遠",
        "paragraphs": [
            "三白先春慰客情，瑶林照耀夜窗明。",
            "淺斟低唱癡兒女，那得工夫問雪聲。"
        ],
        "title": "冬夜和陳道士韻  其四",
        "id": "3ed61f26-84ad-46d7-ba67-c92df00cbe1d"
    },
    {
        "author": "仇遠",
        "paragraphs": [
            "菜色青肥麥漸黄，雨多泥滑野畦荒。",
            "官田昨夜方車水，早起看來又渺茫。"
        ],
        "title": "多雨",
        "id": "ad377960-ad0a-4fef-8d33-6a55bce96b3e"
    },
    {
        "author": "仇遠",
        "paragraphs": [
            "休言五十九年非，本自無知底用疑。",
            "已往方來俱夢境，是非元不較毫釐。"
        ],
        "title": "自嘆",
        "id": "d9f6e628-8778-4a8d-9da6-e8949dbf41e0"
    },
    {
        "author": "仇遠",
        "paragraphs": [
            "辛苦移家向溧州，微官祗爲斗升謀。",
            "尋思終是西湖好，且與山僧野老遊。"
        ],
        "tags": [
            "西湖"
        ],
        "title": "言懷  其一",
        "id": "90887bc6-543f-44f3-8227-9cfa85c79627"
    },
    {
        "author": "仇遠",
        "paragraphs": [
            "奉溪半日到杭城，溪外青山喜送迎。",
            "結屋臨溪差易事，買山無計若爲情。"
        ],
        "title": "言懷  其二",
        "id": "f29b9115-867e-45b8-8106-b16cc7d846d4"
    },
    {
        "author": "仇遠",
        "paragraphs": [
            "湖光門外草連空，萬壑千崖紫翠叢。",
            "縱未便能營隠墅，也須先畫作屏風。"
        ],
        "title": "言懷  其三",
        "id": "c8a77388-1e39-41f3-bdb8-8c88b30b0bbf"
    },
    {
        "author": "仇遠",
        "paragraphs": [
            "白嶺溪上野田平，黄隴山前竹樹清。",
            "已許數椽容小住，餘英愛我愛餘英。"
        ],
        "title": "言懷  其四",
        "id": "75c79fda-09c3-40b3-921a-67424b49ca2d"
    },
    {
        "author": "仇遠",
        "paragraphs": [
            "故家喬木盡丘墟，筍石猶存十數株。",
            "誰有挾山超海力，爲分雲片過西湖。"
        ],
        "tags": [
            "西湖"
        ],
        "title": "言懷  其五",
        "id": "c2398ffa-f588-4bf9-83ca-5fcf62b4b881"
    },
    {
        "author": "仇遠",
        "paragraphs": [
            "此地曾經李白遊，湖山消得好詩留。",
            "兩橋十里東西市，只欠春風一酒樓。"
        ],
        "title": "言懷  其六",
        "id": "787ad486-d121-43e2-95f1-9b570383b907"
    },
    {
        "author": "仇遠",
        "paragraphs": [
            "溧尉唐時本小官，詩人爭笑孟酸寒。",
            "我來莫道儒官冷，今古酸寒只一般。"
        ],
        "title": "言懷  其七",
        "id": "4e2bcbd9-cfee-4c80-b12b-1cac6269709b"
    },
    {
        "author": "仇遠",
        "paragraphs": [
            "隔岸修筠拂細瀾，風香雨色晝陰寒。",
            "遥知新買栖霞地，坡上應添竹數竿。"
        ],
        "title": "言懷  其八",
        "id": "7dbee066-19c8-4c06-ad88-a6627b13145d"
    },
    {
        "author": "仇遠",
        "paragraphs": [
            "馬蹄赤日走紅塵，汗濕林宗折角巾。",
            "輸與夷山班博士，深衣脫却作閑人。"
        ],
        "title": "言懷  其九",
        "id": "d85bf7c0-bc0d-4c31-901c-d79e90e99263"
    },
    {
        "author": "仇遠",
        "paragraphs": [
            "采薇采薇，西山之西。",
            "薇死復生，不生夷齊。",
            "陟彼西山，我心悲兮。"
        ],
        "title": "采薇吟",
        "id": "6fc1c47d-2490-43fa-8799-029ba71cb48f"
    },
    {
        "author": "仇遠",
        "paragraphs": [
            "步出上東門，肺肺東門柳。",
            "彼美窈窕娘，惜爲蕩子婦。",
            "中堂裁衣裳，刀尺常在手。",
            "之子未歸家，何以奉箕帚。",
            "爲君長相思，躑躅歲云久。",
            "思君頭易白，惜無百年壽。",
            "誰能學仙人，辟穀但飲酒。"
        ],
        "title": "步出上東門",
        "id": "3acd57f6-128f-447d-84e4-72b05f1474e8"
    },
    {
        "author": "仇遠",
        "paragraphs": [
            "素月出東嶺，照我白玉牀。",
            "牀上何所有，纍纍書一囊。",
            "詰曲科斗文，讀之不成章。",
            "君車自翱翔，駕景朝紫皇。",
            "蒼苔滿石匣，瑶書空秘藏。",
            "仙人百尺臺，吹竹引鳳凰。",
            "鳳兮來不來，虛此明月光。"
        ],
        "title": "素月出東嶺",
        "id": "57a3b4d9-9130-4342-b271-904b161d3675"
    },
    {
        "author": "仇遠",
        "paragraphs": [
            "東風吹寒晴，春事歸花柳。",
            "既有杖頭錢，何苦不飲酒。",
            "嗟嗟王孫去，芳草入戶牖。",
            "惟有南山高，曉霧亦白首。",
            "去年秉燭游，知有今日否。",
            "所以晉名流，酒杯不去手。"
        ],
        "title": "雜畫",
        "id": "a4473df0-4a13-45a2-b36d-b2fffa197354"
    },
    {
        "author": "仇遠",
        "paragraphs": [
            "黄昏忽上雲，西窗竟無月。",
            "燭花自盈枝，可玩不可折。",
            "天風吹鐘聲，急急吹燭滅。",
            "可惜窗下書，少讀三四葉。"
        ],
        "title": "窗下",
        "id": "4d3c47de-0247-4575-ad6b-a87ed30961a3"
    },
    {
        "author": "仇遠",
        "paragraphs": [
            "安翔紫雲軿，游盼璚仙家。",
            "斜陽射巖谷，眩目皆丹砂。",
            "娃鬟挾鸞尾，倦埽菖蒲花。"
        ],
        "title": "紀夢",
        "id": "c84e6b4e-2da6-4eb6-918a-9b70b3b6c515"
    },
    {
        "author": "仇遠",
        "paragraphs": [
            "腸結錐可解，眉皺熨可伸。",
            "獨不禁子規，日日啼春心。",
            "春風醉行客，門外芳草深。",
            "芳草已無路，行行又何處。",
            "東園花柳多，賤妾不復顧。",
            "秋胡夫不夫，買臣婦不婦。",
            "人心匪金石，悔不隨郎去。"
        ],
        "title": "相隨曲",
        "id": "eb2bfff2-6457-4590-9700-dce650a54513"
    },
    {
        "author": "仇遠",
        "paragraphs": [
            "我家仇山陽，昔有數椽屋。",
            "誤落塵市間，讀書學干祿。",
            "井枯竈烟絕，况復問松菊。",
            "如此五十年，一出不可復。",
            "高侯丘壑胸，知我志幽獨。",
            "爲寫隠居圖，寒溪入空谷。",
            "蒼石壓危構，白雲養喬木。",
            "向來仇池夢，歷歷在我目。",
            "何哉草堂資，政爾飯不足。",
            "視我舌尚存，吾居有時卜。"
        ],
        "title": "題高房山寫山村圖卷",
        "id": "a59235c8-a749-4235-abc1-ba1eee043518"
    },
    {
        "author": "仇遠",
        "paragraphs": [
            "春風吹柳枝，柳枝拂短牆。",
            "春風吹桃葉，桃葉浮烟江。",
            "春風薄情不可當，鳴鳩乳燕相頡頏。",
            "春日長，春夜短，雪花撲帳春不暖。"
        ],
        "title": "春風謠",
        "id": "8144aee1-913a-4849-90c6-6790d03df5df"
    },
    {
        "author": "仇遠",
        "paragraphs": [
            "秋風悲，梧桐知不知。",
            "渴虹挾雨吸河漢，嘹嘹數雁天四垂。",
            "雁急不成字，遠向瀟湘飛。",
            "銅盤露下夜如水，宋玉新自巫山歸。"
        ],
        "title": "秋日曲",
        "id": "0d0deb45-c334-4064-bc1b-22e25d70043a"
    },
    {
        "author": "仇遠",
        "paragraphs": [
            "巴東有杜鵑，杜鵑啼春花正妍。",
            "巴西有杜鵑，杜鵑啼血花可憐。",
            "巴東巴西久爲客，目斷江南歸未得，月明滿地山花白。"
        ],
        "title": "巴東西",
        "id": "a08ed4ed-9054-4c9f-aae2-6c38d5d0c269"
    },
    {
        "author": "仇遠",
        "paragraphs": [
            "桓將軍，軍城南。",
            "牛將軍，軍城北。",
            "他軍只有八千人，卒急臨洮攻未得。"
        ],
        "title": "聽杜將軍帳下兒歌  其一",
        "id": "8634a831-42e5-4318-a53b-bdb31c8ec592"
    },
    {
        "author": "仇遠",
        "paragraphs": [
            "鞾尖蹴城城未頹，馬箠填河河未滿。",
            "十歲健兒下馬行，兩足胡爲自長短。"
        ],
        "title": "聽杜將軍帳下兒歌  其二",
        "id": "cdc39e3b-a080-4607-94d5-52f237c45f1c"
    },
    {
        "author": "仇遠",
        "paragraphs": [
            "什什伍伍金人降，將軍忍殺令歸鄉。",
            "歸時說與汝郎長，納土封汝異姓王。"
        ],
        "title": "聽杜將軍帳下兒歌  其三",
        "id": "42ce124b-cb56-47f3-9542-f56e95b8c54f"
    },
    {
        "author": "仇遠",
        "paragraphs": [
            "葛家女兒十四五，不向深閨學針縷。",
            "遍身繡出蛟螭文，赤手交持太阿舞。",
            "紅羅帕兮錦纏頭，口吐長安游俠語。",
            "側身捷如飛鳥輕，嗔目勇如獨鶻舉。",
            "雲窗霧閣豈無情，終欠嬌嬈太麤武。",
            "黄堂張燕燈燭光，兩耳喧喧厭歌鼓。",
            "人言葛氏善舞劍，曾向梨園奉尊俎。",
            "短衣結束當筵呈，壯士增雄懦夫沮。",
            "我憐健婦勝丈夫，却欲驕兵如處女。",
            "安得成軍如娘子，直氣端能捷秦楚。",
            "只愁逢著裴將軍，公孫大娘汗成雨。"
        ],
        "title": "葛雄女子舞劍歌",
        "id": "f2b180b3-ea98-401b-8f76-20e785d9e121"
    },
    {
        "author": "仇遠",
        "paragraphs": [
            "老仙指甲堅如鐵，夜畫枯杉出宮闕。",
            "翠深紅遠十二樓，猶理霓裳舞迴雪。",
            "山椒覆亭小於笠，石脚插船輕似葉。",
            "桃花幾度春酣酣，弱水何日通舟楫。",
            "醉中作此狡獪事，收拾乾坤入毫髪。",
            "神刓鬼刻未百年，不與丹青共磨滅。",
            "天風頡頏飛霞珮，水雲妥帖凌波襪。",
            "我將就此逍遥遊，高步青霄拾明月。"
        ],
        "title": "海上圖澄江仙刻",
        "id": "c9b24668-e7f4-40df-9b75-079ed8142fa6"
    },
    {
        "author": "仇遠",
        "paragraphs": [
            "鶴溪近與練湖連，一境秋水清無邊。",
            "依稀淮岸瀟湘浦，慣見月虹書畫船。",
            "山翁幾年吳下客，溪草溪花未相識。",
            "筆床茶竈老玄真，肯與沙鷗分半席。"
        ],
        "title": "題石民瞻畫鶴溪圖",
        "id": "e167e563-2358-43b0-9f33-95db114db34a"
    },
    {
        "author": "仇遠",
        "paragraphs": [
            "秦川公子謫仙人，布袍落魄餘一身。",
            "錦囊香歇玉簫斷，庾郎白髪徒傷春。",
            "金臺掉頭不肯住，欲把釣竿東海去。",
            "故鄉入夢忽歸來，井邑依依鐵爐步。",
            "碧池槐葉玄都桃，眼空舊雨秋蕭颾。",
            "太湖風月數萬頃，扁舟乘興尋三高。",
            "西北高樓一杯酒，與子長歌折楊柳。",
            "江山信美盍便留，蓴菜鱸魚隨處有。"
        ],
        "tags": [
            "太湖"
        ],
        "title": "贈張玉田",
        "id": "799b8940-16b8-4281-89f8-aca076738b34"
    },
    {
        "author": "仇遠",
        "paragraphs": [
            "結亭孤絕處，登眺不辭勞。",
            "萬木俯在下，一峰如此高。",
            "山圍湖面小，藤絡樹根牢。",
            "揮手紅塵表，天風欲跨鼇。"
        ],
        "title": "圓通峰頂",
        "id": "caf4935c-aff8-46ee-aeba-3ce421e1f8e9"
    },
    {
        "author": "仇遠",
        "paragraphs": [
            "仙人初翦水，欲下復遲遲。",
            "半夜忽自落，東風竟不知。",
            "無香黏客袖，有意補春枝。",
            "却憶江南柳，飄緜送子時。"
        ],
        "title": "雪花",
        "id": "8c2b6422-03a9-427c-99cc-1f1028f5a0db"
    },
    {
        "author": "仇遠",
        "paragraphs": [
            "蒼烟迷古道，白水滿平疇。",
            "落雁湘湖月，孤砧粵樹秋。",
            "壯心消蠟屐，老淚入貂裘。",
            "市飲成淒斷，何人識馬周。"
        ],
        "title": "渡越",
        "id": "dc800b6b-3081-40e1-af93-c52ebb36eecb"
    },
    {
        "author": "仇遠",
        "paragraphs": [
            "韶華已如此，冉冉積芳塵。",
            "石潤先知雨，山濃渾是春。",
            "釣魚臨積水，隔柳見行人。",
            "應有忘歸者，扁舟採白蘋。"
        ],
        "title": "韶華",
        "id": "0e1e6ca1-b7ab-4630-8533-f91ceb401f98"
    },
    {
        "author": "仇遠",
        "paragraphs": [
            "山林不可住，欲隠更何之。",
            "春去已多日，客愁無了時。",
            "斜陽依樹下，明月到門遲。",
            "閒事誰消遣，陶潜一卷詩。"
        ],
        "title": "和曹之才",
        "id": "2a05388d-dffa-46e8-a2e8-46551f7f4279"
    },
    {
        "author": "仇遠",
        "paragraphs": [
            "海塘三十里，此屋獨巍然。",
            "有浪方知水，無雲總是天。",
            "苔痕封石柱，帆影下樓船。",
            "閒憶童男女，悠悠去幾年。"
        ],
        "title": "鎮海亭",
        "id": "9b284fb2-feb0-4cff-aa95-17232b54deec"
    },
    {
        "author": "仇遠",
        "paragraphs": [
            "園林摇落夜，靜獨奈秋何。",
            "黄葉下不止，青苔埽更多。",
            "回風喧地籟，濃露洗天河。",
            "懷楚思無極，長簫按九歌。"
        ],
        "title": "寄潘懷古",
        "id": "7b7557a5-dbb7-4ff5-80ac-eb08a49b5ce5"
    },
    {
        "author": "仇遠",
        "paragraphs": [
            "玲瓏千丈崖，高處倚蓬萊。",
            "山月照得白，天風吹不開。",
            "渴龍棲古井，病鶴下蒼苔。",
            "祇有麻衣叟，時時把易來。"
        ],
        "title": "石窗",
        "id": "b37b9378-943e-4207-b6c7-b7056bbdd328"
    },
    {
        "author": "仇遠",
        "paragraphs": [
            "一片靈臺月，圓明適中規。",
            "誰知相對者，曾悟未磨時。",
            "去垢元來淨，觀空了不疑。",
            "水邊閒獨立，照見白鬚眉。"
        ],
        "title": "爲如鏡淨上人賦",
        "id": "ec71f73b-d20a-4efa-ae7b-01df945dadbc"
    },
    {
        "author": "仇遠",
        "paragraphs": [
            "吳城久卜居，歸夢只西湖。",
            "花木四時有，塵埃一點無。",
            "看經常戒酒，得句少催租。",
            "盡日坐相對，壁間蓮社圖。"
        ],
        "tags": [
            "西湖"
        ],
        "title": "寄題如鏡上人房",
        "id": "f025422a-0fba-4abb-8ba9-34185088a646"
    },
    {
        "author": "仇遠",
        "paragraphs": [
            "翼翼山千朵，蕭蕭屋數間。",
            "石崖不可度，門徑幾曾關。",
            "綠樹經秋在，白雲終日閒。",
            "依稀鏡湖曲，西島水迴環。"
        ],
        "tags": [
            "庐山"
        ],
        "title": "錦城方天瑞玄英先生後人得白雲山居圖彷彿桐廬山中隠所錢舜舉真蹟別有一種風致漫系以詩",
        "id": "7068d984-944d-415d-a947-69d6c389e983"
    },
    {
        "author": "仇遠",
        "paragraphs": [
            "乾坤那可問，至痛老臣心。",
            "甘抱白日沒，不知滄海深。",
            "忠魂隨上下，義骨肯浮沈。",
            "草木長淮淚，秋風起莫陰。"
        ],
        "title": "陸君實挽詩",
        "id": "6dced7cf-cc07-4434-8bf6-5b6273ed2d65"
    },
    {
        "author": "仇遠",
        "paragraphs": [
            "望極秋空無片雲，前山歷歷見遥岑。",
            "新鴻漸到邊城靜，舊雨不來汀草深。",
            "仙李有時曾入夢，伯桃死後少知心。",
            "如君真是忘機者，海上鷗盟便可尋。"
        ],
        "title": "約山中友",
        "id": "aa9f9f85-ca36-4dfc-ae37-2a03a92ccb98"
    },
    {
        "author": "仇遠",
        "paragraphs": [
            "欲共譚詩一解頤，停雲望極思依依。",
            "梅花賦就廣平老，楊柳門間靖節歸。",
            "驛路數程征馬瘦，家書千里過鴻稀。",
            "思君怕倚闌干北，拄笏看山竟落暉。"
        ],
        "title": "寄朱飲冰",
        "id": "10c7dc48-ba44-4a5f-8d7c-0e9ce38604ef"
    },
    {
        "author": "仇遠",
        "paragraphs": [
            "北窗隠几樂吾天，莫遣新愁到耳邊。",
            "一帽好花供醉舞，半床凉月伴閑眠。",
            "故人自欲辭文叔，明主何嘗棄浩然。",
            "留取長安遮日手，養成指甲理朱絃。"
        ],
        "title": "北窗",
        "id": "ef5d30ee-cfa5-41c5-8460-cc75bf4757a0"
    },
    {
        "author": "仇遠",
        "paragraphs": [
            "難尋華表與豐碑，三尺墳臺山四圍。",
            "翁仲多年蒼珮剝，子孫寒食紙錢稀。",
            "瘦藤拔地長蛇走，灌木維垣野鼠肥。",
            "遠也久違鄉族去，忍將椒酒酹斜暉。"
        ],
        "title": "拜霞嶼待制伯祖墓下",
        "id": "2a03e2c3-1bf2-487e-b01d-5970f766f5c1"
    },
    {
        "author": "仇遠",
        "paragraphs": [
            "人生天地一蘧廬，耕鑿雖勞樂有餘。",
            "因閲杜詩刪舊稿，爲觀羲帖學行書。",
            "山公醉後猶騎馬，渭叟閒來只釣魚。",
            "世道秋風總蕭索，何如高卧白雲居。"
        ],
        "title": "高卧",
        "id": "77cfdf6c-4848-4711-af36-b56169df3fec"
    },
    {
        "author": "仇遠",
        "paragraphs": [
            "兩兩鳴鳩語畫檐，雨餘芳草欲生烟。",
            "甕頭酒熟常留客，象外詩成頗類仙。",
            "揚子有才猶執戟，淵明無事合歸田。",
            "地偏時事人傳少，收拾琴書且醉眠。"
        ],
        "title": "雨餘",
        "id": "d3ee085d-195c-40fa-b04c-8e4c499543fc"
    },
    {
        "author": "仇遠",
        "paragraphs": [
            "桃柳參差出短牆，小樓突兀看湖光。",
            "出門便與青山對，讀易能消白日長。",
            "硯石洗來如玉潤，藥苗曬得似茶香。",
            "鄰僧亦有通文者，常把詩來惱漫郎。"
        ],
        "title": "元友山南山新居  其一",
        "id": "7fd7246c-b3b9-461f-bbf0-43b1f1cec4ce"
    },
    {
        "author": "仇遠",
        "paragraphs": [
            "幽居穩占南山下，人跡稀疏水竹村。",
            "轉巷始知猶有路，傍湖更好別開門。",
            "酒尊盡日嘗謀婦，詩課閒時略抱孫。",
            "孤鶴不來高士少，暗香且伴月黄昏。"
        ],
        "title": "元友山南山新居  其二",
        "id": "9190e3e8-23b3-412f-9294-1d8afc72947d"
    },
    {
        "author": "仇遠",
        "paragraphs": [
            "久矣相期物外游，長風吹不斷閑愁。",
            "兩山翼翼青如舞，霜鬢颾颾白始休。",
            "蕉鹿夢回天地枕，蓴鱸興到水雲舟。",
            "舊藏方鏡明如月，看去看來又一秋。"
        ],
        "title": "答胡葦杭",
        "id": "a5b8a3ea-730f-43bd-afb3-9c8cb4323639"
    },
    {
        "author": "仇遠",
        "paragraphs": [
            "曾識清明上巳時，嬾能游冶步芳菲。",
            "梨花半落雨初過，杜宇不鳴春自歸。",
            "雙冢年深人祭少，孤山日晚客來稀。",
            "江南尚有餘寒在，莫倚東風褪絮衣。"
        ],
        "title": "次胡葦杭韻",
        "id": "011a4c0c-9d0a-474a-81fa-0d15733d2d41"
    },
    {
        "author": "仇遠",
        "paragraphs": [
            "家山小爲離支留，征斾催行莫待秋。",
            "應有矮奴騎竹馬，相隨迓吏拜蘭舟。",
            "舜山如畫當樓見，楚水浮香遶郡流。",
            "念我有親頭雪白，雲龍追逐恨無由。"
        ],
        "title": "送王仙麓使君赴道州暫歸三山",
        "id": "cff2bb8f-b5d6-4c51-a1f4-27a675fc9fac"
    },
    {
        "author": "仇遠",
        "paragraphs": [
            "竹筇輕健草鞋寬，野外消磨半日閒。",
            "病葉已霜猶戀樹，片雲欲雨又歸山。",
            "燈分寺塔晴偏見，水隔漁家夜不關。",
            "愧我莫如霜上鷺，霎時飛去便飛還。"
        ],
        "title": "奉寄田上人",
        "id": "91e5a1b9-3d44-4f5e-83ce-a6c5a066aa9c"
    },
    {
        "author": "仇遠",
        "paragraphs": [
            "真妃已返鳳臺仙，獨立池亭思愴然。",
            "海岳不傳青鳥信，石房誰伴白雲眠。",
            "宮桃移種難生實，院籜初翻又引鞭。",
            "凝碧荒凉絃管靜，萍花浮滿釣魚船。"
        ],
        "title": "閻氏園池",
        "id": "0110b0f6-cc63-4d04-99c9-e5f88ce02675"
    },
    {
        "author": "仇遠",
        "paragraphs": [
            "知爾懷親憶故州，相逢沽酒且遲留。",
            "夕陽有恨荒荒白，江水無聲泯泯流。",
            "孤鳥出潮投渚尾，野蘆飛雪壓船頭。",
            "却愁明月中秋近，不得同登庾亮樓。"
        ],
        "title": "江上送友",
        "id": "6e975163-fb46-43fe-be1f-9e1b2b0f2ab0"
    },
    {
        "author": "仇遠",
        "paragraphs": [
            "驛路梅花漠漠寒，羢衫絮帽出長安。",
            "懸知客久歸心切，自覺交深別語難。",
            "春入西江隨馬去，山留殘雪待人看。",
            "青原白鷺如相問，十載湖濱只釣竿。"
        ],
        "title": "送劉竹間歸廬陵",
        "id": "005feebf-de50-4542-8a14-9c74d6f7851d"
    },
    {
        "author": "仇遠",
        "paragraphs": [
            "山行龜背路羊腸，伏虎禪師古道場。",
            "老木陰中安御座，白雲堆裏撫僧床。",
            "勺泉清澈涵秋味，尖塔孤撐界夕陽。",
            "笑月亭空人影散，松風和雨動天簧。"
        ],
        "title": "道場山",
        "id": "dc0f8438-d2cc-4b76-95d2-262fd4f408c5"
    },
    {
        "author": "仇遠",
        "paragraphs": [
            "溪轉峰回一徑平，田頭白水照人清。",
            "寺因何氏封山姓，客把坡詩證地名。",
            "蘿月長隨行道影，杉風猶带讀書聲。",
            "雲津橋下潺湲急，僧濯袈裟客濯纓。"
        ],
        "title": "何山",
        "id": "c26a4c2e-f9c7-433b-bbcf-e535b9680259"
    },
    {
        "author": "仇遠",
        "paragraphs": [
            "亭榭凌空眼界寬，得閑來處獨憑闌。",
            "春浮練水蒸城潤，雪被黄山入座寒。",
            "古樹巢空羣鳥散，荒池沙滿碎薸乾。",
            "白雲在望歸期定，不見青油護牡丹。"
        ],
        "title": "新安郡圃",
        "id": "17773eb9-524a-4a98-b385-f196506a5065"
    },
    {
        "author": "仇遠",
        "paragraphs": [
            "水仙分地葬詩人，一片荒山野火焚。",
            "薦菊有亭今作圃，埽松無地漫留墳。",
            "蝸牛負殻黏碑石，老鸛携雛入隴雲。",
            "欲把長簫歌楚些，却憐度曲不如君。"
        ],
        "title": "拜孫花翁墓下",
        "id": "762158ba-0795-4579-857a-964d4b2df0ec"
    },
    {
        "author": "仇遠",
        "paragraphs": [
            "邊城未定苦無謀，年少金多絕不憂。",
            "野戰已酣紅帕首，塗歌猶醉錦纏頭。",
            "蛾貪銀燭那知死，月戀金尊不照愁。",
            "亦欲避秦高隠去，桃花源上覓漁舟。"
        ],
        "title": "兵間有歌舞者",
        "id": "01539494-0964-40e0-9484-7106efa2c07c"
    },
    {
        "author": "仇遠",
        "paragraphs": [
            "郵鈴带箭髪紛紛，何日山深耳不聞。",
            "遷客無鄉難避禍，饑民失業半充軍。",
            "馬蹄亂踏湖西雪，雁陣平拖塞北雲。",
            "我亦嬾談今世事，自看弔古戰場文。"
        ],
        "title": "寄董無益",
        "id": "4da73b04-5b40-45b1-8c4c-f36ec1237715"
    },
    {
        "author": "仇遠",
        "paragraphs": [
            "斲窗黏紙著方床，四面虛明取向陽。",
            "氈席坐來終日暖，皮簾揭動北風凉。",
            "挂缾水滿梅花活，折鼎湯鳴芋子香。",
            "布被蒙頭晝眠熟，不知門外雪洋洋。"
        ],
        "title": "題小閣",
        "id": "f0b8804b-3de7-44b3-8b74-40469e64bf07"
    },
    {
        "author": "仇遠",
        "paragraphs": [
            "靜挼秋淥洗荷衣，問隠孤山隻鶴隨。",
            "得酒可謀千日醉，挂冠猶恨十年遲。",
            "雲和家有仙人譜，石鼎今無道士詩。",
            "莫對梅花談世事，此花曾見太平時。"
        ],
        "title": "董靜傳挂冠四聖觀",
        "id": "9e267fa1-aafa-4135-a365-93013f52541f"
    },
    {
        "author": "仇遠",
        "paragraphs": [
            "鶡冠高挂九松巔，去結三茅香火緣。",
            "相國向猶爲道士，將門今又出神仙。",
            "坐看紅日生滄島，吟寄青衣入洞天。",
            "跨鶴歸來雲舍近，西風井邑只依然。"
        ],
        "title": "劉悅心入道三茅觀",
        "id": "086856e3-c80f-4f96-90f5-9853431ec266"
    },
    {
        "author": "仇遠",
        "paragraphs": [
            "飛仙又向別峰游，竹下閒房且小留。",
            "滿鬢朔風吹客帽，倚闌落日在漁舟。",
            "梅花路冷難尋冢，葑草田荒半作洲。",
            "獨往獨來沙鳥怪，山空木短使人愁。"
        ],
        "title": "同楊心卿過孤山訪靜傳不遇自游和靖祠下明日奉寄二高士",
        "id": "fa494008-fd03-4854-a89f-fa5afd3c1779"
    },
    {
        "author": "仇遠",
        "paragraphs": [
            "山房閒伴白雲棲，琴不須彈聽者稀。",
            "北道主人新拜號，西湖隠士舊傳衣。",
            "粵亡未合鴟夷去，蜀遠難隨杜宇歸。",
            "亦欲共君聯石鼎，龍頭豕腹怕相譏。"
        ],
        "tags": [
            "西湖"
        ],
        "title": "酬鄧山房尊師",
        "id": "a56d61bb-1c5e-4ad4-86c1-1eef9765c689"
    },
    {
        "author": "仇遠",
        "paragraphs": [
            "束書入谷起徵君，盥耳淵棲似不聞。",
            "知有故人來問字，喜無逋客爲移文。",
            "忍貧羞說黄金盡，愛老慵將白髪芸。",
            "獨倚高樓南北望，青天依舊有閒雲。"
        ],
        "title": "不應聘高士",
        "id": "b6cd4566-ee63-4ebc-8a63-e3fde58a4543"
    },
    {
        "author": "仇遠",
        "paragraphs": [
            "吹殺青燈炯不眠，滿衿懷古恨緜緜。",
            "江東曾識桓司馬，滄海難追魯仲連。",
            "吳岫月明吟木客，漢宮露冷泣銅仙。",
            "何時一酌桃源酒，醉倒春風數百年。"
        ],
        "title": "懷古",
        "id": "4f1a4c2d-6cc8-411f-a1d4-3ccdbe4c48d6"
    },
    {
        "author": "仇遠",
        "paragraphs": [
            "半生豪氣學元龍，湖海惟知敬數公。",
            "徒有貞心招隠逸，恨無巨眼識英雄。",
            "天衢騎馬衣冠異，雨屋鳴雞杼軸空。",
            "西崦東屯何日了，定應愁老浣花翁。"
        ],
        "title": "和范愛竹三首  其一",
        "id": "84e50985-090d-44f3-8fd2-359d441b10db"
    },
    {
        "author": "仇遠",
        "paragraphs": [
            "秉燭追游憶盛時，歡悰終較昔年稀。",
            "柳多客折凉陰薄，薇少人餐雨綠肥。",
            "胡蝶覺來方識夢，海鷗飛去未忘機。",
            "相逢且可談風月，莫話興亡與是非。"
        ],
        "title": "和范愛竹三首  其二",
        "id": "9cb2224e-be4e-4d9a-8ff5-a19a89bda02c"
    },
    {
        "author": "仇遠",
        "paragraphs": [
            "風雨蕭蕭白晝昏，肅襟受此一凉恩。",
            "丘園不作軒裳夢，陵谷空遺斧鑿痕。",
            "乍可扣舷歌楚澤，何堪抱瑟立齊門。",
            "有時散步西原上，共醉田家老瓦盆。"
        ],
        "title": "和范愛竹三首  其三",
        "id": "f5b40a81-3f17-41ab-842b-17f8e6f8a55a"
    },
    {
        "author": "仇遠",
        "paragraphs": [
            "裹飯無因絕往還，惟應帖子報平安。",
            "山公馬向花前放，岐伯書從枕上看。",
            "貿易近來多北藥，支持强欲著南冠。",
            "有時泥醉西園月，只欠梅花共倚闌。"
        ],
        "title": "問趙元父病",
        "id": "98ea2054-f9d2-431e-bad9-20ff0e6f331f"
    },
    {
        "author": "仇遠",
        "paragraphs": [
            "黄紙紅旗事已休，莫思入谷有鳴騶。",
            "天開東壁圖書府，人立西湖烟雨樓。",
            "林淺易尋和靖隠，菊荒空憶魏公游。",
            "客來把玩新題扇，半似鍾繇半似歐。"
        ],
        "tags": [
            "西湖"
        ],
        "title": "贈金蓀壁",
        "id": "b6419b07-d210-4f41-84c3-3104c552dfd6"
    },
    {
        "author": "仇遠",
        "paragraphs": [
            "騕褭龍媒去未還，獨騎款段客長安。",
            "青黄誰采溝中斷，黑白當從局外看。",
            "尊俎風流陳日月，山林人物古衣冠。",
            "桂花滿袖王孫遠，空倚天風十二闌。"
        ],
        "title": "再答元父",
        "id": "9202fc52-886b-4ab7-823a-d8f4d0e01d44"
    },
    {
        "author": "仇遠",
        "paragraphs": [
            "湖山滿目舊游空，風景荒凉客路窮。",
            "雨意忽生桐葉外，秋光都在木樨中。",
            "乾坤混混多游騎，江漢寥寥有斷鴻。",
            "自古隠人多嗜酒，却憐無酒醉新豐。"
        ],
        "title": "寄趙春洲莫兩山",
        "id": "33c745fb-f5ce-44b9-aaf5-11e65f0caf00"
    },
    {
        "author": "仇遠",
        "paragraphs": [
            "世事枰棋入角危，有人袖手只攢眉。",
            "路通巴蜀那須檄，馬立澶淵更要詩。",
            "公竟醉耶從汝笑，樹猶如此信吾衰。",
            "傳聞雙珥消兵氣，猶把葵心向鬰儀。"
        ],
        "title": "和兩山二首  其一",
        "id": "9e660d02-8f1e-43c3-a657-70dc3d701888"
    },
    {
        "author": "仇遠",
        "paragraphs": [
            "窮鄉何處覓新豐，身世悠悠醉夢中。",
            "未學伏波尸馬革，且隨甫里問龜蒙。",
            "檐頭喜有桑榆日，兵後那無草木風。",
            "亦欲飛神游八極，扁舟坦卧不須篷。"
        ],
        "title": "和兩山二首  其二",
        "id": "ec54b9da-4ec2-4cce-8e99-558abb7b376f"
    },
    {
        "author": "仇遠",
        "paragraphs": [
            "簡齋吟集是吾師，句法能參杜拾遺。",
            "宇宙無人同叫嘯，公卿自古嘆流離。",
            "窮途劫劫誰憐汝，遺恨茫茫不在詩。",
            "莫道墨梅曾遇主，黄花一絕更堪悲。"
        ],
        "title": "讀陳去非集",
        "id": "1cc45467-42ad-4fa4-8a34-475f8ba681e6"
    },
    {
        "author": "仇遠",
        "paragraphs": [
            "曾是阿房學舞人，玉簫舊譜尚隨身。",
            "喜歸商嶺尋仙藥，忍見秦宮化劫塵。",
            "松蜜春腴差可飽，槲衣秋碎不須紉。",
            "憑誰喚起勾龍爽，更寫湘妃與洛神。"
        ],
        "title": "勾龍爽毛女",
        "id": "f5016156-5696-4fed-b637-2dd46b612f9b"
    },
    {
        "author": "仇遠",
        "paragraphs": [
            "爲怕緇塵染素衣，凍痕封蕊放春遲。",
            "月來忽送闌干影，春到不分南北枝。",
            "啼夢翠禽依樹宿，斷魂玉笛隔花吹。",
            "任他萬片隨風去，須有青青葉底時。"
        ],
        "title": "梅花  其一",
        "id": "32d02353-a4fe-4166-a14a-65676c6461d1"
    },
    {
        "author": "仇遠",
        "paragraphs": [
            "夢想幽芳無處尋，相逢依舊歲寒心。",
            "要看葉底玲瓏玉，休折枝頭蓓蕾金。",
            "清曉風霜和艷冷，黄昏庭院覺香深。",
            "揚州一樹春多少，殢得何郎瘦不禁。"
        ],
        "title": "梅花  其二",
        "id": "b5a9b069-6a7e-43d3-9512-0f0247306c09"
    },
    {
        "author": "仇遠",
        "paragraphs": [
            "一痕初見海門生，頃刻長驅作怒聲。",
            "萬馬突圍天鼓碎，六鼇覆背雪山傾。",
            "遠朝魏闕心猶在，直上嚴灘勢始平。",
            "寄語吳兒休踏浪，天吳罔象正縱橫。"
        ],
        "title": "潮",
        "id": "e37dfdb6-e046-49a7-a94b-d09d4d366ed4"
    },
    {
        "author": "仇遠",
        "paragraphs": [
            "嵐霧濛濛曉未收，青紅窗戶失飛樓。",
            "雨添芳草侵官道，水漲浮萍入御舟。",
            "蘇小只傳身後曲，江淹曾賦別時愁。",
            "杏花風急清明近，已覺新寒似麥秋。"
        ],
        "title": "湖上",
        "id": "a7d5eada-76cf-4638-abd7-ca1a5f2e2382"
    },
    {
        "author": "仇遠",
        "paragraphs": [
            "一灣新綠護茅廬，草細泥鬆已可鉏。",
            "野老但知分社酒，地官寧復進農書。",
            "鶑花眼界人烟外，蠶麥生涯穀雨餘。",
            "我愛賦歸陶令尹，柳邊時見小藍輿。"
        ],
        "title": "春日田園雜興",
        "id": "ac18516d-d1b3-47ec-a437-203a55b4c7a4"
    },
    {
        "author": "仇遠",
        "paragraphs": [
            "連作湖山五日游，沙鷗慣識木蘭舟。",
            "清風寒日荒城晚，燕子梨花細雨愁。",
            "賜火恩榮皆舊夢，禁烟風景似初秋。",
            "鳳絲龍竹繁華意，猶爲西林落日留。"
        ],
        "title": "次胡葦杭韻",
        "id": "fa1b3c26-ece8-46e1-af08-44cc38cf2d60"
    },
    {
        "author": "仇遠",
        "paragraphs": [
            "西湖一曲百泉通，漠漠青山遶梵宮。",
            "故國園林秋色淨，明朝風雨桂花空。",
            "銀笙玉笛清歌外，畫舫珠簾落照中。",
            "人物風光兩相稱，兒童遮莫笑山翁。"
        ],
        "tags": [
            "西湖"
        ],
        "title": "秋日西湖園亭",
        "id": "2d40aba3-3fdf-4c73-a936-aaccf7f8c8da"
    },
    {
        "author": "仇遠",
        "paragraphs": [
            "連轡行春自作期，尋芳却笑我來遲。",
            "三杯雲液花前酌，一曲瓊簫竹下吹。",
            "滄海桑田非舊日，石泉槐火有新詩。",
            "山中道士閒於鶴，門外紅塵總不知。"
        ],
        "title": "飲陸靜復山房分韻得時字",
        "id": "df99267f-203a-4e9a-bf91-c2ea525b8b69"
    },
    {
        "author": "仇遠",
        "paragraphs": [
            "誰擘空青露石坳，游龍伸臂下南高。",
            "鬼神穿鑿地脈碎，風雨支撐天柱牢。",
            "峭壁蒼苔侵佛髻，懸崖滴乳濕僧袍。",
            "伽藍聞是香山叟，燈暗荒池沒野蒿。"
        ],
        "title": "石屋洞",
        "id": "35c0c56b-8fa2-439f-a0f0-c0c61cfd4b67"
    },
    {
        "author": "仇遠",
        "paragraphs": [
            "閒尋石澗列雲扉，樹影生凉怯苧衣。",
            "靜碧軒窗聊寄傲，軟紅塵土竟忘歸。",
            "滿傾竹葉春霞滑，輕折蕉花曉露晞。",
            "禪意法乘俱莫問，且談舊事更依依。"
        ],
        "title": "蛇山",
        "id": "cc092614-4737-468a-a821-c3b5354f0716"
    },
    {
        "author": "仇遠",
        "paragraphs": [
            "波痕新綠草新青，有約尋芳芳不晴。",
            "莎徑泥深雙燕濕，柳橋烟淡一鶑鳴。",
            "山圍故苑春常鎖，泉落低畦暖未耕。",
            "十載舊蹤時入夢，畫船多處看傾城。"
        ],
        "title": "湖上值雨",
        "id": "a712ea5b-78fa-4e09-a983-c645573c3c38"
    },
    {
        "author": "仇遠",
        "paragraphs": [
            "西湖春碧淨無泥，畫舫朱簾傍岸移。",
            "寒食清明初過後，杏花楊柳乍晴時。",
            "從教西日催歌鼓，莫放東風轉酒旗。",
            "只恐明朝成雨去，暗驚濃綠上高枝。"
        ],
        "tags": [
            "西湖"
        ],
        "title": "同段吉甫汎湖",
        "id": "60a76385-a638-4f6f-9dc9-05ba66271835"
    },
    {
        "author": "仇遠",
        "paragraphs": [
            "斜堤高柳綠連天，且繫閒人書畫船。",
            "花事已空三月後，湖光還似十年前。",
            "洛陽園囿惟詩在，江左英雄托酒傳。",
            "亦欲扣舷歌小海，恐驚沙上白鷗眠。"
        ],
        "title": "同陳彥國汎湖",
        "id": "a3dd78e4-34f7-4d7e-af11-fd4864d78dbe"
    },
    {
        "author": "仇遠",
        "paragraphs": [
            "冉冉夕陽紅隔雨，悠悠野水碧連天。",
            "山分秋色歸紅葉，風約蘋香入釣船。",
            "鐘鼓園林已如此，衣冠文物故依然。",
            "當歌對酒腸堪斷，倒著烏巾且醉眠。"
        ],
        "title": "陪戴祖禹汎湖分韻得天字",
        "id": "67109dfe-941c-4d03-a064-e927ccdc9b59"
    },
    {
        "author": "仇遠",
        "paragraphs": [
            "漸無南渡舊衣冠，尚有西湖風雨寒。",
            "鳳鳥不來山寂寂，鴟夷何在海漫漫。",
            "荒陵樵採官猶禁，故苑烟花客自看。",
            "惟恨餘杭門外柳，長年不了送征鞍。"
        ],
        "tags": [
            "西湖"
        ],
        "title": "鳳凰山故宮",
        "id": "97954f9d-3248-4aba-acd0-cc227c9bea4f"
    },
    {
        "author": "仇遠",
        "paragraphs": [
            "平生三宿此招提，眼底交游更有誰。",
            "顧愷漫留金粟影，杜陵忍賦玉華詩。",
            "旋烹紫筍猶含籜，自摘青茶未展旗。",
            "聽徹洞簫清不寐，月明正照古松枝。"
        ],
        "title": "集慶寺",
        "id": "153a8a6a-cb7d-4f16-bc69-005867a3ef90"
    },
    {
        "author": "仇遠",
        "paragraphs": [
            "一琴一鶴小生涯，陋巷深居幾歲華。",
            "爲愛西湖來卜隠，却憐東野又移家。",
            "荒城雨滑難騎馬，小市天明已賣花。",
            "阿母抱孫閒指點，疏林盡處是棲霞。"
        ],
        "tags": [
            "西湖"
        ],
        "title": "卜居白龜池上",
        "id": "bacabf6c-b8e5-4819-a855-3823aaebb322"
    },
    {
        "author": "仇遠",
        "paragraphs": [
            "數椽竹屋傍秋江，屋外疏籬隔柳樁。",
            "客至旋分垂釣石，雨來自掩讀書窗。",
            "癡兒弄鏡時翻背，小婦彈箏不識腔。",
            "自古漁樵有遺逸，未應只說鹿門龐。"
        ],
        "title": "過李山人居",
        "id": "4779fbcd-bae9-4dbe-a8a9-d291e82530d7"
    },
    {
        "author": "仇遠",
        "paragraphs": [
            "冰薄沙昏短草枯，采香人遠隔湘湖。",
            "誰留夜月群仙珮，絕勝秋風九畹圖。",
            "白粲銅盤傾沆瀣，清明寶玦破珊瑚。",
            "却憐不得同蘭蕙，一識清醒楚大夫。"
        ],
        "title": "題趙子固水墨雙鈎水仙卷",
        "id": "90e9f3ec-b9aa-4c17-91de-73f759a41b21"
    },
    {
        "author": "仇遠",
        "paragraphs": [
            "我本迂疏落拓人，滿頭霜雪滿懷春。",
            "登山有屐身恒健，挂壁無弦趣更真。",
            "往歲效官殊漫浪，老來學佛離貪嗔。",
            "却憐衛鶴齊雞輩，空費心機不庇身。"
        ],
        "title": "書與士瞻上人十首  其一",
        "id": "0e41f922-4eba-4a9c-bc9a-ee72626a737b"
    },
    {
        "author": "仇遠",
        "paragraphs": [
            "野鶴清高六翮輕，孤雲萬里去冥冥。",
            "漢科合應茂才選，唐士曾書遺教經。",
            "好趁江南諸老在，盡看薊北衆山青。",
            "錦衣歸日春風滿，期醉沙堤雙玉瓶。"
        ],
        "title": "書與士瞻上人十首  其二",
        "id": "58b75ca8-3226-472a-bb18-856487f197ea"
    },
    {
        "author": "仇遠",
        "paragraphs": [
            "嬾學羊裘漢子陵，亦非解印晉淵明。",
            "好山好水恒相對，浮利浮名不願爭。",
            "詩酒每尋朋友共，山園都付子孫耕。",
            "野心直與閑雲似，却笑孤雲出岫輕。"
        ],
        "title": "書與士瞻上人十首  其三",
        "id": "b821fa72-a4fb-40f6-8c60-c7846efd8bc7"
    },
    {
        "author": "仇遠",
        "paragraphs": [
            "末俗由來不貴儒，愚夫愚婦恣揶揄。",
            "束書合向山林隠，絕跡莫登名利途。",
            "膝下有孫貧亦樂，門前無債醉如泥。",
            "咸平處士真堪羨，靜守梅花住裏湖。"
        ],
        "title": "書與士瞻上人十首  其四",
        "id": "a8f6a0d5-0904-4df2-a9a6-8d19ab355e45"
    },
    {
        "author": "仇遠",
        "paragraphs": [
            "宦海漂流四十年，老來默默守吾玄。",
            "艱危頗得文章力，嫁娶各隨兒女緣。",
            "白飯充腸聊當肉，好書到手不論錢。",
            "閒心嬾作邯鄲夢，樂取西窗一枕眠。"
        ],
        "title": "書與士瞻上人十首  其五",
        "id": "df2864ff-a18b-4b25-8b6d-9316854779f5"
    },
    {
        "author": "仇遠",
        "paragraphs": [
            "筆硯生涯獨善身，一區花竹四時春。",
            "無求莫問朝廷事，有恥難交市井人。",
            "簾外烏衣飛上下，窗前蜂蕊結輪囷。",
            "鑑如居士東鄰住，肯借霜豪爲寫真。"
        ],
        "title": "書與士瞻上人十首  其六",
        "id": "90e9a141-8d5c-492c-9b70-18b2ea761a48"
    },
    {
        "author": "仇遠",
        "paragraphs": [
            "難得心交左伯桃，亦無善相九方臯。",
            "而今賤子多儒誤，自古山人索價高。",
            "衆雀豈能知鵠志，一雞何足用牛刀。",
            "獨醒獨醉俱堪樂，妙理依然有濁醪。"
        ],
        "title": "書與士瞻上人十首  其七",
        "id": "aae42c1f-c557-421b-94db-7e8a2153d3ce"
    },
    {
        "author": "仇遠",
        "paragraphs": [
            "倦游嬾著小烏巾，短髪絲絲雪滿簪。",
            "信手拈書聊慰眼，轉頭忘事太無心。",
            "笑他杜老頻看鏡，愛我昭文不鼓琴。",
            "喜有山林方外友，時携佳紙索新吟。"
        ],
        "title": "書與士瞻上人十首  其八",
        "id": "4e1a7e4d-8666-467e-8cb7-239da32923f6"
    },
    {
        "author": "仇遠",
        "paragraphs": [
            "北風雨後忽南風，頃刻開晴又轉東。",
            "后土未乾偏有恨，漏天難補太無功。",
            "小樓兀坐思猨鶴，好客相期避燕鴻。",
            "壁上墨蘭香可掬，令人常憶所南翁。"
        ],
        "title": "書與士瞻上人十首  其九",
        "id": "4948cddc-2396-44b6-96a0-982432055939"
    },
    {
        "author": "仇遠",
        "paragraphs": [
            "豪氣年來漸埽除，簞瓢自樂守臞儒。",
            "江頭盡醉唐朝士，澤畔行吟楚大夫。",
            "萬里茝鵬何必羨，一官蟣蝨不如無。",
            "葛巾草履從人笑，莫問青衫似葉枯。"
        ],
        "title": "書與士瞻上人十首  其一○",
        "id": "fdce4b59-3bb5-4259-8ecd-04e59709ee42"
    },
    {
        "author": "仇遠",
        "paragraphs": [
            "萬家大縣舊留都，一派中江入太湖。",
            "縮項魚肥人鱠玉，長腰米貴客量珠。",
            "府分南北寒蕪合，橋直東西夜市無。",
            "却是旗亭浮蟻美，杖頭能費幾青蚨。"
        ],
        "tags": [
            "太湖"
        ],
        "title": "題溧陽市",
        "id": "25f89ae8-bf5d-4acd-b2e5-3f3a515d7ec3"
    },
    {
        "author": "仇遠",
        "paragraphs": [
            "淡墨英英妙寫真，一花一葉一精神。",
            "繁香曾入廬山夢，遺珮如行湘水春。",
            "小白凝珠還勝雪，輕黄承襪不生塵。",
            "老僧嬾作浮華想，空谷猶疑見似人。"
        ],
        "tags": [
            "庐山"
        ],
        "title": "魯庵尊師以彝齋白描四薌命作韻語",
        "id": "b8843bf2-cf19-410d-ad5a-edb7ac4dfd9d"
    },
    {
        "author": "仇遠",
        "paragraphs": [
            "憑高宜晚更宜秋，下馬歸來即倚樓。",
            "納納乾坤雙老眼，滔滔江漢一扁舟。",
            "滿城明月空吳苑，隔岸青山認越州。",
            "李白酒豪高適筆，當時人物總風流。"
        ],
        "title": "題李公略示高郎中吳山觀月圖",
        "id": "6f466885-50b9-4d9e-a837-1836f4413183"
    },
    {
        "author": "仇遠",
        "paragraphs": [
            "閑抱琴書檇李游，仙壇古屋一茆留。",
            "驛橋通市人沽酒，湖水依城客放舟。",
            "葵扇桃笙聊却暑，蘋花楓葉已知秋。",
            "坡翁仙去詩聲在，寂寞林塘卧白鷗。"
        ],
        "title": "檇李亭",
        "id": "215346d1-596f-4f79-8cd4-f9abbab1c6e1"
    },
    {
        "author": "仇遠",
        "paragraphs": [
            "一橋夭矯界雙湖，野徑沿流到佛廬。",
            "石塔殘燈猶閃爍，相家喬木已蕭疏。",
            "苔封古井晴逾滑，骨冷荒山草不除。",
            "長水法師癡□甚，□根人定欲何如。"
        ],
        "title": "真如寺",
        "id": "4628075d-af15-402f-b566-072fefe5ddc8"
    },
    {
        "author": "仇遠",
        "paragraphs": [
            "鳳浦鴛湖西有墳，此塋寂寞海邊村。",
            "落花紅雨鬼仙句，淡月黄昏酒聖魂。",
            "有鍤已隨棺槨化，無碑空信艾芻言。",
            "螟蛉蜾蠃今何在，起爲先生酹一尊。"
        ],
        "title": "劉伶墓",
        "id": "4a3268ae-7a87-4e56-8692-60c5a8e41647"
    },
    {
        "author": "仇遠",
        "paragraphs": [
            "雲開三茅古洞天，借風一棹荆溪船。",
            "所思緜緜常在夢，此行冉冉如登仙。",
            "汲泉淨洗黄獨雪，劚石深耕瑶草烟。",
            "蕙帳香凝蒲坐暖，共讀南華秋水篇。"
        ],
        "title": "送峿侍者游茅山",
        "id": "21d98a1a-1a90-4d66-be2c-dd95e5376ec9"
    },
    {
        "author": "仇遠",
        "paragraphs": [
            "築室東臯野水濱，室中生白坐生春。",
            "了知空洞元無物，須信清明自有神。",
            "幽徑草花聊適趣，閒窗筆硯不留塵。",
            "酒經丹訣非吾事，萬卷書藏一老身。"
        ],
        "title": "集虛書院",
        "id": "366b78a3-1f0a-4602-b726-cce76f5b2606"
    },
    {
        "author": "仇遠",
        "paragraphs": [
            "行遍山巔又水涯，尚無紅葉與黄花。",
            "長松夾道六七里，小墅通村十數家。",
            "竺國雲深僧寂寞，草堂洞古石嵯牙。",
            "野翁共醉官壚酒，扶醉歸來已暮鴉。"
        ],
        "title": "游天竺二首  其一",
        "id": "a02bc794-191d-4e7c-84a3-89c9032b78d3"
    },
    {
        "author": "仇遠",
        "paragraphs": [
            "登覽欣逢勝日閑，蒼松九里費躋攀。",
            "行過綠水盡頭路，步入白雲生處山。",
            "猿鳥尚能知異境，仙凡原不隔重關。",
            "幾時拂袖逃塵網，野衲村樵共往還。"
        ],
        "title": "游天竺二首  其二",
        "id": "5721fae6-644c-4ecf-8efd-fd182215a339"
    },
    {
        "author": "仇遠",
        "paragraphs": [
            "獨逕蒼苔引瘦筇，牆陰修竹碧玲瓏。",
            "青山猶見及坡老，小雨何須問社公。",
            "雲冷石藏烹茗雪，日長門掩落花風。",
            "定知神扈題梁字，不與當時劫火同。"
        ],
        "title": "游智果寺",
        "id": "9177ec39-4c54-4df5-9e9b-733c324a26b7"
    },
    {
        "author": "仇遠",
        "paragraphs": [
            "葛嶺蘇堤晝寂然，東風吹我過湖船。",
            "江山信美無人會，兒女情多只自憐。",
            "柳色染勻春淡蕩，楊花落盡日暄妍。",
            "麥秋天氣渾如此，却笑征衫未脫緜。"
        ],
        "title": "晦日携幼湖上",
        "id": "31ebbb9d-248f-4e7b-aa98-3a6868822268"
    },
    {
        "author": "仇遠",
        "paragraphs": [
            "丹心只有杜陵知，愁讀傷春五首詩。",
            "傳語龜年休度曲，江南正是落花時。"
        ],
        "title": "丹心",
        "id": "6a7870b4-c006-49b4-81fa-d06be245dd44"
    },
    {
        "author": "仇遠",
        "paragraphs": [
            "越王城下草青青，眺遠須登第幾層。",
            "白髪山僧閒指點，斜陽古木是諸陵。"
        ],
        "title": "登寶林應天塔",
        "id": "3631cd82-74d2-4ff4-88a1-ec038cc0f389"
    },
    {
        "author": "仇遠",
        "paragraphs": [
            "颯颯秋風起白榆，山前吹徹小單于。",
            "行人便作邊城聽，忘却杭州是故都。"
        ],
        "title": "朝天門城角",
        "id": "75925aaf-1a2b-4709-857a-3716c901699c"
    },
    {
        "author": "仇遠",
        "paragraphs": [
            "柳外官橋出戍樓，和霜和月按梁州。",
            "吹時莫近孤山下，千樹梅花不識愁。"
        ],
        "title": "斷橋聞角",
        "id": "c1076852-e72d-4473-aef4-b6c0b69db68e"
    },
    {
        "author": "仇遠",
        "paragraphs": [
            "曾同野竈煮溪魚，別鶴歸遲信息疏。",
            "不是山中無楮葉，尋常嬾寄入城書。"
        ],
        "title": "懷向古",
        "id": "da475517-0385-499a-ba7c-72c9d173d7fa"
    },
    {
        "author": "仇遠",
        "paragraphs": [
            "使者星明犯斗牛，歸槎穩放絳河秋。",
            "茂陵可是無仙分，不載丹砂載石榴。"
        ],
        "title": "博望",
        "id": "44b07c64-d0f0-4a3f-b444-d12ae47d4010"
    },
    {
        "author": "仇遠",
        "paragraphs": [
            "一春無況嬾游山，風景依然三月三。",
            "十里楊花深似雪，馬蹄無路入江南。"
        ],
        "title": "上巳感懷",
        "id": "92238b04-f595-4b8d-892e-11c5b5679c91"
    },
    {
        "author": "仇遠",
        "paragraphs": [
            "小楷青州三絕碑，復還范氏事尤奇。",
            "不知百世聞風者，更有何人似伯夷。"
        ],
        "title": "范文正公黄素小楷昌黎伯夷頌蓋在青社時所書以遺京西轉運使舜元蘇公者也後二百年大興李侯戡得此本於燕及南來守吳乃文正鄉里即訪公子孫以畀之范氏喜而求詩爲賦此二首  其一",
        "id": "cadb3fdc-4bd2-4cf4-beba-af16938c364d"
    },
    {
        "author": "仇遠",
        "paragraphs": [
            "古今一理是綱常，范筆韓文妙發揚。",
            "公卧首陽原不死，春風歲歲蕨薇香。"
        ],
        "title": "范文正公黄素小楷昌黎伯夷頌蓋在青社時所書以遺京西轉運使舜元蘇公者也後二百年大興李侯戡得此本於燕及南來守吳乃文正鄉里即訪公子孫以畀之范氏喜而求詩爲賦此二首  其二",
        "id": "fbf5d2ba-0514-4475-9c49-9dfacf92ee09"
    },
    {
        "author": "仇遠",
        "paragraphs": [
            "老樹枯苔雪乍晴，饑烏飛集噤無聲。",
            "蒺藜沙上花開早，且讓春風與燕鶑。"
        ],
        "title": "題李成寒鴉圖",
        "id": "03379667-145e-4d2b-be7c-3b6a218b2e67"
    },
    {
        "author": "仇遠",
        "paragraphs": [
            "溪路迢迢繞碧峰，白雲迷却舊行蹤。",
            "買舟歸去山中住，終日茆亭坐聽松。"
        ],
        "title": "題燕肅畫卷",
        "id": "9fcf1e03-f83a-44f5-b551-d536801da3d6"
    },
    {
        "author": "仇遠",
        "paragraphs": [
            "錦石傾欹玉樹荒，雪兒無語戀斜陽。",
            "百年花鳥春風夢，不是錢塘是汴梁。"
        ],
        "title": "題趙松雲迷禽竹石圖",
        "id": "a5831938-3172-4c8c-ae86-e40f1357a162"
    },
    {
        "author": "仇遠",
        "paragraphs": [
            "癡童癯鶴冷相隨，笑指南枝傍小溪。",
            "到處一般香影色，孤山只在斷橋西。"
        ],
        "title": "題和靖先生觀梅圖無懷上人徵予作",
        "id": "e3c43d32-5899-4b6c-9153-5d50b25ef68d"
    },
    {
        "author": "仇遠",
        "paragraphs": [
            "月落城空鶴倦飛，密雲深樹靜相依。",
            "閶門北去山如畫，有日同師步翠微。"
        ],
        "title": "雲屋上人久別承寄以詩次韻謝",
        "id": "9c96c9e3-e0aa-4e4c-82b4-8ce1c5e3a2e8"
    },
    {
        "author": "仇遠",
        "paragraphs": [
            "良工苦思可心降，底事文禽不解雙。",
            "欲采芳華波浪闊，芙蓉朵朵隔秋江。"
        ],
        "title": "趙子昂陳仲美合作水鳬小景",
        "id": "75c7c4ed-fd17-4533-8492-7d2d997ecc64"
    },
    {
        "author": "仇遠",
        "paragraphs": [
            "丞相當年握筆時，封胡羯末總佳兒。",
            "後來家有無窮事，便是天仙也不知。"
        ],
        "title": "題三忠堂三首  其一",
        "id": "a36b3b7e-4ebe-4708-a2f2-fb8685fdbaf3"
    },
    {
        "author": "仇遠",
        "paragraphs": [
            "謝砌諸郎入寄奴，機雲忘祖亦忘吳。",
            "一門一品如今有，三世三忠自古無。"
        ],
        "title": "題三忠堂三首  其二",
        "id": "4ca916c9-2a1e-4083-bb23-3de66ce17243"
    },
    {
        "author": "仇遠",
        "paragraphs": [
            "一紙郇雲傲劫灰，慈親一見一心摧。",
            "如今王謝堂前燕，飛入人家更不回。"
        ],
        "title": "題三忠堂三首  其三",
        "id": "b76e0bbf-c1d5-4509-9bb6-394d63e86ea6"
    },
    {
        "author": "仇遠",
        "paragraphs": [
            "綠林紅樹石崢嶸，有客携琴訪友生。",
            "今夜西軒風月好，殷勤爲我鼓商聲。"
        ],
        "title": "題趙仲穆山水二首  其一",
        "id": "fa396eeb-7546-4afd-9dc3-db4d21f55c64"
    },
    {
        "author": "仇遠",
        "paragraphs": [
            "王孫遺迹在桐鄉，留意當年翰墨香。",
            "回首西風多感慨，不辭援筆賦嵇康。"
        ],
        "title": "題趙仲穆山水二首  其二",
        "id": "58aeceee-e990-40c2-86d9-2af11da4deeb"
    },
    {
        "author": "仇遠",
        "paragraphs": [
            "舊時長見揮毫處，修竹幽蘭取次分。",
            "欲把一竿苕水上，鷗波千頃看秋雲。"
        ],
        "title": "題趙松雲竹石幽蘭",
        "id": "9c739a9b-8da9-4d5c-a0b0-2a5bafb9ae41"
    },
    {
        "author": "仇遠",
        "paragraphs": [
            "岊老峰高翠倚天，洮河春水綠無邊。",
            "不知楊柳蒹葭外，何處泊君書畫船。"
        ],
        "title": "岊山",
        "id": "80ed2821-dc56-4fc0-ba10-b741c027a4a5"
    },
    {
        "author": "仇遠",
        "paragraphs": [
            "階前紫蔓金絲草，籬角紅垂錦带花。",
            "梓澤平泉易消歇，春留富貴與詩家。"
        ],
        "title": "閒居十詠  其一",
        "id": "ac5d2f9a-224e-4dea-a742-6284a6c0c50d"
    },
    {
        "author": "仇遠",
        "paragraphs": [
            "樹隔殘鐘遠欲無，野雲漠漠雨疏疏。",
            "飛蚊盡逐南風去，父子燈前共讀書。"
        ],
        "title": "閒居十詠  其二",
        "id": "7f5bd7fe-d873-4a39-bf81-84ef17a9ba68"
    },
    {
        "author": "仇遠",
        "paragraphs": [
            "仰屋著書無筆力，閉門覓句費心機。",
            "不如花下冥冥坐，靜看蜻蜓蛺蝶飛。"
        ],
        "title": "閒居十詠  其三",
        "id": "0e8ea7dd-bcb2-4ac8-a4c3-6490d3a30fb7"
    },
    {
        "author": "仇遠",
        "paragraphs": [
            "鶑花韋曲舊時游，老去閒情已五休。",
            "却笑東風無檢束，又隨飛絮過南樓。"
        ],
        "title": "閒居十詠  其四",
        "id": "34ab53f8-8167-4d3c-8672-2e8be9e371cf"
    },
    {
        "author": "仇遠",
        "paragraphs": [
            "鳥雀喧秋未肯棲，狂風吹樹影離披。",
            "屋邊尚有斜陽在，更看山人一局棋。"
        ],
        "title": "閒居十詠  其五",
        "id": "b420492a-aa27-42ce-bbaa-dc8b2229781f"
    },
    {
        "author": "仇遠",
        "paragraphs": [
            "風挾濃雲起炮車，捎窗雨脚亂如麻。",
            "山中茆屋應安穩，不向溪聲送落花。"
        ],
        "title": "閒居十詠  其六",
        "id": "8d16bd1a-fa7e-4715-9d08-fa956be64787"
    },
    {
        "author": "仇遠",
        "paragraphs": [
            "新竹修修綠過牆，讀書門外亦陰凉。",
            "道人清福不肯受，却入西山看夕陽。"
        ],
        "title": "閒居十詠  其七",
        "id": "3c2aa587-ff5e-4885-a099-79f31222b3d0"
    },
    {
        "author": "仇遠",
        "paragraphs": [
            "翠袖佳人倚莫寒，雙禽踏破玉闌干。",
            "空山月落春風換，直作羅浮夢裏看。"
        ],
        "title": "閒居十詠  其八",
        "id": "cd806525-02b6-47aa-a0a4-de64bf79c1a3"
    },
    {
        "author": "仇遠",
        "paragraphs": [
            "茶甌沙帽慣迎賓，不是詩人即道人。",
            "細雨斜風君莫出，綠陰門外有紅塵。"
        ],
        "title": "閒居十詠  其九",
        "id": "eba9333c-8e9d-41b9-9b5e-87d502301167"
    },
    {
        "author": "仇遠",
        "paragraphs": [
            "珠簾玉柵綺羅叢，猶有承平京洛風。",
            "飲罷歸來游騎少，一庭明月夜方中。"
        ],
        "title": "閒居十詠  其一○",
        "id": "510443d7-bf0b-4c47-8488-26e6d2fb27dd"
    },
    {
        "author": "仇遠",
        "paragraphs": [
            "仙人朝去莫知還，野色風光一草庵。",
            "少室何妨高索價，莫教輕指作終南。"
        ],
        "title": "題馬秀卿郊墅",
        "id": "525718ea-aa0e-465d-95ab-9b9f68e00eea"
    },
    {
        "author": "仇遠",
        "paragraphs": [
            "紫極秋聲竹滿軒，一塵飛不涴琴樽。",
            "白雲自逐秋風去，卧看青山嬾出門。"
        ],
        "title": "題天壽觀清隠山房",
        "id": "4b873f13-e191-4ff3-98fe-11cca5e0b58a"
    },
    {
        "author": "仇遠",
        "paragraphs": [
            "雪晴霜樹勝春紅，回首臨平杳靄中。",
            "正是詩人棲穩處，青山明月滿歸篷。"
        ],
        "title": "泊桐鄉",
        "id": "294fd9e3-243b-42f7-94d0-1ce5066095c6"
    },
    {
        "author": "仇遠",
        "paragraphs": [
            "竹樹號風似說禪，青燈布被抱愁眠。",
            "東坡三過我一宿，盡是人生清淨緣。"
        ],
        "title": "宿本覺寺",
        "id": "926fc30a-9571-4c8f-a44d-15e5904fae62"
    },
    {
        "author": "仇遠",
        "paragraphs": [
            "偶然行過溪橋，正自不值一笑。",
            "三人必有我師，不笑不足爲道。"
        ],
        "title": "李待詔虎溪三笑圖",
        "id": "d4b77057-c902-440c-a966-81c586ecbe88"
    },
    {
        "author": "仇遠",
        "paragraphs": [
            "久欲脫塵網，未有辟穀方。",
            "釋然山中游，世慮可暫忘。",
            "鷗鷺亦知幾，深入菰蒲藏。",
            "卧舟放中流，吾不如漁郎。"
        ],
        "title": "句  其一",
        "id": "d072e92f-9233-461d-a603-efcb085fe2ac"
    },
    {
        "author": "仇遠",
        "paragraphs": [
            "高荷不受雨，傾瀉與低荷。",
            "低荷强自持，聚雨傾入波。",
            "朝雨尚滴瀝，晚雨忽滂沱。",
            "臨池卧以聽，雨聲靜中多。",
            "兩耳本自清，奈此荷葉何。"
        ],
        "title": "句  其二",
        "id": "42c79c49-4478-4a32-aa52-a96c5c314d6d"
    },
    {
        "author": "仇遠",
        "paragraphs": [
            "螢火惟知夜，燈花不待春。"
        ],
        "title": "句  其三",
        "id": "f1d4c7f1-5a85-4df0-af58-98eadb6a452d"
    },
    {
        "author": "仇遠",
        "paragraphs": [
            "割蒲分坐具，貯瀑入軍持。"
        ],
        "title": "句  其四",
        "id": "9a842050-05eb-41e0-828a-517e7e088d7f"
    },
    {
        "author": "仇遠",
        "paragraphs": [
            "風雨不出戶，兒孫共讀書。"
        ],
        "title": "句  其五",
        "id": "58d586d2-e231-4479-8d66-962f6b7ccbeb"
    },
    {
        "author": "仇遠",
        "paragraphs": [
            "姓名不入六臣傳，容貌堪傳九老碑。"
        ],
        "title": "句  其六",
        "id": "5721864a-93be-4bc2-a523-82f61f548587"
    },
    {
        "author": "仇遠",
        "paragraphs": [
            "老尚留樊素，貧休比范丹。"
        ],
        "title": "句  其七",
        "id": "f1fe76f2-e915-4bb4-83a0-a32b628e7895"
    },
    {
        "author": "仇遠",
        "paragraphs": [
            "元亮真止酒，昭文不鼓琴。",
            "文章成小伎，道德負初心。",
            "故友凋零盡，中年感慨深。",
            "從來麋鹿性，只是愛山林。"
        ],
        "title": "偶作",
        "id": "2176d8a9-d8b4-4d37-af73-8ee3c5d71c41"
    },
    {
        "author": "仇遠",
        "paragraphs": [
            "粉圍香陣畫梁塵，幾夢梨花漠漠雲。",
            "一夜春風忽吹醒，鏡中白髪不須耘。"
        ],
        "title": "無題",
        "id": "e2114c48-4105-45cf-9054-60bb55f852a8"
    },
    {
        "author": "仇遠",
        "paragraphs": [
            "欲和滄浪孺子歌，東風吹皺縠紋波。",
            "幽禽哺子櫻桃少，浮草一苗蝌蚪多。",
            "天與一官□□拙，春餘幾日喜晴和。",
            "少須幸有寬閑地，□□茅亭俯芰荷。"
        ],
        "title": "後園野池詩",
        "id": "0f4ffd09-bf41-4c63-a5e8-8ced4b956d4c"
    },
    {
        "author": "仇遠",
        "paragraphs": [
            "花姨夜擣守宮血，染就南枝花貌別。",
            "宿酲未解春正酣，一片晴霞消凍雪。",
            "莫道有人疑作杏，老眼頻看亦生纈。",
            "東闌更有萼綠華，精神標致尤清絕。",
            "先生焚香讀書處，把酒花前相暖熱。",
            "羣蜂知香不知色，一枝肯許兒童折。",
            "兩株橫卧處士橋，夢中歸踏孤山月。"
        ],
        "title": "東園賞紅梅",
        "id": "fd22d83a-d514-40c5-aa43-6b87dfd69ec8"
    },
    {
        "author": "仇遠",
        "paragraphs": [
            "五山翔鳳集東廬，花竹園池可隠居。",
            "奕代文聲傳學館，大書義字式門閭。",
            "壎箎雅奏和爲貴，樽俎清言樂有餘。",
            "車笠重逢當一笑，白眉青眼尚如初。"
        ],
        "title": "頃溧水歸登官塘湯漢章義門  其一",
        "id": "24da67de-51d1-457d-8892-94c94758bd54"
    },
    {
        "author": "仇遠",
        "paragraphs": [
            "一塘分雨百泉流，喜作山房信宿留。",
            "騎馬傍門知不厭，坐牀索酒合應羞。",
            "生平仲舉延徐穉，老去文淵憶少遊。",
            "霧豹直疑斑已露，翩翩入谷有鳴騶。"
        ],
        "title": "頃溧水歸登官塘湯漢章義門  其二",
        "id": "44e3b025-7fd0-42a2-b979-575d926c7cd3"
    },
    {
        "author": "仇遠",
        "paragraphs": [
            "吳儂曾在山村住，聽得村中老人語。",
            "六月祈雨不祈晴，十月祈晴不祈雨。",
            "今年三伏雨水多，官吏祈晴救禾黍。",
            "祈晴得晴雖可喜，農夫車水方勞苦。",
            "汗流如漿面如鐵，但要田乾那畏暑。",
            "黑雲一片來何忙，心怕雨作身願凉。",
            "安得長風爲吹散，乍可赤體當秋陽。",
            "東橋西橋日荒荒，南圩北圩水茫茫。",
            "中熟下熟亦足飽，儘勝淮頭爭捕蝗。"
        ],
        "title": "村中語",
        "id": "b4480c7c-db39-4a54-a574-ffc8c21fc715"
    },
    {
        "author": "仇遠",
        "paragraphs": [
            "依籬疊塹作人家，西日還將葦箔遮。",
            "窗戶莫嫌秋色淡，紫蘇紅莧老生花。"
        ],
        "title": "村舍即事  其一",
        "id": "dd1b5f70-7ea2-49b5-89d0-344d0e82fd4e"
    },
    {
        "author": "仇遠",
        "paragraphs": [
            "鳳仙繞砌錦斕斑，未著秋霜儘耐看。",
            "不似南窗數竿竹，年年日日報平安。"
        ],
        "title": "村舍即事  其二",
        "id": "884f4c52-27dd-4d63-b646-b7ad3f8e6dee"
    },
    {
        "author": "仇遠",
        "paragraphs": [
            "招隠山中有此花，仙人曾住七香車。",
            "可憐一架開如雪，冷落西門處士家。"
        ],
        "title": "程公明家玉蕊花",
        "id": "7f4415eb-f035-4f23-b36c-4e425c7cede2"
    },
    {
        "author": "仇遠",
        "paragraphs": [
            "東盧山下義門中，弘開講席招蜀翁。",
            "主人擇客又擇主，童蒙求我我求童。",
            "俊傑識時審出處，道義結交全始終。",
            "惟應上墓似龐老，便合移家隨葛公。"
        ],
        "title": "送李介甫赴官塘湯氏館",
        "id": "3742c77a-3aa0-4007-8bf9-7cc33df586d0"
    },
    {
        "author": "仇遠",
        "paragraphs": [
            "馹騎中宵至，圜扉徹曉空。",
            "天恩何曠蕩，春意亦沖融。",
            "燈火千家市，絃歌一畝宮。",
            "明知和氣聚，瑞雪舞東風。"
        ],
        "title": "元夕恩霈即事",
        "id": "8ab74f66-e232-48a7-8594-b2994965f037"
    },
    {
        "author": "仇遠",
        "paragraphs": [
            "人生一笑良難，問此是同是別。",
            "青山相對無言，溪聲出廣長舌。"
        ],
        "title": "李唐虎溪三笑圖",
        "id": "9295dd9a-b6bb-459c-a951-e71c4c831c36"
    },
    {
        "author": "史蒙卿",
        "paragraphs": [
            "宮花攢曉日，仙鶴下雲端。",
            "自是傷心極，那能著眼看。",
            "風沙兩宮恨，烟草八陵寒。",
            "一掬孤臣淚，秋霖對不乾。"
        ],
        "title": "即事",
        "id": "ccb8c9d0-9c3a-4cc4-b4c6-995699bafcfd"
    },
    {
        "author": "史蒙卿",
        "paragraphs": [
            "途窮那免哭，哭罷一高歌。",
            "白日催年急，青山閲世多。",
            "浮生從潦倒，遺恨不消磨。",
            "何許南來雁，殷勤掠暝過。"
        ],
        "title": "有感",
        "id": "0e17d60c-46ca-4518-b62f-b477d47db43e"
    },
    {
        "author": "鄧牧",
        "paragraphs": [
            "陰陰大滌洞，古色閟積鐵。",
            "誰橫一石礙，坐與三島絕。",
            "元同我先去，不見肝肺熱。"
        ],
        "title": "九鎖山十詠 大滌洞",
        "id": "c338804e-fd00-4d6e-aad5-b0187f4936d6"
    },
    {
        "author": "鄧牧",
        "paragraphs": [
            "何年采真游，遺此棲遁跡。",
            "流泉金石奏，伏鼠霜雪色。",
            "浮世幾興亡，殘棋耿苔石。"
        ],
        "title": "九鎖山十詠 棲真洞",
        "id": "61365b78-2934-41e6-a0dd-12c06fd03eaa"
    },
    {
        "author": "鄧牧",
        "paragraphs": [
            "老龍山中居，出山作霖雨。",
            "風雲幾聚散，田野正辛苦。",
            "神仙地位高，使爾司下土。"
        ],
        "title": "九鎖山十詠 龍洞",
        "id": "9953e814-002d-4f00-a585-303d072bc74a"
    },
    {
        "author": "鄧牧",
        "paragraphs": [
            "鳳來青天開，鳳去蒼石裂。",
            "玄風不復返，世事日消歇。",
            "永懷接輿歌，勿蹈東魯轍。"
        ],
        "title": "九鎖山十詠 鳳洞",
        "id": "d967697c-ecd5-480b-bae6-1fa11a2ea947"
    },
    {
        "author": "鄧牧",
        "paragraphs": [
            "至人猶神龍，變化不可測。",
            "隆然七尺軀，印此一片石。",
            "我行半江海，空飛杳無跡。"
        ],
        "title": "九鎖山十詠 仙人隠跡",
        "id": "e64ebcc8-af4e-4ad0-970d-acc813e81858"
    },
    {
        "author": "鄧牧",
        "paragraphs": [
            "浮雲無定姿，滅沒須臾閒。",
            "一朝化頑石，千古遺空山。",
            "天地亦幻物，誰能詰其端。"
        ],
        "title": "九鎖山十詠 雲根石",
        "id": "54b856c5-de0b-443b-82a8-014b20206143"
    },
    {
        "author": "鄧牧",
        "paragraphs": [
            "寒磵豈成蛟，流泉亦非翠。",
            "色緣映带得，意出飛舞外。",
            "雖無風霆化，自與江海會。"
        ],
        "title": "九鎖山十詠 翠蛟亭",
        "id": "a794bed1-94f4-400a-8f29-5f9d68bfc0f1"
    },
    {
        "author": "鄧牧",
        "paragraphs": [
            "石巖千尺高，曾見坡仙來。",
            "坡仙化黄土，巖石空蒼苔。",
            "縣知今人游，復令後人哀。"
        ],
        "title": "九鎖山十詠 來賢巖",
        "id": "e80de955-b92a-4a6c-83d6-416ec77dd02d"
    },
    {
        "author": "鄧牧",
        "paragraphs": [
            "仙翁鍊丹去，流水作丹色。",
            "縈盤出九鎖，川后不敢惜。",
            "豈無得道者，一飲淩八極。"
        ],
        "title": "九鎖山十詠 丹泉",
        "id": "010fb3c2-0fe7-4ae5-9e24-505563cfc9ea"
    },
    {
        "author": "鄧牧",
        "paragraphs": [
            "空山遺天壇，之人在天闕。",
            "風雷長爲護，草樹不敢茁。",
            "何當追遐蹤，一笑俯明月。"
        ],
        "title": "九鎖山十詠 天壇",
        "id": "f0e2b2ac-0966-459f-bcca-a70fa6c9f4e6"
    },
    {
        "author": "鄧牧",
        "paragraphs": [
            "南谷仙翁游八極，千山萬山遠相揖。",
            "翩然一笑玄蓋天，草木塵埃總湔滌。",
            "晉人伏虎老空巖，秦代隠仙遺有聲。",
            "幸喜仙翁能好客，羽衣談笑晚風清。"
        ],
        "title": "大德辛丑六月六日游洞霄和杜南谷",
        "id": "9aac7aa7-f9a7-44b0-9787-de09a9c4359a"
    },
    {
        "author": "鄧牧",
        "paragraphs": [
            "我在越，君在吳，馳書邀我游西湖。",
            "我還吳，君適越，遥隔三江共明月。",
            "明月可望，佳人參差。",
            "笑言何時，寫我相思。",
            "知君去掃嚴陵墓，祇把清尊酹黄土。",
            "浮雲茫茫江水深，感慨空勞弔今古。",
            "孤山山下約陳實，聯騎須來踏春色。",
            "西湖千樹花正繁，莫待東風吹雪積。",
            "有酒如澠，有肉如陵。",
            "鼓趙瑟，彈秦箏，與君沈醉不用醒。",
            "人生行樂耳，何必千秋萬歲名。"
        ],
        "tags": [
            "西湖"
        ],
        "title": "寄友",
        "id": "0e12513d-df20-460e-9f9f-91a9d664df8c"
    },
    {
        "author": "鄧牧",
        "paragraphs": [
            "仙翁薄暮醉酒歸，杖藜迷却高陽池。",
            "清風吹花綠陰倒，我笑謂是秋雲移。",
            "還乘貫月槎，夜過郎官湖。",
            "崢嶸星斗入江漢，蕩漾槎影如鯨魚。",
            "九華之真人，邀我倒玉壺，麒麟擘脯供行厨。",
            "依稀仙樂在空際，碧山四映寒蟾孤。",
            "舉酒酌寒蟾，明月下飲姮娥俱。",
            "霓裳拂雲錦，萬荷露瀉瓊瑶卮。",
            "麾幢晻靄羅煙空，乃有三皇所授之玉童。",
            "風前飄飄曳廣带，對立十二秋芙蓉。",
            "清香九曲銀河通，真人綠髪披春風。",
            "錦袍玉雪照天地，口說姓字安南公。",
            "是公多逸氣，略與古昔賢豪同。",
            "時能掃月色，延我石室煙蘿中。",
            "又言昔同張謂所游地，長歎一覆丹霞鍾。",
            "風吹仙樂度溪去，我亦醉卧香鑪峰。"
        ],
        "title": "漢陽郎官湖",
        "id": "f10dc168-3474-476e-a62b-bd12289afa3b"
    },
    {
        "author": "陳庚",
        "paragraphs": [
            "泮水題名記，靈光獨此翁。",
            "褎衣雋曼倩，折角郭林宗。",
            "湖海襟期別，風濤患難同。",
            "斯人寧復得，些罷涕無從。"
        ],
        "title": "輓趙秋曉  其一",
        "id": "74f52990-ce76-41b3-b929-cf457836d2d3"
    },
    {
        "author": "陳庚",
        "paragraphs": [
            "客至支筇出，俱云步履强。",
            "禮猶尚筋力，病忍謂膏肓。",
            "此別終千古，相陪苦一霜。",
            "蕭蕭亭畔柳，回首重淒凉。"
        ],
        "title": "輓趙秋曉  其二",
        "id": "672b2152-b3ff-40e0-9ab2-a16fcbacd773"
    },
    {
        "author": "陳庚",
        "paragraphs": [
            "取友慚何益，論昏不厭貧。",
            "亦公自爲德，而我竟奚因。",
            "事巧緣何淺，言深死已瀕。",
            "枕邊呼別意，生死見情真。"
        ],
        "title": "輓趙秋曉  其三",
        "id": "130ee65e-a235-4d0e-b018-da78b878eeee"
    },
    {
        "author": "陳庚",
        "paragraphs": [
            "靈犀鱗甲鴟夷腹，塊土能奇詫善埏。",
            "器似虞陶知不窳，規同莊埴巧成圓。",
            "雕鎸尚喜兼文質，空洞祇堪容聖賢。",
            "於一器中求不器，願珍嘉惠比韋弦。"
        ],
        "title": "謝友人惠犀皮胡瓶",
        "id": "dcccb6a5-c671-4b1d-9843-fd8415ead2e0"
    },
    {
        "author": "胡一桂",
        "paragraphs": [
            "繡日添漢宮，書雲紀晉觀。",
            "山家獨奚爲，剛腸占易彖。",
            "幽人意欣然，起坐視晴漢。",
            "大化回初陽，漫漫今已旦。",
            "川泳有遊魚，雲飛見翔雁。",
            "滯留本何心，永懷發孤歎。",
            "誠哉利攸往，觀辭思過半。"
        ],
        "title": "冬至寓建陽作",
        "id": "130d1aa0-f360-4e5b-978c-781ba34e5c0b"
    },
    {
        "author": "胡一桂",
        "paragraphs": [
            "盡日勞勞烟雨裏，此行誰識是歟非。",
            "翩然芒屩相隨處，正見梅花欲放時。",
            "太極便堪窺易藴，黄鐘初可驗葭飛。",
            "天心子半無移改，細玩堯夫至日詩。"
        ],
        "title": "至日建中次季真韻",
        "id": "cf73054d-c376-4b49-acd8-1edb7be2309d"
    },
    {
        "author": "唐玨",
        "paragraphs": [
            "馬箠問髐形，南面欲起語。",
            "野麕尚屯束，何物敢盜取。",
            "餘花拾飄蕩，白日哀后土。",
            "六合忽怪事，蛻龍挂茅宇。",
            "老天鑒區區，千載護風雨。"
        ],
        "title": "冬青行二首  其一",
        "id": "7c563e85-1aba-4180-ba1a-2a1a7f6191fc"
    },
    {
        "author": "唐玨",
        "paragraphs": [
            "冬青花，不可折，南風吹凉積香雪。",
            "遥遥翠蓋萬年枝，上有鳳巢下龍穴。",
            "君不見犬之年羊之月，霹靂一聲天地裂。"
        ],
        "title": "冬青行二首  其二",
        "id": "09b6b98f-c480-4dd7-bb6a-4426da6358a1"
    },
    {
        "author": "唐玨",
        "paragraphs": [
            "詩題：夢中作四首首句：珠亡忽震蛟龍睡一抔自築珠丘土昭陵玉匣走天涯珠鳬玉雁又成埃。"
        ],
        "title": "存目",
        "id": "cb0082b3-3e2e-47a3-b5e9-a5cacdbe2a7c"
    },
    {
        "author": "蜀翁",
        "paragraphs": [
            "君居建州溪，我住東浙尾。",
            "邂逅入壺山，于今幾寒暑。",
            "平生譚理道，涉獵頗自喜。",
            "考擊到精玄，我膚君骨髓。",
            "君學有根源，君文有規矩。",
            "寸步履平實，不知虛浮語。",
            "禮廢彝倫斁，聾盲數百載。",
            "紫陽當日心，誰復爲鼓舞。",
            "氣運未回天，人力不能起。",
            "終焉經久功，或慰奔馳苦。",
            "讀書要適用，行過言猶恥。",
            "架空累萬辭，先儒已坐此。",
            "觀君治教篇，農學相資倚。",
            "以茲行吾志，萬物當得所。",
            "奈何人理繆，痛哉時不與。",
            "君去將安之，波浪更風雨。",
            "武夷高且深，櫂歌聲未已。",
            "朝夕足夷猶，尚友朱夫子。",
            "他年見鰲峰，勢與此山擬。",
            "了却未完書，相逢定何許。"
        ],
        "title": "送熊退齋歸武夷",
        "id": "5166b19b-012e-49a4-97e8-dc63c92ece3c"
    },
    {
        "author": "陳梅",
        "paragraphs": [
            "老髪戴儒冠，黄金不愛官。",
            "江湖雙脚健，天地寸心寬。",
            "山月曉猶白，松風夏亦寒。",
            "小詩訊猿鶴，聊以慰平安。"
        ],
        "title": "寄菊山",
        "id": "96980e7d-dab9-4b3e-b071-37cf6e19c514"
    },
    {
        "author": "陳士徽",
        "paragraphs": [
            "唐翁靜者閉門飲水啜粥無知音，我能發爾一片冰清心。",
            "巨風吹天振海浪如屋，此翁林中眠正熟。",
            "中天渴烏吐火六合新開窯，此翁兩鬢秋颼颼。",
            "小兒爛羊瓜果盡青紫，此翁臨水洗雙耳。",
            "蜩蟾蛙蚓聒亂昕夕雷無聲，此翁宴坐觀黄庭。",
            "編茅斵室大如斗，蒼雪絲絲翳窗牖。",
            "忍饑學得西山夫，胸中有道癯不枯。",
            "木榔始花赤已實，百畝沉沉如櫛密。",
            "露結風高霜氣寒，潤如美竹馨如蘭。",
            "翁居巷南我巷北，况有薇郎能主客。",
            "書篚几杖皆清風，相看蔭我冰雪容。",
            "瓊州歲月不可度，此境中州亦稀遇。",
            "苦茗滿碗談興亡，日長歸來月滿堂。",
            "明朝一舸崖州去，世事茫茫隔烟霧。",
            "袖携毫楮覓扁題，鴻飛冥冥留爪泥。",
            "爲書廣廕扁翁室，淡墨欹輕醉中筆。",
            "乘醉更作廣廕詩，千載留與知音知。"
        ],
        "title": "廣廕亭詩",
        "id": "23e05581-d365-4ef1-ac1d-e10bca4e800c"
    },
    {
        "author": "汪崇亮",
        "paragraphs": [
            "野王手奏淮淝捷，門戶歸來有旌節。",
            "伸眉一笑紫髯秋，袖中猶挾柯亭月。",
            "山陰主人載雪舟，掀篷繫纜青溪頭。",
            "平生耳熱欠一識，若爲牽挽行雲留。",
            "一聲橫玉西風裏，蘆花不動鷗飛起。",
            "馬蹄依舊入青山，柳梢浸月天如水。"
        ],
        "title": "青溪主客歌",
        "id": "88bf0253-6830-4165-89b4-3d77b5ec086b"
    },
    {
        "author": "汪崇亮",
        "paragraphs": [
            "溪鷺踏影立，風蟬曳聲過。"
        ],
        "title": "句  其一",
        "id": "eea205b6-4da1-4ec8-a0f5-6379e5b76563"
    },
    {
        "author": "汪崇亮",
        "paragraphs": [
            "夢回酒醒不知處，月靜人稀方憶君。"
        ],
        "title": "句  其二",
        "id": "bf125cf0-482a-47c5-9633-2201dcd941d1"
    },
    {
        "author": "俞演",
        "paragraphs": [
            "殘燈吟夜雨，破榻卧秋山。"
        ],
        "title": "句",
        "id": "76ecfe11-f392-441a-a368-4be823af1afe"
    },
    {
        "author": "王道士",
        "paragraphs": [
            "三萬六千頃，浩蕩三州界。",
            "烟霧四無邊，往往出奇怪。",
            "洞庭柑已霜，震澤魚極介。",
            "豈無范蠡舟，我欲從公邁。"
        ],
        "tags": [
            "太湖",
            "洞庭湖"
        ],
        "title": "太湖",
        "id": "30e1a38d-38c2-482a-b813-53b0a87a4b90"
    },
    {
        "author": "王道士",
        "paragraphs": [
            "高湖回首恰周期，別後青山幾度思。",
            "丹竈煙霞空入夢，夜窗風雨憶論詩。",
            "百年相會寧無約，九日來遊竟失期。",
            "去去但堅金石操，歲寒松柏有深知。"
        ],
        "title": "于介翁別去一載偶會高湖謾成唐律以寫相思之意",
        "id": "03a88a58-3d23-499f-b0b2-875db7d32e54"
    },
    {
        "author": "王道士",
        "paragraphs": [
            "海底珊瑚明月璫，出爲國瑞固難量。",
            "文章能事間重譯，雨露深仁及遠方。",
            "六合八荒春浩蕩，百家諸子海蒼茫。",
            "淮王門下孫登客，還許升堂近耿光。"
        ],
        "title": "美閻承旨",
        "id": "ce2c6dca-0288-4fa7-9c09-502cfe66c626"
    },
    {
        "author": "葉林",
        "paragraphs": [
            "猶存巨鑊記熙豐，翠藹春深古路通。",
            "千百舂鋤一株樹，野田飛下雪花風。"
        ],
        "title": "至道宮",
        "id": "d1a20d4f-eac1-475d-ad00-1e41693da2df"
    },
    {
        "author": "葉林",
        "paragraphs": [
            "瓊館高居勢復完，煙重翠疊幾峰巒。",
            "山從舞鳳由來遠，洞隔投龍欲去難。",
            "處處有泉那用汲，巖巖維石宛如磐。",
            "品題今古知多少，閒把唐僧五字看。"
        ],
        "title": "賦洞霄宮隠居十年後",
        "id": "74bdcee2-7960-4bc4-bd78-4c2f85fcf0fc"
    },
    {
        "author": "葉林",
        "paragraphs": [
            "低垂石室洞，杖屨易躋攀。",
            "有路穿雲窟，無門對月關。",
            "誰騎仙鹿去，我笑國蝸跧。",
            "若使今猶昨，清宵聞珮環。"
        ],
        "title": "石室洞",
        "id": "cf3ec4de-42b8-4f75-9b2b-bc37d1aa0ce5"
    },
    {
        "author": "葉林",
        "paragraphs": [
            "遠游貞白二仙家，今日追尋路不賒。",
            "七十二叢秋色裏，有人曾約去看花。"
        ],
        "title": "登石室二首  其一",
        "id": "0bc37015-610b-48a0-99a9-b2d69bd6913d"
    },
    {
        "author": "葉林",
        "paragraphs": [
            "石徑春深疊古苔，洞天無鑰爲誰開。",
            "白雲本是無心物，風趁松花作雨來。"
        ],
        "title": "登石室二首  其二",
        "id": "c2c1d9bd-512f-4015-94f8-a24e0803f0fc"
    },
    {
        "author": "葉林",
        "paragraphs": [
            "造物有青眼，名山無赧容。",
            "聲名動猿鶴，道法伏菟龍。",
            "望氣從關尹，瞻雲自華封。",
            "懸知仙隠地，可以不迎逢。"
        ],
        "title": "呈住山介石",
        "id": "6201f814-7e6c-4467-b7da-81c0abd713b3"
    },
    {
        "author": "張炎",
        "paragraphs": [
            "犀繞魚懸事已非，水光猶自溼雲衣。",
            "山中幾日渾無雨，一夜溪痕又減圍。"
        ],
        "title": "腰带水",
        "id": "6e48f577-d6a7-46a0-bc19-7180119ae7e8"
    },
    {
        "author": "鄭傳之",
        "paragraphs": [
            "雙峨文會友，生意藹如春。",
            "風轉聞啼鳥，冰銷想躍鱗。",
            "焚香溫宿火，煮茗爇枯薪。",
            "一座惟吾老，欣然得句新。"
        ],
        "title": "戊寅臘望會友雙峨得薪字韻",
        "id": "0d1af688-8d88-48eb-b4cf-7b276dfe9260"
    },
    {
        "author": "白珽",
        "paragraphs": [
            "聖人如日月，下照無黨私。",
            "藏珠與韞玉，所得自華滋。",
            "恭惟吳季子，夙稟明睿姿。",
            "近取子臧節，遠紹泰伯基。",
            "兩以大國讓，廉風起蠻夷。",
            "觀樂義已燭，挂劍心如飴。",
            "時方尚詐力，子獨恪且祇。",
            "時方事寇攘，子獨甘棄遺。",
            "孔子不到吳，聞風重齎咨。",
            "佳城介申浦，采地亦在茲。",
            "特書寄餘哀，豈不遐邇思。",
            "惋惋龍蛇翥，皎皎星日垂。",
            "禹世懷道義，取舍實繫之。",
            "寄言邦之人，無但峴首悲。"
        ],
        "title": "吳季子墓",
        "id": "6a6e58c6-0c10-4212-9d0d-89f57f2b878d"
    },
    {
        "author": "白珽",
        "paragraphs": [
            "桓桓周將軍，英烈照千祀。",
            "少年知自艾，成人不惜死。",
            "射虎南山下，斫潜北橋底。",
            "騰拏三日夜，灑血四十里。",
            "激波爲嶽立，揮刃電亦駛。",
            "想當批鱗初，見義不見水。",
            "及其立人朝，矯矯中不倚。",
            "文學既英發，武事復霆起。",
            "殲兒善醜正，甘作忠義鬼。",
            "至今有生氣，耿耿耀青史。",
            "蘇公百世豪，氣味有相似。",
            "泊舟蛟川下，洗石題所以。",
            "平生疾惡意，十有二言裏。",
            "豐碑刻祠宇，詞翰晉二美。",
            "二美固足珍，吾取不在是。"
        ],
        "title": "題斬蛟橋",
        "id": "224c4213-0a51-4db6-a2c6-a1c87306236e"
    },
    {
        "author": "白珽",
        "paragraphs": [
            "龍山古化城，浮屠峙其巔。",
            "開殿生妙香，金碧森貝筵。",
            "應真儼若生，倒飛青金蓮。",
            "頭陀紺林叢，導我丹梯緣。",
            "初猶藉佛日，閟境鯈已玄。",
            "回頭失誰何，叫嘯衣相牽。",
            "且復忍須臾，當見快意天。",
            "嬌兒詫先登，網戶相鈎連。",
            "炯若蟻在珠，九曲隨盤旋。",
            "爛爛滄海開，落落雲氣懸。",
            "羣峰可俯拾，背閲黄鵠騫。",
            "奇觀興懦夫，便欲凌飛仙。",
            "絕頂按坤維，始見南紀偏。",
            "神京渺何許，王氣須停躔。",
            "舟車集百蠻，島嶼通人烟。",
            "一爲帝王州，氣壓三大千。",
            "罡風灑毛髪，鐸語空蟬聯。",
            "紅紅杏園花，愧乏慈恩篇。"
        ],
        "title": "同陳太博諸公登六和塔",
        "id": "5f2278aa-7108-443b-a7e7-373f84d205cb"
    },
    {
        "author": "白珽",
        "paragraphs": [
            "靈山本清凈，一泉渟其中。",
            "靈山孤飛來，此水將無同。",
            "山影壓不盡，照見天玲瓏。",
            "分明千尺冰，不獨疑寒蟲。",
            "京洛多風塵，到此一洗空。",
            "炎寒無二心，凜有操者風。",
            "泊然守空梵，萬劫豈終窮。",
            "驪山有溫泉，虛築華清宮。"
        ],
        "title": "冷泉亭",
        "id": "83ea9d40-2c37-4061-a249-f2edf2a0f347"
    },
    {
        "author": "白珽",
        "paragraphs": [
            "遠山近山何歷歷，下有長溪橫一碧。",
            "溪中亦有釣鰲手，此手不遮長安目。",
            "野橋烟樹接草廬，飛流如練懸空虛。",
            "截山白雲凝不去，要人寫作巖居圖。"
        ],
        "title": "題松雪臨郭河陽溪山漁樂圖",
        "id": "66e3a6ec-202f-4ca1-93b0-6b6093cd49a0"
    },
    {
        "author": "白珽",
        "paragraphs": [
            "從軍古云樂，獲罪禱應難。",
            "母望明珠復，夫求破鏡完。",
            "押衙逢義士，公主奉春官。",
            "爲報河南婦，天刑不可干。"
        ],
        "title": "河南婦",
        "id": "358bf795-4fc8-4126-9a36-3509c5b8b287"
    },
    {
        "author": "白珽",
        "paragraphs": [
            "雨後散幽步，村村社鼓鳴。",
            "陰晴雖不定，天地自分明。",
            "柳處風無力，蛙時水有聲。",
            "幾朝寒食近，吾事及躬耕。"
        ],
        "title": "春日田園雜興",
        "id": "679ab00f-6bbe-499c-86d1-fdc5c2415c45"
    },
    {
        "author": "白珽",
        "paragraphs": [
            "幾年音問絕，此夕更關情。",
            "寒雨人孤坐，殘燈雁一聲。",
            "干戈猶故國，貧病自空城。",
            "惟有琴堪訴，愁深彈不成。"
        ],
        "title": "山中懷友",
        "id": "a94ed28a-2d21-4b8c-bcb7-cedef99a9b9d"
    },
    {
        "author": "白珽",
        "paragraphs": [
            "白苧漸相便，因知物候遷。",
            "空山一雨後，小檻綠陰前。",
            "鶑在留春思，人幽減晝眠。",
            "此時風日好，元不似梅天。"
        ],
        "title": "清和",
        "id": "4e2a2052-51c7-4848-beb0-fb887220d11c"
    },
    {
        "author": "白珽",
        "paragraphs": [
            "四月餘杭道，一晴生意繁。",
            "朱櫻青豆酒，綠草白鵝村。",
            "水滿船頭滑，風輕袖影翻。",
            "幾家蠶事動，寂寂晝關門。"
        ],
        "title": "餘杭四月",
        "id": "c3efb145-c1dc-467e-80b0-2e95343c79b4"
    },
    {
        "author": "白珽",
        "paragraphs": [
            "天開福地據雄尊，果老張公幾代孫。",
            "一竅通天纔直上，千崖轉石已平吞。",
            "山頭白鶴來無影，石上青騾去有痕。",
            "我欲放身如脫屣，仙凡一轍隔重閽。"
        ],
        "title": "遊宜興張公洞",
        "id": "c6c93744-ba41-4b49-afad-5ed8c127c93d"
    },
    {
        "author": "白珽",
        "paragraphs": [
            "奎額昭回龍屈盤，入門已覺厭塵寰。",
            "何當白髪三千丈，來寄清風五百間。",
            "帝子釜摇金瀲灩，家人卦剔翠孱顔。",
            "西湖日日船如織，半在南屏第一山。"
        ],
        "tags": [
            "西湖"
        ],
        "title": "凈慈禪寺",
        "id": "5b6efb2b-76de-4754-aaa0-3324a104d01a"
    },
    {
        "author": "白珽",
        "paragraphs": [
            "上湖十里捲簾中，幻出瑶華第一宮。",
            "山勢蹴天銀作浪，柳行撲地玉爲虹。",
            "漁蓑鶴氅同爲我，爵舌羊羔不負公。",
            "明日鳳池朝退蚤，一鞭曾約試吟驄。"
        ],
        "title": "湖樓玩雪",
        "id": "a0ac28c0-250a-4ad4-a6fd-f500d70ad008"
    },
    {
        "author": "白珽",
        "paragraphs": [
            "烏葛唐巾白苧裘，掃庭終夕共淹留。",
            "醉中談論心猶壯，老去歌歡淚亦流。",
            "對客呈詩如獻佛，課兒收橘當封侯。",
            "明年好理西風棹，重約三吳爛漫遊。"
        ],
        "title": "酒邊贈朱處士",
        "id": "d3ec5c34-c0e6-4c89-aa23-4f36f33076d0"
    },
    {
        "author": "白珽",
        "paragraphs": [
            "山轉龍泓一徑深，嵐煙吹潤撲衣巾。",
            "松蘿掩映似無路，猿鳥往來如有人。",
            "講石尚存天寶字，御梅嘗識建炎春。",
            "城中遮日空西望，自與長安隔兩塵。"
        ],
        "title": "遊天竺後山",
        "id": "46d103fd-0af3-4d6e-8dd6-f6f5ce3e09e7"
    },
    {
        "author": "白珽",
        "paragraphs": [
            "占斷人間瀟洒地，全身水墨畫篔簹。",
            "非烟非霧一林碧，似雨似晴三徑凉。",
            "翠袖佳人黯空谷，白髭道士隠南塘。",
            "數竿醉日君須記，移向西窗補夕陽。"
        ],
        "title": "竹陰",
        "id": "d464ae6c-d412-415a-9f1d-468522f5dc3c"
    },
    {
        "author": "白珽",
        "paragraphs": [
            "南荒九死幸生還，種樹書成手自刪。",
            "赤壁夢難同楚頌，洞庭樂不減商山。",
            "人生墮地少如意，老子對天無愧顔。",
            "千古菟裘有遺恨，斷珪殘璧自人間。"
        ],
        "tags": [
            "洞庭湖"
        ],
        "title": "題蘇東坡書楚頌並菩薩蠻滿庭芳詞卷後",
        "id": "2bf6da96-3b68-45ef-8d5e-d85c0a9bd4aa"
    },
    {
        "author": "白珽",
        "paragraphs": [
            "海青羽中虎，燕燕能制之。",
            "小隙沈大舟，關尹不吾欺。"
        ],
        "title": "續演雅十詩  其一",
        "id": "ac42f87b-e5aa-4df2-8455-7e83f6e6f28a"
    },
    {
        "author": "白珽",
        "paragraphs": [
            "草食押不蘆，雖死元不死。",
            "未見滌腸人，先聞棄簀子。"
        ],
        "title": "續演雅十詩  其二",
        "id": "579d0f60-9dca-49e6-9281-f156f4faf711"
    },
    {
        "author": "白珽",
        "paragraphs": [
            "誰令珠玉唾，出彼藜藿腸。",
            "仁人不爲寶，良賈宜深藏。"
        ],
        "title": "續演雅十詩  其三",
        "id": "9bf0104f-5a91-48e9-af2c-21bf748ce0e2"
    },
    {
        "author": "白珽",
        "paragraphs": [
            "嬰啼聞木枝，羝乳見茅茹。",
            "何如百年身，反爾無根據。"
        ],
        "title": "續演雅十詩  其四",
        "id": "d9b17afa-0fd7-4cfa-9822-d34cc7a0e16c"
    },
    {
        "author": "白珽",
        "paragraphs": [
            "西狩獲白麟，至死意不吐。",
            "代北有角端，能通諸國語。"
        ],
        "title": "續演雅十詩  其五",
        "id": "d329e5d3-9230-4db2-8bf8-85d038a1b93f"
    },
    {
        "author": "白珽",
        "paragraphs": [
            "纔脫海鶴啄，已登方物輿。",
            "仰面勿啾啾，我長非僑如。"
        ],
        "title": "續演雅十詩  其六",
        "id": "aaba5658-6392-4c80-8887-7830f9ae084d"
    },
    {
        "author": "白珽",
        "paragraphs": [
            "羯尾大如斛，堅車載不起。",
            "此以不掉滅，彼以不掉死。"
        ],
        "title": "續演雅十詩  其七",
        "id": "4f237b22-a883-43e8-a00d-43541323566c"
    },
    {
        "author": "白珽",
        "paragraphs": [
            "八珍殽龍鳳，此出龍鳳外。",
            "荔枝配江䖴，徒誇有風味。"
        ],
        "title": "續演雅十詩  其八",
        "id": "926039f0-8442-4f0c-b322-fada52052d36"
    },
    {
        "author": "白珽",
        "paragraphs": [
            "灤人薪巨松，童山八百里。",
            "世無奚超勇，惆悵渡易水。"
        ],
        "title": "續演雅十詩  其九",
        "id": "fd7c3050-4c67-4fbe-803c-6753fa489937"
    },
    {
        "author": "白珽",
        "paragraphs": [
            "兩駝侍雪立，終日饑不起。",
            "一覺沙日黄，肉屏那足擬。"
        ],
        "title": "續演雅十詩  其一○",
        "id": "db5ad32c-5bec-4cf9-874e-655e09b0d556"
    },
    {
        "author": "白珽",
        "paragraphs": [
            "驚羽穿林看細碎，健輿繞石聽欹斜。",
            "道人住近茅峰北，一簇樓臺五色霞。"
        ],
        "title": "積雪峰訪梁道士",
        "id": "596284d1-5818-491e-a233-363aff6f36c7"
    },
    {
        "author": "白珽",
        "paragraphs": [
            "御舟初出賞春霏，傳是諸王與后妃。",
            "香霧漸深簾幙暗，日斜微見淡黄衣。"
        ],
        "title": "湖居雜興八首  其一",
        "id": "3ef62083-9169-448e-9628-b7e07eb1b354"
    },
    {
        "author": "白珽",
        "paragraphs": [
            "脈脈吹香屋角梅，背風移燭小簾開。",
            "鳳城幾日元宵近，一片簫聲水上來。"
        ],
        "title": "湖居雜興八首  其二",
        "id": "e4d5dd58-093e-42d6-ac5a-9a6a2b932d55"
    },
    {
        "author": "白珽",
        "paragraphs": [
            "龍舟曉發斷橋西，別有輕舟兩兩隨。",
            "春色可人晴較穩，酒家爭出柳梢旗。"
        ],
        "title": "湖居雜興八首  其三",
        "id": "f1cb04de-5d94-4bcb-9e24-4c1571951d63"
    },
    {
        "author": "白珽",
        "paragraphs": [
            "相國平泉水竹居，吳山花石世間無。",
            "遊人馬上休回首，一半春風在裏湖。"
        ],
        "title": "湖居雜興八首  其四",
        "id": "c9087bac-911f-4b6a-aec8-07a4ec72596e"
    },
    {
        "author": "白珽",
        "paragraphs": [
            "雨後林塘夏亦秋，一葫蘆酒在船頭。",
            "醉來深入荷花去，卧看青天飛白鷗。"
        ],
        "title": "湖居雜興八首  其五",
        "id": "f588655e-5701-45bc-9f0c-8be146b6ac5f"
    },
    {
        "author": "白珽",
        "paragraphs": [
            "三賢猶得仰高風，冠服雖殊氣味同。",
            "後五百年無繼者，桃花含笑夕陽中。"
        ],
        "title": "湖居雜興八首  其六",
        "id": "ad4651cc-638c-4e35-8fbb-20f43f97fbb7"
    },
    {
        "author": "白珽",
        "paragraphs": [
            "車魚人散水風腥，雨色凉分柳外晴。",
            "回首夕陽都落盡，忽然東向數峰明。"
        ],
        "title": "湖居雜興八首  其七",
        "id": "adaf31d2-c286-47b0-baca-75419c1428c6"
    },
    {
        "author": "白珽",
        "paragraphs": [
            "萬樹芙蓉兩蘂宮，秋風開遍水邊叢。",
            "白牆遮盡紅牆出，只見紅牆一半紅。"
        ],
        "title": "湖居雜興八首  其八",
        "id": "2e731ea3-d1d7-4b0b-84bb-e7ac930166c0"
    },
    {
        "author": "白珽",
        "paragraphs": [
            "瓌辭度得雪兒歌，濃墨斜書碧玉柯。",
            "醉折芙蓉薰酒盞，裏湖凉似外湖多。"
        ],
        "title": "翔泳堂酒邊",
        "id": "18541fa0-dc17-42f1-8ce3-7faf5f40458a"
    },
    {
        "author": "白珽",
        "paragraphs": [
            "幾年散放桃林後，餘四百蹄猶可騎。",
            "攬鏡挂書多自在，能騎惟有一凝之。"
        ],
        "title": "題江貫道百牛圖",
        "id": "6ba08b25-d47b-4057-ab1a-f0e160a13696"
    },
    {
        "author": "白珽",
        "paragraphs": [
            "何處張弧鬼一車，中山曾見夜蒐圖。",
            "紛紛眼底朱成碧，後乘鍾家有此姝。"
        ],
        "title": "題龔翠巖中山出遊圖",
        "id": "7e0716b2-d4c9-4b20-87d0-6e7f5678f365"
    },
    {
        "author": "白珽",
        "paragraphs": [
            "湖光漠漠水禽飛，堤柳斜斜带夕暉。",
            "二月江南好天氣，初陽臺上愜春衣。",
            "巾子峰頭艤釣船，初陽臺上坐鳴絃。",
            "出雲高樹明殘日，過雨蒼苔泣細泉。",
            "絕俗誰能繼高躅，凌雲我欲學飛仙。",
            "還家正恐鄉人間，化鶴歸來知幾年。"
        ],
        "title": "玉清宮與趙達夫鮮于樞聯句二首",
        "id": "edc16d4d-3c1a-4fc2-b3ea-9b0085ab9fcd"
    },
    {
        "author": "白珽",
        "paragraphs": [
            "山色晚蒼蒼，山門下夕陽。",
            "栴林飄槲葉，新月到禪床。",
            "徑出千峰秀，亭迴一澗長。",
            "淹留不可及，露濕薜衣裳。"
        ],
        "title": "靈隠寺暮歸",
        "id": "544f152b-ca9d-4745-a0cc-5e531a8f14b8"
    },
    {
        "author": "白珽",
        "paragraphs": [
            "名山倦游歷，挂起手中藤。",
            "佛國三生石，天巖百歲僧。",
            "定回松院磬，吟苦雪龕燈。",
            "愧我心猶雜，何因問二乘。"
        ],
        "title": "宿上天竺",
        "id": "5406e8bd-edf4-4940-b12b-94c800dc5cf7"
    },
    {
        "author": "白珽",
        "paragraphs": [
            "隠約湖山一點青，秋風歸去阻雲程。",
            "貝宮珠闕無尋處，夜夜凌波哭月明。"
        ],
        "tags": [
            "西湖"
        ],
        "title": "西湖訪古",
        "id": "509b6b7e-2580-4354-8ecf-74859506f04d"
    },
    {
        "author": "白珽",
        "paragraphs": [
            "昔有林處士，結廬鄰峰巔。",
            "年年不入城，梅花有佳聯。",
            "童鶴三數口，負郭十畝田。",
            "弟姪列朝裾，咸平好時年。",
            "人品既已高，奉養常充然。",
            "嗟我何爲者，日用買山錢。",
            "愛詩不能佳，未了區中緣。",
            "空有一寸心，羨殺處士賢。",
            "飽看貴人面，不若饑看天。",
            "搥床呼伯雅，且此相周旋。",
            "有田足幾時，卓哉坡翁言。"
        ],
        "title": "山居懷林處士",
        "id": "0036299a-d855-4cc8-9b2f-9ef0b50f84fa"
    },
    {
        "author": "白珽",
        "paragraphs": [
            "紅杏綠楊，永晝野服。",
            "柴門散仙，莫道無人。",
            "知處東風，都在吟箋。"
        ],
        "title": "題鄭子真畫四季詩意  其一",
        "id": "301e598b-c8c5-447f-901c-7d1b2112b858"
    },
    {
        "author": "白珽",
        "paragraphs": [
            "蓮葉吹香，澹澹扁舟。",
            "撐港斜斜，驚散一行。",
            "白鷺西風，捲起梨花。"
        ],
        "title": "題鄭子真畫四季詩意  其二",
        "id": "e553c30f-4f9f-4fe9-b69d-24230cc3c556"
    },
    {
        "author": "白珽",
        "paragraphs": [
            "人品中原說此翁，雄文直氣耿心胸。",
            "幾年天上張公子，今日雲間陸士龍。",
            "來暮已聞歌五袴，平反何翅祿千鍾。",
            "相從愧落諸公後，拭目西巖第一峰。"
        ],
        "title": "贈張知府周卿",
        "id": "a3439bc9-fbff-46c1-9cfd-1e535e842d83"
    },
    {
        "author": "白珽",
        "paragraphs": [
            "傾蓋相逢意已親，風流儒雅邁同倫。",
            "曾來東閣觀奇士，又向西湖見偉人。",
            "放棹小溪梅皪皪，敲棋深院燭燐燐。",
            "懸知後夜相懷切，帆落胥山月一輪。"
        ],
        "tags": [
            "西湖"
        ],
        "title": "贈青龍任月山",
        "id": "cbb1145e-35c6-48b3-ad54-40788c8b0307"
    },
    {
        "author": "白珽",
        "paragraphs": [
            "仙翁曾播植，瓊圃尚敷榮。",
            "春日祥光滿，秋風瑞實成。",
            "黄精宜益壽，萱草足忘情。",
            "候採靈芝服，還應羽翼生。"
        ],
        "title": "題洞霄宮藥圃",
        "id": "1686bd10-05e9-439d-a96a-e620dd52d534"
    },
    {
        "author": "白珽",
        "paragraphs": [
            "秦赭鑿填石，不受鞭箠考。",
            "零落楚江滸，相峙矗三島。",
            "穿松得細徑，據一陵二小。",
            "奔流浩浩來，五色爛華藻。",
            "至寶地不惜，絕境天所造。",
            "誰言兩蛾黛，功奪京兆巧。",
            "終朝對顰蹙，似爲今古惱。",
            "然犀磯沉沉，跨鯨月皎皎。",
            "絲綸三千丈，蒙衝百萬櫂。",
            "天風吹過夢，多憂只空老。",
            "今者吾與子，所愜在幽討。",
            "供帳莫匆匆，槃觴從草草。",
            "雅琴鼓一再，領此風日好。",
            "臨崖發清嘯，倚樹或顛倒。",
            "禮存玉帛外，縱弛或一道。",
            "興極不知歸，白鷗破晴昊。"
        ],
        "title": "蛾眉亭",
        "id": "5a2ae691-754d-4a2e-b5a4-ff162f0d7c73"
    },
    {
        "author": "白珽",
        "paragraphs": [
            "出城得佳山，兩峰特奇詭。",
            "一如植躬圭，一峰拱而侍。",
            "我見猶愛之，而况謫仙子。",
            "孤墳在其下，政爾直一死。",
            "謫仙真仙人，出處見諸史。",
            "豈敢傲吾君，辛苦植唐祀。",
            "嗟予偘偘者，塵土正如此。",
            "停車不忍發，載拜顙有泚。",
            "仰止青山高，清風與終始。",
            "孰謂千載人，不在天地裏。"
        ],
        "title": "李翰林墓",
        "id": "5d9cbf8a-c749-4b7f-a966-d9d76855680c"
    },
    {
        "author": "白珽",
        "paragraphs": [
            "娛老林房世路賒，塵埃飛不到袈裟。",
            "西湖草木雖同土，北寺烟霞自一家。",
            "靜敞白間翻貝葉，閒輸赤仄養椒花。",
            "鑑光炯炯輝今古，身後何須用五車。"
        ],
        "tags": [
            "西湖"
        ],
        "title": "題如鏡凈講師房",
        "id": "00b44ec4-67a9-4230-a023-bb1e242ba23b"
    },
    {
        "author": "白珽",
        "paragraphs": [
            "憶昔敲門賦瑞筠，鹿園佳話又重新。",
            "屋頭能拓三三徑，林下知非陸陸人。",
            "鑿沼何須晉康樂，種蓀還憶楚靈均。",
            "老師鍊得心如鏡，更把高臺比月輪。"
        ],
        "title": "春日重過如鏡上人房",
        "id": "db3abde7-e1de-453c-bf63-37c62983bd3c"
    },
    {
        "author": "白珽",
        "paragraphs": [
            "名山名剎大佳處，紺殿翠宇開雲霞。",
            "陸羽廼事已千載，九龍諸峰元一家。",
            "雨前茶有如此水，月裏樹豈尋常花。",
            "奇奇怪怪心語口，無根拄杖任橫斜。"
        ],
        "title": "題惠山",
        "id": "92de3a7a-57bc-4a82-b963-04cafd252699"
    },
    {
        "author": "白珽",
        "paragraphs": [
            "玄都千樹欲無枝，全得春風爛漫吹。",
            "曉露未晞紅郁郁，仙源長在日遲遲。"
        ],
        "title": "題碧桃折枝",
        "id": "c43df040-4a57-45b4-a020-3145137d15f0"
    },
    {
        "author": "白珽",
        "paragraphs": [
            "千古西湖見一賢，斷碑猶在草芊芊。",
            "人間豈少題梅者，石上誰來酹菊泉。",
            "陳柏墓門疑是宅，唐衣廟貌望如仙。",
            "可憐遼鶴無消息，寂寞春風二百年。"
        ],
        "tags": [
            "西湖"
        ],
        "title": "弔林處士墓",
        "id": "f9a08f56-591c-4c0e-978a-e59c87b556ab"
    },
    {
        "author": "白珽",
        "paragraphs": [
            "孔明廟前柏，手版賊其枝。",
            "枯秭無生氣，衆目炫一時。",
            "何如孔公笏，鐵面含霜姿。",
            "虺蛇何足道，正氣屢奸欺。",
            "祥符慶曆間，豈無纖人斯。",
            "聞之膽爲落，不在彼在茲。",
            "聖學億萬年，聖源浩無涯。",
            "八傳得巨源，憤學求似之。",
            "遺經與遺物，保護如嬰兒。",
            "萬里去復遠，見者咸齎咨。",
            "况此一尺槐，千載孔林思。",
            "非無原壤杖，非無少正鈹。",
            "用舍各有時，小大各有施。",
            "疇能起段公，共賦甘棠詩。"
        ],
        "title": "擊蛇笏",
        "id": "95896226-f12d-4b3f-80dd-b88c34b6dd15"
    },
    {
        "author": "白珽",
        "paragraphs": [
            "門掩天香竹樹叢，了無塵翳此心同。",
            "東林社散圖空在，南國山多夢不通。",
            "白草秋閒支遁馬，黄沙春斷子卿鴻。",
            "思君記得逢君處，一片歸雲海樹空。"
        ],
        "title": "寄天香庵恬上人",
        "id": "74402246-ad47-410f-ab84-32e0789528be"
    },
    {
        "author": "白珽",
        "paragraphs": [
            "國勢已如此，孤忠天地知。",
            "死生同父子，姦宄繫安危。",
            "偃月無封檜，栖霞有謚碑。",
            "中原遺老在，歲歲夢王師。"
        ],
        "title": "岳武穆精忠廟",
        "id": "6cbe0241-3e4c-40e8-bf50-819b75b7bbbc"
    },
    {
        "author": "白珽",
        "paragraphs": [
            "散策好春日，湖西古馬塍。",
            "陰晴雖不定，天地自分明。",
            "柳處風無力，蛙時水有聲。",
            "園家分半席，問得御花名。"
        ],
        "title": "三月八日過西馬塍",
        "id": "c452bccd-8f90-4783-879e-dfef1cc9268b"
    },
    {
        "author": "白珽",
        "paragraphs": [
            "倚空樓閣競翬飛，鐵鳳金鈴一望齊。",
            "多少流民無片瓦，江南四月雨凄凄。"
        ],
        "title": "過東寺",
        "id": "90abeb51-33f6-48a6-8eaf-9dae40b4f774"
    },
    {
        "author": "白珽",
        "paragraphs": [
            "戰國曾聞挾兩戈，病中軍不渡交河。",
            "一身同爲明庭死，死敵强于死病多。"
        ],
        "title": "止征婦哭",
        "id": "d7da23da-583b-4fa8-b880-da920acb1782"
    },
    {
        "author": "白珽",
        "paragraphs": [
            "大令書法美少年，玉函金籥隨飛烟。",
            "纍纍一百又五字，豈意近出黄閍磚。",
            "字奇文古兩超絕，保母從茲傾衆帖。",
            "誰將瓦合嘲玉碎，一片孤衷本相接。",
            "快劍橫斫鐵山摧，戲龍猛蹴銀河欹。",
            "方庭無月天地黑，仰視別有星離離。",
            "浪言貞石志千載，不及永和漥硯在。",
            "白石已仙千里死，千百人中幾人愛。",
            "蘭亭信美如捕風，貴耳賤目人響從。",
            "三日嘔血饑搥胸，葉公畫龍懼真龍。"
        ],
        "title": "題王大令保母帖",
        "id": "a7a18235-8c3e-465a-a92f-979606cbc3c0"
    },
    {
        "author": "謝翱",
        "paragraphs": [
            "日離海，青曈曨。",
            "沃以積水，涵蒼穹。",
            "神光隠，豹霧空。",
            "氣呼吸，爲蛇龍。",
            "赤雲衣，紫霓從。",
            "吹白衆宿，歌大風。",
            "天吳遁，清海宮。"
        ],
        "title": "宋鐃歌鼓吹曲  其一",
        "id": "91c76f75-35f1-4a24-9b14-b6b0e1dba39a"
    },
    {
        "author": "謝翱",
        "paragraphs": [
            "天馬黄，産異方。",
            "龍爲馬，白照夜。",
            "氣汗雲，聲篲野。",
            "備法衣，引宸駕。",
            "騰天垠，倏變化。",
            "閏之餘，劘以霸。",
            "閲八姓，瞬代謝。",
            "驅祥靈，入罟擭。",
            "皇上帝，監于下。",
            "誓無譁，出既禡。",
            "市日中，不易賈。",
            "坐明堂，朝諸夏。",
            "賚萬方，錫純嘏。"
        ],
        "title": "宋鐃歌鼓吹曲  其二",
        "id": "c95d1d23-26b9-4c62-8e47-bb26922d81df"
    },
    {
        "author": "謝翱",
        "paragraphs": [
            "黎之野，彌蒼莽。",
            "迤壺關，屬上黨。",
            "有雄矯健，曰餘宿將。",
            "于故之思，泣示厥像。",
            "倚孽狐，勢方張。",
            "辨臣獻議，勸下太行。",
            "趨懷孟虎牢，計之上。",
            "爭洛邑，以東鄉。",
            "王師奄至，扼其吭。",
            "帝授方略，中厥狀。",
            "獸窮駭突，死卒以煬。",
            "脅從已逮，孥肆放。",
            "凱歌回，皇威暢。"
        ],
        "title": "宋鐃歌鼓吹曲  其三",
        "id": "79393746-8907-4bf0-baaf-63e3dbf173b8"
    },
    {
        "author": "謝翱",
        "paragraphs": [
            "上臨墉，戈耀日。",
            "韎韋指顧，流電疾。",
            "罪止其魁，不及卒。",
            "其魁則頑，曰予虢自出。",
            "坐于轅門，斧以率歸。",
            "子往諭，泣股栗。",
            "語中其肝，至畢述。",
            "侍不及屏，沮回遹鞠。",
            "投于燎，甘所即。",
            "皇仁閔下，焉止蹕。",
            "貔貅徹竈，歸數實。",
            "獲其棘矢，納世室。"
        ],
        "title": "宋鐃歌鼓吹曲  其四",
        "id": "8e8e1638-72c3-4ff4-b5b1-53ff9cb80e7e"
    },
    {
        "author": "謝翱",
        "paragraphs": [
            "軍澧南，潰飛鳥。",
            "鷹隼北來，龍蛇夭矯。",
            "帝有初命，奉致討。",
            "臨於荆，妖孽既掃。",
            "胡驅而孕雉，入蒼莽以保。",
            "王旅長驅，颯振槁。",
            "以仁易暴，戒擊剽。",
            "惟荆衡及郴，士如林，磔其節蟊。",
            "春葩秋陰，我有造于南。",
            "式敷德音。"
        ],
        "title": "宋鐃歌鼓吹曲  其五",
        "id": "19c5b0a4-12b0-405d-9c8d-2e3862f30013"
    },
    {
        "author": "謝翱",
        "paragraphs": [
            "鄰之震，震于戶。",
            "戒登陴，徹守御。",
            "神威掩至，不及拒。",
            "沿楚以南，菁茅宿莽。",
            "獻于王吏，奉厥土。",
            "天子有詔，侯西楚。",
            "自南北東，皆我疆。",
            "龍旗虎節，拜降王。",
            "秦戈鞏甲，期韜藏。",
            "冕旒當中，垂衣裳。"
        ],
        "title": "宋鐃歌鼓吹曲  其六",
        "id": "9135f622-527e-4f6a-a1c0-3473c118f0bb"
    },
    {
        "author": "謝翱",
        "paragraphs": [
            "母思悲，母于歸。",
            "母聞帝語，妾歸無所。",
            "妾生并土，蜀野芒芒，奄失其疆。",
            "初帝謂母，子昶來，小者侯，大者王。",
            "有痍其肌，載粟於創。",
            "畢有下土，方歸母于鄉。",
            "天不女奪，朕言不忘。"
        ],
        "title": "宋鐃歌鼓吹曲  其七",
        "id": "9d6f884c-3b3d-441f-bf73-45004d5d22e1"
    },
    {
        "author": "謝翱",
        "paragraphs": [
            "象之奔斯，惟迹蹶蹶。",
            "魚麗駕空，雲鳥潰。",
            "南草浮浮，順於貔貅。",
            "焚其帑，實棄厥陬。",
            "皇風播，平𥊧瞀。",
            "星辰起，皆北走。",
            "唐季以來，逆雛來咮。",
            "嶺海肅清，無留後。",
            "于汴獻囚，凱歌奏。"
        ],
        "title": "宋鐃歌鼓吹曲  其八",
        "id": "6b3d410c-6b2a-4da9-ad2a-dcd7bde80cb3"
    },
    {
        "author": "謝翱",
        "paragraphs": [
            "帝命將臣，誓師于征。",
            "伯牙于庭，曰無劉我人。",
            "曲阿惟唐，以及豫章。",
            "孽于南國，楚粵是疆。",
            "我師孔武，聿禽其王。",
            "始怒臯臯，將臣不懌。",
            "曰如上命，即起予疾。",
            "弓韜於衣，刃以不血。",
            "收其石程，焚其侈淫。",
            "視于丁寧，筈羽不飲。",
            "取其鎛磬，以獻于京。",
            "于廟告成，垓埏既平。"
        ],
        "title": "宋鐃歌鼓吹曲  其九",
        "id": "a59cdc3b-6b56-4d05-8d66-4cba94cd274b"
    },
    {
        "author": "謝翱",
        "paragraphs": [
            "版圖歸，歸職方。",
            "昔服跗注，備戎行。",
            "帝錫之斾，龍鳥章。",
            "酬獻命與胥，今上及秦王。",
            "外臣拜稽首，笑頷帝色康。",
            "畢同軌，來於梁。",
            "曄靈奕奕，敷重光。",
            "願止劍履，覲带裳。",
            "四海臣妾，配虞唐。"
        ],
        "title": "宋鐃歌鼓吹曲  其一○",
        "id": "a3e78020-b6c1-47d5-8358-08f244c87f36"
    },
    {
        "author": "謝翱",
        "paragraphs": [
            "清源無諸邦，力弱臣秣陵。",
            "間道遣進表，九門望日旌。",
            "願齒鄒與郳，自達天子庭。",
            "四鄰彫霸業，國除洗天兵。",
            "皇靈暢遐外，蜑俗邇聲明。",
            "歸其所隸州，乞身奉朝請。",
            "帝命得陪祀，湯沐在王城。",
            "從茲附庸畢，歌以頌河清。"
        ],
        "title": "宋鐃歌鼓吹曲  其一一",
        "id": "4834bbb0-cde6-48ad-b6fe-ae1faadb557a"
    },
    {
        "author": "謝翱",
        "paragraphs": [
            "上之回，舞干戚。",
            "鳴鸞在鑣，士飽力。",
            "桴鼓轟騰，罕山北。",
            "餘刃恢恢，軍容肅穆。",
            "王畿主辰，參後服神。",
            "繼聖伐功，卒扼以偏師，斷北狄。",
            "矢菆鳴房，蝟集的。",
            "質子援絕，親銜璧。",
            "并俗嚬嚬，附于化，以安得。",
            "其屈産，歸帝閑。",
            "四夷君長，來稱藩。",
            "籥節夷樂，示子孫。"
        ],
        "title": "宋鐃歌鼓吹曲  其一二",
        "id": "9e8f89e6-ceb9-4509-b2ef-d9fbc3460ad6"
    },
    {
        "author": "謝翱",
        "paragraphs": [
            "雲屯列竈驅貔貅，殿前殺馬祭蚩尤。",
            "勾陳蒼蒼太白濕，賊帳夢驚繞營日。",
            "軍呼萬歲摧太行，華留東抹流電光。",
            "重華繼堯坐垂拱，并土再駕無葛疆。"
        ],
        "title": "宋騎吹曲 親征曲第一",
        "id": "24e55164-60e0-4810-95e1-6cbe1a37f2c3"
    },
    {
        "author": "謝翱",
        "paragraphs": [
            "徂暑黎陽車駕歸，掃清氛翳兵更衣。",
            "江都朔雲車駕出，凱歌消冰供尚食。",
            "都人引領望翠華，征人一月俱還家。"
        ],
        "title": "宋騎吹曲 回鑾曲第二 其一",
        "id": "d8a2824d-d3b7-49a5-9d47-b559df3a9f30"
    },
    {
        "author": "謝翱",
        "paragraphs": [
            "長堤夜幸士素飽，孤城沈竈無飛鳥。",
            "從征鹵簿拜上恩，太常朝上回鑾表。"
        ],
        "title": "宋騎吹曲 回鑾曲第二 其二",
        "id": "0c45c5ea-cb27-4baf-b81f-45b1858e3acc"
    },
    {
        "author": "謝翱",
        "paragraphs": [
            "都人望氣歸瑶闕，星掃茸頭落參伐。",
            "西人冉冉留紫雲，六飛擁日歌回軍。"
        ],
        "title": "宋騎吹曲 回鑾曲第二 其三",
        "id": "5587ba47-8d67-4276-b96e-283ccd2f22b5"
    },
    {
        "author": "謝翱",
        "paragraphs": [
            "天門雷動開風雲，內前盡給羽林軍。",
            "聖人神武授方略，斬將搴旗各駿奔。",
            "王師所過如時雨，洗濯焦枯嚮荆楚。",
            "重宣德意吊遺黎，素服軍前釋俘虜。",
            "全家到闕拜上恩，詔書爲築先臣墓。"
        ],
        "title": "宋騎吹曲 遣將曲第三 其一",
        "id": "8f2f9efc-e94e-4037-b8dc-b32938b4cddb"
    },
    {
        "author": "謝翱",
        "paragraphs": [
            "神風流霆驅偃草，天兵夜下西南道。",
            "虎賁長戟來鳳州，歸峽銜枚疾如掃。",
            "廟謨萬里諗諸將，山川曲折圖形狀。",
            "天同鬼授契若符，坐減罘罳虜供帳。",
            "歸來論功授節鎮，鐃鼓殿前歌破陣。"
        ],
        "title": "宋騎吹曲 遣將曲第三 其二",
        "id": "e08a7e3c-1991-40de-af91-b9248c560bc6"
    },
    {
        "author": "謝翱",
        "paragraphs": [
            "荆南萬里朝天道，巫女雲荒産芳草。",
            "錦韉道賜带盤鵰，方物南來進龍腦。",
            "願陪郊祀依日光，供張歸朝親奉表。",
            "勳階邑食及隸人，移鎮徐戎作家廟。",
            "人生富貴侯與王，四海爲家皆故鄉。"
        ],
        "title": "宋騎吹曲 歸朝曲第四 其一",
        "id": "4d9f8599-462c-448b-8d9d-73b3c97e790f"
    },
    {
        "author": "謝翱",
        "paragraphs": [
            "勾吳月令牽牛中，翟茀乘風來閟宮。",
            "隨王劍履朝上殿，黄門夜趣長春宴。",
            "昭容引班入內朝，龍衮當中開雉扇。",
            "宴罷朝辭生局促，詔賜離宮作湯沐。",
            "先王烝嘗澤有差，上恩許歌陌上花。"
        ],
        "title": "宋騎吹曲 歸朝曲第四 其二",
        "id": "c6ca5964-2f0d-4ca4-82f2-6fe9ab5d121f"
    },
    {
        "author": "謝翱",
        "paragraphs": [
            "淮南草濕網蟲露，家在先朝父尚主。",
            "真人御極四海歸，偃蹇不朝稱節度。",
            "夜持鐵券爲爾賜，上恩特遣儀鑾使。",
            "神離魄奪取族夷，功臣效命錫龍旂。"
        ],
        "title": "宋騎吹曲 諭歸朝曲第五",
        "id": "377d2e56-8eb9-4daa-8f24-e6a432d0f3d2"
    },
    {
        "author": "謝翱",
        "paragraphs": [
            "李筠愛將唯儋珪，美人姓劉筠侍兒。",
            "城危搶撥不得力，雨損鉛華帳下啼。",
            "擁髻前言馬有幾，猶說閨中那問此。",
            "赤龍從東乘日車，火繞城門內蛇死。",
            "英雄際會風雲奔，婦人思報羅裳恩。"
        ],
        "title": "宋騎吹曲 李侍中妾歌第六",
        "id": "32b95161-eefb-4a60-bc4d-268b8d08ed25"
    },
    {
        "author": "謝翱",
        "paragraphs": [
            "春荒曲薄蠶叢土，屈狄歸朝辭廟主。",
            "官家呼母恩許歸，劍閣并門無處所。",
            "故衣升屋棺四繞，出門哭子汴州道。",
            "回腸酹酒三致辭，巴蜀如歸化啼鳥。",
            "老身不食追爾魂，鹵簿臨門拜上恩。"
        ],
        "title": "宋騎吹曲 孟蜀李夫人詞第七",
        "id": "e6248b07-96c0-42a3-a48e-1bb388e40afc"
    },
    {
        "author": "謝翱",
        "paragraphs": [
            "孤城圍中拜右史，侍書猶對重瞳子。",
            "請行忼慨期緩師，奉命日馳三百里。",
            "河流遡風車北首，便殿蒙恩引天袖。",
            "臣肝有血不濺衣，寸舌欲存建王後。",
            "奇胸如江湧崔嵬，慟哭不得天顔回。"
        ],
        "title": "宋騎吹曲 南唐奉使曲第八",
        "id": "eaa8bf78-96be-4f5c-b05b-a5d65d2752e0"
    },
    {
        "author": "謝翱",
        "paragraphs": [
            "後庭朱黄作衣裏，伎女帳帷青曳地。",
            "碧綠夜挂寒不收，緣此洗藍渟露水。",
            "外間學染因得名，不省歸朝爲國氏。",
            "他年寄生産鴟尾，空憶宮中鳥銜子。"
        ],
        "title": "宋騎吹曲 伎女洗藍曲第九",
        "id": "514648c6-3de1-4882-aff6-17d74aeadfec"
    },
    {
        "author": "謝翱",
        "paragraphs": [
            "嶺南使鶴日教戰，巫女才人謔相見。",
            "南橈欲載遠遊冠，衛士盜船去不還。",
            "夢見隨俘上江邱，道謁凄凉唯故吏。",
            "自言置邸本先王，方物入朝緣此至。",
            "聞言含咽涕灑江，况乃園人舊姓龐。",
            "淚辭嶺海無歸處，蒙恩祇向江陵住。"
        ],
        "title": "宋騎吹曲 邸吏謁故主曲第十",
        "id": "d6502901-4bdf-4027-8d99-a97905693315"
    },
    {
        "author": "謝翱",
        "paragraphs": [
            "湘雲離離沉曉月，疏麻夏死白水發。",
            "傳芭楚女辭帳中，夜逐霓旌南過越。",
            "荆岑越嶠殊百草，恨結柔絲香不老。",
            "紅英搗鹽實斧創，青子滿地枝如掃。",
            "刺桐樹朽猩猩在，佩雜芳蕤散秋海。",
            "鄉來青鳳食花去，瞻望靈均涕零雨。"
        ],
        "title": "芳草怨",
        "id": "3bc07a3f-ed6a-4229-926c-9cced8a4385c"
    },
    {
        "author": "謝翱",
        "paragraphs": [
            "妾身生長臨江邊，幼嫁酒家學數錢。",
            "自從夫婿去爲賈，別妾初下武昌船。",
            "涔陽歸雁不寄影，巂州書到已三年。",
            "別時夢指水爲誓，惟有海鳬見妾泪。",
            "愁拋錦字下中流，却見海鳬淚如水。"
        ],
        "title": "春江曲",
        "id": "3bdc0847-3018-4e4a-b6c2-3c0e99c51b05"
    },
    {
        "author": "謝翱",
        "paragraphs": [
            "玄髪照秋水，茱萸香未歇。",
            "風吹夜合花，露濕衣上月。"
        ],
        "title": "子夜吳歌",
        "id": "69526186-336a-4ad1-824b-8941adb70348"
    },
    {
        "author": "謝翱",
        "paragraphs": [
            "吳宮草深四五月，破楚門開烏啼歇。",
            "美人軍裝多在船，歸來把弓墮弓弦。",
            "越羅如粟越王獻，宮中養蠶不作線。",
            "轆轤出屋井水淺，梔樹花萎子如繭。",
            "烏栖烏啼宮燭秋，越女入宮吳女愁。"
        ],
        "title": "烏栖曲擬張司業",
        "id": "2a28a6f6-f53c-4e6a-8514-131614cbba98"
    },
    {
        "author": "謝翱",
        "paragraphs": [
            "海濤翻空秋草短，白蛇入窠啖雀卵。",
            "經年廢屋無居人，孕婦夜向船中産。",
            "歸來多雨臼生魚，穴蟲祝子滿戶樞。",
            "鄰家置屋供官役，買得沂王園令宅。"
        ],
        "title": "廢居行",
        "id": "c6bba29d-9915-46b2-9ef7-99273758848b"
    },
    {
        "author": "謝翱",
        "paragraphs": [
            "刑徒鬼火去飄忽，息婦堆前殯齊發。",
            "白烟淚濕樵叟來，拾得慈獻陵中髪。",
            "青長七尺光照地，髪下宛轉金釵二。",
            "持歸薰沐置高堂，包裹恐爲神所將。",
            "妻兒朝拜復莫拜，冉冉卧病不得瘥。",
            "省知天物厭凡庸，夜送白龍潭水中。",
            "扣頭却顧祈免死，永入幽宮伴龍子。"
        ],
        "title": "古釵嘆",
        "id": "4aa2dd43-e994-4248-9b11-eb537a95fcb7"
    },
    {
        "author": "謝翱",
        "paragraphs": [
            "風飄白露井梧落，葉上丸丸綴靈藥。",
            "琴枝連理鳳鳴晨，轆轤雙轉銀缾索。"
        ],
        "title": "雙桐生空井",
        "id": "2d38810a-c0cf-4efb-8bec-8c41e7d6f941"
    },
    {
        "author": "謝翱",
        "paragraphs": [
            "飛來縹緲立在門，噣銜竹花臆欲言。",
            "雄雌來去眼如霧，客已彷彿知其人。",
            "笙簫忽遠不知處，知在雲窗與綠戶。"
        ],
        "title": "飛來雙白鶴",
        "id": "a85b8ac0-43ff-4517-815f-23f4fe18107a"
    },
    {
        "author": "謝翱",
        "paragraphs": [
            "夕煙沉，曙煙起。",
            "野爨濕茫茫，空竿弄塵水。",
            "栟櫚倚西南雲，生葉團團如車輪。",
            "桑弓蓬矢半刀筆，去者送盡無來人。",
            "捫蘿慟哭衫袖冷，白首空回掃山影。"
        ],
        "title": "山中曲擬張司業",
        "id": "2115f897-2712-4441-8177-5321588417f4"
    },
    {
        "author": "謝翱",
        "paragraphs": [
            "朝遊扶桑根，不折拂日枝。",
            "莫食楚萍實，掬海見虹霓。",
            "黄鵠別我影，目盡漢水湄。",
            "况復銜其子，風露何當歸。",
            "飄蕭軟桂叢，零落紫苔衣。",
            "夢魂知爾處，落羽在瑶池。"
        ],
        "title": "遠游篇寄府教景熙",
        "id": "58b2734a-f0a2-4276-8803-a72cc8d5c629"
    },
    {
        "author": "謝翱",
        "paragraphs": [
            "峨眉有老人，奉命過嵩少。",
            "天風吹西翼，冉冉明夕照。",
            "濕塵紛墮天，髪白更待報。",
            "有子爲異物，不得入家廟。",
            "慟哭東南雲，相望滄海嶠。",
            "青鳥年年來，寄書久不到。"
        ],
        "title": "峨眉老人別子歌",
        "id": "e4395cf7-1ad8-4f51-9300-105fd3485f5d"
    },
    {
        "author": "謝翱",
        "paragraphs": [
            "后土祠前車馬道，天人種花無瑶草。",
            "英雲蕊珠欲上天，夜半黄門催進表。",
            "酒香浮春露泥泥，二十四橋色如洗。",
            "陰風吹雪月墮地，幾人不得揚州死。",
            "孤貞抱一不再識，夜歸閬風曉無蹟。",
            "蒼苔染根烟雨泣，歲久游魂化爲碧。"
        ],
        "title": "瓊花引",
        "id": "e183aa70-55c4-4c99-aa0a-166ebea84f6e"
    },
    {
        "author": "謝翱",
        "paragraphs": [
            "秦淮沒日如沒鶻，白波摇空濕弦月。",
            "舟人倚櫂商聲發，洞庭脫木如脫髪。",
            "寒螀哀啼衆芳歇，晨梳青林望吳越。",
            "吳歈越吟浪花舞，秋槎濕劍歸無所。",
            "愁生酒醒聞山鷄，石鏡飛花汗如雨。",
            "起招如意擊樹枝，爲君悲歌君淚垂。"
        ],
        "tags": [
            "洞庭湖"
        ],
        "title": "短歌行",
        "id": "adbffded-6957-4950-95ca-bbe9f14902d6"
    },
    {
        "author": "謝翱",
        "paragraphs": [
            "落日墩堭北，妖星太白西。",
            "凉風吹沙磧，帳下玉人啼。",
            "吹沙復吹草，嘶馬未知道。",
            "醉後聞塔鈴，胡天忽如掃。",
            "野駝尋水向月行，露下胡兒食秋棗。"
        ],
        "title": "秋日擬塞上曲",
        "id": "7c90f11f-0ee7-480c-9c38-1f7bc85f0d6b"
    },
    {
        "author": "謝翱",
        "paragraphs": [
            "空園久閉無人住，城烏應入巢其樹。",
            "食盡滿園綠荔枝，引雛飛去人始知。"
        ],
        "title": "故園秋日曲四首  其一",
        "id": "0de91a41-b569-42f6-ae01-d8b87287f031"
    },
    {
        "author": "謝翱",
        "paragraphs": [
            "茅茨竹外烟火青，杉鷄啁哳向田鳴。",
            "家家紅鹽殷新杵，綠樹裹創子如雨。"
        ],
        "title": "故園秋日曲四首  其二",
        "id": "11dc21fb-da30-4c5b-a2de-5aaf77a835ee"
    },
    {
        "author": "謝翱",
        "paragraphs": [
            "龍蛇已去荒窟宅，翻藕人人下劍池。",
            "岸池藕盡無浮葉，惟有青青榕樹枝。"
        ],
        "title": "故園秋日曲四首  其三",
        "id": "cafaa64c-7372-4b5f-a656-a09df9c4907a"
    },
    {
        "author": "謝翱",
        "paragraphs": [
            "粵王山下霧如雨，吹入羅襟楚女啼。",
            "身逐千艘落南去，惟有檣烏飛向西。"
        ],
        "title": "故園秋日曲四首  其四",
        "id": "4c948b0d-faf3-40b3-a109-e55e6409c9b5"
    },
    {
        "author": "謝翱",
        "paragraphs": [
            "咄咄復咄咄，野風吹雲起草垡。",
            "竹塵陰陰不見山，鷄飛上樹海沒鶻。",
            "人間舊事新白頭，淮南小兒未識愁。",
            "淮南老翁叫無力，瓦盆盛水看日食。"
        ],
        "title": "咄咄復咄咄",
        "id": "75b4a601-1a27-4fca-bdfe-01175f2171ab"
    },
    {
        "author": "謝翱",
        "paragraphs": [
            "風生河漢吹鳴璫，桂宮神斧伐遠揚。",
            "西游真人得奇曲，九門不鎖天雨霜。",
            "人間青烟濕塵鞚，藥臼嵯峨壓天夢。"
        ],
        "title": "桂花引",
        "id": "ee80229d-ad80-4a91-8078-c540e246ff84"
    },
    {
        "author": "謝翱",
        "paragraphs": [
            "建業水，秋風動揚子。",
            "魚龍夜落星斗南，潮沒潮生蒼鶻起。",
            "他年冠蓋物具美，風吹小船入城市。",
            "潮去不來風日死，白浪黄塵烟霧裏。",
            "中有長魚食鱣鮪，解后食魚何處是。",
            "西上國門望武昌，風雨徙魚來漢陽。",
            "武昌魚勞聚寒槮，太白入月魚腦減，武昌城頭鼓紞紞。"
        ],
        "title": "賦得建業水",
        "id": "b87301f5-9e87-4847-bb06-84ed314dc84e"
    },
    {
        "author": "謝翱",
        "paragraphs": [
            "北府酒，吹濕宮城柳。",
            "柳枝著地春垂垂，祇管人間新別離。",
            "離情欲斷江水語，女兒連臂歌白紵。",
            "淮南神仙來酒坊，甲馬獵獵羽林郎。",
            "百年風物烟塵蒼，老兵對月猶舉觴。",
            "青帘淚濕女牆下，曾識行軍舊司馬。"
        ],
        "title": "賦得北府酒",
        "id": "4fb2cb29-4e40-4a1a-b4c7-3a5060baf93a"
    },
    {
        "author": "謝翱",
        "paragraphs": [
            "楚山蕭蕭吹紺髪，楚女采蓮歌夜發。",
            "年年種菂遲成藕，水深拔根絲在手。",
            "懸房學繭秋雨多，化爲魂夢巢蜂窠。",
            "前花作實采已盡，後花尚蕊船未過。",
            "昨昔浮萍隨漲水，濕紫寒青裹蓮蕊。"
        ],
        "title": "楚女謠",
        "id": "dd21e254-17ef-40cc-ad34-0d5751dbd26d"
    },
    {
        "author": "謝翱",
        "paragraphs": [
            "揚州城門夜塞雪，揚州城中哭明月。",
            "墮枝濕雲故鬼語，西來陰風無健鶻。",
            "神娥愬空衆芳歇，一夕蒼苔變華髪。",
            "宮花窣簾塵掩襪，玉華無因進吳越。",
            "灕灕淮水山央央，誰其死者李與姜。"
        ],
        "title": "後瓊花引",
        "id": "4cf0fbb6-f003-4191-9f7b-23e2b427a55c"
    },
    {
        "author": "謝翱",
        "paragraphs": [
            "邳州哭，井水竭，去年哭母瘴海熱。",
            "今年此日來邳州，母死未禫子爲囚。",
            "邳州土濕淚長在，化爲蒼苔色不改，雨洗遊魂歸瘴海。"
        ],
        "title": "邳州哭",
        "id": "08d01d57-bcea-4512-881e-a099dc46ec9e"
    },
    {
        "author": "謝翱",
        "paragraphs": [
            "秋風吹水龍上天，龍女抱珠海底眠。",
            "水花生雲起如葑，神龍下宿藕絲孔。",
            "巨鼇贔屭鼉鼓隨，赤魚鱗鬣陳旍旗。",
            "海人見此失操綱，歸對妻兒月下紡。",
            "自言移家來磧中，十載秋風潮不上。",
            "老夫一人語門前，見此已是開皇年。"
        ],
        "title": "秋風海上曲",
        "id": "9d2edb08-2e47-47d2-bfbd-320d60e0924c"
    },
    {
        "author": "謝翱",
        "paragraphs": [
            "牽牛夜入明河道，淚滴相思作秋草。",
            "婺女城頭翫月明，星君冢上無啼鳥。",
            "天寒露凈沾衣巾，明河倏化爲白雲。",
            "雲飛蜿蜿秋在水，石壓槎頭海烟起。"
        ],
        "title": "明河篇",
        "id": "0ed673cf-7ec4-422d-92d6-012ed632d010"
    },
    {
        "author": "謝翱",
        "paragraphs": [
            "少年操弩挾兩矢，朝射青鳩暮射雉。",
            "人言雊雉蛇所化，欲食躊躇筯不下。",
            "街頭得錢爭買鳩，網林抉藪無時休。",
            "老父勸兒食且止，燕安有毒况珍美。",
            "爾不見鳩食半夏鳴爾屋，爾毋食鳩有藥毒。"
        ],
        "title": "射鳩行",
        "id": "f840c46f-7a9f-420c-a77a-3745bdfa1298"
    },
    {
        "author": "謝翱",
        "paragraphs": [
            "髑髏起語鴟叫嘯，山精夜啼楚王廟。",
            "渡淮風雨八千人，叱咤向天成白道。",
            "身經百戰轉危亡，很籍悲歌出漢堡。",
            "夜帳天寒抱玉泣，血變草青烟曉濕。",
            "他年辟仇春草生，吳中草死無妾名。",
            "自從爲草生西楚，得到吳中猶楚舞。"
        ],
        "title": "虞美人草詞",
        "id": "e4935de3-5a05-46c4-8865-cc1f0b1ff1f2"
    },
    {
        "author": "謝翱",
        "paragraphs": [
            "榛中小草夏蔚薈，葉如牡艾花如毳。",
            "少年防塞得命生，出鏃肉中無粟起。",
            "向來神姦見白晝，濕竹烟青聞杵臼。",
            "英雄奮臂徵此時，唾落虛空散林藪。",
            "漢家白蛇入本紀，况是天王舊支子。",
            "豈知苗裔在民伍，蛇鬼猶呼帝小字。"
        ],
        "title": "劉寄奴草詞",
        "id": "a495a93b-8542-4275-982a-ec7142870d5b"
    },
    {
        "author": "謝翱",
        "paragraphs": [
            "妾在江南家楚東，憶君月落雨聲空。",
            "夜來入夢君無語，落月同看雨不同。"
        ],
        "title": "雨中怨",
        "id": "854a9df3-c517-4b0c-a2a4-cbade183d171"
    },
    {
        "author": "謝翱",
        "paragraphs": [
            "江頭蓬沓走吳女，浣水爲花朝浣紵。",
            "晝隨睛網曬日中，夜覆井闌飄白露。",
            "織成素雪裁稱身，夫爲吳王戍柏舉。",
            "田家歲績供布縷，獨夜詎如妾愁苦。"
        ],
        "title": "白紵歌",
        "id": "2ed470c8-d602-45f7-9d0b-c0964cb378d0"
    },
    {
        "author": "謝翱",
        "paragraphs": [
            "旭日曈曨颺拂羽，落葚空條生曉霧。",
            "人生顔色逐春妍，夏葉餵蠶少絲縷。",
            "蘭膏照繭未登簇，露濕頭梳惟水沐。",
            "却憐鄰女學鍊真，藥爐七過煮桑薪。",
            "縱逢蕭史上天去，甕盆生苔愁殺人。"
        ],
        "title": "陌上桑",
        "id": "b7aedc93-e54f-4463-9771-f982f5a97253"
    },
    {
        "author": "謝翱",
        "paragraphs": [
            "月時折柳江頭別，春去來看柳上月。",
            "翠翎小鳥巢短枝，巢老重重編敗髪。",
            "人生貧賤多別離，巢中髪密妾髪稀。",
            "人生富貴能幾時，年年柳色青綠垂。"
        ],
        "title": "折楊柳",
        "id": "4d45aa2d-0469-453f-8483-5f24e8d7b843"
    },
    {
        "author": "謝翱",
        "paragraphs": [
            "發埋空山販繒客，草中惟棄秦時瑟。",
            "樵夫拾置貽樂工，朱徽作絃如墨色。",
            "自從漢曲入鐃歌，清廟無人傳不得。",
            "至今崔嵬聲已死，越{廣/丘}春蟲聞呪子。"
        ],
        "title": "廢瑟詞",
        "id": "0a75f3bd-e4ac-496a-b30c-9487251e537a"
    },
    {
        "author": "謝翱",
        "paragraphs": [
            "赤城後門桃花尾，溼浸蘼蕪洗蒼耳。",
            "小支菩提海上來，天風吹下谷簾水。",
            "斜珠界左轉復右，華蓋縣肝三葉紫。",
            "內間肉芝承乳流，鬼母僊姝臨洗胃。",
            "蒼龜守關朝太微，色阻讒神誣奏事。",
            "海桑男子在謫籍，驅鹿行車閏年至。"
        ],
        "title": "飛仙引遊沃州水簾谷作",
        "id": "2562890a-fccb-4ca5-9572-c95ffabb5130"
    },
    {
        "author": "謝翱",
        "paragraphs": [
            "石蠔粘窗秋見海，山鷄夜啼弄毛彩。",
            "王孫吹笙導夫人，青髪凌風素霞在。",
            "雨塵離地白浩浩，河西種星榆樹老。",
            "海桑童童日出歸，衣濕上池洗頭草。"
        ],
        "title": "樊夫人上昇詞",
        "id": "bff20492-6883-4f8b-84f5-265e713b9c3b"
    },
    {
        "author": "謝翱",
        "paragraphs": [
            "潮動秋風吹牡荆，離歌入夜斗西傾。",
            "佽飛廟下蛇含草，青拭吳鈎入匣鳴。"
        ],
        "title": "俠客吳歌立秋日海上作",
        "id": "88623fe8-615d-421d-835d-690f1270f956"
    },
    {
        "author": "謝翱",
        "paragraphs": [
            "皮带墨鱗身卉衣，晚隨鬼渡水燈微。",
            "石門犬吠聞人語，知在海南種蛤歸。"
        ],
        "title": "島上曲二首  其一",
        "id": "a0f89293-ff11-41c8-8519-06d66dfa8fa8"
    },
    {
        "author": "謝翱",
        "paragraphs": [
            "夫招賈客歲經遼，自到城中賣織綃。",
            "却買鉛華采珠母，檳榔露下月中調。"
        ],
        "title": "島上曲二首  其二",
        "id": "1c1eac0a-d6bb-4b6c-9a82-4cc1394206ce"
    },
    {
        "author": "謝翱",
        "paragraphs": [
            "北風花糝枝，春風花糝衣。",
            "青鳥夢中見，畏來花下飛。",
            "豈是得春遲，因緣別春早。",
            "夜濕灞陵苔，半在古馳道。",
            "入瓦雪冥冥，離樹香草草。",
            "那無返魂術，不忍見春老。"
        ],
        "title": "落梅詞",
        "id": "2a16057a-d7ad-43ad-b1a0-b72dc9cea07b"
    },
    {
        "author": "謝翱",
        "paragraphs": [
            "青枝啼鳥波延延，方士指海談神仙。",
            "五雲垂天光屬夜，老父相傳說車駕。",
            "千官此地佩宛宛，舟發黄門止供頓。",
            "繞檣赤日護龍旗，西北驛書馳羽箭。",
            "百年塵空滄海晚，月落無人度灞滻。",
            "鷄鳴白石爛如銀，蓬萊不見夷州遠。"
        ],
        "title": "望蓬萊",
        "id": "b4811ddc-6df8-4246-a459-9832702f1279"
    },
    {
        "author": "謝翱",
        "paragraphs": [
            "結客衛京師，棄家南斗陲。",
            "相看各意氣，欲取遼陽歸。",
            "事左脫身去，豈爲無所爲。",
            "家藏楚王子，手執五陵兒。",
            "泣奉先主令，白旗曏天揮。",
            "鞭屍讎必報，函首捷終馳。",
            "力盡志不遂，以死謝漸離。"
        ],
        "title": "結客行",
        "id": "df35e7c6-420f-4671-81aa-61462ee3d525"
    },
    {
        "author": "謝翱",
        "paragraphs": [
            "仙人別母母哭啼，遺以神藥乃醉之。",
            "醒來哭定記兒語，食此庭前雙橘樹。",
            "葉能禦饑病能愈，豈似當時逐兒去。",
            "鄰翁有女立我前，取刀剖腹爾勿憐。",
            "但爾嫁夫能治田，生子不願生神仙。"
        ],
        "title": "古別離",
        "id": "516bd257-3484-4421-9d1e-dfb7b5010486"
    },
    {
        "author": "謝翱",
        "paragraphs": [
            "濕雲模糊埋秋空，雨青沙白丹陵東。",
            "莓苔陰陰草茸茸，云是花卿古來冢。",
            "花卿舊事人所知，花卿古冢知者誰。",
            "精靈未歸白日西，廟鴉啄肉枝上啼，綿州柘黄魂正飛。"
        ],
        "title": "花卿冢行",
        "id": "42951c4b-c7e4-4ba7-8d96-0f11998ed9f8"
    },
    {
        "author": "謝翱",
        "paragraphs": [
            "山中處士白麻履，死後無書獻天子。",
            "青童玄鶴晝上天，夜下玉棺葬湖水。",
            "湖隄四合葑如髪，芳樹玲瓏倚春雪。",
            "百年鳳舞雲霧空，玉椀人間出句越。",
            "宮嵐塔雨恍如失，飛網繞湖冠聚鷸。",
            "琳宇焚芝秋寂歷，斗下無人祠太乙。"
        ],
        "title": "和靖墓",
        "id": "c327a16e-7e13-44d9-897d-c11251bcb08d"
    },
    {
        "author": "謝翱",
        "paragraphs": [
            "濕雲冉冉依芳芷，楚女神絃迎帝子。",
            "天人種蓮露染根，一片碧花秋墮水。",
            "笙簫聞聲影如夢，浮花漠漠船來重。",
            "神蛟蛻腸江水湄，化爲五色光陸離。",
            "中有玉人跨蛟舞，藕根斷絲罥人衣。",
            "碧瞳秋髪眠清夜，按肌不粟清露下。"
        ],
        "title": "蓮葉舟",
        "id": "b7c18754-ebfc-499e-9a32-3a271915ad57"
    },
    {
        "author": "謝翱",
        "paragraphs": [
            "玉華翳日神封井，液泠秋根洗雲影。",
            "年年天女下來觀，露濕風吹太華頂。",
            "冰枝脫葉墜欲舞，青鳥伺枝忽銜去。",
            "夜深井氣白吐虹，井中龍子如守宮。",
            "凡人不敢飲此水，往往夢寐游其中。"
        ],
        "title": "玉井水",
        "id": "18fb1f87-be16-4fd7-815c-2fc395f4153e"
    },
    {
        "author": "謝翱",
        "paragraphs": [
            "湖邊老屋牆壓籬，饑鴉啄雪枝上啼。",
            "湖中葑田産菰米，菖蒲花開照湖水。",
            "蒺藜老翁呼不起，曾入東宮教皇子。",
            "文雅風流俱掃地，瓦磚擲人老兵醉。",
            "後園小坊近市廛，借人樗蒲無稅錢，君歸故里何所憐。"
        ],
        "title": "送人歸烏傷",
        "id": "ab706086-672e-4a38-93ec-95604573be21"
    },
    {
        "author": "謝翱",
        "paragraphs": [
            "少微昏見觜觹中，山深夜氣光流虹。",
            "青芝獨産林下石，染根濕雲如紫漆。",
            "天門夢斷路初回，山鬼守根不敢食。",
            "銀泥徹鎖守者疲，老翁持呪取夜歸。",
            "明當食之聞鬼哭，對爾洗腸還入腹。"
        ],
        "title": "覓紫芝",
        "id": "29ec2796-9e57-430a-886d-6fe810b18eb4"
    },
    {
        "author": "謝翱",
        "paragraphs": [
            "春光摇摇一萬里，野粉殘英空蜀水。",
            "天人愁濕紅錦窠，萬里移根泪如洗。",
            "蒼苔裹枝雪墮地，雨中聞有西南使。",
            "化爲黄鵠凌空青，開時銜花落銜子。",
            "綠章青簡下蓬萊，滯魄游魂恨未已。",
            "至今鸚鵡啼猩紅，不隨明月葬空中。"
        ],
        "title": "雨後海棠",
        "id": "fa89840d-df3a-4a8b-a928-525051df016e"
    },
    {
        "author": "謝翱",
        "paragraphs": [
            "城池風烟杯渡僧，廣靈孤塔懸晝燈。",
            "塔燈上齊南高雲，南高峰巔祠歙神。",
            "靈旗蕭蕭卷清雨，結喉巫陽能楚語。",
            "回望人烟塔峰北，惟有空城臨水滸。",
            "赤蛇不神江海翻，藪澤狐狸作巴舞。",
            "當年介弟階防禦，玉鸞青鞭上天去。"
        ],
        "title": "登廣靈寺塔望南高峰",
        "id": "3363bd80-5d81-4c63-9a70-d030dcf54007"
    },
    {
        "author": "謝翱",
        "paragraphs": [
            "千山萬山雪崔嵬，欲流不流水洄洄。",
            "蟄熊出穴戍草短，客行心急夢歸來。",
            "南園桑柘未生葉，南溪渡頭不可涉，朝種木蘭拔爲檝。"
        ],
        "title": "雪度",
        "id": "2f06fc51-d66e-406c-b375-ea7f6e4cfccd"
    },
    {
        "author": "謝翱",
        "paragraphs": [
            "九江黥王所理州，衰年仗箠作諸侯。",
            "唐人舊隠衣冠盡，歸闖宮潮不得覲。",
            "天吳舞罷塵土飛，廿載腥雲寄空殯。",
            "當年電隙豈所問，生死身名惟轉瞬。",
            "睦人共說方饒州，番人作廟祠唐震。"
        ],
        "title": "閲方史君登行狀",
        "id": "0765c61b-4fb6-40b0-a238-6f6f1d0b69ab"
    },
    {
        "author": "謝翱",
        "paragraphs": [
            "山中薺發燒餘地，與君爲客同食薺。",
            "薺長故君收燼餘，君歸食薺如食荼。",
            "我家甌越草應出，土濕烟青歸不得。",
            "相逢舉酒復爲別，對君盤中不忍食。"
        ],
        "title": "食薺歌送別方安道",
        "id": "6ad3220e-2049-4c48-9fdc-785028a1f21a"
    },
    {
        "author": "謝翱",
        "paragraphs": [
            "朝陰扣舷清剡曲，暝投天姥峰前宿。",
            "桂蟲食葉露濕身，影落莓苔雲矗矗。",
            "天風吹枝斷末殊，夢尋杳靄來絳車。",
            "下車者誰藏姓氏，夜嚮瓊臺讀諸子。",
            "覺來隠隠聲在耳，月白西南望爲水。"
        ],
        "title": "夜宿南明縣齋",
        "id": "1ecd3720-9303-4f4d-8e47-206d9f4f15fb"
    },
    {
        "author": "謝翱",
        "paragraphs": [
            "風吹襪露明微照，芳雲弱植仙姝廟。",
            "髻鬟零亂在枕函，月裏羅浮夢中到。",
            "鮫綃拂塵蟬翼隔，窗霧凝寒唯影入。",
            "曉來坐對殘空標，翠翎不見額黄濕。"
        ],
        "title": "書畫梅花水仙卷",
        "id": "847ee5e1-62fe-4dc5-bc30-1ccc27a73b17"
    },
    {
        "author": "謝翱",
        "paragraphs": [
            "冬青樹，山南陲，九日靈禽居上枝。",
            "知君種年星在尾，根到九泉雜龍髓。",
            "恒星晝霣夜不見，七度山南與鬼戰。",
            "願君此心無所移，此樹終有開花時。",
            "山南金粟見離離，白衣人拜樹下起，靈禽啄粟枝上飛。"
        ],
        "title": "冬青樹引別王潜",
        "id": "c9e08f8e-e5ea-43c5-9fd1-276341664619"
    },
    {
        "author": "謝翱",
        "paragraphs": [
            "前甲子，小元祐，句章祲黑權臣死。",
            "端平天子初改紀，襲芳泰陵種蘭芷。",
            "當秋淮甸枯草黄，彎弧北向射天狼。",
            "狐南星光天狗墮，入蔡生擒完顔王。",
            "是年南海無波浪，月濕珠胎君以降。",
            "只今六十空白頭，獨騎麒麟補春秋。",
            "天回星周美惡復，人世更傳蔡州錄。"
        ],
        "title": "小元祐歌寄劉君鼎",
        "id": "2dac2a17-e440-4959-b9c5-fa93bd2e4199"
    },
    {
        "author": "謝翱",
        "paragraphs": [
            "縠州見月如魚口，沬聚痕消暗窗牖。",
            "鄞城見月如破臼，棄藥含垢掛南斗。",
            "龍蛇伏氣諸腦空，水中睡失群陰母。",
            "其間海禽獨夜啼，黑雲赴海同奔犀。",
            "市人識母不識父，擊柝摧扉救月死。",
            "况值蕤賓月十五，干神附甲支在子。",
            "孤子哀吟離楚尾，泪落荒江吊南紀。",
            "猶憶秦淮哭日年，不敢仰視看盆水。"
        ],
        "title": "句章見月食",
        "id": "ac621dab-7080-4dc2-a8ca-f8e1701b4bab"
    },
    {
        "author": "謝翱",
        "paragraphs": [
            "濕烟掛龍天海頭，角城溽暑如炎州。",
            "白氛翳景失樓閣，蓬萊縹緲不可求。",
            "解衣揮麈子城下，地湧青蓮鄰古社。",
            "卷簾看畫人猶龍，矯首見龍還見畫。",
            "碧幢髪雪垂過耳，弄筆者誰吳氏子。"
        ],
        "title": "避暑城西觀吳道子畫老君像",
        "id": "e3148d2f-b506-4377-8646-eda4e6411201"
    },
    {
        "author": "謝翱",
        "paragraphs": [
            "海雲抱漚海水熱，道路征人裹冰雪。",
            "憐君獨作萬里遊，雨把蓮莖手中別。",
            "蓮莖刺多蓮葉濕，翻爲君衣覆爲笠。",
            "汴南淮北多故人，馬上相逢泪相揖。",
            "故園萋萋長草根，遲君歸來洗雨痕。",
            "青鞭碧影角湖曲，芳夢猶到韶王孫。"
        ],
        "title": "趙安天北遊求詩安天韶王孫作詩送之",
        "id": "3aa0c439-5841-41ce-a42e-a9668779896d"
    },
    {
        "author": "謝翱",
        "paragraphs": [
            "城南古寺凉生處，草色遥連孝子墓。",
            "棋局雨生苔鮮文，袈裟晴挂芭蕉樹。",
            "自昔闍黎修白業，會公唯與舒王椄。",
            "只今塵土影堂空，石上猶鎸麻紙帖。"
        ],
        "title": "逃暑崇法寺",
        "id": "54397e4a-4444-45c9-bb43-bd6ba7d9a8dc"
    },
    {
        "author": "謝翱",
        "paragraphs": [
            "網草新垂月中露，青禽夜宿菱塘陼。",
            "寺西幽修雲覆土，知葬舒王下殤女。",
            "百年光塵事事新，皇子夫人墓作鄰。",
            "民間厭勝祈新鬼，穉鬼久隨風雨陳。",
            "去來似爾勿復道，白下鍾山夢中老。"
        ],
        "title": "鄞女墓",
        "id": "fefdadcd-f32b-467d-8e22-a237491741af"
    },
    {
        "author": "謝翱",
        "paragraphs": [
            "甬東寺裏逢陳若，雙袖龍鍾行带索。",
            "問知黄公舊避逃，寶幢山下坐叢薄。",
            "日惟一食禱先靈，不願拾得不死藥。",
            "仰天呼號得正終，一往不復至城郭。",
            "公初著書女立旁，公死母亡家濩落。",
            "子爲戶曹取公女，欲敘因由無與語。",
            "得來與子行林莽，月落山空識其處。"
        ],
        "title": "寶幢山尋黄提刑震舊避地處",
        "id": "9c4bcba3-a566-4ab3-bdd6-16d7b875aa39"
    },
    {
        "author": "謝翱",
        "paragraphs": [
            "水門夾西雨連越，鄴瓦耕殘莎草茁。",
            "誰知當日夫容園，濕路迷城暗車轍。",
            "夫容青根聯戚里，美人對博蓬山裏。",
            "潮痕欲上紅露晞，知是日高梳洗起。",
            "園南禁絕人行道，中有民間舊宿草。",
            "廢園起垡鳴竊脂，寒食始應通祭掃。"
        ],
        "title": "城西廢園",
        "id": "5c034fea-8e00-4f81-b6e6-b1ac63e42c5f"
    },
    {
        "author": "謝翱",
        "paragraphs": [
            "南雁去來盡，音書不可憑。",
            "應過蠻嶺瘴，聞拊楚臣膺。",
            "滄海沈秦璧，愁雲起舜陵。",
            "可堪夢魂在，回首舊孤稜。"
        ],
        "title": "五言近體二首  其一",
        "id": "d75f724c-b5de-49ab-a84b-411291b4771a"
    },
    {
        "author": "謝翱",
        "paragraphs": [
            "月離孤嶂雨，尋夢下山川。",
            "野冢埋鸚鵡，殘碑哭杜鵑。",
            "妓收中使客，民買內醫田。",
            "到此聞鄰笛，離情重惘然。"
        ],
        "title": "五言近體二首  其二",
        "id": "615570e9-b287-44bd-b193-fabee610e4d2"
    },
    {
        "author": "謝翱",
        "paragraphs": [
            "茲夕發清嘯，爲君楚舞終。",
            "西風五陵夢，凉露九霄中。",
            "野邏烟常起，溪流榜不通。",
            "天陰無乳兔，林盡見飛鴻。",
            "濕濕雲垂髪，丸丸樹偃弓。",
            "劍歌玄武莫，塵語白鷗空。",
            "祇有淮南泪，應沾青桂叢。"
        ],
        "title": "中秋憶山中人",
        "id": "8aefa57e-18ec-47a3-85c3-5d1e8ced6de5"
    },
    {
        "author": "謝翱",
        "paragraphs": [
            "軒后悲蒼劍，神娥下玉簫。",
            "攀髯初失夢，遺蛻尚凌歊。",
            "碧墮升棺影，青分産柱苗。",
            "山精依鹿竹，天雨濕雞翹。",
            "有約成孤憤，無人重久要。",
            "豢龍因姓氏，使鶴語軒軺。",
            "冉冉將終老，冥冥不可招。",
            "無書寄青雀，有恨在中條。"
        ],
        "title": "仙華山招隠",
        "id": "0424a11a-bfeb-455c-9119-e4184c9f5cce"
    },
    {
        "author": "謝翱",
        "paragraphs": [
            "月落烟霧動，遥知夜不眠。",
            "紫苔生水底，白髪坐巖前。",
            "野鶴下窺影，山人疑問年。",
            "微吟度小刦，勞贈遠遊篇。"
        ],
        "title": "答烟蘿隠者",
        "id": "eb38943d-92d4-418b-8fc0-1148738893d7"
    },
    {
        "author": "謝翱",
        "paragraphs": [
            "白髪夢鄉國，君歸路不迷。",
            "洑槎秋見草，荒棧夜聞雞。",
            "月過秦凉北，星深河漢西。",
            "何因到却返，吳語話分携。"
        ],
        "title": "送人還蜀",
        "id": "5fb0a3d9-df49-45d9-8fae-ce29eccfba0e"
    },
    {
        "author": "謝翱",
        "paragraphs": [
            "閒庭芳桂叢，相憶曙雲空。",
            "文字能娛老，莓苔此興同。",
            "青山明月下，家口少微東。",
            "歲晚西莊路，柴門語自工。"
        ],
        "title": "憶梁禮部臯",
        "id": "9e5a3bd1-04b3-4cf5-bf77-334b696ea46f"
    },
    {
        "author": "謝翱",
        "paragraphs": [
            "來此得公真，塵埃避隠淪。",
            "水生溪榜夕，苔卧野衣春。",
            "雨冢侵吳甸，荒祠侑漢人。",
            "微吟值衰世，爲爾獨傷神。"
        ],
        "title": "拜玄英先生畫像",
        "id": "7860303d-12aa-4f66-a5c0-57497a272e56"
    },
    {
        "author": "謝翱",
        "paragraphs": [
            "凄凉携子女，冠佩赴重陰。",
            "塌井千年事，青天此夜深。",
            "哀辭山石刻，卹典海舟沈。",
            "里族南薰夢，東都直至今。"
        ],
        "title": "哭正節徐先生",
        "id": "0edc7c67-8e92-4ebb-9f74-e03a67aa41f5"
    },
    {
        "author": "謝翱",
        "paragraphs": [
            "多年隠賣漿，此去結山房。",
            "掃菌侵花落，種松如草長。",
            "老期秋欲至，貧味水初嘗。",
            "歲晚逢樵獵，音書定不忘。"
        ],
        "title": "送汪十",
        "id": "e0db6df0-67da-44eb-826c-979ed80d7358"
    },
    {
        "author": "謝翱",
        "paragraphs": [
            "白犬吠行人，西風杵臼新。",
            "洗香澄宿水，曝髪向秋鄰。",
            "野草依溝盡，宮花入帽頻。",
            "人家小門徑，憐爾獨相親。"
        ],
        "title": "槿樹",
        "id": "211f8c39-52db-4b62-8bbf-7f49325cf5ed"
    },
    {
        "author": "謝翱",
        "paragraphs": [
            "翻紅卷未終，聞打寂時鍾。",
            "盡說他身在，唯應外國逢。",
            "錫聲歸後夜，琴意滿諸峰。",
            "憶昨安禪處，湖雲起白龍。"
        ],
        "title": "悼南上人",
        "id": "0a708b14-aa23-4a2e-b6ff-fd349082db2a"
    },
    {
        "author": "謝翱",
        "paragraphs": [
            "空山無轍迹，懸水下分洪。",
            "醉醒聽猶在，寒暄色不同。",
            "異書天姥秘，靈物乳池空。",
            "祇憶殘年雨，先流到海中。"
        ],
        "title": "元日讀老子望瀑作",
        "id": "8e3e5902-f6e1-4eaf-b1c7-0d343f78d5ec"
    },
    {
        "author": "謝翱",
        "paragraphs": [
            "風吹簾網動，對爾惜芳菲。",
            "蜀雨何人在，吳宮祇燕歸。",
            "燭消春粉盡，淚濕野香微。",
            "抱蘤殘青子，鳥銜隨處飛。"
        ],
        "title": "雨中觀海棠",
        "id": "f258bb09-10ce-4723-8948-05dac06cbdf3"
    },
    {
        "author": "謝翱",
        "paragraphs": [
            "總戎臨百粵，花鳥瘴江村。",
            "落日失滄海，寒風上薊門。",
            "雨青餘化血，林黑見歸魂。",
            "欲哭山陽笛，鄰人亦不存。"
        ],
        "title": "哭所知",
        "id": "f6b11c6d-f473-43db-99b6-52ff6c449481"
    },
    {
        "author": "謝翱",
        "paragraphs": [
            "北岸有高樓，其南多藥樹。",
            "仙人晝采之，遺佩鄉江渚。",
            "化爲綠綺琴，軫徽微已具。",
            "有客來南方，振衣坐其處。",
            "風吹朱鳥巢，欲落鳴至曙。",
            "山分地肺雲，水流天目雨。",
            "別去重所思，別時不能去。"
        ],
        "title": "寄題何氏綠綺樓",
        "id": "8cc03e14-8299-47ff-83cc-78a239492565"
    },
    {
        "author": "謝翱",
        "paragraphs": [
            "曳舟來山中，出郭稅吾駕。",
            "獨{艹暴}忻衆勝，晨發乃及夜。",
            "豈無城中山，愛此足幽野。",
            "橫陳玉几峰，隠護碧殿瓦。",
            "并州古男子，禮塔於此舍。",
            "而我飲冰人，猶爲內熱者。",
            "擬携桃枝笙，舒卷得餉暇。",
            "明席織海草，因之一枕藉。",
            "冷風吹雪空，相與坐其下。"
        ],
        "title": "夏日遊玉几山中",
        "id": "42f090d7-af9d-429d-bb65-bc46b2b2b176"
    },
    {
        "author": "謝翱",
        "paragraphs": [
            "垂雲起嶔嵌，衣被松與桂。",
            "夜含星斗光，隠若金石氣。",
            "雨來輒阻之，不得撫蒼翠。",
            "下有桑門子，飲用陶匏器。",
            "盆中蓄海石，左顧如牡礪。",
            "疑此磧上來，不知幾年歲。",
            "桑門却問客，所居何姓氏。",
            "回指南海峰，蒼茫倘一至。"
        ],
        "title": "雨飲玲瓏巖下",
        "id": "c0e3a449-9dc0-4664-b5ce-fa7e4deaea04"
    },
    {
        "author": "謝翱",
        "paragraphs": [
            "客有遊山衣，著久如薜荔。",
            "行行萬翠亭，忽作風雨憩。",
            "仰面無所臯，梁間有題字。",
            "問此何人書，婉娩有弱氣。",
            "云昔魏王妃，學書似李衛。",
            "乘雲到此山，洒墨在空翠。",
            "塵風吹土花，倏忽景物異。",
            "疑此夢與仙，不類人間世。"
        ],
        "title": "翠鎖亭避雨",
        "id": "a7ca8f7d-5788-4162-a0a4-14f6d9b2a5e6"
    },
    {
        "author": "謝翱",
        "paragraphs": [
            "破壁濕海蘚，水退日氣蒸。",
            "云是舒公宅，其孫艾且仁。",
            "昔公初作尉，視事即斬人。",
            "上書稱臣亶，待罪滄海濱。",
            "天子有詔至，汝亶可治民。",
            "爾時荆文公，上方邑之鄞。",
            "聞此輒異之，久會公秉鈞。",
            "謂此非狂狷，引用至中丞。",
            "立朝思蹇諤，庶以報君親。",
            "蘇公下詔獄，讒者用事新。",
            "於此與有力，豈爲重其身。",
            "晴風吹海雨，山川尚橫陳。",
            "俛仰勿太息，徒爲驚爾鄰。"
        ],
        "title": "過舒臨海故宅",
        "id": "9c9130ac-52a8-4b68-92a8-1a7e35a3cf9c"
    },
    {
        "author": "謝翱",
        "paragraphs": [
            "嶺上有神僧，風吹豎兩耳。",
            "云昔垂至肩，手提忽然起。",
            "遊方得至術，來此制蛇虺。",
            "衣縫獨繭絲，裂縫蛇盡死。",
            "至今山下草，食之蠱可已。",
            "客去勿復言，海隅多幻詭。"
        ],
        "title": "鐵蛇嶺長耳僧",
        "id": "227976ab-87e6-47f9-bf28-95bd58c7d2c2"
    },
    {
        "author": "謝翱",
        "paragraphs": [
            "積陰生壑雨，野水學江流。",
            "對屋見燈火，相望南渡頭。",
            "浮槎到高樹，白黿起滄洲。",
            "變怪若不測，神功安能尤。",
            "稍退見涯涘，及來痕沫收。",
            "崩疇出白石，隠隠如博投。",
            "水楊洗荒根，素髪生古愁。",
            "見此倏若化，故流還膠舟。",
            "荒源不可詰，欲盡山雲求。"
        ],
        "title": "觀水",
        "id": "1460378e-992d-4617-b2f5-1a3c5e9f1982"
    },
    {
        "author": "謝翱",
        "paragraphs": [
            "山厨壓炊烟，野雨起薄莫。",
            "孤客卧空牀，不識門前路。",
            "回風已若休，入壑忽如赴。",
            "荒林啼鬼車，往往不見處。",
            "鄰翁起厭勝，呪作禹餘步。",
            "聽雨雜呪聲，起歌助其語。",
            "呪靜雨亦止，還眠向窗曙。"
        ],
        "title": "聽雨",
        "id": "2a2b226e-c9b4-4a6d-9ac2-b00ccc6ab917"
    },
    {
        "author": "謝翱",
        "paragraphs": [
            "何處識君面，青天雲霧裾。",
            "携琴上衡霍，玄髪向風梳。",
            "別去看流水，三年此躇躊。",
            "偶同海鳥夢，爲致空中書。"
        ],
        "title": "寄所知",
        "id": "c7f8d988-b524-4414-8c43-c93f4c8773f9"
    },
    {
        "author": "謝翱",
        "paragraphs": [
            "浮萍隨漲水，上到荷葉端。",
            "水退不得下，猶粘花萼間。",
            "花殷青已見，葉翠枯始斑。",
            "何如根在水，根蔕相團團。",
            "人生慕高遠，風雲事躋攀。",
            "絕髯尚號叫，化爲鶴與猿。",
            "幸未及枯槁，萬里吾當還。"
        ],
        "title": "池上萍",
        "id": "610674b0-3220-49b4-97c9-1b842c471e0d"
    },
    {
        "author": "謝翱",
        "paragraphs": [
            "今日非昨日，尚覺秋英好。",
            "明日異今日，秋英詎云早。",
            "所以惜芳人，采擷常貴少。",
            "而彼千載士，憐爾獨皎皎。",
            "晞霜敷朝榮，零露抱夕槁。",
            "千載且復然，一夕寧恨老。"
        ],
        "title": "十日菊",
        "id": "79c56d7f-c3b5-4297-9c34-5fdbd554d27e"
    },
    {
        "author": "謝翱",
        "paragraphs": [
            "劍歌兮擊筑，茭青兮蓼綠，夕濟甬兮沉玉。",
            "步巫兮禹孫，葺神藩兮楚軍，神之乘兮海雲。",
            "噀芳兮越咒，斬將兮神祐。",
            "秋零露兮爲醑，春集鴉兮神語。",
            "風蕭蕭兮滿旗，雲之車兮來思。"
        ],
        "title": "佽飛廟迎神引",
        "id": "c3106b81-f708-45c3-b6ac-47c841ded05e"
    },
    {
        "author": "謝翱",
        "paragraphs": [
            "天雲屬地汗流宇，杯影龍蛇分漢楚。",
            "楚人起舞本爲楚，中有楚人爲漢舞。",
            "鸊鵜淬光雌不語，楚國孤臣泣俘虜。",
            "他年疽背怒發此，硭碭雲歸作風雨。",
            "君看楚舞如楚何，楚舞未終聞楚歌。"
        ],
        "title": "鴻門斾",
        "id": "d8753cae-4fdf-4ab4-b067-de70ad062995"
    },
    {
        "author": "謝翱",
        "paragraphs": [
            "吳中衆史今代畫，不獨畫人兼畫馬。",
            "唐生家住金華雲，對予獨肯畫古人。",
            "夕陽西下東流水，紛紛古人呼不起。",
            "東都留守吳中豪，王府勳僚舊俊髦。",
            "當時氣薄陰山日，勾陳蒼蒼太白高。",
            "百年水竭海塵土，誰見凌烟拂蛛罔。",
            "霜髯磔磔開清新，彷彿猶带黄河冰。",
            "忽疑稍會怒色止，或可從傍窺諫紙。",
            "唐生見我淚如洗，頗憶古人今不死。",
            "俟我氣定神始閒，命筆更起唐衣冠。"
        ],
        "title": "贈寫照唐子良",
        "id": "f095a0d1-1077-4925-9d65-7c5eb6ebbe38"
    },
    {
        "author": "謝翱",
        "paragraphs": [
            "茙葵花種蒲萄下，年年葉長見花謝。",
            "蒲萄漸密花漸遲，開時及見蒲萄垂。",
            "微風摇曳架上枝，陰雲凝碧行琉璃。",
            "天人下飲蒲萄露，花神夜泣向天訴。",
            "謝爾蒲萄數尺陰，不如寸草同此心。"
        ],
        "title": "種葵蒲萄下",
        "id": "dd0b7f0d-6dd4-4265-bc8a-19bacea8ec33"
    },
    {
        "author": "謝翱",
        "paragraphs": [
            "向已送殘春，當茲送殘暑。",
            "離尊雖不同，時節會有去。",
            "平生苦汗塵，欲避無處所。",
            "驪駒出商音，畏不將風雨。",
            "却憶別花時，紅塵挽衣履。",
            "回首漢諸陵，落日無窮樹。"
        ],
        "title": "送殘暑",
        "id": "25750d39-d437-4f0e-8b2d-d7becba07e91"
    },
    {
        "author": "謝翱",
        "paragraphs": [
            "吳宮輦路傷行客，繭冰壓雲凝碧色。",
            "門前新掃染家鄰，借人鋪設殘衣帛。",
            "宮花翦綾連院號，覆取翻看成一道。",
            "織紋宛轉勑字新，知是初誰六尺誥。",
            "城霞失彩宮蘚病，中與海圖上衣領。",
            "改顔倖售緣所遭，褪藥玄香洗藍影。",
            "青綢易得淚承睫，擊筑楚歌無故業。",
            "歌殘求書好事人，異代倘傳誥綾帖。"
        ],
        "title": "有洗舊誥綾作青色鬻將以爲緣以紺繒易得之作手卷賦小樂章求好事書其後",
        "id": "4abab057-85fb-4f4f-88a9-83b2f70be557"
    },
    {
        "author": "謝翱",
        "paragraphs": [
            "漢有臣兮龔勝卒，噤不食兮十四日。",
            "今忍饑兮我復渴，道間關兮踰半月。",
            "幸求死兮得死，苟不得兮無術。",
            "鳳笙兮龍笛，燕群仙兮日將夕。",
            "風吹衣兮珮蕭瑟，駿龍兮寥天，行成兮緣畢。"
        ],
        "title": "廣惜往日",
        "id": "01a003b3-63cf-4755-9251-470e452e0847"
    },
    {
        "author": "謝翱",
        "paragraphs": [
            "金華人北山，空響出靜竚。",
            "鹿田在其顛，肺石來風雨。",
            "有客六七人，昔遊至其處。",
            "唯我愁不眠，起坐蹴君語。",
            "謂此定何聲，百感生離緒。",
            "玩非琴與瑟，復異砧將杵。",
            "醉者呼不應，愁者自爲苦。",
            "空欞怯孤衾，展轉如巢樹。",
            "濕歌散餘悲，以足拊柱礎。",
            "爾來又七年，欲至困羈旅。",
            "傳聞老桑門，已復蟬蛻去。",
            "入山惡少年，巾鉢空其聚。",
            "乃知人世間，何者爲客主。",
            "而我同懷人，忽復異處所。",
            "夢中遥相望，各抱不售賈。",
            "有客不同遊，亦是同懷者。",
            "地主况有期，輿馬不待假。",
            "倘規宿山中，畸人不應舍。"
        ],
        "title": "雪中方四隠君訪宿有詩憶鹿田風雨舊遊奉和併呈吳六贊府",
        "id": "d5993dd0-11ab-453f-b327-e043095536d4"
    },
    {
        "author": "謝翱",
        "paragraphs": [
            "秋風颯以至，今日重陽日。",
            "眼明對南山，尚想陶彭澤。",
            "向來建威幕，頗見有此客。",
            "驅車不小留，駕言公田秫。",
            "一朝又棄去，此意誰能識。",
            "寄奴趣殊禮，風旨來自北。",
            "只今王江州，建國功第一。",
            "故是何珉孫，舉動良足惜。",
            "飲愧望柴桑，稍以自湔滌。",
            "殷勤白衣餉，猶恐不我即。",
            "中路候藍輿，要致已甚迫。",
            "葛巾赤兩脚，頹然向林宅。",
            "此翁本坦蕩，焉能苦違物。",
            "雖然可計取，中實未易屈。",
            "華軒又何羨，自載返蓬蓽。",
            "終身書甲子，往往義形色。",
            "如使磷與緇，安得爲玉雪。",
            "籬邊菊弄黄，粲粲正堪摘。",
            "我方持空觴，千載高風激。"
        ],
        "title": "九日",
        "id": "56ff4b23-fe62-4a25-b149-cffdc256cd46"
    },
    {
        "author": "謝翱",
        "paragraphs": [
            "大雷山下鄞江口，石濕落星海涵斗。",
            "莓苔瑣窗居鬼神，散髪天衣夜行酒。",
            "百年綺語墮凡塵，劉公不還謝公走。",
            "祇今零落三秋霜，猶說先朝人物藪。",
            "道逢袁家美年少，欲挽吳潮歸兩袖。",
            "自言學出戴君門，又說舒君忘年友。",
            "舒君白頭爪塵垢，戴君業成衣露肘。",
            "君來何處覓知音，吊古凄凉無老叟。",
            "出門擇語歸計餐，顧忌慚皇無不有。",
            "不如歸食空江槎，初生淡菜如珠母。",
            "風帆送客來夷洲，白帢青衫談不朽。",
            "君不見君今宿寺多鄞僧，耆舊能言幾人在。",
            "隔牆食柏秋麝過，廢石坡陁舊南內。"
        ],
        "title": "送袁太初歸剡原袁來杭宿傳法寺寺在德壽宮北今行路及園即宮舊址",
        "id": "5775d954-fab7-4be5-9f4f-435f468b2e49"
    },
    {
        "author": "謝翱",
        "paragraphs": [
            "劉先生，名肩吾，閩中詞賦天下無。",
            "當年戰藝誇顔色，進士出身兩回得。",
            "盧公里人正在朝，相見相逢九官宅。",
            "余時猶弱起慨忼，謂此未足榮其鄉。",
            "丈夫事業在簡冊，要令姓字留耿光。",
            "繼聞鄭君年最少，人物氣象尤堂堂。",
            "白鹿山南介公後，禽蛟兩祭獅子王。",
            "夢魂欲見無由據，側荔芭蕉春復暮。",
            "時移乃爾來霅間，因作廣文求主簿。",
            "顧予多病澀語言，面垢毛焦著麻布。",
            "山中乞食城中歸，徵詩送贈非所宜。",
            "已聞之戍嚮昌化，此地人傳多畏怕。",
            "龍居嗜燕烟入巢，病甲垂櫩腥雨下。",
            "又聞山鬼吹燈夜，來向人家避官舍。",
            "君持何術徑往居此無百憂，便將天雷斧柄塞鬼穴。",
            "巫山鐵鏁沈龍湫，祇足自亂不得休。",
            "豈知從心致禱動幽隠，使龍無嗜鬼無愁，不知君能致此不。",
            "龍不須酹以酒，鬼不須祭以肉。",
            "秋旗卷雨曉案烟，時向縣齋望天目。"
        ],
        "title": "雜言送鄭主簿炎之官昌化",
        "id": "6277e29c-d268-429d-b989-6ddf636438f7"
    },
    {
        "author": "謝翱",
        "paragraphs": [
            "遊子渺天末，晨光東南馳。",
            "良時不易晤，胡爲徒來茲。",
            "叢柏結夏塔，輕蒲生夕颸。",
            "空有齊紈扇，團團手中持。",
            "持此欲永久，但感顔髪衰。",
            "愛爾雲中鳥，浴彼道上池。",
            "餘翎委弱藻，飛去猶淪漪。",
            "極目送不返，將以窮所思。"
        ],
        "title": "避暑池上擬古",
        "id": "699d55ba-310d-4aae-a475-b0b45c0e2d75"
    },
    {
        "author": "謝翱",
        "paragraphs": [
            "翔鱗化海鳬，不化腦中石。",
            "人生棄井邑，寄處終爲客。",
            "常懷墳墓思，永夜良跼蹐。",
            "秋風吹蓬顆，絫絫如布奕。",
            "上爲考與曾，下爲叔與伯。",
            "豈無故鬼悲，翻念遠行役。",
            "服藥得神仙，去後唯留迹。",
            "忽夢南遊雲，相逐孤飛翮。"
        ],
        "title": "擬古二首  其一",
        "id": "8db2e310-3641-46b7-b855-38beef9b8b3c"
    },
    {
        "author": "謝翱",
        "paragraphs": [
            "嶠南毒草花，離離北潭址。",
            "洗花潭洞中，水黑魚盡起。",
            "豈無建溪芽，投之以方匕。",
            "南山有雨來，百毒化爲水。",
            "臨流招故人，洗髪弄清泚。"
        ],
        "title": "擬古二首  其二",
        "id": "72ad1f11-0299-4927-8502-1b8cd20437aa"
    },
    {
        "author": "謝翱",
        "paragraphs": [
            "朝尋寒露枝，莫摘不盈把。",
            "風吹西南雲，幽情誰與寫。",
            "有客來縉州，遺我古盞斝。",
            "中有鴛鴦文，色如銅雀瓦。",
            "浮以鬰金蕤，蒼蘚藉其下。",
            "此物寧足感，聊用助歌者。",
            "但懷郢曲悲，豈計所知寡。"
        ],
        "title": "九日前子善來會山中",
        "id": "77110407-45e3-4688-a9ab-790bf5f65c8b"
    },
    {
        "author": "謝翱",
        "paragraphs": [
            "貧居懶出門，未到輒復悔。",
            "偶尋秋夕英，顧見石璀璀。",
            "手斸松根苓，下有墳千載。",
            "青山如葆羽，無人禁樵採。",
            "狂歌呼麯生，悲往興故在。",
            "未卜遇浮丘，猶堪居畏壘。"
        ],
        "title": "九日集葆山寺得載字",
        "id": "63720374-3976-49fb-b790-de3ce6fe24d0"
    },
    {
        "author": "謝翱",
        "paragraphs": [
            "鏡面小蓬島，入剡脫我驂。",
            "舍櫂來沃洲，下嶺見精藍。",
            "修眉浮天姥，天台在其南。",
            "良遊愛九日，巾墮髪不櫛。",
            "醉浮秋夕英，饑食决明實。",
            "遠尋竺僧迹，俛仰千載陳。",
            "狂呼許元度，王謝十八人。",
            "彷彿川谷應，草木皆冥冥。",
            "便欲即之語，又疑物所馮。",
            "閉目游泰初，寥廓以爲鄰。"
        ],
        "title": "九日禺中登沃洲放鶴峰南望天台諸山",
        "id": "fd27490d-a8e6-491c-a83f-fe4fbbf5449c"
    },
    {
        "author": "謝翱",
        "paragraphs": [
            "東鄰拔蒲根，南鄰燒艾葉。",
            "艾葉出青烟，蒲根香勝雪。",
            "乾坤生燐火，陰碧期月光。",
            "烟隨艾葉散，進此菖蒲觴。",
            "蒲觴益齒髪，齒白髪如漆。",
            "餘飲不盡器，置之五七日。",
            "五日化爲丹，七日化爲碧。",
            "一服一千年，令人生羽翼。"
        ],
        "title": "五日山中",
        "id": "265dff31-21bd-4af5-bb7c-dd6f05a4e247"
    },
    {
        "author": "謝翱",
        "paragraphs": [
            "青林見危構，南山覆其陲。",
            "林居何爲此，所愛烟霧姿。",
            "上有鷓鴣鳥，來從溟海湄。",
            "飛止不他鄉，畏與宿願違。",
            "違此頃刻間，萬死莫贖之。",
            "而憂中夜露，辛苦濕毛衣。",
            "毛衣豈願濕，即濕非所辭。",
            "莓苔與薏苡，含弄寄相思。"
        ],
        "title": "寄題山陰徐氏林亭三首 見南亭",
        "id": "f2f380a4-ec23-4bbf-a884-5d83e60225b2"
    },
    {
        "author": "謝翱",
        "paragraphs": [
            "山陰久淒凉，復爾見茅宇。",
            "客來愛其人，問此於誰語。",
            "自云邇先塋，玩構亦廬處。",
            "朝光凌爽氣，初巖亙修渚。",
            "平居狷介心，祇以自爲苦。",
            "日夕驅其奴，名之同所惡。",
            "驅汝汝不辭，我懷良可悲。"
        ],
        "title": "寄題山陰徐氏林亭三首 山陰茅宇",
        "id": "6fb5e9a4-935f-41ad-a3d5-e92635446fa1"
    },
    {
        "author": "謝翱",
        "paragraphs": [
            "句越山中長木蓮，華陽仙女此餐烟。",
            "松花飄落無尋處，都在徐君劍樹邊。"
        ],
        "title": "寄題山陰徐氏林亭三首 小華陽亭",
        "id": "aab2b63e-9c1c-4047-b94c-b18fe44591d4"
    },
    {
        "author": "謝翱",
        "paragraphs": [
            "南明剡東山，虧蔽草與萊。",
            "前岡接遠阜，樹石如苔莓。",
            "西南見天姥，旭旭雲日開。",
            "下有采藥徑，仙人招我來。",
            "手持白菊花，泛以青螺杯。",
            "傾杯化靈藥，蕤芳入客懷。",
            "俛視浮爨居，白氣爲塵埃。",
            "凉風吹脫巾，一往不願回。",
            "便投此策竹，騎龍下天台。"
        ],
        "title": "九日黎明發新昌望天姥峰",
        "id": "fcb46b34-c0c2-41da-8d1f-894c0ba2a801"
    },
    {
        "author": "謝翱",
        "paragraphs": [
            "五日泣江蘺，騷人沉佩褋。",
            "年深吊古客，滿門垂艾葉。",
            "既垂青艾葉，復競畫舟檝。",
            "明時內閣子，供奉進瑶帖。",
            "豈復懷沅湘，歷舜愬往牒。",
            "江流物色改，看畫淚承睫。",
            "彷彿舊居人，指點失故業。",
            "三戶空鳥啼，九疑列如堞。"
        ],
        "title": "五日觀瀟湘圖",
        "id": "be64abf1-d8e9-4895-8db2-1edae74b512e"
    },
    {
        "author": "謝翱",
        "paragraphs": [
            "客持麈尾柄，色奪環與玦。",
            "塵心隨影袪，一片若行雪。",
            "神獸潜空山，何年探靈穴。",
            "忽失落人手，遂爲談者悅。",
            "陰崖起白氣，篆古踰軒頡。",
            "一拂沉蘚文，再拂字不滅。",
            "三拂蛟螭騰，世眼不能別。",
            "投爾陰崖顛，驚怪吐其舌。"
        ],
        "title": "玉麈尾",
        "id": "1a902fc8-551c-47ca-b7f3-221bb1837770"
    },
    {
        "author": "謝翱",
        "paragraphs": [
            "仙客五六人，月下鬬婆娑。",
            "散影若雲霧，遺音杳江河。",
            "其一起楚舞，一起作楚歌。",
            "雙執鐵如意，擊碎珊瑚柯。",
            "一人奪執之，睨者一人過。",
            "更舞又一人，相向屢傞傞。",
            "一人獨撫掌，身挂青薜蘿。",
            "夜長天籟絕，宛轉愁奈何。"
        ],
        "title": "鐵如意",
        "id": "2f827d60-d483-4133-a860-12e32d7aa88b"
    },
    {
        "author": "謝翱",
        "paragraphs": [
            "麩桃弄朝烟，含蟲鍊百杵。",
            "山人入藥籙，搗日月逢午。",
            "甘酸雜衆味，能生玉池乳。",
            "頗憶越吟人，性靜無所苦。",
            "中年白髪生，寄以潤肺腑。",
            "爲謝山中人，願結山中侶。"
        ],
        "title": "謝子靜寄端午藥煎",
        "id": "ffefd20f-987f-4a6c-bbf6-414dec2d6395"
    },
    {
        "author": "謝翱",
        "paragraphs": [
            "靈關高縹緲，縹緲出曾城。",
            "其上盤紫雲，倏忽牛馬形。",
            "交青不栖樹，浴彼清泠泓。",
            "唯有孤鸑鷟，銜命此山靈。",
            "迎風遡寥廓，杳杳西北征。",
            "羽毛中道折，六月霜霰零。",
            "回首靈關雲，淚下如懸纓。"
        ],
        "title": "因北遊者寄峨眉家先生先生曾宰建之浦城故末章及之二首  其一",
        "id": "f8bd216a-6241-4a81-8698-986ecb68f23f"
    },
    {
        "author": "謝翱",
        "paragraphs": [
            "江淹所治縣，粵王曾種樹。",
            "山人雨後來，空臺唯宿莽。",
            "故人出端平，子孫今不武。",
            "寥寥南峰寺，枯禪尚靈雨。",
            "猶記桐鄉祠，影前及僧語。"
        ],
        "title": "因北遊者寄峨眉家先生先生曾宰建之浦城故末章及之二首  其二",
        "id": "38820acf-673e-4b4e-99f2-787101a6b024"
    },
    {
        "author": "謝翱",
        "paragraphs": [
            "昔我來南方，采藥與君遇。",
            "仙核墮寒蕪，水花明遠渚。",
            "雲空參語外，露下離立處。",
            "別來荒烟中，五閲寒與暑。",
            "寒暑豈異初，肌髪不如故。",
            "聞處人道變，未得世病愈。",
            "驅車望東白，此情那可遡。",
            "倘及乘青蜺，爲君拂塵羽。"
        ],
        "title": "寄東白許元發",
        "id": "55254d6e-8e95-4e06-a5ba-cc1fa8fe50b3"
    },
    {
        "author": "謝翱",
        "paragraphs": [
            "夜露摇井梧，明河涵左界。",
            "酣眠知何益，筋力久已懈。",
            "餘氛薄中餐，幅巾無所挂。",
            "欲去豈不能，有興輒中敗。",
            "浮醅濟瓜茗，陰鼎漉薑芥。",
            "忽醉此山中，解衣如脫械。",
            "凉颸掃地生，塵暑焚香邁。",
            "空巢見落毛，石髪卷如蠆。"
        ],
        "title": "秋暑飲僧舍分韻得界字",
        "id": "3136d76b-3676-4bf4-968d-d4bd348b8383"
    },
    {
        "author": "謝翱",
        "paragraphs": [
            "空山産桐梓，擬作膝上琴。",
            "琴成不他飾，種漆江之潯。",
            "獨無徽將軫，何以發商音。",
            "但得獨繭蠶，飼之扶桑陰。",
            "烹魚腹有膠，不患海水深。"
        ],
        "title": "擬古寄何大卿六首  其一",
        "id": "617629ff-4fab-487b-83c5-67988f871daf"
    },
    {
        "author": "謝翱",
        "paragraphs": [
            "雄雌雙碧雞，所食琪樹蘤。",
            "來棲藥洞中，當春怕乳子。",
            "其雌秋別時，守此唯雄耳。",
            "可憐銜子歸，萬里渡海水。"
        ],
        "title": "擬古寄何大卿六首  其二",
        "id": "fe3f1fc7-ec35-43e6-8307-d4a610dd8abc"
    },
    {
        "author": "謝翱",
        "paragraphs": [
            "世傳賣藥翁，出市恒騎虎。",
            "朅來空山中，恨不輒與語。",
            "長嘯歸無家，獨指梧桐樹。",
            "既指梧桐樹，復采梧桐子。",
            "持以贈所思，浩歌聊復爾。"
        ],
        "title": "擬古寄何大卿六首  其三",
        "id": "8f31afeb-c718-4026-a30d-fb9430cba18b"
    },
    {
        "author": "謝翱",
        "paragraphs": [
            "石間道人影，見者恒髣彿。",
            "浮雲過列仙，與語呼之出。",
            "身亦竟不出，影亦竟不沒。",
            "含涕謝仙人，天地此終畢。"
        ],
        "title": "擬古寄何大卿六首  其四",
        "id": "f6f0ffaf-ec94-4520-9b9d-d3b220432b20"
    },
    {
        "author": "謝翱",
        "paragraphs": [
            "流來山中花，紺碧三百里。",
            "漪漪歙硯雲，含風入秋水。",
            "五芝與八石，往往産其沚。",
            "豈獨秘靈文，亦復隠奇士。",
            "不見施家郎，詩詞獨清泚。",
            "一朝控白鸞，吹笙洗塵滓。"
        ],
        "title": "擬古寄何大卿六首  其五",
        "id": "b1ad4b34-5c16-41be-9af6-84bd2b5aaa9e"
    },
    {
        "author": "謝翱",
        "paragraphs": [
            "山人食木實，竹實以飼鳳。",
            "聞此來空烟，三載脫塵鞚。",
            "不見玉笙音，唯聞溪鳥弄。",
            "西臺憶故人，野祭忽如夢。",
            "仰視浮雲馳，不覺哭之慟。"
        ],
        "title": "擬古寄何大卿六首  其六",
        "id": "ac274cf6-0937-42cb-babd-70bd031527cb"
    },
    {
        "author": "謝翱",
        "paragraphs": [
            "巖巖百尺屋，山鬼寂四壁。",
            "獨抱震餘桐，橫此風中石。",
            "夢見一道者，手持青瓦礫。",
            "謂此有至音，世人不能識。",
            "粟塵起嵯峨，滄海寄一滴。",
            "語罷失其處，覺來空嘆息。",
            "攝衣起楚歌，斷弦如裂帛。",
            "懸藤月露深，蛟龍舞其側。"
        ],
        "title": "巖居效賈島",
        "id": "dfdc47c2-520f-4dbf-ba08-50beb286de55"
    },
    {
        "author": "謝翱",
        "paragraphs": [
            "初萍半含絮，頃刻開數畝。",
            "荷生浮其間，風雨足解后。",
            "百年游子心，欲作千歲久。",
            "昔爲浮萍根，今爲穉荷藕。",
            "荷高刺已生，魚遊觸其首。",
            "離離荷下萍，吹向白魚口。"
        ],
        "title": "萍間穉荷效王司馬體",
        "id": "8b28ae49-fbdc-418d-9073-3f80bda707f1"
    },
    {
        "author": "謝翱",
        "paragraphs": [
            "手持菖蒲葉，洗根澗水湄。",
            "雲生巖下石，影落莓苔枝。",
            "忽起逐雲影，覆以身上衣。",
            "菖蒲不相待，逐水流下溪。"
        ],
        "title": "效孟郊體七首  其一",
        "id": "69cc3c9f-9ee3-4aa2-b8e7-36b29e098fbf"
    },
    {
        "author": "謝翱",
        "paragraphs": [
            "移參窗北地，經歲日不至。",
            "悠悠荒郊雲，背植足陰氣。",
            "新雨養陳根，乃復佐藥餌。",
            "天涯葵藿心，憐爾獨種參。"
        ],
        "title": "效孟郊體七首  其二",
        "id": "d2ba2b7b-cd35-4b96-b5bc-8399263920e5"
    },
    {
        "author": "謝翱",
        "paragraphs": [
            "閒庭生柏影，荇藻交行路。",
            "忽忽如有人，起視不見處。",
            "牽牛秋正中，海白夜疑曙。",
            "野風吹空巢，波濤在孤樹。"
        ],
        "title": "效孟郊體七首  其三",
        "id": "0353221d-d7c2-4b04-8ccb-a7a942adeb6d"
    },
    {
        "author": "謝翱",
        "paragraphs": [
            "落葉昔日雨，地上僅可數。",
            "今雨落葉處，可數還在樹。",
            "不愁繞樹飛，愁有空枝垂。",
            "天涯風雨心，雜佩光陸離。",
            "感此畢宇宙，涕零無所之。",
            "寒花飄夕暉，美人啼秋衣。",
            "不染根與髪，良藥空爾爲。"
        ],
        "title": "效孟郊體七首  其四",
        "id": "61d3d39c-eb86-4164-ab22-af8932430fcd"
    },
    {
        "author": "謝翱",
        "paragraphs": [
            "越禽惜羽毛，不向惡木棲。",
            "木奴重踰淮，愛爾巢其枝。",
            "巢枝不食實，中有二老棋。",
            "乳子月明中，夢繞東南飛。"
        ],
        "title": "效孟郊體七首  其五",
        "id": "b7ba60a5-94e2-442b-ba16-bc41b38100a5"
    },
    {
        "author": "謝翱",
        "paragraphs": [
            "弱柏不受雪，零亂蒼烟根。",
            "尚餘粲粲珠，點綴枝葉繁。",
            "小榻如僧床，下有莓苔痕。",
            "對此莓苔痕，三年不敢言。",
            "莓苔儻可食，嚥雪待朝暾。",
            "豈無柏樹子，不食種在盆。"
        ],
        "title": "效孟郊體七首  其六",
        "id": "4781c2b1-1dd3-4f6a-bbc4-88e59ba867f5"
    },
    {
        "author": "謝翱",
        "paragraphs": [
            "閨中玻黎盆，貯水看落月。",
            "看月復看日，日月從此出。",
            "愛此日與月，傾寫入妾懷。",
            "疑此一掬水，中涵濟與淮。",
            "淚落水中影，見妾頭上釵。"
        ],
        "title": "效孟郊體七首  其七",
        "id": "a0fa35a1-b5a6-41d5-8bef-8f988355c1dc"
    },
    {
        "author": "謝翱",
        "paragraphs": [
            "山居少四鄰，櫧葉半爲薪。",
            "野色生遥念，空江滯此身。",
            "風濤春憶越，親舊晚游秦。",
            "獨擬尋雞犬，雲蘿挂葛巾。"
        ],
        "title": "二月十日",
        "id": "111c33bf-fb94-4538-b7b9-d5de8f9f0414"
    },
    {
        "author": "謝翱",
        "paragraphs": [
            "揉藍染釣緡，欲老此江濱。",
            "九日寒泉水，他年白髪身。",
            "鄰州曾約客，別業未歸人。",
            "嗅菊知吾事，那能更問津。"
        ],
        "title": "九日韶卿子善有約不至子靜亦歸桐廬與景雲飲瀑下作",
        "id": "e4c47e62-981f-4820-88b5-1cd9c3ff815c"
    },
    {
        "author": "謝翱",
        "paragraphs": [
            "寒風吹鬢影，客淚濕衣塵。",
            "千里見積水，滿城無故人。",
            "船歌甌雪盡，劍舞越花薪。",
            "獨憶絲綸老，相從話所親。"
        ],
        "title": "呈王尚書應麟",
        "id": "d1350754-dfe2-4535-bda6-2ed2f7e94e0b"
    },
    {
        "author": "謝翱",
        "paragraphs": [
            "楊柳遠天色，野風來水涯。",
            "異鄉同夢客，今雨故人家。",
            "越樹夜啼鳥，禹陵冬落花。",
            "悠悠江海意，爲爾鬢先華。"
        ],
        "title": "山陰道中呈鄭正樸翁",
        "id": "06ccc657-a371-4eeb-8c9f-978cbfc4ef19"
    },
    {
        "author": "謝翱",
        "paragraphs": [
            "湘草碧於水，王孫尚此留。",
            "一身行萬里，雙鬢集諸愁。",
            "月落嶽雲曙，龍逃海雨秋。",
            "可能無事業，相見竟悠悠。"
        ],
        "title": "送毛耳翁之湘南",
        "id": "d9505f90-97c8-4df1-ab6a-f4336e7b8322"
    },
    {
        "author": "謝翱",
        "paragraphs": [
            "頻年感烟草，荒塚幾人耕。",
            "吳楚逢寒食，山村見獨行。",
            "天陰月不死，江晚汐徐生。",
            "到海征帆影，悠悠識此情。"
        ],
        "title": "寒食姑蘇道中",
        "id": "711c979b-4735-4763-8444-00083dbd7ed5"
    },
    {
        "author": "謝翱",
        "paragraphs": [
            "獨往知吾事，語離何所求。",
            "故家無別業，殘夢下扁舟。",
            "積葉吳宮冷，吟猿顧渚秋。",
            "那能不相待，羈旅負清遊。"
        ],
        "title": "別子靜却送之霅",
        "id": "21eb064f-86a5-439c-b6aa-5935b19c90c3"
    },
    {
        "author": "謝翱",
        "paragraphs": [
            "落日夢江海，呼天野水涯。",
            "百年唯此死，孤劍託全家。",
            "血染楚花碧，魂歸蜀日斜。",
            "能令感恩者，狼籍慰荒遐。"
        ],
        "title": "哭肯齋李先生",
        "id": "f6f94ee3-7582-4ec8-9ba6-7c0286c24613"
    },
    {
        "author": "謝翱",
        "paragraphs": [
            "江山此愁絕，寒角夢中吹。",
            "飛鳥過帆影，遊塵空戟枝。",
            "水交明月動，槎洑故州移。",
            "已薄齊梁士，猶吟沈約詩。"
        ],
        "title": "八詠樓",
        "id": "c570446e-0168-4d6d-81af-740e6f28a882"
    },
    {
        "author": "謝翱",
        "paragraphs": [
            "山村雲物外，至朔閏年愁。",
            "獨客語茅屋，樵人共白頭。",
            "驛花殘楚水，烽火到交州。",
            "欲隠裂裳帛，春來重結裘。"
        ],
        "title": "至日憶山中客",
        "id": "138dc9c9-e009-4790-a505-2a3d254434fb"
    },
    {
        "author": "謝翱",
        "paragraphs": [
            "露下濕百草，病思生積愁。",
            "窟泉春洗屐，氈雪莫過樓。",
            "魂夢來巴峽，衣冠老代州。",
            "平生仗忠信，心自與身仇。"
        ],
        "title": "懷峨眉家先生",
        "id": "cb7fffe8-df89-4877-9948-29f05c3d26de"
    },
    {
        "author": "謝翱",
        "paragraphs": [
            "自爾逃名姓，終喪哭水濱。",
            "海僧疑見貌，山鬼舊爲鄰。",
            "客死留衣物，囊空出告身。",
            "他年越鄉值，賣卜有斯人。"
        ],
        "title": "哭廣信謝公",
        "id": "90b3b0bd-8c5f-4566-9030-e7691918eff8"
    },
    {
        "author": "謝翱",
        "paragraphs": [
            "相看隴水雲，一夕幾回分。",
            "預恐今宵雨，他年獨自聞。",
            "野花同楚越，江靄雜朝曛。",
            "不得鋤芝朮，逢樵却寄君。"
        ],
        "title": "雨夜呈韶卿",
        "id": "dc129127-af00-482f-b146-7250e061c4de"
    },
    {
        "author": "謝翱",
        "paragraphs": [
            "天涯芳草夢，此意未應泯。",
            "獨對風烟老，虛爲江海人。",
            "漁樵分落日，櫻笋過殘春。",
            "舉世無知己，他生應逐臣。"
        ],
        "title": "莫春感興",
        "id": "2eb507ad-0dd3-4790-9c87-9a4c2b801e52"
    },
    {
        "author": "謝翱",
        "paragraphs": [
            "野影林檉盡，山昏瓦塔齊。",
            "凉宵風雨過，一雁西南啼。",
            "嵐霧洗巾帨，井泉生蒺藜。",
            "傷心拂塵麈，衣淚濕空綈。"
        ],
        "title": "秋日憶過秦國公主園",
        "id": "7344e313-cf11-4f31-93a4-d6714800e358"
    },
    {
        "author": "謝翱",
        "paragraphs": [
            "閒身可得仙，諸妄覺他年。",
            "夜氣浮秋井，陰花冷碧田。",
            "禮星逢鶴下，呪食待人眠。",
            "叩齒通懸解，祠堂山影邊。"
        ],
        "title": "送道士歸赤松",
        "id": "66fdf670-c6b7-4210-8118-eb4d53018760"
    },
    {
        "author": "謝翱",
        "paragraphs": [
            "石橋南北路，師到動經旬。",
            "尊者定中影，凡人回去身。",
            "戴經支錫重，作禮納巾頻。",
            "杯海歸何日，長眉問四鄰。"
        ],
        "title": "送僧之天台",
        "id": "e4ed63e0-7182-4c8a-b2be-c55f7bf4cce7"
    },
    {
        "author": "謝翱",
        "paragraphs": [
            "寒英漲碧沉，浴鵠冷難禁。",
            "太白消秦日，中𤃩接蜀陰。",
            "頻湯清洗瘴，入茗味如參。",
            "人世淄澠口，應疑別未深。"
        ],
        "title": "雪水",
        "id": "5d8a1d58-fbf3-4d0a-bf3c-24da2b1ef674"
    },
    {
        "author": "謝翱",
        "paragraphs": [
            "麻衣拂市塵，外事不干貧。",
            "野氣生寒井，天陰壓莫春。",
            "閑身分楚鞠，白髪作吳人。",
            "已斸蘼蕪徑，青鞋憶寄頻。"
        ],
        "title": "用韻酬友人憶寄",
        "id": "69a89c0b-f131-4953-ae22-8d150c06d786"
    },
    {
        "author": "謝翱",
        "paragraphs": [
            "塵濕西風淚，溝西影見君。",
            "碧衣羞遠日，天夢冷秋雲。",
            "蔓引山精徑，籬依楚女墳。",
            "海邊逢賣藥，采實故應分。"
        ],
        "title": "鼓子花",
        "id": "9bb42961-f5f1-49f9-920e-6bcc3ec5471f"
    },
    {
        "author": "謝翱",
        "paragraphs": [
            "弱雲竹水湄，葉影碧離離。",
            "野別如秋夢，他宵獨爾思。",
            "林殘西域果，鍾動下方棋。",
            "可得朝還莫，相看長在茲。"
        ],
        "title": "山寺送翁景芳歸覲",
        "id": "5414f61c-ce38-4382-9fab-4a109af018b4"
    },
    {
        "author": "謝翱",
        "paragraphs": [
            "聞君經亂後，居處畏山顛。",
            "家在聚如客，糧餘食带烟。",
            "戍鴉分落日，燒草共殘年。",
            "因憶先丘壠，于今是極邊。"
        ],
        "title": "寄朱仁中",
        "id": "f7bd4983-9004-4897-b5eb-212ff56f0935"
    },
    {
        "author": "謝翱",
        "paragraphs": [
            "故人隔天風，海水吹不立。",
            "聊將塵渴心，遠赴山中汲。",
            "晴香芝菌生，暝翠霧露濕。",
            "唯應雞犬深，幽林聽經入。"
        ],
        "title": "僧舍避暑分韻得入字",
        "id": "042014e7-9250-4d62-a4e0-c2e3f81782bf"
    },
    {
        "author": "謝翱",
        "paragraphs": [
            "古臺臨釣渚，遺像在蒼烟。",
            "有客隨槎到，無僧依樹禪。",
            "風塵侵祭器，樵獵避兵船。",
            "應有前朝蹟，看碑數漢年。"
        ],
        "title": "遊釣臺",
        "id": "19e23c9f-e3a1-4633-8a92-5764ede86b7b"
    },
    {
        "author": "謝翱",
        "paragraphs": [
            "殘年哭知己，白日下荒臺。",
            "淚落吳江水，隨潮到海迴。",
            "故衣猶染碧，后土不憐才。",
            "未老山中客，唯應賦八哀。"
        ],
        "title": "西臺哭所思",
        "id": "0a50cb65-6f3c-4fad-add2-e6b7aea8e51e"
    },
    {
        "author": "謝翱",
        "paragraphs": [
            "相看仍慟哭，欲學晉諸賢。",
            "戍近風鳴柝，江空雨送船。",
            "朔雲侵別色，南雪憶歸年。",
            "擬共鋤青朮，無爲俗事牽。"
        ],
        "title": "江上別友",
        "id": "32b26ee0-5c3d-4d50-a511-8ae4734cc5fa"
    },
    {
        "author": "謝翱",
        "paragraphs": [
            "樵獵識冠裳，何言志四方。",
            "離秦風日泠，過楚薜蘿長。",
            "野夢違徵詔，衰年枉薦章。",
            "故山唐室晚，應種朮爲糧。"
        ],
        "title": "題翁徵君集後",
        "id": "76b89b1f-f357-4233-a564-1fabbe63c423"
    },
    {
        "author": "謝翱",
        "paragraphs": [
            "牢落長爲客，殘年獨擁衾。",
            "燈分寒夜火，雨過震餘陰。",
            "搗藥滋玄髪，書符𤞣黑祲。",
            "相看故鄉淚，不敢效吳音。"
        ],
        "title": "除夜聞雷",
        "id": "b1f9a343-741b-4816-a3c0-f7a15c34059d"
    },
    {
        "author": "謝翱",
        "paragraphs": [
            "征鐸殘年雨，吟聽憶到城。",
            "愁雲侵歙盡，夢日向吳生。",
            "藥産難離性，灘流不掩聲。",
            "他宵樺燭飲，因想此中行。"
        ],
        "title": "元日枕流亭聽雨",
        "id": "96879fe1-07a0-4b27-b9d8-c6cd37660b00"
    },
    {
        "author": "謝翱",
        "paragraphs": [
            "滄江失釣緡，白社苦吟身。",
            "風雨他年別，干戈舊國貧。",
            "春祠占遠夢，臘市憶行人。",
            "故壘夫差地，遥知哭爲親。"
        ],
        "title": "春日寄書代鄉人答",
        "id": "cea62002-be04-4a98-a6a9-654e6317094b"
    },
    {
        "author": "謝翱",
        "paragraphs": [
            "連年逢此日，寂寞在山居。",
            "故國雲歸盡，高杉雪下初。",
            "陰霾占戶口，雷電失天書。",
            "可得俱無事，清吟始晏如。"
        ],
        "title": "人日雪",
        "id": "2dcf351f-7564-4062-9bfe-7ce0b9ab21ab"
    },
    {
        "author": "謝翱",
        "paragraphs": [
            "短褐隨南賈，衰年異壯遊。",
            "龍旂虛左箇，鴻影別中州。",
            "晚避高麗使，春乘百濟舟。",
            "王孫與芳草，相憶可能留。"
        ],
        "title": "早春寄嶺海流人",
        "id": "4b79ee65-43f3-4e83-a28e-572d6ebcf8ff"
    },
    {
        "author": "謝翱",
        "paragraphs": [
            "相逢還自失，相見盡天涯。",
            "鄰壤初移戍，空山此寄家。",
            "剪茸春過鹿，伐竹舊燒畬。",
            "去後餘荒槿，依溝結影斜。"
        ],
        "title": "過孫君文舊避地處",
        "id": "bec24bd2-352e-4308-8273-fa3104b46d2f"
    },
    {
        "author": "謝翱",
        "paragraphs": [
            "烏龍烟靄北，君去爲親留。",
            "綵舞初離席，音書缺寄郵。",
            "雨登人日冢，槎別客星洲。",
            "應有他宵約，相從及此遊。"
        ],
        "title": "春日遲子芳遊烏龍山",
        "id": "39ee934d-d1b0-4618-938c-495829c02632"
    },
    {
        "author": "謝翱",
        "paragraphs": [
            "遥知風雨後，明月濕江蘺。",
            "幾處如寒食，荒流空莫思。",
            "雨耕侵壞冢，春網得沈碑。",
            "若起論茲世，先生何所爲。"
        ],
        "title": "奉和毛益亂後經太白墳",
        "id": "e44474ae-96f0-4182-9366-ce4f13f30f2a"
    },
    {
        "author": "謝翱",
        "paragraphs": [
            "徐王遺蹟地，花落舊巖阿。",
            "山鬼下茅屋，野雞啼苧蘿。",
            "別祠江路見，疑冢草間多。",
            "寒食思家客，空村記所過。"
        ],
        "title": "憶過徐偃王祠下作",
        "id": "94ff2c60-cd84-4b26-b953-be0aa1a8b02a"
    },
    {
        "author": "謝翱",
        "paragraphs": [
            "逢春憶舊時，愛著舊春衣。",
            "雨別如知處，天涯應共歸。",
            "驛花留客盡，帆日聚鴉微。",
            "歲歲子規鳥，寄巢於此飛。"
        ],
        "title": "山驛送春",
        "id": "edb82150-a8aa-4830-959c-7a32db61563a"
    },
    {
        "author": "謝翱",
        "paragraphs": [
            "蛹黑春如翳，寒崖舉族懸。",
            "撲香粘絮落，采汗近僧禪。",
            "聚暗移花幄，分喧割蜜烟。",
            "閑房無處著，應架井泉邊。"
        ],
        "title": "蜂",
        "id": "62afa139-409d-49af-8542-51df5989329b"
    },
    {
        "author": "謝翱",
        "paragraphs": [
            "幽齋蒲稗裏，夜色入柴荆。",
            "坐久雨聲絕，水深荷刺生。",
            "聽猿思楚宿，失鶴夢南征。",
            "白屋青山下，何年返舊耕。"
        ],
        "title": "雨中感懷",
        "id": "b68fca07-4f2b-49a7-b560-6e4f4d5dad41"
    },
    {
        "author": "謝翱",
        "paragraphs": [
            "隨風泊釣楂，弄日色侵霞。",
            "燒地不鋤草，荒池舊漚麻。",
            "偶尋僧坐石，見落鳥銜花。",
            "餳粥春寒後，多逢楝樹家。"
        ],
        "title": "桐華",
        "id": "58f94623-b79e-43bb-b841-4747d8043970"
    },
    {
        "author": "謝翱",
        "paragraphs": [
            "隠見多無定，時開一道萍。",
            "癭分荷背白，身带蘚文青。",
            "吐雹收寒井，隨僧入凈缾。",
            "柏壇祠后稷，應想作龍靈。"
        ],
        "title": "僧池青蛙",
        "id": "02a2b4cf-2763-4d6b-ae13-b8854eb0da91"
    },
    {
        "author": "謝翱",
        "paragraphs": [
            "寺圖接異境，僧影濕香烟。",
            "落月安禪處，翻經置縣年。",
            "天河當夏白，泉水入杉懸。",
            "到此懷甌越，空家寄海邊。"
        ],
        "title": "夜宿江山寺",
        "id": "9091f62f-3523-4472-8f1b-2365fdf06d17"
    },
    {
        "author": "謝翱",
        "paragraphs": [
            "潄石清塵暑，雲深畏解携。",
            "寒巖蕭寺下，縣水薜陰西。",
            "鳥浴濕栖樹，花流晴下溪。",
            "謫龍聞呪起，奇服反初笄。"
        ],
        "title": "雪榻瀑布",
        "id": "879ddea9-e49c-4f15-bc51-662cf4066924"
    },
    {
        "author": "謝翱",
        "paragraphs": [
            "寺深留片石，山雨長苔新。",
            "昔日栖禪處，遺風想至人。",
            "錫前行虎獨，鍾後到猿頻。",
            "越客因逃暑，於茲喜掛巾。"
        ],
        "title": "虎石",
        "id": "d0fb2325-e3b0-4d87-b64f-80cd8e6aa2b3"
    },
    {
        "author": "謝翱",
        "paragraphs": [
            "寺南疏小沼，堤隠獺行蹤。",
            "杉影動寒水，夕陽藏半峰。",
            "清涵落鳥毳，寒怯病僧容。",
            "聞說初開日，鉢盂盛養龍。"
        ],
        "title": "寺南小池",
        "id": "a92b11a1-6342-4036-9a8b-3275cccf3203"
    },
    {
        "author": "謝翱",
        "paragraphs": [
            "入竹雲初翳，餘更警露禽。",
            "羈雌迷故侶，凉意滿西林。",
            "雨宿移枝暗，明翻下籜深。",
            "微吟觸幽興，離思不能任。"
        ],
        "title": "夏夜山房會宿賦得竹禽",
        "id": "0773bab9-53a7-4709-a0f0-6efb9ddd8f19"
    },
    {
        "author": "謝翱",
        "paragraphs": [
            "吳楚燈前侶，芭蕉海上身。",
            "凉宵知過雨，病葉與羈人。",
            "白屋愁看曉，滄洲宿語貧。",
            "西南多苦竹，應與越禽鄰。"
        ],
        "title": "芭蕉雨",
        "id": "00a52a27-2240-46ce-8e53-a78f944344ee"
    },
    {
        "author": "謝翱",
        "paragraphs": [
            "逢秋月再圓，不與復休眠。",
            "腦滿魚龍夜，精藏樹石年。",
            "嗅衣腥在水，窺戶影疑禪。",
            "長嘯望參伐，行來精舍邊。"
        ],
        "title": "中秋龍井翫月",
        "id": "6c222cc4-433b-406b-aa06-1c6110609d46"
    },
    {
        "author": "謝翱",
        "paragraphs": [
            "修行吳楚間，鶴去杳難攀。",
            "衰世已如此，愁身更入山。",
            "巢居避太歲，藥飯救羸顔。",
            "故友在江海，相思不得還。"
        ],
        "title": "夜坐呈韶卿",
        "id": "ce72eea0-24c9-497e-a856-ee163a10638b"
    },
    {
        "author": "謝翱",
        "paragraphs": [
            "他日憶逢君，林中訪恵勤。",
            "鹿麛行處見，流水別時聞。",
            "草沒秦人冢，山通越國雲。",
            "音書年歲失，莫訝白鷗群。"
        ],
        "title": "韶卿往烏傷寄劉元益",
        "id": "44f8b1da-e57a-4eba-ba75-395a3b26f83f"
    },
    {
        "author": "謝翱",
        "paragraphs": [
            "多君孝子里，雲物尚依然。",
            "歲晏木葉下，月明湖水邊。",
            "看圖須女分，對策亮陰年。",
            "到此若爲別，猶言贈馬鞭。"
        ],
        "title": "寄贈王僉判龍澤新之官廣陵",
        "id": "fb497d21-0529-4984-8db1-e5dbf535c398"
    },
    {
        "author": "謝翱",
        "paragraphs": [
            "籬菊是秋鄰，青蕤幾日新。",
            "忽逢初過節，相憶早衰人。",
            "囊枕離湘濕，分杯度嶺貧。",
            "想應無事業，遥念更沾巾。"
        ],
        "title": "十日菊寄所思",
        "id": "37882ea4-844c-4852-9728-1f87d596c5e5"
    },
    {
        "author": "謝翱",
        "paragraphs": [
            "他年疏上浮，早日此中投。",
            "汲飲當魚入，垂綸即𧈭遊。",
            "凈祠無血食，噀雨不腥流。",
            "僧語皆前事，人來盡別州。",
            "草諳長過雪，沙犯欲捐湫。",
            "至竟何依止，蒼茫難禱求。"
        ],
        "title": "野霞觀瀑",
        "id": "5702bd64-0546-4fc6-86c0-29806db7d4aa"
    },
    {
        "author": "謝翱",
        "paragraphs": [
            "鬢絲殘雪影，况復在塵埃。",
            "暮色隨鐘盡，年光逐水來。",
            "鄰逋燈下索，鄉夢戍邊回。",
            "明日聽春雨，渡江登越臺。"
        ],
        "title": "己丑除夜",
        "id": "aa10e703-12a2-4d45-99d7-2768750db810"
    },
    {
        "author": "謝翱",
        "paragraphs": [
            "椒柏多年樹，閑庭憶粵鄉。",
            "發春當獻歲，爲客未休糧。",
            "飲後憐衰齒，行南避忌方。",
            "星周元朔曆，時運可能忘。"
        ],
        "title": "元旦立春",
        "id": "dafc57ef-9555-433e-86a8-abe32908ccfd"
    },
    {
        "author": "謝翱",
        "paragraphs": [
            "自食嶼雲薇，聞君白接籬。",
            "謁靈隨社到，爲客寄音遲。",
            "瓢入新城水，舟回故渚祠。",
            "南衣離火浣，垢敝禁烟時。"
        ],
        "title": "寒食同方行父明中往淥渚舟中作寄東安方子仁",
        "id": "6800b337-0ba3-419f-974e-e209ec97829a"
    },
    {
        "author": "謝翱",
        "paragraphs": [
            "笋輿行萬山，中有十里亭。",
            "老樹祇一色，野公逾百齡。",
            "柴關當太白，藥氣近樵青。",
            "罔草粘枯翼，巢枝落退翎。",
            "期探幽谷水，共斸松根苓。",
            "艾納下天雨，塵風吹冥冥。"
        ],
        "title": "萬松道中望南太白",
        "id": "f08d60cc-d681-42ae-beea-f7c7d6aa848f"
    },
    {
        "author": "謝翱",
        "paragraphs": [
            "城中家斧冰，此地絕炎蒸。",
            "天食青童捧，龍居白氣升。",
            "暗燈猶宿火，寢服尚衷繒。",
            "客話從前事，書傳入內僧。",
            "風流今獨盡，雲物老相仍。",
            "凈榻搜凉卧，危闌入醉凭。",
            "雨師行下界，鳥夢識中乘。",
            "明發甬南去，他山逢智弘。"
        ],
        "title": "雨宿太白",
        "id": "8b42b4e5-a834-4cb5-8ddd-d2899c347dcf"
    },
    {
        "author": "謝翱",
        "paragraphs": [
            "于今祇老身，從昔少埃塵。",
            "失蜀年爲客，居山石作鄰。",
            "南遊宗竺法，西語問巴人。",
            "開戶藤花落，多浮茗椀春。"
        ],
        "title": "寄育王賢上人",
        "id": "a13059fc-7f46-4203-bbd5-0aa3d50b7127"
    },
    {
        "author": "謝翱",
        "paragraphs": [
            "孤身滯海垠，暑溽上南雲。",
            "歸日喜秋近，愁人畏夜分。",
            "坐凉依井氣，眠濕動星文。",
            "故友在山北，音書不得聞。"
        ],
        "title": "海亭夜坐",
        "id": "8e83997d-47c3-4800-b1d5-41604092ec7c"
    },
    {
        "author": "謝翱",
        "paragraphs": [
            "蛟門南去鳥，此地望迢迢。",
            "積濕侵幡黑，生寒入夢飄。",
            "見燈歸舶夜，聞偈解衣朝。",
            "土植皆爲藥，山枝不滿樵。",
            "暗光珠母徙，秋影石花消。",
            "擬候槎回漢，寧甘客老遼。",
            "却尋徐福島，因問秦皇橋。",
            "於彼看日出，羽旌焉可招。"
        ],
        "title": "採藥候潮山宿山頂精藍夜中望海",
        "id": "30bcf113-3076-4d1a-bc81-79fb34231e09"
    },
    {
        "author": "謝翱",
        "paragraphs": [
            "眠山枕斧柯，獨客愛盤阿。",
            "畏日生塵夢，尋仙到鳥窠。",
            "下方聞夕磬，南斗挂秋河。",
            "寢服侵雲卷，頮泉通瀑和。",
            "竇分滄海月，禪入沃洲歌。",
            "此地精靈聚，中宵弄薜蘿。"
        ],
        "title": "夜宿雪竇上方",
        "id": "36ab7899-fd06-433e-a11f-084e66463559"
    },
    {
        "author": "謝翱",
        "paragraphs": [
            "秋風嶽下城，海客見圖新。",
            "樹入舞雩里，水來浮磬濱。",
            "東封餘輦路，西狩問虞人。",
            "被髪逢夫子，狂歌作放民。"
        ],
        "title": "魯國圖詩",
        "id": "10a54446-20fa-4ca4-becf-637ea3cd9db7"
    },
    {
        "author": "謝翱",
        "paragraphs": [
            "修修古孝子，家移來水旁。",
            "母病食此水，母死葬其鄉。",
            "殺人自白吏，就家起爲郎。",
            "至今廟下草，猶带食水香。"
        ],
        "title": "董孝子墓",
        "id": "66609727-c2b8-4107-a6b8-3ff6990e51fc"
    },
    {
        "author": "謝翱",
        "paragraphs": [
            "禾黍何人爲守閽，落花臺殿暗銷魂。",
            "朝元閣下歸來燕，不見前頭鸚鵡言。"
        ],
        "title": "過杭州故宮二首  其一",
        "id": "910be0da-b7d2-4e68-938d-5a58268627d5"
    },
    {
        "author": "謝翱",
        "paragraphs": [
            "紫雲樓閣讌流霞，今日凄凉佛子家。",
            "殘照下山花霧散，萬年枝上挂袈裟。"
        ],
        "title": "過杭州故宮二首  其二",
        "id": "dd3bfd61-8364-4b86-9611-f2e90026f8a8"
    },
    {
        "author": "謝翱",
        "paragraphs": [
            "複道垂楊草欲交，武林無樹著凌霄。",
            "野猿引子移來住，覆盡花枝翡翠巢。"
        ],
        "title": "重過二首  其一",
        "id": "4d824eab-cf78-4e63-8058-de16e02d728e"
    },
    {
        "author": "謝翱",
        "paragraphs": [
            "隔江風雨動諸陵，無主園池草自春。",
            "聞說就中誰最泣，女冠猶有舊宮人。"
        ],
        "title": "重過二首  其二",
        "id": "62a2008d-7f05-4db9-b49b-f5229d40a75c"
    },
    {
        "author": "謝翱",
        "paragraphs": [
            "心遊太古後，轉覺此生浮。",
            "天外知何物，山中著得愁。",
            "岸花低草色，潮水逆江流。",
            "消盡盈虛裏，令人白盡頭。"
        ],
        "title": "野望",
        "id": "8e8ef771-0251-42b6-b13a-e7ba7b8e9530"
    },
    {
        "author": "謝翱",
        "paragraphs": [
            "天風下黄葉，山樹挂綠蓑。",
            "世情逐流水，東去無迴波。",
            "可與語人少，不成眠夜多。",
            "濕雲黏短髪，漂泊奈愁何。"
        ],
        "title": "無題",
        "id": "c6b33237-9f6e-4d08-97a9-f0123589b6fc"
    },
    {
        "author": "謝翱",
        "paragraphs": [
            "手觸殘紅頭懶梳，香隨蝴蝶上衣裾。",
            "暖風吹睡無言語，又向床頭看夢書。"
        ],
        "title": "春閨詞",
        "id": "b23f66ab-984a-4511-8a3b-dad68ffc66aa"
    },
    {
        "author": "謝翱",
        "paragraphs": [
            "冷却秦灰鬢已翁，紫芝歌罷落花風。",
            "若教一出無遺恨，莫入留侯準擬中。"
        ],
        "title": "四皓",
        "id": "0e07e96e-b4e2-49cb-8446-82c4c02fd60d"
    },
    {
        "author": "謝翱",
        "paragraphs": [
            "乾坤一楚囚，散髪向滄洲。",
            "詩病多於馬，身閒不似鷗。",
            "因看東去水，都是夜來愁。",
            "晚意落花覺，殘枝香更幽。"
        ],
        "title": "散髪",
        "id": "f0387764-de5c-4cb4-83db-acfc03cc8e5a"
    },
    {
        "author": "謝翱",
        "paragraphs": [
            "同來不同去，離別暗銷魂。",
            "閩浙若同水，遍舟送到門。"
        ],
        "title": "友人自杭回建寄別三首  其一",
        "id": "5d840796-a88f-4b21-b07c-200b4862e41e"
    },
    {
        "author": "謝翱",
        "paragraphs": [
            "潮信到巖瀨，水色過衢城。",
            "寄潮不寄水，潮去有回程。"
        ],
        "title": "友人自杭回建寄別三首  其二",
        "id": "fb49f0a8-bb1a-4122-81c1-915146c2414e"
    },
    {
        "author": "謝翱",
        "paragraphs": [
            "水到衢城盡，梅花上嶺生。",
            "不如寄明月，步步送君行。"
        ],
        "title": "友人自杭回建寄別三首  其三",
        "id": "a829f24d-a59c-4c1c-8a51-93ed6924e7dd"
    },
    {
        "author": "謝翱",
        "paragraphs": [
            "又冒晴絲向水涯，寒雲冉冉護巾紗。",
            "能知綠鬢幾回至，欲行黄冠此處家。",
            "已把掖垣等茅舍，不愁封禪對梅花。",
            "晚風吹袂過船去，看鶴上天衝碧霞。"
        ],
        "title": "孤山",
        "id": "67c42003-2cb7-4123-97c7-c2c2036b4b07"
    },
    {
        "author": "謝翱",
        "paragraphs": [
            "片片知何似，無根零亂花。",
            "任隨飛到處，不揀是誰家。",
            "縫密天如翳，擎深樹半斜。",
            "城中新酒貴，羈旅若爲賒。"
        ],
        "title": "雪",
        "id": "eaa7545c-3c92-4a7f-a1bf-512dd05e71b4"
    },
    {
        "author": "謝翱",
        "paragraphs": [
            "結草爲衣類鶴翎，初來一味服黄精。",
            "宮鶑幾處啣花出，猶向山中認得聲。"
        ],
        "title": "畫秦宮人",
        "id": "19bfcbc9-37b8-456e-8638-98eeb93d2448"
    },
    {
        "author": "謝翱",
        "paragraphs": [
            "待得𧔞蠶繭上絲，織成送女去還歸。",
            "支機本是寒砧石，留取秋深自搗衣。"
        ],
        "title": "織婦嘆",
        "id": "68e6f088-87a2-472e-aa50-0cfd96a5bc82"
    },
    {
        "author": "謝翱",
        "paragraphs": [
            "抱兒來拜月，去日爾初生。",
            "已自滿三歲，無人問五行。",
            "孤燈寒杵石，殘夢遠鐘聲。",
            "夜夜鄰家女，吹簫到二更。"
        ],
        "title": "商人婦",
        "id": "99e9194e-7aec-43e1-817e-c0aac937724d"
    },
    {
        "author": "謝翱",
        "paragraphs": [
            "擾擾忽半月，征衣雜市塵。",
            "頗疑湖上客，不是城中人。",
            "岸柳垂拂槳，山雲泫濕巾。",
            "明朝在何處，相怪墮凡身。"
        ],
        "title": "憶湖上",
        "id": "e34c24da-1111-404a-97b1-1f67b8316a43"
    },
    {
        "author": "謝翱",
        "paragraphs": [
            "典刑前一輩，言語尚風流。",
            "詩律縛不住，梅花惱得愁。",
            "雲烟今變滅，老病總宜休。",
            "喚醒菟裘夢，嚴城上雨秋。"
        ],
        "title": "悼古季清",
        "id": "8916b0c3-9309-4ee7-b604-0996b72ced6a"
    },
    {
        "author": "謝翱",
        "paragraphs": [
            "冷艷清香受雪知，雨中誰把蠟爲衣。",
            "蜜房做就花枝色，留得寒蜂宿不歸。"
        ],
        "title": "蠟梅",
        "id": "a5bc8076-c20d-4fa0-a95f-17648c112d31"
    },
    {
        "author": "謝翱",
        "paragraphs": [
            "萬里行可到，詩人吟到難。",
            "愁來時自語，寫出許誰看。",
            "月落望如失，山空坐更寒。",
            "此時多少意，欲別路漫漫。"
        ],
        "title": "留別顧君際",
        "id": "882320bd-8281-467b-8b65-7ecc5152454d"
    },
    {
        "author": "謝翱",
        "paragraphs": [
            "修月山人飯玉屑，瑶鴨騰騰何處熱。",
            "吳剛生愁樹合創，毫飄玉斧高枝折。",
            "此時待罪扣帝庭，素蛾騎蟾涕泪零。",
            "月中落子如雨星，至今收拾無六丁。"
        ],
        "title": "後桂花引",
        "id": "77d8b09b-0441-47c0-a9de-fb5e4f45cd75"
    },
    {
        "author": "謝翱",
        "paragraphs": [
            "吳山坊頂戴高祠，禁地凄凉江水悲。",
            "却是北人題記壁，迤南耆舊獨無詩。"
        ],
        "title": "吳山謁祠",
        "id": "0d70797c-e857-40c8-a1c6-9bbf8b299732"
    },
    {
        "author": "謝翱",
        "paragraphs": [
            "無求如有得，散策堤邊行。",
            "山碧眼花亂，水寒毛孔生。",
            "窮冬疑有雨，一雪却成晴。",
            "勞謝天涯月，相隨步入城。"
        ],
        "title": "雪後湖堤步歸",
        "id": "7a57ed75-f78a-4f03-a7ec-017849e653ce"
    },
    {
        "author": "謝翱",
        "paragraphs": [
            "春過江南問故家，孤根生夢半槎牙。",
            "到無香去飄成雪，未有葉來開盡花。"
        ],
        "title": "梅花二首  其一",
        "id": "fa089b71-41ef-4300-804b-521035af3b9c"
    },
    {
        "author": "謝翱",
        "paragraphs": [
            "吹老單于月一痕，江南知是幾黄昏。",
            "水仙冷落瓊花死，祇有南枝尚返魂。"
        ],
        "title": "梅花二首  其二",
        "id": "f27849d2-45be-43bc-aa7e-539b4857d7f7"
    },
    {
        "author": "謝翱",
        "paragraphs": [
            "北關到吳會，烟草亦詩情。",
            "飲少但知價，行疏數問程。",
            "天陰月不死，江闊水能生。",
            "別後不得寐，相思還二更。"
        ],
        "title": "往姑蘇與友人別杭州",
        "id": "9dfc0843-4d66-4612-a5df-2afa60ecc184"
    },
    {
        "author": "謝翱",
        "paragraphs": [
            "夜長春度夢，門雪擁笆籬。",
            "不倚成山積，情知有霽時。",
            "日高簷自雨，氣上瓦如炊。",
            "風過梅花濕，寒香只戀枝。"
        ],
        "title": "雪霽有感",
        "id": "edc645ca-67a5-4f95-8eb4-74270536bd45"
    },
    {
        "author": "謝翱",
        "paragraphs": [
            "山中道士服朝霞，二十修行別故家。",
            "留客一杯清苦蜜，蜂房知是近梅花。"
        ],
        "title": "山中道士",
        "id": "8d42e6bc-5e41-4e78-bbbb-890525f88d75"
    },
    {
        "author": "謝翱",
        "paragraphs": [
            "樵斧丁丁響翠微，頳肩半脫汗身衣。",
            "因來避雨巖前洞，裹得山蜂和蜜歸。"
        ],
        "title": "餘杭樵歌",
        "id": "48066776-5e31-46ac-9573-1daec269ac41"
    },
    {
        "author": "謝翱",
        "paragraphs": [
            "魂飛萬里程，天地隔幽明。",
            "死不從公死，生如無此生。",
            "丹心渾未化，碧血已先成。",
            "無處堪揮泪，吾今變姓名。"
        ],
        "title": "書文山卷後",
        "id": "f7c95614-0e6c-406e-aaa7-34e85e6a9b70"
    },
    {
        "author": "謝翱",
        "paragraphs": [
            "忘却寒溫語，相逢一揖休。",
            "十年只如此，今日若爲愁。",
            "月白夜亦晝，山寒春更秋。",
            "無情溪澗水，只是下灘流。"
        ],
        "title": "十年",
        "id": "0c1da981-0c1b-4903-8bd7-6de9ca3ef753"
    },
    {
        "author": "謝翱",
        "paragraphs": [
            "愁生山外山，恨殺樹邊樹。",
            "隔斷秋月明，不使共一處。"
        ],
        "title": "秋夜詞",
        "id": "3dfb45f7-e85b-498e-acf0-9070361f68f7"
    },
    {
        "author": "謝翱",
        "paragraphs": [
            "歲月安有限，利名心未灰。",
            "雪飛今夜止，潮去隔年來。",
            "交友窮中見，江山盡處回。",
            "家人誰念道，耳熱不因杯。"
        ],
        "title": "除夜舟中遇雪",
        "id": "f05f28c4-5564-4528-8367-affb1ea82655"
    },
    {
        "author": "謝翱",
        "paragraphs": [
            "東望拜潮水，無家在客船。",
            "一來仍一往，今日又今年。",
            "有信從天外，緣聲到枕邊。",
            "海門春樹暖，吹浪起晴烟。"
        ],
        "title": "元旦舟中聽潮",
        "id": "d640a304-d501-4992-87d1-c243039cbcd3"
    },
    {
        "author": "謝翱",
        "paragraphs": [
            "遺像雙臺下，結廬烟水傍。",
            "子孫今幾世，風雨半他鄉。",
            "山靜雲眠影，葉乾蟲食香。",
            "高名故相壓，吟苦不成章。"
        ],
        "title": "鸕鷀步尋方元英故居",
        "id": "01008a0c-9ed0-4c66-ba92-42fc5f2771cc"
    },
    {
        "author": "謝翱",
        "paragraphs": [
            "青山何處似，疑是剡溪傍。",
            "採篛無人到，生莎滿徑荒。",
            "水交難辨色，花和不同香。",
            "歸路逢樵子，麻衣草結裳。"
        ],
        "title": "青篛亭",
        "id": "9fbf2c1c-c725-4006-9cdd-6430eaa1951d"
    },
    {
        "author": "謝翱",
        "paragraphs": [
            "綠陰深處問天涯，黄鳥聲中見酒家。",
            "樹上猢猻摘殘果，向來纔見是春花。"
        ],
        "title": "題酒家壁",
        "id": "38df19f2-d8da-49ff-9732-bc7662d9b2d9"
    },
    {
        "author": "謝翱",
        "paragraphs": [
            "舟中隔歲話，偪仄信誰從。",
            "山带去年雪，春來何處峰。",
            "移軍增野竈，落磧減機舂。",
            "明日金華洞，牧羊尋故蹤。"
        ],
        "title": "正三立春",
        "id": "b9d73226-ccb6-4fc5-be83-33dd1f9e1db0"
    },
    {
        "author": "謝翱",
        "paragraphs": [
            "散策亂山雲，值此山林友。",
            "種松高及身，掃葉落隨手。",
            "斫盡松上枝，縛作山中帚。",
            "夜夜對西峰，明月生戶牖。"
        ],
        "title": "贈山中友",
        "id": "87f678dd-4e89-41ca-8932-c8c9b0c94f18"
    },
    {
        "author": "謝翱",
        "paragraphs": [
            "五里兒女步，虛沙映斷筇。",
            "雲支半山石，帆席上溪風。",
            "數雁憐身隻，聞鵑願耳聾。",
            "市橋東半榻，側影夕陽中。"
        ],
        "title": "沙岸登舟",
        "id": "890e5b6c-f9cd-4cdf-b070-8d4fb90d88c5"
    },
    {
        "author": "謝翱",
        "paragraphs": [
            "松樹落釵股，曉行猶見燈。",
            "圓亭方井水，老寺少年僧。",
            "澗響夜疑雨，雲寒春欲冰。",
            "山僮錯相認，應道我來曾。"
        ],
        "title": "僧房疥壁",
        "id": "6df8f0d9-7d1d-462c-b817-e0d2d49e2815"
    },
    {
        "author": "謝翱",
        "paragraphs": [
            "宿火石中取，人烟隔斷霞。",
            "盜侵鄰壤粟，女寄外翁家。",
            "野樹刺生葉，枯松藤纏花。",
            "老翁頭未白，相對話天涯。"
        ],
        "title": "山居",
        "id": "bf01e4ed-dd1e-4fdd-98aa-c64259f5d607"
    },
    {
        "author": "謝翱",
        "paragraphs": [
            "鼎湖只在柱峰上，地險山空不可家。",
            "山下人居五六月，天風吹雨碧荷花。"
        ],
        "title": "望仙都山二首  其一",
        "id": "af5b739d-f19b-46a8-ad89-be6f2d2e458a"
    },
    {
        "author": "謝翱",
        "paragraphs": [
            "道人誦經半峰下，洞裏山神不敢歸。",
            "我欲乘風到峰頂，擘翻荷葉作蓑衣。"
        ],
        "title": "望仙都山二首  其二",
        "id": "844c4c29-c0c4-4ea3-9006-b831166f454e"
    },
    {
        "author": "謝翱",
        "paragraphs": [
            "礧磈復崔嵬，晴雲撥不開。",
            "鐘聞上界響，石自太湖來。",
            "靈草擣爲藥，寒松燼作煤。",
            "欲窮登覽興，未到已徘徊。"
        ],
        "tags": [
            "太湖"
        ],
        "title": "疊山",
        "id": "c371ac74-229e-43e8-a6b6-702c16eecc07"
    },
    {
        "author": "謝翱",
        "paragraphs": [
            "無家借燕住，離別又經年。",
            "客館依山上，春分到社前。",
            "雨來換宿水，雲起暗晴川。",
            "颯颯吹衣带，因風問去船。"
        ],
        "title": "社前",
        "id": "23b76c8e-a6f3-4faf-9fef-fdae6b80a7f0"
    },
    {
        "author": "謝翱",
        "paragraphs": [
            "數聲清磬出晴暮，落木人家散烟霧。",
            "風送年年江上潮，白雲生根吹不去。"
        ],
        "title": "艤舟江心寺",
        "id": "d43b165b-9a3d-4b5f-9c70-e6881ff0ad3a"
    },
    {
        "author": "謝翱",
        "paragraphs": [
            "歲月記不得，曾行此處村。",
            "日欹眠石影，樹長蝕藤根。",
            "晚羨棲猿鳥，春來問子孫。",
            "勞生空可說，不是欲忘言。"
        ],
        "title": "歲月",
        "id": "591f416b-779f-4c1f-9a07-f3f991bac848"
    },
    {
        "author": "謝翱",
        "paragraphs": [
            "罨畫溪頭歛翠眉，綠楊扶起又低垂。",
            "春風盡與花爲主，不解庭前百結枝。"
        ],
        "title": "霅女吟",
        "id": "1a97727e-a8ba-4ae0-834f-d249ca61f755"
    },
    {
        "author": "謝翱",
        "paragraphs": [
            "昆吾莫邪輕毛錐，平生故人皆引去。",
            "剡溪之皙絳邑黔，獨與石君作一處。",
            "中書間起免冠謝，輒被溺冠仍嫚駡。",
            "見幾自媿後穆生，正恐髠舂不與赦。",
            "有時怒髪豎相如，熟視蒙恬挽其鬚。",
            "泓尤淪棄敢自愛，老龜支床息猶在。",
            "荆山風雨朝暮號，璞在吾懷足何罪。",
            "恨不雪恥酬諸姬，背水一戰漢爲池。",
            "楮生不改舊邊幅，三褫何但高閣束。",
            "客卿騎項百折磨，猶恐玄能赤吾族。",
            "此時不平義重生，陽城裂麻欲死爭。",
            "平生國士立橋下，誓死守此漆身啞。"
        ],
        "title": "文房四友歎",
        "id": "efe0be11-bf11-48de-8fbd-937d4d309750"
    },
    {
        "author": "謝翱",
        "paragraphs": [
            "燕子來時人送客，不堪離別淚沾衣。",
            "如今爲客秋風裏，更向人家送燕歸。"
        ],
        "title": "秋社寄山中故人",
        "id": "13ab21bc-d676-4ce0-9058-9167c0cf7552"
    },
    {
        "author": "謝翱",
        "paragraphs": [
            "魂朝往兮何極，莫歸來兮關塞黑，化爲朱鳥兮有咮焉食。"
        ],
        "title": "登西臺作楚歌招文丞相魂",
        "id": "842bb68f-a334-4b34-8898-b746e141f5b4"
    },
    {
        "author": "謝翱",
        "paragraphs": [
            "我赴薊門，我心何苦。",
            "我本南人，我行北土。",
            "視彼翼軫，客星光光。",
            "自陪輦轂，久涉戎行。",
            "靡歲不戰，何兵不潰。",
            "偷生有慼，就死無罪。",
            "莽莽黄沙，依依翠華。",
            "我皇何在，忍恤我家。"
        ],
        "title": "續琴操哀江南 我赴薊門四之一",
        "id": "2e4ea5a7-fa62-4e11-ae5c-a511fcaa593a"
    },
    {
        "author": "謝翱",
        "paragraphs": [
            "瞻彼江漢，截淮及楚。",
            "起兵海隈，亡命無所。",
            "枕戈待旦，憤不顧身。",
            "我視王室，誰非國人。",
            "噫嘻昊天，使汝縲絏。",
            "姦黨心寒，健兒膽裂。",
            "黄河萬里，冰雪峨峨。",
            "爾死得死，我生謂何。"
        ],
        "title": "續琴操哀江南 瞻彼江漢四之二",
        "id": "d97ecd99-1958-4d0b-9d68-8824b7ce1707"
    },
    {
        "author": "謝翱",
        "paragraphs": [
            "我操南音，爰𮠨我酒。",
            "風摧我裳，冰裂我手。",
            "薄送于野，曷云同歸。",
            "自貽伊阻，不得奮飛。",
            "持此盈觴，化爲別淚。",
            "昔也姬姜，今焉憔悴。",
            "山高水遠，無相見時。",
            "各保玉體，將死爲期。"
        ],
        "title": "續琴操哀江南 我操南音四之三",
        "id": "30a3a1f1-ffdd-4e42-b4fe-00f7ca1815b3"
    },
    {
        "author": "謝翱",
        "paragraphs": [
            "興言自古，使我速老。",
            "麋鹿是游，姑蘇荒草。",
            "起秣我馬，裴回舊鄉。",
            "江山不改，風景忘亡。",
            "誰觸塵埃，不見日月。",
            "梨園雲散，羽林鳥沒。",
            "吞聲躑躅，悲風四來。",
            "爾非遺民，胡獨不哀。"
        ],
        "title": "續琴操哀江南 興言自古四之四",
        "id": "7a346493-27c6-4ae3-98eb-1bb4f7c3f389"
    },
    {
        "author": "謝翱",
        "paragraphs": [
            "風烟回首失，歲月但尋常。",
            "忠義行衰世，淒凉在異鄉。",
            "春流荒禹蹟，天淚濕句芒。",
            "擬剪園中韭，携籃有跛臧。"
        ],
        "title": "立春日同陳有之步至賀家湖",
        "id": "99096a5b-79b9-494e-a38a-8cca70f35811"
    },
    {
        "author": "謝翱",
        "paragraphs": [
            "野鹿銜花見却馴，山人采葯避徭征。",
            "塵中劍米無炊甑，自洗黄精九曝蒸。"
        ],
        "title": "黄精",
        "id": "847720c2-7472-403b-b11f-b0b08e450a27"
    },
    {
        "author": "謝翱",
        "paragraphs": [
            "風吹軟桂枝，下掃西南氛。",
            "壇中仙人影，冉冉化爲雲。"
        ],
        "title": "西巖 天壇",
        "id": "3e8192b9-1951-49ce-9edf-0bb897a042b4"
    },
    {
        "author": "謝翱",
        "paragraphs": [
            "朝從雙扉出，莫從雙扉還。",
            "狂風吹山花，落我衣袖間。"
        ],
        "title": "西巖 天扉",
        "id": "5bc25722-8cdb-42d4-a36e-acbd48af9b72"
    },
    {
        "author": "謝翱",
        "paragraphs": [
            "麻姑東南別，衣袂濕空翠。",
            "雪中米黄花，願餉西南使。"
        ],
        "title": "西巖 雪壁",
        "id": "8f427128-b26d-4b43-8859-5a4cff175151"
    },
    {
        "author": "謝翱",
        "paragraphs": [
            "山人挂綠蘿，亂後到人多。",
            "夜久積空翠，天深聞櫂歌。",
            "禱龍疑井厭，看鶴值仙過。",
            "搔首愁紛白，無窮奈此何。"
        ],
        "title": "烟蘿洞",
        "id": "0be31fdb-f2d7-4a73-a61e-ec8db2985296"
    },
    {
        "author": "謝翱",
        "paragraphs": [
            "天柱西南隅，開窗見雪初。",
            "野泉過濕竹，仙鳥下巢樗。",
            "草長平新塹，門閒閉舊居。",
            "他年賓從在，誰得入鷗書。"
        ],
        "title": "寄王監簿英孫",
        "id": "0746c1b1-f399-4e20-a3c7-d07ff51daa12"
    },
    {
        "author": "謝翱",
        "paragraphs": [
            "金蓉山上雲采采，白麟溪前水歸海。",
            "溪中赤文長鯉魚，恨無神翅謁龍威。",
            "廣陵城頭大風急，吹散遊魂歸未得。",
            "不結瓊英后土祠，當充蘭佩離騷國。",
            "富貴易奪生莫移，誰肯殺身爲聯枝。",
            "鶺鴒原上赴急難，我有冠裳可不如。",
            "子孫至今無裂籍，六代傳來猶一日。",
            "白頭秀才誇能文，得似君家好弟昆。"
        ],
        "title": "義門曲",
        "id": "ca068aad-3dd9-4e9d-a506-8a079e5168f2"
    },
    {
        "author": "謝翱",
        "paragraphs": [
            "莫因梅柳憶西湖，且守仙華小隠居。",
            "霜木絕憐諸老盡，雨燈動是十年疏。",
            "休官陶令長思友，陋巷嵇康懶報書。",
            "衣食有餘休浪出，我愁無地可耕漁。"
        ],
        "tags": [
            "西湖"
        ],
        "title": "寄韶卿",
        "id": "a1675ac4-7e1b-40bd-b93d-8e67edfd34a5"
    },
    {
        "author": "謝翱",
        "paragraphs": [
            "黄山三十六點雲，中秘幽奇世人未見猶未聞。",
            "混沌乍開始自大唐國，易黟爲黄而附軒轅鍊丹盟仙群。",
            "天都蓮花突兀直入青雲上，諸峰吐烟噴雪如波之蕩漾平天矼。",
            "是蛟龍飛舞變幻而莫測，下有海深萬丈空洞氤氳雲吼浪。",
            "更有仙燈諸洞九龍諸潭仙橋月塔諸勝蹟。",
            "君今策杖蠟屐走險一一當遍歷，須令向禽宗炳之輩嘆羨而莫及。"
        ],
        "title": "送張士達遊黄山歌",
        "id": "aeb2da5c-9118-424d-945e-b16e90ec821c"
    },
    {
        "author": "謝翱",
        "paragraphs": [
            "謝豹花開桑葉齊，戴勝芊生藥草肥，九鎖山人歸未歸。"
        ],
        "title": "句",
        "id": "49e3bf7f-c2d4-4dc4-84dd-6e701ae7c1f1"
    },
    {
        "author": "羅公升",
        "paragraphs": [
            "團扇初辭暑，虛簷恰受風。",
            "簾花孤月冷，秋在不聲中。"
        ],
        "title": "新秋",
        "id": "fabe9f52-0c9c-4c39-b2ea-944c79600e4e"
    },
    {
        "author": "羅公升",
        "paragraphs": [
            "日中有癡烏，食日療饑腹。",
            "不省日無光，此身難駐足。"
        ],
        "title": "禽言 日中烏",
        "id": "8aad21d1-f78a-494b-8512-a4a022f4cd52"
    },
    {
        "author": "羅公升",
        "paragraphs": [
            "人誰獨無母，汝母良可悲。",
            "汝飽詎幾乎，亦有生子時。"
        ],
        "title": "禽言 梟",
        "id": "d5787bf7-3bca-4fce-877c-4980b91c736b"
    },
    {
        "author": "羅公升",
        "paragraphs": [
            "月黑衆慝起，夜鶴乘時呼。",
            "懸知不足畏，奈此淵中□。"
        ],
        "title": "禽言 夜鶴",
        "id": "3671ffa9-58bb-4efe-bbdf-6eb8d83d142c"
    },
    {
        "author": "羅公升",
        "paragraphs": [
            "錢塘八月潮，勝絕聞古今。",
            "吳兒識潮耳，不識潮中心。"
        ],
        "title": "秋懷  其一",
        "id": "2b9814b8-920d-4d6c-94f9-399a7cee1ffc"
    },
    {
        "author": "羅公升",
        "paragraphs": [
            "空庭下梧葉，欲靜聞疏雨。",
            "幽懷耿無寐，鄰客終夜語。"
        ],
        "title": "秋懷  其二",
        "id": "2d011971-b571-4bd8-b0e7-b1eeaac754e0"
    },
    {
        "author": "羅公升",
        "paragraphs": [
            "帝曆千年統，神州百代居。",
            "但看今日事，莫信古人書。"
        ],
        "title": "雜詠  其一",
        "id": "6f6d9640-5acb-483c-aacb-841b4026ae6a"
    },
    {
        "author": "羅公升",
        "paragraphs": [
            "胡羯寧知分，中原欲並驅。",
            "設兵生建武，堪與赤眉俱。"
        ],
        "title": "雜詠  其二",
        "id": "2ac60efe-ba03-4d49-ae32-ce99b5431a77"
    },
    {
        "author": "羅公升",
        "paragraphs": [
            "詭御羞禽獲，隨車忍獸呼。",
            "爲敺須桀紂，競逐欠陳吾。"
        ],
        "title": "觀獵",
        "id": "65b4aea8-bf37-4ea3-8981-86468c70804b"
    },
    {
        "author": "羅公升",
        "paragraphs": [
            "囷粟分公瑾，千金壽仲連。",
            "山人不須此，再拜菊花前。"
        ],
        "title": "謝松野叔惠菊",
        "id": "71424d9e-6cab-4d70-9c96-a7cd8a2b09d0"
    },
    {
        "author": "羅公升",
        "paragraphs": [
            "往歲貪奇覽，今年遂考槃。",
            "門前溪一髪，我作五湖看。"
        ],
        "title": "溪上",
        "id": "85cf214f-e18d-4457-bc1f-a36de1d68ac2"
    },
    {
        "author": "羅公升",
        "paragraphs": [
            "庭幽蟄談口，燭盡輟書卷。",
            "牆外醉客喧，堪憎更堪羨。"
        ],
        "title": "冬夜獨坐",
        "id": "eeebfdad-2fd1-4096-93da-e06ff5674711"
    },
    {
        "author": "羅公升",
        "paragraphs": [
            "塵欺雙鬢少，春寄一枝多。",
            "爲報花神道，晴天載酒過。"
        ],
        "title": "次韻槐姪送花",
        "id": "290163cf-2f4b-4374-88bb-f698ba1cc2f7"
    },
    {
        "author": "羅公升",
        "paragraphs": [
            "吟昔從軍瘦，生涯出仕空。",
            "山中破茅屋，日日是秋風。"
        ],
        "title": "七絕句  其一",
        "id": "c412bfe4-5b6f-4080-8a93-a67bca1d6705"
    },
    {
        "author": "羅公升",
        "paragraphs": [
            "天豈私貧我，看書每自疑。",
            "寸心即知己，不用世人知。"
        ],
        "title": "七絕句  其二",
        "id": "c27044c2-fc44-40bd-8456-a2d16991893e"
    },
    {
        "author": "羅公升",
        "paragraphs": [
            "賈生空痛哭，漢吏孰分憂。",
            "謾倚天爲命，天命不自由。"
        ],
        "title": "七絕句  其三",
        "id": "a1c6a04f-aaa5-4a7e-a0c9-6e3f07788577"
    },
    {
        "author": "羅公升",
        "paragraphs": [
            "群盜田夫耳，兵疲萬骨枯。",
            "千年干羽事，只道聖人迂。"
        ],
        "title": "七絕句  其四",
        "id": "88b19281-17fe-4b98-b7dc-ef060210a750"
    },
    {
        "author": "羅公升",
        "paragraphs": [
            "水旱關何事，兵凶孰汝憐。",
            "但尋師辟穀，莫誤客求田。"
        ],
        "title": "七絕句  其五",
        "id": "b700799d-7bc2-49e7-be83-24d06627e3a4"
    },
    {
        "author": "羅公升",
        "paragraphs": [
            "橐重馿鳴苦，村空鬼哭悲。",
            "黄華存大體，不肯問狐狸。"
        ],
        "title": "七絕句  其六",
        "id": "c5297252-283b-4025-a74f-4733869821b4"
    },
    {
        "author": "羅公升",
        "paragraphs": [
            "本是山林物，中間一念差。",
            "稻粱今懶種，况乃種桃花。"
        ],
        "title": "七絕句  其七",
        "id": "1c2a712e-824d-42d1-9846-73189c53ecfc"
    },
    {
        "author": "羅公升",
        "paragraphs": [
            "目斷歸帆急，無身可得追。",
            "親庭如有問，依說鬢成絲。"
        ],
        "title": "送歸使絕句  其一",
        "id": "69777022-ec0f-4bd0-9e7c-33e1cd45f0f9"
    },
    {
        "author": "羅公升",
        "paragraphs": [
            "東老真仙者，神遊八極周。",
            "此行滄海上，定得拜蒼虯。"
        ],
        "title": "送歸使絕句  其二",
        "id": "38ef46d2-8386-4296-ae27-cf0a8a2cf34c"
    },
    {
        "author": "羅公升",
        "paragraphs": [
            "百年詩禮訓，惟彝仲容賢。",
            "慎勿如癡叔，膏明適自煎。"
        ],
        "title": "送歸使絕句  其三",
        "id": "3261f12c-3430-47b9-ada4-c09b19e6d82b"
    },
    {
        "author": "羅公升",
        "paragraphs": [
            "梁楚連天闊，江湖接海浮。",
            "故人相憶夜，風雨定何州。"
        ],
        "title": "送歸使絕句  其四",
        "id": "60d3afbc-b0c4-4c47-9ef2-6a8b697c9782"
    },
    {
        "author": "羅公升",
        "paragraphs": [
            "魚鱉甘貽禍，雞豚飽自焚。",
            "莫云鷗鷺宿，饞口不饒君。"
        ],
        "title": "送歸使絕句  其五",
        "id": "e188eddd-bb72-4c52-8921-6be8adc7b9c9"
    },
    {
        "author": "羅公升",
        "paragraphs": [
            "手植東臯松，勿遣樵牧經。",
            "他時化鶴歸，要斵千年苓。"
        ],
        "title": "送歸使絕句  其六",
        "id": "da882bce-6e1b-4d3d-8fb2-26919f2c0ed7"
    },
    {
        "author": "羅公升",
        "paragraphs": [
            "人問我何之，我以此詩對。",
            "雲飛百川流，只在天地內。"
        ],
        "title": "送歸使絕句  其七",
        "id": "034eed00-3897-4be0-abac-0c4dbfddc087"
    },
    {
        "author": "羅公升",
        "paragraphs": [
            "聲滿對松縣，功成浮海船。",
            "去隨騎鶴侶，歸訪擘鱗仙。",
            "馬首吟情溢，鴛屏別夢牽。",
            "相思不憚暑，計日話燈前。"
        ],
        "title": "送介翁兄自揚州還南城",
        "id": "8d05a4af-743a-44d3-8a8b-a9a7681c079e"
    },
    {
        "author": "羅公升",
        "paragraphs": [
            "憶昔垂髫日，相期志已深。",
            "國家當日事，父母此時心。",
            "劫火分南北，秋風隔古今。",
            "病軀可堪此，無淚足沾襟。"
        ],
        "title": "挽章",
        "id": "12a1aaec-f240-472d-80d8-7d7864023140"
    },
    {
        "author": "羅公升",
        "paragraphs": [
            "負却征塵債，飄零迄未休。",
            "孤蓬江貯夢，深巷雨添愁。",
            "山色分濃淡，禽聲互去留。",
            "班超亦良苦，萬里覓封侯。"
        ],
        "title": "旅坐",
        "id": "6a7c5c16-bac7-4ef0-9502-4517b63cd586"
    },
    {
        "author": "羅公升",
        "paragraphs": [
            "試問南來雁，何時戰馬閑。",
            "古聞侵柳塞，今見入梅關。",
            "南海潮方怒，西江士不還。",
            "凄凉廣州婦，萬里沒燕山。"
        ],
        "title": "所聞",
        "id": "dc952ffe-34b7-48e3-86ce-1cb220290e16"
    },
    {
        "author": "羅公升",
        "paragraphs": [
            "遠樹嵐煙合，孤村落照橫。",
            "江從前日濁，山似去年青。",
            "暝色鴉分去，羈愁蛩說成。",
            "乾坤久蕭瑟，消息聽鴻聲。"
        ],
        "title": "秋望",
        "id": "3f13a911-72e2-4fb0-a6eb-bd913d9ff49a"
    },
    {
        "author": "羅公升",
        "paragraphs": [
            "牢落歲時晚，天寒遊子悲。",
            "相幾如趙壹，舌不救張儀。",
            "夢短雞聲急，心飛雁足遲。",
            "亂愁已堪織，零雨更如絲。"
        ],
        "title": "牢落",
        "id": "1a11b23f-aaf8-4f21-bb27-da4df699e1cc"
    },
    {
        "author": "羅公升",
        "paragraphs": [
            "楚稻中秋熟，珠璣椀面浮。",
            "已諳藜藿味，敢作稻粱謀。",
            "農業年年減，官征日日稠。",
            "憑誰寄焦飯，少慰倚門憂。"
        ],
        "title": "嘗稻",
        "id": "1f61067a-fad1-489a-9678-d77bfa31976e"
    },
    {
        "author": "羅公升",
        "paragraphs": [
            "舊日方山子，凄凉寄一簞。",
            "蟲聲來倦枕，秋思入凭闌。",
            "已是肱三折，那堪指一彈。",
            "中宵更風雨，誰念客氈寒。"
        ],
        "title": "秋懷",
        "id": "8e693e76-24c2-4866-b30b-6f315cdaca59"
    },
    {
        "author": "羅公升",
        "paragraphs": [
            "詩工窮鬼妬，貌古俗人譏。",
            "達士何榮辱，閒官更是非。",
            "面無三已慍，身带一癯歸。",
            "已試囊中法，春田玉正肥。"
        ],
        "title": "送劉玉田通判歸山",
        "id": "c18cf993-3cb5-479b-b1fb-f2b59e6e1c35"
    },
    {
        "author": "羅公升",
        "paragraphs": [
            "入彀西山月，驪駒幾屬行。",
            "如君今又別，令我若爲情。",
            "句入歸舟好，蛩憎客夢成。",
            "梅邊會相見，風樹莫離聲。"
        ],
        "title": "送同邸劉學古",
        "id": "e7a3738b-bf20-42c4-bd15-bb7d93975196"
    },
    {
        "author": "羅公升",
        "paragraphs": [
            "當年鄒魯地，弦誦久無聲。",
            "刀筆迂顔閔，章縫羨甲兵。",
            "谷陵朝暮改，日月古今明。",
            "歲晚高皇帝，猶難致兩生。"
        ],
        "title": "東平府文廟規模頗壯其中亦有儒生十數然無一可語者",
        "id": "360ec4f5-4d31-4842-ac8e-5d59f16f8bd6"
    },
    {
        "author": "羅公升",
        "paragraphs": [
            "十里南來道，初逢第一州。",
            "地因蘇子重，江替老瞞羞。",
            "路轉淮山□，天開楚岸浮。",
            "吾無赤壁賦，聊亦駕扁舟。"
        ],
        "title": "黄州",
        "id": "05271a95-3cf7-4ddf-ad26-31d115a5b3c7"
    },
    {
        "author": "羅公升",
        "paragraphs": [
            "旅食逄寒食，風聲佐雨聲。",
            "野墳猶有主，客舍若爲情。",
            "家近心逾切，囊空眼便生。",
            "廬山如不過，此去信無名。"
        ],
        "tags": [
            "庐山"
        ],
        "title": "江州寒食",
        "id": "0a1e5938-40a6-44d3-9366-853454b30e5e"
    },
    {
        "author": "羅公升",
        "paragraphs": [
            "義氣凌秋日，高懷亙海雲。",
            "古人如取友，天下獨逄君。",
            "暑退顔何似，書疏夢却勤。",
            "木瓜何以報，明月爲君分。"
        ],
        "title": "寄蕭高風",
        "id": "e5311ac1-e77a-490d-94e0-62b74b59cd7e"
    },
    {
        "author": "羅公升",
        "paragraphs": [
            "大父平生友，惟公意莫違。",
            "山嵇欣月托，張許竟同歸。",
            "光嶽留英笑，陽秋見是非。",
            "終天臣子淚，今日重沾衣。"
        ],
        "title": "挽何見山  其一",
        "id": "8fad74e8-d1d7-4f10-bb83-c199e5506f3c"
    },
    {
        "author": "羅公升",
        "paragraphs": [
            "試手聞絃化，焦頭諭檄馳。",
            "鵬方從海運，鰲已戴山移。",
            "虛哭玄元廟，還賡鷲嶺詩。",
            "寥寥島中客，不負故王知。"
        ],
        "title": "挽何見山  其二",
        "id": "7fbdd35a-ac43-4230-b624-b0cafbb6cc28"
    },
    {
        "author": "羅公升",
        "paragraphs": [
            "世故年年別，人煙處處非。",
            "詩從出山俗，客已及門稀。",
            "凱入猶聞警，場登更苦饑。",
            "乾坤多事在，未許製荷衣。"
        ],
        "title": "世故",
        "id": "2bf64d05-a9b2-4da6-9b1c-abf1dc5c7ded"
    },
    {
        "author": "羅公升",
        "paragraphs": [
            "雨急啼鴉切，山昏去客奔。",
            "竄身楚南極，獨立鄭東門。",
            "卜處無神珓，招餘有斷魂。",
            "死生毫髪事，不足累乾坤。"
        ],
        "title": "辟地  其一",
        "id": "d34a1913-d529-423c-b9c3-bfa82e17b981"
    },
    {
        "author": "羅公升",
        "paragraphs": [
            "四海風濤日，誰歟柱急流。",
            "山東雄劇孟，薊北化田疇。",
            "氣靜天閽晚，星沉戍角秋。",
            "如君關氣數，寧不重嫠憂。"
        ],
        "title": "辟地  其二",
        "id": "2ee72e4f-c9b6-4475-b4ca-c138e933f8c4"
    },
    {
        "author": "羅公升",
        "paragraphs": [
            "斗粟將誰憾，關弓只自憐。",
            "竟成瓜蔓摘，深愧棣華翩。",
            "甘苦同三月，幽明冀百年。",
            "衰宗更如此，愁絕古松烟。"
        ],
        "title": "聞息有變",
        "id": "4a9c5315-b4d7-481c-812e-ced27cfe1350"
    },
    {
        "author": "羅公升",
        "paragraphs": [
            "乍喜平安報，俄增放逐愁。",
            "親闈萬里老，客境四時秋。",
            "意往形空在，詩成影自酬。",
            "東風巖瀨在，不是欠扁舟。"
        ],
        "title": "得家問  其一",
        "id": "b4664846-a695-4aae-a2db-77f9ac80c5ba"
    },
    {
        "author": "羅公升",
        "paragraphs": [
            "萬里平泉夢，誰憐創業難。",
            "已聞封樹伐，敢惜賜書殘。",
            "鷹擊寧論飽，烏棲不奈寒。",
            "長平門下客，知復幾任安。"
        ],
        "title": "得家問  其二",
        "id": "b99d2739-c1bb-4925-b85f-f1c5aac331f3"
    },
    {
        "author": "羅公升",
        "paragraphs": [
            "蓬萊宮闕五雲端，太液冰澌不敢寒。",
            "須信帝家春事早，勾芒昨夜引春班。"
        ],
        "title": "春日皇帝閣  其一",
        "id": "4280955b-c442-4d8f-ae22-a13e0d3b304b"
    },
    {
        "author": "羅公升",
        "paragraphs": [
            "太液池邊數樹紅，年年先得占春風。",
            "那知萬物含仁義，都在君王一笑中。"
        ],
        "title": "春日皇帝閣  其二",
        "id": "e3f9e585-8283-44aa-a439-be1af104f555"
    },
    {
        "author": "羅公升",
        "paragraphs": [
            "化日舒長萬國陶，南風古韻入絃高。",
            "天心廣大乾坤小，添得神遊一兩遭。"
        ],
        "title": "端午皇帝閣",
        "id": "27ec4f98-afee-4195-87ec-67de4d87dc9d"
    },
    {
        "author": "羅公升",
        "paragraphs": [
            "坤元布氣本無私，載物功深世不知。",
            "天上春回椒殿暖，春風纔入萬年枝。"
        ],
        "title": "春日皇后閣",
        "id": "b0580c72-0adc-4964-956c-510bef4b6b8c"
    },
    {
        "author": "羅公升",
        "paragraphs": [
            "君王著意在經帷，無復瓊林宴賞時。",
            "從此六宮休鬬草，碧紗窗下讀毛詩。"
        ],
        "title": "春日夫人閣",
        "id": "5ac8ab8c-4793-4ad6-a2bd-cc097076750d"
    },
    {
        "author": "羅公升",
        "paragraphs": [
            "黄金角黍照盤明，秋月弓灣鬬彩贏。",
            "應是君王方右武，內家仙子亦知兵。"
        ],
        "title": "端午夫人閣",
        "id": "644572f6-78f2-490c-a3d1-152ca9f0c79a"
    },
    {
        "author": "羅公升",
        "paragraphs": [
            "夫戍關西妾在東，東西何處望相從。",
            "只應兩處秋宵夢，萬一關頭得暫逢。"
        ],
        "title": "戍婦",
        "id": "115b30ea-58f1-43b3-8bf9-90f439c654b4"
    },
    {
        "author": "羅公升",
        "paragraphs": [
            "竹葉垂黄雨露偏，羞緣買賦費金錢。",
            "有緣會有承恩日，莫遣蛾眉減去年。"
        ],
        "title": "和宮怨",
        "id": "fc583a50-c7dd-4df9-87ee-2c288c64d23d"
    },
    {
        "author": "羅公升",
        "paragraphs": [
            "人在幽窗柳在闌，樓頭杜宇一聲殘。",
            "夢魂驚斷梨花月，寂寞五更風雨寒。"
        ],
        "title": "春晚",
        "id": "32b44b17-cb8a-4d75-a514-a426b0079e86"
    },
    {
        "author": "羅公升",
        "paragraphs": [
            "白刃交飛樓下樓，却教騎馬逐吳鈎。",
            "江南此去無消息，只聽鴻聲認妾愁。"
        ],
        "title": "客樓次韻單中怨",
        "id": "21c246c1-96c7-4764-b5ab-8fe2b2f5c209"
    },
    {
        "author": "羅公升",
        "paragraphs": [
            "絳橋孤掀壓星斗，闌干回首乾坤小。",
            "不知金井晚月寒，鶴弄一聲春夢曉。"
        ],
        "title": "夢中作",
        "id": "32ff9045-06a4-44db-8215-bbbf8897fe38"
    },
    {
        "author": "羅公升",
        "paragraphs": [
            "燕丹餘風被朔野，男女無別身益榮。",
            "誰云乃祖騶虞化，却自鵲巢行露生。"
        ],
        "title": "讀史  其一",
        "id": "80d5452a-19d1-4a89-8c79-44a6e4e98163"
    },
    {
        "author": "羅公升",
        "paragraphs": [
            "太初結繩制自好，庖犧倉頡計益疏。",
            "拓跋小羌行國字，鍾山丞相著新書。"
        ],
        "title": "讀史  其二",
        "id": "c1d52208-2496-4f30-9564-5ab3162444b1"
    },
    {
        "author": "羅公升",
        "paragraphs": [
            "桂花無主亦清秋，蕎麥爲誰先白頭。",
            "螢不照身常隠見，鷗燕求世自沈浮。"
        ],
        "title": "秋日有感",
        "id": "623ba114-6761-437a-8fed-feb3707020f9"
    },
    {
        "author": "羅公升",
        "paragraphs": [
            "江左諸人未易輕，馳驅猶欲致中興。",
            "後人只說清談誤，并與清談已不能。"
        ],
        "title": "金陵",
        "id": "2bcd6c6e-afd5-4305-ab1b-099c513456d7"
    },
    {
        "author": "羅公升",
        "paragraphs": [
            "瓊姬羽化歸天去，花后香銷掃地空。",
            "要覓揚州舊風物，夕陽禪智立秋風。"
        ],
        "title": "揚州",
        "id": "2b4db459-4825-4a00-bbc5-c4afaf36171d"
    },
    {
        "author": "羅公升",
        "paragraphs": [
            "五月征裘路五千，長安疑在北辰邊。",
            "故園歸夢西風冷，明日陵州正覓船。"
        ],
        "title": "陵州",
        "id": "28de3a8c-4922-41ab-82b6-aabf598d1fb0"
    },
    {
        "author": "羅公升",
        "paragraphs": [
            "車騎將軍結束新，長安那記昔年身。",
            "南來盡是干名者，無復平陽下淚人。"
        ],
        "title": "有感  其一",
        "id": "7d1105a4-3d64-4692-b5a6-1c55c355b256"
    },
    {
        "author": "羅公升",
        "paragraphs": [
            "龍首黄扉老大臣，婆娑聽履上星辰。",
            "西風一點違天血，同是先朝揀拔人。"
        ],
        "title": "有感  其二",
        "id": "5d47bf08-2b0e-4d83-93f7-43257f8bc21d"
    },
    {
        "author": "羅公升",
        "paragraphs": [
            "主父變服强公叔，魏武遷都違衆臣。",
            "戰國猶有知禮士，後世還同問俗人。"
        ],
        "title": "燕城讀史  其一",
        "id": "5b0fd009-bf37-41cb-a4f4-f1213730cfc2"
    },
    {
        "author": "羅公升",
        "paragraphs": [
            "敖倉轉粟走天下，山積雲委如蒿蓬。",
            "子孫粒粟不到日，留與楚漢爭英雄。"
        ],
        "title": "燕城讀史  其二",
        "id": "4563429d-3649-41ee-bab2-a539974043f3"
    },
    {
        "author": "羅公升",
        "paragraphs": [
            "始皇渡江項籍笑，魏朝失政高歡譏。",
            "奸雄覘國自有在，豈必儒者能知幾。"
        ],
        "title": "燕城讀史  其三",
        "id": "362849b8-ed46-4b48-a8a2-2d1cc856f3a8"
    },
    {
        "author": "羅公升",
        "paragraphs": [
            "秦王手創萬世業，四海不足充侈心。",
            "孝文田家眼孔小，露臺欲作慳百金。"
        ],
        "title": "燕城讀史  其四",
        "id": "d1e131ba-b6c5-4c17-9ac1-8535fa35f3e7"
    },
    {
        "author": "羅公升",
        "paragraphs": [
            "遼佐遣戍函谷舉，平懷構兵江都亡。",
            "秦隋失道自速死，可是東海真不祥。"
        ],
        "title": "燕城讀史  其五",
        "id": "19f8ff7a-46b4-40b9-8290-35b5a68d6622"
    },
    {
        "author": "羅公升",
        "paragraphs": [
            "千秋一言致宰相，匈奴已謂朝廷輕。",
            "那知漢家有故事，倒取屠販居公卿。"
        ],
        "title": "燕城讀史  其六",
        "id": "b7d91e19-5a5e-4f3f-83b0-4bd0cefe68d5"
    },
    {
        "author": "羅公升",
        "paragraphs": [
            "申屠蹶張一健卒，欲斬嬖幸尊朝廷。",
            "如何董賢小豎子，迨退宰輔如優伶。"
        ],
        "title": "燕城讀史  其七",
        "id": "cc607f66-6db5-4e9a-82c9-a4eafd49a19d"
    }
]