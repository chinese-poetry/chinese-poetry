[
    {
        "author": "李之儀",
        "paragraphs": [
            "樂全老子如星日，真一仙人似鳳鸞。",
            "早歲光明均照耀，異時文彩避高寒。",
            "低回氣類追千劫，邂逅風流得二難。",
            "環堵蕭然清徹骨，却疑深雪卧袁安。"
        ],
        "title": "題張湛然兄弟所居壁時謁之不見",
        "id": "2af24cb7-4fad-41d7-b398-de4b92c36315"
    },
    {
        "author": "李之儀",
        "paragraphs": [
            "宦路相逢一笑休，共知身世兩虛舟。",
            "楚材有用誰青眼，趙將無功枉白頭。",
            "會見姓名通北闕，何妨風韵冠南州。",
            "求田接武如鳧鷖，只欠元龍百尺樓。"
        ],
        "title": "李去言相別二年忽得書知在吳中答書偶成",
        "id": "5b30786d-d928-4bb1-88a5-728a53eb75b8"
    },
    {
        "author": "李之儀",
        "paragraphs": [
            "上人偶作十日留，才別便覺如三秋。",
            "應覺擁爐華藏客，不知對雪姑溪愁。",
            "清詩字字吟可老，冷日愔愔誰見投。",
            "媿我霜髯不用剪，寒灰撥盡欲何求。"
        ],
        "title": "與珪元白相別之次日大雪火邊有懷其人",
        "id": "4a0968cb-855f-45fc-a457-54d8dd18e11c"
    },
    {
        "author": "李之儀",
        "paragraphs": [
            "千里波濤一葉中，急難平日但聞風。",
            "自非積習有天得，那復間關特地同。",
            "樂事放懷須命酒，生涯何處不飄蓬。",
            "先歸只作尋常別，切莫樽前感斷鴻。"
        ],
        "title": "次儲子椿金陵作別韵",
        "id": "8af9bd24-58fe-4fef-ad17-65d0acdf992f"
    },
    {
        "author": "李之儀",
        "paragraphs": [
            "倦途回首已無牛，獨向田間涉早秋。",
            "倚仗固知同失馬，攀援猶恐昧操舟。",
            "漸逢陌上相推醉，尚有空中未下鷗。",
            "可是道邊無葬地，肯將身世曲如鈎。"
        ],
        "title": "又次子椿同君俞三詩  其一",
        "id": "46b2554a-51ea-45ec-a138-bfd5f6275043"
    },
    {
        "author": "李之儀",
        "paragraphs": [
            "西來不復見青牛，問遍生涯兩鬢秋。",
            "但受郢人夸鼻斲，豈知蒙叟是腰舟。",
            "柱頭寂寞千年鶴，波面分明一點鷗。",
            "不向虛中問消息，磻溪終老但垂鈎。"
        ],
        "title": "又次子椿同君俞三詩  其二",
        "id": "0c8c9d5e-683a-4c4e-b5f1-4d625894cf0e"
    },
    {
        "author": "李之儀",
        "paragraphs": [
            "隠隠山林似卧牛，紛紛鐮擔喜逢秋。",
            "虛名漫託三春柳，實際須歸萬斛舟。",
            "未信此生真野馬，且將餘日寄江鷗。",
            "崎嶇精衛人空笑，終恐長鯨上直鈎。"
        ],
        "title": "又次子椿同君俞三詩  其三",
        "id": "853683f8-db07-4ffc-b7e8-78ddb3ab8868"
    },
    {
        "author": "李之儀",
        "paragraphs": [
            "濛濛小雨落征帆，漠漠烟雲遠近山。",
            "屬意幾回真入夢，欲來常恨澀如灣。",
            "家程豈復嗟留滯，物外何妨且往還。",
            "便恐都人入圖畫，却應難寫是高閒。"
        ],
        "title": "次韵子椿金陵相會詩",
        "id": "70d2971f-3963-41b4-8259-e7803dcb4f11"
    },
    {
        "author": "李之儀",
        "paragraphs": [
            "勝遊自有經年約，佳客難同信步來。",
            "無復風烟翳寒日，漸催花柳映高臺。",
            "雲光故事空陳迹，玉樹遺音失舊哀。",
            "今昔循環等相視，欲尋歸路更遲回。"
        ],
        "title": "次韵子椿遊雨花臺同長老德正",
        "id": "34466616-b919-4b27-90f4-ea5dd77bb749"
    },
    {
        "author": "李之儀",
        "paragraphs": [
            "茫茫巨浸託船歸，風不充帆氣易衰。",
            "猶喜歲寒逢逆旅，不將人事異當時。",
            "從他老去知何用，由是終焉豈自遺。",
            "獨有東阡南陌意，莫辭扶杖數相期。"
        ],
        "title": "又次莊居見貽佳什",
        "id": "c4480183-374e-4e6f-af85-d221011e2151"
    },
    {
        "author": "李之儀",
        "paragraphs": [
            "牢落郊原正早收，書來起我頓風流。",
            "絃歌韵裏識琴賤，鴻鵠飛時逢奕秋。",
            "極目烟雲來指顧，何時談笑共沈浮。",
            "文章落筆驚人眼，新有聲名舊姓侯。"
        ],
        "title": "用聖行韵和呈幾仲",
        "id": "2e5be87e-4aca-439b-a085-7ab7199fa879"
    },
    {
        "author": "李之儀",
        "paragraphs": [
            "雍容閒雅許君都，萬緒相逢一笑無。",
            "休把盛衰觀世諦，且將言語共詩圖。",
            "人亡人得同吹吷，潮落潮生等據梧。",
            "只恐後庭歌不盡，曲終翻被鬼揶揄。"
        ],
        "title": "和人見寄二首  其一",
        "id": "b77fbffc-721b-48c8-b3e3-fc52f1048df5"
    },
    {
        "author": "李之儀",
        "paragraphs": [
            "傾蓋相逢惜別離，等閒談笑盡心期。",
            "它年終解如今日，此念常應寄異時。",
            "餘事不妨多蠟屐，放懷贏得盛留詩。",
            "早携桃葉尋歸路，準擬花間倒接䍦。"
        ],
        "title": "和人見寄二首  其二",
        "id": "2a91c4a5-e0dd-4c76-88b4-897b7ed53af8"
    },
    {
        "author": "李之儀",
        "paragraphs": [
            "公子高明悟劫灰，鼎開軒語致幽懷。",
            "縈雲疊巘鑱天去，極目滄波入坐來。",
            "千首詩成談笑裏，百分酒盡筦絃催。",
            "自憐曾是高堂客，欲賦慚無宋玉才。"
        ],
        "title": "澄虛堂",
        "id": "6981cb26-3400-4309-89df-e1bf84511eaf"
    },
    {
        "author": "李之儀",
        "paragraphs": [
            "一番霖雨下商巖，末路方收破冢帆。",
            "雞肋未能忘甽畝，驪珠還見發囊函。",
            "潤分餘浸回枯轍，色借陽春起陋緘。",
            "自是亨嘉相際會，便應從此出塵凡。"
        ],
        "title": "和子椿",
        "id": "84a146af-bf99-479b-a683-31864b784095"
    },
    {
        "author": "李之儀",
        "paragraphs": [
            "槐黄時節早相期，留滯田園阻蹔依。",
            "聞道程文太超軼，却因詩句接光輝。",
            "君能活計如公理，我愧生涯負表微。",
            "已向青山託遺老，不應專有謝玄暉。"
        ],
        "title": "莊居寄友人",
        "id": "11bdb8e1-4344-4bcc-811f-dcf257224ba5"
    },
    {
        "author": "李之儀",
        "paragraphs": [
            "明月平時敢自因，特高蘭玉信吾人。",
            "便從緱嶺如無媿，更許毗耶約問津。",
            "每見似醺千日酒，不言常備四時春。",
            "妙雲豈獨南遊契，又喜鍾山近得鄰。"
        ],
        "title": "和友人見寄三首  其一",
        "id": "cace55bb-7e0c-4519-aac5-d5851aa18b8f"
    },
    {
        "author": "李之儀",
        "paragraphs": [
            "俗駕難回固有因，勒移終愧北山人。",
            "不辭冒雨投歸步，始信忘形是要津。",
            "一笑未容披軟語，十分先覺報新春。",
            "定應偏契王郎便，消得從來願卜鄰。"
        ],
        "title": "和友人見寄三首  其二",
        "id": "7ad6e5b4-3b03-4784-ba55-68cc40f1f6d4"
    },
    {
        "author": "李之儀",
        "paragraphs": [
            "除却吟詩總是塵，道人應笑可憐人。",
            "固知參請能成佛，未到升騰且咽津。",
            "村落風烟常似臘，禪房燈火已如春。",
            "會須隨例餐䭔子，聊借明窗暫作鄰。"
        ],
        "title": "和友人見寄三首  其三",
        "id": "818d8e6f-aff1-4ca4-8efc-cb4300e01bb4"
    },
    {
        "author": "李之儀",
        "paragraphs": [
            "陳迹回頭似夢餘，花應長好但人無。",
            "詩成固已名千古，墓上誰傾飯一盂。",
            "流落丹青驚始見，形容筆墨竟難圖。",
            "公孫自是天同派，漫託周人載碩膚。"
        ],
        "title": "舊懷二首  其一",
        "id": "4f023d9b-fa5d-4c29-b698-c5876b7c578d"
    },
    {
        "author": "李之儀",
        "paragraphs": [
            "花存人往祗天知，目暗心摇却自疑。",
            "尚想漢庭傳詔令，如登魯廟見樽彝。",
            "一時鸚鵡娛賓賦，百世甘棠美召詩。",
            "安得殘春逢海上，盡須衰淚灑新枝。"
        ],
        "title": "舊懷二首  其二",
        "id": "38ad98ab-8f0d-4844-9e71-abc6eae64ccb"
    },
    {
        "author": "李之儀",
        "paragraphs": [
            "天祿崢嶸北斗齊，享窮人欲去無梯。",
            "自非終賈名偏重，祇恐蓬瀛到却迷。",
            "鉛槧異時森杞梓，功名他日看虹蜺。",
            "中朝若問姑溪老，但道摧頹一木雞。"
        ],
        "title": "送人入館閣",
        "id": "37bec810-3106-4111-9f7b-0b84aad862f6"
    },
    {
        "author": "李之儀",
        "paragraphs": [
            "湖山勝處得君家，懷祖曾於膝上誇。",
            "不見多年應宦遠，相逢何事却天涯。",
            "朱絃無復來湘水，駿骨分明産渥洼。",
            "聞道賢勞多野處，新醅聊寄傲霜花。"
        ],
        "title": "邂逅故人  其一",
        "id": "6c4449b9-2c4c-4b32-8c59-02bb40faf2e8"
    },
    {
        "author": "李之儀",
        "paragraphs": [
            "已將身世等浮雲，又向江邊得故人。",
            "數日暝寒埋雪意，一番佳境爲時新。",
            "村醅淡薄聊資笑，洞戶深閒自有春。",
            "已幸鄰封同寄老，却應風月費精神。"
        ],
        "title": "邂逅故人  其二",
        "id": "72c8cb33-eaa7-42e6-8c18-90eb58dc5661"
    },
    {
        "author": "李之儀",
        "paragraphs": [
            "焰燧何勞鼓萬牛，聊將一带付幽流。",
            "纔聞浮鷁來波上，已見牽羊出石頭。",
            "舊穴依然披信汐，古祠誰爲薦時羞。",
            "功名到了成何事，擾擾空移夜壑舟。"
        ],
        "title": "金陵懷古二首  其一",
        "id": "8a7448de-e5db-4c17-9daa-f921dd48ebd8"
    },
    {
        "author": "李之儀",
        "paragraphs": [
            "霜天日晚獨沈吟，潮上風來別是音。",
            "恃險戰爭休想舊，凭高臨眺且論今。",
            "數聲雁蹙千年恨，一片帆驚萬里心。",
            "不是江山解磨折，却應人物自升沈。"
        ],
        "title": "金陵懷古二首  其二",
        "id": "a8cd5002-8b4d-430e-a09b-0f1165b4731c"
    },
    {
        "author": "李之儀",
        "paragraphs": [
            "壯志崢嶸不自神，低回聊此接波臣。",
            "雖非腰重真騎鶴，猶勝途窮强泣麟。",
            "擊節久懷洲上晚，空樽未放網邊春。",
            "固知遺老能相契，翻愧公輸作幸民。"
        ],
        "title": "和人見寄",
        "id": "ca4cc61c-b8e5-42ac-983c-f1a5365b5395"
    },
    {
        "author": "李之儀",
        "paragraphs": [
            "禾黍離離露一丘，淡烟輕靄夕陽秋。",
            "微基西枕邯山盡，往事東隨漳水流。",
            "御輦金車何處去，閒花野草幾時休。",
            "可憐全趙繁華地，留作行人萬古愁。"
        ],
        "title": "邯鄲叢臺",
        "id": "37d5ac7e-ba9b-4c7a-8e18-db7bf825da4c"
    },
    {
        "author": "李之儀",
        "paragraphs": [
            "塵埃肺腑屢更時，淫雨平欺素頷垂。",
            "忽覺光輝慰岑寂，坐令華茂轉離披。",
            "中痟未厭徒空壁，雅意安能系赤墀。",
            "獨有晴明陪擊節，回腸尤在不爲詩。"
        ],
        "title": "久雨次韵君俞",
        "id": "26049f53-73cb-474a-8284-ed3e2cc68f64"
    },
    {
        "author": "李之儀",
        "paragraphs": [
            "占盡韶華異衆芳，分明絕艷降昭陽。",
            "肯同繁杏攙春色，漫道幽蘭有國香。",
            "大葉尚疑攢處髻，馬嵬猶認去時囊。",
            "牡丹獨賞慈恩句，只解金盃比發粧。"
        ],
        "title": "次韵君俞瑞香",
        "id": "321f6736-1618-4f7c-b874-37693d1abd96"
    },
    {
        "author": "李之儀",
        "paragraphs": [
            "文章老去豈能神，猶有殘膏占舊名。",
            "賦就賈生空自感，詩成侯喜近聞聲。",
            "拾塵已信非嘗飯，撒豆終知不是兵。",
            "多謝嘉篇慰岑寂，便思約伴問歸程。"
        ],
        "title": "次韵君俞四首  其一",
        "id": "b4e00f87-e56f-4cb4-a17d-ee826391112c"
    },
    {
        "author": "李之儀",
        "paragraphs": [
            "合浦圓光降下胎，豫章千尺本天材。",
            "未能海運參摶翼，聊復舟行共覆杯。",
            "白髮情懷雖草莽，青春消息自條枚。",
            "何妨接武窮幽致，莫待風光却見催。"
        ],
        "title": "次韵君俞四首  其二",
        "id": "8a2f2b05-2f13-4eec-a0fd-48e303d09b7b"
    },
    {
        "author": "李之儀",
        "paragraphs": [
            "語解驚人固有神，始知無不是虛名。",
            "方觀去接天邊翼，何事猶諧爨下聲。",
            "齊晉近能通歃血，江黄詎敢議鏖兵。",
            "老來肺腑都荆棘，頓欲薅鋤不計程。"
        ],
        "title": "次韵君俞四首  其三",
        "id": "857f15a6-0137-40d7-9d7a-fd7e1298a49b"
    },
    {
        "author": "李之儀",
        "paragraphs": [
            "熊掌如何得豹胎，棄常嗜異信難材。",
            "端能不學邯鄲步，正可同嘗沆瀣杯。",
            "有意良圖休我老，他年吉卜佇君枚。",
            "雲間日下容相契，且置燃萁特地催。"
        ],
        "title": "次韵君俞四首  其四",
        "id": "34273d8e-d6fc-4544-9e97-1cc1df1869c7"
    },
    {
        "author": "李之儀",
        "paragraphs": [
            "風旌江木信漂浮，散策騰騰亦謬悠。",
            "未必縈回能擢勝，却疑平遠解供愁。",
            "年衰易感難留日，機盡應無不下鷗。",
            "渡口舟橫晚潮急，一番佳意憶蘇州。"
        ],
        "title": "堤上閒步二首  其一",
        "id": "dfedfd4b-7fc6-48cc-8b1d-fbd2a9498d55"
    },
    {
        "author": "李之儀",
        "paragraphs": [
            "暖風輕蹙浪花浮，留滯江城媿謝悠。",
            "吟苦空多屈原恨，賦殘猶剩庾郎愁。",
            "漸因卜築投歸鷺，聊托潺湲習戲鷗。",
            "可笑麤官殺風景，滿船絲管載凉州。"
        ],
        "title": "堤上閒步二首  其二",
        "id": "41f6fb77-e059-4a6c-8770-0922d87cb538"
    },
    {
        "author": "李之儀",
        "paragraphs": [
            "南窗何似北窗凉，寄傲來風各有方。",
            "千古光輝如昨日，一時收拾付新堂。",
            "已驚醆裏醅初綠，更覺籬邊菊漸黄。",
            "就使主人官即顯，此門高興定難忘。"
        ],
        "title": "題韋深道寄傲軒",
        "id": "98b624a0-ce37-438b-a5a7-9f729b2fa331"
    },
    {
        "author": "李之儀",
        "paragraphs": [
            "連璧兼金盡出倫，雪髯霜鬢信陳人。",
            "能忘枘鑿方圓異，許接風雲變化新。",
            "絕韵淹時勞極目，虛齋窮日但凝塵。",
            "何當一笑披環堵，頼月吟哦未厭貧。"
        ],
        "title": "次韵君俞兼簡少孫六首  其一",
        "id": "ebc7af1b-6a33-44b9-b672-a76924f45323"
    },
    {
        "author": "李之儀",
        "paragraphs": [
            "殘編弊藁掩還開，好意經年不暫來。",
            "伏櫪已應真款段，脫鞲終擬謝低回。",
            "頗傳共坐侵斜月，更想微吟薦罰杯。",
            "居士從來少風味，獨將愁眼望初梅。"
        ],
        "title": "次韵君俞兼簡少孫六首  其二",
        "id": "32398a41-b91d-433c-b974-88263e2adf21"
    },
    {
        "author": "李之儀",
        "paragraphs": [
            "莫羨財多石季倫，任從閭里笑長人。",
            "五湖浪迹名終在，六印懸腰眼暫新。",
            "且樂歌呼隨瀝斝，不妨文字洗留塵。",
            "年來頓覺珠璣富，萬戶侯家却是貧。"
        ],
        "title": "次韵君俞兼簡少孫六首  其三",
        "id": "64a09c27-f8d7-4c80-8288-335c6f15aaea"
    },
    {
        "author": "李之儀",
        "paragraphs": [
            "愔愔懷抱不曾開，忽忽還添一歲來。",
            "燈火香花隨贊祝，兒孫旛勝共徘徊。",
            "休誇路寢當前拜，誰得屠蘇最後杯。",
            "何物相期同一醉，爲君催發檻前梅。"
        ],
        "title": "次韵君俞兼簡少孫六首  其四",
        "id": "0d807dd3-e99f-4ec0-b482-dbad9f1a4cfb"
    },
    {
        "author": "李之儀",
        "paragraphs": [
            "定應春到今日幾，但覺耳邊多醉人。",
            "已分餘生不如舊，却應佳句漸能新。",
            "悲來徒有縈心淚，情盡空驚滿眼塵。",
            "到得錐無真我輩，一簞猶是作家貧。"
        ],
        "title": "次韵君俞兼簡少孫六首  其五",
        "id": "4d273f0d-28d6-473c-998e-6839a0f89ac1"
    },
    {
        "author": "李之儀",
        "paragraphs": [
            "書空懶作咄咄語，催老祗怪駸駸來。",
            "斷夢已將愁共遠，離魂不覺淚驚回。",
            "病餘想見嶄巖玉，歡處猶懷宛轉杯。",
            "能伴晴和着屐否，深山應有未凋梅。"
        ],
        "title": "次韵君俞兼簡少孫六首  其六",
        "id": "e7296467-0be3-4934-bc50-f37625ca93a8"
    },
    {
        "author": "李之儀",
        "paragraphs": [
            "今朝又讀東坡集，記得原州鞫獄時。",
            "千首高吟賡欲遍，幾多强韵押無遺。",
            "固知才氣原非敵，獨有心期老不欺。",
            "淚盡九原無路見，冰霜他日看青枝。"
        ],
        "title": "觀東坡集",
        "id": "05beff7a-d805-440f-ba32-226737f3a3d0"
    },
    {
        "author": "李之儀",
        "paragraphs": [
            "涔涔梅雨漲江濱，耿耿僧房借鉢人。",
            "秀色驚回隨念到，孤懷贏得暫時新。",
            "何妨一笑空諸有，更覺三摩浄六塵。",
            "憂患年來倍傷感，送君衰淚不容貧。"
        ],
        "title": "再次韵奉送禹欽且堅再來之約  其一",
        "id": "847909b2-9921-47d9-8dbb-ab67aad29672"
    },
    {
        "author": "李之儀",
        "paragraphs": [
            "相逢懷抱各全開，蔚結才舒倏又來。",
            "傾倒已辜將進酒，追隨休賦上林回。",
            "臨分莫作楚愁歎，故事須詢河朔杯。",
            "看取滁翁宜自警，空將遺恨感蘇梅。"
        ],
        "title": "再次韵奉送禹欽且堅再來之約  其二",
        "id": "ca8bb6ce-82ae-4740-a996-44476072cb1d"
    },
    {
        "author": "李之儀",
        "paragraphs": [
            "由來氣類即天倫，孰謂劉琨獨可人。",
            "稍隔相從更無味，幾因拈起又還新。",
            "席間誰致龍皮異，雪裏常懷鶴羽塵。",
            "祗欲期君拾瑶草，庾郎三韭未爲貧。"
        ],
        "title": "襲前韵再簡少孫四首  其一",
        "id": "8bff7dca-9345-497f-ac75-677318e8fc76"
    },
    {
        "author": "李之儀",
        "paragraphs": [
            "雪意埋雲蔚不開，新春還傍故春來。",
            "未堪骯髒倚門立，聊復差池接羽回。",
            "得喪但知求失馬，盛衰贏取付傳杯。",
            "風流二妙天憐我，種玉秧中更插梅。"
        ],
        "title": "襲前韵再簡少孫四首  其二",
        "id": "ab04f120-6249-4185-8cff-c433c043f216"
    },
    {
        "author": "李之儀",
        "paragraphs": [
            "子默清真本絕倫，羊曇仍是箇中人。",
            "林泉不作南風競，旗幟還因對壘新。",
            "金礦躍罏元有艷，冰壺瑩月舊無塵。",
            "何妨再葺昆陽戰，尋邑師行固不貧。"
        ],
        "title": "襲前韵再簡少孫四首  其三",
        "id": "03ca801c-80a0-48f3-ae4e-2d170473f479"
    },
    {
        "author": "李之儀",
        "paragraphs": [
            "記得金樽特地開，舉頭新歲又重來。",
            "銀潢已分經年隔，玉節猶期舊臘回。",
            "千汲浪迷雲表夢，百分愁寄燭殘杯。",
            "醉鄉誰謂無消息，已覺歌聲傍落梅。"
        ],
        "title": "襲前韵再簡少孫四首  其四",
        "id": "25786015-90f4-4d55-9bf4-377b42b28288"
    },
    {
        "author": "李之儀",
        "paragraphs": [
            "臘日頻年未嘗雪，今春雪與臘俱來。",
            "暖歸白傅金蕉葉，寒逼溫郎玉鏡臺。",
            "幾處歡聲動絲竹，一番佳思近離堆。",
            "新詩不以尋梅見，萬里豐登氣已回。"
        ],
        "title": "次韵雪",
        "id": "0a7baed7-c885-46a6-b579-f3c84e9ab1a2"
    },
    {
        "author": "李之儀",
        "paragraphs": [
            "江山信美亦人同，寒暑隨時興易窮。",
            "寓意果能超物境，養花長欲占春風。",
            "何須戶外屨常滿，自樂尊中酒不空。",
            "可笑道人猶有恨，一番紅盡一番紅。"
        ],
        "title": "題張約之長春閣",
        "id": "40d61ad1-a45f-409d-8d6a-d8180ae56c55"
    },
    {
        "author": "李之儀",
        "paragraphs": [
            "鵓鳩呼婦天欲雨，杏子退花鶑未雛。",
            "庭前已覺綠半毯，酒面忽有紅雙鳬。",
            "芳物戀客不忍去，主人好賢誰復如。",
            "會應百歲享此樂，何妨畫作重屏圖。"
        ],
        "title": "後圃",
        "id": "91ae625d-ca81-49bc-9b4b-aa510928bbd2"
    },
    {
        "author": "李之儀",
        "paragraphs": [
            "江山秀氣表吾人，輦下開軒得趣新。",
            "不擬舊遊離几席，常令每況隔埃塵。",
            "客來談笑無非楚，紙上文章近過秦。",
            "分我一枝頻見約，乘槎行欲問通津。"
        ],
        "title": "寄題子椿野軒",
        "id": "45596535-b124-4b76-9428-7fe96ba70b0f"
    },
    {
        "author": "李之儀",
        "paragraphs": [
            "無功衛鶴偶乘軒，虐暑從誰解倒懸。",
            "頓覺御風凌絕境，似逢調瑟認華年。",
            "回光已幸參東壁，裂地何須得酒泉。",
            "自惜抑揚非瓦礫，倦途終愧失陶甄。"
        ],
        "title": "避暑無地偶過君俞聊資華屋廣蔭以揖主人之勝綢繆禮意遂至抵暮君俞有詩因次韵二首  其一",
        "id": "3ec98160-e16d-417a-a0b9-3082cdd9d973"
    },
    {
        "author": "李之儀",
        "paragraphs": [
            "十輪楊惲舊軒軒，四壁相如似磬懸。",
            "豈謂投懷忘晚節，每容佳處共流年。",
            "笑談璀璨風生坐，翰墨縱橫思湧泉。",
            "土苴固難重就器，轉鈞尤幸識精甄。"
        ],
        "title": "避暑無地偶過君俞聊資華屋廣蔭以揖主人之勝綢繆禮意遂至抵暮君俞有詩因次韵二首  其二",
        "id": "308d0e79-ec2d-4910-9fbb-ad19249e2aec"
    },
    {
        "author": "李之儀",
        "paragraphs": [
            "吳山陳迹已飛埃，投老還驚病眼開。",
            "似泛靈槎海邊去，却因華表鶴歸來。",
            "情移客枕收殘夢，恨着江梅戀故臺。",
            "便覺新篇資六翮，飄飄真是子虛才。"
        ],
        "title": "歸自錢塘伏蒙君俞特枉佳句欽歎不已聊賦來韵",
        "id": "a0a543b3-b80d-46d1-a4f3-f20fe3deb940"
    },
    {
        "author": "李之儀",
        "paragraphs": [
            "生涯已定不干時，收拾工夫且作詩。",
            "瀨水方來弔東野，同安初喜識丘遲。",
            "兼將佛事資三昧，又喜風騷出一枝。",
            "投老相逢能幾許，何堪得句每相期。"
        ],
        "title": "贈金陵榮天和",
        "id": "5a149e6f-292c-4986-916b-765f795c1bfa"
    },
    {
        "author": "李之儀",
        "paragraphs": [
            "久聞秘術獨超羣，肯向青囊學景純。",
            "解使山川如在掌，須知禍福不由人。",
            "論功合附天仙籍，底事猶隨客路塵。",
            "滿眼峰巒應有待，何妨裁剪出精神。"
        ],
        "title": "劉君以地里之學各邂逅相遇求詩爲別因賦長句",
        "id": "1ee3f686-7a9f-4cdd-aa31-e40650975b7e"
    },
    {
        "author": "李之儀",
        "paragraphs": [
            "休論莫莫與休休，老眼逢春且暫留。",
            "未必餘寒更能久，祇因殘蘂易爲揉。",
            "及時行樂何妨剩，感物興懷漫自愁。",
            "南北生涯等羈旅，定應無着是清流。"
        ],
        "title": "伯鎮客居傷春佳句輒賦元韵二首  其一",
        "id": "6d79ffff-14f0-4a31-a5d1-6726c533ef43"
    },
    {
        "author": "李之儀",
        "paragraphs": [
            "紛紛到底不如休，空把閒心見便留。",
            "昨日白消行處去，今朝綠遍定誰揉。",
            "且從寂滅翻千偈，安用深湛詠四愁。",
            "我坐言多欲無語，每慚佳思枉詩流。"
        ],
        "title": "伯鎮客居傷春佳句輒賦元韵二首  其二",
        "id": "35ddedcc-6623-4e54-97c8-7f702e27bb9f"
    },
    {
        "author": "李之儀",
        "paragraphs": [
            "料理愁懷落那邊，桃花烘日竹含烟。",
            "牆紅密約連昌曉，夏木深藏繡嶺天。",
            "籃轝造門如會面，漁舟失路想當年。",
            "因君詠出黄筌筆，從此風光生彩牋。"
        ],
        "title": "次韵夾竹桃花",
        "id": "e5b9cc1d-a977-4e6e-8453-e5013ae53c77"
    },
    {
        "author": "李之儀",
        "paragraphs": [
            "涓涓水咽衆山泉，隠隠雷驚二月天。",
            "共喜春工能應候，方知節物似烹鮮。",
            "倦途所欠無多子，勝日相逢又一年。",
            "好是羣花應競發，不須留待柳三眠。"
        ],
        "title": "次韵聞笛",
        "id": "8b2a3ca2-e1bf-43b4-98b2-e2a75fa68259"
    },
    {
        "author": "李之儀",
        "paragraphs": [
            "十年朝馬望前程，晚作琳宮物外人。",
            "徹骨清風真有韵，醉心常德本來淳。",
            "新栽松菊開三徑，舊檢方書備六陳。",
            "不是詩翁形美頌，丹青難寫自由身。"
        ],
        "title": "和郭功甫贈陳待制致仕二首  其一",
        "id": "c79ed2b8-c46f-4fe5-a9a2-5f5aba269696"
    },
    {
        "author": "李之儀",
        "paragraphs": [
            "南北紛紛不覺塵，鴛鴦湖水解留人。",
            "乳浮香焙誰同試，螘泛家篘分外淳。",
            "禪寂久因師粲可，婚姻便可繼朱陳。",
            "莫從舊路尋歸夢，占取東籬採菊身。"
        ],
        "title": "和郭功甫贈陳待制致仕二首  其二",
        "id": "893a3da7-fc13-40aa-946d-4c0b0538926d"
    },
    {
        "author": "李之儀",
        "paragraphs": [
            "昂昂野鶴固難羣，皎皎冰壺不受塵。",
            "一笑每逢青眼舊，多情空愧白頭新。",
            "西風未用高紈扇，東道應容岸角巾。",
            "珍重長謠倚雲瑟，瀟湘誰是賞音人。"
        ],
        "title": "和人三首  其一",
        "id": "d3c0caed-1e58-4b9c-929d-bb7ba605d4dc"
    },
    {
        "author": "李之儀",
        "paragraphs": [
            "經年牢落別離羣，準擬歸來拂路塵。",
            "妙語獨從書上得，歡悰猶欠坐中新。",
            "頗聞洛下傳佳句，更喜嵩陽識墊巾。",
            "幾欲軍門示巾幗，老來猶更不如人。"
        ],
        "title": "和人三首  其二",
        "id": "58020820-cd2d-43bb-a685-e36601ddff88"
    },
    {
        "author": "李之儀",
        "paragraphs": [
            "荆溪風物記當時，吹絮河豚下箸遲。",
            "綠滿金田朝應供，紅殘朱檻夜論詩。",
            "幅巾已託遺民後，杓柄猶懷象骨疑。",
            "早晚雲間見金臂，空懸翠竹漫抽枝。"
        ],
        "title": "和人三首  其三",
        "id": "d60a7019-32e5-4d50-8930-fd56add9e409"
    },
    {
        "author": "李之儀",
        "paragraphs": [
            "聞道栽成十畝蓮，便思挑出杖頭錢。",
            "定知荇菜參差處，不是决明顔色鮮。",
            "紅日半移芳草岸，清歌低泛木蘭船。",
            "驚心未得同真賞，空媿諸豪白玉篇。"
        ],
        "title": "次韵採蓮",
        "id": "f6fa6cc5-db8f-4d10-bacc-6d74a9ef8f0e"
    },
    {
        "author": "李之儀",
        "paragraphs": [
            "國西華麗占池蓮，曾記開樽奉賜錢。",
            "幾欲漂流勞滯念，又驚紅綠映澄鮮。",
            "主人無間容聯步，勝日何妨更買船。",
            "滿挹香風振歸袂，更煩佳思出新篇。"
        ],
        "title": "復次韵  其一",
        "id": "724467c4-d08f-4174-a0e9-96282b3b6627"
    },
    {
        "author": "李之儀",
        "paragraphs": [
            "幕府風流舊泛蓮，裔孫家世掩青錢。",
            "別開眼界霞爭爛，分得秋光菊未鮮。",
            "燈陣有心欺醉帽，珠盤何日瀉歸船。",
            "錦囊示我鏘金句，空媿巴吟綴後篇。"
        ],
        "title": "復次韵  其二",
        "id": "cbc190b3-af24-4ed0-9365-bd38fac72164"
    },
    {
        "author": "李之儀",
        "paragraphs": [
            "偶因秋蘂記初春，增損元無爾自貧。",
            "病骨蕭條驚歲晚，新詩來往媿情親。",
            "未應謝傅終垂涕，誰爲劉公是可人。",
            "艾火呻吟對摇落，不堪庭草又還新。"
        ],
        "title": "次韵子椿莊居述懷",
        "id": "dee35880-d701-4e5d-959c-d59bb76b15ef"
    },
    {
        "author": "李之儀",
        "paragraphs": [
            "衝衝時序一郵亭，睡美從今氣不蒸。",
            "便好心期金葉酒，乍驚夢在玉壺冰。",
            "栽松種竹來三徑，效策輸龜待十朋。",
            "百尺樓高誰與共，倦途初喜接陳登。"
        ],
        "title": "次韵早秋",
        "id": "319b5103-bff6-43fa-99ad-66c470c61ac0"
    },
    {
        "author": "李之儀",
        "paragraphs": [
            "桑柘丘墟輦路長，景陽依舊在山陽。",
            "石標官品名常在，井記胭脂迹半荒。",
            "吊古漫勞興感慨，寄懷聊以共彷徉。",
            "相看等是未推枕，何日同驚夢後粱。"
        ],
        "title": "同子椿遊三品石詩井尋三閣故基久之因以次韵",
        "id": "83fbb413-fbbc-4152-89d3-64eac5016e5d"
    },
    {
        "author": "李之儀",
        "paragraphs": [
            "已凉時節未霜前，十里平湖共酒船。",
            "巖岫湧寒清澈水，芰荷翻浪綠連天。",
            "百年過眼真聊爾，一笑投懷豈適然。",
            "獨有黄花似迴避，定緣紅粉不能先。"
        ],
        "title": "陪曾延之泛舟歷湖至苦竹寺次韵陳致君席上所賦",
        "id": "9497c256-838d-41a9-940a-520f86988ba8"
    },
    {
        "author": "李之儀",
        "paragraphs": [
            "倦游知止未知還，平日生涯只在山。",
            "金碧喜逢雲外境，文章重見管中斑。",
            "篆烟縈曉留無寐，寶鐸吟風笑不閒。",
            "他日歸棲雖有地，勝遊終寄夢魂間。"
        ],
        "title": "宿大乘贈祖燈",
        "id": "a92a0265-fb0b-4543-84d5-81e0816ba299"
    },
    {
        "author": "李之儀",
        "paragraphs": [
            "賞心亭角倚欄桿，虎住龍蹲自屈蟠。",
            "無復埋金銷勝氣，空餘飛鷺識前灘。",
            "百年名在人何處，萬里潮平雨送寒。",
            "幾向後庭更白紵，不堪殘照下魚竿。"
        ],
        "title": "賞心亭",
        "id": "2f142d83-79ec-4bf8-ba91-b37000adaa9a"
    },
    {
        "author": "李之儀",
        "paragraphs": [
            "累日相看似處陰，今朝乘興共追尋。",
            "曲欄方沼爭留步，秀色新啼總會心。",
            "酒面屢從羅綺發，花心休被雪霜侵。",
            "燭城醉路凌初月，但覺人山一徑深。"
        ],
        "title": "延之云累日把酒止在相近處殊不快人意坐間命徧索城內外可以延處之地將往因之得城南張氏園秋花斑駮可喜遂劇飲待月上戴花作樂而歸市猶未徹觀者如堵次致君韵",
        "id": "53bf231d-d958-4c6c-b087-40c6533e4ade"
    },
    {
        "author": "李之儀",
        "paragraphs": [
            "閉門只欲渾無事，門外何嘗有事來。",
            "生計不須憂水旱，仕途休更問梯媒。",
            "身安種種皆三樂，客到時時共一杯。",
            "此外華巖是歸處，眼前樓閣竟誰開。"
        ],
        "title": "偶書二首  其一",
        "id": "82ac6f84-0a3e-474f-94ca-550b9b126678"
    },
    {
        "author": "李之儀",
        "paragraphs": [
            "小山相對數椽地，樂與心期境自多。",
            "有酒未妨同客醉，無情到了任君魔。",
            "採薇行歌亦勞矣，飲水曲肱還會麽。",
            "只恐時來把不住，更看究竟事如何。"
        ],
        "title": "偶書二首  其二",
        "id": "c1786e5d-34a3-4062-b8bd-441e3e5b2b37"
    },
    {
        "author": "李之儀",
        "paragraphs": [
            "落得清閒與物疏，扃門終日似山居。",
            "案頭新有歸田賦，架上元留緯世書。",
            "紫府未須窮秘簡，丹山重見引名雛。",
            "詔恩咫尺來相繼，還許頻爲賀客無。"
        ],
        "title": "贈人",
        "id": "5a3d40f0-ea72-422b-a802-231dcc41be76"
    },
    {
        "author": "李之儀",
        "paragraphs": [
            "何處又傳金椀出，幾人爭看玉山頹。",
            "幽情不是風期舊，異境難從指顧開。",
            "猿鶴已回塵外駕，烟雲休造眼中衰。",
            "未妨一老同巾履，香火終年謝劫灰。"
        ],
        "title": "和兩翁軒",
        "id": "722db094-0a3b-461d-b4c5-bd9ab383849f"
    },
    {
        "author": "李之儀",
        "paragraphs": [
            "陰重爐紅欲雪天，氤氳香篆不藏烟。",
            "南遊步步如同歷，西竺層層有舊緣。",
            "未覺鴉聲驚戶外，似傳梅信到窗前。",
            "老來酒量無消息，負此佳時一慨然。"
        ],
        "title": "次韵珪首座",
        "id": "ac653b0e-57e0-44e1-883e-3e6cde09573a"
    },
    {
        "author": "李之儀",
        "paragraphs": [
            "漂泊生涯寄一萍，勝遊長記錦花亭。",
            "山來已訝天能巧，春到方知地更靈。",
            "雖許登臨追曳尾，却應顔色未忘形。",
            "何妨共保千年約，白帽回頭笑管寧。"
        ],
        "title": "和錦繡亭",
        "id": "3e9ba3b5-eaff-4573-a4ec-595e601eb5a2"
    },
    {
        "author": "李之儀",
        "paragraphs": [
            "端門風月十年拋，垂老山林寄一瓢。",
            "可得故人來市脚，共尋陳迹到江郊。",
            "麥黄且置塵中累，眉白欣投世外交。",
            "只恐話長清夜短，明朝去路不相饒。"
        ],
        "title": "吳思道相送同宿崇因二首  其一",
        "id": "fd8b5e70-52cf-43ef-8642-a91ed74a0aff"
    },
    {
        "author": "李之儀",
        "paragraphs": [
            "形單影隻久相拋，鼎食端能勝飲瓢。",
            "已分餘材辜北闕，元非不雨自西郊。",
            "求田聊復同中隠，玩世寧嫌凟下交。",
            "千古平泉有遺恨，漫勞精爽畏文饒。"
        ],
        "title": "吳思道相送同宿崇因二首  其二",
        "id": "067e55aa-03a2-4849-aea9-55b6301ef3e1"
    },
    {
        "author": "李之儀",
        "paragraphs": [
            "得皮得髓漫多門，實際圓融理自存。",
            "諭意當時纔一笑，還卿千日見三孫。",
            "維持佛法元無事，建立家山盡有文。",
            "占斷乾坤今鼎足，會多哮吼慰傳聞。"
        ],
        "title": "寄僧",
        "id": "d4dc6092-0a1b-44c0-8279-9752572031a8"
    },
    {
        "author": "李之儀",
        "paragraphs": [
            "紅塵擾擾功名地，不礙詩人得趣幽。",
            "何必千巖連萬壑，能令六月似三秋。",
            "茶甌變乳隨湯泛，香篆縈雲盡日浮。",
            "時覺東城添紙價，應知得句勝封侯。"
        ],
        "title": "寄題吳思道橫翠堂",
        "id": "519bb9fc-93c5-4c4e-a7a5-aeb739ce2a5c"
    },
    {
        "author": "李之儀",
        "paragraphs": [
            "劉郎本是風塵外，畫舸新從越上來。",
            "聞說露芽如爪活，更多溪楮截肪開。",
            "雪消鼎面聲頻涌，鵝轉池心首屢回。",
            "洗滌睡魔臨二景，敢辭瓦礫換瓊瑰。"
        ],
        "title": "簡劉君秉",
        "id": "ec97202f-ddaa-4500-ba72-ffa29638b51c"
    },
    {
        "author": "李之儀",
        "paragraphs": [
            "憶陪金醆醉紅顔，回首風光杳靄間。",
            "老去未忘三級浪，近來頻夢八重關。",
            "雲烟舊路到何日，燈火虛堂真似山。",
            "只恐斷魂收不得，更須佳句與招還。"
        ],
        "title": "八月十一日九月六日二十四日三夢過趙仲强家坐中人物笑語一一如平時因寄長句庶蒙藻思見酬因投一會面之慰也",
        "id": "cff21c1e-2e43-40e6-9ac8-9fc84628c45d"
    },
    {
        "author": "李之儀",
        "paragraphs": [
            "龍宮海藏固聞誇，偶襲初凉泛客槎。",
            "層檻迥高臨落日，洞房無數盡浮家。",
            "閭閻可想知何在，天水相連杳莫涯。",
            "借我華嚴記殘帙，欲將因地付袈裟。"
        ],
        "title": "水中登王德循月閣",
        "id": "b1e9562c-573a-4bdb-b284-532a8157726c"
    },
    {
        "author": "李之儀",
        "paragraphs": [
            "唐人好詩乃風俗，語出工夫各一家。",
            "前輩相因多自任，後來無復更相誇。",
            "半山老子偏遊戲，真一仙人每歎嗟。",
            "傍出豫章登一格，憑君細與辨龍蛇。"
        ],
        "title": "德循詩律甚佳方幸拭目因作拙句以勉之",
        "id": "37ef778f-f292-473b-81d8-8f1e38cc635c"
    },
    {
        "author": "李之儀",
        "paragraphs": [
            "窣堵頻經眼，伽藍未息肩。",
            "多情兩父子，同住一雲烟。",
            "繚繞尋幽徑，從容慰昔年。",
            "本無留客意，投分且遷延。"
        ],
        "title": "之儀家當塗七年矣屢過禪岳山下望高山塔欲一遊輒不果異時山主懃公大師與其子宣上人相過因往報之取路回遠薄晚方到遂留宿棟宇一新舍次皆得其便而宏麗高朗唯見者知焉又復規範齊肅鐘鼓應接問之乃懃一力所就絲蓄粒聚未嘗毫髮資之人此尤難者感歎不已因賦二小詩  其一",
        "id": "64d2707e-a177-41fd-807f-e3747ba97d94"
    },
    {
        "author": "李之儀",
        "paragraphs": [
            "去往如流水，興衰似轉肩。",
            "新工幾奪目，舊爨僅留烟。",
            "願起三千劫，功收十八年。",
            "兒孫盡龍象，家世自綿延。"
        ],
        "title": "之儀家當塗七年矣屢過禪岳山下望高山塔欲一遊輒不果異時山主懃公大師與其子宣上人相過因往報之取路回遠薄晚方到遂留宿棟宇一新舍次皆得其便而宏麗高朗唯見者知焉又復規範齊肅鐘鼓應接問之乃懃一力所就絲蓄粒聚未嘗毫髮資之人此尤難者感歎不已因賦二小詩  其二",
        "id": "ec32d5d5-77d0-4add-9a30-f1e4d2a34501"
    },
    {
        "author": "李之儀",
        "paragraphs": [
            "鳥語晚更好，山風秋轉凉。",
            "心閒日自永，簟冷夢尤長。",
            "赤薦新舂稻，清添舊蔭香。",
            "此身歸有地，去路尚何妨。"
        ],
        "title": "藏雲山居  其一",
        "id": "cc3d7b0d-e6fa-43a3-bc33-31fa3c9c556e"
    },
    {
        "author": "李之儀",
        "paragraphs": [
            "雨後山尤好，秋來方此時。",
            "心清覺老健，步懶欲歸遲。",
            "林響驚鼷鼠，風閒叫畫眉。",
            "善人吾豈敢，去此尚何之。"
        ],
        "title": "藏雲山居  其二",
        "id": "127b542c-9a56-4980-820c-5abfc23a85e3"
    },
    {
        "author": "李之儀",
        "paragraphs": [
            "金鏁籠窗日，黄繒蔽柳蟬。",
            "戀鶑忘日轉，借榻就凉偏。",
            "好作宿山計，難堪被俗牽。",
            "歸途迎晚照，豫促渡頭船。"
        ],
        "title": "山居夏日",
        "id": "c364a824-ff2b-465b-b217-7c89c8e5730e"
    },
    {
        "author": "李之儀",
        "paragraphs": [
            "委曲披高下，虛明得靜深。",
            "佛香平日願，經卷本來心。",
            "地據三車上，塵無一點侵。",
            "出山應有恨，何處似如今。"
        ],
        "title": "誠上人遊方既歸林下焚香誦經以嚴報地相見欣然留不欲去遂賦小詩",
        "id": "bd9672cb-e3bf-4c2e-b094-93cd7389718c"
    },
    {
        "author": "李之儀",
        "paragraphs": [
            "命駕追彭澤，開懷得士龍。",
            "殘寒偏惱客，小雨未妨農。",
            "已幸同歸轍，何勞更賃舂。",
            "川原如故里，疑是舊栽松。"
        ],
        "title": "宿青山坊君錫館置甚款時方興圩",
        "id": "91bb2385-46cf-40e2-8ccd-cd6a5c9b007f"
    },
    {
        "author": "李之儀",
        "paragraphs": [
            "過午風雖惡，此心難自安。",
            "如何一時頃，遂變十分寒。",
            "忍聽僵夫訴，還思昨夜歡。",
            "祇應賢地主，猶作故侯看。"
        ],
        "title": "將過黄池中路寒甚風猛不可行復歸青山坊投宿",
        "id": "a3df6917-81e2-4f11-afb9-aacccb32f838"
    },
    {
        "author": "李之儀",
        "paragraphs": [
            "靜退陶彭澤，風流支道林。",
            "論歡雖暫阻，投分本來深。",
            "客舍汗如洗，僧軒雲正陰。",
            "莫因俗眼礙，終負勝遊心。"
        ],
        "title": "次韵俞希賢大暑家居寄天寧二老",
        "id": "749cba30-8a1c-434b-a909-02378a099265"
    },
    {
        "author": "李之儀",
        "paragraphs": [
            "比日逢春社，占龍得賁山。",
            "雖能素願合，未放老身閒。",
            "家世綿延遠，功名指顧間。",
            "自應天有助，一到一開顔。"
        ],
        "title": "和答友人二首  其一",
        "id": "130d2ea5-a5fd-48d1-a40c-be3130a74b4b"
    },
    {
        "author": "李之儀",
        "paragraphs": [
            "春來自多雨，行處只逢山。",
            "賦分皆可樂，貪生常不閒。",
            "人歸挑菜處，鳥語落梅間。",
            "翻恨新增酒，何從解醉顔。"
        ],
        "title": "和答友人二首  其二",
        "id": "7569e1b7-cdc7-4ba6-bd3b-6c8efb1fe030"
    },
    {
        "author": "李之儀",
        "paragraphs": [
            "燕雀初爲友，烽烟近卜鄰。",
            "不嫌千語聒，只怕一籠新。",
            "病眼常如睡，歸心喜似人。",
            "柈餐猶見笋，未省已無春。"
        ],
        "title": "食笋二首  其一",
        "id": "bf9c4626-fb55-4201-8bf1-ca2c4e28393d"
    },
    {
        "author": "李之儀",
        "paragraphs": [
            "疏簾不礙日，缺甃宛如塘。",
            "默坐千名佛，忘形一炷香。",
            "卷中貪味永，鏡裏任顔蒼。",
            "飲後纔推枕，逡巡又夕陽。"
        ],
        "title": "食笋二首  其二",
        "id": "93324d3d-d25a-442c-b8d9-f95eddf4a08d"
    },
    {
        "author": "李之儀",
        "paragraphs": [
            "下直來天祿，柴荆故遠求。",
            "論心日恨短，歸路雨無憂。",
            "紅葉繽紛晚，黄花爛縵秋。",
            "會須尋此況，擊節再相酬。"
        ],
        "title": "謝陳無己相訪",
        "id": "1f264733-35df-498a-9d30-d6928063c172"
    },
    {
        "author": "李之儀",
        "paragraphs": [
            "勝日欣相得，曠懷誰與同。",
            "如何四君子，肯顧一衰翁。",
            "林杪收殘雨，簷牙遞好風。",
            "歸時不須問，更待月如弓。"
        ],
        "title": "昨日偶到北觀蒙君俞元載元發明叔惠然見過",
        "id": "bb88fcb7-be8d-444e-8a7f-b46d577eac14"
    },
    {
        "author": "李之儀",
        "paragraphs": [
            "莫笑和州酒，和州酒却醇。",
            "聊資千歲祝，用贊一陽春。",
            "柳信渦將報，梨晴點向真。",
            "醉尋平日路，好在武陵人。"
        ],
        "title": "回酒",
        "id": "ecf227f3-bd2e-4f35-8db9-52bf5ec9a5f3"
    },
    {
        "author": "李之儀",
        "paragraphs": [
            "異日延禪地，今朝選佛場。",
            "真身瘞堅固，層級韵琅當。",
            "雨灑家家潤，燈傳處處光。",
            "曾將一則語，要路截諸方。"
        ],
        "title": "書長干僧房",
        "id": "12e92019-5e54-4759-ae72-fdf5474f850f"
    },
    {
        "author": "李之儀",
        "paragraphs": [
            "邂逅俱青眼，招携媿白頭。",
            "穿林猶畏日，坐石忽驚秋。",
            "不作崎嶇倦，幾成汗漫遊。",
            "臨分懷杜老，月湧大江流。"
        ],
        "title": "無題三首  其一",
        "id": "8fc3a69b-89ff-4484-9319-3a4fae5acfac"
    },
    {
        "author": "李之儀",
        "paragraphs": [
            "步武高低外，生涯夢寐中。",
            "不知三徑足，信是一生窮。",
            "觸目如逢舊，隨緣似有功。",
            "便應參羽翼，何異注魚蟲。"
        ],
        "title": "無題三首  其二",
        "id": "edec70df-1b4a-4203-8d36-54fb134182a1"
    },
    {
        "author": "李之儀",
        "paragraphs": [
            "軒廡千尋碧，江山一抹紅。",
            "微吟接僚友，健啖趁羣童。",
            "戀別猶能暫，論懽昔已通。",
            "更憑將此況，遠問霅溪翁。"
        ],
        "title": "無題三首  其三",
        "id": "fb761069-de76-4035-8b64-284c1a498f94"
    },
    {
        "author": "李之儀",
        "paragraphs": [
            "一日復一日，新年即舊年。",
            "本來無欠少，强自起攀緣。",
            "妙悟通三境，清風寄七絃。",
            "昇騰如未果，且作地行仙。"
        ],
        "title": "題歷陽天慶觀自然菴",
        "id": "3c14b6bc-967e-464b-8058-8030617f254f"
    },
    {
        "author": "李之儀",
        "paragraphs": [
            "迢迢山路永，漠漠曉風昏。",
            "雨歇鳩呼婦，年豐稻有孫。",
            "旅懷悲暮齒，野飯寄前村。",
            "只恐今宵夢，憑誰續斷魂。"
        ],
        "title": "自大乘將遊湯泉道中",
        "id": "ad8f4ae0-06d2-4e43-bd93-b1e634065700"
    },
    {
        "author": "李之儀",
        "paragraphs": [
            "雨路如投洗，山行似踏繩。",
            "深閒逢竹院，歡喜得詩僧。",
            "語款疑繅繭，心明自有燈。",
            "難忘惜別處，高義等丘陵。"
        ],
        "title": "雨中過明覺招上人輒留小詩",
        "id": "bd880ae3-5873-49a1-91f3-cb12ea2a4d85"
    },
    {
        "author": "李之儀",
        "paragraphs": [
            "瀑水瀉靈竇，鏗鏘韶濩音。",
            "樹深猿嘯月，山迥鳥歸林。",
            "一曲廣陵散，再歌梁甫吟。",
            "天邊有鴻雁，莫寄此時心。"
        ],
        "title": "宿滴水巖懷趙德麟和壁間韵",
        "id": "b9fcf0a8-bee2-4755-95f3-80d21a5412c0"
    },
    {
        "author": "李之儀",
        "paragraphs": [
            "夜久露華重，寒鴉不肯棲。",
            "月推銀海上，斗過玉繩西。",
            "風脫林衣瘦，山擎雲帽低。",
            "流螢三四點，趁隊過前溪。"
        ],
        "title": "夜行鞏洛道上",
        "id": "f5967cce-9749-46b9-a0bf-d5b4f131234e"
    },
    {
        "author": "李之儀",
        "paragraphs": [
            "松竹龐公宅，丘墳倚相家。",
            "和聲敦雁序，秀色茂蘭芽。",
            "魯秉方如昔，淮流詎可涯。",
            "躊躇不欲去，寒日任西斜。"
        ],
        "title": "題李欽之承事宅",
        "id": "2eaf714b-cb2d-4b99-9527-87b5b322132b"
    },
    {
        "author": "李之儀",
        "paragraphs": [
            "倦客登舟際，江城欲暮時。",
            "恨長山自遠，心速棹歸遲。",
            "村市明魚火，嚴城起鼓鼙。",
            "詩成真有助，新月上天涯。"
        ],
        "title": "離宣城",
        "id": "1caa501e-9d1f-4edc-a9fc-62b5ea90e3b2"
    },
    {
        "author": "李之儀",
        "paragraphs": [
            "潦倒忘衰日，風流襲墊巾。",
            "未能分朽骨，還此挹餘塵。",
            "弔古無千載，傷心爲一顰。",
            "依稀如到眼，氣類信吾人。"
        ],
        "title": "秋日遊青山訪太白墓二首  其一",
        "id": "d434107c-7896-4274-b645-e072c997f7d0"
    },
    {
        "author": "李之儀",
        "paragraphs": [
            "淹時苦炎暑，此日遇初秋。",
            "舊籍存千畝，彝倫詠九疇。",
            "但能尋曠蕩，何必事深幽。",
            "未媿遼東笑，真成知北遊。"
        ],
        "title": "秋日遊青山訪太白墓二首  其二",
        "id": "04ca6bfa-f8cc-4ca9-a8f6-44154a335d99"
    },
    {
        "author": "李之儀",
        "paragraphs": [
            "青山忽相值，一笑脫征衫。",
            "未就三都賦，聊尋五柳潛。",
            "並遊雖得意，作闊更愁兼。",
            "問字終忘倦，言歸但小慚。",
            "旁求須作相，未聘且耕巖。",
            "贈別無多語，禔身要律貪。"
        ],
        "title": "遊青山因過西莊",
        "id": "61d152a1-0d7d-41ce-8052-341c5aae752b"
    },
    {
        "author": "李之儀",
        "paragraphs": [
            "茲遊久寂寞，勝士偶陪隨。",
            "竹暗笋初熟，江深鱸正肥。",
            "但須頻結社，何必訪題詩。",
            "會有重來日，還應記此時。"
        ],
        "title": "同榮天和遊石城",
        "id": "06c80b6d-c207-4955-b88b-8cd0155e5c69"
    },
    {
        "author": "李之儀",
        "paragraphs": [
            "珍重黄池秀，風流迥出塵。",
            "多情念羈旅，脫網寄鮮鱗。",
            "掀動龍蛟宅，驚回匕箸春。",
            "丹青如得便，更擬問通津。"
        ],
        "title": "謝人送魚",
        "id": "fd93b6a3-624d-4046-ad0f-fe3bb699e0c5"
    },
    {
        "author": "李之儀",
        "paragraphs": [
            "凌空登白紵，此地與雲齊。",
            "一覽衆山小，方知人世低。",
            "暫留蝴蝶夢，終負杜鵑啼。",
            "回向禪關客，何當別有梯。"
        ],
        "title": "題齊雲亭",
        "id": "77602efc-95d4-4f71-ab9e-fafd49bcf628"
    },
    {
        "author": "李之儀",
        "paragraphs": [
            "錫羨來經世，儲休表降神。",
            "雲間瞻鸑鷟，天上識麒麟。",
            "藴藉三冬學，形容萬古春。",
            "班庭傾玉筍，鎮廟契金人。",
            "帝載熙明格，朝簽絕擬倫。",
            "淵源參密幄，同德在斯民。",
            "有作皆前用，無言不緒陳。",
            "光華榮斝壽，蕃錫會昌辰。",
            "寵接張侯異，年頒衛武均。",
            "江干空引睇，無路襲餘塵。"
        ],
        "title": "賀時相生辰",
        "id": "6ee20835-36c3-4032-a022-6d3843eb5284"
    },
    {
        "author": "李之儀",
        "paragraphs": [
            "撲面烟霞曉更嘉，偶隨藜杖訪仙家。",
            "斜陽不見登山屐，獨遶長溪折夜花。"
        ],
        "title": "登山未還范景仁以詩見促次韵二首  其一",
        "id": "ad6e5de9-091f-4c33-9980-36e50e91a603"
    },
    {
        "author": "李之儀",
        "paragraphs": [
            "危牆烟際聳層城，潮落沙頭眼更明。",
            "不覺歸舟犯牛斗，天風吹下步虛聲。"
        ],
        "title": "登山未還范景仁以詩見促次韵二首  其二",
        "id": "419865c1-609f-489b-a91f-1b689ed90cb1"
    },
    {
        "author": "李之儀",
        "paragraphs": [
            "留滯初春寂寞濱，眼明歸路一番新。",
            "何妨更作重來計，枝上微紅解惱人。"
        ],
        "title": "次韵景仁海次西還二首  其一",
        "id": "1c457bcc-114b-403d-82a4-52f9a116ccd4"
    },
    {
        "author": "李之儀",
        "paragraphs": [
            "二月春陰到水濱，秋風重見玉蟾新。",
            "無端擾擾來還去，只恐沙鷗解笑人。"
        ],
        "title": "次韵景仁海次西還二首  其二",
        "id": "80eccd57-5082-4abc-ab35-358a788f217b"
    },
    {
        "author": "李之儀",
        "paragraphs": [
            "尋春何惜駐征鞍，只怕春歸不怕寒。",
            "故國山川無限思，我來仍得雨中看。"
        ],
        "title": "又次韵",
        "id": "ebc430a3-5821-44ee-89d0-e6275514ba7e"
    },
    {
        "author": "李之儀",
        "paragraphs": [
            "窮日愔愔已死灰，似沈眢井念昭回。",
            "一聲霹靂起平地，頓覺青天萬里開。"
        ],
        "title": "柏臺自述四首  其一",
        "id": "76426f40-8348-478a-9d84-817e286686cc"
    },
    {
        "author": "李之儀",
        "paragraphs": [
            "鑽龜打瓦不曾休，金注昏人豈自由。",
            "誰謂純誠無感格，會逢公議報私讎。"
        ],
        "title": "柏臺自述四首  其二",
        "id": "3ed2dc2c-8215-4a95-94fb-893713c6b45e"
    },
    {
        "author": "李之儀",
        "paragraphs": [
            "一夢揚州似隔生，輕舟未往但貪程。",
            "莫年觳觫兒童念，風物依稀媿此情。"
        ],
        "title": "柏臺自述四首  其三",
        "id": "3e2fd76f-0931-4410-b06f-639f2ca5cb99"
    },
    {
        "author": "李之儀",
        "paragraphs": [
            "熬熬內火戰驕陽，鶴唳風聲便着忙。",
            "波浪翻天誰與渡，却應甘井是慈航。"
        ],
        "title": "柏臺自述四首  其四",
        "id": "9922ca40-2c6a-40ad-ad03-3cce5d93ff53"
    },
    {
        "author": "李之儀",
        "paragraphs": [
            "去秋欲雨不得雨，今春望晴還未晴。",
            "螻蟻尚知爲自便，强將私意與天爭。"
        ],
        "title": "江西莊上久雨",
        "id": "3eaf1007-fb5c-4379-b4a8-b476543fc2b6"
    },
    {
        "author": "李之儀",
        "paragraphs": [
            "麥未登場已插秧，更憂雨過水還傷。",
            "一生能着幾量屐，白髮蕭蕭祇管忙。"
        ],
        "title": "路西莊絕句",
        "id": "21dba2b5-f225-4b68-80c0-7dbdde5cd00d"
    },
    {
        "author": "李之儀",
        "paragraphs": [
            "江聲隠隠風前恨，雁陣喧喧枕畔愁。",
            "更覺孤衾如潑水，始知今夜宿山頭。"
        ],
        "title": "宿采石",
        "id": "78932362-db9b-42c8-b82f-fc63c546e987"
    },
    {
        "author": "李之儀",
        "paragraphs": [
            "因緣時節本相期，只恐蹉跎醉似泥。",
            "洗盡從前留意處，何憂金臂不提携。"
        ],
        "title": "寄西莊梅道者",
        "id": "105f2037-502e-4130-af57-1704b5d6090e"
    },
    {
        "author": "李之儀",
        "paragraphs": [
            "元宵燈火鬧遊人，偶向忙中得此身。",
            "浄几明窗塵不到，弄黄先見一枝春。"
        ],
        "title": "偶書二首  其一",
        "id": "137cf3c6-84b6-413a-a615-d616e04768fe"
    },
    {
        "author": "李之儀",
        "paragraphs": [
            "通中玉冷夢偏長，花影籠階月浸廊。",
            "挽斷羅巾留不住，覺來猶有去時香。"
        ],
        "title": "偶書二首  其二",
        "id": "13607599-e12b-4b1e-bb57-5ff963450f79"
    },
    {
        "author": "李之儀",
        "paragraphs": [
            "芭蕉葉密柿陰濃，散髮西窗到晚鐘。",
            "霹靂一聲三尺水，旱天方信有真龍。"
        ],
        "title": "瑞竹即事三絕  其一",
        "id": "1dfeda81-b180-4f6e-9d5d-e68113413f00"
    },
    {
        "author": "李之儀",
        "paragraphs": [
            "纖絺不掛汗如傾，一霎風來夢乍驚。",
            "自是人心有凉思，强將庭葉作秋聲。"
        ],
        "title": "瑞竹即事三絕  其二",
        "id": "a0c73209-2de5-44ae-be54-b1bcaa177236"
    },
    {
        "author": "李之儀",
        "paragraphs": [
            "鴨脚初成綠未齊，芭蕉仍在柿陰西。",
            "推遷節物均如此，眼界何須苦自迷。"
        ],
        "title": "瑞竹即事三絕  其三",
        "id": "a9753e6d-47f3-4bbc-9dbd-fe6989e97e1d"
    },
    {
        "author": "李之儀",
        "paragraphs": [
            "會稽陳迹久荒蕪，流落江城墨未枯。",
            "好向溪邊示行客，問人能出百錢無。"
        ],
        "title": "書扇",
        "id": "b7125f43-08bb-4069-8928-9015cebc50d4"
    },
    {
        "author": "李之儀",
        "paragraphs": [
            "蹇馿破帽聳鳶肩，石裏長松欲到天。",
            "六月塵埃汗如洗，始知立意不徒然。"
        ],
        "title": "題郭熙畫扇  其一",
        "id": "dd534664-ab8c-49f6-bf74-76f748e51654"
    },
    {
        "author": "李之儀",
        "paragraphs": [
            "嫋嫋凉風八月初，試揮椽筆寫江湖。",
            "還家預想迎門喜，爭問今年得意無。"
        ],
        "title": "題郭熙畫扇  其二",
        "id": "e6a3e95b-a0d3-41d7-861f-8416e501a380"
    },
    {
        "author": "李之儀",
        "paragraphs": [
            "幾年無事在江湖，醉倒黄公舊酒壚。",
            "覺後不知新月上，滿身花影倩人扶。"
        ],
        "title": "又書扇",
        "id": "17719163-778f-4eb4-97eb-3a74d26e2929"
    },
    {
        "author": "李之儀",
        "paragraphs": [
            "烟梢雲頂石藏根，溪壓輿梁曉乍分。",
            "車蓋定尋何處路，皇皇猶想爲斯文。"
        ],
        "title": "畫夫子扇",
        "id": "0ee37dbf-b479-41ab-9f4c-7eb8037038af"
    },
    {
        "author": "李之儀",
        "paragraphs": [
            "曾記終南雪裏山，玉峰瓊岫聳巑岏。",
            "風流轉入丹青手，畫作江城六月寒。"
        ],
        "title": "題畫扇  其一",
        "id": "4c8311f2-cb44-4b2b-8a5b-bbb7b3fa41d0"
    },
    {
        "author": "李之儀",
        "paragraphs": [
            "落筆無因似退之，每逢佳致却如癡。",
            "孤高全露秋來骨，無復山紅澗碧時。"
        ],
        "title": "題畫扇  其二",
        "id": "84b168b0-98ed-4a70-8574-19d77e7c20a0"
    },
    {
        "author": "李之儀",
        "paragraphs": [
            "柱礎猶蒸濕未休，懸知雨意未全收。",
            "只憂場上芽生稻，不厭田間水拍溝。"
        ],
        "title": "莊上書事",
        "id": "45f318e5-78b6-4741-af5c-014f450ce2dc"
    },
    {
        "author": "李之儀",
        "paragraphs": [
            "我來獨愛南天竺，公去誰烹北苑茶。",
            "頼有清風猶好客，掃門楊柳影交加。"
        ],
        "title": "訪僧不值",
        "id": "b9f73e6a-c151-4e94-803c-0d0910a280dd"
    },
    {
        "author": "李之儀",
        "paragraphs": [
            "不看經也不參禪，時去時來又一年。",
            "秪願闍黎終有信，大家留取草鞋錢。"
        ],
        "title": "天寧衆寮即事",
        "id": "229713f3-0aae-430f-b271-8715e779d834"
    },
    {
        "author": "李之儀",
        "paragraphs": [
            "停驂假館雪初晴，學古堂中氣象新。",
            "多謝故人無棄我，一爐軟火煖如春。"
        ],
        "title": "宿吉先之學古堂",
        "id": "df172888-3e43-4a75-b4fa-fdda6214b1bf"
    },
    {
        "author": "李之儀",
        "paragraphs": [
            "兒童雞犬語聲喧，桑柘縈紆綠蔽川。",
            "斗覺門庭蘭玉盛，更將簫鼓樂豐年。"
        ],
        "title": "書于子高宅",
        "id": "70d29779-5c8d-4b0e-8512-b20c63842af3"
    },
    {
        "author": "李之儀",
        "paragraphs": [
            "荆公賓客晚多奇，休歎穰侯見事遲。",
            "雨過半山初睡足，何如蚊力負山時。"
        ],
        "title": "書俞秀老詩卷後",
        "id": "e010e1f7-bac6-44df-9461-d1e1e247a81b"
    },
    {
        "author": "李之儀",
        "paragraphs": [
            "輕裙碎摺曉風微，弱柳腰肢穩稱衣。",
            "更剪垂虹平窄地，雙鳬似恐見人飛。"
        ],
        "title": "寫裙带",
        "id": "a0df50ae-b272-4742-864c-21ee027732bd"
    },
    {
        "author": "李之儀",
        "paragraphs": [
            "雲山夾岸去層層，來往扁舟恨未能。",
            "更有尋常最佳處，無風一日到金陵。"
        ],
        "title": "采石二首  其一",
        "id": "25848051-8097-4d17-ad10-9670422092bb"
    },
    {
        "author": "李之儀",
        "paragraphs": [
            "雞籠山下是和州，隔岸聞呼見點頭。",
            "不見東歸夜郎客，錦袍誰共醉扁舟。"
        ],
        "title": "采石二首  其二",
        "id": "6f7440bf-ff6d-4f12-abfa-b496aed281f7"
    },
    {
        "author": "李之儀",
        "paragraphs": [
            "一重洗盡一重生，塵垢昏人不自醒。",
            "會得栽茄種瓜意，始知松竹本來青。"
        ],
        "title": "浴南寺園頭求詩",
        "id": "062b4639-ae15-4afe-9164-4f1f6cefca96"
    },
    {
        "author": "李之儀",
        "paragraphs": [
            "過嶺傳衣不傳缽，何事眼裏更着枻。",
            "欲識黄梅半夜心，踏着稱鎚硬似鐵。"
        ],
        "title": "源上人研",
        "id": "e47152fe-29d3-4eaa-ada7-ca5897f5451c"
    },
    {
        "author": "李之儀",
        "paragraphs": [
            "入門不見主人公，座具袈裟在眼中。",
            "更有山童會人意，略無一事許相同。"
        ],
        "title": "訪采石臻山主不遇  其一",
        "id": "d58776b4-3804-490b-ac16-babe5a7e2d65"
    },
    {
        "author": "李之儀",
        "paragraphs": [
            "十年采石寄漂蓬，廣濟雖名寺亦空。",
            "將爲新來有消息，依前山不結蓬籠。"
        ],
        "title": "訪采石臻山主不遇  其二",
        "id": "55333511-6b35-4202-aecc-acdc1f8e76ec"
    },
    {
        "author": "李之儀",
        "paragraphs": [
            "髭鬚瀟颯面嶙峋，怪我多非舊日人。",
            "百里挐舟誰復爾，却應情重故情親。"
        ],
        "title": "次韵湖陰韋深道五小詩  其一",
        "id": "bd3ec26b-eea4-400e-8172-19292b1cc929"
    },
    {
        "author": "李之儀",
        "paragraphs": [
            "書去書來又一年，祇應提處是虛鞭。",
            "相逢會得筆頭語，莫惜頻尋酒裏天。"
        ],
        "title": "次韵湖陰韋深道五小詩  其二",
        "id": "27a7f105-3588-4e2c-855f-622383294f4c"
    },
    {
        "author": "李之儀",
        "paragraphs": [
            "江頭風浪似重關，幾許行人限往還。",
            "不是多情過相與，肯將一葉犯銀山。"
        ],
        "title": "次韵湖陰韋深道五小詩  其三",
        "id": "848dd76d-d7e3-4373-8e43-892cdd0846b0"
    },
    {
        "author": "李之儀",
        "paragraphs": [
            "三山磯雨列山風，我亦頻年强自攻。",
            "不負蛟龍竟何事，祇疑身世屬江東。"
        ],
        "title": "次韵湖陰韋深道五小詩  其四",
        "id": "75932da0-134b-4dd9-812e-7d1d828c282c"
    },
    {
        "author": "李之儀",
        "paragraphs": [
            "新來句法宛如陰，端與衰公伴陸沈。",
            "未易偏師壯秦系，劉郎戈甲舊成林。"
        ],
        "title": "次韵湖陰韋深道五小詩  其五",
        "id": "9c32c948-8111-4a7e-bb9c-c2e9e08fbac7"
    },
    {
        "author": "李之儀",
        "paragraphs": [
            "誰人月下奏雲和，一夜繁枝向北多。",
            "長笛未須論舊恨，且留幽思待陰何。"
        ],
        "title": "次韵東坡梅花十絕  其一",
        "id": "86c6c5d1-6d19-4339-aa93-db40c79ea0b7"
    },
    {
        "author": "李之儀",
        "paragraphs": [
            "奸雄投老戀層臺，隨得分香散處開。",
            "枝上休論歌舞舊，尊中且泛綠於苔。"
        ],
        "title": "次韵東坡梅花十絕  其二",
        "id": "bb8cf5e4-b64a-4562-80c0-0a3ed4eb8f8f"
    },
    {
        "author": "李之儀",
        "paragraphs": [
            "弄蘂攀條日幾回，依稀長記雪中開。",
            "塵埃滿袂家山遠，底事多情拂眼來。"
        ],
        "title": "次韵東坡梅花十絕  其三",
        "id": "5d9c28a0-53d1-4fc4-afa3-411a9bf53113"
    },
    {
        "author": "李之儀",
        "paragraphs": [
            "軟火明窗酒一尊，餘盃未減日尤昏。",
            "誰人爲折東來閣，續得何郎日斷魂。"
        ],
        "title": "次韵東坡梅花十絕  其四",
        "id": "230d0e36-56d8-4f55-a763-acde0b0fc83c"
    },
    {
        "author": "李之儀",
        "paragraphs": [
            "黯黯危腸獨九迴，故園誰對此時開。",
            "撚來聊把倚孤枕，更擬慇懃入夢來。"
        ],
        "title": "次韵東坡梅花十絕  其五",
        "id": "a77cda85-264f-4ce4-9174-45c45dd907bf"
    },
    {
        "author": "李之儀",
        "paragraphs": [
            "病餘憔悴拊空尊，子細思量意却昏。",
            "便覺陽和振枯槁，不須方士致幽魂。"
        ],
        "title": "次韵東坡梅花十絕  其六",
        "id": "86f536dd-25ed-42fb-b942-920957272f37"
    },
    {
        "author": "李之儀",
        "paragraphs": [
            "初見今年報信花，定從清淺綴橫斜。",
            "無言對我應惆悵，不復當時處士家。"
        ],
        "title": "次韵東坡梅花十絕  其七",
        "id": "1917d02f-f651-4310-86c3-0a9013a52ef8"
    },
    {
        "author": "李之儀",
        "paragraphs": [
            "玉作肌膚雪作衣，剪裁風月綴寒枝。",
            "上池可飲偶無路，空愧當年带下醫。"
        ],
        "title": "次韵東坡梅花十絕  其八",
        "id": "694941a0-e36f-475f-bee3-f1cff2738914"
    },
    {
        "author": "李之儀",
        "paragraphs": [
            "漏泄天工意不輕，傍春依臘獨分明。",
            "孤高不作繁紅伴，造化須知別有情。"
        ],
        "title": "次韵東坡梅花十絕  其九",
        "id": "89131a71-4505-4de7-8163-7563805b7b77"
    },
    {
        "author": "李之儀",
        "paragraphs": [
            "姑射山前舊卜家，天香真色倚風斜。",
            "不須薝蔔分高下，要是東皇第一花。"
        ],
        "title": "次韵東坡梅花十絕  其一○",
        "id": "31a175c8-ee0c-4205-9c75-aef23258a1a1"
    },
    {
        "author": "李之儀",
        "paragraphs": [
            "紅爐歡坐臘燈長，豫借春風發艷粧。",
            "流水落花無限好，却應雙鬢恨劉郎。"
        ],
        "title": "贈呂煥",
        "id": "471db710-bf22-48c3-8bcc-cd32b31fb607"
    },
    {
        "author": "李之儀",
        "paragraphs": [
            "經年欲到竟無繇，便路今朝得暫留。",
            "弄月燃犀俱未暇，潮平且欲過西州。"
        ],
        "title": "舟泊采石",
        "id": "1f374bbc-14ec-4e73-98db-e0cef0296ef9"
    },
    {
        "author": "李之儀",
        "paragraphs": [
            "樓臺烟樹接平蕪，水墨丹青十幅圖。",
            "認得黄山家住處，雲中相對似相呼。"
        ],
        "title": "和州太守曾延之置酒鼓角樓",
        "id": "245a457b-6ccc-4de1-a6c9-1351a5ad7011"
    },
    {
        "author": "李之儀",
        "paragraphs": [
            "雲山遠近淺還深，宛轉愁顔頓不任。",
            "獨有綺羅知此意，故拈金盞十分斟。"
        ],
        "title": "延之置酒當利樓侍人勸酒",
        "id": "c11365e8-4de0-4867-b2b1-2c599c93ccd8"
    },
    {
        "author": "李之儀",
        "paragraphs": [
            "後壠前岡一色松，相看冠劍幾悲風。",
            "今朝笑語明朝哭，莫厭尊中酒不空。"
        ],
        "title": "延之置酒連雲觀北望丘墟掩翳相與凭欄感歎延之以所持扇見授云不可不記也因書之",
        "id": "4921a91d-8f74-4cb6-ae41-5e2a501464f2"
    },
    {
        "author": "李之儀",
        "paragraphs": [
            "尊前景氣朝朝別，醉裏歌呼處處新。",
            "一度拈來一回好，主人須信異于人。"
        ],
        "title": "延之置酒南園因書柱上",
        "id": "e94bef02-b77f-4062-ad2d-e49f30567375"
    },
    {
        "author": "李之儀",
        "paragraphs": [
            "老綠陰森鎖晝寒，兒孫延裔不知年。",
            "欲歸頓失來時路，一似高風暗雨天。"
        ],
        "title": "何子溫家有巨竹數頃因成絕句",
        "id": "9f12535c-d180-4163-95e2-93ca4dd52c90"
    },
    {
        "author": "李之儀",
        "paragraphs": [
            "御醅盞畔千頭菊，椽燭光中四和香。",
            "紅粉莫嗟霜滿頷，也應歌處似周郎。"
        ],
        "title": "曾延之置酒後閣供帳酒饌物物皆內出侍人以裙带求書",
        "id": "22fa3337-0c4e-4cd0-b90c-34eea95176bb"
    },
    {
        "author": "李之儀",
        "paragraphs": [
            "胯下淹時豈不知，故人疑我似陽癡。",
            "一廛固願授陳相，只恐鋒車便見追。"
        ],
        "title": "延之問及當塗近事云君殆能容忍我不及也胡不遷居于此便治館因口占爲謝",
        "id": "13124429-acd5-4cad-8065-54d2f6a86244"
    },
    {
        "author": "李之儀",
        "paragraphs": [
            "一水相忘輒自疲，青氈情厚失先期。",
            "從今不比鸕鷀數，更欲棠陰借異時。"
        ],
        "title": "延之云久遲公來不謂迫之乃肯顧我既開此路却當以匪人爲津梁矣致我佳客敢忘其德口占爲戲",
        "id": "513a2a85-fa9b-4099-9a5f-9df8b78e2e7b"
    },
    {
        "author": "李之儀",
        "paragraphs": [
            "人間所樂寧過此，一事都無有俸錢。",
            "更向豐年觀割稻，須知身是地行仙。"
        ],
        "title": "雜詠四絕  其一",
        "id": "bcbb2739-3957-4a01-9a00-e491dd67e7bb"
    },
    {
        "author": "李之儀",
        "paragraphs": [
            "老呼稚舞報豐年，極目黄雲欲際天。",
            "旋搗新粳供晚飯，只愁閒夢攪安眠。"
        ],
        "title": "雜詠四絕  其二",
        "id": "c9897500-8694-4a5c-bc94-640b2f10583d"
    },
    {
        "author": "李之儀",
        "paragraphs": [
            "解籜新篁綠未分，弄晴啼鳥語如文。",
            "翻風葭菼全疑雨，對岸峰巒便是雲。"
        ],
        "title": "雜詠四絕  其三",
        "id": "64c6ab03-dcd5-40ea-bebe-ad26cad56a2e"
    },
    {
        "author": "李之儀",
        "paragraphs": [
            "平生粥飯寄伽藍，老日田園强自添。",
            "豈自着靴踏泥客，如何不許蹔深潛。"
        ],
        "title": "雜詠四絕  其四",
        "id": "406b4253-2682-40ab-9d7c-3817662b83cb"
    },
    {
        "author": "李之儀",
        "paragraphs": [
            "青黄赤白千畦稻，遠近高低四面山。",
            "舊約買鄰今已决，却憂無力伴躋攀。"
        ],
        "title": "書龔彥本莊壁二絕  其一",
        "id": "28c886e2-30ad-4611-bd80-8ca7c365c715"
    },
    {
        "author": "李之儀",
        "paragraphs": [
            "重陽過了十二日，階下黄花方盛開。",
            "節物參差何足較，且浮新蘂共銜杯。"
        ],
        "title": "書龔彥本莊壁二絕  其二",
        "id": "d465283c-c1a3-4979-b53f-25c505842319"
    },
    {
        "author": "李之儀",
        "paragraphs": [
            "橫截西山一葉輕，曉奩初發鏡中行。",
            "異時常作玻璃觀，却恐丹青畫不成。"
        ],
        "title": "同彥本兄弟泛舟過北山",
        "id": "2027a40b-d140-497c-9a9a-237c58eaea2b"
    },
    {
        "author": "李之儀",
        "paragraphs": [
            "求田問舍太遲生，棟宇纔逢眼便明。",
            "憑仗經營須占早，連牆祇恐負柴荆。"
        ],
        "title": "彥本鄰莊有欲售其所舍之屋者相與就閱遂書其屏上與彥本爲約",
        "id": "c62f8c51-b9f5-48e6-a26f-2ad012461ca1"
    },
    {
        "author": "李之儀",
        "paragraphs": [
            "德公期我此聯裾，獨捨扁舟斷夢初。",
            "繐帳一燈如晤語，淚痕空對兩龍駒。"
        ],
        "title": "龔深之曾約相從偶不及而深之逝矣獨過其所約之地遺像儼然感愴不已因書其事",
        "id": "97623970-4bb7-4ea7-a515-90ef265fc440"
    },
    {
        "author": "李之儀",
        "paragraphs": [
            "近山回抱錦爲屏，金碧高低照眼明。",
            "四十年來勞夢想，白頭方喜慰平生。"
        ],
        "title": "初入褒禪山",
        "id": "f18724be-54e2-4c99-b08e-3f70e3d6412c"
    },
    {
        "author": "李之儀",
        "paragraphs": [
            "霜林斑駁抱園回，曉日初昇宿霧開。",
            "憶得舊遊懷小杜，分明回望繡成堆。"
        ],
        "title": "褒禪知客求書因以答之",
        "id": "00d598a2-8b5b-4ccc-b308-9a238ac749b2"
    },
    {
        "author": "李之儀",
        "paragraphs": [
            "兩脚都忘力不勝，穿雲度塹信騰騰。",
            "林深鳥獸知無迹，時見遊山一兩僧。"
        ],
        "title": "褒禪齋後獨出三門步深山久之",
        "id": "f93a6c93-f575-43fc-b08f-17576355d207"
    },
    {
        "author": "李之儀",
        "paragraphs": [
            "篝火宵深興轉濃，可憐潭水斷來蹤。",
            "祇疑終有蛟龍護，玉室金堂未許逢。"
        ],
        "title": "遊華陽洞行十餘步水阻而回",
        "id": "6657b090-c084-42c7-afd6-c7f8bed660fe"
    },
    {
        "author": "李之儀",
        "paragraphs": [
            "不覺離家二十日，山林城市恣延緣。",
            "定因曾作和州客，長見雞籠在眼前。"
        ],
        "title": "自褒禪寺東轉將過大乘路中",
        "id": "93051220-8104-4925-9c42-8977f901b21a"
    },
    {
        "author": "李之儀",
        "paragraphs": [
            "大乘此去有幾里，聞道祇園近布金。",
            "但恐鉢中無客飯，止期經宿謝知音。"
        ],
        "title": "欲過大乘先寄祖燈禪師大乘甚貧新開堂",
        "id": "eac79950-677b-4a4d-afd8-b2d93984f10c"
    },
    {
        "author": "李之儀",
        "paragraphs": [
            "踏盡田塍轉盡山，芥塘猶在夕陽間。",
            "主人縮地元多術，何事今朝特見慳。"
        ],
        "title": "將過大乘薄晚不能到既見祖燈以寄一笑",
        "id": "fdcb9a4c-6d8d-44cf-a8cf-1b3bfb3eded4"
    },
    {
        "author": "李之儀",
        "paragraphs": [
            "欲從曠口過金陵，不惜湯泉兩日程。",
            "因就故人求一浴，何妨隨例得身輕。"
        ],
        "title": "湯泉纔到便問浴處何在戲呈長老",
        "id": "2d64a29f-9e62-4dc7-b9d2-12e417a92d9a"
    },
    {
        "author": "李之儀",
        "paragraphs": [
            "竹映丹楓轉短籬，有花開處盡空枝。",
            "春風想見如鋪錦，惆悵來遊不是時。"
        ],
        "title": "題苦竹寺後亭",
        "id": "117312ba-0268-402a-b7dd-8e6fdfbaf916"
    },
    {
        "author": "李之儀",
        "paragraphs": [
            "隼旟謌呼引紅粧，花帽追隨入醉鄉。",
            "今日再來如斷夢，主人依舊進黄粱。"
        ],
        "title": "再過苦竹飯于寺前客邸",
        "id": "2f236f67-e716-4fe2-a4a4-64a8f58f55dd"
    },
    {
        "author": "李之儀",
        "paragraphs": [
            "海燕初飛掠水輕，酴醾開就照人明。",
            "旋傾煮酒嘗青杏，唯有風光不世情。"
        ],
        "title": "絕句七首  其一",
        "id": "e0223209-305f-42cd-858d-02af9c1a4d04"
    },
    {
        "author": "李之儀",
        "paragraphs": [
            "萬腔腰鼓打梁州，舞罷還催步打毬。",
            "更借纏頭三百萬，阿奴要徹第三籌。"
        ],
        "title": "絕句七首  其二",
        "id": "400cb757-4052-4615-b0be-d2fe4496aa1a"
    },
    {
        "author": "李之儀",
        "paragraphs": [
            "情隨榆莢不勝飄，心似楊花暖欲銷。",
            "擬借瓊林大盈庫，約君孤注賭妖嬈。"
        ],
        "title": "絕句七首  其三",
        "id": "2ec50eaa-af86-4386-a31c-9def5c37eaaf"
    },
    {
        "author": "李之儀",
        "paragraphs": [
            "漫尋蝴蝶却成癡，欲趁蜂兒轉更疑。",
            "自是心情怕時節，不如閒處伴黄鸝。"
        ],
        "title": "絕句七首  其四",
        "id": "69827314-aa3a-42ee-9589-348b44f9d611"
    },
    {
        "author": "李之儀",
        "paragraphs": [
            "程氏園當尺五天，千金爭賞並朱欄。",
            "莫因今日家家有，便與常時兩樣看。"
        ],
        "title": "絕句七首  其五",
        "id": "dbf0c560-f574-492b-b8fb-a781f78b66bd"
    },
    {
        "author": "李之儀",
        "paragraphs": [
            "的的枝頭淺淺黄，未先顔色占年芳。",
            "任是剪成香更裂，鼻根眼界漫商量。"
        ],
        "title": "絕句七首  其六",
        "id": "792d1e88-021b-4308-a356-ce37d9715f90"
    },
    {
        "author": "李之儀",
        "paragraphs": [
            "齋盂洗罷日方中，簾影低回破睡風。",
            "試問新浮一甌乳，何須親到廣寒宮。"
        ],
        "title": "絕句七首  其七",
        "id": "e7ec8bf7-4346-44be-857d-212eb2ea6005"
    },
    {
        "author": "李之儀",
        "paragraphs": [
            "草草聲名等漏巵，相逢佳處暫舒眉。",
            "我方擊節聊乘興，君可忘憂莫見疑。"
        ],
        "title": "和張文潛贈楊妹",
        "id": "0db5346a-a6e1-4141-b99a-52c7e3d1b259"
    },
    {
        "author": "李之儀",
        "paragraphs": [
            "倦聽簾間點滴聲，棲禽初報曉來晴。",
            "分明市合人爭語，清濁高低各有情。"
        ],
        "title": "宿觀音寺三絕  其一",
        "id": "058472dd-ba9e-496a-b947-1cb492260522"
    },
    {
        "author": "李之儀",
        "paragraphs": [
            "烏啼鵲噪趁初晴，百舌新調燕羽輕。",
            "滑滑竹雞催布穀，聲聲鶗鴂喚流鶑。"
        ],
        "title": "宿觀音寺三絕  其二",
        "id": "3ce9dad4-4e6e-4a22-b701-fa232404ecc9"
    },
    {
        "author": "李之儀",
        "paragraphs": [
            "留滯江南又一年，燕巢初就鵲聲喧。",
            "一番風竹摇窗外，猶冀曾來紫玉軒。"
        ],
        "title": "宿觀音寺三絕  其三",
        "id": "d2ff9be1-0f52-454a-8689-9a205821e5a8"
    },
    {
        "author": "李之儀",
        "paragraphs": [
            "玉翎紅觜小池中，雙入筠籠寄病翁。",
            "不是山陰親換得，自慚書學久無工。"
        ],
        "title": "謝范守惠鵝",
        "id": "0f5fd1e0-6a3c-4b72-b23b-d74f5d0a5736"
    },
    {
        "author": "李之儀",
        "paragraphs": [
            "野塘溶漾夕陽時，風淡雲閒草半欹。",
            "會得騰身振衣否，不教春色在花枝。"
        ],
        "title": "畫鴨  其一",
        "id": "891bc39b-21f0-4979-9b8e-e982adefbddd"
    },
    {
        "author": "李之儀",
        "paragraphs": [
            "道人筆力與春爭，五彩都將墨染成。",
            "新浴羽毛猶更葺，似疑顔色未分明。"
        ],
        "title": "畫鴨  其二",
        "id": "7205a929-bad8-4640-a15b-fdc75fe6cdc0"
    },
    {
        "author": "李之儀",
        "paragraphs": [
            "聲裏生涯殻外天，天真雖判尚茫然。",
            "只應未解長依母，每向沙頭獨自眠。"
        ],
        "title": "畫鵝兒",
        "id": "626b5b54-0024-48f0-9686-7b864ac91f5b"
    },
    {
        "author": "李之儀",
        "paragraphs": [
            "人間今復見丹青，生意初侵造物靈。",
            "却笑山陰何所得，尚須辛苦寫黄庭。"
        ],
        "title": "畫鵝",
        "id": "9814375f-5e87-4971-8502-68fecdd49e35"
    },
    {
        "author": "李之儀",
        "paragraphs": [
            "浄練平鋪月上時，無人吟得謝郎詩。",
            "酒酣直欲捉倒影，千古風流幾個知。"
        ],
        "title": "書羅氏屏風四絕  其一",
        "id": "32b3bf9b-1645-4377-a1fe-fb1d54976429"
    },
    {
        "author": "李之儀",
        "paragraphs": [
            "鼓聲絕罷香烟起，湧出潮音滿座寒。",
            "爲問如何第一義，等閒拈却面前山。"
        ],
        "title": "書羅氏屏風四絕  其二",
        "id": "2f028394-9eb2-449c-b668-c7b6918c0095"
    },
    {
        "author": "李之儀",
        "paragraphs": [
            "一到山頭却下山，終朝只在翠微間。",
            "白雲本是無心物，何事高低伴往還。"
        ],
        "title": "書羅氏屏風四絕  其三",
        "id": "f04e5829-1df6-4d3b-be7a-1f9b5480e4dc"
    },
    {
        "author": "李之儀",
        "paragraphs": [
            "日日春禽百轉新，明窗棐几浄無塵。",
            "平生似有叢林分，禿鬢何爲尚滿巾。"
        ],
        "title": "書羅氏屏風四絕  其四",
        "id": "b8c0f34c-effa-463a-a93f-4225b0bf47c6"
    },
    {
        "author": "李之儀",
        "paragraphs": [
            "荆州太守紫微仙，遠寄漁翁白玉泉。",
            "長釣久垂魚未食，爲君一醉卧長川。"
        ],
        "title": "謝荆州太守",
        "id": "4c79b26e-c4ed-4431-bb4d-15680841301b"
    },
    {
        "author": "李之儀",
        "paragraphs": [
            "問道全家隠鹿門，竹籬茅屋寄江村。",
            "龐公事業無多子，只有平安遺子孫。"
        ],
        "title": "題隠者壁",
        "id": "cae68e34-e1be-4e60-b510-476b5b64c286"
    },
    {
        "author": "李之儀",
        "paragraphs": [
            "賣酒罾魚止數家，卜鄰還在水之涯。",
            "扁舟定向桃源去，斜日紅開兩岸花。"
        ],
        "title": "題漁家壁",
        "id": "7aaf9f00-e4e9-42a3-b6ff-9481838d1978"
    },
    {
        "author": "李之儀",
        "paragraphs": [
            "霜風刮地雁連天，野舍衾寒感舊年。",
            "獨有多情夜來榨，床頭滴滴慰孤眠。"
        ],
        "title": "偶題六絕  其一",
        "id": "466cb906-ed96-4a37-a914-80f51b6c6137"
    },
    {
        "author": "李之儀",
        "paragraphs": [
            "行人猶未有歸期，萬里初程日暮時。",
            "唯愛門前雙柳樹，枝枝葉葉不相離。"
        ],
        "title": "偶題六絕  其二",
        "id": "d66fd00c-e905-45bc-9b2e-cd773742d632"
    },
    {
        "author": "李之儀",
        "paragraphs": [
            "長溪新雨色如泥，野水陰寒盡向西。",
            "楚客天南行漸遠，山山樹裏鷓鴣啼。"
        ],
        "title": "偶題六絕  其三",
        "id": "68de3c39-684a-4734-8c44-1cd4f06d90f9"
    },
    {
        "author": "李之儀",
        "paragraphs": [
            "數卷新遊蜀苑詩，長安僻巷得相隨。",
            "草堂雪夜携琴處，況似青城館裏時。"
        ],
        "title": "偶題六絕  其四",
        "id": "e25a7c2e-ba88-4897-8b40-7b0a23d6e30c"
    },
    {
        "author": "李之儀",
        "paragraphs": [
            "不覺六月初八日，還是去年瓜熟時。",
            "鞭藉竟誰能致曲，定自昭昭終可期。"
        ],
        "title": "偶題六絕  其五",
        "id": "d2409a29-4f6e-4888-92fe-0994822fc4e2"
    },
    {
        "author": "李之儀",
        "paragraphs": [
            "軟火明窗紙帳低，一聲初報午來雞。",
            "葱茶未必能留坐，爲愛高人手自提。"
        ],
        "title": "訪瑫上人值喫葱茶",
        "id": "e75aa369-1077-4d80-9aac-dbb403bdb587"
    },
    {
        "author": "李之儀",
        "paragraphs": [
            "銀漢風休月對絃，靈橋長掛罷星填。",
            "從今祇恐情先老，無復佳期又隔年。"
        ],
        "title": "七夕",
        "id": "0fe36718-1138-45ca-a956-2543481e6f23"
    },
    {
        "author": "李之儀",
        "paragraphs": [
            "南山不見見東山，白鷺時時自往還。",
            "爲問天公幾時雨，定因薄相故能慳。"
        ],
        "title": "東山",
        "id": "c92bdcc1-3957-48b0-a610-3ba1771664df"
    },
    {
        "author": "李之儀",
        "paragraphs": [
            "鴉銜遺秉趁饑鷹，老牸時傳喚犢聲。",
            "凡物有生皆有樂，不堪孤坐淚縱橫。"
        ],
        "title": "閒坐",
        "id": "bedc47e9-012d-479c-9cf2-11653e47306d"
    },
    {
        "author": "李之儀",
        "paragraphs": [
            "寶炷芬敷散瑞烟，月移花影上欄桿。",
            "角聲又報梅花弄，只恐歸時夜更寒。"
        ],
        "title": "壬辰春試終場王德循置酒登月閣邀丁希韓甚歡夜分方罷",
        "id": "b90c2900-fccc-4d98-87a2-d2be5f138477"
    },
    {
        "author": "李之儀",
        "paragraphs": [
            "老禪期客煮園蔬，少憩西鄰日轉初。",
            "萬白千紅好時節，斷魂空付兩龍駒。"
        ],
        "title": "清明日浄因莊早飯罷遂遊洪福有懷巨載元確因致別約  其一",
        "id": "c74ad430-27f1-4a20-a9ad-d6232c8f4e9e"
    },
    {
        "author": "李之儀",
        "paragraphs": [
            "憶尋春色過何郎，西寺傳來墨有香。",
            "安得蒹葭真倚玉，再邀花影上迴廊。"
        ],
        "title": "清明日浄因莊早飯罷遂遊洪福有懷巨載元確因致別約  其二",
        "id": "eb5d93f4-5779-459f-9ae0-d8eed7ec0c38"
    },
    {
        "author": "李之儀",
        "paragraphs": [
            "樹密山深鎮雨凉，西州陳迹舊丹陽。",
            "相逢莫話當時事，且約清心感妙香。"
        ],
        "title": "同榮天和遊石城",
        "id": "b1ffbc98-bc00-4d7c-a8ab-68a7263a5494"
    },
    {
        "author": "李之儀",
        "paragraphs": [
            "軟火明窗一炷香，歲交時節夜來霜。",
            "須知錢李饒風味，却媿巴歌污錦囊。"
        ],
        "title": "謁錢公振李與幾",
        "id": "50e9319d-3e08-405e-bd32-12a1ea22f670"
    },
    {
        "author": "李之儀",
        "paragraphs": [
            "客窗孤被探深寒，一夢從來已六年。",
            "獨有可人無復見，尊前旋笑尚依然。"
        ],
        "title": "再過李欽之宅憶希武",
        "id": "a558b3b1-8ec3-4673-bff3-6743de13738e"
    },
    {
        "author": "李之儀",
        "paragraphs": [
            "金影風光小洞天，藍橋有路隔雲烟。",
            "玉壺叩盡應能語，早晚光明照座邊。"
        ],
        "title": "題李仲山金影軒",
        "id": "16bbcacc-c549-43cb-b0ef-17d5ba1434fd"
    },
    {
        "author": "李之儀",
        "paragraphs": [
            "住菴老子不復見，傳法阿師追不回。",
            "飲水能知大愚意，一拳真是打爺來。"
        ],
        "title": "題黄蘗泉",
        "id": "02ec2ebe-080e-4e70-b291-5bf8f3835013"
    },
    {
        "author": "李之儀",
        "paragraphs": [
            "念盡已知木偶，多聞早慰詩流。",
            "北海幸君知舉，東家未我爲丘。"
        ],
        "title": "次韵贈答洪覺範五首  其一",
        "id": "f3566383-d21a-4e32-8ec9-c33ea5ba57cb"
    },
    {
        "author": "李之儀",
        "paragraphs": [
            "豈爲彌天蓋世，却來作戲逢場。",
            "可是因人爾爾，要非皆我堂堂。"
        ],
        "title": "次韵贈答洪覺範五首  其二",
        "id": "c57ba356-f634-46ea-a86f-2c8ca589eaf5"
    },
    {
        "author": "李之儀",
        "paragraphs": [
            "問舍求田底事，乘流遇坎方時。",
            "且向忙中作繭，敢從作者論詩。"
        ],
        "title": "次韵贈答洪覺範五首  其三",
        "id": "d6fbbf92-8e6e-4927-b3cb-d1562a71e85d"
    },
    {
        "author": "李之儀",
        "paragraphs": [
            "立玉無因再倚，坐荆偶此同班。",
            "老去誰開東閣，朝來空對西山。"
        ],
        "title": "次韵贈答洪覺範五首  其四",
        "id": "8472ea97-1feb-4cfa-a6cb-e57f22e4f0b6"
    },
    {
        "author": "李之儀",
        "paragraphs": [
            "俛仰誰爲荆棘，崢嶸漫自波濤。",
            "休說花磚步日，旦尋烟雨飛鵃。"
        ],
        "title": "次韵贈答洪覺範五首  其五",
        "id": "52d711a8-fcdc-4c75-8230-c24f40a16121"
    },
    {
        "author": "李之儀",
        "paragraphs": [
            "白頰饒春思，梅梢喜可知。",
            "聲聲催爛漫，定是雪晴時。"
        ],
        "title": "題畫扇",
        "id": "bc7e7029-6101-4158-ae7a-2fd6a45b060c"
    },
    {
        "author": "李之儀",
        "paragraphs": [
            "從來憂患許追隨，末路文詞特見知。",
            "肯向虞兮悲蓋世，空慚賜也可言詩。",
            "炎荒不死疑陰相，漢水相招本素期。",
            "月墮星沈豈人力，輝光他日看豐碑。"
        ],
        "title": "東坡挽詞",
        "id": "30e63dc3-3662-470e-9e8a-bf68359ca12c"
    },
    {
        "author": "李之儀",
        "paragraphs": [
            "萬年風采屬當時，墮地能班世有兒。",
            "夢筆方傳符昔應，玉樓何事遽先期。",
            "無由負弩瞻前導，空歎騎鯨去不疑。",
            "老矣無從忘肉味，餘音猶幸接吹箎。"
        ],
        "title": "石敏若挽詞",
        "id": "ecd99618-8cba-4168-adb8-7bd632812262"
    },
    {
        "author": "李之儀",
        "paragraphs": [
            "十年枯木不知春，每向尊前得可人。",
            "申叔共瞻雲外翼，元賓豈是轍中鱗。",
            "揚帆巨浸方期遠，摧輻窮途定有因。",
            "後學從誰識頭角，祇應遺藁是通津。"
        ],
        "title": "李希武挽詞",
        "id": "f5a091d2-b4fe-407c-91ab-bc1427db69a1"
    },
    {
        "author": "李之儀",
        "paragraphs": [
            "暮雨江邊寄一犁，多情鄰老共差池。",
            "平生意氣幾如俠，晚日詩書更有兒。",
            "社酒方期終歲樂，葵蕭俄感送人悲。",
            "紛紛窮達都歸盡，誰復聲名是舊時。"
        ],
        "title": "濮道甫挽詞二首  其一",
        "id": "03549827-5ff9-4936-9d3b-fe01fdd6b0e4"
    },
    {
        "author": "李之儀",
        "paragraphs": [
            "倜儻胸襟孰可侔，生平行樂自優游。",
            "坐忘更漏棋盈局，醉徹笙歌月滿樓。",
            "千頃田園常富足，幾朝冠蓋舊交遊。",
            "佳城今日悲埋玉，亙古傳名信不休。"
        ],
        "title": "濮道甫挽詞二首  其二",
        "id": "28b6f83c-0bbf-48c3-bbcd-8017e0d7e8a9"
    },
    {
        "author": "李之儀",
        "paragraphs": [
            "率己名無媿，成家德可尊。",
            "蘋蘩招婿婦，翰墨見兒孫。",
            "孰不承慈訓，俱來哭寢門。",
            "詩人難再得，彤管負詳論。"
        ],
        "title": "郭功甫妻孫夫人挽詞",
        "id": "cd4246f9-57ea-4912-b615-38096bedc676"
    },
    {
        "author": "李之儀",
        "paragraphs": [
            "賣藥韓康伯，著書河上公。",
            "幻同聊復爾，緣散却歸空。",
            "獨有鄉人淚，難勝薤露風。",
            "我來嗟已晚，猶及想冥鴻。"
        ],
        "title": "李府君挽詞",
        "id": "5a382a4a-e1bb-4992-a4ea-ab8508135e04"
    },
    {
        "author": "李之儀",
        "paragraphs": [
            "崎嶇南北舊相聞，晚困羈縲託後塵。",
            "盜賊餘風如振槁，里閭和氣似深春。",
            "雀巢絕探終能鷇，烏喙雖長自不伸。",
            "所去見思猶可想，九泉齎恨彼何人。"
        ],
        "title": "弔王承議二首  其一",
        "id": "16c3d4ac-5dd3-42c7-9645-07b966818917"
    },
    {
        "author": "李之儀",
        "paragraphs": [
            "征西墓上木成圍，伯氏傳孤出更奇。",
            "皂蓋朱輪誰不擁，青天白日晚方知。",
            "功名不掛非由種，賻賵終辭信有兒。",
            "空指丹青訪陳迹，倦懷尤恨得君遲。"
        ],
        "title": "弔王承議二首  其二",
        "id": "bc24c079-0343-4590-8e14-68976e2013f2"
    },
    {
        "author": "李之儀",
        "paragraphs": [
            "似則似，是則不是。",
            "縱使擠之九泉下，也須出得一頭地。",
            "休論捉月騎鯨，到了衆人皆醉。"
        ],
        "title": "自作傳神贊  其一",
        "id": "9415d84e-835b-4d0c-b7c3-dcac480cebbd"
    },
    {
        "author": "李之儀",
        "paragraphs": [
            "時雌時雄，時白時黑。",
            "不是徐翁異身，又非豐干指出。",
            "蓋優哉游哉，聊以卒歲。",
            "浮沈於物，而不膠於物者也。"
        ],
        "title": "自作傳神贊  其二",
        "id": "fa70d275-698a-42b6-81d4-8581182703a2"
    },
    {
        "author": "李之儀",
        "paragraphs": [
            "孰從而圖，孰從而狀。",
            "大千俱空，况爾幻妄。",
            "直須壁立千仞，要且事無一向。",
            "雖然覿面相呈，便是本來形相。"
        ],
        "title": "自作傳神贊  其三",
        "id": "1753b3db-6cf2-456b-ae8f-e96930f19290"
    },
    {
        "author": "李之儀",
        "paragraphs": [
            "意中迥有千般思，筆下原無一點塵。",
            "自笑頑冥一村老，忽從今日換精神。"
        ],
        "title": "自作傳神贊  其四",
        "id": "f3856dd3-bd11-4117-b7ae-2c17a08e4bfb"
    },
    {
        "author": "李之儀",
        "paragraphs": [
            "龍章鳳姿，燕頷虎頸。",
            "巍巍堂堂，弗嚴而整。",
            "山納海容，霜根雪節。",
            "可畏而親，力莫之斡。",
            "吾私淑諸，一代之英。",
            "多取益給，欲掩滋明。",
            "長庚未艾，白氣何來。",
            "精爽如在，佳城不開。",
            "出卯則角，墮地而班。",
            "豈無所遺，騄驥方閑。",
            "高牙赤舄，惟叔惟虎。",
            "有之似之，千載一武。",
            "赳赳桓桓，彼徒見誚。",
            "他日凌烟，實先前詔。"
        ],
        "title": "折渭州畫像贊",
        "id": "3c4a99c0-69fc-4a22-8a1b-a9f163c550d7"
    },
    {
        "author": "李之儀",
        "paragraphs": [
            "先天弗違，聖時以乘。",
            "人謀鬼謀，其誰其能。",
            "彼雖淵密，我則揆敘。",
            "萬目交張，維綱之舉。",
            "展也吾人，一世絕擬。",
            "孰友多文，宛在中沚。",
            "用此以通，亦以是窮。",
            "自崖反矣，凜然孤風。"
        ],
        "title": "沈存中畫像贊",
        "id": "999008f7-1855-4f86-b5dc-05dff6c89b99"
    },
    {
        "author": "李之儀",
        "paragraphs": [
            "一回拈起一回新，覿面相逢那處親。",
            "口似含珠聲似虎，情如止水意如春。",
            "一心爲法無餘事，四海如公有幾人。",
            "祇恐丹青傳未盡，更須圓相助精神。"
        ],
        "title": "保寧機道者傳神贊  其一",
        "id": "01181acc-7e07-43fb-9269-6c929eee075c"
    },
    {
        "author": "李之儀",
        "paragraphs": [
            "萬點寒鴉，一輪秋月。",
            "時節因緣，因誰漏泄。",
            "眼光如電舌如雷，遶頷鬚眉滿頭雪。",
            "若問人間大導師，踏着稱鎚硬似鐵。"
        ],
        "title": "保寧機道者傳神贊  其二",
        "id": "4925fdbc-fdc3-4ad3-8472-fbc1a026e75f"
    },
    {
        "author": "李之儀",
        "paragraphs": [
            "真如會中，相見了也。",
            "崇因堂上，因甚出來。",
            "一滴曹溪，初無二味。",
            "大冶精金，豈有他色。",
            "雖然畫得分明，要須重新注出。",
            "十二面相忽然開，不是僧繇誰得會。"
        ],
        "title": "崇因欽老贊",
        "id": "6fdc7ea5-a335-40bb-b5c1-8c92b19bd513"
    },
    {
        "author": "李之儀",
        "paragraphs": [
            "法雲會中，多聞第一。",
            "瑞竹堂上，說法無雙。",
            "降徑山龍，則雨必應候。",
            "祝崇寧壽，則香不妄拈。",
            "將謂有多少神通，元來只這般面目。"
        ],
        "title": "凈慈璘老贊",
        "id": "231d7f27-9118-4787-a3a6-ab10f9dbec7a"
    },
    {
        "author": "李之儀",
        "paragraphs": [
            "一住姑熟溪頭，三據寶華玉座。",
            "草木無不沾恩，緇素幾多證果。",
            "世人盡愛西菴璞，誰知屢試紅爐火。",
            "雖然覿面相呈，也要從頭覷破。",
            "咄，鈍置殺人。"
        ],
        "title": "西菴璞老真贊",
        "id": "f5276826-4b28-4b52-83d1-d4e5e1146579"
    },
    {
        "author": "李之儀",
        "paragraphs": [
            "敏以自求，仁而樂施。",
            "鄉黨懷其恕，朋友畏其義。",
            "悟幻妄之不留，惟精進之是利。",
            "故能告所厚而表其行，斂衆美以昌其嗣。",
            "尚慮吾志之未孚，遂復有形於夢寐。",
            "嗚呼，斯豈今人之願力歟，見者寧不知媿。"
        ],
        "title": "儲居士真贊",
        "id": "a46dadf2-fec7-4297-892d-b8949c186151"
    },
    {
        "author": "李之儀",
        "paragraphs": [
            "舉目一世空無人，當時何有高將軍。",
            "龍鶱鳳翥固莫群，晴天萬里惟孤雲。",
            "冥冥何地非埃塵，我欲從之嗟此身。",
            "形容不到浪自分，坐令魯叟悲獲麟。"
        ],
        "title": "李太白畫像贊",
        "id": "a4c66186-b19c-45bf-b90e-8ca5c2ab35ec"
    },
    {
        "author": "李之儀",
        "paragraphs": [
            "東坡仙人，岷峨異稟。",
            "道日而升，弗類斯擯。",
            "有繼皇皇，期之奠枕。",
            "誰其止之，成是貝錦。",
            "天作人遠，言何從諗。",
            "聞已聳然，見孰不凜。"
        ],
        "title": "東坡先生贊  其一",
        "id": "9bdaf51f-9770-4964-9ac3-6c5fee8a041e"
    },
    {
        "author": "李之儀",
        "paragraphs": [
            "天作斯文，萬物所印。",
            "時慘時舒，與天同運。",
            "其誰特立，卓哉吾人。",
            "黄且落矣，蔚然常春。",
            "見險弗止，自信無悶。",
            "求仁得仁，於我何怨。",
            "光時顯被，外薄四夷。",
            "載瞻載仰，百世之師。"
        ],
        "title": "東坡先生贊  其二",
        "id": "a40726ed-492d-4afe-9369-0abf75058c91"
    },
    {
        "author": "李之儀",
        "paragraphs": [
            "法不孤起，隨處有人。",
            "一花既開，無地不春。",
            "現滿月相，轉大法輪。",
            "似雷雨作解，如山川出雲。",
            "不向人偏衫襟裏喫飯，而於孤峰頂上化身。"
        ],
        "title": "靈巖愿老真贊",
        "id": "64363d36-c808-4f42-8e01-68d77e293b4f"
    },
    {
        "author": "李之儀",
        "paragraphs": [
            "滔滔汩汩，莫知其出。",
            "汪汪洋洋，隨圓隨方。",
            "故八萬四千偈不離於當處，而五千四十八卷皆作戲於逢場。",
            "山谷老人所以强名之而無媿，姑溪居士又從而雪上加霜。",
            "咄，只這便是靈源叟，何須更上炤默堂。"
        ],
        "title": "靈源禪師真贊",
        "id": "8cbd900a-a260-4230-8ba0-1b08f69c070b"
    },
    {
        "author": "李之儀",
        "paragraphs": [
            "荆山美璞，霜天一鶚。",
            "可薦郊廟，志存寥廓。",
            "逢場作戲，隨病予藥。",
            "信與佛祖齊肩，直是摸索不着。"
        ],
        "title": "報恩邦禪師真贊",
        "id": "c68c0dcb-ef0e-4911-aac8-3331db575ce1"
    },
    {
        "author": "李之儀",
        "paragraphs": [
            "竹批雙耳，風激四蹄。",
            "振尾頓鬣，會於一時。",
            "惟伯時父，神而明之。",
            "千載相遇，非公而誰。"
        ],
        "title": "李伯時馬贊",
        "id": "c3aa4f3b-f847-4522-825d-a258e43da9a6"
    },
    {
        "author": "李之儀",
        "paragraphs": [
            "鱗介所宗，壽無與京。",
            "納錫以薦，曳尾而行。",
            "與其託之於死骨，孰若遂性以爲生。",
            "余私淑諸，蓋將卒歲以沉冥。"
        ],
        "title": "畫龜贊",
        "id": "40d07999-6d6b-4bdb-81c8-40faddcbf50f"
    },
    {
        "author": "李之儀",
        "paragraphs": [
            "敷座而坐，如日初曉。",
            "護念付屬，一時俱了。",
            "非此老人，其誰能表。",
            "漫自形容，本無欠少。"
        ],
        "title": "須菩提贊",
        "id": "880884db-62d7-4d7e-8cca-a2ace5de884b"
    },
    {
        "author": "李之儀",
        "paragraphs": [
            "高坐清凉道場，截斷東南路口。",
            "一萬菩薩列在下風，天下衲僧聞者稽首。",
            "挺超佛越祖之意氣，有抽釘拔楔之妙手。",
            "拶得額頭汗出，又向王舍城中哮吼。"
        ],
        "title": "慧林正老真贊",
        "id": "a599dbd5-e372-4247-80fd-6b5531ef3af1"
    },
    {
        "author": "李之儀",
        "paragraphs": [
            "盛着底是病，拈出底是藥。",
            "衆生以相見我，却道風狂顛錯。",
            "秋來葉落歸根，春去鳥啼花落。",
            "只這便是生涯，說甚重重樓閣。"
        ],
        "title": "布袋和尚贊",
        "id": "f501c6ac-fab0-4d37-a6e8-a6db336199dc"
    },
    {
        "author": "李之儀",
        "paragraphs": [
            "青山白雲中人，對面若不相識。",
            "笑我吟詠自如，終□□□居士身得度，住平常人窠窟。",
            "誰謂半山多□口，却作豐干指出。"
        ],
        "title": "俞秀老畫贊",
        "id": "b806766e-a7f9-4c4e-a19e-c96806b9a5db"
    },
    {
        "author": "李之儀",
        "paragraphs": [
            "說着便知姓名，見者誰不歡喜。",
            "雖如自起自倒，要乃無此無彼。",
            "冥冥三板緣中，隨處逢場作戲。",
            "欲問涅槃一路，頭頭只在這裏。"
        ],
        "title": "俞清老畫贊",
        "id": "a72be6ba-6b2b-4d0e-aeac-567088631864"
    },
    {
        "author": "李之儀",
        "paragraphs": [
            "法雲地中得度，慧炬光裏法身。",
            "在處淘金揀玉，隨緣運栰通津。",
            "偏解抽釘拔楔，更能因語識人。",
            "且道有相無相，休云是真非真。"
        ],
        "title": "寶覺昕長老畫贊",
        "id": "01d12617-f6c5-4ff8-995b-24ef52a28171"
    },
    {
        "author": "李之儀",
        "paragraphs": [
            "石霜山中二虎，後世兒孫無數。",
            "堂堂大爲古佛，一身普照寰宇。",
            "別出壽寧一枝，又作慈雲法雨。",
            "他時侍立坐邊，往往呵佛駡祖。"
        ],
        "title": "壽寧宣老贊",
        "id": "462d9b59-c947-411d-ad87-1f32c98dfc40"
    },
    {
        "author": "李之儀",
        "paragraphs": [
            "葉磨數仞劍，惟有清風剪不斷。",
            "根亂一窩絲，纏定白雲寒不散。",
            "水無沙，石無苔，師乎一片心清哉。"
        ],
        "title": "爲僧作石菖蒲贊",
        "id": "f48f3135-1fe9-4fc9-bbc0-b97d8d0d1f85"
    },
    {
        "author": "李之儀",
        "paragraphs": [
            "王良不作，世絕麒麟。",
            "是可欺邪，豈無後人。",
            "誰其似之，維烈武孫。",
            "武則似矣，而濟以文。",
            "氣已萬里，方爾就秣。",
            "風雲其時，會如兔脫。",
            "儼然是則，現居士身。",
            "幅巾白拂，無一點塵。",
            "以無塵故，始終一如。",
            "顯忠數功，固非兩途。"
        ],
        "title": "爲人作真贊  其一",
        "id": "cd0d4c66-c81c-4982-8e6b-dd23e67e2d5a"
    },
    {
        "author": "李之儀",
        "paragraphs": [
            "茅茨爲居，脫粟爲餐。",
            "牛衣自暖，徒行亦鞍。",
            "凡人皆友，是酒可歡。",
            "略不踐迹，未嘗恤言。",
            "山林城市，隨遇即安。",
            "一旦義重，殺生非難。",
            "彼强增飾，寧知吾全。",
            "蓋庶幾不淫不移不屈者，而以樂吾之天。"
        ],
        "title": "爲人作真贊  其二",
        "id": "bd008bb0-0a90-4968-9f92-cc83c0bcafc5"
    },
    {
        "author": "李之儀",
        "paragraphs": [
            "霜空無雲，秋天澄霧。",
            "照然政通，何勞鐘簴。",
            "儼然望之，希世一遇。",
            "萬折方東，逢坡益注。"
        ],
        "title": "文忠公畫像贊",
        "id": "d697ef0d-22f8-41e7-b199-d8cfde9ee7a2"
    },
    {
        "author": "李之儀",
        "paragraphs": [
            "虎頭燕頷，將軍之相。",
            "雪檜霜松，山僧之容。",
            "以是而見，胡來漢現。",
            "捩轉面目，瞻之不足。",
            "盛哉七百聚徒，何殊在網之魚。",
            "若也向此提撕，却成土上加泥。"
        ],
        "title": "爲僧作真贊",
        "id": "8d4c749b-2b4e-4e61-a404-309f1ce1c330"
    },
    {
        "author": "李之儀",
        "paragraphs": [
            "可畏而親，不扶而直。",
            "藝表士林，望高王國。",
            "如在廣庭，鵠立柱石。",
            "翼翼眉間，嘗滿黄色。"
        ],
        "title": "吳思道朝服畫像贊",
        "id": "66592b40-9ff8-44c9-a5a0-c9f465127cf8"
    },
    {
        "author": "李之儀",
        "paragraphs": [
            "濃眉深眼，出塵之相。",
            "幅巾燕服，經世之狀。",
            "有時收沙界於一粒粟，忽然乘長風破萬里浪。",
            "固知透過六輪，可謂森羅萬象。",
            "本誰鼻端揮斤，先生信是神匠。"
        ],
        "title": "又道服贊",
        "id": "dd6bf68e-0148-461c-9494-8dced9ac7148"
    },
    {
        "author": "李之儀",
        "paragraphs": [
            "清風習習醒毛骨，華屋高明占城北。",
            "胡床偶伴庾江州，萬蓋摇香俯澄碧。",
            "陰森老樹藤千尺，刻桷雕楹初未識。",
            "忽傳繡障半天來，舉頭不是人間色。",
            "方疑絢塔燈炤燿，更覺麗天星的歷。",
            "此時遙望若神仙，結綺臨春猶可憶。",
            "徘徊欲去輒不忍，百種形容空嘆息。",
            "亂點金鈿翠被張，主人此况真難得。"
        ],
        "title": "晚過王晉卿第移坐池上松杪凌霄爛開",
        "id": "e6db92bf-1490-4059-9b45-86e1dece3ba7"
    },
    {
        "author": "李之儀",
        "paragraphs": [
            "主人邀我登閒軒，軒前景物祗欠山。",
            "坐來慘澹若不足，引我忽到營丘間。",
            "營丘山水天下知，全齊十二雄一時。",
            "舊遊歷歷如到眼，吾宗筆力窮高低。",
            "峰雲巖靄互隠現，老木蒼藤紛綵絢。",
            "瓏璁特幹勢將壓，奇崛欲夸人未見。",
            "石磴流泉似幽噎，洞穴縱橫乍明滅。",
            "舉頭樓觀俯懸崖，定須六月臨飛雪。",
            "行人初踏山前路，款段衝寒怯回顧。",
            "蹇馿亦自樂平地，嚲耳徐行方得趣。",
            "日西平遠連何處，極目蒼茫天欲暮。",
            "行人端是我前身，斗覺精神相會聚。",
            "百年瞬息竟誰真，此老應無一點塵。",
            "主人等是風塵外，豈是閒軒久住人。"
        ],
        "title": "題王子重出李成所畫山水",
        "id": "ac71ecf2-4ec9-4af5-b272-dfad68dd8e29"
    },
    {
        "author": "李之儀",
        "paragraphs": [
            "千年老木根半拔，叉牙枯枝鬭金鐵。",
            "蒼鷹見鷄豈復捨，伺隙必拿將雷掣。",
            "鷄知不免怖且死，銅觜窺鷹反噪聒。",
            "陰風慘慘天爲改，殺氣憑陵欲翻海。",
            "畫工已證三昧因，造化精神智能采。",
            "江南山水多異人，遁迹往往隨風塵。",
            "等閒應現非一化，流落終爲絕世珍。",
            "王公盛德天下歸，想見乾興天聖時。",
            "進賢退佞乃所嗜，不使異趣侵毫釐。",
            "喻公爲鷹固不可，排擊奸邪力尤果。",
            "開圖凜凜毛髮驚，滯蔚頓攄如破鎖。",
            "公孫勝致有餘風，十年凈土常相同。",
            "擬借傳摹應見從，意欲因畫時見公。"
        ],
        "title": "觀子重鐘隠鷄鷹圖就借傳本畫乃文康舊物",
        "id": "c9904585-460d-4ef2-9b4b-cc0461e1493d"
    },
    {
        "author": "李之儀",
        "paragraphs": [
            "君不見狐裘相齊望前古，後日執鞭固欣慕。",
            "煙雲得趣更飄蕭，常使高人恨無路。",
            "闌干崢嶸擅空闊，寒日低回得循步。",
            "朱輪想見不可從，南國小棠疑未去。",
            "百年暴輝實之賓，俯盛仰衰情易新。",
            "孤懷直欲共傾倒，衣上元無一點塵。",
            "又不見三千珠履春申君，十年天祿揚子雲。",
            "極目平原草縈骨，秋月春風愁殺人。",
            "五湖歸去辨之蚤，擊鼓撞鐘猶恨少。",
            "險語緩絲一劍休，九衢相視空草草。",
            "荆州萬里控上流，歌舞翻風甚飛鳥。",
            "回首蒼梧隔暮雲，南狩不歸何可叫。",
            "解后相逢情更親，芻狗疇能誇已陳。",
            "欲書醉語致多感，好事今無載酒人。",
            "班班微陽度密竹，嘖嘖寒雀喧荒榛。",
            "韋郎所紀十無一，安得遺老酬諮詢。",
            "蹭蹬難堪隨末俗，健論愛君如剪竹。",
            "寧人負我無負人，咄咄老瞞徒四目。",
            "直絃易斷曲未終，鳳髓難容斷誰續。",
            "白首胡君到孤獨，在何分金齊鮑叔。"
        ],
        "title": "次韵胡希聖登毗陵東山亭",
        "id": "60fdccc4-5f87-4642-878b-ae80f6142845"
    },
    {
        "author": "李之儀",
        "paragraphs": [
            "烱然五府不受塵，深山大澤猛虎蹲。",
            "豫章千尺若可抉，滄溟萬里疑平吞。",
            "秋天一鶚禰正平，人物南州龐士元。",
            "莫詠濠梁好風月，當知猿臂出吾門。"
        ],
        "title": "送李仲益赴濠梁司戶",
        "id": "cdcacb70-a4fe-4ed8-8be9-b349889b9e9b"
    },
    {
        "author": "李之儀",
        "paragraphs": [
            "食飽舐指老更深，饑腸南北常欹崟。",
            "曾作閩山對岸客，海舶供看常相尋。",
            "一路埃塵春幾換，葷羶裂腦愁舉桉。",
            "淮陵巨海不多程，多情誰殺能鳴雁。",
            "道人雅好逾千金，短茁漬味羞春林。",
            "呼兒績飯不知飽，未徹已到閩山陰。",
            "孤風冷石常齒齒，不忘南音似君子。",
            "寂寞相求義愈高，豈特今朝共鄰里。"
        ],
        "title": "閩僧饋紅糟炒笋",
        "id": "3fed87f5-fef6-4968-93b6-f95f7891f920"
    },
    {
        "author": "李之儀",
        "paragraphs": [
            "寒雲四塞客日短，一壺臍裂洪疇中。",
            "君家大門我父黨，覓白聊復相過從。",
            "和香索料多甲煎，幽蘭幾弄理孤桐。",
            "爾來行李偶南北，齒齒不見雲間峰。",
            "登山臨水不無思，獨笑往往捫長松。",
            "蓬門春晚燕語好，書幌迤邐來清風。",
            "五府带垢一洗盡，萬里古色開愁胸。",
            "輞川何在廣文死，比比孺子誇有功。",
            "楚人僅免二日苦，却嗟白璧埋蒿蓬。",
            "逡巡取酒敘契闊，百川赴吸驚長虹。",
            "風流未愧正始後，淪落丘范評無鍾。",
            "君才有用豈特爾，我亦相將成老翁。",
            "騏驎得路即千里，會看拭目天邊鴻。"
        ],
        "title": "胡希聖在毗陵有詩私送比過山陽復以其韵送之",
        "id": "97e46974-fe0e-4da3-a1d9-095b28f930d2"
    },
    {
        "author": "李之儀",
        "paragraphs": [
            "大河南奔山北走，臍裂天涯懶回首。",
            "撞鐘擊鼓醉橫參，恃險英雄骨已朽。",
            "歲暮風烟尤可悲，功名白髮不相期。",
            "重來好是當晴日，應有鷄羣翡翠兒。"
        ],
        "title": "登鸛雀樓",
        "id": "514be900-ea0f-42d4-8349-df1b8b6bebcf"
    },
    {
        "author": "李之儀",
        "paragraphs": [
            "酌君白玉杯，送君正黄梅。",
            "長安風沙瞇人眼，君行暫詣黄金臺。",
            "劇辛已老樂毅去，荆棘平地多龍媒。",
            "九重深沉四海遠，快便誰許參雲雷。",
            "黄金臺高不易上，并州雄節幾塵埃。",
            "當時勳業皎白日，餘風表表皆雄才。",
            "龍睛豕腹實異相，肝膈上下羅瓊瑰。",
            "丹青萬物大門婿，妙論爾汝無嫌猜。",
            "同時舒卷一門盛，將見烈火生寒灰。",
            "十年早飛不足歎，青雲自此亨途開。",
            "我暫追隨極天末，有酒取醉長追陪。",
            "離亭雨足綠蔽眼，健帆危挂寒風催。",
            "黄金臺不知幾千尺，勸君窣衣直上首莫回。",
            "時和歲豐亦足被君賜，還須遠過青山隈。"
        ],
        "title": "送鄭産莊",
        "id": "19600b47-62d4-45e3-9107-0c86637d5c6d"
    },
    {
        "author": "李之儀",
        "paragraphs": [
            "昨日行河堤，柳色綠如埽。",
            "只疑晚煙罩寒林，細看始知春已到。",
            "春來本不與我期，病中蹉却春來時。",
            "塵埃雨過風不起，但見紅紫咄咄陵高枝。",
            "年年見春隨分喜，今年見春略無意。",
            "泊然相遇等幻化，況是客愁如夢裏。",
            "前年隨春入都門，去年探春海上村。",
            "今年作客還到此，萬里漂浮誰與論。",
            "故人邂逅羅酒樽，白髮相逢情更親。",
            "身世崎嶇有底急，終日裂臍如歸雲。",
            "倚門幾夜環連夢，勃窣稚子行逡巡。",
            "扁舟早晚東南奔，車馬紛紛愁殺人。"
        ],
        "title": "晚步汴堤始見春色次夜與蔡君規鄭希仁同飲進奏官舍",
        "id": "f3b23724-fa90-4160-8020-34d8cbf8a2a9"
    },
    {
        "author": "李之儀",
        "paragraphs": [
            "終軍棄關繻，李斯逐黄犬。",
            "功名事業自有時，咄嗟所得亦蹇淺。",
            "雷奔電掣千里雨，魚變爲龍如掌反。",
            "侯嬴抱關誰復論，公子感之在一言。",
            "擔簦屐履遍列國，平揖相印須臾間。",
            "簀中不死魏齊困，口中舌在天應旋。",
            "莫嘆髀肉消，休悲釜生魚。",
            "揮斥八極神不變，秦人豈識照乘珠。",
            "氣吁虹蜺亙天地，有時一笑海可枯。",
            "泰山排雲天下小，紛紛何足論賢愚。",
            "得君本如此，君知我無朱。",
            "幾年飛鳴共搶榆，長慙瓦礫參璠璵。",
            "都城踰月同朝晡，蹩然別我還舊廬。",
            "引君一杯酒，洗君衣上塵。",
            "我歌雖促非酸辛，未忍祝別惟加飧。",
            "直教探取虎穴子，西來射策黄金門。"
        ],
        "tags": [
            "泰山"
        ],
        "title": "送俞叔通歸四明",
        "id": "1800a6ba-0ca3-4147-b09e-eab86920373e"
    },
    {
        "author": "李之儀",
        "paragraphs": [
            "天姥迤邐沃州緊，萬壑千巖相汲引。",
            "崢嶸不知盡何如，撐突雲煙隨望隕。",
            "來蹲去伏搏虎豹，上圓下妥蒸芝菌。",
            "溪流縈紆湛寒玉，飛泉滴瀝調金軫。",
            "天造神藏發有時，眼力收羅一朝盡。",
            "連甍接桷插星斗，檻欄分明噓老蜃。",
            "薄遊曾向畫圖見，幾欲微吟寫秋蚓。",
            "登臨更想新醅熟，紫蕨堆盤參竹笋。",
            "排坐歌呼來謫仙，落筆篇章陵醉尹。",
            "晴春雪霽夜月滿，此樂誰能計畦畛。",
            "到者如行避世村，回首紛紛只堪哂。",
            "因君歸興不自持，安得陵風跨蒼隼。"
        ],
        "title": "次韵孔經甫題剡縣史氏競秀堂",
        "id": "6243c6a0-8179-462d-a7f9-88440f5d71ed"
    },
    {
        "author": "李之儀",
        "paragraphs": [
            "得句如得仙，悟筆如悟禪。",
            "彈丸流轉即輕舉，龍蛇飛動真超然。",
            "禪瑛迺醉，我顧慙道玄。",
            "戲將字畫當杖拂，與子憑軾相周旋。",
            "筆若運矛矟，手如致裨偏。",
            "眼能援桴鼓，心爲制中權。",
            "棄捐尺度廢繩削，似曲還直非方圓。",
            "適當庖丁善刀後，但見滿紙銀鈎連。",
            "心眼手筆俱不用，擬向底處觀其全。",
            "思量不可到，此地無中邊。",
            "政似觀瀾亭上夜深後，滿空白月孤光懸。"
        ],
        "title": "兼江祥瑛上人能書自以爲未工又能詩而求予詩甚勤予以爲非所當病也爲賦一首勉之使進于道云",
        "id": "61dba4f3-4c81-4756-b988-9fbaa9c0f9c9"
    },
    {
        "author": "李之儀",
        "paragraphs": [
            "文質相乘徒野史，拔山塞海終軍死。",
            "早時妄作不朽計，掇拾餘疏自綱紀。",
            "跳梁甃缺固無有，白首何堪墮牛李。",
            "冥行觸柱猶欲前，布襪青鞋從茲始。",
            "春風罾頭問時魚，莫雨洲中吟白芷。",
            "爾來蹭蹬十二年，尚向牛角驚鬭蟻。",
            "亭亭日沒見初月，宛是角巾逢綺里。",
            "萬頃烟波渺天末，十丈霜松騰澗底。",
            "幾從窈窕泛斗槎，終愧婆娑參珮蘂。",
            "晚來鵲話頗不凡，俄報翩翩航一葦。",
            "元龍豪氣不少除，樓卧超然遽思起。",
            "問途直指三峰去，盤馬樓前萬人喜。",
            "亟發健句壓欲倒，似不見容已無齒。",
            "便期脫帽灑風腴，豫宿寒舂絜雲子。",
            "定應一笑非等閒，更想筆端如瀉水。"
        ],
        "title": "次韵王性之見寄佳句",
        "id": "11a29255-b3b2-470b-ad7a-0a6cca185ac5"
    },
    {
        "author": "李之儀",
        "paragraphs": [
            "憶昨扁舟下京口，六月江頭浪如吼。",
            "一笑還尋浮玉叟，山半飛雲似招手。",
            "月明上船縈宿酒，倒摘沈星疑犯斗。",
            "夜深歸夢徹東吳，覺來落月穿疏牖。",
            "山僧流連强終日，黄昏歸鳥凌風疾。",
            "玉骨蕭森病枕餘，一語才交復相失。",
            "先生高節如古人，薄宦淹回行路塵。",
            "海城寄食不自給，暫喜持盃同探春。",
            "春風花草來踆踆，微紅淡綠意旋新。",
            "相從白髮情未壓，底事促別聲悲辛。",
            "淮陵欲到嗟無因，想見蔓草縈龍鱗。",
            "浦光亭南拍隄水，冉冉落日低孤墳。",
            "到時春色應已遲，滿樹黄鸝初囀時。",
            "憑將一曲原頭淚，爲洒南墳松樹枝。"
        ],
        "title": "唐公兄惠顧海上既行輒有詩奉送",
        "id": "58a80be3-cc6e-4792-b6a5-bee2b0f2ab66"
    },
    {
        "author": "李之儀",
        "paragraphs": [
            "有口莫飲盜泉水，有手莫探驪龍珠。",
            "秋風冷落千古意，追風絕足誰能拘。",
            "白雲青山避世樂，擊鼓撞鐘廊廟居。",
            "等閒舒卷四海爲之動，豈憚一一從吹竽。",
            "君看事事絕天險，阿房宮在空荒墟。",
            "野人不識貴者帝，直欲炙背同向茅簷隅。",
            "由來土苴漫優劣，亹亹傳習隨有無。",
            "當時一嘯亦偶爾，至今登覽煩嗟歔。",
            "吾人妙質素所畏，感嘆陳迹追盈虛。",
            "涇清渭濁固可辨，未應到海君能殊。"
        ],
        "title": "阮公嘯臺次韵辛正叔",
        "id": "8b780b2c-eeac-4235-967d-2a3406c6c360"
    },
    {
        "author": "李之儀",
        "paragraphs": [
            "搔髮滿爪垢，撲衣滿襟塵。",
            "百年信幾時，吾生苦紛紜。",
            "黄河源從天上流，忽然河底爲沙丘。",
            "張良身不滿三尺，從使沛公君列侯。",
            "淮陰小兒亦何者，俛首無辭出胯下。",
            "晨炊蓐食爲得計，一飯千金豈無價。",
            "相君之背貴莫言，前趨鼎鑊何等閒。",
            "使爲故主已梟首，奏事猶如冕旒前。",
            "軹深井里有屠者，荆歌壯士不復還。",
            "伯樂相馬只相骨，咄咄常情迷賈鞭。",
            "春來萬事不欲語，惟願沽酒不著錢。",
            "大鐺長杓酌還引，日日如此過百年。",
            "相家新有檢正官，謂我落魄早見憐。",
            "東軒小桃間梅蘂，清香秀色能相先。",
            "不將貴勢略雅舊，脫巾取酒容流連。",
            "瑠璃盆深花透過，愛花移向花邊坐。",
            "時時飄蘂落盆中，冉冉天仙空裏墜。",
            "醉後草書疑有神，牆間怒角拿飛雲。",
            "掃禿千毫興未盡，惆悵粉壁何時新。",
            "盆空不記上馬去，曉來但見衣巾污。",
            "古人名節堆故紙，多少沉埋不知數。",
            "明朝花落在須臾，莫遣高門無入路。"
        ],
        "title": "王爲道東軒梅花小桃相次弄色置酒見邀出琉璃盆浸花貯酒半移即花既辭留名壁間",
        "id": "c14b1481-f7d7-4343-9c74-be7748fb976c"
    },
    {
        "author": "李之儀",
        "paragraphs": [
            "君不見深山窮谷千丈潭，懸崖絕壁倒挂松。",
            "雷霆雨電有時一洒遍八極，繁霜雪霽能邀夜月來高穹。",
            "又不見江頭龜手洴澼絖，裂地得侯終有逢。",
            "長安大雪幾千尺，高卧不愧衣玲瓏。",
            "揖人而相若反掌，登天有路非難通。",
            "天之可上勢或便，得相乃在須臾中。",
            "朝冠貂蟬暮徽纆，曲肱何在三千鍾。",
            "方東遽北安足究，豈異海舶隨狂風。",
            "舞雩而詠吾與點，坐中客滿誰知融。",
            "屹屹杜夫子，靈芝翳深叢。",
            "百年轉盼皆腐朽，且將逸駕聊與同。",
            "我慙圭觚刺人眼，空向霜天望飛鴻。"
        ],
        "title": "次韵參寥杜孝錫",
        "id": "fa7fb22e-1057-4c91-be8b-2f02291104d0"
    },
    {
        "author": "李之儀",
        "paragraphs": [
            "憶昨西湖弄烟月，玉面少年搔紺髮。",
            "六月正午斷人行，坐上無風不覺熱。",
            "長安塵沙五月尾，汗透纖絺甚懸水。",
            "相逢惝怳秋已深，冰骨令人冷如洗。",
            "吾家謫仙應已朽，采石風流誰可後。",
            "却恐騎鯨下紫霄，斯人豈是人間有。",
            "春風標名冠禮部，睥睨英豪皆培塿。",
            "三月飛花試集英，筆下光芒射斗牛。",
            "共說唱名須第一，人事天時良可必。",
            "大任先當益未能，何謂揚雄老終吃。",
            "滄溟洶湧百怪見，鯨鬣虯髯豈難辨。",
            "莫謂卑飛遽自陵，功曹曾是將軍願。",
            "集賢學士文章舊，平日追隨今太守。",
            "到日應須倒屣迎，還聞下榻南昌秀。",
            "濠上觀魚魚正躍，携手何人知此樂。",
            "妙處期君向上求，可笑蝸牛爭兩角。"
        ],
        "tags": [
            "西湖"
        ],
        "title": "送李仲益及第調濠州司戶還錢塘",
        "id": "c1e9dbc7-5326-43f4-8f90-22e520747e7b"
    },
    {
        "author": "李之儀",
        "paragraphs": [
            "反衣狐裘矜綠裏，月落宵行易淪委。",
            "崎嶇身世等秋蓬，皎皎吾心淡如水。",
            "青雲有路誰引目，肯學荒疏輟洗髓。",
            "經營一飽困南北，未易功名輸故紙。",
            "爾來投迹間諸彥，白雪每容參下里。",
            "何殊溺者得尺素，聊謝箕翁徒洗耳。",
            "大官供庖事鉛槧，時引古人同凈几。",
            "枉老王郎特我賢，華衮相先慙溢美。",
            "清風冷落勞悵望，誰謂雲間見黄綺。",
            "因收倦緒聊紡織，半是棄餘安足喜。",
            "一片簫韶送下天，遊遍華胥如喚起。",
            "從此修途可問津，豈復龍頭却蛇尾。"
        ],
        "title": "爲道見還詩因次其韵兼簡孝錫",
        "id": "d38ff87b-396b-41c7-a25a-8f6ac1425537"
    },
    {
        "author": "李之儀",
        "paragraphs": [
            "七月江南秋已到，江水如天魚尾掉。",
            "處處團橘欲黄時，家家門前艤歸棹。",
            "西山佳氣徹青雲，潘郎門巷如深春。",
            "陳家有兒新及第，新着恩袍歸見親。",
            "爲報行人洗眼看，養兒如此誰不羨。",
            "願兒不要重科第，事業功名他日見。"
        ],
        "title": "送陳瑩中及第歸洪州",
        "id": "2f51ecab-7919-41c3-8ec6-cebe03da1818"
    },
    {
        "author": "李之儀",
        "paragraphs": [
            "元鼎元年東有兵，未央催班不待明。",
            "龍驤虎步擁旄出，蟻蟻部曲隨鳴鉦。",
            "三千珠履皆上客，囊中有錐誰爲發。",
            "莫歌雌兔眼迷離，長城可倚知在誰。",
            "千羊不如一狐腋，草底寒蟲漫啾唧。",
            "兩口四目未必智，天下奇才余星墜。",
            "舟中指可掬，冀北馬羣空。",
            "漆身吞炭爲國士，射足接處謀已同。",
            "義感丹誠虹貫日，壇上成功方頃刻。",
            "縱有明珠千丈長，安能保得頭常黑。"
        ],
        "title": "古東門行",
        "id": "b6283d9d-7009-402f-8e4c-7233e9ab6cff"
    },
    {
        "author": "李之儀",
        "paragraphs": [
            "都城春風吹落花，都城九陌無塵沙。",
            "貂裘公子醼何處，闌干百尺陵朝霞。",
            "鳳箏新調玉指軟，黄金捍撥當胸遮。",
            "紫檀屢碎翻成拍，紅茸毯襯鴉頭襪。",
            "回旋誰許綵雲輕，欲斷還催猶未徹。",
            "新鶑弄雛乳燕飛，一曲凉州春日遲。",
            "百疋纏頭隨玉盃，咿啞一鬨爭扶持。",
            "公子笑不已，下客懽正濃。",
            "更邀婭姹持金鍾，一釂直欲滄溟空。",
            "從他海若在平地，明珠墮淚愁蛟龍。",
            "珊瑚突兀撐高峰，便疑巴姬御來風。",
            "月漸滿，銀河低。",
            "歸路促，街鼓稀。",
            "何時再到紅茸地，更倩游絲惹住衣。"
        ],
        "title": "春日同梁十四宴李公昭朝霞閣侍兒舞梁州曲徹客有以潤羅爲贈公昭命玉杯滿酌酬之又以金鍾邀兒相屬既釂出烏絲欄索詩",
        "id": "993a3e56-d243-496f-9a92-5ef126cedb37"
    },
    {
        "author": "李之儀",
        "paragraphs": [
            "盧泉之水名河長，裂臍不到空莽蒼。",
            "讀君詩句心已凉，便覺滿耳清浪浪。",
            "彼方逐臭如竊香，肝膈素飽神鷹揚。",
            "有客飯水衣朝陽，睥睨不語中何傷。",
            "過從德君想更樂，直欲造化窮微茫。",
            "何當相從老此水，桀跖夷齊均是死。"
        ],
        "title": "盧泉之水次韵晁堯民贈張隠人",
        "id": "89b32bec-0763-44e4-98f8-e5a8e622251a"
    },
    {
        "author": "李之儀",
        "paragraphs": [
            "密雨着地三四尺，斑駁雲開日已西。",
            "坐來指點經行處，問我何年別虎溪。",
            "十分酒到一舉盡，笑我强飲如登梯。",
            "燈火熒熒夜未艾，回首但覺娥眉低。",
            "今朝未食先破趙，明日憑熊欲下齊。",
            "門外馬嘶獨未起，據鞍纔許趨鷄啼。"
        ],
        "tags": [
            "庐山"
        ],
        "title": "飲散留別希仲自江州倅罷歸壁間掛廬山圖約爲象戲終席不果又約明日而纔徹余遂行",
        "id": "4a7e3e27-fcf5-4ab3-9e44-b9f26874c09c"
    },
    {
        "author": "李之儀",
        "paragraphs": [
            "紛紛擾擾何爲哉，一身之餘皆儻來。",
            "當前荆棘誰所樹，到了醯酸蚋方聚。",
            "公歸斯文乃有主，公去妖淫幾人誤。",
            "狐狸罷嘷蛟龍衆，戶外何嫌常滿屨。"
        ],
        "title": "和張文潛喜東坡過嶺",
        "id": "1b470769-723a-46f9-91f0-8e1afe5b72ec"
    },
    {
        "author": "李之儀",
        "paragraphs": [
            "山谷老子久不見，豫章詩人何許來。",
            "章江未覺清徹骨，西山一带寒煙開。",
            "文章明鏡現諸相，句律蟄戶驚春雷。",
            "紅爐勸坐且一醉，爲我更賦揚州梅。"
        ],
        "title": "合流遇潘子真出斯文相示因置酒",
        "id": "40fcb9c4-8f46-4936-b4ac-6f4a71bd0e54"
    },
    {
        "author": "李之儀",
        "paragraphs": [
            "一日幾回撚白鬚，我本于世非葭莩。",
            "奈何寸沫長自濡，起倒不供須人扶。",
            "眼前擾擾嘈笙竽，況于得失隨有無。",
            "鼠壤狼籍多棄餘，史雲空悲釜生魚。",
            "抓搔世垢清肌膚，愈下愈拙真挈壺。",
            "愛極并愛屋上烏，古詩有之今輒如。",
            "不願百尺騰龜趺，不願去爲在涇鳬。",
            "只願卒歲眼長淤，百無所見常踟躕。",
            "出門擿埴尋君居，萬里付於千里駒。"
        ],
        "title": "撚須寄傅子淵",
        "id": "cfda6e1d-c387-47cf-82d0-08e3018682fe"
    },
    {
        "author": "李之儀",
        "paragraphs": [
            "平生不願與物迕，所向未始值坑谷。",
            "濁斯濯足清濯纓，世間此理固纖曲。",
            "朱顔見君一笑可，兩眼照人光煜煜。",
            "深沉不可犯毫髮，遲暮已許同松竹。",
            "去年相逢儼如昨，歎我何殊侵曉燭。",
            "衰殘壯盛等復虛，且可清樽對殽蔌。",
            "軍興百邑不可遏，與期縱橫猶沸粥。",
            "念君去替無幾日，頗復驅馳隨檢束。",
            "君方撫掌笑我迂，物理循環同一局。",
            "有來則受去莫追，忍看紛紛自魚肉。",
            "我愧君言但首肯，明朝君去追奔軸。",
            "臨行春色已無有，勉强歌呼趨紅綠。",
            "思君不見一長吁，忽得書來親愈篤。",
            "約我歸來敘離別，滿紙抑揚疑諭蜀。",
            "豈知重門鎖白首，迹雖伏櫪心麋鹿。",
            "寄聲少作旬浹計，莫便雲間參去鵠。",
            "乖離會合杳難量，君能規規如世俗。"
        ],
        "title": "送保定錢弼違且約相見後行",
        "id": "fbd777c9-47aa-40ca-8c8d-767d75027581"
    },
    {
        "author": "李之儀",
        "paragraphs": [
            "故人書報新種畦，東臯豆麥稻水西。",
            "更添莊屋成兩脫，築出湧路排沙泥。",
            "柳插千本竹萬个，雞豚母子羣相携。",
            "又倚前岡闢場圃，更下南泊來鳧鷖。",
            "兩年課役已似此，數歲漸可如山溪。",
            "吾師報地適我與，胸中瑩徹真琉璃。",
            "一錢不敢力爲盡，只得一飯仍鷄棲。",
            "我慙汩沒落陷穽，眼前差路知幾蹊。",
            "緬懷吾邦歸未得，書來未讀先酸悽。",
            "本無去來强縶縛，亦非顛倒隨傾擠。",
            "萬衆過眼即他物，列鼎既飽均朝虀。",
            "明年定作一村老，非施委曲誰刀圭。"
        ],
        "title": "得璉老莊僧書所報周悉且速東歸既愧其勤因述書語爲謝仍約官滿就見",
        "id": "fe6bf795-0301-46f2-a11d-bed79fed1952"
    },
    {
        "author": "李之儀",
        "paragraphs": [
            "天街雨過花滿窗，萬人壁立驚游龍。",
            "飄飄衣袂欲仙去，寶鞭遙指蓬萊宮。",
            "真人睡起春纔柳，誰眷琵琶最先手。",
            "合懽堂裏謝使人，暗香猶带天階塵。",
            "宛然相對若可語，筆墨頓失當時痕。",
            "開眼成今合眼古，回頭自有來時路。",
            "長風破浪真快哉，快處須防倒騎虎。"
        ],
        "title": "內侍劉有方畜名畫乃內虢國夫人夜遊圖最爲絕筆東坡館北客都亭馹有方敢跋其後既作詩以相示時欲和而偶未暇今閱集得詩遂次其韵以申前志",
        "id": "f57aa532-3029-4354-b98c-aabdd242a345"
    },
    {
        "author": "李之儀",
        "paragraphs": [
            "老來不慣離家久，獨卧一庵今八夜。",
            "抵搔十爪垢已滿，降伏千魔心未下。",
            "熒熒病眼日更昏，皎皎孤懷誰與瀉。",
            "恨無鸞帳與誰俱，獨有筇枝伴身亞。",
            "華嚴性海偶深味，兜率陀天聊復借。",
            "平生好書陋顔柳，近日作詩幾沈謝。",
            "百年旅夢行將覺，萬里家園猶未舍。",
            "妄緣儻或未嘗膽，佳境安得如食蔗。",
            "從來少味燕偏知，早已忘機鼠休怕。",
            "行當遂作重屏圖，闒茸凡材任譏駡。"
        ],
        "title": "常愛東坡去年花落在徐州對月酣歌美清夜今夜黄州見落花小院閉門風露下二詩因即其韵聊寄目前  其一",
        "id": "6b18b0c6-8624-4052-88a8-c59831492c87"
    },
    {
        "author": "李之儀",
        "paragraphs": [
            "良宵明月爲誰好，記得初來正合夜。",
            "城頭火客喏不斷，花上鵲棲驚欲下。",
            "更深未覺單衣怯，風細只疑清露瀉。",
            "漂流南北心已老，綿歷間關身自亞。",
            "傷心黄卷不相契，過眼青春難更借。",
            "那知交臂輒深扃，驟學問囚誰與謝。",
            "家書杳邈隔重嶺，客飯酸鹹真傳舍。",
            "慇懃兒女置隻鯉，璀璨盤蔬勝木蔗。",
            "定知何日遂能歸，却憶今朝真可怕。",
            "解衣就枕已多三，喘咄多言翻自駡。"
        ],
        "title": "常愛東坡去年花落在徐州對月酣歌美清夜今夜黄州見落花小院閉門風露下二詩因即其韵聊寄目前  其二",
        "id": "33676e00-1d7d-4ad0-b609-3d3811c35b05"
    },
    {
        "author": "李之儀",
        "paragraphs": [
            "昨夜雪深疑有雨，五更還作掃雲風。",
            "我于此地雖無責，傷時失事心則同。",
            "起來悵望一吁歔，又覺烈日侵階紅。",
            "隔牆鼓吹去何許，入戶哀怨號無蹤。",
            "尋花戀蘂爾自樂，啼夫哭子情無窮。",
            "平生感慨垂老別，異時獨與新豐翁。",
            "邇來眼力不解事，彷彿推墮此境中。",
            "天公豈肯違一物，爾且莫嘆杼柚空。",
            "無心致禱禱必應，會見一雨半年豐。"
        ],
        "title": "初夜有雨意欲曉風大作",
        "id": "af02abe3-c5d8-4c8a-b028-17db02af30ec"
    },
    {
        "author": "李之儀",
        "paragraphs": [
            "四月邊城氣如煮，問龍乞水將致雨。",
            "起我獨有泛蓮人，相與授誠香一縷。",
            "腹枵不擬謝僧疏，愁對焦枯無告語。",
            "君時捧檄不我捨，意欲同分神所怒。",
            "此誠未契我輒罷，想望絕疑隔烟霧。",
            "一朝報我檄難留，明日清晨離此去。",
            "我慙君住本爲我，君行我乃不得祖。",
            "固知身世不相期，戚戚安能效兒女。",
            "君還我亦脫韁鎖，聞道荆醅如潑乳。",
            "使君況是我輩人，便約臨高目東注。",
            "經由第一莫遲回，尤物須知原有主。"
        ],
        "title": "送慕容若禔公幹環慶邠寧",
        "id": "d35d79cd-cd9d-46b2-b8f2-51472172b82f"
    },
    {
        "author": "李之儀",
        "paragraphs": [
            "顧我從來奈烹煮，況復顛風并怪雨。",
            "出門未必趁鴻鵠，閉門何曾下縿縷。",
            "比來重作坐禪僧，日與虛空相晤語。",
            "初非小智肯自私，終謂大國不可怒。",
            "倦途傾蓋得吾人，獨喜山行逢豹霧。",
            "僅愧依融累歲留，猶勝投閎經宿去。",
            "東州勝事久欲講，老滕元將效懷祖。",
            "豈知敏手驟輸君，使君方詠羅敷女。",
            "願侍一笑作先容，試覺醍醐分酪乳。",
            "寧州別乘吾所畏，屹然萬弩不得注。",
            "寄聲到眼不須論，畢竟生涯誰能主。"
        ],
        "title": "再次韵并寄寧州孫子發",
        "id": "f1fd705f-dec8-4b2a-a1e7-208627498762"
    },
    {
        "author": "李之儀",
        "paragraphs": [
            "凋瘵尪殘不勝煮，欲救鑊湯須是雨。",
            "天公愛人甚赤子，忍將性命輕毛縷。",
            "使君屹起石門城，歸路壺漿喧笑語。",
            "定知此雨必隨來，何用與龍爭喜怒。",
            "初疑點點洒醍醐，漸次濛濛縈瑞霧。",
            "一滴入地須一尺，萬室焦枯如洗去。",
            "我慙無力助精虔，獨致微誠祈佛祖。",
            "深扃不得陪賀燕，坐跋歌姝參舞女。",
            "近傳一斛出六斗，盞面浮蛆泛牛乳。",
            "煩君說與猿臂翁，留得滂沱猛如注。",
            "醉中寄我慶豐謠，想見今朝賓與主。"
        ],
        "title": "喜雨用前韵",
        "id": "4ba89f1c-33f9-4ee8-b405-f95f848f9197"
    },
    {
        "author": "李之儀",
        "paragraphs": [
            "有幻色身同一煮，誰振楊枝洒甘雨。",
            "一息不御百虐隨，邪正交差窮脈縷。",
            "昔人有術我得早，自約初到必與語。",
            "日來靜坐不能遣，痞嗌忽作河豚怒。",
            "腹腸迤邐吼雷霆，嘔啞繽紛雜珠霧。",
            "吾僚恩勤漫馳告，果爲新留陳輒去。",
            "君臣辨正參苦良，物物經營本農祖。",
            "一杯狼籍走三彭，再啜逡巡失魔女。",
            "恍疑身在清凉國，無異金堂逢石乳。",
            "便當竄入經驗法，何用忉忉增補注。",
            "多慙世語必見臨，不會作客勞煩主。"
        ],
        "title": "謝慕容若禔惠橘皮湯用前韵",
        "id": "ebbe9ea6-b752-40e5-b5e5-13c70ab28aac"
    },
    {
        "author": "李之儀",
        "paragraphs": [
            "一罌瀲灧香馥郁，刻意傳來敵珠玉。",
            "畫屏當袢世俗珍，獨喜小甲隨宜粟。",
            "老翁病起疏匕箸，頓覺加餐不勞祝。",
            "喜輿頗訝併日食，庖有力疲憂斷續。",
            "舌根有相未須遮，定應雙笋沒春芽。",
            "只愁此法不能錄，歸去尋思空自嗟。",
            "天酥辟易醍醐釅，且從樂處爲生涯。",
            "他人若問真消息，請向原州覓傅家。"
        ],
        "title": "謝傅子淵惠虀醋",
        "id": "64661533-ca41-460c-bfd9-70c6fc2e6ab6"
    },
    {
        "author": "李之儀",
        "paragraphs": [
            "齊眉去，朝天回。",
            "一聲號，千聲催。",
            "土勻纔布一摶許，試錐只恐錐鋒摧。",
            "萬仞連雲絕川路，胡騎回還不敢覷。",
            "但云本是漢家地，如此携家渡河去。",
            "渡河去，莫回頭。",
            "漢家人人要首級，渭州門外籤爾喉。"
        ],
        "title": "築城詞效張籍體",
        "id": "df677e2f-f419-458d-9f6b-dc8760785da4"
    },
    {
        "author": "李之儀",
        "paragraphs": [
            "造物于我終何功，寓形宇宙一粟同。",
            "由粟而形則可物，自形而我如飄風。",
            "我初與子未束髮，長我一歲今皆翁。",
            "間關世故憂愁集，悔不相向但盲聾。",
            "邇來夢寐亦驚噩，無異船鼓撾鼕鼕。",
            "逢場作戲固聊爾，隨緣應責疇能充。",
            "邊城氛埃蔽天赤，春物豈暇尋青紅。",
            "頗知別乘甚相得，共玩雙翠臨雕籠。",
            "酒闌起舞屢脫帽，笑指落月如懸銅。",
            "何當容我作鼎足，未易歸馬催匆匆。"
        ],
        "title": "寄耀州畢九",
        "id": "2cd046ba-9d95-47d3-9246-14f98eed066e"
    },
    {
        "author": "李之儀",
        "paragraphs": [
            "老驥無能空在閑，苜蓿既飽思行山。",
            "誰知尺幅分向背，恍如百里隨躋攀。",
            "雲煙濛濛心共遠，草樹陰陰日將晚。",
            "一聲幽鳥隔前溪，萬古回春來疊巘。",
            "凉風彷彿飛清霜，奉身九折忍王陽。",
            "嗟我胡爲不自愛，逐物顛倒輕餘光。",
            "爪䍦活計知何日，相對無言搔短髮。",
            "芒鞋竹杖清自在，皎皎吾心真匪石。"
        ],
        "title": "壁間所掛山水圖",
        "id": "92ce583b-cada-443b-ae61-2f0aaed2e539"
    },
    {
        "author": "李之儀",
        "paragraphs": [
            "石磴縈紆行一髮，下見滄溟湧初月。",
            "不應佳氣無所歸，十載聲名藹吳越。",
            "香爐峰下新解官，疋馬又過桑麻間。",
            "知有秦人篆字否，不妨高處小塵寰。"
        ],
        "title": "送郎祖仁罷九江稅省親仙源",
        "id": "1375004b-90af-4ff9-b6c8-b7f815d39909"
    },
    {
        "author": "李之儀",
        "paragraphs": [
            "紅綠枝頭自開落，薄日低雲天一幕。",
            "可堪困緒尚眠蠶，未擬歡心隨破萼。",
            "寶環半脫畏侵肌，百刻縈香竟屬誰。",
            "旋製稱衣宮樣窄，慵看架上去年衣。"
        ],
        "title": "四時詞擬徐陵用今體次東坡舊韵 春",
        "id": "d0159289-c045-4059-a7d3-127a5788668c"
    },
    {
        "author": "李之儀",
        "paragraphs": [
            "蜀葵易過紅榴永，鱗鱗瑩角波紋冷。",
            "水光汗透玉枕凉，扇影風摇深院靜。",
            "無言一向幾回顰，品盡么絃竟不勻。",
            "空被梁間偷眼燕，黄蜂元是竊香人。"
        ],
        "title": "四時詞擬徐陵用今體次東坡舊韵 夏",
        "id": "a9dd3c00-7300-46a3-8662-ab704d74b9c7"
    },
    {
        "author": "李之儀",
        "paragraphs": [
            "畫圖展盡瀟湘綠，窈窕新詞寫啼竹。",
            "薄衾笑拂又經年，已報莎雞入重屋。",
            "漸施簾幙作深扃，時看明河步廣庭。",
            "旋索羅衣防露下，隔牆聞叫侍兒聲。"
        ],
        "title": "四時詞擬徐陵用今體次東坡舊韵 秋",
        "id": "ccbe8d9d-d6e7-47ad-83f8-ccbddc0296be"
    },
    {
        "author": "李之儀",
        "paragraphs": [
            "休願車輪生四角，莫向金樽嫌酒薄。",
            "門外風號雁陣低，擁衾同看殘燈落。",
            "轆轤敲凍驚棲鴉，睡紅笑引燕脂霞。",
            "未擬雕籠問鸚鵡，先投宿酒敵霜花。"
        ],
        "title": "四時詞擬徐陵用今體次東坡舊韵 冬",
        "id": "9885807a-d631-4189-8607-41f23bb8f1f2"
    },
    {
        "author": "李之儀",
        "paragraphs": [
            "大枝憑陵力爭出，小幹縈紆穿瘦石。",
            "一盃未釂筆已濡，此理分明來面壁。",
            "我嘗傍觀不見畫，只見佛祖遭呵駡。",
            "人知見畫不見人，紛紛豈是知公者。",
            "汗流几案慘無光，忽然到眼如鋒鋩。",
            "急將兩耳掩雙手，河海振動電電吼。"
        ],
        "title": "次韵東城所畫郭功甫家壁竹木怪石詩",
        "id": "b172a8bf-5097-410f-94dc-62cfedd3e005"
    },
    {
        "author": "李之儀",
        "paragraphs": [
            "憶昔榱題雜梁棟，懷璧握珠容抱甕。",
            "大宛天馬本不羈，擫耳轅駒援就控。",
            "撈蝦摸蟹力易盡，搏虎擒蛟殺方痛。",
            "君時正射晁董策，直把黄金變鉛汞。",
            "顧我衰遲特相子，許我過比儀韶鳳。",
            "回頭已數六端午，幾向夢中自占夢。",
            "邇來欲述陷膚語，豈謂書詞情愈重。",
            "琅琅楚虞奏未缺，杳杳燕鴻目頻送。",
            "壯君已赴宣室召，老來未棄蟭螟動。",
            "詩成新月半侵簾，更聽樓頭角初弄。"
        ],
        "title": "答吳子友見寄昔與子友同書局以此韵往來人各十二篇今子友仍用元韵遂復次之各十三篇矣",
        "id": "669bb25d-54af-4018-a81c-2e31ee36770a"
    },
    {
        "author": "李之儀",
        "paragraphs": [
            "鹿頭關下花深處，竹馬曾尋綵衣路。",
            "雖知梨栗是生涯，人道風煙如鄠杜。",
            "四十年來若斷橋，問津無計冷瀟瀟。",
            "一聞此語心先醉，似向江邊笋自燒。",
            "羨君材器森諸有，寶带垂腰今一叟。",
            "未說常開壇上旗，且須再遣雲中守。",
            "從來別駕不謀身，欲作蛾眉會裏人。",
            "本是文殊親接引，定應見處必逢君。"
        ],
        "title": "答成都侍其純父用其韵",
        "id": "d805305b-81b1-4f6b-a9a8-24e17de3d09b"
    },
    {
        "author": "李之儀",
        "paragraphs": [
            "薄薄酒，勝茶湯。",
            "刳麝臍，爲有香。",
            "斷尾山雞避文章，直木先伐甘井竭，誰將列鼎移黄粱。",
            "揚雄草玄反嘲白，麯糵寧非井丹食。",
            "却念牛衣兒女心，王郎漫致回天力。",
            "五湖歸去弄煙月，伏劍成名空玉雪。",
            "飲薄酒，醉後紛紛亦何有。"
        ],
        "title": "蘇子瞻因膠西趙明叔賦薄薄酒杜孝錫晁堯民黄魯直從而有作孝錫復以屬予意則同也聊以廣之  其一",
        "id": "7e08ab33-0806-4dc7-868c-68648608ece5"
    },
    {
        "author": "李之儀",
        "paragraphs": [
            "莫厭薄酒薄，莫惡醜婦醜。",
            "君不見王尋百萬驅虎豹，千兵掃蕩同拉朽。",
            "又不見高堂笙歌午夜飲，明日哭聲喧正寢。",
            "莫厭薄酒薄，到頭一醉亦足樂。",
            "莫惡醜婦醜，携子弄孫同白首。",
            "高飛遠走固亦樂，莫救眼前忘時後。"
        ],
        "title": "蘇子瞻因膠西趙明叔賦薄薄酒杜孝錫晁堯民黄魯直從而有作孝錫復以屬予意則同也聊以廣之  其二",
        "id": "eb1bc3c0-9397-4ec9-ae41-c0a27c0bd718"
    },
    {
        "author": "李之儀",
        "paragraphs": [
            "君不見張子房，素書未授抵遊俠。",
            "又不見蕭望之，不能碌碌反抱關。",
            "漢業已成赤松去，殺吾賢傅終感嘆。",
            "乘時致用固不免，要須繒繳無由攀。",
            "八十釣渭濱，揮旄仗鉞興艱難。",
            "臂鷹上蔡市，復得不可空多言。",
            "周傾秦得漢亦起，虎噬鯨吞羝觸藩。",
            "一興一廢竟誰有，要之有數歸元元。",
            "元元亦何爲，與君論子細。",
            "須將劇孟作敵國，未信葉公真勇士。",
            "竊借聲名人自歎，白公梟首方爲是。",
            "乾旋坤轉只等閒，收放僅在毫端耳。",
            "何郎目如電，奮髯兒童驚。",
            "眼光在酒裏，一飲黄河傾。",
            "不作么麽貴公子，橫行欲得十萬兵。",
            "吾語何郎少卑之，犀有角兮麝有臍。",
            "果知有累不早計，抑揚畢竟何所之。",
            "滿酌勸君飲，吾語無文章。",
            "鞭笞六龍駕扶桑，上朝元君陪紫皇。",
            "霞衣玉簡鬚如霜，俯仰八極何茫茫。",
            "方時與君俱此舉，如何煩君蹔起舞。",
            "舞徹聽我歌，我歌端爲我輩作。",
            "蠢蠢萬類隨江河，肯同兒女戰蝸角，酒酣雨淚揮滂沱。"
        ],
        "title": "過雨飲臨潁何希仲家蒙督詩即席爲贈",
        "id": "9155701a-acf4-4309-acd3-ac1beb3581b3"
    },
    {
        "author": "李之儀",
        "paragraphs": [
            "歲除夜雪一寸許，便覺新年喜氣多。",
            "大觀元年第一日，一番勝事信可歌。",
            "歌不已，鼓聲起，漫壟連村如市裏。",
            "更願雪深一尺餘，收了去年三尺水。"
        ],
        "title": "正旦日大雪過秀州城外聞樂神踏歌打鼓",
        "id": "753d6240-91fa-430b-87a9-ba84bf70dd39"
    },
    {
        "author": "李之儀",
        "paragraphs": [
            "君不見東林木魚催萬指，巾鉢紛紛似流水。",
            "銀絲百遍連夜具，大解行虀如酒醴。",
            "又不見親賢宅中午睡足，花簇春羔衒紅綠。",
            "一窩隨首髮猶粗，妖冶均調笑相續。",
            "他日何人參智海，研乳磨薑搗椒薤。",
            "便覺廬山落眼中，誰爲窮邊輒相會。",
            "往還斷絕惟緘默，蹔遠葷羶味薝蔔。",
            "親賢勝事不可尋，且向箇中求一則。"
        ],
        "tags": [
            "庐山"
        ],
        "title": "問傅子淵求冷淘醋",
        "id": "9cc5a197-2888-4bac-88a1-0963c8ff1224"
    },
    {
        "author": "李之儀",
        "paragraphs": [
            "帝閑萬馬皆天寵，一一盡是真龍種。",
            "欲知志氣吞萬里，駿意向人耳雙竦。",
            "翰林下直出玉堂，狨鞍寶轡聲琅琅。",
            "傳呼一聲驚里閈，新向庭中賜驌驦。",
            "明年乞得東南守，畫舸西河卧載酒。",
            "免令此馬老江山，故用贈君良獨厚。",
            "憐君從來家苦貧，坐冷儒士喜意新。",
            "自書券字甚雄偉，作書遠報江河人。",
            "翰林好士裴丞相，知君亦負玉堂望。",
            "願君寶此。"
        ],
        "title": "賀李方叔得眉山玉堂賜馬公自書券",
        "id": "436c9be7-b999-4672-93e1-69a06dbf6acb"
    },
    {
        "author": "李之儀",
        "paragraphs": [
            "夢寢東南遊，金山居第一。",
            "泊船瓜州口，風雨繫黑日。",
            "冒雨訪老胡，翛然出蘿蓽。",
            "壁間十弟子，云是王維筆。",
            "生者今何在，別有一丈室。",
            "相期同過之，佳思久披拂。",
            "差池成獨往，敢憚泥沒膝。",
            "投鞭望橫參，露重衣如濕。",
            "方諸湛漏魄，指顧盡纖息。",
            "目眩神爲清，壺冰蕩肝膈。",
            "亹亹相問勞，軟語皆中律。",
            "頗怪不預知，有似驚暴客。",
            "杈牙荐爐紅，柔脆脩林茁。",
            "老淚感陸生，明盤皎霜橘。",
            "木魚動曉堂，永味固南畢。",
            "百年驚枯槁，平日膠在漆。",
            "幅巾行此時，歲暮悲蟋蟀。"
        ],
        "title": "雨中自瓜步謁寶覺遂約遊黄社寶覺遽有儀真之行雨後獨往夜分方到泥滑路巇乘步相半",
        "id": "402d82de-3733-4883-856f-1ec0877995e1"
    },
    {
        "author": "李之儀",
        "paragraphs": [
            "建古求亡子，寓意一何疏。",
            "除道聲出師，老將定胡盧。",
            "滿座語更發，誰是囊中珠。",
            "平生不少貸，鮮不相謂迂。",
            "定分固有來，跛鱉參乘駒。",
            "執別纔幾日，眷眷瞻雲衢。",
            "破碎物役爾，此理君何如。",
            "危步上傑觀，疇昔相携扶。",
            "成茲塵外趨，感慨反不舒。",
            "收我漏盡景，課君種樹書。",
            "開山一百里，玉粒隨香葅。",
            "閉口不復語，早晚同歸與。"
        ],
        "title": "金山寄懷秦太虛用建除體",
        "id": "ccced78c-c358-4a25-b18b-b026f613dc16"
    },
    {
        "author": "李之儀",
        "paragraphs": [
            "平臯已春風，昨夜猶繁霜。",
            "倦客驚節物，遊子思故鄉。",
            "樓高白日促，遠目空悲凉。",
            "願言平生歡，各在天一方。",
            "遡遊不可從，山川阻且長。",
            "安得一樽酒，咿啞共深堂。",
            "孤懷昔蕭屑，壯志猶激昂。",
            "無階際玄護，尚期夢池塘。",
            "饑鷹在千里，怒鬣存三湘。",
            "寒鴉似相求，依依度斜陽。"
        ],
        "title": "毗陵西城樓感懷",
        "id": "5ab754d5-e89b-4d29-840d-5053f63e4235"
    },
    {
        "author": "李之儀",
        "paragraphs": [
            "白眼望青天，我乃厭多酒。",
            "秦郎才語新，高低秀蜀柳。",
            "春風昨夜來，傳書自江口。",
            "固爲愁水光，物物慙我醜。",
            "歸程無日多，僧窗不驚帚。",
            "投懷二三子，自許口不朽。",
            "笑言忌有累，醆斚來所有。",
            "莫問夜如何，爲君專一斗。"
        ],
        "title": "秦太虛寄書云想君在毗陵廣坐中白眼望青天也因錄此語爲寄兼簡諸君",
        "id": "72758f37-71c6-46f7-8137-b55386cf305b"
    },
    {
        "author": "李之儀",
        "paragraphs": [
            "我生固有地，物物皆可口。",
            "身行半天下，荐饑無不有。",
            "讀書恨未博，每索多掣肘。",
            "一逢可意人，似對靈和柳。",
            "老來益落寞，永日類中酒。",
            "北舟得二妙，洗盡平生垢。",
            "參軍欲陵春，記室寒掛斗。",
            "雍容送落日，百衲爲抖擻。",
            "崎嶇等外驚，瞥眼自妍醜。",
            "真樂極胡越，誰可論不朽。",
            "昔人固欣慕，僅欲操箕帚。",
            "堂皇幾千仞，未易窺戶牖。",
            "逡巡即千里，轉盼百年久。",
            "一笑且低回，朱顔今皓首。"
        ],
        "title": "維揚會張曼老陳瑩中分韵得柳字",
        "id": "4c25f8f2-e347-41f5-8454-e757bbe70558"
    },
    {
        "author": "李之儀",
        "paragraphs": [
            "南北二十年，短褐足塵垢。",
            "九仞未及泉，竭心恚地厚。",
            "積翳開前山，月在山之顔。",
            "目斷兩黄鵠，夢寐長躋攀。",
            "我飯苦多噎，見君遽出氣。",
            "定有囊中藥，痿人果知起。",
            "枯槁洗朝露，咀嚼玉壺冰。",
            "蔓草豈自得，香發須高陵。",
            "齚舌真有味，辨口空齒落。",
            "頓悟孺子歌，會當濯其濁。",
            "允蹈固未見，能言人亦難。",
            "得微可齊語，引置莊嶽間。",
            "大路平如掌，仁者貴安宅。",
            "直絃爲君彈，萬里等尋尺。",
            "何年紀渻子，相向猶木雞。",
            "肝肺已自鏤，土苴非所知。"
        ],
        "title": "次韵魯直留別",
        "id": "d6773408-80b9-4a7a-ab1f-b6f96af7f266"
    },
    {
        "author": "李之儀",
        "paragraphs": [
            "雲間彼上人，處汙能見垢。",
            "咄咄向風雅，入國知溫厚。",
            "別來仰高山，霜風刮衰顔。",
            "新詩解人頤，調古不可攀。",
            "練練瑚璉姿，森森棟梁氣。",
            "願學固有歸，黯然由此起。",
            "世味淡于蠟，孤懷冷如冰。",
            "十年問歸路，歌舞懷西陵。",
            "歲晏感飄蓬，老去委瓠落。",
            "豈無杖頭錢，斗酒不問濁。",
            "尚平累愈重，欲去亦良難。",
            "安得厠木雁，才與不才間。",
            "遇君本有地，悵我將焉宅。",
            "引領遡家山，一望幾千尺。",
            "何須驚墮葉，會當鑒攘雞。",
            "風來北窗下，此況誰爲知。"
        ],
        "title": "鮮于子駿用魯直見寄韵因以爲謝",
        "id": "895e8f1f-a7a6-4882-b7b1-d7325427da5e"
    },
    {
        "author": "李之儀",
        "paragraphs": [
            "無兒晚讀書，得之兩河場。",
            "何待少陵詩，閃閃已生光。",
            "深山秀蘭芽，無人方自香。",
            "未央鎖千門，可知曼修廊。",
            "俯仰要自得，犧樽浪青黄。",
            "惡木熱亦蔭，盜泉渴須嘗。",
            "果能奪固有，利害置兩傍。",
            "匪我亦匪人，用托寧見傷。"
        ],
        "title": "次韵子瞻古風詩二首  其一",
        "id": "1d6104f3-6c57-44d1-9d1a-0b1792e0715c"
    },
    {
        "author": "李之儀",
        "paragraphs": [
            "紅爐一勺水，湧沸如雷聲。",
            "德君戒終南，爲君歌采苓。",
            "水盡焰仍烈，崎嶇閱修齡。",
            "由來外一重，疇非君死生。",
            "風物托茲世，異種聊並蒂。",
            "榮謝等春秋，何勞騖多計。",
            "眷眷後世雄，惟君有以似。"
        ],
        "title": "次韵子瞻古風詩二首  其二",
        "id": "e5c525ff-1c7c-455c-a766-8146bd9fac0b"
    },
    {
        "author": "李之儀",
        "paragraphs": [
            "曾爲惠山客，心已寄蒼茫。",
            "知今幾何時，常在山間堂。",
            "淹留情莫蟄，悵望身疑翔。",
            "聯翩得秀句，古殿逢燈光。",
            "耳冷徹孤韵，神幽拂清香。",
            "買舟行有期，此興安能忘。"
        ],
        "title": "子瞻參寥太虛同遊惠山用王武陵竇郡朱宿三詩韵各有所賦參寥錄以相示余將遊焉用次其韵  其一",
        "id": "a9670be3-dddf-4547-8130-72dcfc7d5dd5"
    },
    {
        "author": "李之儀",
        "paragraphs": [
            "三子骨已朽，來者非一人。",
            "簫聲起孤鳳，抑按皆清新。",
            "松陰貯老月，蘚暈涵蒼磷。",
            "崎嶇固有屬，千載無纖塵。",
            "物物吾已矣，今昔是可均。",
            "何當事一廛，顧水終爲鄰。"
        ],
        "title": "子瞻參寥太虛同遊惠山用王武陵竇郡朱宿三詩韵各有所賦參寥錄以相示余將遊焉用次其韵  其二",
        "id": "4e02acf8-85dc-4346-a2ea-6e82009399f9"
    },
    {
        "author": "李之儀",
        "paragraphs": [
            "膏肓有前人，老意繫叢樾。",
            "差池紛鬢霜，味蠟火已絕。",
            "一啜風潄液，幽思起復滅。",
            "詎慚數及七，緬予在明月。",
            "疏更蹇修途，景耿重激發。",
            "泠然儻可御，千古同一轍。"
        ],
        "title": "子瞻參寥太虛同遊惠山用王武陵竇郡朱宿三詩韵各有所賦參寥錄以相示余將遊焉用次其韵  其三",
        "id": "349f48fb-23d4-42ae-bec3-90c43673677a"
    },
    {
        "author": "李之儀",
        "paragraphs": [
            "北舟攬黄氏，楚楚不自平。",
            "故步聊低回，新月微風清。",
            "蛙聲語莫下，泡湧浮修甍。",
            "何在超世游，翳路情難傾。",
            "西堂夢不到，春草還復生。",
            "長年浸枯枿，有時懷層城。",
            "適從吳兒炊，又作淮人烹。",
            "皇皇徧諸侯，吾人愧安行。",
            "獨抱照乘姿，花枝似相明。",
            "拂衣歸待旦，南州逢顧榮。"
        ],
        "title": "再登斗野亭路舊韵寄太虛",
        "id": "4017b340-1309-498b-b14f-31a57a90cb89"
    },
    {
        "author": "李之儀",
        "paragraphs": [
            "別子又春杪，幽懷誰與讙。",
            "返復事遠途，繚繞如理綿。",
            "家山雖入眼，尚疑隔晨煙。",
            "破悶得子詩，鳴雞還到船。",
            "追隨日苦短，容易悲長年。",
            "猶能共一轍，植足臨天旋。",
            "下澤政有味，萬戶自我捐。",
            "唯有不捨心，常如俯奔川。"
        ],
        "title": "秦太虛出魯直所寄詩因次其韵",
        "id": "fe2ddef6-aa04-4161-ac96-1630523da583"
    },
    {
        "author": "李之儀",
        "paragraphs": [
            "幾年保新阡，託身斗一方。",
            "問語得野人，禾黍共登場。",
            "遷疏儻可老，持鬚時抑揚。",
            "顧非馬上才，猶懷袖中剛。",
            "西風蕩微氣，仰視明星光。",
            "叩齒咏真主，白眉誰最良。",
            "師門守邊鑰，表表南方强。",
            "逋誅百年寇，敢謂莫我當。",
            "牝雞久司晨，羣吠移當陽。",
            "葷羶固難律，誰可無宮商。",
            "堂堂發天機，右鉞左仗黄。",
            "一旦念風雲，果知籌策長。",
            "洗滌盡餘滓，萬翼爭回翔。",
            "能無出囊穎，及顧箕子傍。",
            "平生慣草衣，豈堪事戎行。",
            "强歌出塞曲，夭矯參龍章。",
            "蠅因逸驥速，馬爲奏瑟昂。",
            "尚期騖鼓操，奮力起病牀。",
            "賀蘭奪故穴，安西還舊疆。",
            "歸上千萬壽，重賡庶事康。"
        ],
        "title": "次韵家室送別",
        "id": "f0f85ac2-9bb0-488f-8d48-94b77921cde8"
    },
    {
        "author": "李之儀",
        "paragraphs": [
            "及此仲春月，頗欲謝遠步。",
            "世味久已疏，何憚魚生釜。",
            "青陰合廣除，似失北門路。",
            "端知雞在塒，未媿豹隠霧。",
            "飄蕭方外遊，繾綣慰遲暮。",
            "共待青光來，軟語坐良樹。",
            "呼風破炎蒸，扣齒却忘慮。",
            "逡巡棲鳥驚，不記衣上露。",
            "臨分期屢來，此樂復誰與。"
        ],
        "title": "和參寥過敝廬留宿因見寄之韵爲謝",
        "id": "ce2cbfa4-2e7e-450a-a91e-2518cf1d0c58"
    },
    {
        "author": "李之儀",
        "paragraphs": [
            "浮雲無定着，乍合還分離。",
            "廓開萬里天，好是無雲時。",
            "我懷苦蕭屑，多感不自拾。",
            "奈何情所親，容易成南飛。",
            "秦人雖受寶，睨柱誰瑕疵。",
            "空能九賓賞，終負連城歸。",
            "此道固有命，如君應未遲。",
            "且從淮上游，霜濃蟹螯肥。",
            "載取一樽酒，里門相扶携。",
            "笑語欲難背，古人良可期。",
            "開編若對面，謔浪尤相宜。",
            "皎皎澄漢月，森森瓊樹枝。",
            "燕地重郭隗，吳兒輕陸機。",
            "曉來猶薄露，會見高風披。"
        ],
        "title": "送孫叔靜",
        "id": "e344a7ee-4e06-45f8-a0c1-8c9ecda2c039"
    },
    {
        "author": "李之儀",
        "paragraphs": [
            "洋洋引天津，湍悍誰爲寫。",
            "謀臧神所勞，穹築限修野。",
            "緬懷二三子，感物寓土苴。",
            "卯飲束貂裘，指顧來其下。",
            "霜風面欲黎，踉蹌倚羸馬。",
            "一笑等飛雲，吾生竟何者。"
        ],
        "title": "次韵黄魯直晁堯民游馬頰歸",
        "id": "290090e6-780a-4013-bb2b-b12ebed30565"
    },
    {
        "author": "李之儀",
        "paragraphs": [
            "耿耿萬里心，振衣常夜半。",
            "明星當戶高，仰首每自嘆。",
            "是身固虛空，殆將等閒玩。",
            "永懷一寸光，有之詎能散。",
            "南山富蕨薇，采采寧待伴。",
            "不媿郢中曲，誰報青玉案。",
            "千載北窗風，鄭聲何可亂。",
            "子職若崎嶇，垢指寧與盥。",
            "我慙老更拙，欲和知良難。",
            "但能襲餘塵，未易窺重關。",
            "路年與君俱，纔此意少寬。",
            "奈何捨我去，鴻鵠隨騫摶。",
            "岑樓起膚寸，萬仞始一拳。",
            "知君未易量，願君更加餐。",
            "親髮日益白，何以爲親懽。",
            "以義不以時，吾君正求賢。",
            "只欠明光宮，峨峨望君冠。"
        ],
        "title": "次韵晁堯民黄魯直蘇子瞻同賦半粲字韵十往返而不倦者",
        "id": "bbcb0fc4-074a-477d-a5e4-a63428084382"
    },
    {
        "author": "李之儀",
        "paragraphs": [
            "吾友范君誼，宛似丘遲詩。",
            "點綴花映草，草長鶑亂飛。",
            "詠詩知吾人，因人想其詩。",
            "不知胸中寬，西域方鞭笞。",
            "昔爲守禦策，堅壁不容錐。",
            "今作進討計，萬里入鼓鼙。",
            "相從惜日短，既別恨見遲。",
            "雖無老成人，彷彿頰頳兒。",
            "每見挽手語，問我將何爲。",
            "我非濁子者，我友實似之。",
            "典刑不可見，況復堂上奇。",
            "邊城氣候晚，四月猶夾衣。",
            "青燈照冷坐，素目披重帷。",
            "孤懷苦蕭屑，人事終難期。",
            "何當命典刑，一笑相淋漓。"
        ],
        "title": "寄范七平凉有一優者頗相似每見即與從容聊遣吾思之不能已也",
        "id": "51cef2e8-2464-4b47-91fe-62ff4f49e376"
    },
    {
        "author": "李之儀",
        "paragraphs": [
            "靜坐已十日，聊復資一浴。",
            "我髮不滿梳，安得別置沐。",
            "浴暖連頭澆，快哉如出谷。",
            "我生本離垢，妄念即桎梏。",
            "外物强扶持，何異雨中竹。",
            "亦不無雨愧，亦不有雨足。",
            "森森自然往，無榮亦無辱。",
            "振衣步空庭，又見黄粱熟。",
            "進退葵何從，晨羞詎宜緩。",
            "叩齒感莧史，虛心豈魚貫。",
            "乃知抱關者，俯首固非懦。",
            "烈日下嚴霜，盃水沃熾炭。",
            "物理自回旋，何方即吾館。",
            "年來老頓逼，四月未覺煖。",
            "勉力更無念，已矣見此粲。"
        ],
        "title": "浴",
        "id": "810c1e03-6c29-4a35-9ca5-0c878154d1d6"
    },
    {
        "author": "李之儀",
        "paragraphs": [
            "烏延一揮手，歲月如奔流。",
            "誰知頭半白，重見須雙虬。",
            "面冷龐一鐵，氣雄吞九州。",
            "門庭外雖設，毫髮終無留。",
            "此時可見者，如君實難求。",
            "人固不易親，而我獨見酬。",
            "半年話疇昔，論極非謬悠。",
            "但云置是事，可質爲冥幽。",
            "功名本何爲，入手如上鈎。",
            "我每壯其言，心肯屢回頭。",
            "別來已七月，悵望逾三秋。",
            "近聞復來此，只尺不相投。",
            "元戎奉天討，知與造化謀。",
            "化城兩馳突，直控咽與喉。",
            "乂斬萬餘級，少快姑蹔休。",
            "此銳且就養，彼生豈容偷。",
            "君謂乃吾射，含笑纏臂鞲。",
            "今秋取天祁，明年入興州。",
            "遂復都護府，再見萬里遊。",
            "汾陽異世勳，子政如綴旒。",
            "未或便相襲，且作仲升侯。"
        ],
        "title": "第六郭將求詩久未暇今以寄之",
        "id": "19ca8c89-7933-46fe-a776-2a218cec2c35"
    },
    {
        "author": "李之儀",
        "paragraphs": [
            "靈臺右鶉首，南北兩山間。",
            "我來春未幾，紅葉繞斑斑。",
            "與君早相求，携手問兩山。",
            "折花飲清泉，共此一日閒。",
            "君才真健敏，詩句如芝蘭。",
            "娟好秀且靜，馥郁若可餐。"
        ],
        "title": "送靈臺尉徐舜舉",
        "id": "4b62ecfe-4b02-488d-b512-e87e84afcf90"
    },
    {
        "author": "李之儀",
        "paragraphs": [
            "昨夜聞有赦，今朝遂得雨。",
            "天澤隨君恩，一灑遍寰宇。",
            "彼玩尚逋誅，吾土久未還。",
            "皇靈實神謀，剪復笑談間。",
            "崢嶸若化城，掃蕩如破竹。",
            "開田一百里，得土千萬族。",
            "不雨三四月，壠畝猶燒畬畬。",
            "禱祈略無應，居哭行嘆嗟。",
            "豈知有此待，城就師振旅。",
            "上不輟板築，下不妨野處。",
            "秋種蓋未晚，及此壯者歸。",
            "懽呼各著業，賣刀買耕犁。",
            "山頭夜叱牛，山下婦亦斸。",
            "老稚旦出耘，勤勞莫歸宿。",
            "待我土盡墾，俟爾日有餘。",
            "歸來笑相向，共樂生無虞。",
            "又聞赦書中，逋欠皆除免。",
            "更放一年租，其細及移變。",
            "天公固愛我，吾君豈違天。",
            "乃知父子間，事事必關連。",
            "野人語可書，使我喜不寐。",
            "誰謂彼無知，况欲迷向背。",
            "我歌本民言，未愧中興詩。",
            "聞者足以戒，可是轍趨時。"
        ],
        "title": "赦到後雨遂大作",
        "id": "003522e5-bc07-4cc7-8756-70c80cfb4a21"
    },
    {
        "author": "李之儀",
        "paragraphs": [
            "豈復記佳節，飽食睡亭午。",
            "雖不負此身，倦聽亦良苦。",
            "念初入此門，只作十日數。",
            "那知如忍炎，倏爾到角黍。",
            "本非來質秦，蓋異行怨楚。",
            "端爲城旦拘，獨與縲紲語。",
            "深坑偶未埋，大鑊僅逃煮。",
            "凈持諸願力，妙地叩初祖。",
            "會當縱奔鹿，遂與搏猛虎。",
            "蹇余愧平生，何適非齟齬。"
        ],
        "title": "端午睡起和韵",
        "id": "2b3157db-7651-4f64-a808-c3164a47b600"
    },
    {
        "author": "李之儀",
        "paragraphs": [
            "向晚雲驟合，雨點如車輪。",
            "入夜勢轉暴，對面語不聞。",
            "初疑坤軸裂，漸覺河海翻。",
            "傾注恣豪放，溝瀆莫吐吞。",
            "平地忽五尺，呼叫均四鄰。",
            "下堰上輒隙，東塞西遽奔。",
            "一身應百給，坐卧不得申。",
            "旦自秉鍤刀，彳亍意已昏。",
            "念茲嗷嗷農，拱手過一春。",
            "入夏又將半，寸苗無宿根。",
            "祈禱備衆伎，杳杳天九閽。",
            "饑殍漫狼藉，極目無煙村。",
            "及此滂沛澤，一洗瘡痍痕。",
            "勞我敢有詞，故喜氣已溫。",
            "置酒會賓客，耕輟翁語孫。",
            "爾年非可期，我責亦粗伸。",
            "欲赴固踴躍，感慨扃重門。"
        ],
        "title": "大雨",
        "id": "fd82543b-9b51-423a-a74a-87a35450a696"
    },
    {
        "author": "李之儀",
        "paragraphs": [
            "數日不吟語，已覺舌本强。",
            "熟處自難忘，是乃真苦相。",
            "簾空睡起足，物我兩俱喪。",
            "舉頭見南山，依舊禿相向。",
            "解衣遶屋行，未巾已踉蹌。",
            "翻書試遮眼，一抹如白浪。",
            "目足身所先，二者輒相抗。",
            "生理從可知，何用更惆悵。",
            "獨有梁上燕，憐我本癡惷。",
            "時時作好語，似欲致勸奬。",
            "見爾初銜泥，生子已頡頏。",
            "而我猶未歸，茲事固難諒。",
            "安用苦烟塵，無勞獨悽愴。",
            "俯仰即陳跡，未易煩度量。",
            "一樽試有求，傳來如鵲盎。",
            "頓味毒酒酷，猛釂投晚餉。",
            "倦懷豈復有，舌爛腹斗漲。",
            "抱薪救烈火，自取將誰讓。",
            "夜分方半生，劣過逃屬纊。"
        ],
        "title": "睡起",
        "id": "6660475a-eff3-4af3-8d5d-c68788921a8e"
    },
    {
        "author": "李之儀",
        "paragraphs": [
            "午睡不覺久，起坐獨捫腹。",
            "眊矂相苦魔，眩瞀遂爲族。",
            "永懷建溪春，偶爾得藏畜。",
            "品第雖非貂，猶勝狗尾續。",
            "虛堂無纖塵，百轉紛擊筑。",
            "破碾頓愕眙，屑紛隨輪蹙。",
            "被褐而懷璧，凡眼真褻凟。",
            "聊資定碗黑，豈待無托綠。",
            "久聞城西角，有泉湛寒玉。",
            "名因所居傳，廉惠纔可僕。",
            "殷勤持小罌，甘瑩來一掬。",
            "蟹眼方轉旋，色味相芬馥。",
            "邇來棘荆生，未易梨栗熟。",
            "一啜便超騰，庾愁空萬斛。"
        ],
        "title": "試郭底泉和韵",
        "id": "1b1985d6-e7f0-47b5-bd44-c30809c057d6"
    },
    {
        "author": "李之儀",
        "paragraphs": [
            "今日起差晚，持課幾到午。",
            "饑飽雖難醫，葷酒且入務。",
            "脫粟快一飯，白眼視寰宇。",
            "固知等浮沉，要在極纖縷。",
            "聒耳林鳩嘷，舉頭梁燕乳。",
            "我亦盡輪回，何必高下數。",
            "緬懷故山中，泉石潄深塢。",
            "萬壑響松風，千巖澄月露。",
            "胡爲不歸去，乃與朱墨侶。",
            "只記入門時，未有還家路。",
            "我生詎應爾，炳炳莫我顧。",
            "彼心豈易同，吾首莫易俯。"
        ],
        "title": "晚起和韵",
        "id": "ca847525-b47b-48a0-a553-3e53333ca6c0"
    },
    {
        "author": "李之儀",
        "paragraphs": [
            "歲月忽云徂，人事只如此。",
            "胡不及此時，斗酒勞鄰里。",
            "有田半荒蕪，有屋亦傾圯。",
            "强顔賓客後，畢竟如何爾。"
        ],
        "title": "讀淵明詩效其體十首  其一",
        "id": "847d2a9a-9a33-498f-b0ee-fea4f323f7b1"
    },
    {
        "author": "李之儀",
        "paragraphs": [
            "淵明棄官歸，議者見各別。",
            "去就須有名，豈獨爲卑褻。",
            "折腰分當爾，柴米豈無說。",
            "舍彼而處此，亦不苟自潔。"
        ],
        "title": "讀淵明詩效其體十首  其二",
        "id": "c4b34b0e-4469-474a-804f-4289e986b8e9"
    },
    {
        "author": "李之儀",
        "paragraphs": [
            "扶疏草木長，茲時豈無情。",
            "未論身得去，想像心已清。",
            "童山久不雨，湯熱氣鬰蒸。",
            "遣懷一開卷，便覺凉風生。"
        ],
        "title": "讀淵明詩效其體十首  其三",
        "id": "ba1a053e-fd76-4ff0-b8f2-352859985388"
    },
    {
        "author": "李之儀",
        "paragraphs": [
            "操檄烏延府，已復十五年。",
            "年當三十餘，事事隨精堅。",
            "非惟會興靈，兼欲還幽燕。",
            "誰知今白首，獄吏輒差肩。"
        ],
        "title": "讀淵明詩效其體十首  其四",
        "id": "9df76dd5-6feb-43d8-962f-e3a70a23d6af"
    },
    {
        "author": "李之儀",
        "paragraphs": [
            "晚來風稍回，漸見布陰雲。",
            "乘時得尺雨，吾農實難勤。",
            "不願生邊地，報施豈無因。",
            "我雖不在事，未能忘戚欣。"
        ],
        "title": "讀淵明詩效其體十首  其五",
        "id": "64083a04-c6d8-4415-b54f-70c8b6bf5ab9"
    },
    {
        "author": "李之儀",
        "paragraphs": [
            "用舍繫臨時，金玉與蒿萊。",
            "塵埃混瓦礫，燔燎參樽罍。",
            "何云長興公，陳迹獨歸來。",
            "一跌竟不起，念之有餘哀。"
        ],
        "title": "讀淵明詩效其體十首  其六",
        "id": "36d4cb1f-e5ec-4fcb-be92-4ed1555c7065"
    },
    {
        "author": "李之儀",
        "paragraphs": [
            "我聞瘴癘地，去者無生還。",
            "吾凡三十口，歸來盡頹顔。",
            "死生非人能，得喪亦非天。",
            "張毅與單豹，要之皆偶然。"
        ],
        "title": "讀淵明詩效其體十首  其七",
        "id": "ce31562d-14dd-4282-ae94-55f7c361af72"
    },
    {
        "author": "李之儀",
        "paragraphs": [
            "朝從空儋出，莫逐頳顔歸。",
            "既謝爨無烟，此外將何爲。",
            "堂堂十六年，子孫反無依。",
            "莫作如是見，隨遇聊差池。"
        ],
        "title": "讀淵明詩效其體十首  其八",
        "id": "cad9fd04-2c76-48c0-b35e-b97ae7caa253"
    },
    {
        "author": "李之儀",
        "paragraphs": [
            "吾亦愛吾廬，此亦未爲得。",
            "死即瘞路傍，要是不免或。",
            "隨流認得性，有念乃吾賊。",
            "是以方丈間，千偈終一默。"
        ],
        "title": "讀淵明詩效其體十首  其九",
        "id": "ced270f8-1a7b-4d20-ab60-b1fd8135035a"
    },
    {
        "author": "李之儀",
        "paragraphs": [
            "吾友傅子淵，每見常熙熙。",
            "人固莫我高，我固不人低。",
            "問其何因爾，我蓋不自知。",
            "孰爲第一義，只此是菩提。"
        ],
        "title": "讀淵明詩效其體十首  其一○",
        "id": "4c7b7db8-4589-41f2-8227-9fc89d47514a"
    },
    {
        "author": "李之儀",
        "paragraphs": [
            "幻化如空花，建立等修竹。",
            "四海不離身，一笑長滿掬。",
            "相逢亦何有，展轉猶所獨。",
            "攀緣過九上，圓頓繫一宿。",
            "歲月屈身臂，到此非問卜。",
            "心清聞妙香，老句俱三復。",
            "何當會實際，超然發吾覆。",
            "未爾且逡巡，更待梨早熟。"
        ],
        "title": "烏牙義禪師退居金陵與予有都城之舊能詩喜說修養年七十餘貌類三四十許人以詩道舊因次韵報之",
        "id": "95481648-83f7-4a2d-a625-9ebc35c4b133"
    },
    {
        "author": "李之儀",
        "paragraphs": [
            "五雲會中天，衆山如朝宗。",
            "相臣夙有約，標神期此宮。",
            "傍有洞天接，面直積金峰。",
            "常言五百間，斯地將修崇。",
            "廢興果冥符，變化如雲龍。",
            "緬懷祥符後，天意固莫窮。",
            "一言不可復，此興猶未終。",
            "知國如知葬，尤難邀此翁。"
        ],
        "title": "五雲觀",
        "id": "4b93c8b5-b43f-4f41-903b-6509d2e70e77"
    },
    {
        "author": "李之儀",
        "paragraphs": [
            "鴻禧已不凡，崇壽氣尤古。",
            "經始天監謀，餘力保大舉。",
            "十圍人何在，烏鵲尚如睹。",
            "井泉翳荆棘，像設半塵土。",
            "視今猶視昔，一笑纔仰俯。",
            "有媿所坐峰，安得參鶴羽。"
        ],
        "title": "崇壽宮梁昭明太子修行之地",
        "id": "83b1f563-986d-47b8-a3d1-7d500e3f4f2c"
    },
    {
        "author": "李之儀",
        "paragraphs": [
            "取逕輒林莽，得地三尺餘。",
            "名曰喜客泉，客至如湧珠。",
            "初驚一穗起，逡巡周四隅。",
            "酌之甘勝醖，瀹茗尤敷腴。",
            "物理不可詰，感歎常躊躇。",
            "于焉知福地，未易世眼拘。"
        ],
        "title": "喜客泉",
        "id": "51d1fac7-c96b-4165-a9d1-11ca439d5cf4"
    },
    {
        "author": "李之儀",
        "paragraphs": [
            "泓渟宿寒藻，正占山一曲。",
            "平時常湛然，撫掌珠可掬。",
            "喜怒去千里，氣類若相屬。",
            "如何輒示異，乃爾分遲速。",
            "霜風鼓橐籥，巖樹響絲竹。",
            "語出若有答，路轉疑絕續。",
            "幽尋力恨短，博採日苦促。",
            "便擬寄無餘，捨策遂留宿。"
        ],
        "title": "撫掌泉",
        "id": "bc7ba427-0aa6-46f6-afe8-5483fc1cdbce"
    },
    {
        "author": "李之儀",
        "paragraphs": [
            "白鶴不復見，荒臺煨燼餘。",
            "昔時三茅君，鶴駕常相於。",
            "一歲許一會，此地幾其廬。",
            "倏然自一境，歷攬莫與俱。",
            "兄弟兩羽人，玉骨太古鬚。",
            "燒丹云未暇，彈琴聊自娛。",
            "日佇駕鶴來，夤緣參玉虛。",
            "身世久已忘，況復話里閭。"
        ],
        "title": "白鶴觀",
        "id": "b8f7c9e3-cddc-4e2b-8f7b-16b550f18ec1"
    },
    {
        "author": "李之儀",
        "paragraphs": [
            "强臣欲竊命，九錫乃所僭。",
            "奈何得道人，亦復有此念。",
            "是非固不同，等欲示其漸。",
            "石地鑿龍趺，穹載極該贍。",
            "漫滅半可讀，以足表龜監。",
            "名存物何在，遺製不少欠。",
            "帝意豈無謂，人事徒妄占。",
            "何適非偶然，隨遇始弛擔。"
        ],
        "title": "九錫庵",
        "id": "19a02860-9abb-4425-89d8-19d70a6f2539"
    },
    {
        "author": "李之儀",
        "paragraphs": [
            "洞天名此山，于此實第八。",
            "東將秦嶽連，西與岷峨軋。",
            "磴道端可通，足亦若相戛。",
            "我欲踵其武，苔徑特見滑。",
            "屢試輒復却，宛似物初遏。",
            "周行半天下，是等三四閱。",
            "有無終可疑，雷同慙小黠。",
            "退之固頡頑，桃源蓋强說。",
            "卒謂武陵傳，何殊眼着楔。",
            "孔子亦獵較，此理信難輟。"
        ],
        "title": "華陽洞天",
        "id": "aa3df646-5380-4af2-9ab0-22c2f9daff63"
    },
    {
        "author": "李之儀",
        "paragraphs": [
            "白髮不我貸，青山亦世情。",
            "斧斤借羨力，遂易當時名。",
            "吹簫人可想，有念應難平。",
            "從茲定相忘，那更隨戲成。",
            "松門插天半，竹逕梳晶熒。",
            "所期茅茨永，丹碧豈願營。",
            "含悽振落日，拊事悲頹齡。",
            "吾生儻與歸，境界滋光明。"
        ],
        "title": "玉簫庵今名天聖庵",
        "id": "c9fccc45-e005-45bb-a319-e970eb37effd"
    },
    {
        "author": "李之儀",
        "paragraphs": [
            "山雲自往來，人事久蕭索。",
            "誰爲插小松，記此常棲泊。",
            "坡陀披淺麓，窈窕带遠壑。",
            "著書方呻吟，誰與會所樂。",
            "鸞凰耿莫追，歲月儼如昨。",
            "隠約玉簫聲，憔悴金匕藥。",
            "風來萬籟奏，一笑竟難約。",
            "尚友徒此心，相期在寥廓。"
        ],
        "title": "陶隠居書堂",
        "id": "a6ba486a-e633-4cdf-94cb-056ef2c3b862"
    },
    {
        "author": "李之儀",
        "paragraphs": [
            "古人偏愛竹，種不虛一席。",
            "相將共忘年，敢憚培且植。",
            "君家占何方，容易來秀色。",
            "薙草出明軒，翛然聳修碧。",
            "剪梢畏風摧，留葉期鳳食。",
            "從茲兩繭足，閉戶忘所適。"
        ],
        "title": "比部文承制移竹贈初秀才堯民有詩因次其韵  其一",
        "id": "3faeaa20-1c56-4e5e-be3a-453fa84426c1"
    },
    {
        "author": "李之儀",
        "paragraphs": [
            "增築貴堅厚，抨繩避欹側。",
            "朝灌暮復壓，深虞枯易得。",
            "勁節既能主，百蠹遂爲客。",
            "風微吟疏簧，日永齒客屐。",
            "此況倘可期，吾甘事潛默。",
            "晉人知自完，皎皎良未息。",
            "不材謝紛紜，斯言愧安國。"
        ],
        "title": "比部文承制移竹贈初秀才堯民有詩因次其韵  其二",
        "id": "ff617b1d-7b4b-4783-bcec-c815c8ab6767"
    },
    {
        "author": "李之儀",
        "paragraphs": [
            "黄昏促征鞍，別酒已沾醉。",
            "風威危破臘，雪意欲着地。",
            "超然氣類人，送我奄獨至。",
            "懸知必如此，恐終欲弗類。",
            "平生昧歸宿，恍若得所詣。",
            "胡床十餘語，彷彿京口例。",
            "此言固近俳，要之不無謂。",
            "覺夢猶在馬，解鞍定何地。",
            "百年誰見宰，一己乃許事。",
            "繾綣兒女情，回首端自愧。"
        ],
        "title": "離潁昌張聖行獨出城相送",
        "id": "3294ab62-ce0b-458d-afd6-2d51f71247bc"
    },
    {
        "author": "李之儀",
        "paragraphs": [
            "冥行眼忽明，乃是到臨潁。",
            "倦馬倚風嘶，凍僕望門逞。",
            "初非敢此期，勢逼豈容傾。",
            "是身雖無難，從者固當省。",
            "主人頗料理，燈燭分炯炯。",
            "熾炭解噤頤，重帷護寒領。",
            "招魂幾剪紙，感惠非尚褧。",
            "粲然一笑開，那復嗟斷梗。",
            "我生且莫落，隨遇輒自警。",
            "轉盼已歸空，區區徒畫餠。"
        ],
        "title": "夜投臨潁陸周仲館待甚悉",
        "id": "8bb40c52-8982-4274-a8c7-db4cfd1befd5"
    },
    {
        "author": "李之儀",
        "paragraphs": [
            "纔冬即欲雪，醖釀非不久。",
            "旅館黄昏風，半夜忽如晝。",
            "天公時謔戲，不在我先後。",
            "兒心見期心，咫尺弗得就。",
            "密洒良未已，兀坐幾忍灸。",
            "遂令相逢心，感慨若奔輳。",
            "紅爐慘無光，短氣猶發餾。",
            "況茲嚴報本，供衛何所售。",
            "風威果能神，排斥勿宿留。",
            "非獨寸草榮，萬里同錦繡。"
        ],
        "title": "明日阻雪不得行蓋冬至前一日也",
        "id": "dc3cc3fe-e304-4196-a8be-e81768a3e840"
    },
    {
        "author": "李之儀",
        "paragraphs": [
            "早飲欲過午，感此去路遙。",
            "解衣酒家牀，主人喜相招。",
            "逡巡出餖飣，勸我飲一瓢。",
            "舉手謝慇懃，宿酲猶未消。",
            "報言雪滿野，征轡相無聊。",
            "何如酩酊去，更可忘今朝。",
            "年來頗解官，徑欲隨所邀。",
            "端愧五漿期，未覺羣心摇。",
            "偷薄日益窘，妙論輕鴻毛。",
            "何當受一廛，醉倒同漁樵。"
        ],
        "title": "三家店主人勸飲",
        "id": "6a02c733-923c-42b0-9953-d1a958b4c6b9"
    },
    {
        "author": "李之儀",
        "paragraphs": [
            "清晨得君書，遠意來吳中。",
            "開緘一見面，頓覺百慮空。",
            "書詞若蕭屑，怪我情不通。",
            "我豈逐物者，君亦如冥鴻。",
            "便當永相忘，何計騧與驄。",
            "聞君奮鈐槌，喝下分華戎。",
            "晚魚會千指，一一麻中蓬。",
            "朝參月破牖，暮請燈在籠。",
            "坐令萬折異，沛然俱向東。",
            "緣契乃如此，想見圭璧叢。",
            "胡爲特垂手，千里尋龐公。",
            "龐公無伎倆，只這是家風。",
            "復如多聞師，亦在兜率宮。",
            "人間最勝處，何必顔如童。",
            "會當謝朝謁，爛漫游無窮。"
        ],
        "title": "得常州感慈邦長老書求詩兼寄鄰老",
        "id": "7fcc542f-e261-4184-ad61-fa1601e93aac"
    },
    {
        "author": "李之儀",
        "paragraphs": [
            "元豐初得君，賜袍色可摘。",
            "雍容戎馬間，爽氣凌秀色。",
            "十年不相逢，頷鬚已有白。",
            "京塵化人衣，歲月動阻隔。",
            "夏屋如深山，排日許連席。",
            "坐中多可人，一笑每墮幘。",
            "人皆指爲誇，我輩日所惜。",
            "于今已三見，爽氣若初得。",
            "同言胡乃爾，前致作嬌客。",
            "邊城久不雨，旱氣幾爍石。",
            "俯仰數刻間，咫尺便南北。",
            "寄聲不敢輒，問訊莫我獲。",
            "但問深閉門，鴟坐較定力。",
            "雙林舊家風，龐老真消息。",
            "莫作分別想，認子却爲賊。",
            "造門會有日，聊復銛戈戟。",
            "準擬詰朝見，無或但堅壁。"
        ],
        "title": "寄何德固",
        "id": "563ab523-b9c1-4e8e-8b8b-bcc96f980aa5"
    },
    {
        "author": "李之儀",
        "paragraphs": [
            "依依梁間燕，終日密相對。",
            "本不欲爾期，何爲尚此會。",
            "得非緣所遭，又恐意有在。",
            "飛來復飛來，好語如湍瀨。",
            "我亦强維縶，爾豈知向背。",
            "萬事杳靄間，一笑沉吟外。",
            "玄妙第一義，爲爾降障礙。",
            "卷簾見天下，始信物有大。"
        ],
        "title": "燕子和韵",
        "id": "9bd53b11-547b-46fe-8cba-4a1f2b79bc29"
    },
    {
        "author": "李之儀",
        "paragraphs": [
            "釃水投過日，佳思生襟裳。",
            "緬懷江上笛，相游共胡牀。",
            "星月弄疏明，草木來遠香。",
            "所得亦餉爾，端能謝炎凉。"
        ],
        "title": "次韵方叔晚過湖上時積雨新霽夜色如晝傳聞余有興元之命",
        "id": "202f2c7e-0ccb-4a45-9743-5d3bdaf15c35"
    },
    {
        "author": "李之儀",
        "paragraphs": [
            "蕭然傲環堵，心性嬾衣裳。",
            "匝坐定何許，井井書滿牀。",
            "我每不欲去，鼻觀無盡香。",
            "未始有寒暑，彼哉自炎凉。"
        ],
        "title": "方叔并用前韵復繼之",
        "id": "b5749c65-7cad-4f94-9103-f8fd412e93b8"
    },
    {
        "author": "李之儀",
        "paragraphs": [
            "日日不離山，愛山終不厭。",
            "因地端有來，及此若尚欠。",
            "當軒出巑屼，昏膜遽效砭。",
            "枝撐簷楹窄，明滅煙雲蹔。",
            "幽禽時一鳴，隠約隔天塹。",
            "早聞羣玉峰，世境未易占。",
            "却應三昧力，易致茲可驗。",
            "便擬絕高深，兩足恐不贍。",
            "幻化浪攀緣，膠擾窘囊檻。",
            "會須揖清風，方暑對枕簟。"
        ],
        "title": "句容澄上人羣玉軒求詩",
        "id": "89e0dfe4-5321-4c00-8364-d6118d2a2145"
    },
    {
        "author": "李之儀",
        "paragraphs": [
            "我初遊叢林，得人如滿月。",
            "細披雲霧間，桂影若可掇。",
            "旋轉二十年，相半分會別。",
            "暮途喜可掬，妙語等冰雪。",
            "告我第一義，光艷忽振發。",
            "老魔俱辟易，善類隨擊拂。",
            "是真萬里足，一舉安能輟。",
            "徑山光蹔韜，夜氣尤昭徹。",
            "異時摩聊老，薦藉意甚切。",
            "子果識至人，指顧石必裂。",
            "出我連城珍，郊廟冠前列。",
            "無令刖足翁，二獻文爲拙。"
        ],
        "title": "送忠禪老詣徑山請普覺住天寧萬壽新剎",
        "id": "03ed605d-68a6-4963-b6d5-db04fadc9a35"
    },
    {
        "author": "李之儀",
        "paragraphs": [
            "東坡在黄州，飲酒只飲濕。",
            "我今又過之，釃漿如虀汁。",
            "平生不喜酒，興來且莫縶。",
            "長虹偶爾放，因復投一吸。",
            "入口舌欲脫，下咽蟲爭泣。",
            "熇熇腹將裂，窣窣淚莫裛。",
            "頑涎雜血唾，心悸如鼓集。",
            "卓爾無一事，荆棘强自入。",
            "主人固好飲，宿興亦素緝。",
            "如何似見毒，使我卧復立。",
            "彷徨日欲落，稍寬困眼澀。",
            "夢覺天未明，齒頰猶習習。",
            "是邦居不非，奈此掩弗及。",
            "昔聞禁酒國，今見毒酒邑。",
            "作歌寄一笑，倦悶聊救急。"
        ],
        "title": "因服藥飲酒一盞",
        "id": "d7add721-528d-49bb-a179-737f81a1d0cd"
    },
    {
        "author": "李之儀",
        "paragraphs": [
            "百年觀不足，一日樂有餘。",
            "況茲夏日長，而與君子俱。",
            "號呶謝呼笑，談論皆詩書。",
            "門外方爍石，坐上如冰壺。",
            "仰懷冥冥鴻，俯愧戢戢魚。",
            "我老百不堪，嗜好終蒲葅。",
            "殷勤相得心，黄昏尚躊躇。",
            "追隨自此始，莫厭頻招呼。",
            "何必得美酒，然後可將須。"
        ],
        "title": "大暑不可逃偶携數友過湖上因詠老杜槐葉冷淘句凡十人以君王納凉晚此味亦時須得須字",
        "id": "7557e814-3686-4cd4-8cac-ac8e03ecd4b4"
    },
    {
        "author": "李之儀",
        "paragraphs": [
            "密雪不着地，朔風煖如春。",
            "天公豈無心，慰此東歸人。",
            "吾人晚相投，每見每更親。",
            "踰年稻粱俱，未覺旦暮頻。",
            "欲識分淺深，蕩蕩風中雲。",
            "問其美如何，表裏無緇磷。",
            "深湛子雲默，高廣太丘真。",
            "汲汲惜日短，奄茲奉離樽。",
            "莫辭十分斟，酒薄情則醇。",
            "庶幾一舉盡，涇渭從此分。",
            "萬里自咫尺，百歲均埃塵。",
            "行人定向識，他年期問津。"
        ],
        "title": "張聖行解官入京僚友餞別分韵勸酒得醇字",
        "id": "3b16d89f-cca5-4796-95dc-62f22dd1cecf"
    },
    {
        "author": "李之儀",
        "paragraphs": [
            "十年不相見，一見情愈親。",
            "執手語半塞，但覺頻沾巾。",
            "別來事多矣，未易咫尺論。",
            "感君冒雨歸，知君意彌敦。",
            "邀我過其廬，燈火如春深。",
            "金碧炫境界，怳然驚一新。",
            "爲我時置浴，仍爲加柈飧。",
            "止我腹中饑，振我衣上塵。",
            "何勞强剪紙，已復收斷魂。",
            "漆爐接膝坐，軟語尤殷勤。",
            "閔我憂患餘，漂泊纔此身。",
            "勸我葬且居，生死相與鄰。",
            "清晨陟高座，四衆如雲屯。",
            "展轉敘契闊，博辨河海翻。",
            "句句不妄發，信矣靈巖孫。",
            "歲暮能幾何，繾綣誰我溫。",
            "非君美無度，涇渭那更分。",
            "相期在來日，擊節徒諄諄。"
        ],
        "title": "常州感慈邦老相遇甚款聊復申敘",
        "id": "8e590393-f364-4985-b74e-98803e19a92e"
    },
    {
        "author": "李之儀",
        "paragraphs": [
            "蹈雪入窈窕，蓊蔚如深春。",
            "左右無佳色，老綠不改新。",
            "小愒茅茨下，園翁敘慇懃。",
            "主人謂此翁，好事絕等倫。",
            "養生惟養花，種種皆躬親。",
            "每到二三月，爛漫如錦茵。",
            "問翁何所有，品目如何分。",
            "翁云世間本，搜採無遺根。",
            "牡丹三萬株，兼取洛與陳。",
            "芍藥揚州來，密密攙魚鱗。",
            "雜花極目是，浩不知涯津。",
            "四序更代謝，顔色常相因。",
            "我適來非時，猶得聊逡巡。",
            "約翁待花開，許我論主賓。"
        ],
        "title": "子重相率遊任園",
        "id": "b172ffa3-f4ff-4163-aa43-98010a9e7f04"
    },
    {
        "author": "李之儀",
        "paragraphs": [
            "老鶴志千里，候蟲戒三秋。",
            "此理定如何，宛在水中洲。",
            "我師南榮去，生從知北游。",
            "歲暮良鮮歡，不如狐首丘。",
            "寒燈伴岑寂，河漢窗間流。",
            "緬懷雙白璧，路斷水悠悠。",
            "摩詰頗解事，好語供我求。",
            "坐令不可遣，奄然隨遇收。",
            "歸程只旦暮，妙義思賡酬。",
            "君謂我輩人，吾匪斯人儔。",
            "且將有限力，相與窮深幽。"
        ],
        "title": "獨坐有懷張聖行王成伯偶讀摩詰詩因借其韵",
        "id": "d5e1fb3e-7ef6-4554-a09a-ad09b98f7ac2"
    },
    {
        "author": "李之儀",
        "paragraphs": [
            "半夜一濯雨，斷夢失炎蒸。",
            "汗甑不復鼓，蚊雷爲之停。",
            "逡巡萬竅號，破窗風如傾。",
            "絺帷强主宰，庭砌已滿盈。",
            "極護老稚奔，懽呼閭里情。",
            "但覺萬里返，浩蕩隨滄溟。",
            "掠眼纔閃爍，劈耳俄掀轟。",
            "豈暇計飄溺，且護嬰兒驚。",
            "小休月在戶，却視斗挂甍。",
            "唧唧與啾啾，次第先秋鳴。",
            "粵從臘雪後，旱魃苦自明。",
            "焦枯病三農，芽田不滋榮。",
            "隴畝半坼裂，几席饒蠅虻。",
            "端若一大難，眊焉猶宿酲。",
            "點我讀書燈，凉宵聊與征。",
            "庶几簡牘中，暫寓蠻觸爭。"
        ],
        "title": "久旱湫舍殆不可遣免一夕雷雨忽作",
        "id": "4728aa52-ac16-4635-92bd-7b26b777cc84"
    },
    {
        "author": "李之儀",
        "paragraphs": [
            "邊州守禦謝沈機，獨喜身閒是道師。",
            "獄吏難堪非素料，病懷無計復何辭。",
            "空慙南郡三家學，頼有東坡一集詩。",
            "永日風埃惟愜睡，到頭不比在家時。"
        ],
        "title": "讀東坡詩",
        "id": "3a8e2a86-117e-418f-b5d5-356e0696477c"
    },
    {
        "author": "李之儀",
        "paragraphs": [
            "矩不成方圓不規，倦途誰與相多儀。",
            "門深不擬睡教熟，舌强猶防語或知。",
            "無事且尋黄面老，關心休問碧雲姿。",
            "此身未必終如此，長日猶吟十首詩。"
        ],
        "title": "次韵見寄  其一",
        "id": "c426e68f-742f-4f8b-96cb-54d9e5bab02e"
    },
    {
        "author": "李之儀",
        "paragraphs": [
            "東坡流落坐多言，我欲無言亦未全。",
            "好辨懸知非獲己，力行到底信爲賢。",
            "抱琴有味無彭澤，沽酒何妨問玉川。",
            "只擬飲呼出門去，强麋置網豈當然。"
        ],
        "title": "次韵見寄  其二",
        "id": "55e9e3ac-09c4-4464-b62c-0db3d6443a2d"
    },
    {
        "author": "李之儀",
        "paragraphs": [
            "常恨官居如傳舍，愛君池館葺初成。",
            "偶同罪垢歸無計，聊喜私巢得蹔營。",
            "闢戶開窗留晚日，栽花引水趁心情。",
            "此身何處不可老，況有吾人似弟兄。"
        ],
        "title": "罷官後旋營居舍寄贈存之",
        "id": "aafd76de-df09-49b1-a6c6-3678beef9a3a"
    },
    {
        "author": "李之儀",
        "paragraphs": [
            "東西南北爲誰忙，蔡澤噤吟舊笑唐。",
            "路斷不妨頻打睡，心清何必更燒香。",
            "尋思有似黄州味，潦倒休嗟白髮郎。",
            "近免竹筒拘月費，主人時亦破慳囊。"
        ],
        "title": "次韵見問",
        "id": "ef0cf75f-c179-465d-b2e2-54e807707fc7"
    },
    {
        "author": "李之儀",
        "paragraphs": [
            "睡餘落莫肘難支，節物依然我自衰。",
            "已悟龍蛇終不爽，何須龜筴强稽疑。",
            "孤懷佛語雖能遣，歸路佳人已歎遲。",
            "共弔沉湘無數日，却嗟輕負習家池。"
        ],
        "title": "五月旦日",
        "id": "30964391-e696-4dcc-9800-6bce563f3038"
    },
    {
        "author": "李之儀",
        "paragraphs": [
            "晚來又有數點雨，聲入鄉人拭淚中。",
            "漸喜濃雲初蔽日，只愁深夜却回風。",
            "閔憐焦槁非無意，祈禱精虔信有功。",
            "聞不茹葷幾兩月，使君憂樂與民同。"
        ],
        "title": "晚雨寄涇州劉晦叔",
        "id": "830cf5fe-9906-46b6-a785-aebd915dda30"
    },
    {
        "author": "李之儀",
        "paragraphs": [
            "綵絲百縷紉爲佩，艾葉千窠結作人。",
            "散誕何妨兒女戲，漂流不覺歲時新。",
            "清歌尚記書裙带，舊恨安能弔放臣。",
            "角黍粉團矜節物，一樽聊與寄逡巡。"
        ],
        "title": "端午  其一",
        "id": "8cccd00f-322c-4eaf-a87b-235bc85eff82"
    },
    {
        "author": "李之儀",
        "paragraphs": [
            "曾約佳人端午歸，又期僚友面南池。",
            "誰知猶阻重門鎖，未擬輕爲故國悲。",
            "九節菖蒲應好在，十圍樗木正相宜。",
            "微行細約寧忘我，却話今朝會有期。"
        ],
        "title": "端午  其二",
        "id": "815a2ec3-b0e7-4677-aaf6-bdaf73fd0ee2"
    },
    {
        "author": "李之儀",
        "paragraphs": [
            "嘉陵江水接天流，州據江流最上游。",
            "憶昔練衣隨跋馬，而今白髮任虛舟。",
            "慶門譽望聞來久，塞路殷勤得暫酬。",
            "見說明朝却西去，長亭揮手恨無由。"
        ],
        "title": "傅子昌歸興州",
        "id": "5414340b-891a-4d10-a391-95e03e2c32f5"
    },
    {
        "author": "李之儀",
        "paragraphs": [
            "何郎本是風塵外，平日仍同般若因。",
            "有底新來便如此，定緣無事不相親。",
            "薰蕕何得同薝蔔，簡潔安能別孟津。",
            "會借天河三級浪，終須流出舊精神。"
        ],
        "title": "余入院二十日相知往往寄聲相勞獨何德固寂然無聞",
        "id": "2a13134e-45a1-4218-9419-0566790b2797"
    },
    {
        "author": "李之儀",
        "paragraphs": [
            "等閒相見即相親，冉冉風流一段春。",
            "未論典刑思舊德，便知材業是當仁。",
            "他年雞黍情無限，此日詞章筆有神。",
            "落盡節旄氈未壓，疾風勁草定何人。"
        ],
        "title": "留別子淵",
        "id": "27079153-7c26-46ff-b5b5-44c4169e814b"
    },
    {
        "author": "李之儀",
        "paragraphs": [
            "我詩易得君休嘆，君節難攀我自知。",
            "問會但嗟歸有日，奏功方看獨先時。",
            "簫笳部曲催驕馬，綿繡山川入綵旗。",
            "莫訝黄金偏滿手，平生□□是男兒。"
        ],
        "title": "送馮子莊赴秦州將官述其督詩之語以廣篇首",
        "id": "fc9277d0-997b-4774-b9a9-695da8a437a4"
    },
    {
        "author": "李之儀",
        "paragraphs": [
            "五月相將又下旬，依前深院度黄昏。",
            "頻看嶺路占家信，旋兀簾旌作燕門。",
            "抖擻衾裯防垢穢，湔除蚤虱斷兒孫。",
            "不因肉食脾難磨，且欲從今習菜根。"
        ],
        "title": "重治寢榻更衣蔬食",
        "id": "ef888b8d-550a-42e5-8472-a154ea00134b"
    },
    {
        "author": "李之儀",
        "paragraphs": [
            "懸知昨過鄰家館，更挽明璫間玉釵。",
            "雖喜黄姑論隔歲，偶陪摩詰事長齋。",
            "嘯歌未闋雲間接，鶑燕難逃席上猜。",
            "預悵醒醒獨回馬，何如爲賦酒如淮。"
        ],
        "title": "周臣約過景裕第會飲先寄此詩卒章因以投誠也",
        "id": "35b032a2-316c-467e-a9f1-630009cec84b"
    },
    {
        "author": "李之儀",
        "paragraphs": [
            "隠居何必在山巖，境界全歸指顧間。",
            "能把軒裳爲外物，便應風月勝酡顔。",
            "地連紫禁千重邃，石繞清泉五色斑。",
            "從此夢魂猶可到，定知衰廢不容攀。"
        ],
        "title": "次韵題隠居巖",
        "id": "c48de2db-8cf9-43c7-8266-e1f80645da33"
    },
    {
        "author": "李之儀",
        "paragraphs": [
            "林泉廢疾固難除，杳杳觚稜寄夢餘。",
            "已到東山知不免，須由北海本來疏。",
            "功名漫笑乘軒鶴，事業終歸種樹書。",
            "聞道江樓巢已穩，未應長鋏歎無魚。"
        ],
        "title": "次韵見懷",
        "id": "50584e2c-98e3-47f4-b705-9323bb5c2d55"
    },
    {
        "author": "李之儀",
        "paragraphs": [
            "天時人事不相尋，遽食蒸豚廢古吟。",
            "誰感親顔前約短，常知聖日後緣深。",
            "風雲亹亹天邊路，霜露愔愔壁上琴。",
            "我亦臨風頻拭目，看懸金印到山林。"
        ],
        "title": "次韵病起",
        "id": "31635aa6-38c5-4f7d-937c-d83cb9478d7c"
    },
    {
        "author": "李之儀",
        "paragraphs": [
            "一逢佳節一消魂，青徹江山綠滿園。",
            "又把鋤犁聊自遣，却嗟身世獨難論。",
            "三鍾切幸資三徑，九奏時猶夢九門。",
            "勝處何能偏見憶，便應佳思襲香蓀。"
        ],
        "title": "次韵子椿見寄",
        "id": "e5a3b8c0-a40d-4e89-9006-5cde89bd57ab"
    },
    {
        "author": "李之儀",
        "paragraphs": [
            "海嶽仙人不我期，碧雲幽恨獨心知。",
            "坐間優孟已難別，筆下羊欣更出奇。",
            "自是人才空立異，當知臣叔本非癡。",
            "重輕到了存公議，揮扇何勞强執葵。"
        ],
        "title": "次韵子椿同關聖源吳思道贈董無求有懷米元章",
        "id": "fe0347c4-67fa-4b14-b90e-e793ca77e812"
    },
    {
        "author": "李之儀",
        "paragraphs": [
            "王門平昔早相求，幾向樗亭得趣幽。",
            "從別風光應似舊，每懷勝麗只搔頭。",
            "麈毛抗論傾終日，玉指挼花泛晚秋。",
            "老盡鄒陽還憶否，密移空自感藏舟。"
        ],
        "title": "次韵思道子椿題仲强樗亭",
        "id": "fd9c9285-69fd-4e84-a631-642115c7da47"
    },
    {
        "author": "李之儀",
        "paragraphs": [
            "重陽曾記客京埃，江國相逢又七回。",
            "感舊只如春夢斷，登高未許壯心摧。",
            "方嗟陳迹何時見，底事新詩到眼來。",
            "便好扶携披節物，猶勝落木對空罍。"
        ],
        "title": "次韵子椿九日登高見懷兼呈君俞相約尋春",
        "id": "f92b924c-0829-4362-a161-2652450dbb6b"
    },
    {
        "author": "李之儀",
        "paragraphs": [
            "何勞楚些爲招魂，是處春風似僻園。",
            "可復京塵難共樂，却應江月要深論。",
            "燈花昨夜占行館，鵲語今朝報里門。",
            "想見慈顔問行李，一樽浮蟻侑芳蓀。"
        ],
        "title": "次韵關聖源送董無求",
        "id": "9a11a1f4-d184-4566-b75d-b83e34966147"
    },
    {
        "author": "李之儀",
        "paragraphs": [
            "羨門不見見安期，流水高山獨我知。",
            "門徑踏穿行復爾，靈丹救活信能奇。",
            "換雖得辨纔三紙，借恐終還是兩癡。",
            "不用艱難成發塚，紅樓親共賦烹葵。"
        ],
        "title": "次韵聖源無求兼懷元章",
        "id": "87ae87d9-de24-4fbf-8b43-45d91d545a9b"
    },
    {
        "author": "李之儀",
        "paragraphs": [
            "骯髒從來不易儔，低徊身世亦悠悠。",
            "離羣斷雁雖難偶，得兩明珠豈待求。",
            "强挹餘塵時琢句，問尋陳迹自經丘。",
            "清時醉尉知何在，似是人多識故侯。"
        ],
        "title": "次韵思道送董無求兼寄思道",
        "id": "c78cc12e-8a6d-468f-91e6-fbdc88da3b54"
    },
    {
        "author": "李之儀",
        "paragraphs": [
            "又聽村村臘鼓鳴，年豐物阜慶清平。",
            "星霜陡覺歲華晚，時序祇傷今古情。",
            "裝景雪花飛點點，催詩雲葉亂英英。",
            "自慚伏臘尤多誤，和語煩公子細評。"
        ],
        "title": "和人臘日",
        "id": "99f4940b-630a-44fd-a7be-e9ed38ebb37d"
    },
    {
        "author": "李之儀",
        "paragraphs": [
            "江左風流不乏人，能將佳思洗埃塵。",
            "坐中煒燁當時士，庭下扶疏上古椿。",
            "日永清陰怒鵬翼，月明翠影鬧龍鱗。",
            "雲泥路絕無由到，猶欲乘槎一問津。"
        ],
        "title": "題壽椿軒",
        "id": "80fb58a9-06c8-4fe6-8a05-053cb89a9395"
    },
    {
        "author": "李之儀",
        "paragraphs": [
            "蹭蹬生涯可否間，强扶衰緒欲觀瀾。",
            "蓬生雖託麻方直，器就寧嗟木是蟠。",
            "晚寄鄉閭端有謂，時容雞黍共論歡。",
            "連城未薦難爲璞，莫與堅珉一眼看。"
        ],
        "title": "次韵米元章",
        "id": "018f68cd-d009-4832-bc50-ca512273eced"
    },
    {
        "author": "李之儀",
        "paragraphs": [
            "異鄉流落十三年，老日從誰寄往還。",
            "久歎斷蓬飄世外，忽驚連璧下雲間。",
            "生涯已約同他日，詞筆端能慰蹔顔。",
            "準擬新秋便相見，爲君終日倚柴關。"
        ],
        "title": "仲春季澤遠來相訪感往念今悵然有懷",
        "id": "672680a6-a404-4317-bd5c-005b3fd15207"
    },
    {
        "author": "李之儀",
        "paragraphs": [
            "經年問疾漫持想，今日登軒念自空。",
            "不能碌碌遽如許，定應剪剪將無同。",
            "人喧渡口似瓜步，木落沙頭疑渚宮。",
            "莫辭眼力徧沙界，回首臘盡還春風。"
        ],
        "title": "書王子重閒軒壁",
        "id": "adaa6174-7214-4f07-8246-81a30d96c11f"
    },
    {
        "author": "李之儀",
        "paragraphs": [
            "窣堵波寒對水東，坐來初報夕陽鐘。",
            "回環桑柘疑無際，咫尺雲煙隔幾重。",
            "聽講有心陪寂寞，杖藜何日許從容。",
            "主人境界諸緣盡，應笑規規着畫龍。"
        ],
        "title": "同子重望長蘆寺",
        "id": "45b61d72-6554-404e-a804-3cba7df34062"
    },
    {
        "author": "李之儀",
        "paragraphs": [
            "行來思住覺城東，粥飯隨緣早晚鐘。",
            "安得心田荒萬有，便驚眼界失千重。",
            "笑談喜接真摩詰，衰病休嗟老曼容。",
            "餿飲殘羹應不惜，聊分水墨爲成龍。"
        ],
        "title": "陪子重游長蘆寺",
        "id": "88f90148-cc1d-4d12-ad90-c627dab35f38"
    },
    {
        "author": "李之儀",
        "paragraphs": [
            "應供都城今幾春，屢陪香火是前因。",
            "偶來清瀵堤邊住，重見東林社裏人。",
            "青眼略容談近事，白頭同喜得閒身。",
            "自言此去尋思大，便好乘時繼後塵。"
        ],
        "title": "德山方老退院索詩送行即席口占",
        "id": "b28f94ef-c583-4068-959a-237e060f1e1d"
    },
    {
        "author": "李之儀",
        "paragraphs": [
            "新春窮巷幾傷嗟，聯璧俄來照蔀家。",
            "意厚旋傾新釀酒，眼明初見未開花。",
            "百尋自是松難老，什襲終慙玉有瑕。",
            "便覺賦成無用處，漫勞憔悴歎長沙。"
        ],
        "title": "朱伯宣才英昆仲見過曲相慰藉因留飲得花字",
        "id": "429d0dbf-b1e4-4ddf-8273-f776f81eff6e"
    },
    {
        "author": "李之儀",
        "paragraphs": [
            "六鑿相攘不蹔休，超然誰復與天遊。",
            "醯雞甕裏自歌舞，野馬窗間空贅疣。",
            "妙境果從拈處得，生涯須向箇中求。",
            "逢場作戲由來事，可笑區區問髑髏。"
        ],
        "title": "題僧道符天游齋",
        "id": "941054d4-f95e-48f7-bb27-8b56b887316a"
    },
    {
        "author": "李之儀",
        "paragraphs": [
            "老戀窮年怯五更，可堪爆竹響新聲。",
            "但驚燈火如殘夢，豈有心情敵後生。",
            "餳競膠牙空對白，酒期分歲獨憐清。",
            "賜袍應有天香在，想見明朝奉九成。"
        ],
        "title": "除夜寄王性之",
        "id": "9b9845d0-890b-4a2f-b848-1aaf69554e3d"
    },
    {
        "author": "李之儀",
        "paragraphs": [
            "霜髯雪鬢十分侵，舉盞常思蘸甲深。",
            "雖約依劉同漢上，猶虛訪戴似山陰。",
            "文章歆向傳家日，事業韋平奕世心。",
            "冰玉相輝方自表，何妨佳思屢追尋。"
        ],
        "title": "又寄性之二首  其一",
        "id": "28ba6193-475b-4b6e-940f-f5407eec919f"
    },
    {
        "author": "李之儀",
        "paragraphs": [
            "平日鵷鸞接武中，汪汪每歎不能窮。",
            "蹔煩朱轂圖遺愛，方信清時是至公。",
            "千載難期人物盛，一時休歎馬羣空。",
            "何妨坐嘯追陳迹，應有新詩襲素風。"
        ],
        "title": "又寄性之二首  其二",
        "id": "4ac5a43a-508e-451e-b54d-dae2befc148c"
    },
    {
        "author": "李之儀",
        "paragraphs": [
            "牛鬭淹時兩耳昏，偶陪沈祝共僧軒。",
            "數聲抑按披香霧，雙屨分明在曉原。",
            "物節不堪催我老，賞心聊復爲誰論。",
            "初年記得山陰舊，又見夷中幾世孫。"
        ],
        "title": "聽惠師琴",
        "id": "9e590836-18a5-42c5-bca1-9c24613aea4f"
    },
    {
        "author": "李之儀",
        "paragraphs": [
            "芊芊芳草望中迷，傳火樓臺麗日西。",
            "飛絮輕翻遮柳陌，落花亂點暗桃溪。",
            "琉璃波凈沈魚藻，玳瑁簾疏阻燕泥。",
            "百五良辰最葱蒨，綠陰行馬過鶑啼。"
        ],
        "title": "春日",
        "id": "08478cf7-9b04-4798-91c8-7e69e0d6b16d"
    },
    {
        "author": "李之儀",
        "paragraphs": [
            "江南江北久相望，常負靈山一炷香。",
            "會上拈花雖未笑，坐中持鉢頓生光。",
            "投針技倆空諸有，彈指莊嚴自一方。",
            "何必湯池能離垢，入門心地已清凉。"
        ],
        "title": "覺老求詩",
        "id": "89daded5-03ca-477d-883d-acc0b93e7027"
    },
    {
        "author": "李之儀",
        "paragraphs": [
            "去隴回岡翼兩傍，舊緣來繼鶴林香。",
            "隨時解致留客雨，涉世圓能出定光。",
            "運用投機疑有象，縱橫垂手固無方。",
            "倦遊累接通宵語，時覺楊枝灑面凉。"
        ],
        "title": "覺老見和復次韵報之時雨行未得",
        "id": "aaf16332-0a37-486a-9ef0-dc8c47117297"
    },
    {
        "author": "李之儀",
        "paragraphs": [
            "一接深言一點頭，離騷致處未爲幽。",
            "不嫌壞路容連步，且欲他年作舊游。",
            "翰墨抑揚雖已晚，林泉棲止會終收。",
            "孤雲祗恐元無定，候我歸來共此丘。"
        ],
        "title": "真師約過寄老菴雨不止兩日不得往小霽輒涉淖以契前約次其所示韵菴壁有孫莘老秦少游劉貢父諸君詩",
        "id": "5875e6cc-479d-4d68-9c53-b173654f2a7b"
    },
    {
        "author": "李之儀",
        "paragraphs": [
            "造化工夫豈偶然，一池如沸自澄鮮。",
            "論功但可資沐浴，有理不須深究研。",
            "流落未妨供凈社，升沉何用較溫泉。",
            "更宜場稼猶能就，凡占餘波盡美田。"
        ],
        "title": "次韵陳致君題硃砂湯",
        "id": "c8f5c360-c5e7-4cdc-950d-869a62f6671d"
    },
    {
        "author": "李之儀",
        "paragraphs": [
            "一牛吼地得林坰，邂逅經行眼暫明。",
            "挾策讀書雖未暇，殺雞炊黍喜相迎。",
            "依依高柳來棲鵲，炯炯黄花弄晚晴。",
            "自是主人能好事，非關秋日解多情。"
        ],
        "title": "同祖燈過陳氏書齋主人留飯遂求詩",
        "id": "24717109-038d-4b05-aa49-19c25e2ba8f3"
    },
    {
        "author": "李之儀",
        "paragraphs": [
            "主人好客久聞名，曾約江魚對酒烹。",
            "邂逅相逢同一笑，逡巡不覺到三更。",
            "屠龍手段元非策，畫虎工夫浪有聲。",
            "便欲與君論卒歲，却憂舟子報潮平。"
        ],
        "title": "石磧朱希仲館穀甚勤因題壁間",
        "id": "6d2cba2a-4782-41ec-a30f-c07eebd3e337"
    },
    {
        "author": "李之儀",
        "paragraphs": [
            "潮去潮來知幾年，依然城郭带山川。",
            "連虛玉骨元如虎，布地金沙舊種蓮。",
            "垂手鼎開香積供，傳家仍是乳峰禪。",
            "珠庭月角人何在，頼有遺蹤契宿緣。"
        ],
        "title": "清凉寺覺海召飯出數帖相示覽之愴然求詩爲記",
        "id": "656db6e4-2e09-4c89-ae6a-1b0911581d3b"
    },
    {
        "author": "李之儀",
        "paragraphs": [
            "烏衣人物已成空，窣堵纔能記寶公。",
            "請祝驟開新福地，全提還振舊家風。",
            "千巖日上春初到，萬里雲收月正中。",
            "欲識投機無意盡，江流入海幾時窮。"
        ],
        "title": "崇寧求詩時正初老住爲初祖",
        "id": "721e944d-7670-4326-a9ab-f7dd07b33ab9"
    },
    {
        "author": "李之儀",
        "paragraphs": [
            "流傳勝致有無間，投老方能一倚欄。",
            "千里江山來極目，萬家烟雨鎖初寒。",
            "姦雄幾許埋蓁莽，笑語何妨擁蕙蘭。",
            "便覺寸陰真可惜，須將酒戶爲君寬。"
        ],
        "title": "范倅置酒雨花臺",
        "id": "16e88da7-017b-4415-9c1f-3769478357d9"
    },
    {
        "author": "李之儀",
        "paragraphs": [
            "傾蓋逢君亦偶然，塤篪今日似當年。",
            "仙風宛是金華舊，詩句分明歷水傳。",
            "故國江山聊徙倚，深燈歌笑屢遷延。",
            "相思果許重相見，豫約嚴裝報此緣。"
        ],
        "title": "寄趙仰之",
        "id": "06f4be26-2fdb-49b8-adb4-847e7ecec5f5"
    },
    {
        "author": "李之儀",
        "paragraphs": [
            "高風疇昔在煙霞，末路芝蘭屬當家。",
            "一句轉身元的確，千條差路任紛華。",
            "才疏意廣雖難契，語款情真特見嘉。",
            "只恐平明便分手，相看更待月西斜。"
        ],
        "title": "次韵邦老見貺",
        "id": "fb4c75b5-81bf-4501-87cd-efb4a3706526"
    },
    {
        "author": "李之儀",
        "paragraphs": [
            "靈山相別已多年，重把圓光信有緣。",
            "愧我天涯真斷梗，喜君居處似諸天。",
            "元無浮世多般事，只說我家一味禪。",
            "軟語綢繆霜夜永，停燈溫火共留連。"
        ],
        "title": "宿無錫壽聖院贈明祖禪老",
        "id": "31657312-ed45-4b39-aed6-dd43934e1eaa"
    },
    {
        "author": "李之儀",
        "paragraphs": [
            "小篷不卸遠相尋，頓喜忘年得斷金。",
            "便覺雨華隨脫麈，更能操筆問來禽。",
            "投懷方寄朱弦直，摻袂還驚白髮深。",
            "獨幸南遊慰真賞，他年會見好叢林。"
        ],
        "title": "元白拏舟相訪出紙求書因書此以歸其紙",
        "id": "a7d5c4b0-8594-4404-b230-851cd35f3da4"
    },
    {
        "author": "李之儀",
        "paragraphs": [
            "雪晴時節臘窮天，湖海光浮萬井煙。",
            "勝槩尚能驚老眼，曠懷無復似當年。",
            "難堪塞雁終聯翼，頼有龍駒特象賢。",
            "已約一廛須卜築，不妨當此共遷延。"
        ],
        "title": "同熙績姪登有美堂",
        "id": "813f3dbd-5518-4ea5-97e3-23724d6512d7"
    },
    {
        "author": "李之儀",
        "paragraphs": [
            "饑時囓飯困時眠，任運騰騰信自然。",
            "豈謂故人投此況，先來佳處作閒仙。",
            "寓懷何必開三徑，得句勝如食萬錢。",
            "只恐里門驚內史，不容同占好山川。"
        ],
        "title": "錢塘教授宅飯眠齋次其韵",
        "id": "6c8a9dbe-5477-4b0b-ba9d-0a0dcaa629c5"
    },
    {
        "author": "李之儀",
        "paragraphs": [
            "平日刳心欲致君，異時携手但論文。",
            "興來只有歸田賦，老去何如背水軍。",
            "占勝已驚無不盡，卜鄰應許鎮相溫。",
            "形容豈敢輕酬酢，謝傅風流自出羣。"
        ],
        "title": "次韵錢塘節士見寄",
        "id": "885ea4dd-d6a6-420e-b5d9-8ea60e05a8ff"
    },
    {
        "author": "李之儀",
        "paragraphs": [
            "鐵作驕幢不易摧，望林誰免渴趨梅。",
            "院門報鑰人初斷，天氣纔陰日又開。",
            "倦路已先衰鬢雪，思家難遣寸心灰。",
            "衝風正起還飛下，何物元非阿濫堆。"
        ],
        "title": "阿濫堆  其一",
        "id": "ddb0b240-13ef-444f-887b-509f9ff56391"
    },
    {
        "author": "李之儀",
        "paragraphs": [
            "年來未覺壯心摧，昨夜偏傷三弄梅。",
            "不慣離家遽如許，自然昏眼亦慵開。",
            "蕭條寂寞思樗蔭，細繹華嚴謝劫灰。",
            "少味童山莫分別，直須真峭比離堆。"
        ],
        "title": "阿濫堆  其二",
        "id": "7cf6f1d5-d4b0-4a33-835e-876b9f6adad6"
    },
    {
        "author": "李之儀",
        "paragraphs": [
            "西來誰爲炙牛心，惜事拘文不敢尋。",
            "豈謂鄰邦無百里，驟令饞口得千金。",
            "登臺未論前人比，捫腹翻驚用思深。",
            "從此耒陽休弔古，便思白酒與同斟。"
        ],
        "title": "食牛炙",
        "id": "317eea29-6abc-4080-aef3-ca4d315581c3"
    },
    {
        "author": "李之儀",
        "paragraphs": [
            "階除又見日將斜，若此奔馳尚可誇。",
            "敢覬陰功踵定國，未應和藥困王嘉。",
            "門前禱雨頻催鼓，眼底無人但見花。",
            "不比貢闈當日鎖，病來有許便還家。"
        ],
        "title": "元祐末宿秋試院曾和王敏父四詩是時以疾先出院方欲出而未得況味有類今日追用前韵再賦四首  其一",
        "id": "54a58fd1-843d-4d8c-9ca2-3edf4cc30cea"
    },
    {
        "author": "李之儀",
        "paragraphs": [
            "兼材莫作尹翁歸，自鬻崎嶇不畏非。",
            "妄役土龍寧得雨，可堪芻狗强蒙衣。",
            "移文不報如沉井，行路皆疑鎮掩扉。",
            "早悟垂頭供立仗，好隨四牡去騑騑。"
        ],
        "title": "元祐末宿秋試院曾和王敏父四詩是時以疾先出院方欲出而未得況味有類今日追用前韵再賦四首  其二",
        "id": "0cfa82f9-623b-40f0-9f35-863453d065a3"
    },
    {
        "author": "李之儀",
        "paragraphs": [
            "沉沉深鎖出無涯，白盡于思豈復華。",
            "準擬歸期叩端午，那知此地見葵花。",
            "幽憂未論如陰府，倏忽翻驚走電車。",
            "久病元來最欺眼，蠅頭只覺似棲鴉。"
        ],
        "title": "元祐末宿秋試院曾和王敏父四詩是時以疾先出院方欲出而未得況味有類今日追用前韵再賦四首  其三",
        "id": "3f2a805c-c290-47c8-b49e-552ed054ef82"
    },
    {
        "author": "李之儀",
        "paragraphs": [
            "十年三拜東門敕，長是尋燈濯汙裾。",
            "贏得平安題報曆，不妨朋友校殘書。",
            "歌傳鵲鼠非行路，詠入烏狐愧大車。",
            "物物背馳將老矣，定知身世欲何如。"
        ],
        "title": "元祐末宿秋試院曾和王敏父四詩是時以疾先出院方欲出而未得況味有類今日追用前韵再賦四首  其四",
        "id": "ff33b766-3ff4-4d79-9a6c-e6f13e483118"
    },
    {
        "author": "李之儀",
        "paragraphs": [
            "前日報君明日行，强憑詩句寫離情。",
            "懸知北海經旬別，須滯韶山半日程。",
            "環席已甘攙上首，餘罍應不負同傾。",
            "預期一笑東門外，剩記樽前醉裏聲。"
        ],
        "title": "若禔告行再寄二詩  其一",
        "id": "d14efc20-0051-4520-b681-da4b9bcddde5"
    },
    {
        "author": "李之儀",
        "paragraphs": [
            "醉裏新聲解記無，祗應琴意似相如。",
            "近來公道偏難得，從此佳期敢妄圖。",
            "玉室金堂有阻隔，兔葵燕麥恨扶疏。",
            "冥鴻不比尋常雁，試覓蕭娘一紙書。"
        ],
        "title": "若禔告行再寄二詩  其二",
        "id": "6bff570f-5464-423f-b7c3-43db54e7b5d1"
    },
    {
        "author": "李之儀",
        "paragraphs": [
            "頑陰將臘襲衣褠，倦轡臨風愧白頭。",
            "一事無成還歲晚，百年過半尚人謀。",
            "天邊漫鑄黄金印，月下何時紫綺裘。",
            "擬借東鄰分一徑，未應人物謝羊求。"
        ],
        "title": "陽翟道中有懷存之二首  其一",
        "id": "5921d7e6-42d9-4720-8552-76848a7cbc0d"
    },
    {
        "author": "李之儀",
        "paragraphs": [
            "夕陽風裏得君心，常約清香带月尋。",
            "紅萼似披經幾嗅，綠條如弄已難禁。",
            "野狂不慣娉婷醉，蓬鬢偏宜蓓蕾侵。",
            "準擬歸時更浮動，瓊樽寧謝十分斟。"
        ],
        "title": "陽翟道中有懷存之二首  其二",
        "id": "d9ee27b1-316f-4aee-92dc-27c294fa3900"
    },
    {
        "author": "李之儀",
        "paragraphs": [
            "送臘迎春亦是常，獨高梅蘂報年芳。",
            "風來彷彿逢荀令，月下分明見壽陽。",
            "開徧漫誇千種韵，天然別是一般香。",
            "從今漏泄東君意，直到霜前菊蘂黄。"
        ],
        "title": "次韵梅花  其一",
        "id": "1dc68981-c0ff-4dea-934a-95ccc12c23a8"
    },
    {
        "author": "李之儀",
        "paragraphs": [
            "嶺上纔分一寸光，羣花次第促來粧。",
            "絕勝羣玉山頭見，須信昭儀體自香。",
            "妙賞不逢徒老去，佳期難得爲誰芳。",
            "定應癢處無人會，空怨相邀客姓王。"
        ],
        "title": "次韵梅花  其二",
        "id": "278e45ff-1cbf-47dc-97b5-9c6ca8729bfc"
    },
    {
        "author": "李之儀",
        "paragraphs": [
            "紺髮朱顔氣吐虹，崢嶸頭角振家風。",
            "千金自晦鄒王後，一笑時游管郭中。",
            "老子已應終汩沒，諸兒聊爲指窮通。",
            "他年朱紫相輝地，莫惜高軒訪此翁。"
        ],
        "title": "智臣相過成小詩",
        "id": "00c8f43f-2207-48d2-b441-878cc768395e"
    },
    {
        "author": "李之儀",
        "paragraphs": [
            "精神秀發真獅子，聳壑昂霄似出林。",
            "擊竹有聲先了悟，拈花微笑已知音。",
            "新詩富健疑披錦，妙字清奇不換金。",
            "往往秋高又飛錫，白雲來去本無心。"
        ],
        "title": "瑛侍者欲再游方作此勉之",
        "id": "c0d28ed5-9c6b-48d7-9be8-a34762bdfb52"
    },
    {
        "author": "李之儀",
        "paragraphs": [
            "來時點滴纔彷彿，今日爛漫將飛揚。",
            "春事不知尚多少，客懷空自成悲傷。",
            "新名侯喜足詩思，舊病維摩難藥方。",
            "共飲節食冷相對，少須陳子同飛觴。"
        ],
        "title": "有送梅花者而彥行適在君俞來",
        "id": "307dc473-84af-47f7-b15e-0b275557fe9e"
    },
    {
        "author": "李之儀",
        "paragraphs": [
            "結束輕裝趁曉風，崎嶇行李偶難同。",
            "他年誰謂雙成老，今日翻爲無是公。",
            "秪恐穰侯遲見事，固應原憲本非窮。",
            "洛陽煙靄因緣在，雞黍相期定不空。"
        ],
        "title": "失題九首  其一",
        "id": "41b7b030-f388-4662-885f-9173f4072b81"
    },
    {
        "author": "李之儀",
        "paragraphs": [
            "上番新梢與舊齊，啄殘紅腐半成泥。",
            "畫船似覺去已晚，麗句猶堪手自題。",
            "氣候相催雖迅速，笑歌贏得暫招携。",
            "紅舒綠卷分前後，全勝當年白集西。"
        ],
        "title": "失題九首  其二",
        "id": "a0f29098-8c3e-4e09-a32c-e6164537a12d"
    },
    {
        "author": "李之儀",
        "paragraphs": [
            "君方陵愈我慙郊，大瓠爲舟浪自要。",
            "老矣獨期雲駃便，歸與長負桂叢招。",
            "崢嶸紅橘迎風密，點滴安榴掠望燒。",
            "多謝□萌滋味永，便思飛步到楊寥。"
        ],
        "title": "失題九首  其三",
        "id": "5d491e8f-0eb2-42bd-bd13-bd537878d967"
    },
    {
        "author": "李之儀",
        "paragraphs": [
            "佳禽百囀不驚風，午日濛濛睡眼中。",
            "幾片猶飛殘臘白，數枝初見出牆紅。",
            "低回節物憐遷客，漂泊生涯難老翁。",
            "多謝春光相擊拂，一樽傾倒許誰同。"
        ],
        "title": "失題九首  其四",
        "id": "991284b5-3601-4694-b123-ac4c4e5f304e"
    },
    {
        "author": "李之儀",
        "paragraphs": [
            "窺豹曾容見一斑，孤高凜凜固難攀。",
            "早應拔宅朝元去，猶有遺蹤在世間。",
            "舒嘯款談雖可想，賞風吟月未終閒。",
            "諸郎莫爲功名老，須信移文下北山。"
        ],
        "title": "失題九首  其五",
        "id": "618719b8-1a56-4bba-b94e-83d4d6a28dea"
    },
    {
        "author": "李之儀",
        "paragraphs": [
            "映月臨燈萬萼披，喜隨賓客宴芳菲。",
            "諸姨隊合驪山曉，獵騎夜從雲夢歸。",
            "須把玉觴酬勝麗，徒勞彩筆强依稀。",
            "回頭便見飄紅雨，莫惜頻歌金縷衣。"
        ],
        "title": "失題九首  其六",
        "id": "e6a76185-09c8-4990-9a4c-0cc3c8966742"
    },
    {
        "author": "李之儀",
        "paragraphs": [
            "映月西湖漾鴨頭，墮紅飄碧正飛浮。",
            "逢師來自日邊路，如我遂歸江上州。",
            "嵩嶺異花開未遍，洛川新燕語方柔。",
            "經行須作半年計，歸去當知難再求。"
        ],
        "tags": [
            "西湖"
        ],
        "title": "失題九首  其七",
        "id": "f02c9954-bdd8-46a5-8792-94e821a78b02"
    },
    {
        "author": "李之儀",
        "paragraphs": [
            "薄雲疏雨灑雕籠，槎拂銀潢月上弓。",
            "紅淚半殘歌後燭，翠濤低湧夢回風。",
            "淬餘劍鍔雖爲利，解盡犀稜未見通。",
            "杳杳芝田定何許，斷魂無計脫驚鴻。"
        ],
        "title": "失題九首  其八",
        "id": "448de237-3e4c-4cd0-9b19-d3e594b26ee6"
    },
    {
        "author": "李之儀",
        "paragraphs": [
            "華榱曾記孔鸞棲，斷夢還來拂舊題。",
            "妙悟從誰識無射，賞心空自感雌霓。",
            "干雲寶氣層霄外，埋玉孤墳落照西。",
            "千載相逢定何許，嘐嘐風雨獨鳴雞。"
        ],
        "title": "失題九首  其九",
        "id": "784cc37c-637e-4668-a32e-291c29ba95be"
    },
    {
        "author": "李之儀",
        "paragraphs": [
            "鐃鈸高低與哭聲，同尋此路不相驚。",
            "年來自是多傷感，簾外何須問晦明。",
            "未返耕桑真拙計，長縈韁鎖奈虛名。",
            "無名可戀何貪着，缾罄須休莫强傾。"
        ],
        "title": "聞葬者",
        "id": "b9177c62-fdff-4f39-bb06-821cc5e3c9d5"
    },
    {
        "author": "李之儀",
        "paragraphs": [
            "蕭寺經行舊，騷人趣尚幽。",
            "從來不妄許，相見若爲愁。",
            "稅駕終何地，乘桴可共舟。",
            "感君詩有味，老去復誰求。"
        ],
        "title": "過蒲地寺謁田承居",
        "id": "31a9798a-6aee-4ecc-9dbc-45be5ff4f832"
    },
    {
        "author": "李之儀",
        "paragraphs": [
            "坐久日將落，窗前雲欲平。",
            "倦遊淹歲月，旅悶等坻京。",
            "已謝長楊賦，猶懷古劍行。",
            "擁爐雖有味，琢句苦難成。",
            "一笑逢吾友，諸方舊著名。",
            "景山慙絕臏，擊節愧深耕。",
            "奧妙窮三際，堅剛敵萬兵。",
            "誰知俯冬杪，頓覺得春榮。",
            "繾綣桑榆恨，間關兒女情。",
            "金篦何足道，闇室斗光明。"
        ],
        "title": "子重見過夜話",
        "id": "485caff7-a194-4a0a-88e2-c54ce5c2643a"
    },
    {
        "author": "李之儀",
        "paragraphs": [
            "再過三家店，還投舊酒壚。",
            "重攀紅躑躅，爭認白髭鬚。",
            "所惜自拘束，無因同拍扶。",
            "他年遂卜築，終爲伴歌呼。"
        ],
        "title": "三家店早飲主人似喜余至而庭下殘花猶在也酒客輒見避余固止之因得攬其醉態  其一",
        "id": "a4e70cf5-484a-42fb-b414-815d42050130"
    },
    {
        "author": "李之儀",
        "paragraphs": [
            "醉人休見避，我恨未如君。",
            "到了輸他樂，何須强自分。",
            "稻粱姑取足，雞鶩漫離羣。",
            "上馬衝寒去，回頭愧壟雲。"
        ],
        "title": "三家店早飲主人似喜余至而庭下殘花猶在也酒客輒見避余固止之因得攬其醉態  其二",
        "id": "909f2c65-4e7a-45d2-a104-533ad4dc4b60"
    },
    {
        "author": "李之儀",
        "paragraphs": [
            "錦綳方有托，粉面轉相疑。",
            "漸露凌雲節，微分弄月枝。",
            "高僧開檻賞，野客带砧移。",
            "只恐成龍去，空來款此時。"
        ],
        "title": "次韵真師移植新竹",
        "id": "8b374ff0-395c-4986-a463-7fb7eb6123ec"
    },
    {
        "author": "李之儀",
        "paragraphs": [
            "睡美不覺曉，蛻然猶戀牀。",
            "未能忘夜旦，已自懶衣裳。",
            "供佛添新水，持經續舊香。",
            "不知門外路，何事有歸艎。"
        ],
        "title": "宿湯泉示真師二首  其一",
        "id": "bb112b99-9ad3-4bd8-9794-db42c54b2bef"
    },
    {
        "author": "李之儀",
        "paragraphs": [
            "粥後復就枕，夢中還在家。",
            "老身知自妄，病厭事如麻。",
            "漸覺同芻狗，終當悟寶車。",
            "何妨驀直去，細啜趙州茶。"
        ],
        "title": "宿湯泉示真師二首  其二",
        "id": "ca353d5e-87c4-481d-84ea-748728999175"
    },
    {
        "author": "李之儀",
        "paragraphs": [
            "居士留我宿，虛堂照一燈。",
            "如逢永平夢，仍對竹蘭僧。",
            "彷彿三無慍，間關百不能。",
            "平明失簷溜，歡喜話金陵。"
        ],
        "title": "朱希仲設榻溫密與真師榻相對明日雨止送過金陵",
        "id": "cb9a2869-013e-40ad-b2e3-700159d004c6"
    },
    {
        "author": "李之儀",
        "paragraphs": [
            "流落不我棄，如君能幾人。",
            "寧辭迂驛路，且喜慰情親。",
            "蹭蹬還逢雨，因循懶問津。",
            "尤慙遠相送，誰謂白頭新。"
        ],
        "title": "真師自湯泉相送至石磧遂歸索詩爲別",
        "id": "c8096d05-0144-4ba4-9d2a-1c187b1459cf"
    },
    {
        "author": "李之儀",
        "paragraphs": [
            "一夜雨不止，渡江還不能。",
            "誰知未歸客，獨自對孤燈。",
            "祿食强作主，生涯端是僧。",
            "都來如一夢，隨處且騰騰。"
        ],
        "title": "石磧阻雨夜分睡覺枕上",
        "id": "48190dc6-d25b-463d-a113-17b3a38064ae"
    },
    {
        "author": "李之儀",
        "paragraphs": [
            "花石鎖風烟，軒楹半是山。",
            "門連虎溪路，橋接趙州關。",
            "屈曲深疑步，高低屢解顔。",
            "却應多是夢，不伴此身閒。"
        ],
        "title": "遊石磧寺寺僧以牌求詩",
        "id": "4bf6dedd-cfa3-49eb-9c98-f38d9941aa59"
    },
    {
        "author": "李之儀",
        "paragraphs": [
            "客緒如繰繭，山行似踏車。",
            "方疑武陵宿，宛是德公家。",
            "傾蓋君何厚，論心我可嗟。",
            "祗應從此別，去路隔雲霞。"
        ],
        "title": "茅山道中抵莫投一客邸甚素雅主人喜客乃一善士爲待至厚既別留此致謝",
        "id": "d91470fd-ff1b-4676-b977-e9404f153db9"
    },
    {
        "author": "李之儀",
        "paragraphs": [
            "醉侶今何在，寒燈倍黯然。",
            "却應聽雨夢，猶是散花天。",
            "老境不自得，客程誰我憐。",
            "曉鐘催去路，明日又新年。"
        ],
        "title": "除夜小舟中雨不止而作雪寄德麟",
        "id": "ad2847fb-5d38-475f-8c9a-72b8c45f3e6f"
    },
    {
        "author": "李之儀",
        "paragraphs": [
            "我固不善酒，醉中常獨顛。",
            "不詞譏濩落，秪恐負妖妍。",
            "迹類懷沙悴，心馳濁世翩。",
            "空樽聊口誑，繼晷漫膏然。",
            "未分窮投魏，長思夜刷燕。",
            "蛇驚元有影，蟻慕本無羶。",
            "兀坐疑癡鶴，忘形已蛻蟬。",
            "滄溟雖可徑，何意逐鯨鱣。"
        ],
        "title": "腰痛醫者饋藥以酒爲使命酒對燈欲飲不能",
        "id": "d15601f9-4606-4a54-a4dd-b84dd777c9f7"
    },
    {
        "author": "李之儀",
        "paragraphs": [
            "跼蹐數椽內，回旋蹞步中。",
            "艱生乃至此，吾道得非窮。",
            "詢鞠元無術，行移底是功。",
            "可堪追兔鼠，强學注魚蟲。",
            "未厭朝虀綠，生憎夜燭紅。",
            "呻吟慙杜老，感慨謝終童。",
            "奏剡何時發，微連幾日通。",
            "親知遙悵望，應是轉衰翁。"
        ],
        "title": "燈下試婺源楊生筆和韵",
        "id": "aed8763c-f56d-46ae-9975-1823556f18ab"
    },
    {
        "author": "李之儀",
        "paragraphs": [
            "春至猶飄雪，江寒未有魚。",
            "無人慰青眼，盡日對紅爐。",
            "瑟瑟窗頻響，愔愔鳥强呼。",
            "潸然不自覺，豈待到窮途。"
        ],
        "title": "江上獨坐",
        "id": "422bab49-2b85-4d52-885a-aa70bc7cedd4"
    },
    {
        "author": "李之儀",
        "paragraphs": [
            "地肺聞名久，崇寧請祝初。",
            "仙家豈興廢，物理自乘除。",
            "羽客論歡舊，紅爐勸坐俱。",
            "斯須竟何有，聊復慰窮途。"
        ],
        "title": "書崇寧觀黄道士火柜壁",
        "id": "cd0a9706-4c5e-40a4-bd3e-0b32a8e9d3b8"
    },
    {
        "author": "李之儀",
        "paragraphs": [
            "涔涔一夜雨，皎皎百年心。",
            "歲路無多日，僧牀有剩衾。",
            "長卿空滌器，季子漫多金。",
            "頼有綈袍舊，春風定可尋。"
        ],
        "title": "同趙德麟宿長河堰僧房德麟適相送至此且約明春再相會有詩見及次其韵",
        "id": "a3c8dc53-10da-48fb-8728-8d17352e43cc"
    },
    {
        "author": "李之儀",
        "paragraphs": [
            "挑菜逢今日，藏雲訪近山。",
            "路紆知晝永，心遠覺身閒。",
            "未信塵埃隔，猶疑夢寐間。",
            "佳城更何卜，便好輟孱顔。"
        ],
        "title": "大觀四年二月二日自采石過藏雲取路回遠少憩已入夜遂留宿明日聰師相邀登覽偶見西偏地真一方之勝也余方營葬庶幾得之以託妙緣既去因留此詩",
        "id": "9212237f-6d72-4cc1-b2ac-dacf7fdd407f"
    },
    {
        "author": "李之儀",
        "paragraphs": [
            "赤手能搏虎，青氈不與偷。",
            "真知外物重，未放此緣休。",
            "平地見山嶽，排空回斗牛。",
            "何須待塵劫，才許證前秋。"
        ],
        "title": "書長干僧房二首  其一",
        "id": "d7f13904-5745-4a33-8c46-696fcae6186f"
    },
    {
        "author": "李之儀",
        "paragraphs": [
            "問訊無尺寸，順風留歲時。",
            "傳聞萬金積，未嘆一生疲。",
            "突兀端可想，高明還此期。",
            "他年問初祖，却是寧馨兒。"
        ],
        "title": "書長干僧房二首  其二",
        "id": "74133e77-b90f-4b28-874f-2b68c8b867d3"
    },
    {
        "author": "李之儀",
        "paragraphs": [
            "過眼崎嶇等劫灰，到頭榮悴本誰裁。",
            "須知此老心如鐵，看盡行人幾往回。"
        ],
        "title": "和東坡贈嶺上老人",
        "id": "590dc371-5ed5-4ec1-a864-d48e221b7483"
    },
    {
        "author": "李之儀",
        "paragraphs": [
            "簷間百囀已鶑聲，枕上千山尚未明。",
            "老去只知難得睡，兒童何用報陰晴。"
        ],
        "title": "大觀四年春夏之交閒居無事觸緒成咏得絕句五首  其一",
        "id": "6af5d80a-6a34-4c80-ad8c-f3e080d8aba3"
    },
    {
        "author": "李之儀",
        "paragraphs": [
            "身世低回不自期，個中消息更誰知。",
            "江邊折盡青青柳，才見雲頭月畫眉。"
        ],
        "title": "大觀四年春夏之交閒居無事觸緒成咏得絕句五首  其二",
        "id": "e18a0696-f74c-4c4a-8355-e032c35b152c"
    },
    {
        "author": "李之儀",
        "paragraphs": [
            "楸花落盡楝花繁，門巷人稀半是村。",
            "好事憑誰消濕熱，一簾疏雨下黄昏。"
        ],
        "title": "大觀四年春夏之交閒居無事觸緒成咏得絕句五首  其三",
        "id": "63c5a26f-6839-4b62-8b2f-1c004141a1a3"
    },
    {
        "author": "李之儀",
        "paragraphs": [
            "庭前日轉樹交陰，坐上風來境自深。",
            "度曲已嗟千里客，聽蟬已寄兩頭心。"
        ],
        "title": "大觀四年春夏之交閒居無事觸緒成咏得絕句五首  其四",
        "id": "46ded067-b76b-4b21-bb3d-ad84930f603c"
    },
    {
        "author": "李之儀",
        "paragraphs": [
            "江南塞北遍曾遊，一飯何方不可留。",
            "快筯舊嘗便蠻耳，垂涎安得飫饘頭。"
        ],
        "title": "大觀四年春夏之交閒居無事觸緒成咏得絕句五首  其五",
        "id": "4e532d04-fcbd-477e-92fe-0cbdd637e24c"
    },
    {
        "author": "李之儀",
        "paragraphs": [
            "昔年車馬遶芳叢，倒盡金缸卧醉紅。",
            "可惜穠華俱掃地，兔葵燕麥自春風。"
        ],
        "title": "題柳氏園",
        "id": "49b2cd60-9178-42b5-ad01-50e52fc5400b"
    },
    {
        "author": "李之儀",
        "paragraphs": [
            "松陰苔徑曲盤盤，古佛殘燈古殿間。",
            "却羨老僧無個事，一生長伴白雲閒。"
        ],
        "title": "書真公軒",
        "id": "1783091a-6e0e-418a-abe6-14f49b93cd15"
    },
    {
        "author": "李之儀",
        "paragraphs": [
            "新荷點水麥花齊，一抹殘陽露淺暉。",
            "回首西山歸未得，片心還逐暮雲飛。"
        ],
        "title": "偶題",
        "id": "007c8638-2463-4fb3-b679-bd8701274d59"
    },
    {
        "author": "李之儀",
        "paragraphs": [
            "嬌紅掃盡綠陰成，便覺庭虛暑氣生。",
            "旋拂藤床方竹枕，不妨鼻息作雷鳴。"
        ],
        "title": "首夏",
        "id": "80789b78-33cf-4d13-816e-9426c9332239"
    },
    {
        "author": "李之儀",
        "paragraphs": [
            "晦迹丘園敢自圖，幸逢泉石作幽居。",
            "明窗隠几有餘樂，一炷清香卧勘書。"
        ],
        "title": "晦迹",
        "id": "6fc37ca7-933c-497c-9670-6b2abc3896a5"
    },
    {
        "author": "李之儀",
        "paragraphs": [
            "玉骨冰肌體自輕，非關茗飲覺神清。",
            "無端墮落紅塵裏，碾就雲腴不許烹。"
        ],
        "title": "餉茶不容少待二絕  其一",
        "id": "aed91bc4-4fdf-4fd2-946e-94047e0abcb2"
    },
    {
        "author": "李之儀",
        "paragraphs": [
            "厭厭酒病結春陰，鄰笛傳來恨更深。",
            "擬借春風聯袂去，遏雲佳處託知音。"
        ],
        "title": "餉茶不容少待二絕  其二",
        "id": "aac83e2f-a29d-480f-97c7-3108f733ad00"
    },
    {
        "author": "李之儀",
        "paragraphs": [
            "過從頓謝懶尤添，倦卧終朝不捲簾。",
            "晚飯都無官米氣，始知身已是蒼黔。"
        ],
        "title": "罷官後稍謝賓客十絕  其一",
        "id": "9f02f8c9-4d51-4a22-a618-15a3d496b71a"
    },
    {
        "author": "李之儀",
        "paragraphs": [
            "獨展離騷弔逐臣，尚存殘角報重闉。",
            "時節自新人易老，未應閒處似他人。"
        ],
        "title": "罷官後稍謝賓客十絕  其二",
        "id": "f9aae5b6-2fec-4437-a715-0cf8cae29a3e"
    },
    {
        "author": "李之儀",
        "paragraphs": [
            "憶逢新火客秦川，繡嶺歸來浴暖泉。",
            "從古盛衰如反掌，纍纍何地不新阡。"
        ],
        "title": "罷官後稍謝賓客十絕  其三",
        "id": "6bc6cf6d-bb4c-4256-8ddc-2abd776689e0"
    },
    {
        "author": "李之儀",
        "paragraphs": [
            "旋營香火拂塵埃，市井聲傳隠隠雷。",
            "頓覺林泉歸已晚，姑從閒處看花開。"
        ],
        "title": "罷官後稍謝賓客十絕  其四",
        "id": "73371298-e853-4061-91a3-5b3c6484321e"
    },
    {
        "author": "李之儀",
        "paragraphs": [
            "貪着崎嶇信可羞，誤將鬼錄作天遊。",
            "東山自是力不足，細論前途有底憂。"
        ],
        "title": "罷官後稍謝賓客十絕  其五",
        "id": "7db2b9fb-274e-4282-a558-ec8be1c492db"
    },
    {
        "author": "李之儀",
        "paragraphs": [
            "春風浩蕩思無涯，老病縈仍苦戀家。",
            "推枕不知真早晚，小窗披雨一庭花。"
        ],
        "title": "罷官後稍謝賓客十絕  其六",
        "id": "be607398-4428-46b7-8509-505f1c93bfe6"
    },
    {
        "author": "李之儀",
        "paragraphs": [
            "極目湖光徹骨清，無風猶覺尚堅冰。",
            "心安處處皆堪樂，未必西南是得朋。"
        ],
        "title": "罷官後稍謝賓客十絕  其七",
        "id": "fb7f1434-0b81-4739-914f-807f4cab52f9"
    },
    {
        "author": "李之儀",
        "paragraphs": [
            "十仞驚湍拂面寒，恐人如在百勝竿。",
            "飛雲舞鶴形容處，英爽端疑共此看。"
        ],
        "title": "罷官後稍謝賓客十絕  其八",
        "id": "bc401f96-112a-4de0-b128-94079ef7f29c"
    },
    {
        "author": "李之儀",
        "paragraphs": [
            "求田問舍本無期，廢棄衰年適此時。",
            "未擬沃州那舊隠，且從新托試維持。"
        ],
        "title": "罷官後稍謝賓客十絕  其九",
        "id": "bdd2d901-860d-4843-ac9c-0840e3cfcbb7"
    },
    {
        "author": "李之儀",
        "paragraphs": [
            "何須歎世鹿皮翁，得句真能發笑容。",
            "誰謂祖風無與寄，寸莛終愧觸洪鐘。"
        ],
        "title": "罷官後稍謝賓客十絕  其一○",
        "id": "e96b8b48-f697-449e-9b12-2026953da710"
    },
    {
        "author": "李之儀",
        "paragraphs": [
            "渡口人歸月上鈎，蕭蕭風葉荻花秋。",
            "因君指出詩人語，便向庭前欲買舟。"
        ],
        "title": "次韵李方叔宋鎮立秋五絕  其一",
        "id": "559c98c6-bb0a-481c-8551-7056ecbf74ce"
    },
    {
        "author": "李之儀",
        "paragraphs": [
            "雨闇煙昏蔚不開，時時白鳥去還來。",
            "相逢都是江湖上，莫爲人聲却自猜。"
        ],
        "title": "次韵李方叔宋鎮立秋五絕  其二",
        "id": "314e9525-7e51-4afb-8ec2-8f3dd695a063"
    },
    {
        "author": "李之儀",
        "paragraphs": [
            "秋熱春寒花不老，雲濃日薄雨頻收。",
            "共言今歲魚偏熟，舊網須教展一籌。"
        ],
        "title": "次韵李方叔宋鎮立秋五絕  其三",
        "id": "8d6f1f7f-6e84-482f-8cde-0a92d17a1eb6"
    },
    {
        "author": "李之儀",
        "paragraphs": [
            "撈蝦摸蜆幾回來，斗笠蓑衣安在哉。",
            "將謂此生緣已斷，登臨不覺眼重開。"
        ],
        "title": "次韵李方叔宋鎮立秋五絕  其四",
        "id": "8467b3d1-0a12-4bc0-aeea-2eaafe481c98"
    },
    {
        "author": "李之儀",
        "paragraphs": [
            "南北區區浪自催，不妨隨遇且徘徊。",
            "鱸魚白酒何須得，一醉端從好句來。"
        ],
        "title": "次韵李方叔宋鎮立秋五絕  其五",
        "id": "d1e40a04-601e-42d3-98c3-a6f4e949e8da"
    },
    {
        "author": "李之儀",
        "paragraphs": [
            "留陶淵明把酒椀，送陸修靜過虎溪。",
            "胸次九流清似鏡，人間萬事醉如泥。"
        ],
        "title": "與晉卿相別忽復春深得書見邀",
        "id": "26711899-301c-4090-a595-a1658b444942"
    },
    {
        "author": "李之儀",
        "paragraphs": [
            "得水能僊天與奇，寒香寂寞動冰肌。",
            "仙風道骨今誰有，淡掃蛾眉簪一枝。"
        ],
        "title": "水僊花二絕  其一",
        "id": "7d7d4036-7be5-4426-a7f4-9945bdc54f4a"
    },
    {
        "author": "李之儀",
        "paragraphs": [
            "借水開花亦自奇，冰沈爲骨玉爲肌。",
            "寒香自壓酴醾倒，只比江梅無好枝。"
        ],
        "title": "水僊花二絕  其二",
        "id": "332544f3-9149-4384-a53c-72f116b54228"
    },
    {
        "author": "李之儀",
        "paragraphs": [
            "有兩龍駒慰陸沈，四年河海每關心。",
            "今朝款段聊乘興，矍鑠猶堪寄好音。"
        ],
        "title": "初得馬騎",
        "id": "8fa271a2-7c07-4f5c-9d54-172edffcea1c"
    },
    {
        "author": "李之儀",
        "paragraphs": [
            "憶同德曜涉歊蒸，欲濯湯池竟輟行。",
            "憔悴獨來琴瑟變，滿懷誰識淚縱橫。"
        ],
        "title": "題朱砂湯",
        "id": "a94d177d-1c4a-4d2f-9214-5f6eb8587c94"
    },
    {
        "author": "李之儀",
        "paragraphs": [
            "泉泓石蟹如烏頭，一種爲類太微生。",
            "此地逢君宜見假，纔方入手便橫行。"
        ],
        "title": "石蟹",
        "id": "d24aca81-9e6c-40d8-9c51-760da7944c6c"
    },
    {
        "author": "李之儀",
        "paragraphs": [
            "華清賜浴記當年，偶託荒山結勝緣。",
            "未必興衰異今昔，曾經天女卸金鈿。"
        ],
        "title": "再次韵致君",
        "id": "dda7b97c-bfa3-4eb7-b2de-e016bb2a728c"
    },
    {
        "author": "李之儀",
        "paragraphs": [
            "齒豁童頭老可憎，艱難相值歷何曾。",
            "吹簫問渡愧未達，終有心頭一點蠅。"
        ],
        "title": "得延之書書尾戲答",
        "id": "89eabc9b-84d2-4662-9d0b-1d82ba301b7a"
    },
    {
        "author": "李之儀",
        "paragraphs": [
            "叢篁灌木麗霜晴，忠孝巖巖父子名。",
            "舉扇西風雖自潔，受遺不至亦何情。"
        ],
        "title": "卞忠烈公墓",
        "id": "5245f59c-3f72-4c21-b1c6-9e06531054a8"
    },
    {
        "author": "李之儀",
        "paragraphs": [
            "冶城昔是王公宅，鵲噪烏啼異昔時。",
            "不見犢車催麈尾，莫年惆悵蔡家兒。"
        ],
        "title": "冶城",
        "id": "04cfe324-3284-44a8-b161-0a82b17f341c"
    },
    {
        "author": "李之儀",
        "paragraphs": [
            "月墮風林夜已深，寒衾展轉不能禁。",
            "一番過眼知何處，惟有孤燈識此心。"
        ],
        "title": "宿天禧因書壁間",
        "id": "be5c547a-9d35-4df6-8862-991661be0cb4"
    },
    {
        "author": "李之儀",
        "paragraphs": [
            "火滅窗晴冷似冰，隨時活計自脩行。",
            "客來若問真消息，只有觀音自證明。"
        ],
        "title": "正上人求書",
        "id": "27dd701b-9a41-43b6-8f1a-dfea0e6f7287"
    },
    {
        "author": "李之儀",
        "paragraphs": [
            "三十年驚一世人，衣巾空有淚痕深。",
            "他年不爲鱸魚膾，聊欲江干卜近鄰。"
        ],
        "title": "書吳江垂虹亭壁",
        "id": "d4b714af-b852-428a-a1b2-195e538ea91a"
    },
    {
        "author": "李之儀",
        "paragraphs": [
            "眼力無窮面面窗，知君心不在西凉。",
            "聊將浮世兩繭足，共借明朝一線長。"
        ],
        "title": "書張君書齋窗上次其韵",
        "id": "5b2a78ee-f2fe-444c-85da-792d1fc791c7"
    },
    {
        "author": "李之儀",
        "paragraphs": [
            "朝陽爍爍欲爭流，已過羣紅盍自脩。",
            "發盡妖妍猶未歇，天機終待幾時休。"
        ],
        "title": "次韵牡丹四絕  其一",
        "id": "3ada1662-1647-45ca-af59-849b049a2e39"
    },
    {
        "author": "李之儀",
        "paragraphs": [
            "雲低雨細靜無風，似著精神染異紅。",
            "駐輦慈恩賞佳句，若論今日定誰工。"
        ],
        "title": "次韵牡丹四絕  其二",
        "id": "e98b6bcf-98df-45eb-860d-5bf3c1703558"
    },
    {
        "author": "李之儀",
        "paragraphs": [
            "蓬萊宮闕有神僊，解釋春風欲鬭妍。",
            "不是殊狂曾迕物，肯將飛燕謂當前。"
        ],
        "title": "次韵牡丹四絕  其三",
        "id": "55505e63-9867-48f4-9970-d582efa5a089"
    },
    {
        "author": "李之儀",
        "paragraphs": [
            "我老迂疏合灌園，强來乘障負初暄。",
            "多情似識伊川舊，宛是韓公第一根。"
        ],
        "title": "次韵牡丹四絕  其四",
        "id": "edf36021-d986-49a8-8082-5b3cdd1f2ca9"
    },
    {
        "author": "李之儀",
        "paragraphs": [
            "陽關纔斷一聲歌，已覺離愁萬斛多。",
            "誰信郵亭檻車際，便驚風露隔關河。"
        ],
        "title": "試陳瞻墨十絕  其一",
        "id": "3833fb22-05a9-45de-bc14-825ab49180cf"
    },
    {
        "author": "李之儀",
        "paragraphs": [
            "疏簾弄影不驚塵，百憶恒沙認此身。",
            "轉盼回頭已陳迹，那知猶作未歸人。"
        ],
        "title": "試陳瞻墨十絕  其二",
        "id": "530e94df-d022-4766-8060-c024fb9f57df"
    },
    {
        "author": "李之儀",
        "paragraphs": [
            "門無關鎖何由出，案有詩書敢自期。",
            "尋到古人留意處，絕勝把酒聽歌時。"
        ],
        "title": "試陳瞻墨十絕  其三",
        "id": "c27ad932-aeaf-4ae5-b0be-a4517e58436c"
    },
    {
        "author": "李之儀",
        "paragraphs": [
            "大患于吾爲有身，縱橫顛倒竟誰神。",
            "祗應靜處天真在，且作斯須自在人。"
        ],
        "title": "試陳瞻墨十絕  其四",
        "id": "a7ecdb96-41ea-4c0e-8e4d-15987fd0d68b"
    },
    {
        "author": "李之儀",
        "paragraphs": [
            "雉堞回環半倚山，泉聲風順響潺潺。",
            "從來省事惟便靜，他日端能憶此間。"
        ],
        "title": "試陳瞻墨十絕  其五",
        "id": "2ab9a12f-0f86-4ffb-b273-6d5e01bb70c8"
    },
    {
        "author": "李之儀",
        "paragraphs": [
            "春來多病聖頻中，歌曲雙青笑拂紅。",
            "今日閉門常靜坐，始知身世已衰翁。"
        ],
        "title": "試陳瞻墨十絕  其六",
        "id": "2f0b9463-b64e-421e-8ed1-6ab185f649c5"
    },
    {
        "author": "李之儀",
        "paragraphs": [
            "萬口彌陀未飯前，西方境界每依然。",
            "何須更學王文度，那處元非極樂天。"
        ],
        "title": "試陳瞻墨十絕  其七",
        "id": "b1bd5bef-470f-4ec9-8a0d-7ab842820f76"
    },
    {
        "author": "李之儀",
        "paragraphs": [
            "今年四月未聞雷，赤地從何問宿灰。",
            "劍戟埋身均是死，生憎逋欠踏門催。"
        ],
        "title": "試陳瞻墨十絕  其八",
        "id": "ea1c67a3-4149-45e1-b3d2-f904c5091131"
    },
    {
        "author": "李之儀",
        "paragraphs": [
            "十年不去有如何，得少何須較失多。",
            "大是駒奴必千里，功名他日莫渠魔。"
        ],
        "title": "試陳瞻墨十絕  其九",
        "id": "31f47dfc-8e64-4d5a-8e07-1348d20a3f90"
    },
    {
        "author": "李之儀",
        "paragraphs": [
            "卧聽風聲坐見山，此生長寄有無間。",
            "等閒撇起能知病，莫厭蕭蕭雪滿顔。"
        ],
        "title": "試陳瞻墨十絕  其一○",
        "id": "7202f6d5-66ac-4ebe-9bd8-bf9870b57a8e"
    },
    {
        "author": "李之儀",
        "paragraphs": [
            "風吹蘇小門前柳，雨暗羅敷陌上桑。",
            "遙想九江春色晚，被花惱得少陵狂。"
        ],
        "title": "偶書",
        "id": "64461c4d-569e-455f-9494-398c598fe587"
    },
    {
        "author": "李之儀",
        "paragraphs": [
            "姑熟溪頭近請違，玩鞭亭上再相期。",
            "留連話舊忘塵慮，把盞枰棋得自怡。"
        ],
        "title": "過玩鞭亭再見吉先之",
        "id": "5f088a56-9f3d-4972-bc34-d00b57344b61"
    },
    {
        "author": "李之儀",
        "paragraphs": [
            "朝來雨過發妖妍，向日枝頭雪作團。",
            "縞練長拖輕洒墨，不須將作兩般看。"
        ],
        "title": "杏花白鷳",
        "id": "0158d996-d10c-4acb-8bc7-68bb1448e848"
    },
    {
        "author": "李之儀",
        "paragraphs": [
            "瘦玉蕭疏觸處宜，仙風一霎散霜威。",
            "未應舞罷排雲去，更看丹砂理雪衣。"
        ],
        "title": "竹鶴",
        "id": "3cf24aba-a9a4-4894-83e6-490265261bf8"
    },
    {
        "author": "李之儀",
        "paragraphs": [
            "綠遍前峰到後峰，靈苗壓地幾千重。",
            "勾班養就無人見，多少狂心欲採茸。"
        ],
        "title": "黄精鹿",
        "id": "4e6e6879-ab47-4c31-a060-80c671e2491f"
    },
    {
        "author": "李之儀",
        "paragraphs": [
            "翠蓋相扶兩不欹，多情獨許見陽窺。",
            "千年自有逃形處，聊與清香暫約時。"
        ],
        "title": "荷葉龜",
        "id": "6ccaee73-2580-4239-8517-ff04f6097d27"
    },
    {
        "author": "李之儀",
        "paragraphs": [
            "耳冷無人唱竹枝，歸心惟有夢魂知。",
            "楊花撲地烟波闊，猶記征帆欲卸時。"
        ],
        "title": "惠崇扇面小景二絕  其一",
        "id": "ad3ae4fb-8821-47d6-8b86-189b8ac4ee7a"
    },
    {
        "author": "李之儀",
        "paragraphs": [
            "風高雨暗不成羣，欲下還飛似畏人。",
            "已是却尋歸去路，江南休笑水如春。"
        ],
        "title": "惠崇扇面小景二絕  其二",
        "id": "69fce611-6a6c-4252-b9ca-746f346ed615"
    },
    {
        "author": "李之儀",
        "paragraphs": [
            "紛紛作客不歸來，樹本無根何處栽。",
            "彈指未應超十地，重重樓閣一時開。"
        ],
        "title": "讀華嚴經三絕  其一",
        "id": "186a5ad1-d139-46a6-9e3a-40142618a045"
    },
    {
        "author": "李之儀",
        "paragraphs": [
            "老境侵尋上砌苔，自然生意不應栽。",
            "便應烈日鱗潛去，能得愁懷幾度開。"
        ],
        "title": "讀華嚴經三絕  其二",
        "id": "8f043816-cc2f-4633-9ee0-2b239fa25e62"
    },
    {
        "author": "李之儀",
        "paragraphs": [
            "法令端如萬仞陂，後來無法只趨時。",
            "早知興廢無非命，可笑穰侯見事遲。"
        ],
        "title": "讀華嚴經三絕  其三",
        "id": "f7c5d42c-4354-44ee-8b3b-5b9f878143ec"
    },
    {
        "author": "李之儀",
        "paragraphs": [
            "雨後階庭物物新，睡餘欹枕悄無聞。",
            "只疑日脚隨人意，百刻香纔過一分。"
        ],
        "title": "學書十絕  其一",
        "id": "a422c6a7-0957-442c-b18f-59c0d4434715"
    },
    {
        "author": "李之儀",
        "paragraphs": [
            "簾波不動地無塵，久與相親燕雀馴。",
            "似怪衰翁長靜坐，時時回眼輒疑人。"
        ],
        "title": "學書十絕  其二",
        "id": "7633a455-bb92-4c59-aaa5-c9945564b17d"
    },
    {
        "author": "李之儀",
        "paragraphs": [
            "未逢四祖且堆堆，纔見龍潭眼便開。",
            "龍去潭空人自老，銜花百鳥漫飛來。"
        ],
        "title": "學書十絕  其三",
        "id": "3b36880f-c078-4ab3-8ebc-cca61f20bd3f"
    },
    {
        "author": "李之儀",
        "paragraphs": [
            "閉門不語信深沉，豈可譏時作酒箴。",
            "料得門前無好事，解嘲聊復寄初心。"
        ],
        "title": "學書十絕  其四",
        "id": "b63a4331-db40-4065-8aed-36c6001231ce"
    },
    {
        "author": "李之儀",
        "paragraphs": [
            "不堪細字眼猶花，熟睡分明暫到家。",
            "何獨能收小兒淚，客中時可當乘槎。"
        ],
        "title": "學書十絕  其五",
        "id": "6b214d74-c58f-460a-9454-5aab9e570093"
    },
    {
        "author": "李之儀",
        "paragraphs": [
            "玉壺試叫鴛鴦語，爲問仙家似此無。",
            "養就丹砂早歸去，不妨閒處作工夫。"
        ],
        "title": "學書十絕  其六",
        "id": "471ad522-8778-4d75-857a-9cc074903ef7"
    },
    {
        "author": "李之儀",
        "paragraphs": [
            "大人相好一百種，幾劫修來得到今。",
            "不獨普賢能演說，淘沙個個得精金。"
        ],
        "title": "學書十絕  其七",
        "id": "ec636db6-c840-47e9-91a4-400e8bb22a6a"
    },
    {
        "author": "李之儀",
        "paragraphs": [
            "萬里無雲天一色，單衣不試似初春。",
            "鴿鴒習習遊絲墜，未必他時得此身。"
        ],
        "title": "學書十絕  其八",
        "id": "b2804819-4912-498d-a809-4dcba447f0ce"
    },
    {
        "author": "李之儀",
        "paragraphs": [
            "歌詞漫與收狂念，詩句聊將代欠伸。",
            "鈎棘徒勞刳胃腎，筆頭纔住已成塵。"
        ],
        "title": "學書十絕  其九",
        "id": "4f1029ce-4bd4-4f53-846c-84aad2b5b299"
    },
    {
        "author": "李之儀",
        "paragraphs": [
            "心非可見舌能陳，隨語成章自有神。",
            "用作功名終底事，區區雕琢定癡人。"
        ],
        "title": "學書十絕  其一○",
        "id": "2b771ff6-faca-47f4-83d8-33090e1f2f25"
    },
    {
        "author": "李之儀",
        "paragraphs": [
            "晚煙拂拂聚無痕，瘦骨稜稜見徹根。",
            "細路縈紆饑馬疾，舉頭新月是前村。"
        ],
        "title": "故人李世南畫秋山林木平遠三首和韵  其一",
        "id": "0f44d7cb-f6bd-4609-9875-ab9497f9e520"
    },
    {
        "author": "李之儀",
        "paragraphs": [
            "曾經歲月幾華夷，雨貌風顔茂晚姿。",
            "自是雪霜心共老，筆頭聊復戲孫枝。"
        ],
        "title": "故人李世南畫秋山林木平遠三首和韵  其二",
        "id": "8f46045d-e600-4524-885c-7b0697efb340"
    },
    {
        "author": "李之儀",
        "paragraphs": [
            "霜清木落見沙洲，洲上人家半在舟。",
            "射雁歸來魚滿笱，甕中先見問扶頭。"
        ],
        "title": "故人李世南畫秋山林木平遠三首和韵  其三",
        "id": "7230865d-c966-4782-ba80-c3b647ef7463"
    },
    {
        "author": "李之儀",
        "paragraphs": [
            "親舊相逢似隔時，從今無復念歸期。",
            "莫同更寫留連恨，只擬添成百首詩。"
        ],
        "title": "出院有期",
        "id": "b7289ac0-173f-4e8f-9173-8a317a4b763c"
    },
    {
        "author": "李之儀",
        "paragraphs": [
            "掃除不盡自無痕，底事狂緣尚有根。",
            "幾日寧寧圖畫裏，祇緣歸思在江村。"
        ],
        "title": "再和觀畫三首  其一",
        "id": "65bfa793-4bd7-46e4-bd11-b3138621fc65"
    },
    {
        "author": "李之儀",
        "paragraphs": [
            "何時船上載鴟夷，海道聊尋一問姿。",
            "不爲丹青生着相，從來卷曲是吾枝。"
        ],
        "title": "再和觀畫三首  其二",
        "id": "9c380601-ca3f-4b33-887a-d9c4263e7696"
    },
    {
        "author": "李之儀",
        "paragraphs": [
            "欲問船師覓寶洲，須將大瓠作腰舟。",
            "掀天白浪蛟龍吼，纔得隨流一點頭。"
        ],
        "title": "再和觀畫三首  其三",
        "id": "4d2edc2b-2829-4a3c-b023-a70eb67b8ac4"
    },
    {
        "author": "李之儀",
        "paragraphs": [
            "霅上歸來過了春，枝頭杏子可嘗新。",
            "旋追老酒醫佳况，更謝提壺解勸人。"
        ],
        "title": "路西田舍示虞孫小詩二十四首  其一",
        "id": "663c7a11-0276-4a0c-8f6a-20fd61152e82"
    },
    {
        "author": "李之儀",
        "paragraphs": [
            "一春霖雨不曾休，雪雹驚人四月頭。",
            "初製單衣方待着，却添爐火換重裘。"
        ],
        "title": "路西田舍示虞孫小詩二十四首  其二",
        "id": "1f462a0e-73b9-4f17-98a7-db910e9857b2"
    },
    {
        "author": "李之儀",
        "paragraphs": [
            "夢回簷滴不聞聲，殘月披窗分外明。",
            "投老逢春能幾許，不堪催去與誰爭。"
        ],
        "title": "路西田舍示虞孫小詩二十四首  其三",
        "id": "1c006cd0-0b7e-49fe-961b-e56d8f523511"
    },
    {
        "author": "李之儀",
        "paragraphs": [
            "扶老相邀到隴頭，麥苗如洗未全抽。",
            "願天不雨只一月，聊慰艱辛望半收。"
        ],
        "title": "路西田舍示虞孫小詩二十四首  其四",
        "id": "75d06acf-8d17-402f-b1a1-c331e594e75c"
    },
    {
        "author": "李之儀",
        "paragraphs": [
            "栽桑插柳展溝塍，共趁清明力倍增。",
            "分得這般窮伎倆，却應苦行過于僧。"
        ],
        "title": "路西田舍示虞孫小詩二十四首  其五",
        "id": "594e63ad-476c-404d-ab6c-9e97d6c74ef9"
    },
    {
        "author": "李之儀",
        "paragraphs": [
            "修車浸種一番忙，肚熱鄰家見早秧。",
            "飽飯未驚心已飽，方知生計要商量。"
        ],
        "title": "路西田舍示虞孫小詩二十四首  其六",
        "id": "262c62f8-4f43-42f1-b725-3c21872a3765"
    },
    {
        "author": "李之儀",
        "paragraphs": [
            "一生着得幾䩫屐，一飽消得幾多糧。",
            "怕雨望晴心不歇，白頭搔盡眼望羊。"
        ],
        "title": "路西田舍示虞孫小詩二十四首  其七",
        "id": "2f15cf39-47c6-4c1e-ae9c-0ace02a9595c"
    },
    {
        "author": "李之儀",
        "paragraphs": [
            "須知官職爲他人，老去何妨可問津。",
            "賓客歡娛童僕飽，到頭活計定誰親。"
        ],
        "title": "路西田舍示虞孫小詩二十四首  其八",
        "id": "ce9531b5-80ec-4b43-ba5b-f55793029859"
    },
    {
        "author": "李之儀",
        "paragraphs": [
            "從來人說水晶宮，投老方能到眼中。",
            "未必吾生便休去，溪山隠去再相同。"
        ],
        "title": "路西田舍示虞孫小詩二十四首  其九",
        "id": "5dfa009e-20d6-4dd3-8108-b0421917368e"
    },
    {
        "author": "李之儀",
        "paragraphs": [
            "鵝兒成隊草成茵，來往馴鴉喜趁人。",
            "却恐城中無此况，莫辭辛苦且逡巡。"
        ],
        "title": "路西田舍示虞孫小詩二十四首  其一○",
        "id": "c8167666-2f34-4fb9-b303-bf0d714c8316"
    },
    {
        "author": "李之儀",
        "paragraphs": [
            "亹亹柔條動懿筐，森森初穗弄微黄。",
            "引雛飛去蒙朝雨，带犢歸來卧夕陽。"
        ],
        "title": "路西田舍示虞孫小詩二十四首  其一一",
        "id": "78171e85-1904-4787-bc72-00dc6a226b77"
    },
    {
        "author": "李之儀",
        "paragraphs": [
            "東囤掃場方蹔歇，插秧車水又相催。",
            "衰年樂得身强健，常願南山到眼來。"
        ],
        "title": "路西田舍示虞孫小詩二十四首  其一二",
        "id": "092fb315-63af-4ce6-9e4c-3c2d2754b0c0"
    },
    {
        "author": "李之儀",
        "paragraphs": [
            "蘆已藏人水鳥喧，草堪留坐午風寒。",
            "從來偏得田家趣，折莫催歸興已闌。"
        ],
        "title": "路西田舍示虞孫小詩二十四首  其一三",
        "id": "b0df284f-b261-42f2-9dc0-3e5e4fa92f2a"
    },
    {
        "author": "李之儀",
        "paragraphs": [
            "雨後西風日日顛，重裘猶自覺輕單。",
            "春寒秋熱江南候，四月如何尚有寒。"
        ],
        "title": "路西田舍示虞孫小詩二十四首  其一四",
        "id": "b119cf7f-1e54-4ee2-bf84-e439369aa59f"
    },
    {
        "author": "李之儀",
        "paragraphs": [
            "轉午風休陡覺來，綿衣脫盡旋開軒。",
            "乍寒乍熱難調御，厚薄隨時體自安。"
        ],
        "title": "路西田舍示虞孫小詩二十四首  其一五",
        "id": "19b48f58-a23f-4623-bf56-4c919b1c65b5"
    },
    {
        "author": "李之儀",
        "paragraphs": [
            "見事遲來五十年，何須投老念艱難。",
            "暖衣飽食無過此，誰是鮎魚上竹竿。"
        ],
        "title": "路西田舍示虞孫小詩二十四首  其一六",
        "id": "8af49fe2-b52e-465d-ba1d-11e4fc105a37"
    },
    {
        "author": "李之儀",
        "paragraphs": [
            "飯舂羅擔雁行來，任是囷廛亦易推。",
            "一歲艱難方有味，較量猶勝上燕臺。"
        ],
        "title": "路西田舍示虞孫小詩二十四首  其一七",
        "id": "1f323392-5544-4c39-bd06-2a0578f5b00d"
    },
    {
        "author": "李之儀",
        "paragraphs": [
            "朝衣行市頭顱落，六印垂腰手足分。",
            "旋煮河豚加鮆膾，爭如閒處醉醺醺。"
        ],
        "title": "路西田舍示虞孫小詩二十四首  其一八",
        "id": "b3069571-2d25-44fa-98a8-6583532e8c3e"
    },
    {
        "author": "李之儀",
        "paragraphs": [
            "荷錢貼水蠶如蟻，稻似針芒葚未丹。",
            "牛角叩殘歌轉急，請看平地有波瀾。"
        ],
        "title": "路西田舍示虞孫小詩二十四首  其一九",
        "id": "e4b1369f-3417-4ff6-b9eb-ab4316ec7913"
    },
    {
        "author": "李之儀",
        "paragraphs": [
            "百事無能一老夫，十年江上把犁鋤。",
            "西莊南畝時來往，常得青山在坐隅。"
        ],
        "title": "路西田舍示虞孫小詩二十四首  其二○",
        "id": "a9fc1357-4f03-4f12-985f-9474804c6797"
    },
    {
        "author": "李之儀",
        "paragraphs": [
            "青山於我豈無因，到處抬頭便見親。",
            "時更一班逢好句，玄暉端恐是前身。"
        ],
        "title": "路西田舍示虞孫小詩二十四首  其二一",
        "id": "804d02c0-e81f-4e11-ab31-10ce8c0d4220"
    },
    {
        "author": "李之儀",
        "paragraphs": [
            "坐嘯宣城迹已賒，青山今日屬寒家。",
            "多情賓客門如市，不獨風流解染花。"
        ],
        "title": "路西田舍示虞孫小詩二十四首  其二二",
        "id": "15f96445-7b65-400b-a2d2-1cad5b5aa8ac"
    },
    {
        "author": "李之儀",
        "paragraphs": [
            "數畝田荒積漸耕，常憂壩損害垂成。",
            "傳聞趙魏推盟主，便覺如雲照眼明。"
        ],
        "title": "路西田舍示虞孫小詩二十四首  其二三",
        "id": "369d05fa-b0b6-44b4-9091-838d60746411"
    },
    {
        "author": "李之儀",
        "paragraphs": [
            "水已平隄柳已線，洞房猶記鎖嬋娟。",
            "彩雲易散春常在，啼鳥留人尚可憐。"
        ],
        "title": "路西田舍示虞孫小詩二十四首  其二四",
        "id": "e961cb14-e9ec-4ec1-a9f0-7f302f118528"
    },
    {
        "author": "李之儀",
        "paragraphs": [
            "萬國衣冠拱醉容，鈞天夢斷失雲龍。",
            "多情尚寄當時約，宛似闍黎飯後鐘。"
        ],
        "title": "蒙寵惠朋樽深佩眷意聊奉一噱",
        "id": "b29c2ddd-01b3-42a4-99c6-8398bc18626f"
    },
    {
        "author": "李之儀",
        "paragraphs": [
            "髯友新從塞上回，中元樽俎未能開。",
            "更堪庭竹添幽思，只欠清風玉雨來。"
        ],
        "title": "伯成已歸尚阻雨會聚聊申短唱容易一笑",
        "id": "ae8a1e88-871c-4bfe-98b9-54f5430449c0"
    },
    {
        "author": "李之儀",
        "paragraphs": [
            "河朔初辭爨析骸，都城還許謝煩埃。",
            "日長窮巷春歸後，萬綠陰陰鎖吹臺。"
        ],
        "title": "試筆柬趙德麟二絕  其一",
        "id": "31079c96-23bc-4d48-9763-bb307db82325"
    },
    {
        "author": "李之儀",
        "paragraphs": [
            "窗間多病委枯骸，陌上初收雨後埃。",
            "公子風流過京兆，正堪眉嫵傍粧臺。"
        ],
        "title": "試筆柬趙德麟二絕  其二",
        "id": "83a13560-f79c-4400-b51b-b31e533e6937"
    },
    {
        "author": "李之儀",
        "paragraphs": [
            "江湖流落久相依，每嘆朱顔戲彩衣。",
            "何事淚痕書上見，他年千隴約同歸。"
        ],
        "title": "次韵見寄兩絕  其一",
        "id": "cc997239-64a9-42a5-b4ee-d126815af251"
    },
    {
        "author": "李之儀",
        "paragraphs": [
            "七分年紀十分愁，物理乘除不自由。",
            "死葬生遊今得地，却嗟無計共遲留。"
        ],
        "title": "次韵見寄兩絕  其二",
        "id": "caa6c6e1-effa-409a-b397-363c7c8c3119"
    },
    {
        "author": "李之儀",
        "paragraphs": [
            "雙雙小葉襯花房，只鬭花房不鬭雙。",
            "拾得不教同伴見，袖中拈出一齊降。"
        ],
        "title": "贈人",
        "id": "d89442d5-1296-4f11-84de-ef291ed8040d"
    },
    {
        "author": "李之儀",
        "paragraphs": [
            "曾寄冰綃十幅開，竹間紅蕊燕銜來。",
            "黄筌已去風流盡，忽見詩翁筆下催。"
        ],
        "title": "再和仇粹夫  其一",
        "id": "0a7592e8-fc1d-46fb-9af3-f04d328dead5"
    },
    {
        "author": "李之儀",
        "paragraphs": [
            "面面軒楹壓水開，暑天端恐雪飛來。",
            "冰肌玉骨元無汗，更倩殷勤執板催。"
        ],
        "title": "再和仇粹夫  其二",
        "id": "477eb288-8e75-4657-97fc-1b3acbb00394"
    },
    {
        "author": "李之儀",
        "paragraphs": [
            "池方一尋深寸許，泉脈涓涓縈砌臺。",
            "聞道旱天能作雨，定應變化自何來。"
        ],
        "title": "祈澤寺龍池",
        "id": "8ece3baf-ab41-41a5-a493-99dd03a353e8"
    },
    {
        "author": "李之儀",
        "paragraphs": [
            "處己莫辭三徑陋，讀書須及五車多。",
            "成吾宅相非吾志，直欲丘門備四科。"
        ],
        "title": "題虞氏外孫扇",
        "id": "f43c54dc-df01-41c0-8b83-2b6b6005ef41"
    },
    {
        "author": "李之儀",
        "paragraphs": [
            "投老還家髀肉消，霜天何處換金貂。",
            "一樽帝所歡猶在，翻恐醒來尚寂寥。"
        ],
        "title": "失題二絕  其一",
        "id": "c681bd2d-2ebc-4d6a-9f08-7b403518e246"
    },
    {
        "author": "李之儀",
        "paragraphs": [
            "楚國曾聞照乘珠，間因齊盜取爲娛。",
            "人亡人得何須計，端有龜腸恨晚厨。"
        ],
        "title": "失題二絕  其二",
        "id": "7340b9c9-ee3c-4d5a-ab02-71b0a1a38a80"
    },
    {
        "author": "李之儀",
        "paragraphs": [
            "會次定多古語，筆端無復時流。",
            "骯髒若非投分，崎嶇肯共經丘。"
        ],
        "title": "次韵子椿五首  其一",
        "id": "88fec3d3-d101-4a82-8158-372c76f5a0b8"
    },
    {
        "author": "李之儀",
        "paragraphs": [
            "昨夜中秋好月，今朝類試終場。",
            "遙想客窗對酒，未知野飯同堂。"
        ],
        "title": "次韵子椿五首  其二",
        "id": "3c8bc5a2-90ca-4205-a077-2d206a9e4eb5"
    },
    {
        "author": "李之儀",
        "paragraphs": [
            "踏碎瓊瑶聊步，行陪笑語多時。",
            "一段難逢佳事，五篇消得新詩。"
        ],
        "title": "次韵子椿五首  其三",
        "id": "55c6989c-d541-4c24-ace7-d946c14ae683"
    },
    {
        "author": "李之儀",
        "paragraphs": [
            "龍欲興雲致雨，虎能墮地成斑。",
            "端是便騎賜馬，不須深戀家山。"
        ],
        "title": "次韵子椿五首  其四",
        "id": "144827df-5af0-4beb-a1e1-2bec1b73c046"
    },
    {
        "author": "李之儀",
        "paragraphs": [
            "附見誰爲鄒湛，奬成無復山濤。",
            "豈敢遽名此地，不如且醉歸舠。"
        ],
        "title": "次韵子椿五首  其五",
        "id": "17020e15-e922-47d4-afb4-bcc9483ff218"
    },
    {
        "author": "李之儀",
        "paragraphs": [
            "款步昔陪下澤，劇談今愧高流。",
            "又喜秋來相見，暫同南陌東丘。"
        ],
        "title": "又次韵三絕  其一",
        "id": "8a72e7df-1212-4b25-890e-1abdc6f1a8e8"
    },
    {
        "author": "李之儀",
        "paragraphs": [
            "華屋暫離星斗，滄江歸弄波濤。",
            "可得遽通來信，便知却整還舠。"
        ],
        "title": "又次韵三絕  其二",
        "id": "31f6ca5e-2200-4896-a4f5-21c03850e048"
    },
    {
        "author": "李之儀",
        "paragraphs": [
            "旱日能詩傳信，新來投筆從班。",
            "身世且依魏闕，煙雲休戀鍾山。"
        ],
        "title": "又次韵三絕  其三",
        "id": "3c1b59cc-c291-458f-93fd-d27750d381dd"
    },
    {
        "author": "李之儀",
        "paragraphs": [
            "彭蠡湖邊一笑初，綠衣相見論葭莩。",
            "四千里外空搔首，三十年來屢攬鬚。",
            "方卜他時共蘭若，豈知今日奠生芻。",
            "窮途只有思君淚，無復吟君屋上烏。"
        ],
        "title": "旌德王承議挽詞",
        "id": "60479cea-fbd3-4b7d-a661-d1375ba52054"
    },
    {
        "author": "李之儀",
        "paragraphs": [
            "春生復秋落，物物猶帝力。",
            "哀哉劬勞恩，甘藟至誠實。",
            "棘心詠詩人，常恐一旦失。",
            "何乃不我報，皎皎如白日。",
            "痛哉胡爲生，每念氣填臆。",
            "仰君猶長庚，華髮萃衆德。",
            "歲時捧金樽，門戶幾萬石。",
            "常云我有子，未易先尺璧。",
            "伯仁非碌碌，到此輒自惑。",
            "庶幾德有相，睥睨莫我逼。",
            "頗聞君有言，既跌不見謫。",
            "李杜苟齊名，死且不足惜。",
            "孰不斯言愧，謂君壽無極。",
            "豈知屬纊書，何爲在吾側。",
            "堂堂古益友，千載同此室。",
            "撼鐸倘能參，我淚不虛滴。"
        ],
        "title": "錢君倚夫人仙源郡君挽詞",
        "id": "31877ac7-2be7-437c-a2a7-15742fd36a03"
    },
    {
        "author": "李之儀",
        "paragraphs": [
            "生涯真斷梗，身世委虛舟。",
            "直欲超千劫，都將付一漚。",
            "縱橫無滯礙，遊戲任沈浮。",
            "報盡隨緣去，聊從一笑休。"
        ],
        "title": "俞清老挽詞二首  其一",
        "id": "0afc4e13-5b7d-41cc-9384-ee4c503340b6"
    },
    {
        "author": "李之儀",
        "paragraphs": [
            "寒食相披拂，方時欲適然。",
            "君應尋故約，我亦赴新阡。",
            "但怪沈來雁，那知已逝川。",
            "風流有千里，未愧昔人賢。"
        ],
        "title": "俞清老挽詞二首  其二",
        "id": "ee8b0b0f-3c0b-418e-bf8e-710c45c4998a"
    },
    {
        "author": "李之儀",
        "paragraphs": [
            "白首嚴冰雪，清風逼里閭。",
            "空殘貝葉偈，不見錦囊書。",
            "表表名終在，詵詵慶有餘。",
            "會如華夏約，他日看高車。"
        ],
        "title": "陳氏母夫人挽詞二首  其一",
        "id": "c8b584ba-229c-41b5-b97f-f50cdf211a61"
    },
    {
        "author": "李之儀",
        "paragraphs": [
            "子令人空毀，孫賢我故欽。",
            "成家信如玉，傳世果非金。",
            "不作尋常去，方知積累深。",
            "天花長滿裓，應悟本來心。"
        ],
        "title": "陳氏母夫人挽詞二首  其二",
        "id": "a91b4849-e94a-4cb1-b74a-07ee129e709e"
    },
    {
        "author": "李之儀",
        "paragraphs": [
            "報地三千籙，年光八十春。",
            "却尋來處路，重接社中人。",
            "杖履空平日，幢幡想去塵。",
            "蓮開布金底，又見一番新。"
        ],
        "title": "雜挽詩四首  其一",
        "id": "ac41592a-06d4-4060-b735-98d1df4feed6"
    },
    {
        "author": "李之儀",
        "paragraphs": [
            "方報先同穴，俄聞改葬期。",
            "祇應偕老約，不擬異他時。",
            "已矣如何憾，賢哉有剩悲。",
            "會看松柏路，賜篆聳豐碑。"
        ],
        "title": "雜挽詩四首  其二",
        "id": "3776aa15-1ab9-4e17-9bd2-714d9d029025"
    },
    {
        "author": "李之儀",
        "paragraphs": [
            "漢室傳經後，唐朝舊族家。",
            "柔明惟典則，專靜輟紛華。",
            "得配同高壽，流光固未涯。",
            "定應知去路，門外列三車。"
        ],
        "title": "雜挽詩四首  其三",
        "id": "ecddf2fc-4db5-487f-a9d3-742307db911e"
    },
    {
        "author": "李之儀",
        "paragraphs": [
            "子令欽平昔，多慙接俊遊。",
            "升堂稱有志，執奠嘆無由。",
            "逝水空歸壑，春風忽變秋。",
            "簫聲到原盡，千載想風流。"
        ],
        "title": "雜挽詩四首  其四",
        "id": "2d883cdf-298e-46a1-be40-ccb10dc64da4"
    },
    {
        "author": "李之儀",
        "paragraphs": [
            "大慈大悲大威德，補陀落山住孤絕。",
            "三界輪迴若熱惱，一聞我名便清凉。",
            "名雖可聞見不得，隨所建立即如見。",
            "施者受者不退心，常如心在光明裏。"
        ],
        "title": "觀世音贊",
        "id": "7c202749-2e65-4878-892c-929c00096051"
    },
    {
        "author": "李之儀",
        "paragraphs": [
            "毗耶離城，此去幾許。",
            "一睹慈光，如到其所。",
            "八萬四千，翻風駕雨。",
            "枯者即榮，墮者斯舉。",
            "周徧恒沙，了無一語。"
        ],
        "title": "維摩居士贊",
        "id": "67d69332-8cc1-4682-af39-21b79452916f"
    },
    {
        "author": "李之儀",
        "paragraphs": [
            "我昔同登法雲地，道場不異耆闇山。",
            "指出後身自在通，當日曾聞新受記。",
            "秀眉明目壞色衣，誰其寫成比丘相。",
            "只這便是紫金容，在在處處咸恭敬。"
        ],
        "title": "慧嚴永長老贊",
        "id": "3e8fb0c7-4dad-452e-bd22-b846f814e81b"
    },
    {
        "author": "李之儀",
        "paragraphs": [
            "西菴老人，誰不贊歎。",
            "東轍西蹊，路頭坐斷。",
            "維三昧力，化身千百。",
            "北雨南雲，青天霹靂。",
            "豈待形容，何處不見。",
            "須知鬧市裏，便是百草頭薦。"
        ],
        "title": "西菴琳老真贊",
        "id": "2bae7f28-c26f-4aa3-a69c-0913c6ec9cd7"
    },
    {
        "author": "李之儀",
        "paragraphs": [
            "無形而襲人之鼻者香，不謀而同人之舌者名。",
            "名因香而及遠，香因名而有聲。",
            "然則紅梅老子固如是乎。",
            "投闇即闇，投明即明。",
            "隨波逐浪，應物觀形。",
            "夫是之謂馿手佛脚，而真得無學於保寧者也。"
        ],
        "title": "常州薦福琄老真贊",
        "id": "b2cf6d10-485a-45c9-8d5b-5e1cddb7b314"
    },
    {
        "author": "李之儀",
        "paragraphs": [
            "織得蒲鞋無脚著，大雪漫山却伸脚。",
            "嬲人枉了三則語，傳家只用一字錯。",
            "至今兒孫滿天下，伸頭縮頸如鸛鶴。",
            "捩轉嘴面有商量，學得馬騎被馿撲。"
        ],
        "title": "雲門大師真贊",
        "id": "9d095a88-d3e4-4d3a-8931-8ad934f36160"
    },
    {
        "author": "李之儀",
        "paragraphs": [
            "衮毬輸了一隻脚，答語失了一隻眼。",
            "却將兩隻殺人手，不妨撈蝦只摸蜆。",
            "踏翻船子月是誰，撞破烟樓如掣電。",
            "樹倒藤枯笑呵呵，春光更覺家家遍。"
        ],
        "title": "雪峰真贊",
        "id": "32758660-a71b-40f6-b887-30253dc2bf72"
    },
    {
        "author": "李之儀",
        "paragraphs": [
            "不勉而中，不思而得。",
            "從容中道，是爲極則。",
            "胡來胡現，漢來漢現。",
            "隨所運用，莫非方便。",
            "在邇求遠，知深昧淺。",
            "頭上安頭，以口爲眼。",
            "以相而現，略無異同。",
            "一有所扣，則猶撞鐘。",
            "緣不我契，漫爾形容。",
            "稽首導師，如日方中。"
        ],
        "title": "晦堂寶覺真贊",
        "id": "701858f9-d19b-4bb8-8745-bf509edceda7"
    },
    {
        "author": "李之儀",
        "paragraphs": [
            "龍不可收，虎不可縛。",
            "矯矯世路，彼自清濁。",
            "醉遣脫靴，孰貴孰賤。",
            "弄月滄波，萬頃一綫。",
            "圖畫如好，雖曰糟粕。",
            "對之超然，鯨尾欲捉。"
        ],
        "title": "李太白贊",
        "id": "5c90e133-9e52-4cc1-aac9-a076cc96b63a"
    },
    {
        "author": "李之儀",
        "paragraphs": [
            "蒿目以遊千世，鐵心以踐其志。",
            "有時端委以即事，忽爾賣針而買醉，豈所謂逆行順行莫測者歟。",
            "蓋得之自是不得，是以聽天命而已。"
        ],
        "title": "姑溪自贊  其一",
        "id": "297f2b7e-3297-4fa0-9c62-41235e5474c9"
    },
    {
        "author": "李之儀",
        "paragraphs": [
            "偶乘扁舟，一日千里。",
            "若遇勝境，終年不移。",
            "故能屈御手調羹而親餉，命力士脫靴而不疑。",
            "予私淑諸人也，故欲與之同歸。",
            "鴉然于腮而不售，羊然遶領而猶癡。",
            "人固欲其售，爾謂之癡也，予方遊戲以隨時。"
        ],
        "title": "姑溪自贊  其二",
        "id": "0440d28d-2709-4a64-9b87-c636015e1f95"
    },
    {
        "author": "李之儀",
        "paragraphs": [
            "濯余足兮寒泉，振余衣兮古丘。",
            "洞胸中之滯礙，眇雲散而水流。",
            "識此行之非禍，乃造物之予休。"
        ],
        "title": "李伯時畫姑溪濯足圖贊",
        "id": "3f53af48-2edf-49aa-83a5-72c13a55cbc8"
    },
    {
        "author": "李之儀",
        "paragraphs": [
            "野老形容，公子刷砑。",
            "謂俗則數珠掛于臂上，謂僧則髭鬚滿于頷下。",
            "以我爲牛則爲之牛，以我爲馬則爲之馬。",
            "不妨隨俗流通，何必分真辨假。"
        ],
        "title": "董曼老畫姑溪贊",
        "id": "4ff77a7c-e9ec-4bd7-88e3-b31d1f12672e"
    },
    {
        "author": "李之儀",
        "paragraphs": [
            "飲不以鼻，投不以趾。",
            "雖夢亦然，理自應爾。",
            "吾師東坡，嘗有是語。",
            "天機所同，惟伯時父。",
            "東坡形容，伯時位置。",
            "曹韓少陵，俱落第二。",
            "吾私淑諸，限隔九泉。",
            "筆頭落處，幾至潸然。"
        ],
        "title": "李伯時畫馬贊",
        "id": "7e77cd64-de40-4dbe-9bf2-54fe30c10837"
    },
    {
        "author": "李之儀",
        "paragraphs": [
            "懶將身世問窮通，邂逅僧軒一席同。",
            "已歎故家如墜葉，可堪白髮共飄蓬。",
            "冥搜固出能言外，妙用都歸指掌中。",
            "咫尺京師莫辭遠，有雲何患不乘風。"
        ],
        "title": "送戴道人",
        "id": "dd581cce-6e3c-4dcb-8d9c-dff7857ec3ba"
    },
    {
        "author": "李之儀",
        "paragraphs": [
            "綠陰初合燕歸來，煮酒新嘗換撥醅。",
            "不獨江山想王謝，須知賓客盡鄒枚。",
            "十分歡意休教剩，萬斛愁心亦自開。",
            "倒載任他路人笑，更將何處作春臺。"
        ],
        "title": "賞花亭致語口號",
        "id": "8c78b549-79a3-4121-b45b-d3299eea2b8e"
    },
    {
        "author": "李之儀",
        "paragraphs": [
            "聞道華陽客，儒衣謁紫微。",
            "舊山連藥賣，孤鶴带雲歸。",
            "柳市名猶在，桃源夢已稀。",
            "還家見鷗鳥，應愧背船飛。"
        ],
        "title": "還俗道士",
        "id": "40f505b6-3bde-4940-8dd4-bbf2da268a38"
    },
    {
        "author": "李之儀",
        "paragraphs": [
            "美人在時花滿堂，美人去後留空牀。",
            "牀上繡衾閑不寢，至今三載猶餘香。",
            "香亦竟不滅，人亦竟不來。",
            "相思復相憶，白露濕蒼苔。"
        ],
        "title": "詩一首",
        "id": "f189862d-909c-44bd-b459-887543e9d627"
    },
    {
        "author": "李之儀",
        "paragraphs": [
            "詩題：立秋日書唐行成扇首句：自古逢秋悲寂寥。"
        ],
        "title": "存目  其一",
        "id": "32723e5f-28f3-43f3-a732-df5cf228013f"
    },
    {
        "author": "李之儀",
        "paragraphs": [
            "詩題：偶題（其二）首句：洛陽城裏見秋風。"
        ],
        "title": "存目  其二",
        "id": "4ffe7f67-bb5e-4b09-8b17-60a8d8a8fbeb"
    },
    {
        "author": "賈朝奉",
        "paragraphs": [
            "第一荆州白玉泉，蘭舟載與酒中仙。",
            "且須捉住鯨魚尾，恐怕醉來騎上天。"
        ],
        "title": "白玉泉酒遺李端叔",
        "id": "0a936cfc-815f-4af9-a570-5b246e69e9d8"
    },
    {
        "author": "趙德孺",
        "paragraphs": [
            "翰林李謫仙，埋骨青山下。",
            "平生愛此山，老去終不捨。",
            "放逐鵷鷺行，追隨雞黍社。",
            "文采今尚存，英風滿松檟。",
            "寥寥五百年，好尚世所寡。",
            "韓子荆州後，爲求襲良冶。",
            "乃祖當時輩，異代同瀟洒。",
            "結堂山之陽，真趣非少假。",
            "秀色來天外，遠勢包平野。",
            "烟嵐浮翠黛，攬之不容把。",
            "徜徉盤谷遊，屢請秣吾馬。",
            "時無謫仙人，登臨誰賦者。",
            "九原如可作，一奠招魂斝。"
        ],
        "title": "賦秀遠堂",
        "id": "93b6253b-14a5-4da7-9e7c-6de335f3a43e"
    },
    {
        "author": "趙德孺",
        "paragraphs": [
            "在昔避世賢，隠居豈自喜。",
            "甘守西山餓，清洗潁陽耳。",
            "一旦事高尚，萬古激貪鄙。",
            "孰謂樂山林，便可輕朝市。",
            "竊笑效顰人，不知捧心美。",
            "妄將凡庸姿，敢希明哲軌。",
            "盜此嘉遯名，紛若干時子。",
            "仕途指捷徑，矯僞汙青史。",
            "聖朝揚仄陋，采錄無遐邇。",
            "不遺下體葑，况乃中鄉芑。",
            "多士生此時，貧且賤焉恥。",
            "夢自傅巖來，獵從渭濱起。",
            "隠君聞此風，翻然烏可已。",
            "聊爲知者道，庶達名菴旨。"
        ],
        "title": "中隠庵",
        "id": "5d1a93b1-c651-4664-9bba-6a2888009053"
    },
    {
        "author": "周彥質",
        "paragraphs": [
            "正朝排仗謹天元，常服無令入禁閽。",
            "十樣冠裳五千襲，紫宸前殿對諸蕃。"
        ],
        "title": "宮詞  其一",
        "id": "ce5fcf8f-9a23-4751-b2fa-fadba05e58fc"
    },
    {
        "author": "周彥質",
        "paragraphs": [
            "大內相連闢邇英，每延禁從侍談經。",
            "君王克謹持盈戒，無逸新書易畫屏。"
        ],
        "title": "宮詞  其二",
        "id": "4f24f224-6026-4538-a643-7bd87af7fb12"
    },
    {
        "author": "周彥質",
        "paragraphs": [
            "君王端的似唐虞，仁政天心若合符。",
            "不獨四方傳瑞牒，靈芝甘露滿皇都。"
        ],
        "title": "宮詞  其三",
        "id": "35511f90-b5ed-4191-9c92-6a4e9e42a32d"
    },
    {
        "author": "周彥質",
        "paragraphs": [
            "聖主詞章盡典謨，宮嬪一一究詩書。",
            "如今轉覺西京陋，只說班家有婕妤。"
        ],
        "title": "宮詞  其四",
        "id": "499e0d36-f6d4-473b-95b7-b8e3d2435442"
    },
    {
        "author": "周彥質",
        "paragraphs": [
            "主上慈仁篤友于，二王恩眷古無如。",
            "外朝迥與班聯別，玉带仍令佩玉魚。"
        ],
        "title": "宮詞  其五",
        "id": "69412e71-e3cb-4991-9f2d-df410716a709"
    },
    {
        "author": "周彥質",
        "paragraphs": [
            "聖人制作合天規，大晟初成按樂時。",
            "果見晴空鸞鶴舞，未饒當日鳳凰儀。"
        ],
        "title": "宮詞  其六",
        "id": "0183c400-3a0c-4997-b2c4-f8fcbb5e708b"
    },
    {
        "author": "周彥質",
        "paragraphs": [
            "聖主詞源湧巨瀾，恤民手詔月常頒。",
            "一回傳出驚新麗，多少詞臣愧汗顔。"
        ],
        "title": "宮詞  其七",
        "id": "fad125e2-c40f-4b31-acd7-d7517ec55772"
    },
    {
        "author": "周彥質",
        "paragraphs": [
            "萬里封疆匝普天，君王神武不開邊。",
            "河西房下文書少，樞府經年罷密宣。"
        ],
        "title": "宮詞  其八",
        "id": "553d3d33-9b54-4b82-8c6f-5c26a26f3693"
    },
    {
        "author": "周彥質",
        "paragraphs": [
            "聖主威聲懾四溟，洮湟鄯廓指呼平。",
            "如今都護無公事，但奏諸藩進奉名。"
        ],
        "title": "宮詞  其九",
        "id": "e316fd10-5d7f-426a-a84a-885a8bed1ef2"
    },
    {
        "author": "周彥質",
        "paragraphs": [
            "四海豐登五緯明，君王高拱守盈成。",
            "詞臣合進烝崧頌，更向何年詠太平。"
        ],
        "title": "宮詞  其一○",
        "id": "1ea732f6-dcf8-4534-afb3-ebaa0e8c041c"
    },
    {
        "author": "周彥質",
        "paragraphs": [
            "五雲樓闕聳天顔，龍燭交光萬壽山。",
            "縹緲祥風來帝所，御香時得到人間。"
        ],
        "title": "宮詞  其一一",
        "id": "78c1566c-8c21-4005-affe-3df02e35d244"
    },
    {
        "author": "周彥質",
        "paragraphs": [
            "稀微斜照影鼇山，黼座高臨縹緲間。",
            "共祝吾皇千萬壽，年年華闕覲天顔。"
        ],
        "title": "宮詞  其一二",
        "id": "5ade0ca0-7d81-49c3-9f11-c145bf044081"
    },
    {
        "author": "周彥質",
        "paragraphs": [
            "太一元宵駕幸初，喧闐絲管擁鑾輿。",
            "主家夾道金車駐，步障徐開奏起居。"
        ],
        "title": "宮詞  其一三",
        "id": "7d441c40-fc22-4215-a290-d38d31768e16"
    },
    {
        "author": "周彥質",
        "paragraphs": [
            "聖主憂勤盡至仁，玉鑪清夜拱星辰。",
            "誰知漏永虔祈處，不爲皇躬只爲民。"
        ],
        "title": "宮詞  其一四",
        "id": "9f6b4ba4-2781-4702-9b26-4d0a8ceb072f"
    },
    {
        "author": "周彥質",
        "paragraphs": [
            "元宵鼓吹滿嚴城，萬燭熒煌御駕行。",
            "纔入端門回鳳輦，兩軍游藝一齊呈。"
        ],
        "title": "宮詞  其一五",
        "id": "d87cd11d-c19a-479e-a1d6-42198df2fa99"
    },
    {
        "author": "周彥質",
        "paragraphs": [
            "洛陽花使款銀臺，魏紫姚黄次第來。",
            "調護須知青帝力，進呈方是十分開。"
        ],
        "title": "宮詞  其一六",
        "id": "098cce1b-1b95-4176-ab40-aecf3d61dc1c"
    },
    {
        "author": "周彥質",
        "paragraphs": [
            "聖主憂民手詔書，頒宣經月罕嘗虛。",
            "周旋曲盡斯民瘼，遠使觀風未必知。"
        ],
        "title": "宮詞  其一七",
        "id": "d44f1d3a-281a-44aa-991a-00bf6cc64b70"
    },
    {
        "author": "周彥質",
        "paragraphs": [
            "華封獻祝協休祥，已見詵詵十七王。",
            "宗德祖公鍾聖世，子孫千億正蕃昌。"
        ],
        "title": "宮詞  其一八",
        "id": "ed766735-f981-4e30-82f7-9384e92886f3"
    },
    {
        "author": "周彥質",
        "paragraphs": [
            "千官班列未央宮，稱賀鹽池課復充。",
            "助順固知天地力，由來威斷自宸衷。"
        ],
        "title": "宮詞  其一九",
        "id": "5957aa34-8eee-4d39-a7d0-56f22c0bfcef"
    },
    {
        "author": "周彥質",
        "paragraphs": [
            "宮嬪春晝步庭前，曲砌輕風𨍽柳綿。",
            "二十四番花信後，融怡還作困人天。"
        ],
        "title": "宮詞  其二○",
        "id": "1ec62f7f-a6c9-4b40-9448-e5f61971d242"
    },
    {
        "author": "周彥質",
        "paragraphs": [
            "文思主吏籍通閨，逐節供須各品題。",
            "知是禁園挑菜日，雕牀十扛進金篦。"
        ],
        "title": "宮詞  其二一",
        "id": "814b7f6b-0f7e-4449-ba1d-8374ebb65ea4"
    },
    {
        "author": "周彥質",
        "paragraphs": [
            "君王博學古無如，羲獻奇蹤購得初。",
            "裁處萬機無一事，睿思深殿自臨書。"
        ],
        "title": "宮詞  其二二",
        "id": "da68c409-e306-4044-a52e-26f61777de6d"
    },
    {
        "author": "周彥質",
        "paragraphs": [
            "吾君友愛古難方，棣萼深情不暫忘。",
            "求得萬機休暇日，披香深殿燕親王。"
        ],
        "title": "宮詞  其二三",
        "id": "c7b2952f-6c95-46a5-a45c-bcd21223b25a"
    },
    {
        "author": "周彥質",
        "paragraphs": [
            "未明冠佩集龍樓，上宰貂蟬導冕旒。",
            "羌虜歡呼瞻盛禮，躬迎八寶受天休。"
        ],
        "title": "宮詞  其二四",
        "id": "d9f568b4-1e07-49f5-9ec7-367b22bb2c9e"
    },
    {
        "author": "周彥質",
        "paragraphs": [
            "初陞直筆喜遷官，妙札何曾數彩鸞。",
            "莫謂纖纖持管弱，風雷雨露在毫端。"
        ],
        "title": "宮詞  其二五",
        "id": "51240e24-d4b9-4df1-91dc-ee44159444c6"
    },
    {
        "author": "周彥質",
        "paragraphs": [
            "繡襟金鈎玉軸斜，宮娥當殿奏琵琶。",
            "急彈犀撥如飛電，端不輕侵御畫花。"
        ],
        "title": "宮詞  其二六",
        "id": "a4ae61c8-6a62-4a44-a413-b45e58113609"
    },
    {
        "author": "周彥質",
        "paragraphs": [
            "新拜賢妃國媛才，穹崇品秩視三台。",
            "捧麻入謝天恩後，院院嬪嬙展賀來。"
        ],
        "title": "宮詞  其二七",
        "id": "31b24673-df62-4233-b110-8d22119d8c07"
    },
    {
        "author": "周彥質",
        "paragraphs": [
            "後苑繁花間綠楊，龍樓輝赫縷金裝。",
            "遙知黼座登臨處，欄楯狻猊盡吐香。"
        ],
        "title": "宮詞  其二八",
        "id": "c6c9844c-b6bd-4929-8cdd-77f19cfd4b85"
    },
    {
        "author": "周彥質",
        "paragraphs": [
            "翠弁仙衣下玉廊，修真宮女夜焚香。",
            "舒徐有月隨蓮步，綽約無人見靚妝。"
        ],
        "title": "宮詞  其二九",
        "id": "41aaf1b6-f6a7-48e5-abf7-5830d81353b7"
    },
    {
        "author": "周彥質",
        "paragraphs": [
            "詔許珠璣飾珥鈿，遐方翡翠貢都捐。",
            "九重一語天恩博，億萬珍禽性命全。"
        ],
        "title": "宮詞  其三○",
        "id": "e155da77-f8ae-46ec-b75c-e23142324378"
    },
    {
        "author": "周彥質",
        "paragraphs": [
            "神都三月盛風光，修禊宮中樂事長。",
            "銀字笙簧隨步輦，相將曲水侍流觴。"
        ],
        "title": "宮詞  其三一",
        "id": "75429c63-1ddc-4f2b-9133-376463d903ab"
    },
    {
        "author": "周彥質",
        "paragraphs": [
            "春晝陰添一倍長，鞦韆娛樂集嬪嬙。",
            "綵繒畫板高高送，來去隨風散異香。"
        ],
        "title": "宮詞  其三二",
        "id": "efe8e432-3861-44ca-b073-83284d48d8df"
    },
    {
        "author": "周彥質",
        "paragraphs": [
            "櫻桃初進綠筠籠，蜜酪隨供綵帕蒙。",
            "靸面金盤五十隻，傳宣先賜二王宮。"
        ],
        "title": "宮詞  其三三",
        "id": "003997e9-e294-4994-85ab-d107041dc9a5"
    },
    {
        "author": "周彥質",
        "paragraphs": [
            "聖主儀刑自智臨，嬪嬙博古趣何深。",
            "金虬香裏芸窗靜，滿几詩書一弄琴。"
        ],
        "title": "宮詞  其三四",
        "id": "3c5243b3-011b-4f0f-a05d-81ed7580f602"
    },
    {
        "author": "周彥質",
        "paragraphs": [
            "祝應多男屬聖君，詞臣常備洗兒文。",
            "高禖喜燕排旬有，包子紅綃疊日分。"
        ],
        "title": "宮詞  其三五",
        "id": "978882b2-aeff-4967-a467-731ccab3b744"
    },
    {
        "author": "周彥質",
        "paragraphs": [
            "春晴太液漾漪漣，柳綠花明艷冶天。",
            "十二欄干簾半捲，瑶津亭下按龍船。"
        ],
        "title": "宮詞  其三六",
        "id": "446a613e-9242-4133-b4b1-d331b2194b8c"
    },
    {
        "author": "周彥質",
        "paragraphs": [
            "宮閣春來樂事添，喜逢新燕入高簷。",
            "從今欲使營巢便，故遣終朝不下簾。"
        ],
        "title": "宮詞  其三七",
        "id": "233cbda3-b74d-452e-9ff0-de03826a9402"
    },
    {
        "author": "周彥質",
        "paragraphs": [
            "名園蹴遊稱春遊，近密宣呈技最優。",
            "當殿不教身背向，側中飛出足跟毬。"
        ],
        "title": "宮詞  其三八",
        "id": "378dac1f-c2d6-41ed-8c60-400ebd7b5c51"
    },
    {
        "author": "周彥質",
        "paragraphs": [
            "春晝宮娥睡足時，凭欄無語聽黄鸝。",
            "誰家按曲敲檀板，驚破林間自在啼。"
        ],
        "title": "宮詞  其三九",
        "id": "208fe373-a3b5-4733-91ba-aa69ff71b05e"
    },
    {
        "author": "周彥質",
        "paragraphs": [
            "春晝宮娥直退遲，茶餘清話屢移時。",
            "困人天氣成濃睡，偶失鞦韆伴侶期。"
        ],
        "title": "宮詞  其四○",
        "id": "d1378a5f-7f5a-4772-8245-d75d77e79dc3"
    },
    {
        "author": "周彥質",
        "paragraphs": [
            "端午茸花簇彩鸞，高標寶鑑縷金鞶。",
            "不宜夏景銷酥腕，似覺新來百索寬。"
        ],
        "title": "宮詞  其四一",
        "id": "ca799913-26ea-404f-b16c-128194abfc2e"
    },
    {
        "author": "周彥質",
        "paragraphs": [
            "初夏清和晝漏長，酴醾高架映華堂。",
            "一枝斜插藍羅扇，摇動時時送好香。"
        ],
        "title": "宮詞  其四二",
        "id": "2e2150e4-e53c-4782-80b8-eabf9674be6f"
    },
    {
        "author": "周彥質",
        "paragraphs": [
            "朱夏炎炎晝漏長，迸珠亭下共流觴。",
            "清風寒韵侵肌冷，誰信宮中六月凉。"
        ],
        "title": "宮詞  其四三",
        "id": "eb6aeba8-05aa-45f6-82d4-db340af35994"
    },
    {
        "author": "周彥質",
        "paragraphs": [
            "冰屏四合響流泉，白玉杯盤奉御筵。",
            "縱有炎蒸無處入，水晶宮闕會神仙。"
        ],
        "title": "宮詞  其四四",
        "id": "a4d29955-4537-4a4c-8e9f-56cbb5c98038"
    },
    {
        "author": "周彥質",
        "paragraphs": [
            "荔子珍奇冠九垓，上林航海近移栽。",
            "絳囊玉顆如閩嶠，不用紅塵一騎來。"
        ],
        "title": "宮詞  其四五",
        "id": "68926cb0-38c0-4699-810a-8049ff807c19"
    },
    {
        "author": "周彥質",
        "paragraphs": [
            "親蠶摘葉滿筠籠，機杼仍觀組織工。",
            "聖世后妃躬道化，儀刑無愧二南風。"
        ],
        "title": "宮詞  其四六",
        "id": "2ce5df99-08a8-4eb5-ae49-55dd385ba2b9"
    },
    {
        "author": "周彥質",
        "paragraphs": [
            "便殿時時燕二王，吾君親睦似陶唐。",
            "寂寥棠棣留芳後，盛事應傳入雅章。"
        ],
        "title": "宮詞  其四七",
        "id": "16263355-6f08-45c5-8137-85d22ead4299"
    },
    {
        "author": "周彥質",
        "paragraphs": [
            "燕子安巢近上陽，慣聽深殿理絲簧。",
            "伊州入破喧轟鬧，不廢呢喃語畫梁。"
        ],
        "title": "宮詞  其四八",
        "id": "68fcbdc8-a786-4792-b398-c7272bfc5e76"
    },
    {
        "author": "周彥質",
        "paragraphs": [
            "碧玉崢嶸照座清，良工鎸斲亦難成。",
            "巫山雁蕩慚粗俗，銷得君王號勝瀛。"
        ],
        "title": "宮詞  其四九",
        "id": "b5b013cc-78a6-454c-8883-74167c982b40"
    },
    {
        "author": "周彥質",
        "paragraphs": [
            "君王錫慶自高天，禖燕宮庭每每傳。",
            "老㜮寶箱珠遍蹙，別收諸閣洗兒錢。"
        ],
        "title": "宮詞  其五○",
        "id": "aaece6e2-8bc0-4081-9ee1-eb347a52fbb7"
    },
    {
        "author": "周彥質",
        "paragraphs": [
            "七夕宮娥設席祈，翠臺蓮燭靜交輝。",
            "綵樓逗曉蛛絲滿，女伴誰傳得巧歸。"
        ],
        "title": "宮詞  其五一",
        "id": "28a576eb-c557-4b7a-9dcc-d49c085bba3f"
    },
    {
        "author": "周彥質",
        "paragraphs": [
            "郊庠已見詠臺萊，近密仍多著譔才。",
            "漢武得人何足道，內朝今亦盛鄒枚。"
        ],
        "title": "宮詞  其五二",
        "id": "78d516e3-f3ba-4c25-b0f9-79a8050e2ed9"
    },
    {
        "author": "周彥質",
        "paragraphs": [
            "瑞竹亭亭近玉墀，初同一簳却分岐。",
            "已傳國史新圖籍，更得君王御制詩。"
        ],
        "title": "宮詞  其五三",
        "id": "092ceafc-9c61-4bfa-8f22-ae91b365d98e"
    },
    {
        "author": "周彥質",
        "paragraphs": [
            "禁籞承平種植繁，枇杷荔子近移根。",
            "地祇應借東南候，養就甘香奉至尊。"
        ],
        "title": "宮詞  其五四",
        "id": "e72e9382-6c0b-413f-aa07-351064b10a28"
    },
    {
        "author": "周彥質",
        "paragraphs": [
            "桂魄初生出翠臺，玉人拜祝久徘徊。",
            "非唯月月長相見，更願重重喜慶來。"
        ],
        "title": "宮詞  其五五",
        "id": "8e1c5c8e-5c5a-4f67-a401-9287f4a90028"
    },
    {
        "author": "周彥質",
        "paragraphs": [
            "青唐隴拶覲神都，億萬天兵列路隅。",
            "三省樞臣合班對，進呈平旦受降圖。"
        ],
        "title": "宮詞  其五六",
        "id": "e0b81d3f-ef19-4a63-9b80-bd79a7ec8948"
    },
    {
        "author": "周彥質",
        "paragraphs": [
            "烏巾裊脚錦袍襴，供奉新來進押班。",
            "從此便應閒日少，玉除輪日侍天顔。"
        ],
        "title": "宮詞  其五七",
        "id": "a0b28d7f-aeed-433f-9c97-8b6a60d43f45"
    },
    {
        "author": "周彥質",
        "paragraphs": [
            "瑞竹初生每覺長，分岐共簳出宮牆。",
            "普天無限成林地，故産皇家是吉祥。"
        ],
        "title": "宮詞  其五八",
        "id": "63b6c660-e63b-4b6e-bfae-09339ad95bdf"
    },
    {
        "author": "周彥質",
        "paragraphs": [
            "內庭聳秀碧雲屏，冠絕羣峰最傑英。",
            "聖世瓌才終顯赫，嶙峋猶得賜佳名。"
        ],
        "title": "宮詞  其五九",
        "id": "cafaaa10-6a57-44e3-8153-aadc35b29843"
    },
    {
        "author": "周彥質",
        "paragraphs": [
            "瑶津亭榭俯池塘，芬馥氤氳雜衆芳。",
            "永晝和風一披拂，近城分得禁園香。"
        ],
        "title": "宮詞  其六○",
        "id": "1be0ede9-1800-41ea-bd3b-54221970993e"
    },
    {
        "author": "周彥質",
        "paragraphs": [
            "珠簾十二捲金鈎，萬里無雲桂魄浮。",
            "嘈雜笙簫半天響，瑶津亭上賞中秋。"
        ],
        "title": "宮詞  其六一",
        "id": "09cdd7da-5ab6-4cf7-a958-f8a38b303ab6"
    },
    {
        "author": "周彥質",
        "paragraphs": [
            "振振皇族盛豪雄，籍慶天支自不同。",
            "宗學宏開崇教養，已多歆向出深宮。"
        ],
        "title": "宮詞  其六二",
        "id": "ec4a325b-ba7c-48e0-81a9-71bb4ac8bc5f"
    },
    {
        "author": "周彥質",
        "paragraphs": [
            "資善諸王就傅初，常宣步輦按觀書。",
            "六宮準擬經由處，一一排門候起居。"
        ],
        "title": "宮詞  其六三",
        "id": "3ff7a2ec-b09f-419b-bfc9-80ac71d56ae3"
    },
    {
        "author": "周彥質",
        "paragraphs": [
            "集英賜第對天顔，頃刻藍袍翠一班。",
            "漫說禹門三級浪，魚龍只在指呼間。"
        ],
        "title": "宮詞  其六四",
        "id": "55941686-ff78-4c96-9e02-8d51be2737aa"
    },
    {
        "author": "周彥質",
        "paragraphs": [
            "唐帝惟珍陽羨茶，未嘗百草不開花。",
            "太平奉御窮佳異，建焙先春進露芽。"
        ],
        "title": "宮詞  其六五",
        "id": "664346cf-4cbe-4738-afa6-cbf86bde4084"
    },
    {
        "author": "周彥質",
        "paragraphs": [
            "深院相過笑語同，選仙清樂得從容。",
            "由來本是桃源侶，常占三清最上宮。"
        ],
        "title": "宮詞  其六六",
        "id": "b3355819-f28c-4d3d-832a-0156dfbd9477"
    },
    {
        "author": "周彥質",
        "paragraphs": [
            "召對詞臣幄殿華，密宣令草相公麻。",
            "黄庭詔下齊歡舞，望協羣工共歎嗟。"
        ],
        "title": "宮詞  其六七",
        "id": "ee964d35-86e8-41bf-a0cb-78f99a9640eb"
    },
    {
        "author": "周彥質",
        "paragraphs": [
            "聖主邊謀過六奇，指蹤决勝率前知。",
            "深沉清禁傳三鼓，猶報金牌出睿思。"
        ],
        "title": "宮詞  其六八",
        "id": "a4d682b9-b5ad-4fb5-ae07-50ea23fa7ec1"
    },
    {
        "author": "周彥質",
        "paragraphs": [
            "掖門放鑰響銅鐶，平曉傳催百辟班。",
            "垂拱殿前人肅靜，獨聞鶑語轉間關。"
        ],
        "title": "宮詞  其六九",
        "id": "7a9bd446-955d-4c16-9674-b5ef13ddd445"
    },
    {
        "author": "周彥質",
        "paragraphs": [
            "地衣紅錦蹙盤鵰，羅袖飄香轉舞腰。",
            "清暇君王休務日，宣和深殿按仙韶。"
        ],
        "title": "宮詞  其七○",
        "id": "3ae2c8e8-7458-4f0f-82e4-5691a2606db5"
    },
    {
        "author": "周彥質",
        "paragraphs": [
            "深秋蕭爽十分凉，茱菊浮杯滿座香。",
            "百尺玉樓喧鼓吹，六宮思許醉重陽。"
        ],
        "title": "宮詞  其七一",
        "id": "62de4e73-a0ee-4bd3-b369-a2da23032452"
    },
    {
        "author": "周彥質",
        "paragraphs": [
            "禁籞瑶津寶閣重，芳亭曲榭暗相通。",
            "汪洋太液澄清影，金碧丹青上下同。"
        ],
        "title": "宮詞  其七二",
        "id": "e86f8dff-1174-4116-8fcf-ac6cb2f78ebe"
    },
    {
        "author": "周彥質",
        "paragraphs": [
            "聖學淵宏百世師，六宮薰習喜文詞。",
            "睿思傳出宸章麗，院院珠裝御製詩。"
        ],
        "title": "宮詞  其七三",
        "id": "3836c47c-be0e-4470-9e83-ca8c235f84b0"
    },
    {
        "author": "周彥質",
        "paragraphs": [
            "永晝宮娥聚笑嬉，小王初習起居儀。",
            "朱衫御史心聰慧，學得中庭贊對詞。"
        ],
        "title": "宮詞  其七四",
        "id": "20f93805-9f14-495a-bb35-08823e413c47"
    },
    {
        "author": "周彥質",
        "paragraphs": [
            "永晝嬪嬙小燕闌，投壺雅戲集清歡。",
            "衆中最覺天機巧，平送筠籌覓倚干。"
        ],
        "title": "宮詞  其七五",
        "id": "d58d80e9-7291-4008-bd7f-09638b1d5ccd"
    },
    {
        "author": "周彥質",
        "paragraphs": [
            "象戲宮娥共雅歡，團團犀玉布牙盤。",
            "蹉車避馬尋常事，却是隄防疊砲難。"
        ],
        "title": "宮詞  其七六",
        "id": "487caf1c-5047-4777-a269-9630db1e3f9c"
    },
    {
        "author": "周彥質",
        "paragraphs": [
            "德自關雎樂善心，六宮漸染化風深。",
            "鼓琴擘阮非凡好，爲有淳和太古音。"
        ],
        "title": "宮詞  其七七",
        "id": "dec018fb-8e8a-4ae1-bf5b-ea6e7b120512"
    },
    {
        "author": "周彥質",
        "paragraphs": [
            "庭試初宣進士班，玉階咫尺覲天顔。",
            "畫廊兩畔楸花發，時遞清香筆硯間。"
        ],
        "title": "宮詞  其七八",
        "id": "3bcbf5c5-d6e7-4bec-9f51-e63d69704435"
    },
    {
        "author": "周彥質",
        "paragraphs": [
            "按樂清宵女伴同，和諧仙韵出深宮。",
            "尋腔理得新翻曲，月上龍樓第一重。"
        ],
        "title": "宮詞  其七九",
        "id": "db5233e5-e5ab-45ce-b31a-b852e796c153"
    },
    {
        "author": "周彥質",
        "paragraphs": [
            "太平天子絕畋遊，結束宮娥馬打毬。",
            "韶樂引來花錦隊，男兒跪拜謝頭籌。"
        ],
        "title": "宮詞  其八○",
        "id": "fc1d4306-d5e7-4294-be03-8bd1cec0ec25"
    },
    {
        "author": "周彥質",
        "paragraphs": [
            "開鑪佳節乍寒朝，近侍班聯衣錦朝。",
            "獸炭香新金鴨暖，珠簾龍幕按簫韶。"
        ],
        "title": "宮詞  其八一",
        "id": "b3f062d7-7ac2-4e7e-8631-a27c2f526f8c"
    },
    {
        "author": "周彥質",
        "paragraphs": [
            "瑞香圓結異凡叢，天幸移根植禁中。",
            "露浥清香來御榻，玉牌題作錦薰籠。"
        ],
        "title": "宮詞  其八二",
        "id": "9bd422a9-258e-445e-8815-586538cf6e44"
    },
    {
        "author": "周彥質",
        "paragraphs": [
            "錦裀方窄簇花毬，羯鼓瓊臺七寶鈎。",
            "共按昇平新製曲，不同簫索打梁州。"
        ],
        "title": "宮詞  其八三",
        "id": "fb45228c-7fdb-4b4e-9674-ecdf0613b75c"
    },
    {
        "author": "周彥質",
        "paragraphs": [
            "白玉鎸成十六牌，禁宮方響古無偕。",
            "非唯韵出簫竽上，仍是音參律呂諧。"
        ],
        "title": "宮詞  其八四",
        "id": "fab2d7e6-0e70-4d64-abc6-b42fe39b694c"
    },
    {
        "author": "周彥質",
        "paragraphs": [
            "上直歸來日未晡，宮嬪相與戲摴蒲。",
            "驀關渡塹尋常彩，無奈時時擲雉盧。"
        ],
        "title": "宮詞  其八五",
        "id": "261e3577-06ec-4459-9749-77d6288695be"
    },
    {
        "author": "周彥質",
        "paragraphs": [
            "三衛千官侍冕旒，君王郊祀款圓丘。",
            "彩棚夾路瞻天表，一半珠簾上玉鈎。"
        ],
        "title": "宮詞  其八六",
        "id": "df9e4b02-a3e7-4b70-bbe0-563c88fc9eae"
    },
    {
        "author": "周彥質",
        "paragraphs": [
            "慶成大禮御端門，肅肅千官拱至尊。",
            "高捧金雞宣霈澤，兩班歡舞荷天恩。"
        ],
        "title": "宮詞  其八七",
        "id": "3292e589-ff3b-4b01-af2f-8925e6ae5353"
    },
    {
        "author": "周彥質",
        "paragraphs": [
            "聰俊宮娥妙奕棋，每虞宣喚各窮奇。",
            "更闌自覆忘憂局，好著長防敵手知。"
        ],
        "title": "宮詞  其八八",
        "id": "a6d1dca7-39bf-47b0-802e-c7f41774bed5"
    },
    {
        "author": "周彥質",
        "paragraphs": [
            "臘後寒梅蕊弄黄，金瓶叢插貯蘭房。",
            "已供闔座清香滿，更得臨鸞學晚妝。"
        ],
        "title": "宮詞  其八九",
        "id": "a998af84-f635-468b-86f7-b6c1e5d2f9ac"
    },
    {
        "author": "周彥質",
        "paragraphs": [
            "踴躍新羈已過關，未高生怕別人盤。",
            "到窩路數無多擲，急滿須防將馬闌。"
        ],
        "title": "宮詞  其九○",
        "id": "2524c4a7-da4e-49a1-9940-682b0c86fc41"
    },
    {
        "author": "周彥質",
        "paragraphs": [
            "冬候寒威凜未央，初欣至日乍迎長。",
            "退朝一曲昇平樂，共進新陽萬壽觴。"
        ],
        "title": "宮詞  其九一",
        "id": "dd5fe9ec-00c8-4119-823f-eb523132b0ea"
    },
    {
        "author": "周彥質",
        "paragraphs": [
            "感古梅妝範樣殊，折梅特地試妝梳。",
            "薄施紅粉臨鸞鑑，却是梅花迥不如。"
        ],
        "title": "宮詞  其九二",
        "id": "ca826c0b-fc19-4f27-9579-4d5ca30e9e6d"
    },
    {
        "author": "周彥質",
        "paragraphs": [
            "五雲宮闕鬰岧嶢，尤稱濛濛瑞雪飄。",
            "中使到來東上閣，傳宣初放紫宸朝。"
        ],
        "title": "宮詞  其九三",
        "id": "66298eaa-4d9a-4401-8b9d-99e835201777"
    },
    {
        "author": "周彥質",
        "paragraphs": [
            "二月春宮折杏花，垂梢繁蕊鬧交加。",
            "折來已覺柔枝重，插向搔頭寶髻斜。"
        ],
        "title": "宮詞  其九四",
        "id": "af17a9ec-ec80-4235-bc21-99a4310a9635"
    },
    {
        "author": "周彥質",
        "paragraphs": [
            "丹青御筆趣尤深，不許流傳到翰林。",
            "乞得睿思全幅軸，寶藏端勝滿籝金。"
        ],
        "title": "宮詞  其九五",
        "id": "5e47b828-f5b2-4b4f-89dd-f07ff4e340f8"
    },
    {
        "author": "周彥質",
        "paragraphs": [
            "女冠新觀近西清，玉宇幽奇稱道情。",
            "宮禁沉沉銀漏永，好風時送步虛聲。"
        ],
        "title": "宮詞  其九六",
        "id": "eae41134-9b9a-444b-8b42-834144d1e8c4"
    },
    {
        "author": "周彥質",
        "paragraphs": [
            "碧蘆方沼水潺潺，疊石嵯峨翠靄間。",
            "不謂九重宮禁裏，忽逢江國好溪山。"
        ],
        "title": "宮詞  其九七",
        "id": "03ac703c-c79e-4cd0-a5a8-57b33ec7f9b8"
    },
    {
        "author": "周彥質",
        "paragraphs": [
            "綵架清陰接鳳樓，分班左右各朋儔。",
            "就中最得拋梭便，不礙珠門紫繡毬。"
        ],
        "title": "宮詞  其九八",
        "id": "46fddf2c-22e4-4806-a6e9-481121d066b9"
    },
    {
        "author": "周彥質",
        "paragraphs": [
            "樓殿亭臺處處通，花光柳色共溟濛。",
            "苑東即出橫門道，已覺仙凡路不同。"
        ],
        "title": "宮詞  其九九",
        "id": "489f9df7-acae-4fae-a6c5-c6a9b8f33ada"
    },
    {
        "author": "周彥質",
        "paragraphs": [
            "分引天源入禁城，御溝縈繞六宮行。",
            "寒聲碧甃淙淙急，流到人間分外清。"
        ],
        "title": "宮詞  其一○○",
        "id": "cfeed241-36df-448c-be9f-0f218291694e"
    },
    {
        "author": "周諝",
        "paragraphs": [
            "浪有虛名落世間，自慚無實骨毛寒。",
            "未年三十身先倦，纔得一官心已闌。",
            "卜宅擬尋栽藥圃，買田宜近釣魚灘。",
            "他年子弟重相見，藜杖蓑衣筍籜冠。"
        ],
        "title": "寄子弟",
        "id": "92b7c002-04f2-4bd1-a84a-44a13449176e"
    },
    {
        "author": "關澥",
        "paragraphs": [
            "野艇歸時蒲葉雨，繰車鳴處楝花風。",
            "江南舊日經行地，盡在于今醉夢中。"
        ],
        "title": "絕句  其一",
        "id": "75ba8aec-c810-48bd-b773-eff81b444057"
    },
    {
        "author": "關澥",
        "paragraphs": [
            "寺官官小未朝參，紅日半竿春睡酣。",
            "爲報鄰雞莫驚起，且容歸夢到江南。"
        ],
        "title": "絕句  其二",
        "id": "d9abc149-2700-4ff2-84d6-a8fc05597db1"
    },
    {
        "author": "關澥",
        "paragraphs": [
            "山下寒流咽細泉，曉林浮日自生烟。",
            "九峰密鎖疑無路，五洞潛通別有天。",
            "羽客依山多得道，昔人涉海謾求仙。",
            "我來要學棲真事，願借孤雲一榻眠。"
        ],
        "title": "遊九鎖",
        "id": "375f2a1c-1b8a-4525-b050-70ac9dec2649"
    },
    {
        "author": "曾諤",
        "paragraphs": [
            "五洩高寒插太清，銀河垂地落天聲。",
            "玉虹貫日晴空見，驄馬翻瓢白晝傾。",
            "作賦曾聞誇雁蕩，乘槎應可到蓬瀛。",
            "何當一比乖龍起，手挽商霖洗甲兵。"
        ],
        "title": "五洩山",
        "id": "134fe861-4b66-4dac-8bef-60617242ed3c"
    },
    {
        "author": "曾旼",
        "paragraphs": [
            "謫守凄凉卧郡齋，夫君失意偶同來。",
            "海邊故國渺何許，城上新樓空幾回。",
            "寧羨一囊供鶴料，會看千里躍龍媒。",
            "清吟未免縈機慮，只恐飛鷗便見猜。"
        ],
        "title": "次韵趙仲美表弟西齋自遣",
        "id": "0bd851b5-a9b3-4a19-a449-14854ce25785"
    },
    {
        "author": "曾旼",
        "paragraphs": [
            "長山謾刻金芝頌，宮相空吟石竹詩。",
            "事往歲深無處問，北園唯見孟家池。"
        ],
        "title": "統軍池",
        "id": "a95dcfa3-bafe-4382-a806-2c5c37c006d0"
    },
    {
        "author": "曾旼",
        "paragraphs": [
            "山勢盤紆是幾重，溪行亂石水溶溶。",
            "東西路口分雙洞，蒼翠羣中起一峰。",
            "石上仙翁留去跡，壁間羽客有吟蹤。",
            "夜分不是紅塵境，清夢回時曉殿鐘。"
        ],
        "title": "遊九鎖",
        "id": "5235d407-7eab-4215-9ef7-ed6bcb7ee6ff"
    },
    {
        "author": "柳子文",
        "paragraphs": [
            "鄧子知名久，秋闈得暫依。",
            "論文虛以往，講道實而歸。",
            "得句賡酬數，忘言笑語稀。",
            "自慚初學步，魚目混珠璣。"
        ],
        "title": "呈同院諸公  其一",
        "id": "0b749daa-7e34-4def-afa8-b9a90e7e262d"
    },
    {
        "author": "柳子文",
        "paragraphs": [
            "刻意長沙客，編書近隙光。",
            "朝方登廟器，時可咏山梁。",
            "未用嘲經笥，端宜號智囊。",
            "頗聞窮史學，猶想見三長。"
        ],
        "title": "呈同院諸公  其二",
        "id": "ba83a169-14c0-4b47-b77d-40037abe07e4"
    },
    {
        "author": "柳子文",
        "paragraphs": [
            "官輟蓬萊直，身從帝所回。",
            "文章孔庭奧，事業傅巖隈。",
            "多士朝廷念，諸公殿閣來。",
            "英雄須入彀，應有濟川才。"
        ],
        "title": "呈同院諸公  其三",
        "id": "6b74f92d-9351-407c-a9ec-e9de4cc5bf74"
    },
    {
        "author": "柳子文",
        "paragraphs": [
            "磊落羣英集，崢嶸逸氣齊。",
            "捷機聞墮竈，妙論及交梨。",
            "庭木何年植，窗塵異域題。",
            "獨憐車馬散，寒月滿宮閨。"
        ],
        "title": "秋日同文館  其一",
        "id": "85af8841-efe4-4c61-b484-08bcaa654568"
    },
    {
        "author": "柳子文",
        "paragraphs": [
            "懶散江湖客，秋深念滌場。",
            "端宜返田里，安敢論文章。",
            "山塢橙應熟，霜籬菊正香。",
            "行歸招隠客，鼓腹詠時康。"
        ],
        "title": "秋日同文館  其二",
        "id": "41a49d95-5b03-46fc-b2b8-0b934730ee64"
    },
    {
        "author": "柳子文",
        "paragraphs": [
            "國器來金馬，儒冠萃木鷄。",
            "勝心爭逐北，銳氣鼓爭西。",
            "海嶠鵬程息，春風雁塔題。",
            "應思連夜雨，車馬六街泥。"
        ],
        "title": "秋日同文館  其三",
        "id": "adcaa21c-daaa-4fea-b61f-be2d4270150b"
    },
    {
        "author": "柳子文",
        "paragraphs": [
            "虛廊空白月，燈火閉重闈。",
            "思苦詩難繼，更長夢易歸。",
            "徒勞爭墨榜，須信有朱衣。",
            "萬事前期定，升沉不爾違。"
        ],
        "title": "未試即事雜書  其一",
        "id": "4d1b6f6f-cf81-48d1-98c1-9e9e85e0ce74"
    },
    {
        "author": "柳子文",
        "paragraphs": [
            "一一聽宮徵，銖銖較短長。",
            "品題分玉石，得失異炎凉。",
            "中的非無術，知音豈易忘。",
            "魚龍頭角老，變化更何方。"
        ],
        "title": "未試即事雜書  其二",
        "id": "344d127a-489e-4d0d-9872-125654c11fee"
    },
    {
        "author": "柳子文",
        "paragraphs": [
            "萬戶爭看榜，三年此一開。",
            "異時千載遇，此日四方來。",
            "價重連城璧，珍逾羽化杯。",
            "山梁欣有獲，置網豈須媒。"
        ],
        "title": "未試即事雜書  其三",
        "id": "45f01041-6c0f-4eb7-b6e9-7636c620782e"
    },
    {
        "author": "柳子文",
        "paragraphs": [
            "秋日同文館，中官押入回。",
            "西風初雨後，明月爲人來。",
            "藻鑒憑君許，賡歌媿我陪。",
            "相逢已忘寢，坐見斗移魁。"
        ],
        "title": "呈同院後至諸公",
        "id": "8d3f6f83-35fb-415e-b682-8c1b6eb5d7af"
    },
    {
        "author": "柳子文",
        "paragraphs": [
            "跫然雖復喜斯行，開豁拘懷頼俊英。",
            "上國擢材初改轍，衆心督戰亦乘城。",
            "何時奏籍瞻霜簡，且復安眠聽雨聲。",
            "異日尚容休沐會，未慚相約太癯生。"
        ],
        "title": "初入試院",
        "id": "3ac01a0d-dcb0-4d2a-9d9e-229c365e4870"
    },
    {
        "author": "柳子文",
        "paragraphs": [
            "高談初喜聽懸河，未厭鄰房日夕過。",
            "蝴蝶乍迴塵外夢，蜘蛛看結雨中羅。",
            "銀袍較藝觀勍敵，玉帳收功聽凱歌。",
            "共是當年廷試客，鎖闈今日合如何。"
        ],
        "title": "試院即事呈諸公",
        "id": "f1c17995-7fdb-48b0-af2d-d77e49d079ca"
    },
    {
        "author": "柳子文",
        "paragraphs": [
            "侵尋節物過秋風，何處鈞天燕鼓鐘。",
            "九日菊花聊一醉，五湖佳士偶相逢。",
            "挑燈款語時供笑，借紙聯詩且漫從。",
            "待得出闈應放意，百杯追逐興方濃。"
        ],
        "title": "再呈慎思諸公兼以言懷",
        "id": "4e473d5f-9960-43b6-ba01-ccfc643e44ad"
    },
    {
        "author": "柳子文",
        "paragraphs": [
            "才堪斗量君獨釜，年少登瀛脫塵土。",
            "重闈幾日鎖清秋，酬唱新篇亂如雨。",
            "讀書相逢十載前，君家酥酪和腐乳。",
            "分題吟思入風雲，得意還忘嘔心苦。",
            "晚將衰颯奉英游，漫記雪窗邀夜語。",
            "平生意氣杯酒間，我醉狂歌君起舞。",
            "即今頭白老青衫，但期教子應門戶。",
            "燕頷從君骨相殊，看君鼎食羅五俎。"
        ],
        "title": "次韵呈文潛學士同年",
        "id": "307489d4-5b0b-4caf-b10a-dfe998c428c4"
    },
    {
        "author": "柳子文",
        "paragraphs": [
            "咸韶濩武來何方，鏗鏘入耳安能忘。",
            "陽春蘭芷秋菊芳，金門詞客青袍郎。",
            "昭回下燭光焰長，深山大澤龍蛇蒼。",
            "浩歌激烈元非狂，正逢聖主開明堂。",
            "風煙關塞收旗槍，舞干兩階臣戎羌。",
            "喋血拓境謀非臧，邊城夜行休齎糧。",
            "採詩不復嘲青岡，蛜蝛戢羽戍婦牀。",
            "移文北斗猿鶴傍，渥洼朱龍兩服驤。",
            "胥靡版築罷浚隍，白環楛矢貢篚裝。",
            "航海萬里風帆揚，邊圉膽落嗟唇亡。",
            "諸蕃入學願可償，槐花舉子促書囊。",
            "成均貢士賢登鄉，東門宣詔禮十行。",
            "我慚駑駘追驌驦，何敢望回不及商。",
            "毛遂未至空連房，頼有墨妙江都王。",
            "傳模共分此日光，驊騮綠驃兩耳黄。",
            "想見蹙踏披天香，坐覺暑退秋堂凉。",
            "拘攣齷齪漫引觴，門外烏兔雙飛翔。",
            "悠悠逝川東去央，故山魚鳥空相望。",
            "鄧侯意氣摩秋霜，朝吟百篇暮千章。",
            "駢羅經史貫列莊，落紙但見書吏忙。",
            "孔鸞羽儀各效祥，鄙夫不學空面牆。",
            "先饋不用驚五漿，烏號要須賁育張。"
        ],
        "title": "次韵呈慎思學士",
        "id": "8da82574-81d1-4f7a-8002-4ab780be2eb3"
    },
    {
        "author": "余授",
        "paragraphs": [
            "神僧曾西征，目覽江山異。",
            "深林植杖藜，他日成州治。"
        ],
        "title": "藜廳",
        "id": "e529f5d9-cd6b-49ea-9ed8-418df71613e5"
    },
    {
        "author": "余授",
        "paragraphs": [
            "絕塞邛崍外，偏城越巂東。",
            "山含初夏雪，林偃夕陽風。",
            "地僻無參謁，民淳少訟爭。",
            "睡餘兵放教，衙退吏歸耕。"
        ],
        "title": "詩一首",
        "id": "7c227030-bde0-4955-a8fc-b09402506edc"
    },
    {
        "author": "鄭安道",
        "paragraphs": [
            "今宵湯餠會，滿座桂香來。",
            "圓月飛金鏡，流霞泛玉杯。",
            "渥洼元異種，丹穴豈凡胎。",
            "載路聲聞徹，祥光燭上台。"
        ],
        "title": "朱喬年尉公舉男往賀  其一",
        "id": "fb48b1d2-5c0f-4dc8-983b-81abf644cced"
    },
    {
        "author": "鄭安道",
        "paragraphs": [
            "瑞氣靄南山，弧懸別墅間。",
            "此時誇降嶽，他日見探環。",
            "席敞籬花艷，樽浮竹葉斑。",
            "老夫歌既醉，拄杖月中還。"
        ],
        "title": "朱喬年尉公舉男往賀  其二",
        "id": "3bc61269-1244-4490-b945-74da046e12d3"
    },
    {
        "author": "周述",
        "paragraphs": [
            "維揚喬木翰林家，底事投閒釣鷺沙。",
            "真隠每嫌勞物色，煙波深處足生涯。"
        ],
        "title": "屏山草堂四詠 鷺洲釣月",
        "id": "6ae7993e-8891-4fa1-8249-3ddb56bcaaac"
    },
    {
        "author": "周述",
        "paragraphs": [
            "封事何如樂採薪，崚嶒石磴步堪馴。",
            "深林不識日昏曉，一任山隈卧白雲。"
        ],
        "title": "屏山草堂四詠 天馬樵雲",
        "id": "a45be3e2-1cfd-45e2-bd7a-5c3aa0f1dee3"
    },
    {
        "author": "周述",
        "paragraphs": [
            "天設名區擁翠屏，草堂風度曉雞聲。",
            "年來不作繁華夢，飯犢郊原學耦耕。"
        ],
        "title": "屏山草堂四詠 吳臯東作",
        "id": "60c71f6e-003c-4ce5-9aa2-d584efed3a46"
    },
    {
        "author": "周述",
        "paragraphs": [
            "歸來築室月山傍，星斗長懸午夜光。",
            "清白流芳無別業，詩書堆滿竹方牀。"
        ],
        "title": "屏山草堂四詠 月巖夜讀",
        "id": "a7f017b5-b890-4d5d-929e-a25825c1ac00"
    },
    {
        "author": "俞偉",
        "paragraphs": [
            "笠澤漁帆翠葉輕，洞庭山色青螺小。"
        ],
        "tags": [
            "洞庭湖"
        ],
        "title": "句",
        "id": "cbcb27f4-1524-4397-b43a-0443a49b6b92"
    },
    {
        "author": "周韶",
        "paragraphs": [
            "隴上巢空歲月驚，忍看回首自梳翎。",
            "開籠若放雪衣女，長念觀音般若經。"
        ],
        "title": "求落籍",
        "id": "2a3f6807-9e55-4596-a89a-801ed00ea2da"
    },
    {
        "author": "胡楚",
        "paragraphs": [
            "淡粧輕素鶴翎紅，移入朱闌便不同。",
            "應笑西園桃與李，强勻顔色待東風。"
        ],
        "title": "送周韶落籍",
        "id": "56c531b1-96bb-4988-8ac5-2c1d1ab03a02"
    },
    {
        "author": "胡楚",
        "paragraphs": [
            "不見當時丁令威，年來處處是相思。",
            "若將此恨同芳草，却恐青青有盡時。"
        ],
        "title": "絕句",
        "id": "03f1b033-bcea-4d8d-a7c5-2175bd677da4"
    },
    {
        "author": "龍靚",
        "paragraphs": [
            "天與羣芳十樣葩，獨分顔色不堪誇。",
            "牡丹芍藥人題徧，自分身如鼓子花。"
        ],
        "title": "獻張郎中",
        "id": "45caec34-1299-4c3e-a93c-32b85217e049"
    },
    {
        "author": "龍靚",
        "paragraphs": [
            "桃花流水本無塵，一落人間幾度春。",
            "解佩暫酬交甫意，濯纓還作武陵人。"
        ],
        "title": "送周韶落籍",
        "id": "efa21e86-29ee-4ed0-9f68-bc273e475900"
    },
    {
        "author": "祖庵主",
        "paragraphs": [
            "小鍋煮菜上蒸飯，菜熟飯香人正饑。",
            "一補饑瘡了無事，明朝依樣畫貓兒。"
        ],
        "title": "遣興作偈",
        "id": "7b08ffc4-5067-46f9-9933-d9b1eea920a5"
    },
    {
        "author": "覺禪師",
        "paragraphs": [
            "佛具無有生，而能示出生。",
            "法性如虛空，諸佛于中住。",
            "無住亦無知，處處皆見佛。"
        ],
        "title": "誦華嚴經",
        "id": "575023d9-1308-4d11-a2c2-2dfc387bb6ed"
    },
    {
        "author": "覺禪師",
        "paragraphs": [
            "家住孤峰頂，長年半掩門。",
            "自嗟身已老，活計付兒孫。"
        ],
        "title": "偈一首",
        "id": "304fe858-e37b-4207-a013-371c9f77cd50"
    },
    {
        "author": "覺禪師",
        "paragraphs": [
            "出林依舊入蓬蒿，天網恢恢不可逃。",
            "誰信業緣無避處，回來不怕語聲高。"
        ],
        "title": "寄圜悟偈",
        "id": "631fc979-f14d-4209-a1fe-2169e6cf50f1"
    },
    {
        "author": "王雱",
        "paragraphs": [
            "當年睥睨此山阿，欲著紅樓貯綺羅。",
            "今日重來無一事，却騎羸馬下坡陀。"
        ],
        "title": "鍾山",
        "id": "ebe2c637-d685-4b7a-a9f8-2f85bf25df15"
    },
    {
        "author": "王雱",
        "paragraphs": [
            "萬馬度關山，關山三尺雪。",
            "馬盡雪亦乾，沙飛石更裂。",
            "歸來三五騎，旌旗映雪滅。",
            "不見去時人，空流磧中血。"
        ],
        "title": "度關山",
        "id": "d3de362f-b8a3-4ea5-bd40-4ef765994f37"
    },
    {
        "author": "王雱",
        "paragraphs": [
            "朝日上屋角，百鳥鳴不休。",
            "豈復辨名字，但聞鬧鉤輈。",
            "亂我讀書語，驚我夢寐游。",
            "彎弓彈使去，暫去還啾啾。",
            "彈十不得一，窮時來愈稠。",
            "投弓坐榻上，咄咄空自尤。",
            "時節使汝鳴，我何爲汝讎。"
        ],
        "title": "春懷",
        "id": "e30fb1ea-a49d-435f-bace-41a5fb4a13fa"
    },
    {
        "author": "王雱",
        "paragraphs": [
            "一雙燕子語簾前，病客無憀盡日眠。",
            "開遍杏花人不見，滿庭輕雨綠如煙。"
        ],
        "title": "絕句  其一",
        "id": "650d858b-d2cc-4040-9d15-39a8df542e61"
    },
    {
        "author": "王雱",
        "paragraphs": [
            "霏微細雨不成泥，料峭輕寒透夾衣。",
            "處處園林皆有主，欲尋何地看春歸。"
        ],
        "title": "絕句  其二",
        "id": "027ee3d1-3354-4036-b33c-669acdedcce2"
    },
    {
        "author": "王雱",
        "paragraphs": [
            "寺古無鄰家，千山抱虛碧。",
            "門開猿鳥路，殿鎖烟霞積。",
            "老木森回溪，飛湍自淙激。",
            "曾無車馬到，絕境閒今昔。",
            "逍遙賢大夫，肯此携佳客。",
            "鳴騶清曉來，歸時日常昃。",
            "不使訟庭空，誰能傲泉石。"
        ],
        "title": "翠雲山",
        "id": "888d8b6e-64d1-47a4-bd02-956ea91eccbb"
    },
    {
        "author": "王雱",
        "paragraphs": [
            "杜家園上好花時，尚有梅花三兩枝。",
            "日暮欲歸巖下宿，爲貪香雪故來遲。"
        ],
        "title": "詩一首",
        "id": "f55fc04b-a5ea-41de-85fe-4cb22ba693da"
    },
    {
        "author": "王雱",
        "paragraphs": [
            "君心莫厭頻歡樂，請看雲間日西入。"
        ],
        "title": "句",
        "id": "0c67042a-40ce-486b-b249-004a7ef04739"
    },
    {
        "author": "釋從悅",
        "paragraphs": [
            "耳目一何清，端居幽谷裏。",
            "秋風入古松，秋月生寒水。",
            "衲僧於此更求真，兩箇猢猻垂四尾。"
        ],
        "title": "偈  其一",
        "id": "7732308e-7c81-45cc-8cb6-243440ff4f91"
    },
    {
        "author": "釋從悅",
        "paragraphs": [
            "常居物外度清時，牛上橫將竹笛吹。",
            "一曲自幽山自綠，此情不與白雲知。"
        ],
        "title": "偈  其二",
        "id": "101f6c6b-acb4-42a5-8d2b-02a144d5c20c"
    },
    {
        "author": "釋從悅",
        "paragraphs": [
            "無法亦無心，無心復何捨。",
            "要真盡屬真，要假全歸假。",
            "平地上行船，虛空裏走馬。",
            "九年面壁人，有口還如啞。"
        ],
        "title": "偈  其三",
        "id": "b7bc2f9a-1237-41f1-9ecd-f3cc7447a4ab"
    },
    {
        "author": "釋從悅",
        "paragraphs": [
            "夜夜抱佛眠，朝朝還共起。",
            "起坐鎮相隨，語默同居止。",
            "欲識佛去處，祇這語聲是。"
        ],
        "title": "偈  其四",
        "id": "15d307d0-63d2-4050-a697-1d127fda2954"
    },
    {
        "author": "釋從悅",
        "paragraphs": [
            "四十有八，聖凡盡殺。",
            "不是英雄，龍安路滑。"
        ],
        "title": "辭衆偈",
        "id": "50f598c1-17eb-4b21-87d6-49de6a1b73cc"
    },
    {
        "author": "黄炎",
        "paragraphs": [
            "獻議條陳十五事，輸錢歲減二千緡。",
            "備員出宰當求瘼，忤旨監司竟累身。"
        ],
        "title": "罷雁門令後作",
        "id": "14682699-8a71-4d9e-88e5-b7659f940c85"
    },
    {
        "author": "梁彥深",
        "paragraphs": [
            "高僧升座息塵埃，萬慮都忘智眼開。",
            "今日□□□□□，□知宿世有緣來。"
        ],
        "title": "贈靈岩元長老",
        "id": "3b0fce02-858a-4921-b774-43e34e319a09"
    },
    {
        "author": "何執中",
        "paragraphs": [
            "曲檻小欄干，登臨咫尺間。",
            "望隨流水遠，高共白雲閑。",
            "亭栢僧歸路，江楓客渡灣。",
            "覺來生羽翼，疑是夢中還。"
        ],
        "title": "巾山廣軒",
        "id": "bb8bcc65-736b-4e71-bdd0-23c181654a85"
    },
    {
        "author": "何執中",
        "paragraphs": [
            "焚修六七齡，內外已圓成。",
            "教相論因果，冥心契死生。",
            "紙窗應自白，花砌本無情。",
            "燕坐觀浮世，誰非走利名。"
        ],
        "title": "題壽師塔南軒",
        "id": "014f2946-8a0d-460f-ab1e-adb65c3340ee"
    },
    {
        "author": "何執中",
        "paragraphs": [
            "香山寂寂聽因緣。"
        ],
        "title": "句",
        "id": "ff6ee521-5184-4b7d-9e26-68bd29d4fead"
    },
    {
        "author": "陳次升",
        "paragraphs": [
            "土精成石石成星，屈曲安排天北形。",
            "自是山遊玩物者，依稀信步踏蒼冥。"
        ],
        "title": "北斗岐山",
        "id": "e3937c30-8872-40ea-a74f-880596e7f331"
    },
    {
        "author": "吳安持",
        "paragraphs": [
            "嶺表騷然避賊鋒，番禺當此每從容。",
            "故知封豕非無意，自是金城不可攻。",
            "海嶠百年忻受賜，承明三接正酬庸。",
            "山陰豈足勞公久，能活千人尚有封。"
        ],
        "title": "送程給事知越州",
        "id": "33e9e44d-062f-457c-b914-2d6f8b4539f8"
    },
    {
        "author": "吳安持",
        "paragraphs": [
            "翰林墨客奏封章，天子欣然幸國庠。",
            "綵仗六龍初擁路，青衿三舍已重修。",
            "隆儒共慶賢堯舜，訪道誰知應帝王。",
            "附鳳騫淵皆法從，獨慚由也亦升堂。"
        ],
        "title": "駕幸太學倡和",
        "id": "6042d109-2e6a-46b3-aeac-201e00467faa"
    },
    {
        "author": "張會宗",
        "paragraphs": [
            "人中令德居高地，天下精藍占好山。",
            "四絕名標清世上，十方僧聚白雲間。",
            "二龍珠照看經靜，雙鶴泉供洗鉢閒。",
            "早晚利榮韁鎖脫，性通三教叩禪關。"
        ],
        "title": "留題贈靈巖鑒公禪師",
        "id": "88de3813-5496-4d99-9fd6-7168812f6803"
    },
    {
        "author": "王孝先",
        "paragraphs": [
            "小亭高古占城闉，地迥全無一點塵。",
            "時有行雲自來去，晚來施雨欲留人。"
        ],
        "title": "題通雲亭",
        "id": "37c8eb93-e931-4b5a-82a9-2b555fa7c45c"
    },
    {
        "author": "韓宗古",
        "paragraphs": [
            "雲居古道場，縹緲若化土。",
            "西有卧龍洞，傳聞結庵住。",
            "曉日射寒巖，翠光入窗戶。"
        ],
        "title": "贈佛印禪師",
        "id": "91af0014-7e08-4763-b909-260facf72642"
    },
    {
        "author": "韓宗古",
        "paragraphs": [
            "東渡吳江景氣清，拂雲樓閣會稽城。",
            "乍辭青瑣雙旌擁，重駕朱轓駟馬迎。",
            "應笑買臣夸郡邸，還同嚴助厭承明。",
            "茂林脩竹山陰地，何日陪公載酒行。"
        ],
        "title": "送程給事知越州",
        "id": "25ba9e55-3073-4670-8c07-0a70467715b1"
    },
    {
        "author": "孫昌齡",
        "paragraphs": [
            "突兀軒楹氣象豪，使君携客共遊遨。",
            "坐來面揖湖山勝，行處深騰日月高。",
            "隠約壺中露蓬島，分明海上涌金鼇。",
            "宜酬絕景頻吟醉，况是東南暫擁旄。"
        ],
        "title": "和孔司封題蓬萊閣",
        "id": "40271d68-3b21-42ab-9262-3bac0cd54fe3"
    },
    {
        "author": "孫昌齡",
        "paragraphs": [
            "白狼去後桑田出，仙女昇來洞府閑。"
        ],
        "title": "句",
        "id": "e72daa56-4a94-45d7-860c-affaa157dc55"
    },
    {
        "author": "張佑",
        "paragraphs": [
            "蟹黄鹽滿箸，熊白軟加籩。"
        ],
        "title": "句",
        "id": "0c5d159b-ded7-4f3c-9175-74860c7a6351"
    },
    {
        "author": "陽孝本",
        "paragraphs": [
            "連日陰雲拂曉開，歡聲九族一時來。",
            "江山奇秀渾如畫，鼓樂喧闐却似雷。",
            "三爵香醪澆故壠，滿天春色絕纖埃。",
            "自從菲德叨榮甚，八行初從帝里來。"
        ],
        "title": "大觀二年戊子三月二十九日請假祀墳和族人升之韵",
        "id": "5a64602e-7d77-42cb-bf5c-3bd52dafdf78"
    },
    {
        "author": "陽孝本",
        "paragraphs": [
            "六槐何日起商巖，未許蟠龍卧碧潭。",
            "天下蒼生還有待，郡中善政却無慚。",
            "錦囊珠玉成咳唾，綺席風雲出笑談。",
            "千載通天蒙品藻，恐教虛譽滿江南。"
        ],
        "title": "步韵奉酬林郡守二首  其一",
        "id": "3602dbfa-5047-4663-8e5c-cde88e5e6b3b"
    },
    {
        "author": "陽孝本",
        "paragraphs": [
            "家世中條舊素貧，塵編堆積漫繽紛。",
            "未甘末俗成虛老，却笑勞生漫逐群。",
            "爲愛嚴陵灘上月，還思巢父嶺頭雲。",
            "閭閻莫怪衡門陋，旌節曾來有使君。"
        ],
        "title": "步韵奉酬林郡守二首  其二",
        "id": "6b4de193-651d-4f00-8e81-fd2c14d5dedb"
    },
    {
        "author": "劉次莊",
        "paragraphs": [
            "桃花雨過碎紅飛，半逐溪流半染泥。",
            "何處飛來雙燕子，一時銜在畫梁西。"
        ],
        "title": "敷淺原見桃花",
        "id": "d31941d7-b462-49da-8a35-bcb6f74cb3d3"
    },
    {
        "author": "劉次莊",
        "paragraphs": [
            "翠眉連娟舞袖長，春風自對理容妝。",
            "染絲繡作雙鴛鴦，欲飛不飛在羅裳。",
            "耳中明月珠，肘後錦香囊。",
            "憑高欲有寄，所寄在遠方。",
            "追風還君立路傍，豈不有地能相當，請著一鞭塵土黄。"
        ],
        "title": "塵土黄",
        "id": "6c6d5443-c4c1-401e-8b03-38933479deeb"
    },
    {
        "author": "劉次莊",
        "paragraphs": [
            "妾本倡家子，笄鬟擅容止。",
            "名隸倡籍中，生倡即倡死。",
            "物勢本從權，情恩亦遂遷。",
            "一朝官長怒，獨抱錦衾眠。",
            "日暮倚高樓，青絲繫白馬。",
            "豈不謝慇懃，汪汪淚盈把。",
            "萬感自有因，無容遽相親。",
            "請君促金勒，妾願看飛塵。"
        ],
        "title": "塵土黄 譯",
        "id": "42c77483-12ef-4dc6-a3ca-f1e85f46afd3"
    },
    {
        "author": "劉次莊",
        "paragraphs": [
            "春臺女兒似紅玉，曾奉當筵柘枝曲。",
            "舞成早自得癡名，更傍春風情不足。",
            "客携黄金欲有贈，多在鄰家賭雙陸。",
            "近從新官作顔面，祇得低心隨所欲。",
            "自知久去非所安，夜半東門車特碌。",
            "秀闕芙蓉潭畔起，每向波間得雙鯉。",
            "水流却上大應難，惟有孤懷似潭水。",
            "一騎翩翩錦臂鞲，紅羅百丈作纏頭。",
            "爲言聞得琵琶怨，當門下馬欲登樓。",
            "莫登樓，君馬駭。",
            "無限朱簾薰好香，城北城南無一瞬。"
        ],
        "title": "塵土黄 箋",
        "id": "b716185f-c30b-4770-aef0-110481f89704"
    },
    {
        "author": "劉次莊",
        "paragraphs": [
            "髻插幽蘭花，手把菖蒲葉。",
            "漁郎偷語人，云是江神妾。",
            "江神昨日鼓雲濤，開帆拍天上千艘。",
            "吳洲女兒弄春水，浪濕船頭紅綿袍。"
        ],
        "title": "江神詞",
        "id": "69f6286d-c6e9-4767-ab04-20df03670697"
    },
    {
        "author": "劉次莊",
        "paragraphs": [
            "斂袂出明光，琵琶道路長。",
            "初聞胡騎語，未解漢宮妝。",
            "薄命隨塵土，元功屬廟堂。",
            "蛾眉如有用，慚媿羽林郎。"
        ],
        "title": "王昭君",
        "id": "78954d7f-7cc0-4d68-8407-12487827816f"
    },
    {
        "author": "晁端稟",
        "paragraphs": [
            "吏部甕閒眠，先生窗下卧。",
            "夜偷綠醑飲，晝喜清風過。",
            "人爲清風快於酒，擺落煩襟洗塵垢。",
            "吾知醉寢勝閑睡，可以寄天真兮忘世累。",
            "溝瀆超江漢，幕席視天地。",
            "蝴蝶不知緣變化，黄粱未熟虛營利。",
            "從來閑處得閑樂，何者功成與名遂。",
            "隴西夫子稱世賢，世家自是酒中仙。",
            "作亭占得松陵地，東坡名之爲醉眠。",
            "醉復眠兮眠復醉，頤養鄒軻浩然氣。",
            "賢人爲濁聖人清，昏昏夢寐都忘形。",
            "花影滿身猶未覺，竹風吹面不知醒。",
            "憶昔樂天貪醉吟，吟哦未免勞其心。",
            "不如醉睡了無事，其樂陶陶得趣深。",
            "我身走塵埃，羈鞅殊未息。",
            "有所思兮在高軒，欲往從之路艱塞。",
            "無緣一榻同醉眠，空禿千毫揮醉筆。"
        ],
        "title": "醉眠亭",
        "id": "ac67246c-9996-4317-ac44-1597703834d3"
    },
    {
        "author": "晁端稟",
        "paragraphs": [
            "琅邪山色連雲綠，煙樹參差裹巖谷。",
            "幽香爛熳四時花，翠影交加萬竿竹。"
        ],
        "title": "琅邪山",
        "id": "76adb827-a7e4-4459-823f-e914b01b7782"
    },
    {
        "author": "晁端稟",
        "paragraphs": [
            "物外林泉靜，閑中日月長。",
            "清風颯然至，可以傲羲皇。"
        ],
        "title": "清風亭",
        "id": "2d46c47d-a23b-4fe5-86ea-ee9536b67f84"
    },
    {
        "author": "晁端稟",
        "paragraphs": [
            "曉風吹落秋泉聲，夜雨洗出秋山色。",
            "上有樓臺深翠微，可惜丹青圖不得。"
        ],
        "title": "翠微亭",
        "id": "fac47497-2f7c-4613-8022-43bd52ff2b8a"
    },
    {
        "author": "晁端稟",
        "paragraphs": [
            "地與市朝遠，雲藏山水深。",
            "長令有心者，到此自無心。"
        ],
        "title": "無心亭",
        "id": "ce4bcabb-4202-4673-a31e-fd16c185a49d"
    },
    {
        "author": "黄大臨",
        "paragraphs": [
            "一溪婉婉如平篆，四野青青似畫圖。",
            "阮客放船迷洞府，化人携袂到清都。",
            "山中安用名丞相，天下於今得廣居。",
            "我即其間構宮室，預愁帝夢有華胥。"
        ],
        "title": "雙井敝廬之東得勝地一區長林巨麓危峰四環泉甘土肥可以結茅菴居是在寅山之頦命曰寅菴喜成四詩遠寄魯直可同魏都士人共和之  其一",
        "id": "5c1648a1-ccf8-45bb-8f03-182bcea668a4"
    },
    {
        "author": "黄大臨",
        "paragraphs": [
            "山前有路到華胥，下即乾坤極海隅。",
            "西接洞庭開曉楚，東傾彭蠡浸晴吳。",
            "四時更代觀形化，萬物推移見尾閭。",
            "此世人人少閑暇，每携樽酒自看書。"
        ],
        "tags": [
            "洞庭湖"
        ],
        "title": "雙井敝廬之東得勝地一區長林巨麓危峰四環泉甘土肥可以結茅菴居是在寅山之頦命曰寅菴喜成四詩遠寄魯直可同魏都士人共和之  其二",
        "id": "89592641-ad7a-473b-9667-5d0fdaaf72a2"
    },
    {
        "author": "黄大臨",
        "paragraphs": [
            "手把齊民種蒔書，莎衫臺笠事耘鋤。",
            "夏栽醉竹餘千个，春糞辰瓜滿百區。",
            "早秫旋舂嘗麴藥，新粱炊熟自樵蘇。",
            "日西杖屨行山口，招得鄰丁作飲徒。"
        ],
        "title": "雙井敝廬之東得勝地一區長林巨麓危峰四環泉甘土肥可以結茅菴居是在寅山之頦命曰寅菴喜成四詩遠寄魯直可同魏都士人共和之  其三",
        "id": "9aa0bdce-fe02-46e2-b670-74b051b56fb3"
    },
    {
        "author": "黄大臨",
        "paragraphs": [
            "招得鄰丁作飲徒，山家肴蔬蓋胥疏。",
            "就根煨笋連黄籜，和蒂栽瓜带綠鬚。",
            "羹熟澤中親射雁，膾成溪上自罾魚。",
            "遠懷羊仲荒三徑，能似林間今日無。"
        ],
        "title": "雙井敝廬之東得勝地一區長林巨麓危峰四環泉甘土肥可以結茅菴居是在寅山之頦命曰寅菴喜成四詩遠寄魯直可同魏都士人共和之  其四",
        "id": "69e979b7-d403-48a1-bfa7-e1533d41e070"
    },
    {
        "author": "黄大臨",
        "paragraphs": [
            "鐘鼎功名淹管庫，朝廷翰墨寫風煙。",
            "遙知道院頗岑寂，定是壺中第幾天。",
            "歷下笑談漫一夢，江南消息又餘年。",
            "動心忍性非無意，吏部如今信大顛。"
        ],
        "title": "奉寄子由",
        "id": "59426718-eedc-440d-8730-8d92e39367ac"
    },
    {
        "author": "黄大臨",
        "paragraphs": [
            "尺五攀天天慘顔，鹽煙溪瘴鎖諸蠻。",
            "平生夢亦未嘗處，聞有鴉飛不到山。",
            "風黑馬嘶馿瘦嶺，日黄人度鬼門關。",
            "黔南此去無多遠，想在夕陽猿嘯間。"
        ],
        "title": "題哥羅驛竹枝詞",
        "id": "e270dba7-a53a-4a20-a1ef-cda7a1673b85"
    },
    {
        "author": "黄大臨",
        "paragraphs": [
            "桄榔笋白映玉箸，椰子酒清宜具觴。",
            "市井衣裘半夷夏，陰晴朝暮變炎凉。",
            "莫推月色共千里，不寄江南書一行。",
            "無頼笳聲上雲漢，曉來偏繞九回腸。"
        ],
        "title": "留別",
        "id": "782476e7-a329-47de-af70-9f8d0b8bd4a0"
    },
    {
        "author": "黄大臨",
        "paragraphs": [
            "路入前村信馬行，野花香好不知名。",
            "官卑無補公家事，時向田家問耦耕。"
        ],
        "title": "入萍鄉道中",
        "id": "e8ff59b4-9beb-405d-b1ec-135b8c7a7371"
    },
    {
        "author": "黄大臨",
        "paragraphs": [
            "南山占相去，方石爲誰存。"
        ],
        "title": "句  其一",
        "id": "5a6cba6b-c106-4426-a286-eb5a37ad78f0"
    },
    {
        "author": "黄大臨",
        "paragraphs": [
            "虎子養溪魚。"
        ],
        "title": "句  其二",
        "id": "663626eb-551f-4ca5-8cb2-64417a0fc590"
    },
    {
        "author": "黄大臨",
        "paragraphs": [
            "急雪鶺鴒相並影，驚風鴻雁不成行。"
        ],
        "title": "句  其三",
        "id": "574943ff-633f-400e-9b8d-bb83c2adacec"
    },
    {
        "author": "黄庭堅",
        "paragraphs": [
            "江梅有佳實，託根桃李場。",
            "桃李終不言，朝露借恩光。",
            "孤芳忌皎潔，冰雪空自香。",
            "古來和鼎實，此物升廟廊。",
            "歲月坐成晚，烟雨青已黄。",
            "得升桃李盤，以遠初見嘗。",
            "終然不可口，擲置官道傍。",
            "但使本根在，棄捐果何傷。"
        ],
        "title": "古詩二首上蘇子瞻  其一",
        "id": "3bc632ad-d8e1-406e-bc55-188eea80d13e"
    },
    {
        "author": "黄庭堅",
        "paragraphs": [
            "青松出澗壑，十里聞風聲。",
            "上有百尺絲，下有千歲苓。",
            "自性得久要，爲人制頹齡。",
            "小草有遠志，相依在平生。",
            "醫和不並世，深根且固蒂。",
            "人言可醫國，可用太早計。",
            "小大材則殊，氣味固相似。"
        ],
        "title": "古詩二首上蘇子瞻  其二",
        "id": "95855830-e662-48e8-9ab1-56787bacc4b9"
    },
    {
        "author": "黄庭堅",
        "paragraphs": [
            "青州從事難再得，牆底數樽猶未眠。",
            "商略督郵風味惡，不堪持到蛤蜊前。"
        ],
        "title": "醇道得蛤蜊復索舜泉舜泉已酌盡官醖不堪不敢送",
        "id": "12717ad9-76f2-4999-8eae-4957c77a999c"
    },
    {
        "author": "黄庭堅",
        "paragraphs": [
            "五更歸夢常苦短，一寸客愁無奈多。",
            "慈母每占烏鵲喜，家人應賦扊扅歌。"
        ],
        "title": "次韵王穉川客舍二首  其一",
        "id": "e9a9f00d-f798-4e59-bcf0-172975ad3d10"
    },
    {
        "author": "黄庭堅",
        "paragraphs": [
            "身如病鶴翅翎短，心似亂絲頭緒多。",
            "此曲朱門歌不得，湖南湖北竹枝歌。"
        ],
        "title": "次韵王穉川客舍二首  其二",
        "id": "d7209f59-04f2-40b5-8f4e-9fc30d03aae7"
    },
    {
        "author": "黄庭堅",
        "paragraphs": [
            "花上盈盈人不歸，棗下纂纂實已垂。",
            "臘雪在時聽馬嘶，長安城中花片飛。"
        ],
        "title": "欵乃歌二章戲王穉川  其一",
        "id": "9cafd3e0-2a22-448c-a235-c5acd57cddc8"
    },
    {
        "author": "黄庭堅",
        "paragraphs": [
            "從師學道魚千里，蓋世成功黍一炊。",
            "日日倚門人不見，看盡林烏反哺兒。"
        ],
        "title": "欵乃歌二章戲王穉川  其二",
        "id": "f6a26081-89a5-44ea-8976-30488d52e4bd"
    },
    {
        "author": "黄庭堅",
        "paragraphs": [
            "諸葛見益州，釋耒答三顧。",
            "川流恨未平，武功原上路。",
            "杜微對諸葛，輿致但求去。",
            "傾心倚經綸，坐上漫書疏。",
            "白鷗渺蒹葭，霜鶻在指呼。",
            "借問諸葛公，如何迎主簿。"
        ],
        "title": "詠史呈徐仲車",
        "id": "158ad3f2-300f-4421-9ded-7f56341e39dc"
    },
    {
        "author": "黄庭堅",
        "paragraphs": [
            "潛魚願深渺，淵明無由逃。",
            "彭澤當此時，沈冥一世豪。",
            "司馬寒如灰，禮樂卯金刀。",
            "歲晚以字行，更始號元亮。",
            "凄其望諸葛，骯髒猶漢相。",
            "時無益州牧，指揮用諸將。",
            "平生本朝心，歲月閱江浪。",
            "空餘詩語工，落筆九天上。",
            "向來非無人，此友獨可尚。",
            "屬予剛制酒，無用酌杯盎。",
            "欲招千載魂，斯文或宜當。"
        ],
        "tags": [
            "写人",
            "赞美",
            "写人诗"
        ],
        "title": "宿舊彭澤懷陶令",
        "id": "31e3730d-fb89-44d8-a8e4-bb41dc5fb1ec"
    },
    {
        "author": "黄庭堅",
        "paragraphs": [
            "司命無心播物，祖師有記傳衣。",
            "白雲橫而不度，高鳥倦而猶飛。"
        ],
        "title": "題山谷石牛洞",
        "id": "3ab8d1fa-0a0a-481a-8294-cee80bb01ad5"
    },
    {
        "author": "黄庭堅",
        "paragraphs": [
            "徐老海棠巢上，王翁主簿峰菴。",
            "梅蘤破顔冰雪，綠叢不見黄甘。"
        ],
        "title": "題灊峰閣",
        "id": "a7c16db2-1551-4362-bd8a-3f7d91118fee"
    },
    {
        "author": "黄庭堅",
        "paragraphs": [
            "昨夢黄粱半熟，立談白璧一雙。",
            "驚鹿要須野草，鳴鷗本願秋江。"
        ],
        "title": "次韵公擇舅",
        "id": "bfb69e91-c448-4fe7-a55b-01b7bbede2d4"
    },
    {
        "author": "黄庭堅",
        "paragraphs": [
            "蓮實大如指，分甘念母慈。",
            "共房頭𧥄𧥄，更深兄弟思。",
            "實中有幺荷，拳如小兒手。",
            "令我憶衆雛，迎門索梨棗。",
            "蓮心正自苦，食苦何能甘。",
            "甘餐恐腊毒，素食則懷慙。",
            "蓮生淤泥中，不與泥同調。",
            "食蓮誰不甘，知味良獨少。",
            "吾家雙井塘，十里秋風香。",
            "安得同袍子，歸製芙蓉裳。"
        ],
        "title": "贛上食蓮有感",
        "id": "8adbdebc-6053-4d55-a19e-d682897465ce"
    },
    {
        "author": "黄庭堅",
        "paragraphs": [
            "黄落山川知晚秋，小蟲催女獻功裘。",
            "老松閱世卧雲壑，挽著滄江無萬牛。"
        ],
        "title": "秋思寄子由",
        "id": "8aabb4b8-358f-41ca-863e-fed96f37cb8e"
    },
    {
        "author": "黄庭堅",
        "paragraphs": [
            "利欲薰心，隨人翕張。",
            "國好駿馬，盡爲王良。",
            "不有德人，俗無津梁。",
            "德人天遊，秋月寒江。",
            "映徹萬物，玲瓏八窗。",
            "于愛欲泥，如蓮生塘。",
            "處水超然，出泥而香。",
            "孔竅穿穴，明冰其相。",
            "維乃根華，其本含光。",
            "大雅次翁，用心不忘。",
            "日問月學，旅人念鄉。",
            "能如斯蓮，汔可小康。",
            "在俗行李，密密堂堂。",
            "觀物慈哀，涖民愛莊。",
            "成功萬年，付之面牆。",
            "草衣石質，與世低昂。"
        ],
        "title": "贈別李次翁",
        "id": "a32f3743-24df-49e8-8e3c-6b77fe48a22b"
    },
    {
        "author": "黄庭堅",
        "paragraphs": [
            "桑蠶作繭自纏裹，蛛蝥結網工遮邏。",
            "燕無居舍經始忙，蝶爲風光勾引破。",
            "老鶬銜石宿水飲，穉蜂趨衙供蜜課。",
            "鵲傳吉語安得閒，雞催晨興不敢卧。",
            "氣陵千里蠅附驥，枉過一生蟻旋磨。",
            "蝨聞湯沸尚血食，雀喜宮成自相賀。",
            "晴天振羽樂蜉蝣，空穴祝兒成蜾蠃。",
            "蛣蜣轉丸賤蘇合，飛蛾赴燭甘死禍。",
            "井邊蠹李螬苦肥，枝頭飲露蟬常餓。",
            "天螻伏隙錄人語，射工含沙須影過。",
            "訓狐啄屋真行怪，蠨蛸報喜太多可。",
            "鸕鷀密伺魚蝦便，白鷺不禁塵土涴。",
            "絡緯何嘗省機織，布穀未應勤種播。",
            "五技鼯鼠笑鳩拙，百足馬蚿憐鼈跛。",
            "老蚌胎中珠是賊，醯雞甕裏天幾大。",
            "螳螂當轍恃長臂，熠燿宵行矜照火。",
            "提壺猶能勸沽酒，黄口只知貪飯顆。",
            "伯勞饒舌世不問，鸚鵡纔言便關鏁。",
            "春蛙夏蜩更嘈雜，土蚓壁蟫何碎瑣。",
            "江南野水碧于天，中有白鷗閒似我。"
        ],
        "title": "演雅",
        "id": "ca70477c-533c-4170-a77f-4ceae73e3ffd"
    },
    {
        "author": "黄庭堅",
        "paragraphs": [
            "南村北村雨一犁，新婦餉姑翁哺兒。",
            "田中啼鳥自四時，催人脫袴著新衣。",
            "著新替舊亦不惡，去年租重無袴著。"
        ],
        "title": "戲和答禽語",
        "id": "0edb5609-cd61-43c7-b757-33e75e1cba0e"
    },
    {
        "author": "黄庭堅",
        "paragraphs": [
            "高居大士是龍象，草堂丈人非熊羆。",
            "不逢壞衲乞香飯，唯見白頭垂釣絲。",
            "鴛鴦終日愛水鏡，菡萏晚風彫舞衣。",
            "開徑老禪來煮茗，還尋密竹逕中歸。"
        ],
        "title": "贈鄭交",
        "id": "6d59c9c7-fc79-440b-8475-a96dd986519f"
    },
    {
        "author": "黄庭堅",
        "paragraphs": [
            "無心經世網，有道藏丘山。",
            "養生息天黥，藝木印歲寒。",
            "德人牆九仞，强學窺一斑。",
            "張侯大雅質，結髮闖儒關。",
            "奇贏或諧偶，老大嘗艱難。",
            "築亭上雲雨，日月轉朱欄。",
            "牀敷聽萬籟，我家頗寬閒。",
            "牧牛有坦途，亡羊自多端。",
            "市聲鏖午枕，常以此心觀。"
        ],
        "title": "平陰張澄居士隠處三詩 仁亭",
        "id": "8dfae8eb-f928-4c9e-bf39-bc1f4d22d40c"
    },
    {
        "author": "黄庭堅",
        "paragraphs": [
            "舂糧出求仁，行李彌宇宙。",
            "久客渺愁人，馬饑僕夫瘦。",
            "歸來一丘中，萬事不改舊。",
            "禾黍鋤其驕，牛羊鞭在後。",
            "隠几天籟寒，六鑿忽通透。"
        ],
        "title": "平陰張澄居士隠處三詩 復庵",
        "id": "b30b484a-6314-4077-b8b0-a1a509f4ad90"
    },
    {
        "author": "黄庭堅",
        "paragraphs": [
            "水德通萬物，發源會時亨。",
            "伏坎非心願，成川且意行。",
            "栖遲林丘下，欲濯無塵纓。",
            "杖藜逢載酒，一瓢酌餘清。"
        ],
        "title": "平陰張澄居士隠處三詩 亨泉",
        "id": "118a2b94-89a5-48b0-9919-d15abb881289"
    },
    {
        "author": "黄庭堅",
        "paragraphs": [
            "河外吹沙塵，江南水無津。",
            "骨肉常萬里，寄聲何由頻。",
            "我隨簡書來，顧影將一身。",
            "留我左右手，奉承白頭親。",
            "小邦王事略，蟲鳥聲無人。",
            "王甥解鞍馬，夜語雞喚晨。",
            "母慈家人肥，女惠男垂紳。",
            "有田爲酒事，豚韭及秋春。",
            "生涯得如此，舊學更光新。",
            "索去何草草，小留慰艱勤。",
            "百年才一炊，六籍經幾秦。",
            "要知胸中有，不與迹同陳。",
            "郢人懷妙質，聊欲運吾斤。"
        ],
        "title": "留王郎",
        "id": "ad76102a-1f45-41da-982b-b4f553996bab"
    },
    {
        "author": "黄庭堅",
        "paragraphs": [
            "酌君以蒲城桑落之酒，泛君以湘纍秋菊之英。",
            "贈君以黟川點漆之墨，送君以陽關墮淚之聲。",
            "酒澆胸次之壘塊，菊制短世之頹齡。",
            "墨以傳萬古文章之印，歌以寫一家兄弟之情。",
            "江山千里俱頭白，骨肉十年終眼青。",
            "連牀夜語雞戒曉，書囊無底談未了。",
            "有功翰墨乃如此，何恨遠別音書少。",
            "炊沙作糜終不飽，鏤冰文章費工巧。",
            "要須心地收汗馬，孔孟行世日杲杲。",
            "有弟有弟力持家，婦能養姑供珍鮭。",
            "兒大詩禮女絲麻，公但讀書煮春茶。"
        ],
        "tags": [
            "送别",
            "写人",
            "劝慰",
            "赞美"
        ],
        "title": "送王郎",
        "id": "221216a8-09c5-469b-9f3b-e726bbd28744"
    },
    {
        "author": "黄庭堅",
        "paragraphs": [
            "黄濁歸大壑，漣漪遶重城。",
            "西風一橫笛，金氣與高明。",
            "歸鴉度晚景，落雁带邊聲。",
            "平生知音處，別離空復情。"
        ],
        "title": "次韵劉景文登鄴王臺見思五首  其一",
        "id": "f02c924a-3774-41d3-9d65-bc9f0a6bac4c"
    },
    {
        "author": "黄庭堅",
        "paragraphs": [
            "舊時劉子政，憔悴鄴王城。",
            "把筆已頭白，見書猶眼明。",
            "平原秋樹色，沙麓暮鐘聲。",
            "歸雁南飛盡，無因寄此情。"
        ],
        "title": "次韵劉景文登鄴王臺見思五首  其二",
        "id": "f296e57e-7c03-4d0d-adf2-b56b0cd9ff0c"
    },
    {
        "author": "黄庭堅",
        "paragraphs": [
            "繫匏兩相憶，極目十餘城。",
            "積潦干斗極，山河皆夜明。",
            "白璧按劍起，朱絃流水聲。",
            "乖逢四時爾，木石了無情。"
        ],
        "title": "次韵劉景文登鄴王臺見思五首  其三",
        "id": "2d78c967-0923-49d8-8c2b-0f36a3213fa5"
    },
    {
        "author": "黄庭堅",
        "paragraphs": [
            "茗花浮曾坑，酒泛酌宜城。",
            "路尋西九曲，人似漢三明。",
            "千戶非無相，五言空有聲。",
            "何時郭池晚，照影寫閒情。"
        ],
        "title": "次韵劉景文登鄴王臺見思五首  其四",
        "id": "b730c62c-345c-40c9-8b16-45105d658a53"
    },
    {
        "author": "黄庭堅",
        "paragraphs": [
            "公詩如美色，未嫁已傾城。",
            "嫁作蕩子婦，寒機泣到明。",
            "綠琴蛛網徧，絃絕不成聲。",
            "想見鴟夷子，江湖萬里情。"
        ],
        "title": "次韵劉景文登鄴王臺見思五首  其五",
        "id": "e8246a71-030a-4a82-ade6-9763eacfd3ff"
    },
    {
        "author": "黄庭堅",
        "paragraphs": [
            "佳眠未知曉，屋角聞晴哢。",
            "萬事頗忘懷，猶牽故人夢。",
            "采蘭秋蓬深，汲井短綆凍。",
            "起看冥飛鴻，乃見天宇空。",
            "甚念故人寒，誰省機與綜。",
            "在者天一方，日月老賓送。",
            "往者不可言，古柏守翁仲。"
        ],
        "title": "次韵吳宣義三徑懷友",
        "id": "557f7f71-5762-40b7-af5e-45e541d8ac06"
    },
    {
        "author": "黄庭堅",
        "paragraphs": [
            "劉郎才力耐百戰，蒼鷹下韝秋未晚。",
            "千里荷戈防犬羊，十年讀書厭藜莧。",
            "試尋北産汗血駒，莫殺南飛寄書雁。",
            "人生有祿親白頭，可能一日無甘饌。"
        ],
        "title": "送劉季展從軍雁門二首  其一",
        "id": "abd2b2f9-cafd-4c5a-9319-884ba8018a6c"
    },
    {
        "author": "黄庭堅",
        "paragraphs": [
            "石趺谷中玉子瘦，金剛窟前藥草肥。",
            "仙家耕耘成白璧，道人煮掘起風痱。",
            "絳囊璀璨思盈斗，竹畚香甘要百圍。",
            "到官莫道無來使，日日北風鴻雁歸。"
        ],
        "title": "送劉季展從軍雁門二首  其二",
        "id": "480b34e8-f35d-43a5-9ab2-cc0020aa6f3d"
    },
    {
        "author": "黄庭堅",
        "paragraphs": [
            "仲蔚蓬蒿宅，宣城詩句中。",
            "人賢忘巷陋，境勝失途窮。",
            "寒葅書萬卷，零亂剛直胸。",
            "偃蹇勳業外，嘯歌山水重。",
            "晨雞催不起，擁被聽松風。"
        ],
        "title": "題宛陵張待舉曲肱亭",
        "id": "b9d1228d-fc39-4c54-b60e-39c27baaa4c3"
    },
    {
        "author": "黄庭堅",
        "paragraphs": [
            "交游二十年，義等親骨肉。",
            "風雨漂我巢，公亦未有屋。",
            "寄聲來問安，足音到空谷。",
            "我家輦轂下，薪桂炊白玉。",
            "在官與影俱，衣綻髮曲局。",
            "天機行日月，春事勤草木。",
            "念公篤行李，野飯中道宿。",
            "驚沙卷旍旗，烏尾城角謖。",
            "騷騷家治具，夫子且歸沐。",
            "作書寄後乘，爲我遣臣僕。",
            "起居太夫人，并問相與睦。"
        ],
        "title": "寄裴仲謨",
        "id": "58c2af3e-c7e3-48db-a4fe-f8cf882dc3ef"
    },
    {
        "author": "黄庭堅",
        "paragraphs": [
            "我居北海君南海，寄雁傳書謝不能。",
            "桃李春風一杯酒，江湖夜雨十年燈。",
            "持家但有四立壁，治病不蘄三折肱。",
            "想得讀書頭已白，隔溪猿哭瘴溪藤。"
        ],
        "tags": [
            "思念",
            "友情"
        ],
        "title": "寄黄幾復",
        "id": "0a724d86-c903-40b8-9598-b152f5f6ce71"
    },
    {
        "author": "黄庭堅",
        "paragraphs": [
            "文思昭日月，神武用雷霆。",
            "制作深垂統，憂勤減夢齡。",
            "孫謀開二聖，末命對三靈。",
            "今代誰班馬，能書汗簡青。"
        ],
        "title": "神宗皇帝挽詞三首  其一",
        "id": "2681c72b-ce02-4599-af87-57e191640112"
    },
    {
        "author": "黄庭堅",
        "paragraphs": [
            "釣築收賢輔，天人與聖能。",
            "輝光唐六典，度越漢中興。",
            "百世神宗廟，千秋永裕陵。",
            "帝鄉無馬跡，空望白雲乘。"
        ],
        "title": "神宗皇帝挽詞三首  其二",
        "id": "99bb4e93-f812-4dce-9ce0-6bc39c9cd1f6"
    },
    {
        "author": "黄庭堅",
        "paragraphs": [
            "昔在基皇極，師臣論九疇。",
            "丘陵忽爲谷，天地不藏舟。",
            "河洛功無憾，幽燕策未收。",
            "嗣皇朝萬國，任姒正興周。"
        ],
        "title": "神宗皇帝挽詞三首  其三",
        "id": "4af2a064-d23a-4ed8-b737-58a078f18c43"
    },
    {
        "author": "黄庭堅",
        "paragraphs": [
            "先皇憑玉几，末命寄元勳。",
            "賓日行黄道，攀髯上白雲。",
            "四時成歲律，五色補天文。",
            "不謂堂堂去，今爲馬鬣墳。"
        ],
        "title": "王文恭公挽詞二首  其一",
        "id": "3f03099d-f0eb-47f4-aa4a-f5e7301351b3"
    },
    {
        "author": "黄庭堅",
        "paragraphs": [
            "宥密深黄閣，光輝極上台。",
            "藏舟移夜壑，華屋落泉臺。",
            "雨紼誰爲挽，寒笳故作哀。",
            "傷心具瞻地，無復衮衣來。"
        ],
        "title": "王文恭公挽詞二首  其二",
        "id": "a4f35add-8b62-4491-bc21-bc1beb775df0"
    },
    {
        "author": "黄庭堅",
        "paragraphs": [
            "矞雲從龍小蒼璧，元豐至今人未識。",
            "壑源包貢第一春，緗奩碾香供玉食。",
            "睿思殿東金井欄，甘露薦椀天開顔。",
            "橋山事嚴庀百局，補衮諸公省中宿。",
            "中人傳賜夜未央，雨露恩光照宮燭。",
            "右丞似是李元禮，好事風流有涇渭。",
            "肯憐天祿校書郎，親敕家庭遣分似。",
            "春風飽識大官羊，不慣腐儒湯餠腸。",
            "搜攪十年燈火讀，令我胸中書傳香。",
            "已戒應門老馬走，客來問字莫載酒。"
        ],
        "title": "謝送碾壑源揀芽",
        "id": "cd451a3f-6151-4961-86c9-30fafa2efab6"
    },
    {
        "author": "黄庭堅",
        "paragraphs": [
            "我持玄圭與蒼璧，以暗投人渠不識。",
            "城南窮巷有佳人，不索賓郎常晏食。",
            "赤銅茗椀雨斑斑，銀粟翻光解破顔。",
            "上有龍文下棋局，探囊贈君諾已宿。",
            "此物已是元豐春，先皇聖功調玉燭。",
            "晁子胸中開典禮，平生自期莘與渭。",
            "故用澆君磊隗胸，莫令鬢毛雪相似。",
            "曲几團蒲聽煮湯，煎成車聲繞羊腸。",
            "雞蘇胡麻留渴羌，不應亂我官焙香。",
            "肥如瓠壺鼻雷吼，幸君飲此勿飲酒。"
        ],
        "title": "以小團龍及半挺贈无咎并詩用前韵爲戲",
        "id": "147a2f8c-dd59-4c22-9be0-79bf2e0002c3"
    },
    {
        "author": "黄庭堅",
        "paragraphs": [
            "西風挽不來，殘暑推不去。",
            "出門厭靴帽，稅駕喜巾屨。",
            "道山鄰日月，清樾深牖戶。",
            "同舍多望郎，閒官無窘步。",
            "少監巖壑姿，宿昔廊廟具。",
            "行趨補衮職，黼黻我王度。",
            "歸休飲熱客，觴豆愆調護。",
            "浩然養靈根，勿藥有神助。",
            "寄聲舊僚屬，訓詁及匕箸。",
            "尚憐費諫紙，玉唾灑新句。",
            "北焙碾玄璧，谷簾煮甘露。",
            "何時臨書几，剝芡談至暮。"
        ],
        "title": "和答外舅孫莘老",
        "id": "a1177134-eb25-47e0-b8f6-946a2fa1cb76"
    },
    {
        "author": "黄庭堅",
        "paragraphs": [
            "炎洲冬無冰，十月雷虺虺。",
            "及春瘧癘行，用人祭非鬼。",
            "巫師司民命，藥石不入市。",
            "溪弩潛發機，土風甚不美。",
            "蘇子卧江南，感歎中夜起。",
            "聞道病在牀，食魚不知旨。",
            "寒暑戰胸中，士窮有如此。",
            "此公天機深，爵祿心已死。",
            "養生遺形骸，觀妙得骨髓。",
            "后皇蒔嘉橘，中歲多成枳。",
            "佳人何時來，爲天啟玉齒。",
            "湔祓瘴霧姿，朝趨去天咫。",
            "諸公轉洪鈞，國器方薦砥。",
            "矢詩寫予心，莊語不加綺。"
        ],
        "title": "次韵定國聞子由卧病績溪",
        "id": "3f560692-62b5-4ceb-8f27-4c83e60b434d"
    },
    {
        "author": "黄庭堅",
        "paragraphs": [
            "種萱盈九畹，蘇子憂國病。",
            "炎蒸卧百戰，山立有餘勁。",
            "斯人廊廟器，不合從遠屏。",
            "江湖摇歸心，毛髮侵老境。",
            "艱難喜歸來，如晴月生嶺。",
            "仍懷阻歸舟，風水蛟鰐橫。",
            "補衮諫官能，用儒吾道盛。",
            "上書詆平津，蠹藁初記省。",
            "至今民社計，非事頰舌競。",
            "方來立本朝，獻納繼晨暝。",
            "人材包新舊，王度濟寬猛。",
            "必開曲突謀，滿慰傾耳聽。",
            "斯文呂與張，泉下亦蘇醒。",
            "天聰四門闢，國勢九鼎定。",
            "身得遭太平，分甘守閒冷。",
            "天津十年面，想見頎而整。",
            "何時及國門，休暇過煮茗。",
            "燒燈留夜語，鴻雁看對影。",
            "但恐張羅地，頗復多造請。",
            "維此禮部公，寒泉甃舊井。",
            "謫去久羸瓶，召還汲修綆。",
            "太任决齋宮，陛下天統慶。",
            "日月進亨衢，經緯寒耿耿。",
            "西走已和戎，南遷無哀郢。",
            "誰言兩逐臣，朝轡天街並。",
            "王子竄炎洲，萬死保軀命。",
            "還家頰故紅，信亦抱淵靜。",
            "稅屋待車音，掃門親帚柄。",
            "行當懷書傳，載酒求是正。",
            "端如嘗橄欖，苦過味方永。"
        ],
        "title": "次韵子由績溪病起被召寄王定國",
        "id": "169cd0df-adab-4c1c-aca5-fb3afb2550a6"
    },
    {
        "author": "黄庭堅",
        "paragraphs": [
            "黄公山下黄雞秋，持節恤刑曾少休。",
            "小人負弩得開道，掃葉張飲林巖幽。",
            "相傳有石非地産，列仙持來自羅浮。",
            "酒酣步出雲雨上，南撫方城西嵩丘。",
            "林端乃見石空洞，猛獸贔屭踞上頭。",
            "鳥道兔迒謀挽致，萬牛不動五丁愁。",
            "道家蓬萊見仙伯，我亦洗湔與清流。",
            "探囊贈研頗宜墨，近出黄山非遠求。",
            "乃知此山自才美，物欲致用當窮搜。",
            "迷邦故令成器晚，不琢元非匠石羞。"
        ],
        "title": "次韵李之純少監惠硯",
        "id": "c9ae9e2b-fbc5-4efc-b1e7-d9d543a3b597"
    },
    {
        "author": "黄庭堅",
        "paragraphs": [
            "藉甚宣城郡，風流數貢毛。",
            "霜林收鴨脚，春網薦琴高。",
            "共理須良守，今年輟省曹。",
            "平生割雞手，聊試發硎刀。"
        ],
        "title": "送舅氏野夫之宣城二首  其一",
        "id": "ab115ed9-5aa9-4d91-9c81-ba60122d630e"
    },
    {
        "author": "黄庭堅",
        "paragraphs": [
            "試說宣城郡，停盃且細聽。",
            "晚樓明宛水，春騎簇昭亭。",
            "䆉稏豐圩戶，桁楊卧訟庭。",
            "謝公歌舞處，時對換鵝經。"
        ],
        "title": "送舅氏野夫之宣城二首  其二",
        "id": "6d8764c3-a486-421a-9cfb-0d83c2058621"
    },
    {
        "author": "黄庭堅",
        "paragraphs": [
            "乃翁知國如知兵，塞垣草木識威名。",
            "敵人開戶玩處女，掩耳不及驚雷霆。",
            "平生端有活國計，百不一試薶九京。",
            "阿兄兩持慶州節，十年騏驎地上行。",
            "潭潭大度如卧虎，邊頭耕桑長兒女。",
            "折衝千里雖有餘，論道經邦正要渠。",
            "妙年出補父兄處，公自才力應時須。",
            "春風旍旗擁萬夫，幕下諸將思草枯。",
            "智名勇功不入眼，可用折箠笞羌胡。"
        ],
        "tags": [
            "写人",
            "期望",
            "送别",
            "赞美",
            "抒怀"
        ],
        "title": "送范德孺知慶州",
        "id": "152b2d0e-cd38-4677-af01-c9b128f7c520"
    },
    {
        "author": "黄庭堅",
        "paragraphs": [
            "掘地與斷木，智不如機舂。",
            "聖人懷餘巧，故爲萬物宗。",
            "世有斲泥手，或不待郢工。",
            "往時王黄州，謀國極匪躬。",
            "朝聞不及夕，百壬避其鋒。",
            "九鼎安盤石，一身轉孤蓬。",
            "浮雲當日月，白髮照秋空。",
            "諸君發蒙耳，汲直與臣同。"
        ],
        "title": "題王黄州墨蹟後",
        "id": "52e65454-1322-4c7b-abe2-4b39c0fd314a"
    },
    {
        "author": "黄庭堅",
        "paragraphs": [
            "大隗七聖迷，許田連城重。",
            "里中多佳樹，與世作梁棟。",
            "市門行清渠，潩水可抱甕。",
            "翬飛城東南，隠几撫羣動。",
            "人境要俱爾，我乃得大用。",
            "烏衣之雲孫，昆弟不好弄。",
            "木末風雨來，卷箔醉賓從。",
            "事常超然觀，樂與賢者共。",
            "人登斷龍求，我自歸鴻送。",
            "溪毛亂錦纈，候蟲響機綜。",
            "世紛甚崢嶸，胸次欲空洞。",
            "讀書開萬卷，謀國妙百中。",
            "儻無斲鼻工，聊付曲肱夢。"
        ],
        "title": "題王仲弓兄弟巽亭",
        "id": "094008fb-fdee-4dd1-bae0-14b8050aa04f"
    },
    {
        "author": "黄庭堅",
        "paragraphs": [
            "嘯臺有佳人，玄髮鑑䈂珥。",
            "登高歌一曲，聽者傾城市。",
            "門無行媒迹，草木倚憔悴。",
            "人物方眇然，誰能委圭幣。"
        ],
        "title": "寄尉氏倉官王仲弓",
        "id": "a25d137a-dde2-4d94-94b0-aec4226252ae"
    },
    {
        "author": "黄庭堅",
        "paragraphs": [
            "百鍊香螺沉水，寶薰近出江南。",
            "一穟黄雲繞几，深禪想對同參。"
        ],
        "title": "有惠江南帳中香者戲答六言二首  其一",
        "id": "10f7463a-253d-4d48-b2b7-c6ceee5e59dc"
    },
    {
        "author": "黄庭堅",
        "paragraphs": [
            "螺甲割崑崙耳，香材屑鷓鴣斑。",
            "欲雨鳴鳩日永，下帷睡鴨春閒。"
        ],
        "title": "有惠江南帳中香者戲答六言二首  其二",
        "id": "f67ed760-7754-44ae-9f6e-5b73b240a66c"
    },
    {
        "author": "黄庭堅",
        "paragraphs": [
            "置酒未容虛左，論詩時要指南。",
            "迎笑天香滿袖，喜公新赴朝參。"
        ],
        "title": "子瞻繼和復答二首  其一",
        "id": "942198e8-c6c5-45af-a17b-90606c1042a3"
    },
    {
        "author": "黄庭堅",
        "paragraphs": [
            "迎燕溫風旎旎，潤花小雨斑斑。",
            "一炷煙中得意，九衢塵裏偷閒。"
        ],
        "title": "子瞻繼和復答二首  其二",
        "id": "ef7608aa-a87f-4215-a1fe-ca0c9bd87e1b"
    },
    {
        "author": "黄庭堅",
        "paragraphs": [
            "海上有人逐臭，天生鼻孔司南。",
            "但印香嚴本寂，不必叢林徧參。"
        ],
        "title": "有聞帳中香以爲熬蝎者戲用前韵二首  其一",
        "id": "ab43fcb8-b2b4-4e7f-af8d-2a9868d06c2a"
    },
    {
        "author": "黄庭堅",
        "paragraphs": [
            "我讀蔚宗香傳，文章不減二班。",
            "誤以甲爲淺俗，却知麝要防閑。"
        ],
        "title": "有聞帳中香以爲熬蝎者戲用前韵二首  其二",
        "id": "843355ca-eb7a-4bb0-ae11-5f20daa981d0"
    },
    {
        "author": "黄庭堅",
        "paragraphs": [
            "外家新賜蒼龍璧，北焙風煙天上來。",
            "明日蓬山破寒月，先甘和夢聽春雷。"
        ],
        "title": "謝公擇舅分賜茶三首  其一",
        "id": "b451bafc-86a9-467f-85d6-2f8c23c324d6"
    },
    {
        "author": "黄庭堅",
        "paragraphs": [
            "文書滿案惟生睡，夢裏鳴鳩喚雨來。",
            "乞與降魔大圓鏡，真成破柱作驚雷。"
        ],
        "title": "謝公擇舅分賜茶三首  其二",
        "id": "7ed74c3e-1fa6-48f7-9edc-761fc8d93f1d"
    },
    {
        "author": "黄庭堅",
        "paragraphs": [
            "細題葉字包青箬，割取丘郎春信來。",
            "拚洗一春湯餠睡，亦知清夜有蚊雷。"
        ],
        "title": "謝公擇舅分賜茶三首  其三",
        "id": "a78b419a-642d-4f21-ad18-756a7e83bf36"
    },
    {
        "author": "黄庭堅",
        "paragraphs": [
            "食貧好酒嘗自嘲，日給上尊無骨相。",
            "大農部丞送新酒，碧香竊比主家釀。",
            "應憐坐客竟無氈，更遭官長頗譏謗。",
            "銀杯同色試一傾，排遣春寒出帷帳。",
            "浮蛆翁翁杯底滑，坐想康成論泛盎。",
            "重門著關不爲君，但備惡客來仇餉。"
        ],
        "title": "便糶王丞送碧香酒用子瞻韵戲贈鄭彥能",
        "id": "23c28599-b1c1-4c6d-8201-0e073b2f9f1a"
    },
    {
        "author": "黄庭堅",
        "paragraphs": [
            "往時河北盜橫行，白晝驅人取城郭。",
            "唯聞不犯鄭冠氏，犬卧不驚民氣樂。",
            "秖今化民作鋤耰，田舍老翁百不憂。",
            "銅章去作福昌縣，山中讀書民有秋。",
            "福昌愛民如父母，當官不擾萬事舉。",
            "用才之地要得人，眼中虛席十四五。",
            "不知諸公用心許，魯恭卓茂可人否。"
        ],
        "title": "送鄭彥能宣德知福昌縣",
        "id": "4bce817b-cbd0-457e-a7af-23d7c56c7be5"
    },
    {
        "author": "黄庭堅",
        "paragraphs": [
            "仙苗壽日月，佛界承露雨。",
            "誰爲萬年計，乞此一抔土。",
            "扶疏上翠蓋，磊落綴丹乳。",
            "去家尚不食，出家何用許。",
            "正恐落人間，采剝四時苦。",
            "養成九節杖，持獻西王母。"
        ],
        "title": "顯聖寺庭枸杞",
        "id": "bf01e571-90bc-4e9b-95b0-8c31bd01a6ad"
    },
    {
        "author": "黄庭堅",
        "paragraphs": [
            "遠志作小草，蛙衣生陵屯。",
            "但爲居移氣，其實何足言。",
            "名下難爲人，醜好隨手翻。",
            "百年炊未熟，一垤蟻追奔。",
            "夏日蓬山永，戎葵茂牆藩。",
            "王子吐佳句，如繭絲出盆。",
            "風姿極灑落，雲氣畫罍樽。",
            "屬有補衮章，自當寵頻煩。",
            "鄙夫無他能，上車問寒溫。",
            "惟思窮山去，抱犢長兒孫。"
        ],
        "title": "次韵子瞻贈王定國",
        "id": "4afa2a6c-80f1-4eca-bbf0-4a3811376d50"
    },
    {
        "author": "黄庭堅",
        "paragraphs": [
            "學古編簡殘，懷人江湖永。",
            "非無車馬客，心遠境亦靜。",
            "挽蔬夜雨畦，煮茗寒泉井。",
            "春去不窺園，黄鸝頗三請。",
            "立朝無物望，補外儻天幸。",
            "想乘滄浪船，濯髮晞翠嶺。"
        ],
        "title": "次韵張詢齋中晚春",
        "id": "4b0dac01-85a6-46f9-bfcf-fed935daecc3"
    },
    {
        "author": "黄庭堅",
        "paragraphs": [
            "翕翕一日炎，耽耽萬年永。",
            "四海仰首觀，頃復歸根靜。",
            "時雨瀉玉除，潢流漲天井。",
            "性不耐衣冠，入門疏造請。",
            "煮餠卧北窗，保此已徼幸。",
            "空餘見賢心，忍渴望梅嶺。"
        ],
        "title": "次韵答晁无咎見贈",
        "id": "0062572c-4fb0-43fa-9ef5-df9d53ead8bd"
    },
    {
        "author": "黄庭堅",
        "paragraphs": [
            "短褐不磷緇，文章近楚辭。",
            "未識想風采，別去令人思。",
            "斯文已戰勝，凱歌偃旍旂。",
            "君行魚上冰，忽復燕哺兒。",
            "學省得佳士，催來費符移。",
            "方觀追金玉，如許遽言歸。",
            "南山有君子，握蘭懷令姿。",
            "但應潔齋俟，勿詠無生詩。"
        ],
        "title": "次韵答張文潛惠寄",
        "id": "7a488481-ef7f-40c9-b1d3-8588840a2381"
    },
    {
        "author": "黄庭堅",
        "paragraphs": [
            "帝藉開千畝，農功先九州。",
            "王孫守耒耜，吏隠極風流。",
            "永夏豐草木，五雲衛郊丘。",
            "牛羊卧籬落，賓客解衣裘。",
            "汲井羞熱啜，挽溪供甘柔。",
            "倒靫收蓮的，剖蚌煮鴻頭。",
            "野日草光合，水風荷氣浮。",
            "稻畦下白鷺，林樾應鳴鳩。",
            "主人發清賞，況復佳同遊。",
            "歸扇障小雨，真成一賜休。"
        ],
        "title": "同錢志仲飯藉田錢孺文官舍",
        "id": "1a12a80a-458b-4716-9c3d-8407838ff5b8"
    },
    {
        "author": "黄庭堅",
        "paragraphs": [
            "維王調玉燭，時夏雨我田。",
            "壁掛蒼龍骨，溜渠故濺濺。",
            "三推勸根本，百穀收皂堅。",
            "官司極齋明，崇丘見升煙。",
            "繫馬西門柳，憶聽去夏蟬。",
            "剝芡珠走盤，釣魚柳貫鮮。",
            "掃堂延枕簟，公子氣翩翩。",
            "自爾欲繼往，阻心如壅泉。",
            "紫微樂暇日，披襟詠風漣。",
            "紅妝倚荷蓋，水鏡寫明蠲。",
            "美物亦有實，剪房助加籩。",
            "珠宮紫貝闕，足此水府仙。",
            "鬰鬰冠蓋宅，追奔易彫年。",
            "能從物外賞，真是區中賢。",
            "仍聞載後乘，籠燭照嬋娟。"
        ],
        "title": "次韵曾子開舍人遊藉田載荷花歸",
        "id": "3b4880f5-135f-458a-8fa0-641208410872"
    },
    {
        "author": "黄庭堅",
        "paragraphs": [
            "秋葉雨墮來，冥鴻天資高。",
            "車馬氣成霧，九衢行滔滔。",
            "中有寂寞人，靈府扃鎖牢。",
            "西風持漢節，騎從嚴弓刀。",
            "惟閩七聚落，惸獨困吏饕。",
            "土弊禾黍惡，水煩鱗介勞。",
            "南驅將仁氣，百城共一陶。",
            "察人極涇渭，問俗及豚羔。",
            "官閒得勝日，杖屨之林臯。",
            "人間閱忠厚，物外訪英豪。"
        ],
        "title": "送劉士彥赴福建轉運判官",
        "id": "27e9837c-c5b3-4dfb-ac55-18dbef88f0bd"
    },
    {
        "author": "黄庭堅",
        "paragraphs": [
            "萬靈未對甘泉，五福問祀迎年。",
            "旍旂三斿半偃，風馬雲車闖然。"
        ],
        "title": "次韵韓川奉祠西太乙宮四首  其一",
        "id": "dcdf02aa-386b-491d-a113-dfde9bda1e1b"
    },
    {
        "author": "黄庭堅",
        "paragraphs": [
            "白髦下金神節，青祝携御爐香。",
            "百禮盡修亳祀，九歌不取沈湘。"
        ],
        "title": "次韵韓川奉祠西太乙宮四首  其二",
        "id": "de6fcb88-3aed-4a73-a51d-8524344d3ac7"
    },
    {
        "author": "黄庭堅",
        "paragraphs": [
            "紫府侍臣鳴玉，霜臺御史生風。",
            "官燭論詩未了，知秋自屬梧桐。"
        ],
        "title": "次韵韓川奉祠西太乙宮四首  其三",
        "id": "3c1cba3c-7bd5-427a-a627-023bb4bd6afc"
    },
    {
        "author": "黄庭堅",
        "paragraphs": [
            "泰壇下瑞雲黄，雨師灑道塵香。",
            "便面猶承墜露，金鉦半吐東牆。"
        ],
        "title": "次韵韓川奉祠西太乙宮四首  其四",
        "id": "dae6e4ab-fffe-4295-9f19-f2dc54c1a91f"
    },
    {
        "author": "黄庭堅",
        "paragraphs": [
            "風急啼烏未了，雨來戰蟻方酣。",
            "真是真非安在，人間北看成南。"
        ],
        "title": "次韵王荆公題西太乙宮壁二首  其一",
        "id": "25934aba-eabb-4736-a5cd-39a672d952d8"
    },
    {
        "author": "黄庭堅",
        "paragraphs": [
            "晚風池蓮香度，曉日宮槐影西。",
            "白下長干夢到，青門紫曲塵迷。"
        ],
        "title": "次韵王荆公題西太乙宮壁二首  其二",
        "id": "1b656bc3-6e78-4a21-86c8-ca1d6f484b1b"
    },
    {
        "author": "黄庭堅",
        "paragraphs": [
            "短世風驚雨過，成功夢迷酒酣。",
            "草玄不妨準易，論詩終近周南。"
        ],
        "title": "有懷半山老人再次韵二首  其一",
        "id": "9334cd3b-b66c-44b9-b85a-3c0462950279"
    },
    {
        "author": "黄庭堅",
        "paragraphs": [
            "啜羹不如放麑，樂羊終愧巴西。",
            "欲問老翁歸處，帝鄉無路雲迷。"
        ],
        "title": "有懷半山老人再次韵二首  其二",
        "id": "264aa8ed-59d8-4890-924d-2e14d578f3f6"
    },
    {
        "author": "黄庭堅",
        "paragraphs": [
            "愛酒醉魂在，能言機事疏。",
            "平生幾兩屐，身後五車書。",
            "物色看王會，勳勞在石渠。",
            "拔毛能濟世，端爲謝楊朱。"
        ],
        "tags": [
            "咏物诗",
            "咏物"
        ],
        "title": "和答錢穆父詠猩猩毛筆",
        "id": "fbc984bb-4eaf-4787-88ac-f56b3de00ef2"
    },
    {
        "author": "黄庭堅",
        "paragraphs": [
            "桄榔葉暗賓郎紅，朋友相呼墮酒中。",
            "正以多知巧言語，失身來作管城公。"
        ],
        "title": "戲詠猩猩毛筆二首  其一",
        "id": "856bd672-d323-4c2c-b103-cd88d166d4ee"
    },
    {
        "author": "黄庭堅",
        "paragraphs": [
            "明窗脫帽見蒙茸，醉著青鞋在眼中。",
            "束縛歸來儻無辱，逢時猶作黑頭公。"
        ],
        "title": "戲詠猩猩毛筆二首  其二",
        "id": "b4a8ab57-7b8d-4ca5-8e25-0693e52f6d78"
    },
    {
        "author": "黄庭堅",
        "paragraphs": [
            "龜以靈故焦，雉以文故翳。",
            "本心如日月，利欲食之既。",
            "後生玩華藻，照影終沒世。",
            "安得八紘罝，以道獵衆智。"
        ],
        "title": "奉和文潛贈无咎篇末多見及以既見君子云胡不喜爲韵  其一",
        "id": "6cebfba6-7fd3-44c2-9bea-261f06980112"
    },
    {
        "author": "黄庭堅",
        "paragraphs": [
            "談經用燕說，束棄諸儒傳。",
            "濫觴雖有罪，末派瀰九縣。",
            "張侯真理窟，堅壁不與戰。",
            "難以口舌爭，水清石自見。"
        ],
        "title": "奉和文潛贈无咎篇末多見及以既見君子云胡不喜爲韵  其二",
        "id": "35f31be0-a11d-4a2e-87d6-ce3f39fafc60"
    },
    {
        "author": "黄庭堅",
        "paragraphs": [
            "野性友麋鹿，君非我同羣。",
            "文明近日月，我亦不如君。",
            "十載長相望，逝川水沄沄。",
            "何當談絕倒，茗椀對爐薰。"
        ],
        "title": "奉和文潛贈无咎篇末多見及以既見君子云胡不喜爲韵  其三",
        "id": "ddef7439-294c-491e-883f-8ad0d21de3d8"
    },
    {
        "author": "黄庭堅",
        "paragraphs": [
            "北寺鎖齋房，塵鑰時一啟。",
            "晁張跫然來，連璧照書几。",
            "庭柏鬰葱葱，紅榴罅多子。",
            "時蒙吐佳句，幽處萬籟起。"
        ],
        "title": "奉和文潛贈无咎篇末多見及以既見君子云胡不喜爲韵  其四",
        "id": "02b1e87b-d059-47fb-9722-7f09e060bc14"
    },
    {
        "author": "黄庭堅",
        "paragraphs": [
            "先皇元豐未，極厭士淺聞。",
            "只今舉秀孝，天未喪斯文。",
            "晁張班馬首，崔蔡不足云。",
            "當令橫筆陣，一戰靜楚氛。"
        ],
        "title": "奉和文潛贈无咎篇末多見及以既見君子云胡不喜爲韵  其五",
        "id": "2ef26474-f0a0-4a37-bcbf-edb3c197dd0a"
    },
    {
        "author": "黄庭堅",
        "paragraphs": [
            "張侯窘炊玉，僦屋得空壚。",
            "但見索酒郎，不見酒家胡。",
            "雖肥如瓠壺，胸中殊不麤。",
            "何用知如此，文彩似於菟。"
        ],
        "title": "奉和文潛贈无咎篇末多見及以既見君子云胡不喜爲韵  其六",
        "id": "053ca9a8-4384-4966-bef1-19d7fe4bf69a"
    },
    {
        "author": "黄庭堅",
        "paragraphs": [
            "荆公六藝學，妙處端不朽。",
            "諸生用其短，頗復鑿戶牖。",
            "譬如學捧心，初不悟己醜。",
            "玉石恐俱焚，公爲區別不。"
        ],
        "title": "奉和文潛贈无咎篇末多見及以既見君子云胡不喜爲韵  其七",
        "id": "859eb4a6-b3e8-4189-a585-64dd1089f2b4"
    },
    {
        "author": "黄庭堅",
        "paragraphs": [
            "吾友陳師道，抱獨門掃軌。",
            "晁張作薦書，射雉用一矢。",
            "吾聞舉逸民，故得天下喜。",
            "兩公陣堂堂，此士可摩壘。"
        ],
        "title": "奉和文潛贈无咎篇末多見及以既見君子云胡不喜爲韵  其八",
        "id": "13264335-0436-415d-987d-2f371dc2af10"
    },
    {
        "author": "黄庭堅",
        "paragraphs": [
            "爲山不能山，過在一簣止。",
            "渥洼騏驎兒，墮地志千里。",
            "岷江初濫觴，入楚乃無底。",
            "將升聖人堂，道固有廉陛。",
            "邢子好少年，如世有源水。",
            "方求無津涯，不作蛙井喜。",
            "兒中兀老蒼，趣造甚奇異。",
            "過閱王公門，袖中有漫刺。",
            "別來阻河山，望遠每障袂。",
            "斯文向千載，有志常寡遂。",
            "後生文楚楚，照影若孔翠。",
            "不應太玄草，睎價咸陽市。",
            "雨作枕簞秋，官閒省中睡。",
            "夢不到漢東，茗椀乃爲祟。",
            "聞君肺渴減，頗復佳食寐。",
            "讀書得新功，來雁寄一字。"
        ],
        "title": "次韵答邢惇夫",
        "id": "b675162c-67f5-4b63-b2e5-b555109b0c9f"
    },
    {
        "author": "黄庭堅",
        "paragraphs": [
            "殘暑已俶裝，好風方來歸。",
            "未能疏團扇，且復製秋衣。",
            "高蟬遽如許，長吟送落暉。",
            "相戒趣女功，莎蟲能表微。"
        ],
        "title": "和邢惇夫秋懷十首  其一",
        "id": "a2ed3bdc-45e2-46a2-ae59-733502a7e547"
    },
    {
        "author": "黄庭堅",
        "paragraphs": [
            "曩時高唐客，暮雨朝行雲。",
            "陰居懷天匹，楚觀夢紛紜。",
            "我欲睹光儀，齋明炷爐薰。",
            "天高萬物肅，誰爲帝子魂。"
        ],
        "title": "和邢惇夫秋懷十首  其二",
        "id": "d52f6b54-346e-4f51-9e1f-ff077015a6fa"
    },
    {
        "author": "黄庭堅",
        "paragraphs": [
            "七均師無聲，五和常主淡。",
            "芸芸觀此歸，一德貫真濫。",
            "夢臨秋江水，魚蝦避窺瞰。",
            "明月本無心，誰令作寒鑑。"
        ],
        "title": "和邢惇夫秋懷十首  其三",
        "id": "7b1c4c47-d702-4684-8b3c-160c41f262c5"
    },
    {
        "author": "黄庭堅",
        "paragraphs": [
            "王度無畦畛，包荒用馮河。",
            "秦收鄭渠成，晉得楚材多。",
            "用人當其物，不但軸與薖。",
            "六通而四闢，玉燭四時和。"
        ],
        "title": "和邢惇夫秋懷十首  其四",
        "id": "e72c0cc3-ebc3-4f3f-a9b9-9c55c9aac69e"
    },
    {
        "author": "黄庭堅",
        "paragraphs": [
            "相如用全趙，留侯開有漢。",
            "名登太山重，功略天下半。",
            "讓頗封韓彭，事成羣疑泮。",
            "天道當曲全，小智驁後患。"
        ],
        "title": "和邢惇夫秋懷十首  其五",
        "id": "07dbb9a9-eb65-428a-abf8-a14f96b1e684"
    },
    {
        "author": "黄庭堅",
        "paragraphs": [
            "慶州名父子，忠勇橫八區。",
            "許身如稷契，初不學孫吳。",
            "荷戈去防秋，面皺鬢欲疏。",
            "雖折千里衝，豈若秉事樞。"
        ],
        "title": "和邢惇夫秋懷十首  其六",
        "id": "50d45964-98e6-4d4c-9ff5-01be06c8e7ea"
    },
    {
        "author": "黄庭堅",
        "paragraphs": [
            "謝公藴風流，詩作鮑照語。",
            "絲蟲縈草紙，筆力挾風雨。",
            "萬里投諫書，石交化豺虎。",
            "世方用賢髦，先成泉下土。"
        ],
        "title": "和邢惇夫秋懷十首  其七",
        "id": "cae2f64d-96ad-43ce-ae75-15a6d73f5e36"
    },
    {
        "author": "黄庭堅",
        "paragraphs": [
            "今日呂虢州，堂堂古遺直。",
            "許國輸九死，補天鍊五色。",
            "頗修諫員缺，人壽無金石。",
            "西風壯夫淚，多爲程顥滴。"
        ],
        "title": "和邢惇夫秋懷十首  其八",
        "id": "34551b59-28f5-48bd-b8af-d28e9f7e97af"
    },
    {
        "author": "黄庭堅",
        "paragraphs": [
            "吾友陳師道，抱瑟不吹竽。",
            "文章似揚馬，欬唾落明珠。",
            "固窮有膽氣，風壑嘯於菟。",
            "秋來入詩律，陶謝不枝梧。"
        ],
        "title": "和邢惇夫秋懷十首  其九",
        "id": "8d926d0f-6efb-4a8e-b771-d16b484b6224"
    },
    {
        "author": "黄庭堅",
        "paragraphs": [
            "邢子卧北窗，吟秋意少悰。",
            "讀書用意苦，嘔血驚乃翁。",
            "安得和扁輩，爲浣學古胸。",
            "肺熱今好否，微凉生井桐。"
        ],
        "title": "和邢惇夫秋懷十首  其一○",
        "id": "9d11e15a-bd4a-4ff6-9e24-c365fb5cd537"
    },
    {
        "author": "黄庭堅",
        "paragraphs": [
            "西風一葉脫，迹亦不可掃。",
            "巷有白馬生，朝回焚諫草。",
            "誰云事君難，是亦父子間。",
            "所要功補衮，不言能犯顔。"
        ],
        "title": "謝公定和二范秋懷五首邀予同作  其一",
        "id": "19f9e90c-b210-49d7-b158-6f6811ea95a5"
    },
    {
        "author": "黄庭堅",
        "paragraphs": [
            "四會有黄令，學古著勳多。",
            "白頭對紅葉，奈此摇落何。",
            "雖懷斲鼻巧，有斧且無柯。",
            "安得五十絃，奏此寒士歌。"
        ],
        "title": "謝公定和二范秋懷五首邀予同作  其二",
        "id": "8632b3fe-0b6d-4067-80cd-b1620a37f4e8"
    },
    {
        "author": "黄庭堅",
        "paragraphs": [
            "采蓮涉江湖，采菊度林藪。",
            "插鬢不成妍，誰憐飛蓬首。",
            "平生耦耕地，風雨深稂莠。",
            "謝公遂如此，永袖絕絃手。"
        ],
        "title": "謝公定和二范秋懷五首邀予同作  其三",
        "id": "590288a6-f11e-402e-9259-399446ba4d23"
    },
    {
        "author": "黄庭堅",
        "paragraphs": [
            "往日孫陽翟，才可任遺補。",
            "擊强如摧枯，食蘗不知苦。",
            "屬者缺諫垣，時論或未許。",
            "儻可假一邦，使民作鄒魯。"
        ],
        "title": "謝公定和二范秋懷五首邀予同作  其四",
        "id": "2e374db6-0eec-4f9c-9b37-a656aff69caf"
    },
    {
        "author": "黄庭堅",
        "paragraphs": [
            "用智常恨耄，用决常恨早。",
            "推轂天下士，誠心要傾倒。",
            "海宇日清明，廟堂勤洒掃。",
            "何爲陳師道，白髮三徑草。"
        ],
        "title": "謝公定和二范秋懷五首邀予同作  其五",
        "id": "4d17a947-0703-435a-b878-6944edb15ecd"
    },
    {
        "author": "黄庭堅",
        "paragraphs": [
            "謝公文章如虎豹，至今斑斑在兒孫。",
            "竟陵主簿極多聞，萬事不理專討論。",
            "澗松無心古鬚鬣，天球不瑑中粹溫。",
            "落筆塵沙百馬奔，劇談風霆九河翻。",
            "胸中恢疏無怨恩，當官持廉庭不煩。",
            "吏民欺公亦可忍，慎勿驚魚使水渾。",
            "漢濱耆舊今誰存，駟馬高蓋徒紛紛。",
            "安知四海習鑿齒，拄笏看度南山雲。"
        ],
        "title": "送謝公定作竟陵主簿",
        "id": "1e9b1b72-bb6a-433c-ac0c-01ae9a7f7573"
    },
    {
        "author": "黄庭堅",
        "paragraphs": [
            "謝公遂如此，宰木已三霜。",
            "無人知句法，秋月自澄江。",
            "二子學邁俗，窺杜見牖窗。",
            "試斲郢人鼻，未免傷手創。",
            "蟹胥與竹萌，乃不美羊腔。",
            "自往見謝公，論詩得濠梁。",
            "世方尊兩耳，未敢築受降。",
            "丹穴鳳凰羽，風林虎豹章。",
            "小謝有家法，聞此不聽冰。",
            "相思北風惡，歸雁落斜行。"
        ],
        "title": "奉答謝公靜與榮子邕論狄元規孫少述詩長韵",
        "id": "a46efd55-578b-4cc4-9bb8-4a18e4c1da28"
    },
    {
        "author": "黄庭堅",
        "paragraphs": [
            "張侯溫如鄒子律，能令陰谷黍生春。",
            "有齊先君之季女，十年擇對無可人。",
            "箕帚掃公堂上塵，家風孝友故相親。",
            "廟中時薦南澗蘋，兒女衣袴得補紉。",
            "兩家俱爲白頭計，察公與人意甚真。",
            "吏能束縛老姦手，要使鰥寡無顰呻。",
            "但迴此光還照己，平生倦學皆日新。",
            "我提養生之四印，君家所有更贈君。",
            "百戰百勝不如一忍，萬言萬當不如一默。",
            "無可簡擇眼界平，不藏秋毫心地直。",
            "我肱三折得此醫，自覺兩踵生光輝。",
            "團蒲日靜鳥吟時，爐薰一炷試觀之。"
        ],
        "title": "贈送張叔和",
        "id": "7ed50ca1-893a-47bf-a677-c543bd712702"
    },
    {
        "author": "黄庭堅",
        "paragraphs": [
            "頭白書林二十年，印章今領晉山川。",
            "紫參可掘宜包貢，青鐵無多莫鑄錢。",
            "勸課農桑誠有道，折衝樽俎不臨邊。",
            "要知使者功多少，看取春郊處處田。"
        ],
        "title": "送顧子敦赴河東三首  其一",
        "id": "62b80f3d-e52c-4083-9856-4bb2335fb1ad"
    },
    {
        "author": "黄庭堅",
        "paragraphs": [
            "家在江東不繫懷，愛民憂國有從來。",
            "月斜汾沁催驛馬，雪暗岢嵐傳酒杯。",
            "塞上金湯惟粟粒，胸中水鏡是人材。",
            "遙知更解青牛句，一寸功名心已灰。"
        ],
        "title": "送顧子敦赴河東三首  其二",
        "id": "aa6caab8-3784-4d39-a9d6-2336c4ef8af9"
    },
    {
        "author": "黄庭堅",
        "paragraphs": [
            "攬轡都城風露秋，行臺無妾護衣篝。",
            "虎頭妙墨能頻寄，馬乳蒲萄不待求。",
            "上黨地寒應强飲，兩河民病要分憂。",
            "猶聞昔在軍興日，一馬人間費十牛。"
        ],
        "title": "送顧子敦赴河東三首  其三",
        "id": "e76238b2-b7f7-4cff-870d-b156dd1d454f"
    },
    {
        "author": "黄庭堅",
        "paragraphs": [
            "元祐開皇極，功歸用老成。",
            "惟深萬物表，不令四時行。",
            "日者傾三接，天乎奠兩楹。",
            "堂堂寧復有，埋玉慟佳城。"
        ],
        "title": "司馬文正公挽詞四首  其一",
        "id": "e0ac638a-f91e-449e-8393-bf3a3414fea9"
    },
    {
        "author": "黄庭堅",
        "paragraphs": [
            "國在多艱日，人如大雅詩。",
            "忠清俱沒世，孝友是生知。",
            "加璧延諸老，櫜弓撫四夷。",
            "公身與宗社，同作太平基。"
        ],
        "title": "司馬文正公挽詞四首  其二",
        "id": "6fc21ba8-40eb-4ebe-b296-9b32ae856cb5"
    },
    {
        "author": "黄庭堅",
        "paragraphs": [
            "獻納無虛日，居然迹已陳。",
            "清班區玉石，寶歷順星辰。",
            "更化思鳴鵙，遺書似獲麟。",
            "易名無異論，今代兩三人。"
        ],
        "title": "司馬文正公挽詞四首  其三",
        "id": "8b9930db-42fa-4cb4-b3de-e76b1beb073e"
    },
    {
        "author": "黄庭堅",
        "paragraphs": [
            "毀譽蓋棺了，于今名實尊。",
            "哀榮有王命，終始酌民言。",
            "蟬冕三公府，深衣獨樂園。",
            "公心兩無累，憂國愛元元。"
        ],
        "title": "司馬文正公挽詞四首  其四",
        "id": "ff88c778-2772-4f09-8eae-f02d831b06b0"
    },
    {
        "author": "黄庭堅",
        "paragraphs": [
            "漫郎江南酒隠處，古木參天應手栽。",
            "石坳爲尊酌花鳥，自許作鼎調鹽梅。",
            "平生四海蘇太史，酒澆不下胸崔嵬。",
            "黄州副使坐閒散，諫疏無路通銀臺。",
            "鸚鵡洲前弄明月，江妃起舞襪生埃。",
            "次山醉魂招彷彿，步入寒溪金碧堆。",
            "洗湔塵痕飲嘉客，笑倚武昌江作罍。",
            "誰知文章照今古，野老爭席漁爭隈。",
            "鄧公勒銘留刻畫，刳剔銀鈎洗綠苔。",
            "琢磨十年煙雨晦，摸索一讀心眼開。",
            "謫去長沙憂鵩入，歸來杞國痛天摧。",
            "玉堂却對鄧公直，北門喚仗聽風雷。",
            "山川悠遠莫浪許，富貴崢嶸今鼎來。",
            "萬壑松聲如在耳，意不及此文生哀。"
        ],
        "title": "次韵子瞻武昌西山",
        "id": "b390dbd0-a3aa-4c97-bdfe-7bb8ee47483e"
    },
    {
        "author": "黄庭堅",
        "paragraphs": [
            "我詩如曹鄶，淺陋不成邦。",
            "公如大國楚，吞五湖三江。",
            "赤壁風月笛，玉堂雲霧窗。",
            "句法提一律，堅城受我降。",
            "枯松倒澗壑，波濤所舂撞。",
            "萬牛挽不前，公乃獨力扛。",
            "諸人方嗤點，渠非晁張雙。",
            "但懷相識察，牀下拜老龐。",
            "小兒未可知，客或許敦厖。",
            "誠堪婿阿巽，買紅纏酒缸。"
        ],
        "title": "子瞻詩句妙一世乃云效庭堅體蓋退之戲效孟郊樊宗師之比以文滑稽耳恐後生不解故次韵道之",
        "id": "a0dcbc73-6f6f-445f-9fb0-5065ca35b00c"
    },
    {
        "author": "黄庭堅",
        "paragraphs": [
            "柳君文武甚，睨視萬人豪。",
            "老氣鼓不作，卷旗解弓刀。",
            "上爲朝陽桐，下爲澗溪毛。",
            "囊中有美實，期子種蟠桃。"
        ],
        "title": "柳閎展如子瞻甥也其才德甚美有意于學故以桃李不言下自成蹊八字作詩贈之  其一",
        "id": "4eeda674-0151-4032-8aa1-337431c8047e"
    },
    {
        "author": "黄庭堅",
        "paragraphs": [
            "浮陽愧嘉魚，道傍多苦李。",
            "古來賢達人，不爭咸陽市。",
            "吾子富春秋，日月東趨水。",
            "潛聖有玉音，聞道而已矣。"
        ],
        "title": "柳閎展如子瞻甥也其才德甚美有意于學故以桃李不言下自成蹊八字作詩贈之  其二",
        "id": "e18f1a97-adc5-414d-8b2e-e45fa6b86047"
    }
]