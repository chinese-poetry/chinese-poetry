[
    {
        "author": "强至",
        "paragraphs": [
            "呼兒來秉燭，點檢鬢邊絲。",
            "志在驚時晚，年加願曉遲。",
            "京華猶旅食，世態益吾悲。",
            "四十明朝是，愁吟杜子詩。"
        ],
        "title": "庚子歲除輦下作",
        "id": "ac955e8d-0491-4071-b0fb-b6412d367d43"
    },
    {
        "author": "强至",
        "paragraphs": [
            "千門却燈燭，久雨愛冰輪。",
            "愁眼開今夕，清光對故人。",
            "更長頻側帽，望極反霑巾。",
            "幾爲浮雲掩，行藏類此身。"
        ],
        "title": "久雨見月",
        "id": "ed2df538-2be0-49c4-aedf-bfb3f1201d9c"
    },
    {
        "author": "强至",
        "paragraphs": [
            "宿凍歸何處，池塘漲暖波。",
            "日盤花面永，風入鳥聲和。",
            "俎菜堆生葉，閨裳剪薄羅。",
            "獨憐詩酒興，早較昨宵多。"
        ],
        "title": "立春",
        "id": "ed851f35-504f-4d19-a66e-6a6e0b0006e2"
    },
    {
        "author": "强至",
        "paragraphs": [
            "寒威猶壓曉，淑氣已回春。",
            "不道朱顔舊，剛憐華歲新。",
            "震雷將出地，蟄戶莫存身。",
            "漸報鶑花信，眉頭日漸伸。"
        ],
        "title": "依韵和粹中早春",
        "id": "24dc5ee7-d7a0-4db4-bd1b-a3c7716dd04c"
    },
    {
        "author": "强至",
        "paragraphs": [
            "北陸寒威盡，東郊晝景添。",
            "風和引禽哢，水暖出魚潛。",
            "草木回生意，乾坤待澤漸。",
            "寧知巖谷下，經歲嘆才淹。"
        ],
        "title": "早春寄擇之",
        "id": "3d14b167-809b-4527-bcfc-910a6136d03a"
    },
    {
        "author": "强至",
        "paragraphs": [
            "長日牽人事，新年散馬蹄。",
            "和風吹凍柳，殘雪點春泥。",
            "意愜境自勝，興來杯屢携。",
            "徘徊羨飛鳥，曉逐野雲低。"
        ],
        "title": "正月三日郊外馬上作",
        "id": "c22fcde2-c09b-4080-8d91-547466d91891"
    },
    {
        "author": "强至",
        "paragraphs": [
            "繫馬道邊樹，杖藜坡外岡。",
            "風來花自笑，露過草猶香。",
            "樂事論三月，吟懷騖八荒。",
            "時平那有感，雙淚肯浪浪。"
        ],
        "title": "禁烟節同子玉徐先生野步",
        "id": "aa9e8743-1909-4293-a093-b7d55a041adf"
    },
    {
        "author": "强至",
        "paragraphs": [
            "淺深花面染，來去柳邊浮。",
            "雨氣那能洗，年光亦共流。",
            "濃濃交野綠，拂拂上朱樓。",
            "轉恐紛華眼，蕭條不愛秋。"
        ],
        "title": "春色",
        "id": "6d544172-d023-40b2-b44a-ffbe08999d99"
    },
    {
        "author": "强至",
        "paragraphs": [
            "購石黄金費，開軒翠玉叢。",
            "端居憐象魏，遠意自衡嵩。",
            "花弄疏簾日，禽呼靜榻風。",
            "移山寧有術，未易笑愚公。"
        ],
        "title": "題劉有方御藥翠巖亭",
        "id": "2524b3f2-fbb7-459b-b4f4-aad8419869bf"
    },
    {
        "author": "强至",
        "paragraphs": [
            "白日無停運，青雲要早圖。",
            "寓居鄰上士，述作笑潛夫。",
            "案冗書籤滿，窗明樹影孤。",
            "徘徊拂塵壁，一半舊題無。"
        ],
        "title": "升之元真觀讀書",
        "id": "089389e6-e538-462a-92b1-4d3732211047"
    },
    {
        "author": "强至",
        "paragraphs": [
            "迎婦金貂宅，之官銅雀臺。",
            "俱新是婚宦，有素獨憐才。",
            "簿領時能撥，圖書日可開。",
            "無勞嘆州縣，自足脫塵埃。"
        ],
        "title": "送李厚秘校赴相州戶曹",
        "id": "ccdebfa1-a69c-40e8-9626-55e411ff6f5e"
    },
    {
        "author": "强至",
        "paragraphs": [
            "彭澤終朝飲，杯乾入醉鄉。",
            "眩頭遺野幘，坦腹委藜床。",
            "吏部甕邊卧，山公馬上狂。",
            "何如此安穩，寢興爲吾長。"
        ],
        "title": "醉卧",
        "id": "e8320b0b-bc38-4e07-bf33-887ce9b2fc55"
    },
    {
        "author": "强至",
        "paragraphs": [
            "製就七絃器，斲殘千古桐。",
            "正聲希世出，群耳此時聾。",
            "徽暗列星隠，意存流水空。",
            "憑君莫輕撫，留取和薰風。"
        ],
        "title": "和叔以琴詩見貽因成一篇奉答",
        "id": "1fa386e6-d6ce-4b20-bbb6-ec42da67debf"
    },
    {
        "author": "强至",
        "paragraphs": [
            "只因耕戰地，得此古龍泉。",
            "磨拭自今日，埋藏曾幾年。",
            "無將試蛟窟，宜待靜狼烟。",
            "寄語奸邪輩，當鋒莫向前。"
        ],
        "title": "古劍",
        "id": "84e323ca-dfbe-413b-bb18-cb74058e71f7"
    },
    {
        "author": "强至",
        "paragraphs": [
            "白玉雙蹲兔，工深刻楮勞。",
            "長疑奔月窟，渾欲動霜毛。",
            "似喜書成穴，猶驚筆有毫。",
            "案間誰汝待，自覺守株高。"
        ],
        "title": "壓書玉兔",
        "id": "96b44d4e-0c98-4476-bcb4-1e2af50a3b7e"
    },
    {
        "author": "强至",
        "paragraphs": [
            "凍柳輕能舞，枯河暖亦流。",
            "東風應自好，遠客獨含愁。",
            "攬鏡傷吟鬢，無錢買釣舟。",
            "誰能終日興，大半在滄洲。"
        ],
        "title": "睢陽春日偶書二首  其一",
        "id": "d0a2c423-daa9-4628-9332-eab773bfb136"
    },
    {
        "author": "强至",
        "paragraphs": [
            "楊柳亡隋岸，風塵舊宋州。",
            "寄家盈百指，憶弟濕雙眸。",
            "旅宦那能定，人生本自浮。",
            "旋酤街北酒，準擬送春愁。"
        ],
        "title": "睢陽春日偶書二首  其二",
        "id": "33c270c2-78ba-4b31-86d2-359530c92193"
    },
    {
        "author": "强至",
        "paragraphs": [
            "飲遍長安酒，春風送馬蹄。",
            "異鄉憐會合，明日復東西。",
            "行興看君速，歸期恨我稽。",
            "門前客星瀨，到日濯塵泥。"
        ],
        "title": "睢陽別包進甫",
        "id": "26101833-1ee7-46e5-99cd-77fc820be509"
    },
    {
        "author": "强至",
        "paragraphs": [
            "兄佐諸侯幕，愚居孝子廬。",
            "奔馳他自得，情味獨相於。",
            "先送秋帆動，還嗟友席虛。",
            "平生感知淚，今日爲漣如。"
        ],
        "title": "別希魯回馬上口占",
        "id": "442cad5e-e664-46c8-8a93-56da922eeedf"
    },
    {
        "author": "强至",
        "paragraphs": [
            "正月明朝盡，東風半夜狂。",
            "乾坤摇蓋軸，草樹拔毫芒。",
            "亂瓦飄無數，寒沙走更忙。",
            "聖時讒口絕，天令莫乖常。"
        ],
        "title": "大風",
        "id": "6b104368-e3a0-43fb-8778-0c58126da029"
    },
    {
        "author": "强至",
        "paragraphs": [
            "彼美吳州傑，相從蕭寺居。",
            "聊窮三尺律，肯恃五車書。",
            "前有殊尤等，行當選擢初。",
            "秋風吹客袂，鄉思復何如。"
        ],
        "title": "寄盛子美俞元功二先輩",
        "id": "83def6a6-cad8-4ff3-ac79-d2e24cd6188f"
    },
    {
        "author": "强至",
        "paragraphs": [
            "一朝揮別袂，九日在征岐。",
            "識我相思意，如君獨坐時。",
            "榴花須滿盞，菊蕊况盈枝。",
            "目下重陽淚，宜看杜牧詩。"
        ],
        "title": "寄公立",
        "id": "55e55e0d-4147-400f-9b42-1ae49b75f929"
    },
    {
        "author": "强至",
        "paragraphs": [
            "夫子憊已甚，平生心向存。",
            "黄金空舊産，白首寄他門。",
            "獨酌醉應淺，愁吟聲更吞。",
            "飄零那復久，知己有平原。"
        ],
        "title": "寄俞君度",
        "id": "3549a4ba-6f13-4e53-9bb0-1ed0b4288875"
    },
    {
        "author": "强至",
        "paragraphs": [
            "朔野風煙古，臨洺氣象存。",
            "魏風沿土性，漳水抱城根。",
            "故壘盤荒草，殘碑落近村。",
            "太平民産富，桑柘半郊原。"
        ],
        "title": "過洺州",
        "id": "71bc1d13-9293-4e17-a8f9-2149bb7a248c"
    },
    {
        "author": "强至",
        "paragraphs": [
            "日出車馬道，風來城市塵。",
            "關河應自昔，花草不知春。",
            "雲靜鳥翻翼，冰消魚動鱗。",
            "太平無一事，把酒勸耕民。"
        ],
        "title": "北都春日",
        "id": "6407d28d-07af-46ea-8ddf-09b08aed92f5"
    },
    {
        "author": "强至",
        "paragraphs": [
            "驅車出近郭，野色感年華。",
            "河靜水猶凍，地寒林未花。",
            "細風吹斷柳，殘雪隠虛沙。",
            "鄉思東南闊，歸飛羨暮鴉。"
        ],
        "title": "出大名府北郭",
        "id": "9b062268-5499-41d1-960e-94dc2ffdb699"
    },
    {
        "author": "强至",
        "paragraphs": [
            "出郭塵埃少，驅車節物便。",
            "歸心忘澤國，病眼豁霜天。",
            "鳥雀飛荒圃，牛羊卧晚田。",
            "吟邊摇落意，疏木起孤烟。"
        ],
        "title": "馬上口占",
        "id": "ae534e07-e89c-4fe7-87cf-6e7c4e87f316"
    },
    {
        "author": "强至",
        "paragraphs": [
            "不覺春過半，開花始見桃。",
            "年光雙鳥翼，世事一鴻毛。",
            "有興撫清景，將愁付濁醪。",
            "家林應爛漫，南望首空搔。"
        ],
        "title": "二月過半猶未見花昨日逢之珍云已有小桃因成短句",
        "id": "90f2b44d-6cbb-4efa-8625-08d32841852d"
    },
    {
        "author": "强至",
        "paragraphs": [
            "朔吹朝還暮，繁雲凝復開。",
            "不能成雪意，只解作寒媒。",
            "薄宦家千里，長吟酒一杯。",
            "西鄰鄭夫子，乘興幾時來。"
        ],
        "title": "偶書呈公勝",
        "id": "8c915558-8e91-4704-a100-4094d1170a1e"
    },
    {
        "author": "强至",
        "paragraphs": [
            "客衣沾魏土，歸馬望吳雲。",
            "一紀困游宦，異鄉愁送君。",
            "驊騮行得路，鴻雁去成群。",
            "何日江天酒，重論別後文。"
        ],
        "title": "走筆送楊正臣先輩還吳",
        "id": "ffdb8c0a-0d39-4884-b4fe-ef3cdda9e103"
    },
    {
        "author": "强至",
        "paragraphs": [
            "經年大河北，終日故鄉心。",
            "入耳欣吳語，開懷慰越吟。",
            "天寒裘領薄，日暮酒杯深。",
            "早晚論邊策，長纓試請擒。"
        ],
        "title": "居魏歲餘未嘗見江鄉故人今無悔如雄過此相見甚喜席間率成短篇呈之",
        "id": "a8c308dc-1764-4543-b512-4daf794e6c63"
    },
    {
        "author": "强至",
        "paragraphs": [
            "客心宜靜夜，月色澹新秋。",
            "影落三湘水，詩傳八咏樓。",
            "何窮對酒望，幾處捲簾愁。",
            "若問相思意，隨君萬里遊。"
        ],
        "title": "新秋夜月寄故人",
        "id": "8be7baac-192c-4b0f-ac19-e9bc07ef0163"
    },
    {
        "author": "强至",
        "paragraphs": [
            "儒林文雅作，蕭散欲揮金。",
            "老去安時態，秋來慰夙心。",
            "誰陪黄菊酒，自喜白頭吟。",
            "賓客霜臺少，詩成每獨斟。"
        ],
        "title": "依韵和留臺崔庫部局中自遣",
        "id": "0f7c2026-0175-425a-89f2-b50c4794a552"
    },
    {
        "author": "强至",
        "paragraphs": [
            "月黑征途暗，羸駒傍險行。",
            "村遥微認火，縣近忽聞更。",
            "落寞殊鄉意，喧啾小市聲。",
            "故園流水在，想像見冰清。"
        ],
        "title": "自零口夜至渭南縣作",
        "id": "1309307c-7a51-4fc3-8bde-7a3d36a659ed"
    },
    {
        "author": "强至",
        "paragraphs": [
            "相望蜀父老，應嫌駟馬遲。",
            "三冬辭幕府，千里走京師。",
            "富貴那能滯，文章自有知。",
            "關山含雪意，別酒對秦姬。"
        ],
        "title": "送長安僉判鮮于子駿還闕",
        "id": "68b6b886-91a3-473e-a48b-5b73e70d5798"
    },
    {
        "author": "强至",
        "paragraphs": [
            "白入雙吟鬢，衰侵一病身。",
            "年光不貸老，春色似欺人。",
            "鳥破日邊霧，花飄風外塵。",
            "還將感時淚，對酒灑咸秦。"
        ],
        "title": "長安春日",
        "id": "55360a43-a19d-4953-9c89-67b1912eb653"
    },
    {
        "author": "强至",
        "paragraphs": [
            "瘦硬光和字，崔巍太華碑。",
            "鎸模森骨立，點畫宛鱗差。",
            "內有通神筆，前無絕妙辭。",
            "茅齋千載後，玩古獨心知。"
        ],
        "tags": [
            "华山"
        ],
        "title": "題光和年西嶽碑",
        "id": "3dff3b22-9f29-42b9-98cb-63ab0132a238"
    },
    {
        "author": "强至",
        "paragraphs": [
            "華嶽金天廟，唐賢石闕題。",
            "姓名留篆刻，冠劍落耕犁。",
            "字體諸家雜，函封數驛齎。",
            "幾行猶壯觀，丞相討淮西。"
        ],
        "tags": [
            "华山"
        ],
        "title": "唐賢嶽廟題名",
        "id": "3a96df24-208a-4e81-87eb-4cb2d845b940"
    },
    {
        "author": "强至",
        "paragraphs": [
            "何代經兵火，終年委雪霜。",
            "文章誰黑白，首尾自參商。",
            "琬琰那淪翠，塵沙漸變黄。",
            "人生異堅石，撫汝重蒼茫。"
        ],
        "title": "斷碑",
        "id": "4d808c25-985e-431d-990c-5024a0c39ef7"
    },
    {
        "author": "强至",
        "paragraphs": [
            "千載蘭亭後，風流宛目前。",
            "竹昏煙冉冉，花泣露漣漣。",
            "筆落詩推將，杯行酒有仙。",
            "水邊佳麗少，春草謾芊綿。"
        ],
        "title": "依韵奉和經略司徒侍中上巳會興慶池",
        "id": "b7d06edf-638b-4079-a820-6952caf36816"
    },
    {
        "author": "强至",
        "paragraphs": [
            "天地垂垂暮，殘陽似有情。",
            "未催全嶺暗，猶放半山明。",
            "遠樹微茫見，孤煙慘澹生。",
            "流年從此老，對酒急須傾。"
        ],
        "title": "小閣西山落日",
        "id": "6e28dd30-c0b3-47e0-aacf-cd7c78d57d63"
    },
    {
        "author": "强至",
        "paragraphs": [
            "失道從僧指，窮高聽鳥呼。",
            "千山四迴抱，一徑百盤紆。",
            "人事空今昔，臺基儻有無。",
            "吟邊嵐氣夕，落日伴猿狐。"
        ],
        "title": "翻經臺",
        "id": "c197a683-9216-49cd-a400-931c8fbfedb5"
    },
    {
        "author": "强至",
        "paragraphs": [
            "精藍已塵外，飛閣更雲端。",
            "只見蒼山合，寧知紫宙寬。",
            "客游追汗漫，詩思等巑岏。",
            "大士安禪後，何人此倚欄。"
        ],
        "title": "題華藏環峰閣",
        "id": "b4e41857-44e5-4ac3-b02d-1b0a3a68f679"
    },
    {
        "author": "强至",
        "paragraphs": [
            "累石作危峰，軒然曲沼中。",
            "山形在眉睫，人意自衡嵩。",
            "影駭魚蝦避，路疑猨鳥通。",
            "宦途尤巧險，匠手莫言工。"
        ],
        "title": "羽師院假山",
        "id": "65153314-46de-4431-91f1-ca34990a0b6b"
    },
    {
        "author": "强至",
        "paragraphs": [
            "四月薰風轉，三天瑞景舒。",
            "歌從歸啟後，壽起祝堯初。",
            "詩喜南山對，身甘北闕疏。",
            "九韶音未作，朝野自歡如。"
        ],
        "title": "京兆府初赴同天節宴詩二首  其一",
        "id": "d4b0ede9-b633-42bf-8f9c-22604292a20a"
    },
    {
        "author": "强至",
        "paragraphs": [
            "五帝今云六，君王合萬年。",
            "日長遲漏水，風細駐爐烟。",
            "想像聯朝珮，歡呼捧御筵。",
            "喜深恩更遠，不竭似秦川。"
        ],
        "title": "京兆府初赴同天節宴詩二首  其二",
        "id": "b82657d4-b689-4dc4-89be-b487e35064ed"
    },
    {
        "author": "强至",
        "paragraphs": [
            "相逢初北闕，並試復南宮。",
            "失意春風裏，謀歸汴水東。",
            "行藏他日異，笑語此生空。",
            "不掛青雲籍，聲名野史中。"
        ],
        "title": "哭王仲密四首  其一",
        "id": "f4f1d457-de16-4396-8996-8684018c018d"
    },
    {
        "author": "强至",
        "paragraphs": [
            "群居三益友，再拜十年兄。",
            "一別長南北，相逢遂死生。",
            "淚流添渭水，心折注江城。",
            "聞訃悲尤劇，書成僕未行。"
        ],
        "title": "哭王仲密四首  其二",
        "id": "eb3a6e46-9eb6-43cf-b285-d0b53845c64f"
    },
    {
        "author": "强至",
        "paragraphs": [
            "場屋行遲暮，田廬卧寂寥。",
            "壯圖藏翰墨，高行落漁樵。",
            "會哭諸朋盛，銜哀一奠遥。",
            "繫舟江岸絕，愁望定山潮。"
        ],
        "title": "哭王仲密四首  其三",
        "id": "00040831-0708-4676-af95-f43838048b3a"
    },
    {
        "author": "强至",
        "paragraphs": [
            "多金空舊産，短褐盡平生。",
            "蒿里閟春色，桐江流哭聲。",
            "人憐天不與，婦少子猶嬰。",
            "如有山濤在，應忘顧後情。"
        ],
        "title": "哭王仲密四首  其四",
        "id": "b91bd0ac-ff38-47d7-b8c8-3da186847bf8"
    },
    {
        "author": "强至",
        "paragraphs": [
            "昨在王公幕，同時輒仰攀。",
            "論情昆弟等，知己友朋間。",
            "渭北孤交臂，淮陽慰客顔。",
            "長卿看駟馬，父老望西還。"
        ],
        "title": "依韵和酬鮮于子駿郎中見寄",
        "id": "9bb3db35-705a-48b8-a859-44de98997681"
    },
    {
        "author": "强至",
        "paragraphs": [
            "軟毛金縷暗，細點雪花勻。",
            "林下遠思母，階前愁傍人。",
            "澗聲微可聽，野性漸能馴。",
            "公惠成愚好，他年伴幅巾。"
        ],
        "title": "趙龍圖自西川携鹿兒至秦相惠",
        "id": "c7ab4683-c97d-46e3-b518-aea9acb3ad8f"
    },
    {
        "author": "强至",
        "paragraphs": [
            "大士安禪外，孤亭曠望中。",
            "物無形可遁，心與境俱通。",
            "日月光應倍，江山氣更雄。",
            "寧須面壁坐，到此即觀空。"
        ],
        "title": "長老鳳師新作四照亭以其環顧洞徹無纖翳礙目故名云從予乞詩因即其說以寄題",
        "id": "9e4aa291-4e8b-4667-ba6b-5b90a28c8ccb"
    },
    {
        "author": "强至",
        "paragraphs": [
            "鄉落少人煙，精廬獨巋然。",
            "香花真佛界，棟宇始唐年。",
            "鳥啄齋餘食，僧參夜半禪。",
            "清凉數畝地，已是隔塵緣。"
        ],
        "title": "留題太平寺",
        "id": "1d09d297-b599-488f-9084-9d40bc5bb2cd"
    },
    {
        "author": "强至",
        "paragraphs": [
            "仁祠倚巖腹，無處入囂氛。",
            "古像棲深殿，高僧傲白雲。",
            "山花暖自發，溪溜遠猶聞。",
            "我正爲名縛，翻羞猿鳥群。"
        ],
        "title": "留題東巖院",
        "id": "a2af8ad4-6032-42b7-950b-3197ff15b3b7"
    },
    {
        "author": "强至",
        "paragraphs": [
            "昔荷齒牙論，今猶骨髓淪。",
            "報知虧國士，高第濫門人。",
            "牆仞欣重到，眉頭爲一伸。",
            "却嗟夫子疾，是日卧漳濱。"
        ],
        "title": "數日前伏蒙吳先生留飲旋辱尊什喜某之來謹依嚴韵奉獻",
        "id": "b86a04cb-1295-45ef-85ac-b588bfd7dadb"
    },
    {
        "author": "强至",
        "paragraphs": [
            "先聖祠逾重，尊儒世適丁。",
            "上公儀最熟，太學祭頻經。",
            "曉月衣冠凈，春風俎豆馨。",
            "魏人休請頌，在泮已言形。"
        ],
        "title": "依韵奉和司徒侍中仲春釋奠",
        "id": "99ccd745-dfb7-497c-accc-5419be8d6fd9"
    },
    {
        "author": "强至",
        "paragraphs": [
            "舊愛樂天句，今逢带雨春。",
            "花中都讓潔，月下倍生神。",
            "翫好張瑶席，攀仍贈玉人。",
            "莫開紅紫眼，此外盡非真。"
        ],
        "title": "梨花",
        "id": "2eede8bf-2367-4448-b83f-4b593d49507c"
    },
    {
        "author": "强至",
        "paragraphs": [
            "岸鳴連夜雨，舟繫數家村。",
            "防盜頻敲柝，愁吟早閉門。",
            "呼兒陳小酌，憶弟動歸魂。",
            "安得晴風起，吹開波浪渾。"
        ],
        "title": "雨夜舟中",
        "id": "1940fc5c-a65c-4ade-ba28-bf67e0461e82"
    },
    {
        "author": "强至",
        "paragraphs": [
            "浮舟不用力，一水靜於山。",
            "沙鳥晴相喚，河雲晚更閑。",
            "微吟窮有象，清思入無間。",
            "河策誰云補，從公漫往還。"
        ],
        "title": "御河舟中",
        "id": "544bfb41-f107-48e6-84e8-ef38758f83e3"
    },
    {
        "author": "强至",
        "paragraphs": [
            "好在登高屐，東西類此身。",
            "游頻齒幾折，用久蠟還新。",
            "晚步憐今日，幽尋憶古人。",
            "莫隨珠履客，且伴白綸巾。"
        ],
        "title": "屐",
        "id": "c9de9ef9-797c-4773-8fdf-a836a39dbdfd"
    },
    {
        "author": "强至",
        "paragraphs": [
            "城裏更籌急，窗邊竹影微。",
            "掩書雙淚迸，撫事寸心違。",
            "歲月辜華紱，風霜感彩衣。",
            "陶潛空自賦，何處有田歸。"
        ],
        "title": "夜坐",
        "id": "c4b2d935-82a4-484c-b13f-f64704d4475f"
    },
    {
        "author": "强至",
        "paragraphs": [
            "三秋開爽氣，七月降元精。",
            "致主鈞樞遍，尊賢衮鉞輕。",
            "顯庸歸社稷，陰相在神明。",
            "漳水流無竭，年年伴壽觥。"
        ],
        "title": "韓魏公生日",
        "id": "1cc77986-929e-436a-900b-5ee9362a9d34"
    },
    {
        "author": "强至",
        "paragraphs": [
            "霜凈乾坤闊，登高極古臺。",
            "秋聲楓幾落，客眼菊三開。",
            "短髮頻看帽，寒吟間引杯。",
            "籬邊空意緒，難得白衣來。"
        ],
        "title": "九日",
        "id": "ab775702-1e9f-4977-8da8-eb6f66d5a283"
    },
    {
        "author": "强至",
        "paragraphs": [
            "薄宦三冬暮，殊方一紀餘。",
            "笑歌筋力倦，勛業鬢毛疏。",
            "道路紛乘傳，軒墀遝曳裾。",
            "無庸看半百，搔首歲云除。"
        ],
        "title": "庚戌歲除",
        "id": "6de25b53-964a-45a8-9a54-16c005deeb95"
    },
    {
        "author": "强至",
        "paragraphs": [
            "從容須陛對，蕭灑待家居。",
            "近閣從戎筆，閑裁寄舊書。",
            "青衫逾一紀，黄卷尚三餘。",
            "聞說山齋好，何時遂曳裾。"
        ],
        "title": "依韵和張文通中舍寄韓師元判官",
        "id": "8b81ec88-c1e1-4fb4-a4ce-2083cfbda856"
    },
    {
        "author": "强至",
        "paragraphs": [
            "丹山靈鳳質，偶別帝梧飛。",
            "忽憶華林好，還收倦翼歸。",
            "綠深宮樹合，紅薄苑花稀。",
            "重到回翔地，卑棲嘆昨非。"
        ],
        "title": "送譚供奉",
        "id": "0ad770bb-4b17-48b9-aef5-5a7b0e0fc7b3"
    },
    {
        "author": "强至",
        "paragraphs": [
            "禁廬休夜直，瑞靄向朝敷。",
            "華闕辨雲氣，紫宸低斗樞。",
            "帝梧鳴彩鳳，宮漏息銅烏。",
            "日出將臨扆，天光冒海隅。"
        ],
        "title": "次韵仁叟禁中清曉",
        "id": "a9f824b2-1324-4b57-a180-6bfdc05a347a"
    },
    {
        "author": "强至",
        "paragraphs": [
            "朝飲送春酒，暮吟傷別詩。",
            "予愁鶑語亂，君興馬蹄遲。",
            "五府何時辟，三銓會早辭。",
            "回鞭晉陽道，不負細侯知。"
        ],
        "title": "送陸覃校書赴選西上",
        "id": "5ee7c4e0-fab8-4f35-be97-6ff6fa897e07"
    },
    {
        "author": "强至",
        "paragraphs": [
            "城市苦歊暑，尋凉到水窮。",
            "環林得高蔭，解带取微風。",
            "渴肺舉杯緩，汗膚兼酒紅。",
            "當年河朔會，舊事豈全空。"
        ],
        "title": "次韵盧六員外避暑",
        "id": "53ec547e-66b0-42af-a086-48ea8005e089"
    },
    {
        "author": "强至",
        "paragraphs": [
            "今夜皇州月，秋光共幾分。",
            "未全成皓魄，猶勝隔浮雲。",
            "白髮愁偏照，清樽喜獨醺。",
            "遥憐江國弟，北望首殷勤。"
        ],
        "title": "中秋京師對月",
        "id": "f41b66f0-5dd2-416b-9f0b-24008d01d337"
    },
    {
        "author": "强至",
        "paragraphs": [
            "祖意生來達，詩心老去專。",
            "傳燈與誰子，絕筆在何篇。",
            "朝客散談席，野禽窺法筵。",
            "唯應軒北石，秋後自依然。"
        ],
        "title": "悼承天月禪老",
        "id": "6f0c1371-9298-41bf-afb2-35f6f58ea076"
    },
    {
        "author": "强至",
        "paragraphs": [
            "共昔登龍客，仍今同舍郎。",
            "後先趨帥府，南北重離觴。",
            "塞角催秋月，邊烽落曉霜。",
            "軍城看趣召，能久頼王祥。"
        ],
        "title": "送蹇磻翁都官赴倅梁門",
        "id": "d882aaa6-dfd6-4866-9f5e-201d7fda8442"
    },
    {
        "author": "强至",
        "paragraphs": [
            "彌月窮山雨，昏昏氣蔽天。",
            "南榮初見日，萬瓦已生煙。",
            "節物驚殘臘，歡期減去年。",
            "愁來搔短髮，對酒且陶然。"
        ],
        "title": "久雨初霽對酒偶作",
        "id": "79925e72-6f1a-4788-aa6d-af7de067ec74"
    },
    {
        "author": "强至",
        "paragraphs": [
            "提轡傍險徑，喜隨雙炬紅。",
            "薄雲籠淡月，苦霧捲嚴風。",
            "馬害誰云屏，神休覬所蒙。",
            "晨門未開鑰，殘夢續齋宮。"
        ],
        "title": "仲冬十六日祭馬步",
        "id": "7e43addb-62be-4d2b-a24f-d9565b48107b"
    },
    {
        "author": "强至",
        "paragraphs": [
            "青燈頻照面，黄卷懶低頭。",
            "危坐自醒醉，孤斟誰獻酬。",
            "檐前落星宿，城裏息更籌。",
            "上馬即塵事，欲歸欣少留。"
        ],
        "title": "齋宮獨酌待曉入城",
        "id": "cb0782af-4584-4ca1-bcb9-0e59d8c4a893"
    },
    {
        "author": "强至",
        "paragraphs": [
            "唐代詩人傑，家居世杜陵。",
            "祖風今不墜，君學善相承。",
            "氣直橫秋鶚，文雄絕漢鵬。",
            "風騷如命將，壇復讓誰登。"
        ],
        "title": "贈杜諮秘校",
        "id": "abf91c1c-81fb-44cb-b602-980f5fed09a4"
    },
    {
        "author": "强至",
        "paragraphs": [
            "子美沒已久，正風幾替陵。",
            "上天憂道喪，遠裔以詩承。",
            "駑足輒追駿，鷃心聊慕鵬。",
            "微之重堂奧，努力願同登。"
        ],
        "title": "杜以詩和答依元韵贈之",
        "id": "4937e1d7-8050-43e6-b792-78f8f422face"
    },
    {
        "author": "强至",
        "paragraphs": [
            "陝人西望眼，唯認馬蹄東。",
            "柳縣追陶令，棠郊謁召公。",
            "問農游手勸，聽訟下情通。",
            "千載萊蕪後，傳家有素風。"
        ],
        "title": "送范令巽之赴陝縣",
        "id": "abc062c7-98a4-4b53-bb84-6edafb5592d6"
    },
    {
        "author": "强至",
        "paragraphs": [
            "早年登甲選，從事又東藩。",
            "地與淮流絕，城連海氣昏。",
            "好山供健筆，暇日樂清樽。",
            "多著太平策，歸來奏帝閽。"
        ],
        "title": "送同年張正臣赴海陵幕",
        "id": "c7b4e236-5dc1-45dd-af1f-a35edb47f66f"
    },
    {
        "author": "强至",
        "paragraphs": [
            "人事車輪轉，年光木葉摧。",
            "交情論晚歲，生意共寒灰。",
            "未足勝寬褐，那能暖凍杯。",
            "知君尋氣類，不爲附炎來。"
        ],
        "title": "寒爐偶坐戲呈任道",
        "id": "f6f66774-f86f-46fd-b9e5-d9211370f2bd"
    },
    {
        "author": "强至",
        "paragraphs": [
            "浩蕩藤州老，雄文鼓大編。",
            "聲名元自重，述作許誰傳。",
            "成誦慚空久，相逢偶未緣。",
            "承明內外相，交口譽師賢。"
        ],
        "title": "依韵和仲靈禪師喜賈丞相趙翰林見稱輔教編之什",
        "id": "b87e91bb-84f9-419d-9af1-f4127edad730"
    },
    {
        "author": "强至",
        "paragraphs": [
            "卞山風月古，秀發在詩人。",
            "之子含清骨，禪師託後身。",
            "千篇取篋藁，一夢繞鄉蘋。",
            "知己大丞相，無勞揖縉紳。"
        ],
        "title": "送覺上人還霅",
        "id": "36515308-84e7-44ea-8205-76fe49f24af5"
    },
    {
        "author": "强至",
        "paragraphs": [
            "江南春自好，蜀客亦思歸。",
            "淚與花俱落，心隨燕共飛。",
            "露章還子舍，孝理副宸闈。",
            "禁署風流後，謀漁未有磯。"
        ],
        "title": "依韵和彭九及之歸養之什",
        "id": "96e40538-1c69-4cf9-ad49-ba6fd72aa441"
    },
    {
        "author": "强至",
        "paragraphs": [
            "宣城從古勝，謝守擅風流。",
            "夫子名當世，君王付此州。",
            "訟鈴閑郡閣，吟筆動江樓。",
            "莫憶窗中句，能詩今隠侯。"
        ],
        "title": "送宣州太守沈司封",
        "id": "11de1e9f-dd4b-4130-b111-9e1483cb864d"
    },
    {
        "author": "强至",
        "paragraphs": [
            "雨洗春枝冷，鶑愁晚更啼。",
            "感時雙淚落，送客片帆西。",
            "淮隰逢鴒羽，京塵縱馬蹄。",
            "有才無殿課，安穩步通閨。"
        ],
        "title": "送王天常太祝詩",
        "id": "81f6f3c0-1dc5-45d1-b050-d14837cad302"
    },
    {
        "author": "强至",
        "paragraphs": [
            "先生名不死，三百幾年間。",
            "白首吟唐世，清風起越山。",
            "遺編流自久，異代許誰刪。",
            "遠裔傳能事，斯文氣欲還。"
        ],
        "title": "方殿省示惠遠祖先生詩集",
        "id": "8c62ca17-efaa-47bf-be7f-4f58a5ca05be"
    },
    {
        "author": "强至",
        "paragraphs": [
            "壯懷衰獨早，樂事病全稀。",
            "靜聽聞花落，欹眠見燕歸。",
            "冠裳成外累，塵土汩真機。",
            "强起親曹事，遥慚舊隠扉。"
        ],
        "title": "屬疾",
        "id": "8947c37a-1f96-439f-bc5c-27e6054b888f"
    },
    {
        "author": "强至",
        "paragraphs": [
            "功名心寸折，歲月鬢雙蓬。",
            "病畏酒杯綠，愁憐花蕊紅。",
            "杖藜成暇日，行樂步春風。",
            "唯有張公子，翛然此意同。"
        ],
        "title": "予累日卧病適張文通惠教亦云服藥漫成小詩呈之",
        "id": "09902149-615a-42a4-ad82-2fc1403f1610"
    },
    {
        "author": "强至",
        "paragraphs": [
            "孤直難知己，才華反誤身。",
            "流年銷壯節，多病對殘春。",
            "酒到心如達，花空眼亦貧。",
            "賢愚通塞理，誰與問洪鈞。"
        ],
        "title": "暮春被病感書",
        "id": "34108cda-a098-4536-8650-ac0b207f82f4"
    },
    {
        "author": "强至",
        "paragraphs": [
            "巨鱗非尺澤，多目漫污池。",
            "網漏從今日，筌忘復幾時。",
            "饔人顔慘淡，漁子興參差。",
            "豈似任公捷，群鰲一釣絲。"
        ],
        "title": "聞升甫南池觀魚所獲無幾戲成小詩奉呈",
        "id": "f0bbc99c-dac6-431c-959d-ed9cc14ea600"
    },
    {
        "author": "强至",
        "paragraphs": [
            "戢戢駢頭戲，悠悠掉尾行。",
            "莫言盆盎窄，猶勝網羅橫。",
            "競觸浮萍亂，時吹細浪生。",
            "嗟予遭病縛，羨汝遂微情。"
        ],
        "title": "病起觀盆魚",
        "id": "1d2498cf-ff90-4d0b-8117-75f90b2d595c"
    },
    {
        "author": "强至",
        "paragraphs": [
            "去去持丹筆，當官議是非。",
            "壯心低仕路，戀涕濕親衣。",
            "汲浪檣烏急，吳霜稻蟹肥。",
            "論文杯酒後，從此故人稀。"
        ],
        "title": "送王明叟起秀州法掾",
        "id": "90168306-88a5-444b-9aa5-4e2178c74c36"
    },
    {
        "author": "强至",
        "paragraphs": [
            "郡獄乏掾屬，君才盛府依。",
            "犴牢煩暫掌，鸞枳復卑飛。",
            "盡室輕裝去，新吟滿篋歸。",
            "風流傷別處，粉淚灑紅衣。"
        ],
        "title": "行叟權秋掾比回正老以詩寄之因次韵奉和",
        "id": "3cfd1f3b-6945-4d2d-9b7b-5c446ac79efc"
    },
    {
        "author": "强至",
        "paragraphs": [
            "執政昔曾祖，滯才今令孫。",
            "三遷纔大幕，萬石已高門。",
            "阮瑀妙草檄，毛公深雅言。",
            "相從賓主樂，淮月共清樽。"
        ],
        "title": "送石亢之節推赴廬州幕府",
        "id": "00067062-df3a-4e78-a40a-b59e36fe2e9a"
    },
    {
        "author": "强至",
        "paragraphs": [
            "有客就征驂，風前別酒酣。",
            "慈顔依膝下，歸意滿江南。",
            "去路草初歇，到家梅正含。",
            "短書無惜寄，別後抵清談。"
        ],
        "title": "送子立榮侍南歸",
        "id": "69cf5521-9987-47df-b74f-b1b02eb261ec"
    },
    {
        "author": "强至",
        "paragraphs": [
            "斗杓西揭柄，南呂已飛灰。",
            "芝室占熊夢，蓬山挺梓材。",
            "世欣金鷟見，人慶玉麟來。",
            "天意非難料，行看位上台。"
        ],
        "title": "上何太宰生日二首  其一",
        "id": "d79e8ba5-1c34-4f6b-a8c1-14000577f177"
    },
    {
        "author": "强至",
        "paragraphs": [
            "皇穹符寶運，嵩獄降真賢。",
            "明月中秋後，黄花九月前。",
            "潭潭新紫府，疊疊舊青氈。",
            "遐想靈椿慶，春秋合幾年。"
        ],
        "title": "上何太宰生日二首  其二",
        "id": "c1dd6e6a-69a2-4ead-acbe-4e0501ae155e"
    },
    {
        "author": "强至",
        "paragraphs": [
            "身世扁舟裏，飄颻可奈何。",
            "萬生勞白日，一笑屬滄波。",
            "闊網施能幾，閑機用未多。",
            "余顔自憔悴，莫作楚臣歌。"
        ],
        "title": "漁者",
        "id": "675dd6b2-1a32-43e1-a2e2-2a663f557836"
    },
    {
        "author": "强至",
        "paragraphs": [
            "幾尺江東雪，同時戶北風。",
            "全家愁坐外，寄命苦吟中。",
            "已分書帷冷，偏憎酒盞空。",
            "漫將豐歲兆，去問白頭翁。"
        ],
        "title": "對雪六首  其一",
        "id": "c57a9b94-627f-416b-a940-a165cdaeb959"
    },
    {
        "author": "强至",
        "paragraphs": [
            "草樹驚全失，山河望轉非。",
            "片時藏地險，底處極天圍。",
            "樓半輕相逐，檐前急自飛。",
            "乘風還有意，故去點人衣。"
        ],
        "title": "對雪六首  其二",
        "id": "d49f764b-ddf9-47cd-a96c-cba16535deb3"
    },
    {
        "author": "强至",
        "paragraphs": [
            "飄灑三冬暮，蒼茫一氣凝。",
            "寒威斗自壯，空色曉逾澄。",
            "狂走尋岡兔，饑呼失樹鷹。",
            "年來交態淺，有興即誰乘。"
        ],
        "title": "對雪六首  其三",
        "id": "5d2bd67c-6a22-4142-aab2-d92d929404e0"
    },
    {
        "author": "强至",
        "paragraphs": [
            "影亂侵書幌，花輕輟酒杯。",
            "襟懷同落寞，氣象亦崔嵬。",
            "屢折參雲竹，偏凌照水梅。",
            "紅爐方爾附，未可論寒灰。"
        ],
        "title": "對雪六首  其四",
        "id": "f91ada81-5377-4cea-b150-7d3a710a2e8b"
    },
    {
        "author": "强至",
        "paragraphs": [
            "色浮千里白，氣逼萬家寒。",
            "獨鳥饑猶啄，癡兒喜自團。",
            "向風初舞急，入夜轉聲乾。",
            "此味同誰冷，吟窗映素冠。"
        ],
        "title": "對雪六首  其五",
        "id": "602c1f9a-2f93-41f4-8c3b-d621b50bc841"
    },
    {
        "author": "强至",
        "paragraphs": [
            "朔風吹不盡，顥氣入無間。",
            "市井人喧息，江湖鳥翼頑。",
            "酒邊驚晚歲，吟外失群山。",
            "溫室便高卧，明朝任塞關。"
        ],
        "title": "對雪六首  其六",
        "id": "b1d3e87d-5304-45e7-818d-f898fe381c91"
    },
    {
        "author": "强至",
        "paragraphs": [
            "方外得師晚，相逢出古心。",
            "交成真合水，意在始知琴。",
            "宦路塵泥久，禪扃歲月深。",
            "清風貽絕唱，一誦快煩襟。"
        ],
        "title": "次韵答承天月長老",
        "id": "90414460-a0bf-48b5-9d0d-bb43c0b74972"
    },
    {
        "author": "强至",
        "paragraphs": [
            "師有知人術，一言珍萬金。",
            "聖門防取貌，吾道素論心。",
            "越樹秋聲起，武陵歸思深。",
            "桃源千載事，此說更難尋。"
        ],
        "title": "塗中書四十言奉寄武陵則師",
        "id": "5abe9863-3f37-4c08-a908-6be5f8ddf9fa"
    },
    {
        "author": "强至",
        "paragraphs": [
            "莊嚴模浄域，金碧照晴霓。",
            "土木有時竭，樓臺無日低。",
            "林泉藏好處，巾屨得安棲。",
            "我愧陶彭澤，煩師數過溪。"
        ],
        "title": "書香嚴屋壁呈寺主隆師",
        "id": "73f66ce6-de09-426f-b3c0-280de2c118cf"
    },
    {
        "author": "强至",
        "paragraphs": [
            "昔以醫名著，今茲祖意傳。",
            "衆生如不病，大士自安禪。",
            "貌等澗松古，性同山月圓。",
            "應防猿鳥憶，却指舊林泉。"
        ],
        "title": "詩送長老芝公歸靈洞",
        "id": "6e78ad31-0e0b-4ad4-afb3-5bbedda56bcc"
    },
    {
        "author": "强至",
        "paragraphs": [
            "林泉久安住，心境兩無塵。",
            "禪外牽餘想，詩中老此身。",
            "虛懷延海衆，雄辯服談賓。",
            "偉特如師少，相逢悟宿因。"
        ],
        "title": "贈凈土嵩長老",
        "id": "b40a486b-c3c9-4a6f-b631-e618f95dd7dc"
    },
    {
        "author": "强至",
        "paragraphs": [
            "大士本宿植，妙年離世紛。",
            "定心馴海鳥，詩語淡秋雲。",
            "與物曾無著，收聲恐有聞。",
            "唯將諸祖意，晚歲導迷群。"
        ],
        "title": "贈霞長老",
        "id": "2d0f4934-ce88-45c8-bb5f-2eea31521746"
    },
    {
        "author": "强至",
        "paragraphs": [
            "不見湯師久，病眠時序深。",
            "忽驚朱夏過，真負碧雲吟。",
            "他日虎溪約，同時鳳闕心。",
            "未論應去住，杖屨且相尋。"
        ],
        "title": "酬齊上人",
        "id": "e2a79143-fb99-4a97-a70c-ae6f9c985a72"
    },
    {
        "author": "强至",
        "paragraphs": [
            "西北塵游倦，東南野興深。",
            "帳空慚鶴怨，山暝憶猨吟。",
            "大士真交臂，連篇契夙心。",
            "會須携蠟屐，雲嶠陟千尋。"
        ],
        "title": "景山無思二大師垂和鄙詩復依前韵奉答",
        "id": "0ba68c4c-4399-4863-88d8-fc758d51b19f"
    },
    {
        "author": "强至",
        "paragraphs": [
            "半歲風埃地，終朝雲水情。",
            "身兼飛錫健，眼向故山明。",
            "不改禪衣色，從來野橐輕。",
            "煩師伴猨鳥，兩耳厭車聲。"
        ],
        "title": "送臻上人還雲山",
        "id": "dfede204-2ac7-4912-96c1-17ba98938c7b"
    },
    {
        "author": "强至",
        "paragraphs": [
            "恐是逃名客，因爲出世流。",
            "人間雲不定，心外佛何求。",
            "醉喜形骸放，詩嫌偶對囚。",
            "我應遭竊笑，聲利乃身讎。"
        ],
        "title": "詩贈圓公大士",
        "id": "f4abf663-a666-4aff-abb7-a950f33d274b"
    },
    {
        "author": "强至",
        "paragraphs": [
            "世好元難合，便甘或棄辛。",
            "喜師同肺腑，偶爾異衣巾。",
            "文約牽常俗，詩情遠過人。",
            "相邀松下別，山意入秋新。"
        ],
        "title": "仲靈禪師以詩見邀輒走筆依韵附還使奉和",
        "id": "20f7fa1d-d3a3-4349-a86b-ecb355d17b7b"
    },
    {
        "author": "强至",
        "paragraphs": [
            "定憶婆娑樹，雙垂滿地陰。",
            "春風吹社燕，歸意逐淮禽。",
            "帆落橫江盡，門開小院深。",
            "先撾大法鼓，續震海潮音。"
        ],
        "title": "送李講主還維揚",
        "id": "a9ba6457-f66e-4ca3-9c61-cfe3bb05ad10"
    },
    {
        "author": "强至",
        "paragraphs": [
            "未乾宮硯墨，猶暖御爐烟。",
            "鷄唱空催曉，龍飛忽上天。",
            "攀髯三月暮，灑淚五雲邊。",
            "盛德無容報，塵埃萬壽篇。",
            "飛帚飄宸翰，賡歌縱睿才。",
            "歌歡三閤燕，聲轉兩宮哀。",
            "人世金縢祕，天門玉鎖開。",
            "年年初夏月，寂寞壽山杯。"
        ],
        "title": "仁宗皇帝挽歌辭四首  其一",
        "id": "228a0557-bb39-4520-94fa-cf31946ba3a1"
    },
    {
        "author": "强至",
        "paragraphs": [
            "輕徭寬日力，橫費惜秋毫。",
            "臨諫天容睟，尊賢聖體勞。",
            "乾坤收化育，弓劍入悲號。",
            "十月西陵仗，愁雲隔赭袍。"
        ],
        "title": "仁宗皇帝挽歌辭四首  其二",
        "id": "750c4dda-dce2-4784-9216-34f6022c7a97"
    },
    {
        "author": "强至",
        "paragraphs": [
            "聖運一千載，君臨四十春。",
            "寶圖先與子，妙斷獨如神。",
            "瑞表虛南極，哀聲動北辰。",
            "天鍾堯舜性，廟號訖稱仁。"
        ],
        "title": "仁宗皇帝挽歌辭四首  其三",
        "id": "5d82dc63-6517-4df1-a1d3-27e2e5cffc39"
    },
    {
        "author": "强至",
        "paragraphs": [
            "許國三朝老，傳家萬石君。",
            "乞骸章未報，沒齒訃先聞。",
            "挽鐸摇秋露，銘旌卷暮雲。",
            "龍岡逢吉壤，馬鬣寄高墳。"
        ],
        "title": "石太保挽詞",
        "id": "6f32f20b-f5df-47a5-abd9-05092cd28002"
    },
    {
        "author": "强至",
        "paragraphs": [
            "一門新茹痛，八座近云亡。",
            "禍故近賢者，風流失望郎。",
            "葬帷籠淡月，挽鐸訴清霜。",
            "祖烈繫誰紹，三槐老北堂。"
        ],
        "title": "王廣淵郎中挽詞",
        "id": "b8156c9e-4af0-478a-b7e0-9798a4c640fc"
    },
    {
        "author": "强至",
        "paragraphs": [
            "流水身飄忽，青雲意闊疏。",
            "儒林看作傳，使者合求書。",
            "野月隨丹旐，山煙濕素車。",
            "寢門今日淚，一灑爲無餘。"
        ],
        "title": "王子直挽詞二首  其一",
        "id": "c4a0b881-3ba0-41a3-b705-4f82526538c9"
    },
    {
        "author": "强至",
        "paragraphs": [
            "王氏仍淮水，賢人減潁川。",
            "風流今盡矣，天理舊茫然。",
            "親涕霑封篋，交情動絕絃。",
            "公卿誰不到，偏夭賈生年。"
        ],
        "title": "王子直挽詞二首  其二",
        "id": "f257ba31-beaa-44e3-b72b-a94c80a2e353"
    },
    {
        "author": "强至",
        "paragraphs": [
            "法度居無失，圖書動有稽。",
            "不偕君子老，空美大夫妻。",
            "淡月臨新兆，清風在舊閨。",
            "哭聲摧隴水，山鳥學人啼。"
        ],
        "title": "晉陽郡君挽詞  其一",
        "id": "6237a4ef-2055-47b7-b41c-4272354ae9fd"
    },
    {
        "author": "强至",
        "paragraphs": [
            "夫賢微子後，身貴畢公孫。",
            "獨棄斑衣養，空餘象服尊。",
            "悲風纏挽鐸，苦霧濕銘旛。",
            "誰謂靈香驗，何曾見反魂。"
        ],
        "title": "晉陽郡君挽詞  其二",
        "id": "0d88a302-7ce2-402a-ac10-e28a24401efe"
    },
    {
        "author": "强至",
        "paragraphs": [
            "北風已作東風客，昨日何如今日暄。",
            "造化有期尋萬木，陽和無迹走千門。",
            "土牛陌上摧花杖，玉燕釵頭墜綵旛。",
            "獨我題詩添意緒，又看殘臘委冰痕。"
        ],
        "title": "立春",
        "id": "f675f272-760d-4db8-823b-46879f14b7a7"
    },
    {
        "author": "强至",
        "paragraphs": [
            "春中酣酣破宿霾，春心衮衮瀉長淮。",
            "無情草樹相看久，得意親朋一笑乖。",
            "世俗冰霜誰暖眼，古人金石已枯骸。",
            "愁來獨對青山坐，唯有東風入舊懷。"
        ],
        "title": "春日山中感懷",
        "id": "31e87dfd-cc7f-4c26-84ae-f6912a72ff85"
    },
    {
        "author": "强至",
        "paragraphs": [
            "君家茂族出關西，壯氣長干萬丈霓。",
            "斥鷃羨鵬舒海翼，駑駘觀驥騁霜蹄。",
            "詩才多慕謫仙逸，宦緒猶嫌梅福低。",
            "千里霄程方策足，莫云今日是卑棲。"
        ],
        "title": "贈楊尉純甫",
        "id": "fd88e433-0f52-41e6-9293-6a6cd8d1d840"
    },
    {
        "author": "强至",
        "paragraphs": [
            "戢戢新芽迸舊林，纔生有節便虛心。",
            "已鄰佛界黄金地，更學仙家碧玉簪。",
            "失灌要須防倦僕，偷餐切莫聽饑禽。",
            "憑師養取成修竹，截管終令作鳳吟。"
        ],
        "title": "若師院咏笋",
        "id": "0e64076a-63c6-462e-92cd-36898225cd29"
    },
    {
        "author": "强至",
        "paragraphs": [
            "絕艷濃香一倍繁，青春歸去已珊珊。",
            "障風護恐檀心損，和雨攀應玉手寒。",
            "今日我來頻舉爵，明年誰共憑欄干。",
            "盛傳京雒多名品，未得尋芳洗眼看。"
        ],
        "title": "席上次韵純甫牡丹",
        "id": "33924375-1a31-4dc9-af86-b22f4742db67"
    },
    {
        "author": "强至",
        "paragraphs": [
            "新持手版苕溪掾，應恨浮名別故鄉。",
            "澤國幾瞻飛雁序，春風自入墜鱣堂。",
            "坐曹未改平生好，開卷能如往日忙。",
            "龍首主人監郡樂，定蒙賓禮考文章。"
        ],
        "title": "寄湖掾楊浩然",
        "id": "5fb088e3-c80e-4a4a-9cb0-3e723ccf1634"
    },
    {
        "author": "强至",
        "paragraphs": [
            "年年不會春來處，疑自深紅嫩白間。",
            "今日却從何處去，明年依舊待君還。",
            "不堪眼見鶑花老，安得心同木石頑。",
            "身外韶華猶可再，其如綠鬢與朱顔。"
        ],
        "title": "送春",
        "id": "7d25f4e2-0170-491e-b2b1-9d7fa315bcd8"
    },
    {
        "author": "强至",
        "paragraphs": [
            "獨行先生舊隠荒，大名寧受一棺藏。",
            "能詩秀骨應無朽，近塚閑花亦自香。",
            "卷軸門人收篋笥，歲時族子奉烝嘗。",
            "逸民未許先賢傳，猶說梁鴻有孟光。"
        ],
        "title": "經和靖林先生舊隠",
        "id": "93fe3454-767f-4196-a3c2-6e6d5ae70383"
    },
    {
        "author": "强至",
        "paragraphs": [
            "漢世最優文學掾，因君官稱復榮今。",
            "青春事業收名路，白首光華照士林。",
            "風月每邀花底醉，乾坤共老水邊吟。",
            "安車正好追先烈，子舍唯增二百金。"
        ],
        "title": "贈陸元象文學",
        "id": "f0297495-fbc1-4d3d-89de-5bad99dbf74d"
    },
    {
        "author": "强至",
        "paragraphs": [
            "花下詩翁已富情，愛花相咏句還成。",
            "纔開秀格能殊衆，到老清香不負名。",
            "世上流芳歸幾處，江南傳價入中京。",
            "乾坤定是憐馨德，那許風前趁落英。"
        ],
        "title": "依韵和陸丈瑞香花",
        "id": "620e908d-137d-4516-b11d-e0eef1622e71"
    },
    {
        "author": "强至",
        "paragraphs": [
            "畫鷁追風千楫動，錦標翻日萬人呼。",
            "驕龍戰水爭先後，采蜃橫川半有無。",
            "波底魚蝦愁破窟，岸傍車馬看盈塗。",
            "競心猶出功名下，吟倚扁舟爲一呼。"
        ],
        "title": "競渡",
        "id": "001bb021-c0b9-4c5f-8981-d3b2f16f24cc"
    },
    {
        "author": "强至",
        "paragraphs": [
            "管勁毫尖匠製宜，故人珍贈我何爲。",
            "分殊定遠初投日，得似文通舊夢時。",
            "大手愧無才翰用，正心惟見友朋規。",
            "紛紛紙尾方勞署，辜負詞林視草詞。"
        ],
        "title": "謝純甫惠筆",
        "id": "e488faa6-3b84-4202-bb1b-09bf68cff5ce"
    },
    {
        "author": "强至",
        "paragraphs": [
            "乾坤泱漭作秋容，節物情懷兩莫窮。",
            "山雨欲來陰竟日，溪雲不斷氣浮空。",
            "頼存樽酒時傾綠，更有歌裙可醉紅。",
            "偶爾登臨愈興感，朱顔容易變衰翁。"
        ],
        "title": "次韵和純甫秋陰悶書",
        "id": "ae524bcf-f964-4d1c-8c25-27eab8adb859"
    },
    {
        "author": "强至",
        "paragraphs": [
            "晻曖秋旻氣象濃，對時覽物兩無窮。",
            "纔開又合煙光重，欲落還收雨意空。",
            "直恐客頭先老白，却思日脚带斜紅。",
            "天真不擾無餘感，誰似前溪下釣翁。"
        ],
        "title": "再次前韵",
        "id": "2def5f01-3e3e-4eda-ac3e-7ce174a47a8f"
    },
    {
        "author": "强至",
        "paragraphs": [
            "朔吹鳴時萬葉黄，獨留瓊蕊擅幽芳。",
            "水邊野外開雖晚，臘後春前賞未忙。",
            "素艷若敷應雪妬，嫩心猶閟已風香。",
            "此花更是梅仙咏，消得花間飲百觴。"
        ],
        "title": "純甫出近郊以梅花未開成篇見貽因次元韵奉酬",
        "id": "ebb3feee-8db2-48c9-ad4f-d55c057f6713"
    },
    {
        "author": "强至",
        "paragraphs": [
            "湖畔難尋使者麾，湖光猶照旅人衣。",
            "氣蒸澤國能無潤，堤貯雲天別有圍。",
            "楊柳經霜相對老，鳬鷖飽食自由飛。",
            "繫舟索紙題詩句，更把閑愁付落暉。"
        ],
        "title": "過練湖",
        "id": "90ebf5c4-5eb9-4b7a-8433-7210555c4545"
    },
    {
        "author": "强至",
        "paragraphs": [
            "江上胥山古木陰，祠堂氣象亦蕭森。",
            "江雲不散憂君色，山月猶明死國心。",
            "遷史簡編今斷缺，吳人牲酒日肥深。",
            "鄙懷異代悲忠烈，一拜威靈淚滿襟。"
        ],
        "title": "題吳山伍子胥祠",
        "id": "e0de4a71-62c2-4fda-82af-30c164588bfb"
    },
    {
        "author": "强至",
        "paragraphs": [
            "前日枯槎接斷溪，今朝白石跨完堤。",
            "牧兒靜立牛磨角，詩客閑驚馬駐蹄。",
            "澗雨漲來流淺瀨，山風掃過斷纖泥。",
            "十家豈乏相如輩，當有人從柱上題。"
        ],
        "title": "資國山口石橋",
        "id": "58f2c7d3-8fca-48ea-85fa-044d0f8a1387"
    },
    {
        "author": "强至",
        "paragraphs": [
            "魚尋細脈上輕澌，鳥趁微和哢好枝。",
            "多病强傾春日酒，苦吟還接暮冬詩。",
            "江南信息梅應蕊，京國風流柳未絲。",
            "最有佳人隨節序，釵頭綵勝競垂垂。"
        ],
        "title": "立春",
        "id": "04a907e4-9266-4021-9449-2dd63e56d732"
    },
    {
        "author": "强至",
        "paragraphs": [
            "一束衣冠四十春，公今收得自由身。",
            "朱顔出仕看同輩，白髮歸榮有幾人。",
            "何處覓金分素里，只聞行路羨清塵。",
            "扁舟急解隨河纜，猶恐京埃汙葛巾。"
        ],
        "title": "送朱郎中得謝歸淮南二首  其一",
        "id": "9de334b0-e533-4008-807c-62341c2aeeb0"
    },
    {
        "author": "强至",
        "paragraphs": [
            "天香猶在入朝衣，早見都門解綬歸。",
            "晚歲高風增慷慨，今宵列宿動光輝。",
            "誰供白酒開談笑，自向滄洲洗是非。",
            "從此淮禽相看喜，沙邊不復背公飛。"
        ],
        "title": "送朱郎中得謝歸淮南二首  其二",
        "id": "fac1cbd8-e050-4f69-8028-125130c7258a"
    },
    {
        "author": "强至",
        "paragraphs": [
            "六科頓網索豪雄，巖穴賢群爲一空。",
            "夫子獨沈窮巷底，故人多列要塗中。",
            "志行應在功名早，欲大難爲富貴充。",
            "年未平津學晁董，佇觀畫並耀江東。"
        ],
        "title": "次韵酬答胡一之",
        "id": "e6d93dc0-fd3c-457d-be58-e83652e21d06"
    },
    {
        "author": "强至",
        "paragraphs": [
            "雪意徘徊收臘尾，風光迤邐上花梢。",
            "强傾浮蟻嘗春酌，終似南禽憶舊巢。",
            "愁裏年華侵短髮，吟邊生意滿東郊。",
            "玉盤絲菜無消息，索寞空齋畏客嘲。"
        ],
        "title": "立春輦下作",
        "id": "fc188e9c-c86a-4e57-96e0-3584ac810c10"
    },
    {
        "author": "强至",
        "paragraphs": [
            "何門織婦爲春魔，幾聽啼鶑暗輟梭。",
            "美釀入唇宜莫算，芳期屈指已無多。",
            "迎風柳絮飄都盡，著雨花枝落半過。",
            "正好狂歌對餘景，休因節物嘆蹉跎。"
        ],
        "title": "依韵和擇之惜春",
        "id": "913bbea4-c8b0-4647-9154-124588b42f3c"
    },
    {
        "author": "强至",
        "paragraphs": [
            "聖門顔子最稱貧，猶有簞瓢奉一身。",
            "罕似饑腸游太學，獨將生意託洪鈞。",
            "常時閔笑遭流俗，今日依歸得主人。",
            "早夜從容諮道誼，切防事業去青春。"
        ],
        "title": "寄陳介進士",
        "id": "36dab8db-f62d-4e67-b6e3-7ad4862c1479"
    },
    {
        "author": "强至",
        "paragraphs": [
            "形如圓月色欺霜，曾許佳人掩面藏。",
            "袁守揚風方慰愜，班姬中道忽悲凉。",
            "自知掌握初經用，豈顧塵埃此暫傷。",
            "只恐來年清暑殿，別將紈素上君堂。"
        ],
        "title": "次韵和秋扇",
        "id": "49c9f581-b826-4d8c-918a-d0bab794d9a0"
    },
    {
        "author": "强至",
        "paragraphs": [
            "京洛多年作意游，撇然歸思滿林丘。",
            "塵衣纔洗吳中水，吟錫還尋海畔州。",
            "獨夜揮弦泣山鬼，幾旬談妙動藩侯。",
            "孤雲高迹真無定，又理輕裝買客舟。"
        ],
        "title": "月卿大師以書抵予言到自永嘉今將還杭因索詩送行聊書短章塞來請之勤",
        "id": "9cf02a09-7dbe-4b66-8b3c-1798838b18c8"
    },
    {
        "author": "强至",
        "paragraphs": [
            "花濃新出黄金礦，枝軟輕垂綠玉條。",
            "正色逢人何太晚，清香到酒亦終朝。",
            "籬邊此意同蕭瑟，霜後無言對寂寥。",
            "凡卉不爲孤艷地，淵明真賞欲爭邀。"
        ],
        "title": "菊",
        "id": "7b692399-c9b2-416b-bb51-645d9b24f693"
    },
    {
        "author": "强至",
        "paragraphs": [
            "殘臘新春判此朝，斗寒猶未動寅杓。",
            "白催曉色融冰片，綠轉風光入柳條。",
            "絲菜落盤隨玉手，鏤花垂勝壓金翹。",
            "六年不見江梅影，長覺歸心似旆摇。"
        ],
        "title": "立春",
        "id": "d75c28e8-8633-4fc0-a7ac-68477fd1eb65"
    },
    {
        "author": "强至",
        "paragraphs": [
            "溪樓燕子懶飛飛，一鼓輕雷漸作威。",
            "細濯林花紅抹淺，低濛岸柳翠光微。",
            "偶穿縱步尋山屐，且解銷憂貰酒衣。",
            "華表有人還未得，更堪取次送春歸。"
        ],
        "title": "次韵丁評事春雨",
        "id": "285715b5-1738-4462-89cf-aa0bfbd2caa5"
    },
    {
        "author": "强至",
        "paragraphs": [
            "插旗打鼓放船頭，二紀蓬萊一夢游。",
            "回首誰能顧庭鷺，收心自可近江鷗。",
            "盤堆玉縷鱸初膾，盞溢金波酒旋篘。",
            "摩詰定懷廊廟弟，新詩未免到皇州。"
        ],
        "title": "送王文玉歸浙",
        "id": "8c58faeb-cbe3-49c9-b93f-cbe1cafb279a"
    },
    {
        "author": "强至",
        "paragraphs": [
            "雨氣隨雲却上天，山頭已掃欲晴煙。",
            "柳條不盡空圍岸，荷葉猶新未礙船。",
            "時序百年催樂事，乾坤一笑入詩篇。",
            "主人著姓平原後，莫惜金樽醉綺筵。"
        ],
        "title": "依韵和達夫泛湖之作",
        "id": "b081f364-fcd3-4cb9-9781-e822979e94f5"
    },
    {
        "author": "强至",
        "paragraphs": [
            "春風那解繫狂遊，朝醉桐江暮柳洲。",
            "大手千篇隨電掃，孤蹤四海學雲浮。",
            "榮名不落閑宵夢，退築聊爲晚歲謀。",
            "老橘殘鱸猶有興，片心還起洞庭舟。"
        ],
        "tags": [
            "洞庭湖"
        ],
        "title": "賈麟自睦來杭復將如蘇戲贈短句",
        "id": "79f781ca-d95b-46d3-b110-b9ba6cb5044b"
    },
    {
        "author": "强至",
        "paragraphs": [
            "高灑潛川愛拙翁，堂閒雅與拙情同。",
            "宦塗恥用機心達，聖世寧爲直道窮。",
            "千載奸纖羞白骨，一時夷坦擅清風。",
            "邑人三歲觀賢化，巧詆銷萌訟缿空。"
        ],
        "title": "題於潛張明甫愛拙堂",
        "id": "f2e38458-79e5-4281-9242-ceda9f1ea521"
    },
    {
        "author": "强至",
        "paragraphs": [
            "月色無雲喜共看，葛衣藜杖到君邊。",
            "宦遊易作浮雲散，人事難同好月圓。",
            "菊露凄清吟可老，竹風幽灑坐疑仙。",
            "明年席上天南北，合破高齋此夜眠。"
        ],
        "title": "月夜與陳行父楊公濟吳常甫出詣蔡子難",
        "id": "a5eba80c-cdb5-4bfe-92d6-591d47d8890c"
    },
    {
        "author": "强至",
        "paragraphs": [
            "纔過中元九日期，人間最重早秋時。",
            "當年間傑凝天粹，此際生賢作吏師。",
            "候屬金行資義節，氣鍾庚宿究兵奇。",
            "願公大用齡盈百，歲歲長吟祝壽詩。"
        ],
        "title": "丈人生辰",
        "id": "5840540e-d22e-4fe9-ab1f-3921908dd886"
    },
    {
        "author": "强至",
        "paragraphs": [
            "把詔心先劍外飛，一身與國繫安危。",
            "玉關落日辭金印，錦水春風轉繡旗。",
            "歷見本朝歸秉軸，多由全蜀出分麾。",
            "少陵漫爲知音喜，行到花溪已恐遲。"
        ],
        "title": "依韵和楊公濟喜嘉定帥王待制移成都",
        "id": "d7c0fd92-1483-4c0a-a560-60530b7cfcd3"
    },
    {
        "author": "强至",
        "paragraphs": [
            "凍雲朝濕萬峰寒，鑿齒辛勤訪道安。",
            "世外更無吳水石，林中還有晉衣冠。",
            "襟期飄灑隨煙靄，詩句縱橫出肺肝。",
            "見說松門長不鎖，夜凉猶過別山看。"
        ],
        "title": "聞楊公濟冒寒訪契嵩上人",
        "id": "4babc955-26fb-409c-a331-2635c7db5d0f"
    },
    {
        "author": "强至",
        "paragraphs": [
            "紺瓶白酒下吟堂，洗盞傾甆肯漫嘗。",
            "寒屋自融春日面，煖杯能轉少年腸。",
            "山妻相對驚愁破，稚子無端笑飲狂。",
            "百歲光陰空自遠，醉時苦短醒時長。"
        ],
        "title": "楊公濟歲暮惠酒",
        "id": "b02ba5e7-1d4b-439d-812d-7175a54fcca3"
    },
    {
        "author": "强至",
        "paragraphs": [
            "春風不散三冬雪，暖日猶明五月霞。",
            "病眼漫開常見雨，客顔新破始逢花。",
            "故園何在情還劇，舊驛空存使轉賒。",
            "白白朱朱今頗驗，退之詩句亦天葩。"
        ],
        "title": "經春久雨未嘗尋芳舟次黎驛始見桃李紅白成陣愛而有題",
        "id": "cdc2be98-beda-4921-bd9e-4717a187fdd8"
    },
    {
        "author": "强至",
        "paragraphs": [
            "一聲殘角繞千門，霜氣涵空亂宿氛。",
            "車馬往來無僻地，星河收去有閑雲。",
            "余生慘淡身宜佚，人事崎嶇足反勤。",
            "漸喜太陽浮海面，群鴉鳴噪尚紛紛。"
        ],
        "title": "曉出",
        "id": "5a68a238-9aab-41da-9d4f-c56769c400b1"
    },
    {
        "author": "强至",
        "paragraphs": [
            "子美幕中贍暇日，喜傳幽事到京華。",
            "地偏浙水開孤壘，風散江雲覆萬家。",
            "日出魚蝦來早市，潮空鳬雁落晴沙。",
            "羨君吏隠能終歲，却恨吾游未有涯。"
        ],
        "title": "依韵和酬楊公濟澄江見寄長句",
        "id": "55f37f64-32c7-44a5-9e7e-ce8506dc1799"
    },
    {
        "author": "强至",
        "paragraphs": [
            "登高時節異鄉中，回首家山隔亂峰。",
            "白酒莫辭今日醉，黄花不似故園逢。",
            "苦嗟節物經秋老，贏得情懷爲別濃。",
            "却愛紫微詩意好，笑歌開口强爲容。"
        ],
        "title": "九日至嘉禾",
        "id": "3a0184c1-cba8-4c66-8641-c4721ac16d5b"
    },
    {
        "author": "强至",
        "paragraphs": [
            "臨淮郡事素稱繁，太守才明此典藩。",
            "每歲欲甄群吏狀，是人思出大賢門。",
            "孤生自恨方趨走，末跡無緣被薦論。",
            "異日願公持大柄，畢身猶足望洪恩。"
        ],
        "title": "知郡都官示答盱眙周令詩有感而作",
        "id": "0c97b877-1c15-4176-9af7-68e8a60adf25"
    },
    {
        "author": "强至",
        "paragraphs": [
            "素節清明照水臺，夷塗行騁忽徘徊。",
            "驚人險句何妨露，向闕丹心未可灰。",
            "馬勒春風朝弁集，雞呼曉日禁門開。",
            "從來早賜清閒對，不信君王肯棄才。"
        ],
        "title": "送前水監王仲賢郎中赴闕",
        "id": "cf8b6278-f7a2-400e-be33-c35e924ee1c3"
    },
    {
        "author": "强至",
        "paragraphs": [
            "病眠官舍趣方高，强起區區視冗曹。",
            "當世纖機漫蝸角，除身萬事盡鴻毛。",
            "田園歸去古稱達，軒冕儻來人自勞。",
            "汩沒青衫逾壯歲，窮通一任大鈞陶。"
        ],
        "title": "病起偶書",
        "id": "9bffe512-eec9-469d-b548-8749f3e212b2"
    },
    {
        "author": "强至",
        "paragraphs": [
            "身世飄颻水上萍，時情暗淡草邊螢。",
            "百年日月空憂喜，一笑乾坤任醉醒。",
            "此外浮沈俱委命，相逢汝我即忘形。",
            "尋山各有襄陽馬，莫遣題詩筆暫停。"
        ],
        "title": "感懷寄楊公濟",
        "id": "ef60b275-2089-4305-b447-f02e71b8e3d4"
    },
    {
        "author": "强至",
        "paragraphs": [
            "天邊愁緒細如毛，眼底詩情付濁醪。",
            "張許忠魂空日月，鄒枚樂事委蓬蒿。",
            "積成鄉思心頻折，送盡年華首重搔。",
            "杜子南賓猶此日，主人恩意覺徒勞。"
        ],
        "title": "冬盡日睢陽感事",
        "id": "03bed7b0-b7a9-4205-8aff-4af1ba615acb"
    },
    {
        "author": "强至",
        "paragraphs": [
            "野色寬圍四繚牆，一穿林徑百憂忘。",
            "濃花細草青春半，語燕游蜂白日長。",
            "寄興不知詩筆倦，惜時猶喜酒杯香。",
            "席間數點殘英墜，萬片隨風此濫觴。"
        ],
        "title": "依韵和尹嗣復仲春會食船場",
        "id": "c9887036-dd79-4b27-9cd6-d862962f1cfa"
    },
    {
        "author": "强至",
        "paragraphs": [
            "慶曆天王設網羅，君時遺俊我登科。",
            "當時未識名猶熟，此日相逢分固多。",
            "摩戛青雲知志在，驚嗟素業怵時過。",
            "朱顔皓齒偷歡處，暫置功名任酒酡。"
        ],
        "title": "次韵酬禮之見貽",
        "id": "dba55178-7cf7-4fd2-b883-8aa87c0ec1ef"
    },
    {
        "author": "强至",
        "paragraphs": [
            "傳家素業志雄軻，烏足區區羨决科。",
            "以道自尊今古少，不才而第葦麻多。",
            "聖門奧閫期君至，賓館清談許我過。",
            "文酒有時留劇飲，長教阿買到醺酡。"
        ],
        "title": "再次韵禮之見貽之什",
        "id": "61cf9572-81ff-4242-8f27-c0700772266f"
    },
    {
        "author": "强至",
        "paragraphs": [
            "泗上風宜舊罕傳，邦人誰說貢鱗鮮。",
            "隔淮小市若古畫，接楚遠山疑宿烟。",
            "民舍卑漥多困水，農疇磽瘠少逢年。",
            "顧予居里號繁勝，舉目只爲鄉思牽。"
        ],
        "title": "次韵禮之淮上吟",
        "id": "01510c5b-ef1b-4648-924f-30af66e1a638"
    },
    {
        "author": "强至",
        "paragraphs": [
            "春遲地冷日蕭騷，野曠林疏風怒號。",
            "畚鍤一聲趨蟻垤，旗幡四面落鴻毛。",
            "黄埃成穗坐還積，綠鬢欲絲歌漫勞。",
            "暫閉柴荆如避寇，江湖歸思入漁舠。"
        ],
        "title": "董役河上風霾繼日",
        "id": "0fbd4edd-c9cb-471b-b1c9-2ba8a5153dae"
    },
    {
        "author": "强至",
        "paragraphs": [
            "江國芙蕖夏最繁，臨堤每見尚盤桓。",
            "清淮况是稀疏有，江萼爭教取次看。",
            "曉艷不隨生意絕，孤根寧減舊時安。",
            "主人知我江鄉客，弗忍池邊獨自觀。"
        ],
        "title": "排岸判官以荷花爲貺書五十六字以謝",
        "id": "91fa4270-5ef2-4c18-982f-f568b01c6d6d"
    },
    {
        "author": "强至",
        "paragraphs": [
            "重陽無酒上高臺，冷對西風笑幾回。",
            "雖信佳辰從古重，不知今日爲誰來。",
            "忽聞天外清歌發，云是淮邊曲宴開。",
            "自嘆弗如籬下菊，此時翻得伴吟杯。"
        ],
        "title": "九日上兵部",
        "id": "4cbc5909-0505-48d4-8591-30c2ce13498b"
    },
    {
        "author": "强至",
        "paragraphs": [
            "儒腸多病怯肥羶，海産從來獨所便。",
            "淮甸風宜乖素嗜，江鄉水品憶經年。",
            "分甘已佩公情重，加飯寧須俗禱虔。",
            "食箸不停資大嚼，免教饞吻鎮流涎。"
        ],
        "title": "謝徐屯田惠海味",
        "id": "4d2f4943-fea4-40fc-9d0b-3752480d61eb"
    },
    {
        "author": "强至",
        "paragraphs": [
            "酒蟻清香綠盞飛，河魴雪縷玉盤肥。",
            "三春花草殊南北，一笑乾坤外是非。",
            "膏血生民勞版築，筋骸薄宦走都畿。",
            "陶潛此日方蕭瑟，那啻籬邊遇白衣。"
        ],
        "title": "常尉携酒饌就部役所見勞",
        "id": "9be417a0-8059-4d2e-9719-8708c26f20bc"
    },
    {
        "author": "强至",
        "paragraphs": [
            "乾坤摇落滿風霜，候雁來時道路長。",
            "玉塞哀音驚遠戍，滄洲寒影伴殘陽。",
            "燈前客鬢愁雙白，天外鄉書斷一行。",
            "莫倚善飛江漢闊，暗中矰繳絕須防。"
        ],
        "title": "咏雁",
        "id": "5167cd22-f822-4617-a61b-e156a2375119"
    },
    {
        "author": "强至",
        "paragraphs": [
            "東風自動故園枝，未見終期不雨時。",
            "遮莫年光浮水嫩，定應春色上花遲。",
            "山川慘淡隨人意，車馬艱難誤客期。",
            "萬瓦煙青猶足慰，始知井屋有晨炊。"
        ],
        "title": "立春後連雨",
        "id": "e247b231-a5f1-40e9-9257-e75ade2d5ce0"
    },
    {
        "author": "强至",
        "paragraphs": [
            "壯年不覺登三紀，正月如今過一旬。",
            "人壽短長難定準，春期九十更逡巡。",
            "縱當簿領無餘暇，自合眉頭且强伸。",
            "况值山城公事簡，不謀笑飲是癡人。"
        ],
        "title": "春日感懷",
        "id": "6c9b729b-0fb4-4612-b529-c8fa2de7432d"
    },
    {
        "author": "强至",
        "paragraphs": [
            "當年直氣吐虹霓，因使平津位晚躋。",
            "大筆驅馳爭化匠，纖機擺落得天倪。",
            "名隨婺女雙溪遠，詩壓休文八咏低。",
            "官是諸卿郡山水，志完寧獨在公圭。"
        ],
        "title": "獻知府張少卿",
        "id": "7adac11f-d28c-4711-a225-531cd7c1490f"
    },
    {
        "author": "强至",
        "paragraphs": [
            "作邑窮山奈拙何，簿書期會損天和。",
            "却緣衆醉獨醒甚，翻覺同舟敵國多。",
            "豈顧有人張巧舌，第憂無術拯頹波。",
            "偏親垂老妻孥少，獨愧淵明歸去歌。"
        ],
        "title": "邑齋偶書",
        "id": "9ff5a94b-e958-4127-bd68-aae357315cc0"
    },
    {
        "author": "强至",
        "paragraphs": [
            "鐵甕城邊古道場，近來人說贊公房。",
            "江盤北固山形轉，雲抱南朝樹色蒼。",
            "世外青鴛誰結構，坐間紫鴿自回翔。",
            "十年滯客空吟想，未識諸天在上方。"
        ],
        "title": "寄題甘露寺文岳上人環翠閣",
        "id": "abb0ea9d-720d-49d8-87b1-4a7e93fa7403"
    },
    {
        "author": "强至",
        "paragraphs": [
            "陋邑相逢樂且敖，一枰纔了又丹醪。",
            "酒因校戶知君大，棋爲論饒覺我高。",
            "忽對溪山揮別袂，却憂棋酒寡同袍。",
            "勉哉各努當年力，無使功名見二毛。"
        ],
        "title": "送呂貫中",
        "id": "0a42501c-4dcb-48d2-b8ee-78f018882a2b"
    },
    {
        "author": "强至",
        "paragraphs": [
            "山城寒食已冷落，更值暴雨過園林。",
            "餘花似對晚春泣，好鳥時傍殘枝吟。",
            "况逢節物宜笑飲，莫待老大惜光陰。",
            "明朝雖晴未可出，溪水溢路浮泥深。"
        ],
        "title": "寒食值雨",
        "id": "bf4fdc76-ef10-414f-b524-923f984ed72f"
    },
    {
        "author": "强至",
        "paragraphs": [
            "心馳關右氣軒軒，笑著征袍謝別樽。",
            "面對延和知遠器，力城東洛是名門。",
            "邊需前去勞多算，疆事歸來聽一言。",
            "洮隴居人瞻漢使，此行知不爲河源。"
        ],
        "title": "送郡判鄭世表庫部奉使陝西",
        "id": "cf69dbee-4f23-4629-93a0-480f9aa06cb3"
    },
    {
        "author": "强至",
        "paragraphs": [
            "年來窮山少見日，十日陰雨一日晴。",
            "春色于人既無分，酒徒與我宜違盟。",
            "林花及時亦自蕊，山鳥應節猶知鳴。",
            "况復吾生異花鳥，何爲對景如忘情。"
        ],
        "title": "久雨不果行樂偶書短篇自戲",
        "id": "8edc8dc7-14bd-4816-b69a-92e2b6480f57"
    },
    {
        "author": "强至",
        "paragraphs": [
            "字人亡狀序宜愆，何意天心獨不然。",
            "甘澍未嘗差十日，豐儲應使足三年。",
            "井廬但覺塗歌溢，水旱寧憂牒訟煎。",
            "自是化工蘇百穀，誤褒多謝邑中賢。"
        ],
        "title": "粹中先輩以甘雨時降兆爲豐歲過形雅什猥推凉德輒次元韵以答來貺",
        "id": "6a09697c-e7f4-43cf-881a-16b3af421176"
    },
    {
        "author": "强至",
        "paragraphs": [
            "歸舟南過練塘時，重閱前年送別詩。",
            "人世闔棺方始定，客程流梗固難期。",
            "君還里閈尋三雅，我尚山城守一枝。",
            "涵碧春來應倍好，何緣吟對舉清巵。"
        ],
        "title": "元卿舟次丹陽讀予與諸君前年送別聯句因作以道南還愆期之意遠垂寄示輒依元韵和答",
        "id": "681ae7e1-f6d8-4c90-8ef6-c37f7b6a15c0"
    },
    {
        "author": "强至",
        "paragraphs": [
            "貪諷高吟日幾回，辭珍轉覺意逾瑰。",
            "子雲天祿慚餘地，工部花溪揜舊才。",
            "渴肺喜因秋水療，病眸驚對夜光開。",
            "今朝那獨誇榮貺，更貯私囊耀後來。"
        ],
        "title": "以詩還府推楊學士無爲編辱佳篇見答謹次元韵和酬",
        "id": "86c5932f-cbf8-4439-b97a-5e9f499b1289"
    },
    {
        "author": "强至",
        "paragraphs": [
            "公逾四十氣方强，未怕秋風作鬢霜。",
            "人物此時仍富樂，襟懷無事可悲凉。",
            "嚴塗行取青氈物，末路寧同白首郎。",
            "滿目溪山宜曠望，醉提北斗挹霞漿。"
        ],
        "title": "秋日咏樓感懷二首  其一",
        "id": "b4869091-67d5-4862-99d1-436566f2acc3"
    },
    {
        "author": "强至",
        "paragraphs": [
            "摇落秋旻一望長，浮空顥氣白如霜。",
            "樓頭待月郡城晚，水底有天江國凉。",
            "却恨人生如寄客，未容年少即衰郎。",
            "除非爛醉酬清景，莫惜千金換斗漿。"
        ],
        "title": "秋日咏樓感懷二首  其二",
        "id": "4aa38095-fcbd-4470-9d20-60f035e7eb03"
    },
    {
        "author": "强至",
        "paragraphs": [
            "洞庭一夜落清霜，枝上新苞葉底黄。",
            "摘去金沙摶作顆，剖來玉露結成囊。",
            "嶺頭梅小酸無味，渭北梨粗冷欠香。",
            "合薦甘馨調鼎實，未宜登俎奉君嘗。"
        ],
        "tags": [
            "洞庭湖"
        ],
        "title": "和人食橘",
        "id": "cbd59562-d69f-49bc-981d-90baa47fcab0"
    },
    {
        "author": "强至",
        "paragraphs": [
            "是非不到酒樽邊，樗散誰呼小謫仙。",
            "天上浮查空有路，人間種秫獨無田。",
            "花明綠野吟毫禿，月近青樓飲帽偏。",
            "姓字未勞金簡記，聖經方倚大儒傳。"
        ],
        "title": "戲贈孫師尹",
        "id": "7c639323-7246-4020-b1ee-98ff55f5a2e2"
    },
    {
        "author": "强至",
        "paragraphs": [
            "風雨衡門此夜開，羊曇喜報謝安來。",
            "病眸强對題詩燭，感淚頻添話舊杯。",
            "江上索居空歲月，渭陽故事未塵埃。",
            "不眠且聽寒更坐，日夕相過復幾回。"
        ],
        "title": "程舅夜見過",
        "id": "497a9fbc-d7f7-402d-855f-58d9deeeb2eb"
    },
    {
        "author": "强至",
        "paragraphs": [
            "南雪今年幾尺高，林飛壙走亦嗷嗷。",
            "閭閻易冷無煙火，巢穴雖空有羽毛。",
            "對客懶能傾凍酒，令人自愧著溫袍。",
            "何當萬丈縫狐貉，寬作良裘覆汝曹。"
        ],
        "title": "苦寒",
        "id": "1cb46cb7-33c7-432b-85fd-14d06db4defd"
    },
    {
        "author": "强至",
        "paragraphs": [
            "祿鍾不滿俸錢慳，伏臘纔周聚族艱。",
            "僅足晨羞供色養，未能日飲樂慈顔。",
            "醇醲獲奉偏親壽，珍重緣從太守頒。",
            "詩雅百壺誇寵贈，豈如公惠敵丘山。"
        ],
        "title": "謝知郡郎中惠酒",
        "id": "18b11e27-371f-464e-8aa6-efa6b26b2983"
    },
    {
        "author": "强至",
        "paragraphs": [
            "牆邊幾樹玉參差，照眼幽花冷自宜。",
            "香陣晚交風破蕊，粉花朝濕雪融枝。",
            "故人消息從誰寄，造物生成似我遲。",
            "且慰蹉跎盡詩興，江樓閑笛不須吹。"
        ],
        "title": "梅",
        "id": "835394b1-0f3f-49b2-b154-b0b2a123ca86"
    },
    {
        "author": "强至",
        "paragraphs": [
            "夫子文章老更工，六經俱達一身窮。",
            "爲逃州縣時情薄，不問田園歲計空。",
            "別酒正思傾夜雪，書郵忽喜寄春風。",
            "遥知父子傳家樂，却笑當年論異同。"
        ],
        "title": "寄劉道秘書",
        "id": "b49ea300-9a8b-4476-a010-322a01fee366"
    },
    {
        "author": "强至",
        "paragraphs": [
            "江花飄去不留春，海燕飛來獨語人。",
            "局促年光花過眼，飄颻生理燕謀身。",
            "壯懷已入雙蓬鬢，樂事還成一窖塵。",
            "唯有濁醪存妙趣，不容憂喜擾吾真。"
        ],
        "title": "春盡",
        "id": "728330b1-1615-423c-aaf7-1cbbd563c19f"
    },
    {
        "author": "强至",
        "paragraphs": [
            "山水相和碧色鮮，中間飛閣插雲端。",
            "水聲噴薄如孤瀉，山勢巉巖復對盤。",
            "吟恐昔人精魄笑，到疑盛夏骨毛寒。",
            "流觴已往雙魚在，懷古探奇兩事干。"
        ],
        "title": "涵碧閣東陽山水佳處予聞且久獨未能往近得進士與邑官唱和詩讀之景物依然如暫經目因次元韵附諸篇之末云",
        "id": "d77a74cf-cf68-490d-9fb6-a696ae9ee2b2"
    },
    {
        "author": "强至",
        "paragraphs": [
            "手把君詩愧暗投，爲論昔會覺難酬。",
            "巨杯既醉行無算，大句相鏖敵固求。",
            "別後溪山應故態，近來寤寐憶前游。",
            "致身不早真吾恥，猶喜清歡尚黑頭。"
        ],
        "title": "依韵答元卿",
        "id": "c1580a39-3268-4eeb-a783-9fdf8e5d06e7"
    },
    {
        "author": "强至",
        "paragraphs": [
            "予懷天地惠何慳，頼有仁侯念拙艱。",
            "塵土未嘗輕俗狀，風霜多爲霽嚴顔。",
            "兵厨美釀纔嘉貺，子舍清吟繼寵頒。",
            "詩酒而今諧素嗜，更兼春雪滿群山。"
        ],
        "title": "某蒙太守盧公惠酒因作詩以謝公子仇香遽賜光和復次韵敘事酬答",
        "id": "46dbe76c-b819-49dc-a971-3d4bf13283a2"
    },
    {
        "author": "强至",
        "paragraphs": [
            "煌煌肉食有高冠，附者如馳順坂丸。",
            "吾子與時誠異嚮，窮山爲我肯相看。",
            "更煩溢幅投璣琲，自愧無門借羽翰。",
            "努力窮年求祿仕，而今行路倍云難。"
        ],
        "title": "張君枉道顧予因書短篇以答來貺",
        "id": "c78ba476-ea56-45fc-802f-3eed8624df25"
    },
    {
        "author": "强至",
        "paragraphs": [
            "夫子文章却異端，橫流遏盡見平湍。",
            "間于風雅能臻極，粹甚圭璋不假刊。",
            "累句輒嘗論盛美，賜篇還與作榮觀。",
            "起予自愧無商學，何敢言詩向杏壇。"
        ],
        "title": "某前日以鄙詩敘謝通判國博特垂寵和謹復依韵上答",
        "id": "75245f23-ff35-4752-af63-f3a52f9a33da"
    },
    {
        "author": "强至",
        "paragraphs": [
            "廬陵風物素稱繁，幕府雄誇列郡間。",
            "從事有才詩筆健，平時無警檄書閑。",
            "清吟良足償風月，曲宴應頻醉髻鬟。",
            "行矣功名及年少，未宜留意屬江山。"
        ],
        "title": "送同年周濤赴吉幕",
        "id": "1cc02f61-4f53-4564-8e7b-9e076c483981"
    },
    {
        "author": "强至",
        "paragraphs": [
            "盛府年來訟缿空，等閑深入亂雲中。",
            "驚禽引避前驅旆，寶剎幽尋數畝宮。",
            "飛蓋塞塗溪影雜，行歌聒地谷聲通。",
            "東陽屈指風流尹，前有休文後有公。"
        ],
        "title": "和通判國博和金華著作陪知府少卿遊北山韵",
        "id": "e3e24e20-f7c2-4bfd-af85-6e6e2ee78e23"
    },
    {
        "author": "强至",
        "paragraphs": [
            "風吹旱葉作秋聲，凉氣微從雨脚生。",
            "赤地黄埃歸一洗，寸心遠目覺雙清。",
            "乾坤應救街前暍，黎庶如逃釜內烹。",
            "我喜南窗無俗物，葛衣飄灑體還輕。"
        ],
        "title": "旱秋喜雨",
        "id": "8bf565a1-ae88-4943-b8b5-6672a9dc504e"
    },
    {
        "author": "强至",
        "paragraphs": [
            "重陽獨步上層巖，目斷吾疆尚載瞻。",
            "人世只能愁杜牧，菊花豈解憶陶潛。",
            "吟無舊友辭多感，飲爲佳辰量倍添。",
            "旅宦七迴逢此節，旋銷壯歲似磨鎌。"
        ],
        "title": "東陽九日寄浦江同寮",
        "id": "898c65b2-7f6b-43f2-b7ca-0e7865339748"
    },
    {
        "author": "强至",
        "paragraphs": [
            "秋光未老已風酸，還似春來料峭寒。",
            "酒盞莫辭今日醉，人心况是在時歡。",
            "佳辰從古逾金重，遠岫登高見黛攢。",
            "且學牧之開口笑，休因菊蕊淚闌干。"
        ],
        "title": "次韵國博九日",
        "id": "f0dd39fe-674b-4e70-a0f8-726c8c3a663c"
    },
    {
        "author": "强至",
        "paragraphs": [
            "予昔嘗推二子能，試篇每出輒嗟驚。",
            "文章即日開鵬運，兄弟同時醉鹿鳴。",
            "樂善自憐心不負，知人獨喜眼偏明。",
            "來春早附登科錄，甲乙應聯舊姓名。"
        ],
        "title": "東陽吳氏昆仲並薦詣闕",
        "id": "d3300955-1260-45da-ac49-b964febe1a93"
    },
    {
        "author": "强至",
        "paragraphs": [
            "莫向醉鄉尋畔域，古今容盡太平人。",
            "沈酣天地來同處，脫略衣冠去卜鄰。",
            "一境斷無車下土，四時惟有甕頭春。",
            "虛亭未敢從君飲，猶欠陶公漉酒巾。"
        ],
        "title": "題公節醉鄉亭",
        "id": "7d4e007e-e059-452f-a828-b83bff7b11b5"
    },
    {
        "author": "强至",
        "paragraphs": [
            "我向榮塗倒足行，折腰尚可代深耕。",
            "嗟君二紀差高第，猶爾三冬伴後生。",
            "壯志幾多成墜鵠，明年四十趁啼鶑。",
            "金章衮衮從韋布，窮達何時不遞更。"
        ],
        "title": "冬末郡學感懷和韵",
        "id": "ef45b4cb-bd5e-46cd-9047-f05e41393df5"
    },
    {
        "author": "强至",
        "paragraphs": [
            "春色纔從野外知，柳陰花氣暖霏霏。",
            "出林啼鳥逢人住，掠路游蜂傍馬飛。",
            "薄宦塵埃空自哂，長吟風物阻相依。",
            "弟酬兄唱饒才思，珠玉同携滿袖歸。"
        ],
        "title": "依韵和令綽兄弟春日出郊",
        "id": "0af22cf5-10c0-4ec4-9134-c3c14368b2b7"
    },
    {
        "author": "强至",
        "paragraphs": [
            "先生蕭瑟半塗休，一跌青雲不再收。",
            "名壓班行來衆毀，筆鑱造化起天讎。",
            "王韋黨破誰爲地，柳播風殊願易州。",
            "廟食羅池今尚否，滿編遺韵掩鳴球。"
        ],
        "title": "依韵和張叔毅讀柳先生文",
        "id": "026f708c-e659-4a58-b270-3d5a16a14b67"
    },
    {
        "author": "强至",
        "paragraphs": [
            "魚沫遇窮能一煦，鶑聲得意亦相求。",
            "近來無復友朋義，獨善頗爲魚鳥羞。",
            "今日指心論皎皎，明朝掉臂逐悠悠。",
            "世間唯我交夫子，憂喜同懷二十秋。"
        ],
        "title": "呈陸革進士",
        "id": "24fcb785-1010-475c-b6d1-23ffadee96ad"
    },
    {
        "author": "强至",
        "paragraphs": [
            "我今作邑水雲鄉，一到猶疑換俗腸。",
            "况在塵區正紛汩，乍來法界得清凉。",
            "松筠鎖霧姿逾秀，樓閣摩霄勢欲翔。",
            "更即高僧叩空理，功名富貴盡毫芒。"
        ],
        "title": "遊華藏寺",
        "id": "835f35c5-dceb-4ce0-8578-991946da15c4"
    },
    {
        "author": "强至",
        "paragraphs": [
            "千尺危橋跨浪雄，壓橋虛閣勢凌空。",
            "直疑有路通銀漢，又訝橫天卧玉虹。",
            "盡挹江山歸醉目，獨開懷抱向清風。",
            "却嗟景出天隨後，不得當年一咏工。"
        ],
        "title": "書吳江垂虹亭詩",
        "id": "80848b35-6074-4d10-a3ee-d96a6e3a5b0a"
    },
    {
        "author": "强至",
        "paragraphs": [
            "塵土長愁舉眼低，轉身今喜近晴霓。",
            "天邊牛斗開吳墅，鳥外山川走越溪。",
            "擬解醉冠從此宿，恨無健筆爲君題。",
            "牙籤繞架藏書滿，知與青雲別作梯。"
        ],
        "title": "登陸氏書樓",
        "id": "bfe4e919-2e56-46e6-9882-255a40637e01"
    },
    {
        "author": "强至",
        "paragraphs": [
            "主人愛客掃林亭，天影波光相與明。",
            "蝶傍池邊飛舞慣，鳥從花上往來輕。",
            "滄浪傲世不復羨，鶗鴂妒春惟欲鳴。",
            "能趁繁枝開熟釀，先拚黄帽爲君傾。"
        ],
        "title": "依韵和答陸革進士招飲池上詩",
        "id": "cf38a7b7-d3aa-4f7a-9800-db9fbbe39740"
    },
    {
        "author": "强至",
        "paragraphs": [
            "公子姓張天上有，少年如誼雒陽無。",
            "滿編秀氣同歸楚，後夜文星不照吳。",
            "雲密蛟龍閑未試，霜寒鴻雁急相呼。",
            "知君懶愛平湖綠，白日聲名會早圖。"
        ],
        "title": "送張叔毅北歸",
        "id": "8ad86ce6-0e33-40a1-bfe2-764147aac13a"
    },
    {
        "author": "强至",
        "paragraphs": [
            "謫仙放蕩來江東，醉吟三見江花紅。",
            "吳兒聚觀玉勒駿，越女一笑金錢空。",
            "筆端靈文落彩鳳，席上古氣舒長虹。",
            "飄然又趁白雲北，別語有盡情無窮。"
        ],
        "title": "送范君武",
        "id": "fea7cf74-7cc9-41be-81df-90666d907d69"
    },
    {
        "author": "强至",
        "paragraphs": [
            "宰邑優游不足爲，傳家事業復能持。",
            "政兼子産那專惠，學近康成最愛詩。",
            "百里耕桑增日課，三年閭井見風移。",
            "襟懷灑落恬榮進，清節從來畏衆知。"
        ],
        "title": "依韵和鄭中立秘丞將替寫懷",
        "id": "960e1e0f-9941-4bca-bd34-4d9341e6bbd0"
    },
    {
        "author": "强至",
        "paragraphs": [
            "子猷雅愛此君深，清白傳家直至今。",
            "有似致身憐勁節，更應待物並虛心。",
            "閑來點筆書新粉，醉後移床傍細陰。",
            "分到渭川青玉種，嚴公宅裏許同吟。"
        ],
        "title": "和知府王給事官舍北軒新竹",
        "id": "e073acbf-72ff-4956-ba64-da6c64edc243"
    },
    {
        "author": "强至",
        "paragraphs": [
            "故人消息苦難真，終日吳天望楚雲。",
            "黄鵠不知何處舉，新鶑應似此中聞。",
            "舊來飲量還能幾，別後詩才轉不群。",
            "忽遣長髯馳短札，數行千里贈殷勤。"
        ],
        "title": "得叔毅書",
        "id": "c61a6c40-7f1e-48ff-978d-24addbdc619f"
    },
    {
        "author": "强至",
        "paragraphs": [
            "論交鄉里各兒童，三紀相看兩鬢蓬。",
            "孤宦無資元附驥，故人得意近乘驄。",
            "秦儀面激殊今日，管鮑心知有古風。",
            "歸興嚴程何太急，片時車馬復西東。"
        ],
        "title": "別林仁祖御史",
        "id": "4f1dd289-f2bd-4795-94a8-337bd2dbd06e"
    },
    {
        "author": "强至",
        "paragraphs": [
            "自恨飛遷出谷遲，東君不是故相遺。",
            "園林縱許容羈迹，蜂蝶還應笑後時。",
            "休恃綿蠻能巧囀，還須冷落守空枝。",
            "春風著力年年在，未必羽翰今便衰。"
        ],
        "title": "晚鶑獻都官",
        "id": "62c22bae-b201-4069-bc95-ad0af409bbd5"
    },
    {
        "author": "强至",
        "paragraphs": [
            "離幽便欲趁芳時，越分非能守一枝。",
            "多語羞隨禽反舌，逢辰强學鳳來儀。",
            "故林有約依前去，落絮無蹤逐處隨。",
            "若得東風聊借力，免教燕燕競差池。"
        ],
        "title": "再和都官見答",
        "id": "5a98ea3d-bdd4-4fd3-997c-e90cc27d4cd0"
    },
    {
        "author": "强至",
        "paragraphs": [
            "清吭臨風囀較遲，春光相背去如遺。",
            "名園已失堪棲處，幽谷何如未出時。",
            "早恨狂風偷好景，更和微雨宿殘枝。",
            "齋庭健翼飛雖晚，一舉青雲笑我衰。"
        ],
        "title": "湯七秀才見和再和",
        "id": "363219c5-0589-4154-8198-dc183ea1ebfa"
    },
    {
        "author": "强至",
        "paragraphs": [
            "胸中六籍收高誼，手撫辭章應禮闈。",
            "不飲故人相別酒，恐沾壽母自縫衣。",
            "吳河擊棹開深凍，汴日迎鞭弄短暉。",
            "四十明年方得仕，平生未與古人違。"
        ],
        "title": "送施野夫赴舉",
        "id": "ab14befb-458e-427c-b3f3-e1158e297862"
    },
    {
        "author": "强至",
        "paragraphs": [
            "妙譽相高聳一鄉，士林注目看軒翔。",
            "玉蹄駿欲騰先路，金距雄思擅舊場。",
            "只待秋闈排甲乙，穩携曉硯寫文章。",
            "如今老將雖無勇，憶拔蟊弧尚激昂。"
        ],
        "title": "秋試甫期輒成短篇呈馬公節裴進士光世",
        "id": "d9f41e10-9c87-43b8-bb3b-04f3b0027c1d"
    },
    {
        "author": "强至",
        "paragraphs": [
            "謫仙醉跨玉鯨鱗，夷甫名談喜更聞。",
            "照眼暖光開野日，入懷晴氣散江雲。",
            "塵埃洗去人家好，空闊飛來鳥翼勤。",
            "莫望帝鄉頻感慨，世間隨處有珍群。"
        ],
        "title": "依韵和李持正晚晴出謁王子高馬上口占之作",
        "id": "d1ca9792-3d05-4398-aade-0b35ccae956c"
    },
    {
        "author": "强至",
        "paragraphs": [
            "向曉寒威覺倍濃，雪霙紛糅冷兼風。",
            "亂裝瓊樹千林密，疑瀉銀河一夜空。",
            "鷗鷺失群吟景內，乾坤同色醉眸中。",
            "青衫瘦馬凌朝出，翻羨袁安得卧窮。"
        ],
        "title": "次韵公勝曉起對雪",
        "id": "c1d56fdc-54fc-4b0f-a60c-52d774ea97f6"
    },
    {
        "author": "强至",
        "paragraphs": [
            "昨夜寒梅忽一枝，早如常歲合開時。",
            "欲冬天地恩先及，未雪園林色易知。",
            "世眼已教容易賞，曉風何用再三吹。",
            "若論霜菊無多晚，只此春葩苦較遲。"
        ],
        "title": "次韵公勝早梅",
        "id": "2c0958c4-88de-46a6-b292-79e210472ffb"
    },
    {
        "author": "强至",
        "paragraphs": [
            "孤根初掘出巖隈，赤脚殷勤手自栽。",
            "翠葉未成官秩滿，清陰別待主人來。",
            "階墀好養今朝操，梁棟須歸異日材。",
            "猶勝夭桃情意薄，劉郎去後始花開。"
        ],
        "title": "予官將滿婢子始植小柏於堂下因感而書",
        "id": "0a213193-9a52-4595-9214-cffde6f71435"
    },
    {
        "author": "强至",
        "paragraphs": [
            "解去銅章尚月餘，一春文酒會全疏。",
            "無機自好親鷗鳥，雖弱仍甘下鱷魚。",
            "樂事易空如委蛻，流年難挽甚奔車。",
            "酒徒文友心期在，任有臧倉毀子輿。"
        ],
        "title": "暮春偶書呈才甫慎微",
        "id": "c2cc2653-da85-4f57-aee7-eae52010fb10"
    },
    {
        "author": "强至",
        "paragraphs": [
            "同時兩郡冠鄉書，屈指俄經一紀餘。",
            "顧我冗塗移蹇足，羨君榮路駕奔車。",
            "方從解紱辭巖邑，已見飛章厭石渠。",
            "自古蓋棺人事定，未應今日較龍豬。"
        ],
        "title": "予解邑過杭遇介之學士謁告南歸",
        "id": "8fcbc421-cbcf-4b1d-9a37-a8663e965690"
    },
    {
        "author": "强至",
        "paragraphs": [
            "策馬長郊羨子真，獨贏風物與詩論。",
            "驚飛雁鶩投前澗，歸去牛羊識舊村。",
            "暴漲溪聲聞遠近，久陰山氣亂朝昏。",
            "異鄉我亦嗟游宦，莫說啼鵑有怨魂。"
        ],
        "title": "依韵和楊尉郊外懷鄉",
        "id": "2b85d25d-fd0a-4e70-9127-9e29536fde9b"
    },
    {
        "author": "强至",
        "paragraphs": [
            "屢衄名場歲已高，此行誰贈一綈袍。",
            "久從客路嗟重趼，獨對秋風感二毛。",
            "游倦幾漫許都刺，憤深將廣楚人騷。",
            "而今薦口難開吻，第愛窮途節可褒。"
        ],
        "title": "鄭君天常有詩貽楊尉因次韵以贈",
        "id": "7d7dcc0b-e847-4758-8910-f903fcb9c3e4"
    },
    {
        "author": "强至",
        "paragraphs": [
            "月底雲樓一水湄，天光湖色兩琉璃。",
            "樽前更坐清風客，筆下爭翻白雪詞。",
            "物外骨毛應自爽，世間笑語不容追。",
            "千年庾亮胡床後，此興今人亦未衰。"
        ],
        "title": "彭及之邀吳仲源楊公濟與某夜會望湖樓獨某後期爲關所隔偶成四篇以呈諸君  其一",
        "id": "ec392d8d-c967-4c31-862b-ab0fbdc042d5"
    },
    {
        "author": "强至",
        "paragraphs": [
            "諸公愛月欲狂顛，脚踏花欄手襞箋。",
            "那作常時揮綵筆，直須飛句上青天。",
            "豈無劇笑驚山叟，應有妍詞調水仙。",
            "獨我清宵塵滓甚，亂蚊聲裏汗膚眠。"
        ],
        "title": "彭及之邀吳仲源楊公濟與某夜會望湖樓獨某後期爲關所隔偶成四篇以呈諸君  其二",
        "id": "f7a387f0-ec1f-4e6f-906f-86906719296f"
    },
    {
        "author": "强至",
        "paragraphs": [
            "波射飛樓縹緲間，雲梯豈合在塵寰。",
            "金樽倒盡星垂地，玉滴書乾月過山。",
            "檻底吳僧空仰望，座中蜀客頼西還。",
            "我遭魚鑰無情甚，只許吟魂夜度關。"
        ],
        "title": "彭及之邀吳仲源楊公濟與某夜會望湖樓獨某後期爲關所隔偶成四篇以呈諸君  其三",
        "id": "0f4330fc-756a-4924-a8f4-6f3563e1ede7"
    },
    {
        "author": "强至",
        "paragraphs": [
            "故國英雄已寂寥，飛樓氣象自飄颻。",
            "天邊鳥翼愁檐額，雨後虹光轉檻腰。",
            "直恐笑歌驚白日，却憐身世近青霄。",
            "雲梯縱險容人上，始信明河亦有橋。"
        ],
        "title": "彭及之邀吳仲源楊公濟與某夜會望湖樓獨某後期爲關所隔偶成四篇以呈諸君  其四",
        "id": "0a91951a-e0ca-44fe-b018-d9fa59f3e146"
    },
    {
        "author": "强至",
        "paragraphs": [
            "讀書曾寄此軒頭，官路歸來十二秋。",
            "文酒故人無一在，蓬蒿荒徑有餘愁。",
            "差池歲月辜金印，憔悴乾坤復布裘。",
            "却掃塵埃張舊榻，雲中雞犬笑淹留。"
        ],
        "title": "再寄元真宮讀書",
        "id": "ba9823d1-cabc-4fee-9fe8-2c5540f8119f"
    },
    {
        "author": "强至",
        "paragraphs": [
            "江上初逢社燕歸，青春二月色猶微。",
            "茸茸屐底草煙合，冉冉樽邊花霧飛。",
            "蹭蹬容圖雙鬢改，蒼茫樂事寸心違。",
            "紫絲結鞚誰家子，馬躍東風試薄衣。"
        ],
        "title": "二月二日作",
        "id": "8f865e02-cc67-4079-81e6-73166b4c4b24"
    },
    {
        "author": "强至",
        "paragraphs": [
            "南徐景物古愁人，薄宦扁舟更水濱。",
            "不識濁醪傾北固，獨隨寒雨出西津。",
            "連天風浪聲兼厲，當路黿鼉氣亦振。",
            "吾道屈伸非一日，世情未要責江神。"
        ],
        "title": "將渡揚子風雨忽作",
        "id": "6cbb9a78-6c9f-4a45-bc02-84ec7fbc84d1"
    },
    {
        "author": "强至",
        "paragraphs": [
            "廊腰偃月勢環遭，秋宇澄明照一毫。",
            "樓檻轉身侵白日，海山隨眼沒驚濤。",
            "泉枯碧甃鰻形遁，屋跨蒼崖鳥翼勞。",
            "屈指舊遊今二紀，新愁爛熳入風騷。"
        ],
        "title": "登梵天上方",
        "id": "ede60b62-e902-4c35-b2cc-2d66f0a1f4ea"
    },
    {
        "author": "强至",
        "paragraphs": [
            "冥冥細雨濕高秋，花底歌前也合愁。",
            "烟樹幾株疏雨岸，風帆一夢過三州。",
            "生涯未解謀根固，官路那能免葉浮。",
            "却羨鄰船樽有酒，不妨弟勸與兄酬。"
        ],
        "title": "舟過三郡率值風雨呈同行沈氏昆仲",
        "id": "cc07c288-0b17-4f66-8ff1-bbb5076ee2c4"
    },
    {
        "author": "强至",
        "paragraphs": [
            "藤州大士兩眉厖，萬卷叢身寄一窗。",
            "詩力健能支倒岳，詞源湧可截奔江。",
            "高名聳動朝中士，舊隠荒蕪嶺外邦。",
            "想像孤風猶未見，何時能使片心降。"
        ],
        "title": "依韵和公濟寄仲靈禪老",
        "id": "7becf659-4b92-422e-b13c-c441c4994a53"
    },
    {
        "author": "强至",
        "paragraphs": [
            "幾年巾屨四方游，倦足還逢勝地留。",
            "電迅禪機超達磨，雲閑詩意等湯休。",
            "絕塵貌與烟霞古，疊石心存岱華秋。",
            "今我取師觀所嚮，豈嫌儒墨不同流。"
        ],
        "title": "贈承天月長老",
        "id": "c4c109a6-6ad2-4158-bc9f-af1acce79fe0"
    },
    {
        "author": "强至",
        "paragraphs": [
            "城裏叢林一唾捐，收身微笑寄湖邊。",
            "此生直欲看山老，不住真爲出世賢。",
            "野屐懶穿雙露脚，雲裘嫌重右披肩。",
            "人間萬事都無著，獨與風騷有愛緣。"
        ],
        "title": "承天元長老棄本寺寄浄慈以詩戲之",
        "id": "740e0ad6-a339-402b-b44c-972c713a05da"
    },
    {
        "author": "强至",
        "paragraphs": [
            "或來丈室問師禪，師解臨機示意筌。",
            "雲在虛空寧有礙，月當陰晦亦長圓。",
            "更無餘事牽塵想，猶有能醫結世緣。",
            "瓶錫憧憧參祖學，幾人垂老得林泉。"
        ],
        "title": "詩贈寶應禪老溢公",
        "id": "eec3b71c-0f5f-4e9c-ac61-275fb1ac3224"
    },
    {
        "author": "强至",
        "paragraphs": [
            "千年支許事如新，欲作前游漫歷旬。",
            "雨带黑雲障俗客，猨呼飛鳥伴幽人。",
            "從容劇論知何日，感激佳篇慰此辰。",
            "四海聲光非鑿齒，道安名重若爲親。"
        ],
        "title": "前日奉和仲靈禪老春雨詩復辱見答走筆依元韵酬之",
        "id": "51e82534-61c7-4b43-a354-c41315288cbd"
    },
    {
        "author": "强至",
        "paragraphs": [
            "主司撥馬選龍媒，二百珍群奏籍開。",
            "皎皎公衡垂日月，儀儀士類望風雷。",
            "誠知至鑑無遺照，那免良工有滯材。",
            "鄉國幾人同應詔，只將春色與關裴。"
        ],
        "title": "觀嘉祐南宮奏名",
        "id": "1d1877d7-7a94-458f-bc93-a6dbb2751362"
    },
    {
        "author": "强至",
        "paragraphs": [
            "大士當年密行成，山居黄色有雲生。",
            "黄雲已共斯人去，飛閣猶爲此地名。",
            "欲到塵埃先擺落，縱觀氣象亦崢嶸。",
            "誰云瑞應難追復，禪老而今祖意明。"
        ],
        "title": "寄題殊公禪老黄雲閣二首  其一",
        "id": "0fcb61f1-d1dd-4cfd-aebd-9b36a593620a"
    },
    {
        "author": "强至",
        "paragraphs": [
            "人悅禪翁巧結廬，更營飛閣取幽虛。",
            "溪山雨後翠欲活，欞檻風來清有餘。",
            "龍象幾年成佛界，猨猱深夜雜僧居。",
            "還如夢得聞涵碧，誰寫丹青復寄予。"
        ],
        "title": "寄題殊公禪老黄雲閣二首  其二",
        "id": "dd9f1a35-e751-423e-9910-5d23d1aa3f9b"
    },
    {
        "author": "强至",
        "paragraphs": [
            "支公昔講支離學，堂上無容坐客氈。",
            "往日衣冠今尚否，經春几席自蕭然。",
            "談間精義門人記，身後清風嗣子傳。",
            "一紀宦游尋舊社，空將感涕灑塵編。"
        ],
        "title": "經故明靜師支離堂",
        "id": "c9b2799d-6890-4a0c-8e0d-6d83cab9c20c"
    },
    {
        "author": "强至",
        "paragraphs": [
            "臘去垂垂凍欲消，春光未動思先饒。",
            "最宜才客臨歌席，更看佳人轉舞腰。",
            "一笑勞生應有定，三冬薄宦獨無聊。",
            "蘭臺侍從風流裔，合爲行雲賦此朝。"
        ],
        "title": "戲呈宋周士",
        "id": "8ac8f758-e808-43d6-926c-2d277b33c297"
    },
    {
        "author": "强至",
        "paragraphs": [
            "知君元日趁鵷行，雙觀雲邊聳百常。",
            "拜表歸來乘逸興，跨鞍相就攪吟腸。",
            "還同皇甫尋僧孺，却笑山公顧葛强。",
            "我亦及門空刺字，不容高論聽琅琅。"
        ],
        "title": "洪君然太博以元日刺字交馳卒不一見作詩相遺依韵和答",
        "id": "ffc218bf-ba89-4d42-9a60-25a571015619"
    },
    {
        "author": "强至",
        "paragraphs": [
            "雨聲日夜催春老，不顧愁人鬢欲華。",
            "堂上自來相熟燕，樹間猶有未飛花。",
            "詩篇閑裏曾無數，酒盞生前亦有涯。",
            "傳語東風且從款，蒼顔更畏數年加。"
        ],
        "title": "暮春感懷",
        "id": "ea0879f7-f9cd-49d1-b92d-8056bb7bc556"
    },
    {
        "author": "强至",
        "paragraphs": [
            "到老能逢幾度春，直須飲量强增分。",
            "吟情無際共芳草，游思難收如亂雲。",
            "還見春風與桃笑，却教人意嘆芝焚。",
            "妖紅爛白方爭賞，疏竹休誇號此君。"
        ],
        "title": "賞春",
        "id": "2d845759-04c4-4276-b89b-36ca15c0267f"
    },
    {
        "author": "强至",
        "paragraphs": [
            "未有功名與世傳，且驅懷抱向詩篇。",
            "昔曾篆刻工童伎，今敢風騷領將權。",
            "愧匪窮經臻聖處，妄推聞道在君先。",
            "還知苦意微吟否，不已猶云博奕賢。"
        ],
        "title": "昨日以鄙詩示王君遽辱贈篇過有推飾輒依元韵奉答",
        "id": "48963519-085b-4a3e-8911-7907549fdf3f"
    },
    {
        "author": "强至",
        "paragraphs": [
            "旋刻辭章就禮闈，禁園花在遂空歸。",
            "客愁春雪杯間釋，詩句青雲紙上飛。",
            "從祖近持丞相印，舊交半著侍臣衣。",
            "揚雄未老猶堪薦，忍聽滄洲買釣磯。"
        ],
        "title": "答章傳道二首  其一",
        "id": "ac106e1f-f5c5-48ac-b8eb-b498ae23c292"
    },
    {
        "author": "强至",
        "paragraphs": [
            "夫子詞源湧大江，相逢早覺片心降。",
            "日哦李白詩千首，夜獲虞卿璧一雙。",
            "屢發彩箋移曲几，不知紅燭短幽窗。",
            "吟高莫信須窮滯，亦有從來擁節幢。"
        ],
        "title": "答章傳道二首  其二",
        "id": "70573d96-e099-471a-8d52-a6a4598d6e4c"
    },
    {
        "author": "强至",
        "paragraphs": [
            "花邊把酒趁晴暉，春去花空興盡歸。",
            "白髮親庭寬北望，青簾客舫喜南飛。",
            "京埃衮衮休回首，淮月娟娟好振衣。",
            "年少身名當自立，不須裘馬事輕肥。"
        ],
        "title": "送呂監簿歸淮南侍下",
        "id": "c99fff22-9af1-4ef1-897d-8368816d83c3"
    },
    {
        "author": "强至",
        "paragraphs": [
            "謫宦多因衆口讒，猶君戰衄困羈銜。",
            "鷹拏群雀翻遭網，舟駕長風忽斷帆。",
            "曾擁貔貅交白刃，肯同兒女泣青衫。",
            "有才恐失朝廷意，不日房陵被詔函。"
        ],
        "title": "贈蘇宣甫",
        "id": "d1ea11f5-88b8-474f-afe2-996209951d29"
    },
    {
        "author": "强至",
        "paragraphs": [
            "共君曾約訪煙霞，欲趁芳時物物嘉。",
            "宿諾古人嘗有誡，春游今我果成賒。",
            "眼看日下無窮事，腸斷風前已落花。",
            "天氣清明當趣駕，此詩先寄謫仙家。"
        ],
        "title": "某嘗約才甫游雙溪以連雨多事因循未果辱詩督行謹依韵和",
        "id": "2490a4a0-d156-44f4-8dd2-a912d8e53c2e"
    },
    {
        "author": "强至",
        "paragraphs": [
            "水光山翠一城浮，碧瓦朱甍萬井稠。",
            "平日居人皆富庶，少年新掾更風流。",
            "傳家妙術觀尊府，决獄能聲擅劇州。",
            "利刃有餘清興足，不應詩句廢江樓。"
        ],
        "title": "送宋國叟赴吉州司理",
        "id": "3a878c4e-3b08-4a6d-b113-af4bd0521e79"
    },
    {
        "author": "强至",
        "paragraphs": [
            "妙年爲學恥迂疏，直欲聲光擅八區。",
            "已是宦情嗟澹泊，可堪世態較錙銖。",
            "不調台鼎行吾道，便翼天兵戮汝孥。",
            "出入功名當若此，自餘瑣細盡非夫。"
        ],
        "title": "依韵和正老自嘆之什二首  其一",
        "id": "9b6e5fa0-3aa4-493d-96d8-3455338b7258"
    },
    {
        "author": "强至",
        "paragraphs": [
            "我無尺地可耕鋤，君有高田占具區。",
            "若論生涯猶厚薄，獨於宦意等分銖。",
            "壯年未建鴻毛利，寸祿聊甘稚齒孥。",
            "不學庸庸自持者，高冠空食上農夫。"
        ],
        "title": "依韵和正老自嘆之什二首  其二",
        "id": "552b624d-e18e-4834-a69b-ab4a58ea0d91"
    },
    {
        "author": "强至",
        "paragraphs": [
            "人譏徐子迹飄零，我愛文章輔六經。",
            "大筆疑爭造化力，幽吟難遁鬼神形。",
            "良金縱毀剛無耗，寶劍雖埋氣自靈。",
            "進則皋夔退荀孟，莫容得喪擾中扃。"
        ],
        "title": "贈辟疆",
        "id": "48c773fd-44a6-4040-a6a7-7435773461f7"
    },
    {
        "author": "强至",
        "paragraphs": [
            "蓬萊仙闕地深沉，視草讎書此盍簪。",
            "禁漏傳聲來閣外，宮雲曳影過廊陰。",
            "能詩摩詰淹儒館，未相微之在翰林。",
            "馬躍秋風出閶闔，片時相失遂成吟。"
        ],
        "title": "依韵奉和王平甫學士寄元內翰詩",
        "id": "0582a359-aa9f-407f-b997-0976931bd5cd"
    },
    {
        "author": "强至",
        "paragraphs": [
            "翁子懷章未足多，會稽歸日已蹉跎。",
            "舍人綠髮垂金印，院吏朱衫導玉珂。",
            "去國忠心傾斗極，過鄉喜氣壓江波。",
            "君王許便雙親養，奈渴黄麻紫誥何。"
        ],
        "title": "送紫微沈舍人守越州",
        "id": "56292be0-1fc1-4045-b99c-b2c66f63d814"
    },
    {
        "author": "强至",
        "paragraphs": [
            "別來雙鬢一衰翁，近喜劉郎信息通。",
            "劍氣未閑頻犯斗，賦聲無用尚摩空。",
            "傳聞蜀道逾天上，見說城南冠閬中。",
            "山水縱游那覺久，清霜兩度變丹楓。"
        ],
        "title": "依韵和酬閬州劉侍禁季孫見寄",
        "id": "aebeae2a-d4f1-46f5-904b-2db6e4e476ed"
    },
    {
        "author": "强至",
        "paragraphs": [
            "樓上滿傾人日酒，更逢春氣到京華。",
            "盤擎白玉來生菜，勝插黄金出鏤花。",
            "客興紛紜那可數，年光流轉亦無涯。",
            "天邊梅柳應相笑，兩度東風不在家。"
        ],
        "title": "人日立春輦下作",
        "id": "05cbd31a-c66b-4113-8d3a-a4d95078b4ef"
    },
    {
        "author": "强至",
        "paragraphs": [
            "一夜雲衢火樹空，照人唯有月華同。",
            "却思廣陌追遊處，都似南柯夢寐中。",
            "未分園林辜樂事，况栽桃杏有春工。",
            "可憐此景何時再，直待明年歲起東。"
        ],
        "title": "依韵和鎮叔送元宵之什",
        "id": "f23cd091-92e4-4245-997c-8b043df2c0bc"
    },
    {
        "author": "强至",
        "paragraphs": [
            "去年贈別折寒梅，盡道行人不再來。",
            "今日樽前成邂逅，大家花下且徘徊。",
            "經春雨脚無時斷，浮世眉頭幾度開。",
            "莫待明朝離闊後，空將餘恨寄吟杯。"
        ],
        "title": "席上呈正老",
        "id": "d318707a-ddbf-4617-ae90-dc9b771710e1"
    },
    {
        "author": "强至",
        "paragraphs": [
            "三月將交雨細時，餘花撲撲柳飛飛。",
            "已於樹底聞鶑恨，更向花前送客歸。",
            "暗綠幾行迎去馬，亂紅無數落征衣。",
            "傷春惜別鍾吾輩，此際寧容瘦骨肥。"
        ],
        "title": "送鎮叔",
        "id": "21cf594f-2d5c-48d5-86e4-d277a8105c04"
    },
    {
        "author": "强至",
        "paragraphs": [
            "幽歡閒憶去年時，飲量人人灌漏巵。",
            "我更典衣邀淺飲，君猶刻燭賦新詩。",
            "由來世事都無定，再結朋游未可期。",
            "一紙清風惠佳句，慇懃勝寄隴頭枝。"
        ],
        "title": "次韵答正老",
        "id": "39c1f24f-9b2d-44db-b5f3-27bd9646bff2"
    },
    {
        "author": "强至",
        "paragraphs": [
            "秋郊物物作秋容，目送橫天一鶚雄。",
            "更遠更疑山隔霧，或飄或聚葉隨風。",
            "對時唯恐朱顔改，遣興除非白酒充。",
            "感事子真成麗倡，恨無佳句敵才翁。"
        ],
        "title": "依韵和正老暮秋郊行感事",
        "id": "d1ddebe4-51af-4257-898f-9701508494d2"
    },
    {
        "author": "强至",
        "paragraphs": [
            "有客秋郊曠望中，更憑佳句發才雄。",
            "牛羊飽食眠平野，鵰鶚乘時擊迅風。",
            "倦目幾隨殘照斷，渴腸惟藉濁醪充。",
            "登臨不用頻興感，憂喜能忘是塞翁。"
        ],
        "title": "再和  其一",
        "id": "5a4e5d23-5f30-4330-ac59-3f828af8dc6e"
    },
    {
        "author": "强至",
        "paragraphs": [
            "我行平野覽秋空，物象吟懷覺兩雄。",
            "遠水有時明返照，疏林無限戰西風。",
            "京坻相望農收足，廬井多歡歲計充。",
            "亦向此時追樂事，歸來倒載效山翁。"
        ],
        "title": "再和  其二",
        "id": "636bd809-fdd2-427f-8d2f-155f15fd7155"
    },
    {
        "author": "强至",
        "paragraphs": [
            "漭漭黄埃接大河，驅車底處覓陽和。",
            "參差花信春將半，惱亂詩情日轉多。",
            "樂事恍如初覺夢，年光撇若迅流波。",
            "馬蹄莫放歸時緩，知有佳人聽玉珂。"
        ],
        "title": "依韵和答公諤郎中冠氏道中偶成",
        "id": "55949ec0-7266-4c89-86ff-cbf7f921a17a"
    },
    {
        "author": "强至",
        "paragraphs": [
            "憶初識面越庠時，餘教嘗蒙覺後知。",
            "早念兒童能刻賦，晚逢夫子許言詩。",
            "從容江介心方壯，蹭蹬京華鬢已衰。",
            "道舊不須親握手，滿篇往事略無違。"
        ],
        "title": "依韵走筆和答徐無畏見招",
        "id": "f9f20425-a151-4cb0-8356-10bb16dc5f4a"
    },
    {
        "author": "强至",
        "paragraphs": [
            "一時聞望絕朝裾，幾歲文章動直廬。",
            "鳳尾新批天子詔，螭頭看載史臣書。",
            "故關即路嚴霜後，曉殿初班瑞雪初。",
            "蜀道歸時須六印，不應駟馬擅相如。"
        ],
        "title": "馬上口占呈記注李才元學士",
        "id": "da444946-d6cd-480c-ae4e-65f4e9837577"
    },
    {
        "author": "强至",
        "paragraphs": [
            "漢江山色秀蒼煙，山擁江光入馬鞭。",
            "行思欲飄飛鳥外，別顔空慘落花前。",
            "勉旃關賦那終歲，好在家聲幸壯年。",
            "鸚鵡故洲應寂寞，得無新句發晴川。"
        ],
        "title": "送曾元恕太祝赴漢陽監征",
        "id": "f3c77902-baab-4713-abd7-7decd44e86dd"
    },
    {
        "author": "强至",
        "paragraphs": [
            "一飲真須盡百杯，異鄉懷抱酒邊開。",
            "田園幾日能歸去，軒冕浮雲亦儻來。",
            "交態與誰論淡水，宦情空自學寒灰。",
            "何如席上張公子，白雪辭兼郢客來。"
        ],
        "title": "次韵通判張靜之郎中席上對客",
        "id": "2a36e0f6-1a8c-4f73-b951-6d327009112e"
    },
    {
        "author": "强至",
        "paragraphs": [
            "丈人宦意靜如山，五十朱衣鬢未斑。",
            "富庶謳歌歸別駕，太平談笑服諸蠻。",
            "熊羆一兆高門後，鴻雁連飛絕塞間。",
            "莫學馮唐終蹭蹬，功名猶好出秦關。"
        ],
        "title": "寄秦倅呂四丈職方淵",
        "id": "c284d77a-beec-4bf9-bbb2-72ec0ef6986b"
    },
    {
        "author": "强至",
        "paragraphs": [
            "高吟絕塞十年前，醉筆纔停萬紙傳。",
            "麟閣主人降健句，雞林官長購精篇。",
            "舊游散落今誰在，新感縱橫日自憐。",
            "肝膽不同軀幹小，幾時獻畫請開邊。"
        ],
        "title": "寄保安軍楊公濟判官",
        "id": "70c2a617-faf0-49df-91b1-8df4547a3d84"
    },
    {
        "author": "强至",
        "paragraphs": [
            "重城雉堞粉相圍，亂片情多故點衣。",
            "浩蕩關河無表裏，微茫草樹有光輝。",
            "冷侵容鬢雙蓬短，急伴年華一箭飛。",
            "却憶水曹詩句好，群鴉接翅傍昏歸。"
        ],
        "title": "依韵和張君儀職方城上觀雪",
        "id": "bbb4e679-5c71-42bf-8101-e39a45aeddb1"
    },
    {
        "author": "强至",
        "paragraphs": [
            "貳卿園沼壓關西，上相篇章絕景宜。",
            "舊日宮牆流水過，至今苑地畫圖知。",
            "孤花春去猶臨岸，野蔓晴來欲占籬。",
            "荀令鳳凰池更好，不須遊旆此遲遲。"
        ],
        "title": "會故人集崔侍郎園池",
        "id": "e30a2041-42f9-4033-9142-73b35f0ff73c"
    },
    {
        "author": "强至",
        "paragraphs": [
            "旅食一朝還一朝，紫宸前對轉迢迢。",
            "青雲事業應全誤，綠髮光陰已半銷。",
            "始愛古人輕祿仕，擬將生理付漁樵。",
            "春風又入長安陌，依舊閑愁絆柳條。"
        ],
        "title": "待次陛對已再見春感懷成篇",
        "id": "ae78975e-7687-4aa9-808d-7e21adc77cae"
    },
    {
        "author": "强至",
        "paragraphs": [
            "長年京洛事塵埃，懷抱那能一日開。",
            "魚鳥宿心聊此得，江湖清興劃然回。",
            "天園野色鱗鱗合，風獵林香滾滾來。",
            "漸有人喧迎馬足，郊原佳處好徘徊。"
        ],
        "title": "和過尉氏林香陂韵",
        "id": "8f598de0-3946-46b3-9d64-6ecad7398c24"
    },
    {
        "author": "强至",
        "paragraphs": [
            "一客空歸顔色低，衆人氣亦喪虹蜺。",
            "淚添酒盞霜天闊，目斷帆檣海日西。",
            "交臂散零如木葉，別腸縈轉似山蹊。",
            "遥知名在鄉書者，雨洗秋街躍馬蹄。"
        ],
        "title": "送馬特失薦還蘇回舟中作",
        "id": "32ab6161-0226-44d6-943c-711acc1286ed"
    },
    {
        "author": "强至",
        "paragraphs": [
            "蛟龍水淺一戰失，鴻雁天寒相背飛。",
            "疏柳不堪霜後折，故人轉覺酒邊稀。",
            "朱顔有改宜看鏡，黄卷無窮且杜扉。",
            "事業計從勤憤得，未妨鄰里笑空歸。"
        ],
        "title": "送俞元宰失薦東歸",
        "id": "23e97a6d-43ab-47f9-8f77-53cd50f7e73d"
    },
    {
        "author": "强至",
        "paragraphs": [
            "去歲江頭對此辰，花邊弄筆咏青春。",
            "異鄉愁緒還隨客，今日風光不著人。",
            "蹭蹬宦名侵綠髮，飄颻生理托洪鈞。",
            "湖堤草軟辜游屐，空踏平臺陌上塵。"
        ],
        "title": "南都二月二日憶杭州去歲之遊",
        "id": "f43b2bcf-377b-409f-b646-4a7fb74a3538"
    },
    {
        "author": "强至",
        "paragraphs": [
            "姚黄容易雒陽觀，吾土姚花洗眼看。",
            "一抹胭脂勻作艷，千窠蜀錦合成團。",
            "春風應笑香心亂，曉日那傷片影單。",
            "好爲太平圖絕瑞，却愁難下彩毫端。"
        ],
        "title": "題姚氏三頭牡丹",
        "id": "3fa2fadd-4782-4abc-b035-a85761762383"
    },
    {
        "author": "强至",
        "paragraphs": [
            "繞郭非無海上山，更收紫翠入禪關。",
            "竺峰飛過傳聞後，蓬島移來想像間。",
            "草樹細含生意足，雲烟輕带野情還。",
            "主人高卧嵩衡畔，應放幽尋杖履閒。"
        ],
        "title": "文懿大師院假山",
        "id": "510bd325-0400-489a-a039-d7da798cdccf"
    },
    {
        "author": "强至",
        "paragraphs": [
            "古屋前頭幾樹梅，長年臘後已全開。",
            "自經遠別憑誰寄，欲問清香無使來。",
            "空與吟懷驚歲月，愁將客眼對塵埃。",
            "棗林榆筴粗疏甚，索寞山東把酒杯。"
        ],
        "title": "宋都憶梅",
        "id": "f0bd5390-c9c8-4adc-8036-b9875c8e46d8"
    },
    {
        "author": "强至",
        "paragraphs": [
            "夷門一別三年夢，雒宅相逢二紀心。",
            "人事漸隨詩筆老，交情似共酒杯深。",
            "從今日望青雲色，寄遠時傳白雪吟。",
            "不獨此間堪下淚，秋風無處好開襟。"
        ],
        "title": "留別西京僉幕陳子雍著",
        "id": "e9b9c201-5647-4fce-b88c-b1fa4d82a206"
    },
    {
        "author": "强至",
        "paragraphs": [
            "司徒精爽儼如昨，舊史風流傳至今。",
            "一雨能隨賢宰意，千年不死愛民心。",
            "蟲緣壞壁青苔合，鳥噪荒庭古樹陰。",
            "桑雉逢人雖遠避，近來僮豎殺機深。"
        ],
        "title": "題魯司徒廟",
        "id": "e8e93cbd-4c62-4d78-9206-b40157d9c2ad"
    },
    {
        "author": "强至",
        "paragraphs": [
            "郡縣齊瞻使者麾，馬蹄行處是霜威。",
            "前驅寧免爲負弩，高謝未能圖拂衣。",
            "顧己自知吾道在，折腰甘被俗人譏。",
            "古來策足皆貧賤，伊起耕夫呂釣磯。"
        ],
        "title": "迓漕臺感書",
        "id": "73cce59f-8388-413d-8e3f-58fe7e0d81b7"
    },
    {
        "author": "强至",
        "paragraphs": [
            "綠髮傳家五丹桂，青雲錯路兩朱轓。",
            "鳳批天語來嚴詔，馬躍春風候禁門。",
            "造膝從容應有問，披心慷慨不無言。",
            "君王一見知堪用，未歷財闈定改恩。"
        ],
        "title": "送竇彥法學士被詔赴闕",
        "id": "66b03d16-2f73-4609-ad8b-c33d27536ff5"
    },
    {
        "author": "强至",
        "paragraphs": [
            "每恨塵勞荒舊學，更慚篆刻得初名。",
            "聖賢閫奧期深入，風雅源流庶一清。",
            "短技示人方蓄縮，雄篇鏖我太崢嶸。",
            "君詩合作咸韶秘，何爾輕酬鄭濮聲。"
        ],
        "title": "剛叔以雅言題拙稿輒依韵和酬",
        "id": "b9324354-9909-4131-83bb-7311b608eedc"
    },
    {
        "author": "强至",
        "paragraphs": [
            "鳬繹州山並畫開，東方重鎮仗卿才。",
            "過家喜氣隨行蓋，入境歡謳接賀杯。",
            "玉甃試尋彭祖宅，金羈看戲項王臺。",
            "都門送別無新句，盡屬文通自賦來。"
        ],
        "title": "送江卿知徐州",
        "id": "c4775c58-64a4-403d-bc76-2e2e60da0cc6"
    },
    {
        "author": "强至",
        "paragraphs": [
            "滕閣欄高紅螮蝀，章江水闊碧琉璃。",
            "幾年氣象歸談笑，一道藩垣繫指麾。",
            "那待韓公來屬部，無勞王勃寫雄辭。",
            "使君自有文章手，能與山川作好碑。"
        ],
        "title": "送程公闢郎中知洪州二首  其一",
        "id": "3074dc90-177a-47d6-bd21-db43ae6c388b"
    },
    {
        "author": "强至",
        "paragraphs": [
            "君王從此不南憂，善付名郎第一州。",
            "笳鼓出嚴千騎從，旌麾坐制九諸侯。",
            "城巔觀閣屏間見，江底乾坤鏡裏浮。",
            "門下賢豪常滿榻，却應仲舉減風流。"
        ],
        "title": "送程公闢郎中知洪州二首  其二",
        "id": "e84d8a72-9740-4fee-8dfd-dc6822393c3f"
    },
    {
        "author": "强至",
        "paragraphs": [
            "世俗誰誇晝錦歸，鄉人應笑舊儒衣。",
            "一言許與經詞伯，三道聲名出禮闈。",
            "好在青雲須遠步，莫愁黄鵠不高飛。",
            "還家便養軒騰志，當使閭閻見面稀。"
        ],
        "title": "送喬岑",
        "id": "991114ef-065f-4b7f-96b6-09bf3e1ee502"
    },
    {
        "author": "强至",
        "paragraphs": [
            "嶪巘虬檐插斗飛，乾坤秀色四暉暉。",
            "晴江對酒平如掌，晚樹開簾細作圍。",
            "笑裏城烏啼月過，吟邊巢燕掠花歸。",
            "主人風骨爭森爽，無處容塵到客衣。"
        ],
        "title": "題錢安道節推環秀亭",
        "id": "ec092ad0-cff1-40f3-98c3-52828ca83a41"
    },
    {
        "author": "强至",
        "paragraphs": [
            "不候關征滿歲歸，邑人徒爾挽行衣。",
            "肯將淚對殘花落，應自心先去鳥飛。",
            "官向長安多富貴，君當即日享輕肥。",
            "綠槐陰合天街後，恰綴宸班拱帝暉。"
        ],
        "title": "送公濟還闕下",
        "id": "67fbcf44-0613-4094-aa14-4aaaae25dfc2"
    },
    {
        "author": "强至",
        "paragraphs": [
            "幾年笑傲負緱雲，一日重尋麋鹿群。",
            "歸老慢賢疏太傅，不侯誰念李將軍。",
            "霜天劍氣閑中見，月嶺笙聲醉裏聞。",
            "回首功名今似夢，逢人懶說守邊勤。"
        ],
        "title": "送劉伯壽團練致政歸洛陽舊隠",
        "id": "cb6a5a21-cb4a-4b39-bf8f-26222db04be4"
    },
    {
        "author": "强至",
        "paragraphs": [
            "共是江山棄水雲，更同魏北走埃塵。",
            "官書斷手何多日，樂事回頭已一春。",
            "入夏解衣宜野逸，幾時縱酒到天真。",
            "由來朋字難爲正，莫漫剛顔忤世人。"
        ],
        "title": "和唐林夫正字韵",
        "id": "55bea1df-64de-449f-a372-5b5973b349f2"
    },
    {
        "author": "强至",
        "paragraphs": [
            "秋早津亭一笑歌，紅粧晚景落清波。",
            "重來霜後攀疏柳，更向風前數敗荷。",
            "物理盛時能有幾，人生樂處亦無多。",
            "不知當日樽前曲，却傍誰邊斂翠娥。"
        ],
        "title": "初秋與趙無愧小飲下關河亭季秋送客復至其間偶成短句",
        "id": "cc133f9a-ad16-4c9e-85f4-48489bb0693e"
    },
    {
        "author": "强至",
        "paragraphs": [
            "更長不見水精盤，搔首庭除夜向闌。",
            "一氣人間清自轉，孤光雲外好誰看。",
            "關河夜色暗朔漠，樓閣吟魂飛廣寒。",
            "幕府病眠憔悴客，獨無樂事可相干。"
        ],
        "title": "依韵和王立之中秋陰雲不見月",
        "id": "b330e4b7-6c32-4ede-b338-aee7b3021f92"
    },
    {
        "author": "强至",
        "paragraphs": [
            "別杯曾破菊花期，今夕相逢菊又衰。",
            "宦路經年能會合，人生何處免參差。",
            "漸驚老態侵常日，猶喜交情似舊時。",
            "一笑形骸俱自失，三更星斗席邊移。"
        ],
        "title": "夜會洪方叔",
        "id": "7d32d54e-ba43-41ee-8f17-a4d97b723105"
    },
    {
        "author": "强至",
        "paragraphs": [
            "寺在疏林積靄間，舉頭無處不蒼山。",
            "老松怪石莫知歲，幽鳥孤雲相與閑。",
            "衮衮紅塵嗟宦路，時時飛夢繞禪關。",
            "上方大士觀空坐，應笑喧卑數往還。"
        ],
        "title": "再宿白巖院",
        "id": "996fdc43-7de8-488b-88c4-5689ea756e84"
    },
    {
        "author": "强至",
        "paragraphs": [
            "建溪夫子惠新詩，雅道深慚未得知。",
            "曲享鶢鶋真過矣，吟成款段復何之。",
            "日斜留煮山家茗，煙重愁燃客舍萁。",
            "我繫一官君四海，可憐出處不同時。"
        ],
        "title": "立之臨別連以佳篇見貺依韵和酬",
        "id": "241a60b6-b302-4db1-9f29-cc37304f189b"
    },
    {
        "author": "强至",
        "paragraphs": [
            "古今畫手得名人，一物纔工自出倫。",
            "字與丹青俱是絕，勢關飛動不無神。",
            "浪傳誤筆成蠅點，那待青田寫鶴真。",
            "候雁枯荷含遠意，江湖歸興劃然新。"
        ],
        "title": "依韵和居方觀崔生畫",
        "id": "d67ea3cf-fa81-4c65-a6c9-a7e83320a3e9"
    },
    {
        "author": "强至",
        "paragraphs": [
            "公將民欲達天心，瑞雪如期白晝陰。",
            "皓色恍疑霄宇接，濃寒都爲歲華深。",
            "辭妍席右人雄贍，興盡溪邊客訪尋。",
            "鈴閣唱高宜和寡，不才剛綴郢中吟。"
        ],
        "title": "次韵知郡郎中應期喜雪",
        "id": "f3a3a59c-0a63-40ff-860b-71432dff17d4"
    },
    {
        "author": "强至",
        "paragraphs": [
            "別乘文章晚更奇，全家才業繼前徽。",
            "閨中蔡琰詩無敵，膝下劉歆筆有譏。",
            "歸意我慚彭澤柳，清腸君愛首陽薇。",
            "案頭簿領真流俗，獨喜吟懷與世違。"
        ],
        "title": "依韵和答晉倅洪君然都官三益見寄",
        "id": "e6e81923-d211-4779-bb01-7f888a142aa4"
    },
    {
        "author": "强至",
        "paragraphs": [
            "醉書曾記並遊人，今日重遊墨尚新。",
            "對酒年來驚白髮，惜花時復數青春。",
            "四方散落幾交臂，萬事參差一病身。",
            "傍水園林自蕭灑，不須出郭遠風塵。"
        ],
        "title": "丙午歲與府中諸君重遊張氏園慨然成詩",
        "id": "a2a7c257-6118-43cc-a8b9-f500d0e898fa"
    },
    {
        "author": "强至",
        "paragraphs": [
            "公自披榛上築城，以公題榜壯圖經。",
            "名佳應與溪山久，地勝渾疑草木靈。",
            "到喜琴樽能滿意，退嫌圭組只勞形。",
            "異時邦俗思賢化，還似甘棠愛此亭。"
        ],
        "title": "題余公亭",
        "id": "dd907961-4451-4e7d-bef8-55dae18c4796"
    },
    {
        "author": "强至",
        "paragraphs": [
            "雷威無節雨霖頻，倍喜晴陽照火旻。",
            "野外芻蕘尋故道，田間簫鼓賽閑神。",
            "亂苗豎似痿人起，積靄披如舊屋新。",
            "更待高樓今夜月，一樽且樂有涯身。"
        ],
        "title": "喜晴",
        "id": "9de2d44f-84f9-43f4-92a1-e9091b9b9246"
    },
    {
        "author": "强至",
        "paragraphs": [
            "西風入夜掃微雲，皓魄來無一點塵。",
            "樓閣通宵雙玉戶，水天隨處兩冰輪。",
            "光摇樽酒清宜客，影落關河思煞人。",
            "我向乾坤違樂事，孤蟾照淚滴衣巾。"
        ],
        "title": "中秋對月有感",
        "id": "9243b4b4-26d8-4789-91d0-0dbf9fd4334e"
    },
    {
        "author": "强至",
        "paragraphs": [
            "安西幕府藹聲華，禮幣迎門促去家。",
            "長日壯圖看劍氣，隔宵喜信報燈花。",
            "輕裝度隴由來慣，逸轡追塵不待撾。",
            "賓主禦戎俱有策，只陪談笑却邊沙。"
        ],
        "title": "送劉嗣復都官赴辟秦州幕府四首  其一",
        "id": "34ebdf6f-8a98-4c4e-8d55-86b57c46e3f9"
    },
    {
        "author": "强至",
        "paragraphs": [
            "十萬强弓略未彎，妖氛漸滅賀蘭山。",
            "元侯把詔開新府，上客隨書出故關。",
            "詩酒不妨行樂外，功名只在立談間。",
            "主人待勒燕然石，誰道能銘獨姓班。"
        ],
        "title": "送劉嗣復都官赴辟秦州幕府四首  其二",
        "id": "c0321a15-d60d-4668-9871-7044f1f5a286"
    },
    {
        "author": "强至",
        "paragraphs": [
            "幾載關西任醉醒，一朝意緒屬青冥。",
            "舌端江海傾談韵，掌內風雲指陣形。",
            "烏府中丞知國器，鴻樞學士納邊庭。",
            "二公遠近觀成效，莫使旄頭尚有星。"
        ],
        "title": "送劉嗣復都官赴辟秦州幕府四首  其三",
        "id": "7fefa71b-405b-44a9-8905-9d1c7fc6a27d"
    },
    {
        "author": "强至",
        "paragraphs": [
            "入秦乘夏頗相宜，笑拂征鞍盡別巵。",
            "鸚鵡隴西迎賦筆，芙蓉幕裏近花期。",
            "祖琨清發能長嘯，老杜冥搜有雜詩。",
            "君去定應兼二美，軍書暇日戍樓時。"
        ],
        "title": "送劉嗣復都官赴辟秦州幕府四首  其四",
        "id": "fd550a38-0803-4dbb-99c6-5bdd52f5ba38"
    },
    {
        "author": "强至",
        "paragraphs": [
            "楊子門無載酒賓，菊開誰共醉天真。",
            "檐前寂寞逢吟客，霜後蹉跎伴主人。",
            "鈿带綴花疑細翦，金錢繞屋豈全貧。",
            "東家早秀誇桃李，今日空枝不似春。"
        ],
        "title": "走筆和楊蟠從事庭菊",
        "id": "549ce3bd-08c4-4c79-b2dc-2a169ad6ac92"
    },
    {
        "author": "强至",
        "paragraphs": [
            "十年肝膽照交情，朔漠相逢意轉傾。",
            "蒼鬢飄颻予薄宦，青雲蹭蹬子諸生。",
            "更同樽俎知何地，漫與詩篇送子行。",
            "南北倦游那得定，扁舟江外欲之荆。"
        ],
        "title": "河北送洪景之進士如荆南",
        "id": "bf7a4420-e7f1-4029-96c5-9175e0b0c3e6"
    },
    {
        "author": "强至",
        "paragraphs": [
            "幕府清郎安在哉，方冬行縣冒塵埃。",
            "寂寥坐客思車樂，點檢詩朋欠鼎來。",
            "按吏最誰官簿整，教民幾處戰旗開。",
            "未應輸我論文飲，贏得新詩滿篋回。"
        ],
        "title": "依韵和答陳公度五邑季點道中見寄之什",
        "id": "14a657e8-2520-4f3a-bc84-cfb30990add9"
    },
    {
        "author": "强至",
        "paragraphs": [
            "蓬鬢雙侵京國塵，花枝五別故園春。",
            "曉鶑莫漫驚游宦，夜鶴多應怨主人。",
            "日月名遲愁攬鏡，江湖興在憶垂綸。",
            "天邊涕淚懷吾弟，却恨衣冠繫此身。"
        ],
        "title": "北都春日漫書",
        "id": "f20f8c0f-f406-494e-9548-fe07e2a7dcb1"
    },
    {
        "author": "强至",
        "paragraphs": [
            "群鳥無聲抱翠條，乾坤雖廣絕微飆。",
            "魚龍尚懼滄溟沸，草木甘從赤日焦。",
            "只與火雲張氣勢，未容霖雨解炎歊。",
            "經時未雨猶閑事，莫放晴虹作旱妖。"
        ],
        "title": "苦熱",
        "id": "3052d3d9-888a-40f5-876d-7e48500e4168"
    },
    {
        "author": "强至",
        "paragraphs": [
            "水仙也曝晚霞衣，萬片鮮紅照綠池。",
            "花近酒杯逾酷烈，蓋隨舞袖忽欹垂。",
            "且延勝賞觀靈匹，好折清香贈侍姬。",
            "苦被濁泥埋沒久，題詩今喜相公知。"
        ],
        "title": "觀蓮",
        "id": "6735c148-db36-4fce-95ac-8b73c9b276db"
    },
    {
        "author": "强至",
        "paragraphs": [
            "早陪樞筦晚持衡，曾與君王致太平。",
            "一代盡宗蕭相畫，四夷猶服晉公名。",
            "乾坤爽氣初秋動，社稷元勛翌日生。",
            "今歲故鄉諸父老，壽樽應喜得親傾。"
        ],
        "title": "韓魏公生日二首  其一",
        "id": "c187994f-8133-49df-a809-7056eefcfe1f"
    },
    {
        "author": "强至",
        "paragraphs": [
            "功名富貴舊元台，誕日新歸故里來。",
            "綺席重張孫相閣，錦衣三照鄴王臺。",
            "相望全魏榮封國，不盡清漳伴壽杯。",
            "最是銜恩門下客，秀眉前祝落鄒枚。"
        ],
        "title": "韓魏公生日二首  其二",
        "id": "323d3691-f7e3-43e8-8b4e-0f40a7440ab8"
    },
    {
        "author": "强至",
        "paragraphs": [
            "堂就新紆上相車，名尊爲出紫泥書。",
            "清杯燕喜三春半，黄閣歸來一紀餘。",
            "香徑生輝榮草木，畫檐垂蔭樂禽魚。",
            "官輕可笑江東老，也漫懷章詫里閭。"
        ],
        "title": "榮歸堂二首  其一",
        "id": "6ca55fbd-4ccb-47e5-95e7-1899e411c1bd"
    },
    {
        "author": "强至",
        "paragraphs": [
            "嫩柳濃花圍舊圃，朱甍碧瓦照春池。",
            "黄金腰下還鄉印，翠琰胸中報國詩。",
            "乘駟長卿羞志淺，懷章公子恨名遲。",
            "知公觸事須尊主，揭榜新堂是訓辭。"
        ],
        "title": "榮歸堂二首  其二",
        "id": "6603c244-2764-40d3-aa7b-fe7d97ca2712"
    },
    {
        "author": "强至",
        "paragraphs": [
            "魏國山河氣自雄，殊方客子一身窮。",
            "靈文獨富肝脾內，秀句連成咳唾中。",
            "細數舊游如俯仰，俄驚新別又西東。",
            "郡侯早晚論高行，懶就秋闈望至公。"
        ],
        "title": "依韵和酬留別",
        "id": "e2f565ba-e0bd-4790-81cb-af6e88039e9f"
    },
    {
        "author": "强至",
        "paragraphs": [
            "去歲重陽踏路塵，異鄉今日恨還新。",
            "如何佳節長爲客，却恐黄花解笑人。",
            "强飲破愁爲樂酒，自憐多病足情身。",
            "龍山舊事知難問，千載相期屬此辰。"
        ],
        "title": "九日二首  其一",
        "id": "f081ea7b-db1d-49cf-bba4-7dbaca140241"
    },
    {
        "author": "强至",
        "paragraphs": [
            "漸老襟懷已足悲，登高節物可無詩。",
            "秋聲颯爽侵蓬鬢，晚意蕭條伴菊枝。",
            "故里江山尋好處，重陽樽酒負當時。",
            "天邊鴻雁隨南望，憶弟雙眸淚欲垂。"
        ],
        "title": "九日二首  其二",
        "id": "2abdd0cd-7a08-4606-a2fe-89d4acd9542c"
    },
    {
        "author": "强至",
        "paragraphs": [
            "身寄秦川紫翠間，舉頭行坐對南山。",
            "忽來煙際逢仙掌，更覺天邊慰客顔。",
            "霖雨不知何日作，片雲猶向此時閑。",
            "三峰信美那能戀，自有家林未得還。"
        ],
        "title": "馬上見華山",
        "id": "ec7c8963-1368-4228-844f-7824be4feeda"
    },
    {
        "author": "强至",
        "paragraphs": [
            "洋州太守駐雙輪，佳句曾留渭水春。",
            "一紀却題關右節，二篇纔出屋間塵。",
            "濡毫忽聽山僧語，題柱須防縣令嗔。",
            "只道衣冠專世態，炎凉也屬不毛人。"
        ],
        "title": "西距渭南二十里有佛祠曰梁田其主僧守遂者引予登閣久之欲題名屋壁守遂遽阻曰有榜諭恐得罪于邑大夫願勿題又閣有韓玉汝赴洋州日留題詩板而書字猶新詢于守遂曰前日韓將漕本道亦邑宰令寫之詩也因感世態而作",
        "id": "25e02abe-915f-40f1-990c-23c2befe64c2"
    },
    {
        "author": "强至",
        "paragraphs": [
            "一徑高盤十里餘，人心馬足厭崎嶇。",
            "只憑頑石專爲險，不識青雲自有衢。",
            "地氣難通樹多瘦，陽暉應近草先枯。",
            "我行方欲奮遐蹠，顧爾安能礙坦途。"
        ],
        "title": "五路嶺",
        "id": "e9cf0cf2-1354-4730-9b82-83a46168f72f"
    },
    {
        "author": "强至",
        "paragraphs": [
            "翠華絳節去忘還，輦路宮牆壞舊山。",
            "青史空文興廢後，玉真餘恨有無間。",
            "杖藜一笑緣危徑，弄筆高吟望故關。",
            "足力怪君强健甚，慣行棧道不爲艱。"
        ],
        "title": "和梁潤之晚登並嶺",
        "id": "bbaa7492-3f4d-4b15-b082-d042acb5fa48"
    },
    {
        "author": "强至",
        "paragraphs": [
            "觸熱初來太華西，恐煩後命促佳期。",
            "兩人幕府叨同日，千載門闌值一時。",
            "儲邸忽開趨詔召，賓筵空在失棲遲。",
            "念公詩句情無極，更聽秦民話去思。"
        ],
        "title": "依韵酬獻陳州王密學見寄二首  其一",
        "id": "9611f9f8-676d-45d0-a82a-f1633998680b"
    },
    {
        "author": "强至",
        "paragraphs": [
            "憶昨驅車始向西，樊川又見菊花期。",
            "滯留舊幕嗟今日，淡笑清樽記昔時。",
            "屢辟濫充賓客晚，厚恩慚報主人遲。",
            "淮南卧治那能久，天子懷賢入夢思。"
        ],
        "title": "依韵酬獻陳州王密學見寄二首  其二",
        "id": "83fe31fe-9966-47e7-9aae-dfe7e5e31da7"
    },
    {
        "author": "强至",
        "paragraphs": [
            "仕塗衆僞雜吾真，誰信千鈞重一身。",
            "赫赫朱門公相遠，寥寥黄卷聖賢親。",
            "府居此日嗟孤宦，鄉飲當年謬上賓。",
            "猶喜故人同舊幕，每容詩句續陽春。"
        ],
        "title": "和張文通書懷",
        "id": "f963e3aa-334f-4b34-b593-223ede0bdcac"
    },
    {
        "author": "强至",
        "paragraphs": [
            "西州夫子善談天，語入精微服四筵。",
            "交分正論詩卷裏，別愁忽到酒樽邊。",
            "馬衝雪片歸梁苑，鶑喚年芳憶渭川。",
            "盛事青雲看接迹，衣冠鄉里舊多賢。"
        ],
        "title": "依韵和張文通寺丞寄鮮于子駿職方",
        "id": "39ae8ae9-27e5-4215-8dd2-30896cb01f7f"
    },
    {
        "author": "强至",
        "paragraphs": [
            "夾道濃香數里焚，隨車和氣一城薰。",
            "兵民如見古循吏，文武兼能今使君。",
            "冷射祠堂汧水月，晴飛郡閣隴山雲。",
            "幕中知有才從事，樽俎清談定喜聞。"
        ],
        "title": "送隴州使君劉仲儀左藏赴治",
        "id": "c2b67b42-978e-469d-bb9d-69e2c29edaf1"
    },
    {
        "author": "强至",
        "paragraphs": [
            "蒼鬢蕭疏並曲臺，北門笑口屢同開。",
            "仲升投筆燕南去，王粲從軍陝右來。",
            "月冷戍樓悲短笛，天寒戎幕頼深杯。",
            "更爲後會知何地，終日思君首懶回。"
        ],
        "title": "依韵和酬順安使君王大觀見寄之什",
        "id": "ff7d6816-8660-4ff2-a105-11e46f9b78a2"
    },
    {
        "author": "强至",
        "paragraphs": [
            "談笑三年陪主帥，文章二紀在公卿。",
            "莫辭別酒傾秦地，且聽離歌唱渭城。",
            "鞍馬入關侵臘尾，宮鶑到闕破春聲。",
            "朝廷拔擢賢才急，合有當塗薦姓名。"
        ],
        "title": "送人還闕",
        "id": "b093b1f5-c9bb-42f2-af99-b46d8755521f"
    },
    {
        "author": "强至",
        "paragraphs": [
            "鐃鼓鳴船送出都，中間不奉一行書。",
            "荷公恩禮無時薄，接物襟懷似舊虛。",
            "久別近參元帥幕，相逢屢枉使君車。",
            "詩筒自附西來驛，那要烟波雙鯉魚。"
        ],
        "title": "依韵和達守徐郎中見寄",
        "id": "c2153b82-b2ae-488e-aefb-fce24fe95979"
    },
    {
        "author": "强至",
        "paragraphs": [
            "放懷吟笑艷陽天，誰似征西相國賢。",
            "春酒丁寧終席滿，風花點檢幾枝全。",
            "柳間鶑踏柔條軟，池面魚吹細浪圓。",
            "東閣恨參賓客晚，五湖那暇憶漁船。"
        ],
        "title": "依韵奉和經略司徒侍中寒食後池詩二首  其一",
        "id": "19a53cc6-d4b8-44cc-9add-1047884cee2f"
    },
    {
        "author": "强至",
        "paragraphs": [
            "置酒高吟禁火天，主人勛德重韋賢。",
            "廟朝論道看三入，樽俎談兵已萬全。",
            "曉竹洗煙叢玉瘦，春池濺雨亂珠圓。",
            "曲江壯觀今蕪沒，不復紅粧照客船。"
        ],
        "title": "依韵奉和經略司徒侍中寒食後池詩二首  其二",
        "id": "97661c92-a140-468e-85a2-7bb6bc182044"
    },
    {
        "author": "强至",
        "paragraphs": [
            "紫萼紅英細細裝，新枝短短舊枝長。",
            "未經曉日誰言艷，可藉春風自有香。",
            "却恐折殘妨把酒，若爲遮住莫臨牆。",
            "關中氣候由來晚，二月花開豈是忙。"
        ],
        "title": "南軒小桃盛開皆言群花未發而此獨先之偶成短篇呈諸君",
        "id": "6f931a69-b94a-4c2d-81db-117175820b49"
    },
    {
        "author": "强至",
        "paragraphs": [
            "誰道關中節候遲，晴川二月並參差。",
            "有期去燕尋歸棟，不改新花發舊枝。",
            "宦路飄颻無定所，客顔憔悴異當時。",
            "林花巢燕休相笑，攬照懷鄉已自知。"
        ],
        "title": "長安春日感懷",
        "id": "f8f5d63e-6c80-4228-861e-2ce37388eed4"
    },
    {
        "author": "强至",
        "paragraphs": [
            "青雲意緒漸悠然，白晝昏昏懶欲眠。",
            "詩攪肺腸來暇日，病驅腰脚入衰年。",
            "春來把酒猶能强，老去逢花祇漫憐。",
            "童稚情親今好在，遠煩問信到秦川。"
        ],
        "title": "保安楊公濟書來問疾以詩答之",
        "id": "f33af179-a602-44f0-893f-5dd0958dfcb6"
    },
    {
        "author": "强至",
        "paragraphs": [
            "昔時英傑未伸時，胯下淮陰尚俛眉。",
            "之子古心能自信，衆人謗口不須疑。",
            "討論直取遺經本，芟剔寧容異說枝。",
            "聖世尊儒君富學，等閑危涕莫交洟。"
        ],
        "title": "次韵答方晦之",
        "id": "2165e58a-a93a-4b83-b849-0a37c705673a"
    },
    {
        "author": "强至",
        "paragraphs": [
            "後騎前騶拂曉晴，風光初轉繡旗明。",
            "功名上相班春樂，談笑西戎計日平。",
            "烟際飛禽屏上見，水邊游妓鑑中行。",
            "勸公急趁花時醉，宰席猶虛主意傾。"
        ],
        "title": "依韵奉和經略司徒侍中清明興慶池上之作",
        "id": "41107b18-3748-4eab-b5c2-54a8f77d538c"
    },
    {
        "author": "强至",
        "paragraphs": [
            "韋杜風光掠眼明，南山秀色入重城。",
            "林端衮衮晴煙起，冰底濺濺亂水鳴。",
            "載酒小舟聊晚泊，隔花幽鳥忽春聲。",
            "漢唐壯觀今何在，惟有新蒲細草生。"
        ],
        "title": "春日興慶池上作",
        "id": "e0d1528b-df11-4c95-b4f6-2b9bd4f6469c"
    },
    {
        "author": "强至",
        "paragraphs": [
            "洞裏流泉過幾家，洞門一醉興何賒。",
            "桐飄欲下題詩葉，桃笑猶存誤客花。",
            "清結晚陰堪宿鳥，綠牽春蔓擬藏蛇。",
            "相君宴喜緣賓樂，滻上誰人合姓車。"
        ],
        "title": "奉和經略司徒侍中垂蘿洞之什",
        "id": "6a362a5b-f5a8-40bf-a88a-72c4de66d56b"
    },
    {
        "author": "强至",
        "paragraphs": [
            "熒煌台座隔魁三，喜對新詩見二南。",
            "好酒似聽山鳥勸，落花真惜野蜂銜。",
            "天光不斷連春水，月影初來破夕嵐。",
            "紅旆欲歸珠履散，遊人猶愛畫船攙。"
        ],
        "title": "和司徒侍中上巳會興慶池韵",
        "id": "56339939-975a-494a-9832-bc3ffaac66f4"
    },
    {
        "author": "强至",
        "paragraphs": [
            "地勢盤紆巧鑿開，當年匠意亦多才。",
            "池名不逐唐宮廢，岸折猶如蜀阪來。",
            "水落有時逢舊石，草深無處覓遺臺。",
            "行春丞相尋陳迹，往事空嗟浩劫灰。"
        ],
        "title": "依韵奉和判府經略司徒侍中上巳晚游九曲池詩",
        "id": "b47b4fdf-4e02-429d-a467-50437d262fd3"
    },
    {
        "author": "强至",
        "paragraphs": [
            "三月吾鄉三日盛，一春盛事一時傳。",
            "山花迎笑探芳騎，水鳥驚飛張樂船。",
            "今對清樽看細雨，更搔短髮數流年。",
            "曲江蕪沒不堪覷，那復麗人來水邊。"
        ],
        "title": "長安上巳日對雨憶杭州",
        "id": "0dc02d44-93ba-4378-b331-e095d3faf4c3"
    },
    {
        "author": "强至",
        "paragraphs": [
            "幕府文書日日同，愧無長策議平戎。",
            "但驚蓬鬢看雙白，不覺花枝已半紅。",
            "宦意蹉跎侵晚景，客愁散漫逐春風。",
            "古人枉說從軍樂，興在江湖短艇中。"
        ],
        "title": "經春長在幕府今日偶出見花",
        "id": "11c4a2bf-25bc-4933-8b99-806e1dd5d13f"
    },
    {
        "author": "强至",
        "paragraphs": [
            "當年秘寶已無形，獨有層峰似舊青。",
            "不許俗人留轍迹，却應神物護巖扃。",
            "山腰猨嘯孤煙暝，洞口龍歸暴雨腥。",
            "今日一來探絕賞，始知全勝考圖經。"
        ],
        "title": "遊寶掌院",
        "id": "f0c8cc07-77d0-49bb-be59-daf139781cfd"
    },
    {
        "author": "强至",
        "paragraphs": [
            "身世如追汗漫遊，丹梯一步擬三休。",
            "漢唐前後漫陳迹，城郭是非勞寸眸。",
            "寒日微明飛鳥背，孤烟漸起暮山頭。",
            "姓名滿壁今空在，登此幾人忘百憂。"
        ],
        "title": "登塔",
        "id": "483a24ad-7e24-4d50-9890-81bf43c654aa"
    },
    {
        "author": "强至",
        "paragraphs": [
            "尹子辭才兩崛奇，家聲好繼漢翁歸。",
            "人間茂器無施設，天畔危欄獨據依。",
            "詩興遠隨孤鳥逝，客心閑傍片雲飛。",
            "登臨不比江南節，何事徘徊怨落暉。"
        ],
        "title": "依韵和尹嗣復秘校登回鑾寺閣有感之什",
        "id": "659f0333-9a44-4e21-a782-516150a562fd"
    },
    {
        "author": "强至",
        "paragraphs": [
            "濕雲落地未回天，墜絮將飛力尚綿。",
            "霧重自侵旗尾潤，日高誰傍甕頭眠。",
            "行田歲望三登穀，按轡詩成萬選錢。",
            "霖雨長應隨出處，春來只見月光圓。"
        ],
        "title": "依韵奉和判府經略司徒侍中春陰馬上之什",
        "id": "43824300-fbdf-44ff-b41b-a6f0d013421b"
    },
    {
        "author": "强至",
        "paragraphs": [
            "阻傍嚴公住浣花，喜從秦地見高牙。",
            "致君前去心逾赤，撫俗歸來髮未華。",
            "路出錦江乘夜月，騎停繡嶺揖朝霞。",
            "自憐二紀游門下，今日聊能託後車。"
        ],
        "title": "送成都舊尹趙龍圖至驪山作",
        "id": "eb322df5-58cd-4d20-a719-83761d3ad998"
    },
    {
        "author": "强至",
        "paragraphs": [
            "花蒙一顧重長安，從此時人洗眼看。",
            "留艷徘徊供燕席，飛香迤邐上貂冠。",
            "露苞含曉宜三嗅，風朵摇春似七盤。",
            "便好移歸東閣種，免教來歲隔欄干。"
        ],
        "title": "依韵奉和判府司徒侍中賞西禪院牡丹之什",
        "id": "8c3ed884-04ff-4b18-a112-6fad6551c47d"
    },
    {
        "author": "强至",
        "paragraphs": [
            "紫誥泥封墨未乾，暫班全陝詔條寬。",
            "舊來霖雨從神覓，好在晴山立馬看。",
            "翠入重城朝自潤，勢吞平野夏猶寒。",
            "公師巖石同臨鎮，關右人心轉覺安。"
        ],
        "title": "依韵奉和經略司徒侍中過湫馬上始見終南",
        "id": "5f0b99e9-e66a-42c5-a301-412cfadcbd67"
    },
    {
        "author": "强至",
        "paragraphs": [
            "壞道頹牆繞舊山，空餘繡嶺鬰巑岏。",
            "庭柯引蔓長垂蓋，林莢遺妖尚合歡。",
            "清渭不隨人事改，溫泉那解客心寒。",
            "唐宮蕪沒今何在，漫拂津陽石記看。"
        ],
        "title": "依韵奉和司徒侍中留題靈泉觀",
        "id": "747c292a-54a9-4376-8ff0-be7d7f453789"
    },
    {
        "author": "强至",
        "paragraphs": [
            "山腰碧瓦鬰參差，勢壓開元觀閣基。",
            "野氣欲來雲拂地，天光不動水平池。",
            "飛檐鳥道愁相逼，故國人煙入俯窺。",
            "便擬幽尋隨杖屨，清秋幕府事文移。"
        ],
        "title": "題靈泉觀閣",
        "id": "a2701573-6485-4cb9-9d17-5c5cbc106034"
    },
    {
        "author": "强至",
        "paragraphs": [
            "勳名一代俱稱首，將相三朝愈飭躬。",
            "雅意自安台鼎外，群生長願化鈞中。",
            "破除白髮留賓醉，收拾黄金濟士窮。",
            "舊鄴山川齊壽考，秀眉何獨魯龜蒙。"
        ],
        "title": "韓魏公生日  其一",
        "id": "c1005d50-1e92-4c3b-91d0-fe7d0844dc55"
    },
    {
        "author": "强至",
        "paragraphs": [
            "天地開秋氣兆凉，當年大昴降星芒。",
            "溢城鼓吹迎恩賜，傾府衣冠望寵光。",
            "馬出上閑牽駿足，衣頒內府疊濃香。",
            "令孫今日方傳詔，更待曾雲捧壽觴。"
        ],
        "title": "韓魏公生日  其二",
        "id": "1a7c632e-354f-4c99-958e-baddb10cac65"
    },
    {
        "author": "强至",
        "paragraphs": [
            "白玉盤從海面浮，閑雲一點即時收。",
            "山川表裏無遺照，天地尋常可是秋。",
            "清景似偏孫相閣，高情更屬庾公樓。",
            "暫紓化筆歸詩句，不泯長隨洛水流。"
        ],
        "title": "依韵奉和司徒侍中戊申西洛中秋對月",
        "id": "46863a49-b28e-4096-96f8-f2d841145edf"
    },
    {
        "author": "强至",
        "paragraphs": [
            "古邑人煙陝雒間，馬蹄車轍許誰閒。",
            "不堪曉雨妨行興，猶喜秋風慰客顔。",
            "老去稍知筋力倦，年來祇益鬢毛斑。",
            "相如屈趙無遺迹，獨有空名重泰山。"
        ],
        "tags": [
            "泰山"
        ],
        "title": "澠池",
        "id": "3ffc6f35-60f6-48a4-8c3b-58b8088775dc"
    },
    {
        "author": "强至",
        "paragraphs": [
            "雁落霜清對此辰，螘浮酒濁喚何人。",
            "二年不見江南弟，九日空憐渭北身。",
            "白髮轉多羞插帽，黄花漫好擬霑巾。",
            "功名又逐秋風晚，惟有登高詩句新。"
        ],
        "title": "長安九日",
        "id": "11f4984d-f58f-4e6e-bd25-dbb1a83ff480"
    },
    {
        "author": "强至",
        "paragraphs": [
            "兩經辟命住秦關，府罷東隨相國還。",
            "物態當時傾附後，人情今日有無間。",
            "青門雨送歸行色，白酒風吹上別顔。",
            "相見去留終不改，祇應同里與南山。"
        ],
        "title": "離京兆日獨里人葉舜舉秘丞胡從道戶曹遠餞至長樂坂",
        "id": "b713e28a-3ea4-4dc8-b2a2-6cfb52e28502"
    },
    {
        "author": "强至",
        "paragraphs": [
            "鄉人分散幾流萍，長樂坡頭已涕零。",
            "太華相逢聊永日，故交漸少似殘星。",
            "別杯猶恨樽前緩，詩筆那容席上停。",
            "車馬東西從此隔，明朝惟見亂山青。"
        ],
        "title": "嶽廟齋宮與崔伯憲都官王正甫殿丞飲別二君各以詩送行席上作短篇奉答",
        "id": "b5da956f-62cf-4a74-94ae-60d38b9134f5"
    },
    {
        "author": "强至",
        "paragraphs": [
            "昨朝今日盡天風，九月長河雪片中。",
            "雲外誰偷榆莢種，人間自滿菊花叢。",
            "群陰已鼓先時勇，萬井應愁卒歲窮。",
            "亦欲蹇馿乘逸興，灞橋何處覓詩翁。"
        ],
        "title": "九月二十六日河上雪",
        "id": "8a87b652-ae48-405f-99c2-278ebbb9a74b"
    },
    {
        "author": "强至",
        "paragraphs": [
            "環臺雪後從公登，四顧乾坤表裏明。",
            "粉水半消池日薄，玉枝相戛竹風清。",
            "園林灑落人間世，樽酒逍遥物外情。",
            "寫景不須搜畫筆，詩參化匠自天成。"
        ],
        "title": "依韵和判府司徒侍中雪霽登休逸臺",
        "id": "26097431-f217-4cc6-88f6-d117188afe53"
    },
    {
        "author": "强至",
        "paragraphs": [
            "星榆落種還生地，營柳移根總傍壕。",
            "夸父林稠宜較盛，太師垣峻敢爭高。",
            "歲科充蠹疲民産，城守勝提壯士旄。",
            "長與萬家添外圉，鄴人心結此思牢。"
        ],
        "title": "依韵奉和判府司徒侍中壕林",
        "id": "b8679124-9182-49ec-bbd1-7d4e7dae1af4"
    },
    {
        "author": "强至",
        "paragraphs": [
            "上巳曾陪宴後池，風光一匝又花時。",
            "當年簪履誰猶在，今日門牆獨未離。",
            "步怯園林雖晚到，恩深草木已先知。",
            "都人不省憂民病，只訝行春繡旆遲。"
        ],
        "title": "留守司徒侍中寵示上巳屬疾鈞什謹依韵奉和",
        "id": "c550fdb4-30b3-49ed-9f37-d2a0e145b7a6"
    },
    {
        "author": "强至",
        "paragraphs": [
            "高門締構自何年，朱栱金鋪麗目前。",
            "樓上台光臨暇日，座間凉氣失炎天。",
            "草涵宿雨濃如染，林曝晴曦燥欲然。",
            "早晚定歸黄閤去，剩移夏榻就風眠。"
        ],
        "title": "和登金銅門",
        "id": "b5a85248-80a1-49cc-a74d-e075a021095e"
    },
    {
        "author": "强至",
        "paragraphs": [
            "相君東閤冒寒開，朔雪貪隨樂事來。",
            "臘信未通先漏洩，台光欲近却遲回。",
            "勢輕漫擬凌歌袖，片小纔能綴酒杯。",
            "寂寞相如孤客在，定應授簡屬鄒枚。"
        ],
        "title": "某伏睹判府司徒侍中置酒宴客即時雪作謹成七言律詩一首上獻",
        "id": "3acc6702-1006-4a53-a05b-4c178877855d"
    },
    {
        "author": "强至",
        "paragraphs": [
            "司馬當年侍兔園，只攄秘思奉清樽。",
            "豈如下客吟飛雪，繼屈三公賜雅言。",
            "句揣物形雖有迹，筆鑱天巧獨無痕。",
            "豈惟一府誇榮玩，猶得他時耀子孫。"
        ],
        "title": "某不度輕僭始以鄙句塵獻判府安撫司徒侍中特屈威尊過賜寵和伏讀榮荷謹成律詩一首代啟上謝",
        "id": "773023ee-0534-4a7a-b3b7-4733d73aa5ba"
    },
    {
        "author": "强至",
        "paragraphs": [
            "雪中氣象但漫漫，雪後乾坤凈好看。",
            "零落瑶林晴照裏，參差銀闕暮雲端。",
            "疑開粉墨圖新就，猶灑樓臺筆未乾。",
            "萬井都人蒙煦育，恩深不覺夜來寒。"
        ],
        "title": "依韵奉和判府司徒侍中望宸閤雪後",
        "id": "2658b5cd-5334-42be-80ac-ed197fb1df42"
    },
    {
        "author": "强至",
        "paragraphs": [
            "公到層軒雪已殘，蕭林素節曉相看。",
            "山融愛日酥千點，地接頑雲縞萬端。",
            "曾有金樽開兔苑，况無鐵甲戍桑乾。",
            "清風落紙成佳句，身世渾疑在廣寒。"
        ],
        "title": "再和",
        "id": "a6a3b9a4-731f-44f1-84b0-60bce8396aa6"
    },
    {
        "author": "强至",
        "paragraphs": [
            "馬蹄乘興急離秦，輕雪初消塞外塵。",
            "談笑暫來趨幕府，文章猶記從車茵。",
            "雍雍妙畫平邊徼，衮衮清言服座人。",
            "詩句不須論別意，臨岐探破故都春。"
        ],
        "title": "春日送王明遠",
        "id": "7ca0bc43-4755-496b-a9b0-4a8d189ba667"
    },
    {
        "author": "强至",
        "paragraphs": [
            "未消殘雪在牆陰，晝景昏昏似日沈。",
            "土凍轉愁花信遠，天寒唯仗酒分深。",
            "笑談四座相歡色，富貴三朝不動心。",
            "詩句一傳人競寫，也應潛購到雞林。"
        ],
        "title": "依韵奉和司徒侍中春陰席上",
        "id": "14af14f4-fd7a-468b-b81e-45353a4d3045"
    },
    {
        "author": "强至",
        "paragraphs": [
            "別襟曾判宋玉臺，魏北相逢一笑開。",
            "帥府紅蓮曾入幕，公堂黄菊偶銜杯。",
            "未應許國全無策，祇恐趨時自有才。",
            "且置功名歸度外，詩筒頻附塞鴻來。"
        ],
        "title": "別王彥祖宮贊",
        "id": "ec09a2bb-be15-467c-aade-ca40a240d8b2"
    },
    {
        "author": "强至",
        "paragraphs": [
            "結綵仙山對浄坊，曳珠賓履捧台光。",
            "燈摇夜月天形動，歌聒春風物態狂。",
            "刻燭詩成傳魏國，吐茵酒釅醉程鄉。",
            "今年始徹清宵禁，倍覺都人樂意長。"
        ],
        "title": "奉和龍興燈夕",
        "id": "ef1dd52b-7a7d-4547-8299-f1af4d783362"
    },
    {
        "author": "强至",
        "paragraphs": [
            "金絡香軿匼匝來，門闌徹禁夜無猜。",
            "正憐舞曲隨風轉，驟覺燈花冒雨開。",
            "屏翳呼雲何倏忽，嫦娥收月漫徘徊。",
            "相君未放春宵醉，倒盡宜城第幾罍。"
        ],
        "title": "依韵奉和司徒侍中上元遇雨即席",
        "id": "65db5bda-ffca-4c6e-91b5-8003ac63d89d"
    },
    {
        "author": "强至",
        "paragraphs": [
            "草木空催造化忙，六花先出壓群芳。",
            "酒寒玉斝消春味，烟濕金爐減晝香。",
            "地暖落斝堆旋失，風和亂片舞初長。",
            "相公更好調元去，已兆豐年在此鄉。"
        ],
        "title": "依韵奉和司徒侍中春雪",
        "id": "61aa1722-6e49-4ae2-b76e-1c4654e341cd"
    },
    {
        "author": "强至",
        "paragraphs": [
            "億萬供須仰縣官，大農選造遍朝端。",
            "外臺心計推公最，中詔恩除副帝難。",
            "文石近班趨玉笋，紫絲新帕覆銀鞍。",
            "行攄仁義裁經費，天下征繇不日寬。"
        ],
        "title": "送河北轉運燕刑部被命充三司副使",
        "id": "d0ff8536-2fd8-4bf4-9ef7-3480a2ef9f36"
    },
    {
        "author": "强至",
        "paragraphs": [
            "酣酣枕上息吾形，日過南窗第幾欞。",
            "所得高眠容幕府，爲無深責繫朝廷。",
            "苦遭浮蟻催來熟，忽被幽禽喚得醒。",
            "却整葛巾尋晚酌，竹間呼客盡吾瓶。"
        ],
        "title": "晝眠",
        "id": "19de49de-502e-4778-a61a-91fdd0a7d20d"
    },
    {
        "author": "强至",
        "paragraphs": [
            "七月穹旻大火流，元精信宿降伊周。",
            "公師一品儀型重，將相三朝德業優。",
            "桑梓鄉邦兼鎮撫，苴茅封國正居留。",
            "人間盛事仍難老，富貴功名未白頭。"
        ],
        "title": "留守安撫司徒侍中生辰三首  其一",
        "id": "a6df5b12-ba4f-4495-8685-6a2a68ef76a2"
    },
    {
        "author": "强至",
        "paragraphs": [
            "宰衡倚頼更三聖，神器傳歸定兩朝。",
            "幾御銅符雙在手，尊榮金印六垂腰。",
            "流民相率歸仁政，疲俗新蒙罷橫徭。",
            "壽考轉隨陰德遠，開倉累萬活黎苗。"
        ],
        "title": "留守安撫司徒侍中生辰三首  其二",
        "id": "c1c9575b-53c5-43b6-a5ba-8800d9a5a37c"
    },
    {
        "author": "强至",
        "paragraphs": [
            "凜凜威名遠邇知，去年談笑屈西陲。",
            "平時旌節臨全魏，計日朝廷起一夔。",
            "狎賜綵衣今禮數，待還繡衮舊麻詞。",
            "佇看來歲稱公壽，荀令依前在鳳池。"
        ],
        "title": "留守安撫司徒侍中生辰三首  其三",
        "id": "6e9193fe-d3e6-4d82-91f7-01698c499bd0"
    },
    {
        "author": "强至",
        "paragraphs": [
            "十年空憶滿林香，今日堆盤得恣嘗。",
            "摘處嫩苞金隠粟，剖來清液露盈囊。",
            "自堪珍玩誇群目，可惜餘甘落俗腸。",
            "拜賜愈知公意重，不同設醴望元王。"
        ],
        "title": "走筆謝司徒侍中惠柑",
        "id": "1dd31200-c0d7-4c9d-98d9-bc622e4c6f9d"
    },
    {
        "author": "强至",
        "paragraphs": [
            "居守園林氣象間，堂成壯觀入躋攀。",
            "三朝力輔乾坤倦，一國身偷歲月閒。",
            "傾座語驚邪說破，勒碑詩召正風還。",
            "險夷出處皆公迹，不動公心似泰山。"
        ],
        "tags": [
            "泰山"
        ],
        "title": "安正堂二首  其一",
        "id": "68a8428f-7e94-457a-93d0-9f81d420d72d"
    },
    {
        "author": "强至",
        "paragraphs": [
            "飛飛燕雀倦檐牙，繡栱雲楣鬥彩霞。",
            "樽俎燕閒歸相閤，鼎鍾勳業在王家。",
            "直紋惜破牆陰竹，巧笑嫌開席外花。",
            "今日正風傳魏國，平居詩思亦無邪。"
        ],
        "title": "安正堂二首  其二",
        "id": "9f2c4480-18c4-46a9-ab9f-e661311b6ba1"
    },
    {
        "author": "强至",
        "paragraphs": [
            "詞場綠髮競才雄，幕府朱衫覺道窮。",
            "孤憤掃除詩句裏，壯圖流落酒杯中。",
            "宦游已倦年將暮，人事隨生日又東。",
            "珠玉滿篇勞寵贈，建溪風格襲文公。"
        ],
        "title": "酬楊立之進士見贈",
        "id": "99509684-c764-4537-8061-6bd58ea2ec38"
    },
    {
        "author": "强至",
        "paragraphs": [
            "一日論交坐席間，肯平壯氣就衰顔。",
            "篇章漫欲窺滄海，道誼從來仰泰山。",
            "白日聲名君籍籍，青雲意緒我斑斑。",
            "元戎幕府那能久，太學諸生已望還。"
        ],
        "tags": [
            "泰山"
        ],
        "title": "依韵和酬王明遠見寄",
        "id": "068f5c15-8b1b-43c1-9b93-357dd033cd3f"
    },
    {
        "author": "强至",
        "paragraphs": [
            "人物神州雜五方，平明京兆坐黄堂。",
            "民投牒訟千狙詐，吏抱文書百雁行。",
            "幕府要人關聽斷，朝廷自昔選才良。",
            "朔陲使者聲名久，隨詔南轅佐趙張。"
        ],
        "title": "送河北提刑王詹叔郎中被詔充開封府判官",
        "id": "8a0e03da-4216-42f5-bfbf-4f0d779716a7"
    },
    {
        "author": "强至",
        "paragraphs": [
            "龍沙千里絕纖埃，銀色渾疑王母臺。",
            "宴席此時驚酒薄，曉枝無處認梅開。",
            "騁辭梁苑客方至，乘興越溪人自來。",
            "從古六花長一色，化工應不費培栽。"
        ],
        "title": "次韵通判都官和諸公雪中席上之作",
        "id": "bd66f204-35f6-4455-82b6-5022050ebc76"
    },
    {
        "author": "强至",
        "paragraphs": [
            "朔雪飛花趁歲陰，喜看不覺酒杯深。",
            "應時自合蒼生望，澤物真同上相心。",
            "未怕春風融粉水，恍疑江國見梅林。",
            "西山一夜千層白，那復能留寸碧岑。"
        ],
        "title": "和判府司徒侍中喜雪",
        "id": "5173845c-4e27-4927-a153-2604916f302f"
    },
    {
        "author": "强至",
        "paragraphs": [
            "郄公門下識羲之，風骨無塵聳秀姿。",
            "壯氣海鯤翻碧浪，逸才天馬脫金羈。",
            "旋憑辭律趨明試，首聽文衡中有司。",
            "太學舊游應刮目，青衫事業盛當時。"
        ],
        "title": "送王敏夫判官赴舉京師",
        "id": "97d0cbab-cf83-4879-98c8-d42ab3ad819a"
    },
    {
        "author": "强至",
        "paragraphs": [
            "相衮前年撫雍民，下車飛雪滿咸秦。",
            "風行魏國纔三日，雨作商巖恰半春。",
            "忠節此生存社稷，誠心是處感天人。",
            "二方豈合偏蒙潤，四海思歸舊化鈞。"
        ],
        "title": "伏睹留守安撫司徒侍中鎮魏三日遂獲甘雨吟成律詩一章上薦",
        "id": "9fa40a27-cbc3-4bc8-b059-5a693eb37eb4"
    },
    {
        "author": "强至",
        "paragraphs": [
            "禊事初脩樂未涯，晴陽濃淡薄雲遮。",
            "風光轉入庭前柳，春色隨來席上花。",
            "千載風流追曲水，萬人游豫揜長沙。",
            "相公今日携諸吏，那比山公醉習家。"
        ],
        "title": "即席依韵奉和司徒侍中上巳會許公亭二首  其一",
        "id": "c595ea31-2350-4fdf-a8a1-b975f29cccdf"
    },
    {
        "author": "强至",
        "paragraphs": [
            "三春樂事揖蘭亭，駐旆名園敞繡扃。",
            "酒盞綠深須露白，花梢紅少已多青。",
            "賓裾特盛人間會，公衮能忘物外形。",
            "化筆暫歸詩句裏，清風一誦醉還醒。"
        ],
        "title": "即席依韵奉和司徒侍中上巳會許公亭二首  其二",
        "id": "370ab294-a7d0-4350-b7ef-8d9221902e91"
    },
    {
        "author": "强至",
        "paragraphs": [
            "丞相開筵御水頭，席間別乘擅詩流。",
            "特誇元巳從公飲，不比常年結客遊。",
            "淡色雲陰籠日薄，暖香花氣傍人浮。",
            "篇章唱絕雖容和，酒盞恩深豈敢酬。"
        ],
        "title": "上巳飲許公亭通判錢郎中以詩獻因依韵和呈",
        "id": "5d3af1f4-2c13-4b1a-b0ed-24ab956c1bc3"
    },
    {
        "author": "强至",
        "paragraphs": [
            "上相行春樂有餘，繡旗朝共宿雲舒。",
            "特教紅袖停妍唱，爲許朱衫託後車。",
            "肯說大烹專鼎食，旋容小摘薦園蔬。",
            "多才幕府論榮遇，詩句飄飄動客裾。"
        ],
        "title": "和推官壓沙寺惠詩",
        "id": "f2d6ae49-c21c-4126-9242-b661dc6601d6"
    },
    {
        "author": "强至",
        "paragraphs": [
            "當年割據屬英雄，樓觀誠奢物産窮。",
            "藩鎮一歸平削後，關河盡入照臨中。",
            "離宮此日號大壯，織杼無人歌小東。",
            "全魏萬家今樂業，衮衣惟恐迓周公。"
        ],
        "title": "走筆依韵和楊進士倜登南樓之作",
        "id": "e4797036-e7da-4c77-a206-ba2cd419b281"
    },
    {
        "author": "强至",
        "paragraphs": [
            "城中塵土瞇人眼，堤上風煙醒客心。",
            "沙擁河聲時斷續，雲含野色屢晴陰。",
            "平蕪點白鷺雙起，細柳弄青蟬一吟。",
            "魏北古來車馬地，此亭偶爾得幽尋。"
        ],
        "title": "瓦亭偶書",
        "id": "241543e0-efd1-494f-ae83-7f89e29cce10"
    },
    {
        "author": "强至",
        "paragraphs": [
            "不同賣藥入都市，又異執帚見相君。",
            "冠蓋臨門求上劑，公台解榻叩多聞。",
            "應思夜鶴侶蕙帳，却笑伯鸞家布裙。",
            "藜杖還尋紫霄頂，無心出處似山雲。"
        ],
        "title": "送謝先生歸紫霄峰",
        "id": "cf34a953-38f4-4a05-be07-f37c39c894e0"
    },
    {
        "author": "强至",
        "paragraphs": [
            "曾共征西幕府來，相逢今日魏王臺。",
            "喜情重把論交袂，感淚頻添話舊杯。",
            "此別情懷無限惡，他時談笑尚容陪。",
            "馬蹄歸趁春風急，應有花先禁苑開。"
        ],
        "title": "送傳宣李子範供奉歸闕",
        "id": "6495b03b-0c45-4ae6-bc74-f30eec4e7976"
    },
    {
        "author": "强至",
        "paragraphs": [
            "夏木參雲百尺長，晝陰籠日一軒凉。",
            "雜追楚榭迎風袂，冷笑淄川作雨滂。",
            "歌扇參差立燕趙，客裾容曳赴原嘗。",
            "坐來詩句清人骨，勝抱冰壺飲玉漿。"
        ],
        "title": "依韵奉和司徒侍中西園初暑之什",
        "id": "87b887e6-2f11-4cc7-a355-7f2e1f5c22d0"
    },
    {
        "author": "强至",
        "paragraphs": [
            "宮壺移刻對延英，文帝從容問賈生。",
            "儒館旋承恩詔入，士林尤說御批榮。",
            "丹山鳳出寧無種，滄海鵬摶遂有程。",
            "漸待青氈歸舊物，區區羲獻漫家聲。"
        ],
        "title": "聞參政王侍郎令子著作登第復除崇文校書",
        "id": "e73a4e6a-55ea-4bdd-9f8f-c2d68407be00"
    },
    {
        "author": "强至",
        "paragraphs": [
            "乾坤五月氣炎歊，丞相憂農心更焦。",
            "思脫塵埃遺暑濕，擬排寥廓御風飈。",
            "穴中戰蟻空知驗，雲外晴虹尚肆祅。",
            "下土顒顒望霖雨，好回天意慰黎苗。"
        ],
        "title": "依韵奉和司徒侍中苦熱未雨",
        "id": "935a3430-3307-4c1a-ab78-a4b14bf76732"
    },
    {
        "author": "强至",
        "paragraphs": [
            "上公拜表請休官，中使傳宣未聽閒。",
            "雍府遥兼新節鎮，鄴城重領舊山川。",
            "左弧共記生賢始，右席誰居獻壽間。",
            "陰施在人天報遠，蟠桃三熟鬢毛斑。"
        ],
        "title": "韓魏公生日",
        "id": "e82d1022-a157-419e-a582-2f3987945f37"
    },
    {
        "author": "强至",
        "paragraphs": [
            "芙蓉幕裏住三年，鸚鵡才高動四筵。",
            "風月漫勞吟杜曲，文章自好紀燕然。",
            "朋簪會合愁分手，官簿縱橫待息肩。",
            "直道先難終易偶，近聞知已薦書全。"
        ],
        "title": "依韵和趙晦夫書記將替寫懷",
        "id": "18866031-061d-460b-b0ff-d76b7dd24d8a"
    },
    {
        "author": "强至",
        "paragraphs": [
            "瑞挺真儒翊聖時，溈山秀氣育丰規。",
            "慶符昌運千齡會，前應中秋十日期。",
            "天上光連奎昴宿，人間身占鳳凰池。",
            "枌榆暫領旬宣寄，榮誕衣冠祝壽眉。"
        ],
        "title": "代上余太宰生辰",
        "id": "ee56ee12-c64d-478d-a010-51c606ae40ea"
    },
    {
        "author": "强至",
        "paragraphs": [
            "兩京三仕並交遊，有道從來慕太丘。",
            "白日聲名隨詔召，青雲家世踵飈流。",
            "數程去路朱蹄駿，一曲離筵翠黛愁。",
            "材力如君當拔擢，敢辭幕府獨淹留。"
        ],
        "title": "送公度赴詔歸闕",
        "id": "0d9fd4dd-64dd-4b9e-9c84-148f5dce2986"
    },
    {
        "author": "强至",
        "paragraphs": [
            "金氣纔分向此朝，天清林葉擬辭條。",
            "三秋半去吟蛩逼，百感中來醖蟻消。",
            "候早初逢旬甫浹，月圓前距望非遥。",
            "如今晝夜均長短，占錄無勞史姓譙。"
        ],
        "title": "依韵奉和司徒侍中庚戌秋分",
        "id": "d3026975-fd55-4b35-bc85-a568ee0e7991"
    },
    {
        "author": "强至",
        "paragraphs": [
            "要盡賓歡醉繡筵，準憑良月作夤緣。",
            "孤光已蔽浮雲外，衆目猶傾小雨前。",
            "聲入鬢毛同颯颯，潤生林葉自娟娟。",
            "宴杯纔撤寒蟾露，疏影參差魄正圓。"
        ],
        "title": "奉和司徒侍中中秋遇雨韵",
        "id": "a4651038-22ef-48b5-84eb-c04fe8b9b703"
    },
    {
        "author": "强至",
        "paragraphs": [
            "待月開筵細雨侵，月來賓去意空深。",
            "未容午夜瞻全璧，先隔微雲漏碎金。",
            "萬戶漸宜歸一望，重樓恨不起千尋。",
            "應須潤澤周封內，始放清輝出暝陰。"
        ],
        "title": "依韵奉和司徒侍中中秋筵散雨餘微見月色",
        "id": "097576f7-2525-47c5-b505-4a11e749e94f"
    },
    {
        "author": "强至",
        "paragraphs": [
            "茱萸綴席落新堂，丞相詩鋒不可當。",
            "九日繡筵吟節物，十年黄閤運陰陽。",
            "酒邊和氣忘公衮，風外清歌出女牆。",
            "賓去每來安正坐，泰然德宇發天光。"
        ],
        "title": "依韵奉和司徒侍中重九會安正堂二首  其一",
        "id": "9b33e26b-b77e-4dc1-8442-20a570330e37"
    },
    {
        "author": "强至",
        "paragraphs": [
            "萸杯引滿宴公堂，病客偏容泛淺觴。",
            "爲愛菊花驚晚節，不羞蓬鬢插秋香。",
            "衆賓談笑誰傾座，上相風騷獨擅場。",
            "來歲鳳池吟此日，夔龍高會耀辭鋩。"
        ],
        "title": "依韵奉和司徒侍中重九會安正堂二首  其二",
        "id": "0ce7668d-b142-43a7-bf0f-a42744c516ae"
    },
    {
        "author": "强至",
        "paragraphs": [
            "登臨樓觀一重重，下客追隨豈易逢。",
            "九日燕私同愷樂，三台禮數極優容。",
            "自酬佳節揮鴻筆，誰詫元勳載景鐘。",
            "只恐斜陽催勝事，時時回首望西峰。"
        ],
        "title": "和重九晚登騎山樓",
        "id": "52961c81-ee57-4e05-b776-af398c74ea14"
    },
    {
        "author": "强至",
        "paragraphs": [
            "一丸道士曾投藥，七碗先生亦愛茶。",
            "服久有時輕俗骨，味新應早摘靈芽。",
            "病軀自健遺藤杖，睡眼全醒耐燭花。",
            "可是兼饒詩力壯，芙蓉幕裏句堪嘉。"
        ],
        "title": "依韵和崔伯憲謝王正甫遺三靈丸蜀茶",
        "id": "fbb0624d-de61-4afe-983d-87d67086c332"
    },
    {
        "author": "强至",
        "paragraphs": [
            "隔霧南山愁漠漠，破烟東日淡暉暉。",
            "風欺白髮勤吹帽，酒妒黄花故點衣。",
            "九日淚兼疏葉落，幾時身逐短蓬歸。",
            "青雲欲早秋先晚，更惜登高樂事違。"
        ],
        "title": "依韵和伯憲九日感懷",
        "id": "901e801c-13df-4fbd-b5ea-b4671bbfce6a"
    },
    {
        "author": "强至",
        "paragraphs": [
            "誰將冰蜜共囊封，結實祇園顆顆同。",
            "蔽芾舍傍思召伯，周流林下賦揚雄。",
            "花經春月千層白，頰傅秋霜一抹紅。",
            "江橘空甘得奴號，果中清品合稱公。"
        ],
        "title": "依韵奉和司徒侍中壓沙寺梨",
        "id": "79081eb3-2169-4c90-b5ca-6e176d20154f"
    },
    {
        "author": "强至",
        "paragraphs": [
            "章句橫行古道堙，先生筆力障頹津。",
            "高文簡得春秋法，大體嚴如劍佩臣。",
            "冰鐵剛顔低獄吏，雲風壯略疏邊人。",
            "謫官竟死空名在，一讀遺編淚滿巾。"
        ],
        "title": "讀尹師魯集",
        "id": "5849f9cd-9d20-434e-9fe4-d38b9b0b1557"
    },
    {
        "author": "强至",
        "paragraphs": [
            "去去春光鳥翼過，雲陰風惡更相和。",
            "屢探花信猶全閟，擬借鶑聲肯暫那。",
            "鈴吏事來須緩報，相公賓退正閑哦。",
            "九旬已是中分了，詩酒尤宜併一科。"
        ],
        "title": "依韵奉和司徒侍中辛亥二月十五日",
        "id": "3a484772-fde5-4e6a-b5ba-f0c2b4492971"
    },
    {
        "author": "强至",
        "paragraphs": [
            "野寺尋芳二月殘，弄晴幽鳥自關關。",
            "堤沙壓雨迎金勒，旆繡翻風蔽玉顔。",
            "翠幄飲張花雪底，綵舟歸漾水天間。",
            "五年貪戀行春樂，不覺移文笑北山。"
        ],
        "title": "和司徒侍中清明會壓沙寺詩",
        "id": "5e5407a2-5441-47af-8d92-9095a00ca48b"
    },
    {
        "author": "强至",
        "paragraphs": [
            "千株綴雪紺園中，數頃花開幾度逢。",
            "體瑩直憂春欲妒，色孤猶喜月相容。",
            "香浮翠蓋台光近，瓣落清樽飲興濃。",
            "公恰徘徊吟妙句，不須忙打寺樓鐘。"
        ],
        "title": "依韵奉和司徒侍中同賞梨花",
        "id": "3fedfcd3-dbd8-4b8a-9133-26dc22524eb4"
    },
    {
        "author": "强至",
        "paragraphs": [
            "相公樽俎納豪英，使者封章薦姓名。",
            "落日送愁離幕府，翔雲隨眼入邊城。",
            "萬蹄宛馬休南牧，一嘯燕姬慰北征。",
            "敵頸憤來還請繫，雒陽前後有書生。"
        ],
        "title": "送大名府簽幕吳都官幾復移倅安肅",
        "id": "8335d994-1c6a-4440-8afd-4e9633e37829"
    },
    {
        "author": "强至",
        "paragraphs": [
            "文章自老齒獨壯，富貴偶遲名最先。",
            "冷落官曹按丹筆，風流幕府別紅蓮。",
            "高談傾座迥無敵，清骨照人長欲仙。",
            "好在胸中書萬卷，校讎四庫續登賢。"
        ],
        "title": "送朱傳道推官赴刑部詳覆",
        "id": "3a909f61-5e04-4598-9502-d0ff1d2d1d7d"
    },
    {
        "author": "强至",
        "paragraphs": [
            "許開壯觀舊平津，今日還延相閣賓。",
            "茅社一臨封國地，花亭三見禊杯春。",
            "隨車和氣蒙魚鳥，即席高吟動鬼神。",
            "西北連年參幕府，東風長忝從遊人。"
        ],
        "title": "依韵奉和司徒侍中辛亥上巳會許公亭",
        "id": "40097799-7eb6-4c22-9b10-b3cd111d1ced"
    },
    {
        "author": "强至",
        "paragraphs": [
            "按譜新求洛下栽，朱欄圍土事深培。",
            "半粧曉日爭光照，一笑春風喜競開。",
            "得地自依孫相閤，飛香欲繞鄴王臺。",
            "繡簾對賞猶嫌遠，翦上金盤近酒杯。"
        ],
        "title": "依韵奉和司徒侍中同賞牡丹",
        "id": "43a6a612-dd43-4252-b06d-be0169ac3196"
    },
    {
        "author": "强至",
        "paragraphs": [
            "鼎科第一策名人，金榜誰能躡後塵。",
            "三紀鵬圖猶綠髮，累朝龍首最青春。",
            "同懷談笑宜開口，間代文章各致身。",
            "醉倒不知歌舞罷，杏園舊態恰如新。"
        ],
        "title": "依韵奉和留守尚書會六同年感舊詩二首  其一",
        "id": "48d5ef3f-6c15-473b-9800-aff70e0fa88a"
    },
    {
        "author": "强至",
        "paragraphs": [
            "好傳此會詫時人，歌揭青雲動暗塵。",
            "霄漢得仙同白日，風騷寡如敵陽春。",
            "笑談未減題名地，富貴相高報主身。",
            "誰向衣冠增盛事，龍頭結客事尤新。"
        ],
        "title": "依韵奉和留守尚書會六同年感舊詩二首  其二",
        "id": "e8badd70-7aaf-4931-b662-d59f19735dff"
    },
    {
        "author": "强至",
        "paragraphs": [
            "玉勒牙旌駐水湄，萬人齊看柁開時。",
            "此朝河伯想增氣，去歲國公還賦詩。",
            "岸蝶偶然穿翠箔，沙禽曾不避紅旗。",
            "旬餘即報行春足，可厭歸軒暮雨隨。"
        ],
        "title": "依韵奉和司徒侍中辛亥三月十八日遊御河二首  其一",
        "id": "d592ff5e-1a54-40b2-ae36-3606e31fb219"
    },
    {
        "author": "强至",
        "paragraphs": [
            "此日河生舊俗傳，相公同衆樂沙堧。",
            "迎舟戲羽來低岸，罥席游絲落半天。",
            "佳句獨高珠履上，貴名都忘玉樽前。",
            "明年盛會知難再，行看還朝百辟先。"
        ],
        "title": "依韵奉和司徒侍中辛亥三月十八日遊御河二首  其二",
        "id": "81b621f7-781f-4888-95db-b630412043db"
    },
    {
        "author": "强至",
        "paragraphs": [
            "翠幄初防日影侵，春雲送雨信無心。",
            "莫愁客散妨車馬，且喜農安得砭針。",
            "侍妓點衣重結束，游人霑蓋尚追尋。",
            "臨歸未盡杯中興，却放船頭醉裏吟。"
        ],
        "title": "游河遇雨",
        "id": "65e28b97-06f6-4393-9c07-c1606e2610fe"
    },
    {
        "author": "强至",
        "paragraphs": [
            "合書時雨奏銀臺，潤澤從今遍九垓。",
            "應禱豈惟三日後，爲霖曾是十年來。",
            "已逃虐魃知何地，自起乖龍不待雷。",
            "無數公堂森賀笏，盡同秋種荷陶坯。"
        ],
        "title": "依韵奉和司徒侍中喜雨應禱",
        "id": "a4c850dd-69c3-405f-9d4c-183ab8eea96c"
    },
    {
        "author": "强至",
        "paragraphs": [
            "七夕三庚共此辰，風迎西火轉南薰。",
            "金盤瓜果隨時俗，玉盞笙歌勸相君。",
            "月下巧心空自競，天邊私語復誰聞。",
            "早歸肯效東方朔，待看星橋夜度雲。"
        ],
        "title": "依韵奉和司徒侍中辛亥七夕末伏",
        "id": "87e8a30f-1a9c-4507-9d73-b8d65e16eaa4"
    },
    {
        "author": "强至",
        "paragraphs": [
            "一鼓千夫下揵聲，缺堤漏穴幾時平。",
            "盤渦倒吸湍流住，巨浸疑浮厚地行。",
            "舉鍤每年勞衆力，治河無策貢愚誠。",
            "頼公自有安邦德，何處風波敢更生。"
        ],
        "title": "依韵奉和司徒侍中元城埽行河",
        "id": "652e0376-7801-4cf4-ad2b-9c36189f093b"
    },
    {
        "author": "强至",
        "paragraphs": [
            "風起秋河吹旆旌，林梢初日露微明。",
            "壤歌接野知堯力，水害橫堤想禹平。",
            "無數焚香迎使節，不妨傍轡問農耕。",
            "江湖未敢生歸興，爲戀車茵每侍行。"
        ],
        "title": "行河道中",
        "id": "136ac733-47c7-49cd-8da5-e7e5cba06876"
    },
    {
        "author": "强至",
        "paragraphs": [
            "樂事遥追戲馬臺，高吟節物縱天才。",
            "三朝致主誠心竭，九日携賓笑口開。",
            "白酒似隨秋露滴，清歌疑喚曉雲迴。",
            "放懷不有公台貴，慣得萸枝首賜來。"
        ],
        "title": "即席再賦",
        "id": "83bd4220-fdf2-451a-80fa-85834a56b78f"
    },
    {
        "author": "强至",
        "paragraphs": [
            "樓倚秋風引興長，龍山吹帽憶前良。",
            "簾虛霜氣清逾逼，葉脫天形遠更詳。",
            "巧送四筵雙舞袖，坐收萬景一詩囊。",
            "登高且醉銅臺酒，黄閤多年望衮章。"
        ],
        "title": "辛亥九日晚登騎山樓",
        "id": "aa7a0523-8238-435c-92be-6c53f2b23830"
    },
    {
        "author": "强至",
        "paragraphs": [
            "聞昔茲山運土成，喜情比屋與連營。",
            "可憐事出三王後，不得親逢伯禹名。",
            "鄰國一朝罹暴水，相君先慮護嚴城。",
            "他時人說公來日，應記初更月旦評。"
        ],
        "title": "依韵奉和司徒侍中視河愜山",
        "id": "76164887-860b-4a0a-a822-88f193296c88"
    },
    {
        "author": "强至",
        "paragraphs": [
            "初長日景午陰前，瑞雪迎開上相筵。",
            "點綴酒杯飛細細，侵凌歌扇落綿綿。",
            "歲功豫作三登地，雲氣都成一色天。",
            "驚破醉魂詩句險，不容吏部甕根眠。"
        ],
        "title": "依韵奉和司徒侍中冬節筵間喜雪",
        "id": "ace97259-0838-4459-8d2f-499b9dcea29d"
    },
    {
        "author": "强至",
        "paragraphs": [
            "熙寧玉燭最調和，瑞雪先時破札瘥。",
            "大紀有年仍歲後，尺盈平地此冬多。",
            "戲珪旋翦飄疏葉，祭璧初沈委大河。",
            "再燮陰陽人望久，一方順氣入塗歌。"
        ],
        "title": "和司徒侍中喜雪",
        "id": "97fc52ef-e4ce-44db-a381-0fab37e68ec5"
    },
    {
        "author": "强至",
        "paragraphs": [
            "席上香風轉綺羅，北門東道漢蕭何。",
            "燈摇萬井年光嫩，月覆千閭夜色多。",
            "樓閣影重占物阜，管弦聲洽驗民和。",
            "相公不惜陽春曲，傳與都人每歲歌。"
        ],
        "title": "依韵奉和司徒侍中元宵席上",
        "id": "7866d0c5-376f-4bf9-9ecb-1b8995e3a01d"
    },
    {
        "author": "强至",
        "paragraphs": [
            "歷山名重舜耕餘，太守文章世罕如。",
            "但見清風變齊魯，未聞紫詔起嚴徐。",
            "最宜視草歸時訓，可惜揮毫落簿書。",
            "千騎行春且乘興，里無勝母莫回車。"
        ],
        "title": "寄齊州曾子固學士",
        "id": "420b7df5-6daf-4dd2-b56d-dac9e1957023"
    },
    {
        "author": "强至",
        "paragraphs": [
            "賡吟令節最多年，禊飲春亭五侍筵。",
            "愛客公心寬似水，催人物態急如絃。",
            "園林爛熳驚三月，樽俎徘徊戀二天。",
            "迹近風花飄未定，且隨珠履醉金船。"
        ],
        "title": "依韵奉和司徒侍中壬子上巳會許公亭",
        "id": "6ff2dc00-7315-4691-9343-1c1be4b8b5b9"
    },
    {
        "author": "强至",
        "paragraphs": [
            "四照梨花一色中，他時珍賞有雌雄。",
            "高牙就景開芳宴，皓齒停歌誦正風。",
            "樂極光陰窮日御，詩成造化奪春工。",
            "佳辰不禁祇園火，林杏兼然萬點紅。"
        ],
        "title": "和司徒侍中壬子寒食會壓沙寺詩二首  其一",
        "id": "1e7d8e1d-8c3a-4455-b4bf-c9cae001648c"
    },
    {
        "author": "强至",
        "paragraphs": [
            "金星隠地爍遊車，那用行堤更築沙。",
            "官妓趁時簪玉蕊，藝工隨分賜銀花。",
            "每乘此節尋蕭寺，全勝當年醉習家。",
            "歸漾綵舟歡意在，還延賓從盡流霞。"
        ],
        "title": "和司徒侍中壬子寒食會壓沙寺詩二首  其二",
        "id": "3d1266ea-7afd-4f98-b0d5-e68864b85ad6"
    },
    {
        "author": "强至",
        "paragraphs": [
            "小隊逶迤駐寶坊，祇園花發認崑岡。",
            "日高恐釋三春雪，風細猶傳數里香。",
            "垢染了無依佛界，品流逾重被台光。",
            "更蒙佳句形珍賞，漫說寒梅競效妝。"
        ],
        "title": "會壓沙寺觀梨花",
        "id": "0fd572d4-86f9-4118-8514-44cfdd18bf24"
    },
    {
        "author": "强至",
        "paragraphs": [
            "紺園幾頃白雲英，似覺漫天玉氣騰。",
            "句引春風香陣陣，侵凌夜月粉層層。",
            "時間冷艷尤難識，世上妖葩各有朋。",
            "每歲旋來張翠帳，芳庭同賞憶吳僧。"
        ],
        "title": "和同賞梨花",
        "id": "c94686d7-3c56-49da-b48b-f23da2dee930"
    },
    {
        "author": "强至",
        "paragraphs": [
            "脫去塵官一屣輕，十年世網羨冥冥。",
            "幽花笑晚新詩就，好鳥啼春宿酒醒。",
            "辭客醉題紅粉壁，相君高宴綠陰亭。",
            "鄴人應怪三台畔，今夜光聯處士星。"
        ],
        "title": "奉陪韓魏公燕王氏園亭席上賦詩留題二首  其一",
        "id": "8fc043cb-4f90-4f8a-bb6b-5d20eeaeaa11"
    },
    {
        "author": "强至",
        "paragraphs": [
            "滏陽賓客擺塵羈，一笑名園萬事遺。",
            "細草幽花多自種，閒雲靜月最相宜。",
            "鄉人乘暇就携酒，野客尋春來賦詩。",
            "白髮朱衫猶幕府，南歸已覺十年遲。"
        ],
        "title": "奉陪韓魏公燕王氏園亭席上賦詩留題二首  其二",
        "id": "340edc71-19cb-4600-8a55-ef64035eb436"
    },
    {
        "author": "强至",
        "paragraphs": [
            "當時御水始通津，遂作河生記此辰。",
            "載籍不聞傳故老，盛游相繼到今人。",
            "金貂爲政居從俗，畫鷁連年出慰民。",
            "錦繡匝堤簫鼓沸，風光流動一城春。"
        ],
        "title": "依韵奉和司徒侍中壬子三月十八日遊御河二首  其一",
        "id": "3ead809e-cd8d-46ac-84e2-2f9d6decfea7"
    },
    {
        "author": "强至",
        "paragraphs": [
            "綵舟徐動信春風，丞相行春樂意融。",
            "花底馬蹄追暮鳥，柳梢旗尾掛晴虹。",
            "驅馳造化三篇裏，擺落尊榮一笑中。",
            "何况佳辰偏宴客，酒樽東閣不曾空。"
        ],
        "title": "依韵奉和司徒侍中壬子三月十八日遊御河二首  其二",
        "id": "9424cdc3-86a6-4ed7-ba61-e0a83c023c37"
    },
    {
        "author": "强至",
        "paragraphs": [
            "近來好事數中郎，笑指秋山學楚狂。",
            "絕頂去天應咫尺，回頭平楚祗毫芒。",
            "步侵猿鳥雙藜杖，吟蓄雲煙一錦囊。",
            "日並塵遊疏逸駕，自憐丘壑意空長。"
        ],
        "title": "送王仲賢郎中游天平山",
        "id": "32c74046-7e50-4712-9095-bcebab0ebda0"
    },
    {
        "author": "强至",
        "paragraphs": [
            "獨王花天晚自開，群芳臣妾漫爭媒。",
            "金刀幾度裁雲葉，玉席多情向斗魁。",
            "檀口似迎遲日笑，香心肯逐疾風頹。",
            "相君造化春工手，寫入新詩意更瑰。"
        ],
        "title": "依韵奉和司徒侍中安正堂觀牡丹",
        "id": "916b6b24-8518-474b-b9d3-1216ed036c2b"
    },
    {
        "author": "强至",
        "paragraphs": [
            "上公小隊俯郊關，讀祝焚香拜夜壇。",
            "旱魃此時尤肆虐，應龍何處輒圖安。",
            "呪辭如律噴孤劍，刲血須明驗一盤。",
            "盛夏連年陪席位，自慚不是牧民官。"
        ],
        "title": "壬子六月庚申夜陪魏公詣龍壇",
        "id": "d6ede6d7-de65-4121-9313-4dbfbb3f5b5d"
    },
    {
        "author": "强至",
        "paragraphs": [
            "雲暗青天一鼓雷，旱蝗那得輒爲災。",
            "易盈畎澮流先溢，不盡關河色漸開。",
            "豐兆已從膏澤見，喜情還逐夕陽來。",
            "平明官屬趨丞相，樂合公堂送賀杯。"
        ],
        "title": "晚晴",
        "id": "db2d1369-ec9a-4097-bc79-065a901413ef"
    },
    {
        "author": "强至",
        "paragraphs": [
            "莫畏流光催白頭，且欣圓魄半清秋。",
            "當時初作今宵會，每歲還同故事修。",
            "飛蓋漫游虧燕喜，胡床獨坐減風流。",
            "何如錦席笙歌擁，醉看銀盤射玉樓。"
        ],
        "title": "依韵奉和司徒侍中壬子中秋對月",
        "id": "87ac20fb-8e86-4258-89c6-1e50683f3c59"
    },
    {
        "author": "强至",
        "paragraphs": [
            "初春抱病涉新秋，叩遍醫門廢歷酬。",
            "小子幸災因語怪，老夫委命獨忘憂。",
            "情知仕路多猜險，頼有君家共戚休。",
            "藥裹關心詩興在，未應風月廢吟搜。"
        ],
        "title": "病中漫呈師朴學士",
        "id": "ea946031-e13b-484d-b084-ea589af38678"
    },
    {
        "author": "强至",
        "paragraphs": [
            "秋風生意衆憐遲，一旦先開豈足悲。",
            "無髻競分濃蕊插，有襟聊對細香披。",
            "閏催雖隔重陽月，節去猶勝十日時。",
            "不比無名閒草木，早蒙造化祇堪嗤。"
        ],
        "title": "依韵奉和司徒侍中八月十九日賞菊",
        "id": "2430fc2d-d6a4-4a4b-8c46-af249e094221"
    },
    {
        "author": "强至",
        "paragraphs": [
            "虛堂飛閣席頻移，肯對茱萸憶賜枝。",
            "詩集元精尤唱絕，歌翻新曲更相宜。",
            "登臨晚日曾誰怨，醉倒秋風不自知。",
            "一種孤根輸老菊，明年猶得傍東蘺。"
        ],
        "title": "依韵奉和司徒侍中壬子九日",
        "id": "b10b1559-3a5c-4af6-8ffb-27537ce65080"
    },
    {
        "author": "强至",
        "paragraphs": [
            "五年西北事軍書，心共青雲頗負初。",
            "老大濫隨丞相後，歲寒未覺故人疏。",
            "論情詩句空稠疊，轉眼花枝欲破除。",
            "相見不能同酒盞，春風添恨入離裾。"
        ],
        "title": "酬鄭叔巖虞曹惠詩因以奉送",
        "id": "663fa9b7-1f01-4a01-b445-a1737de2c832"
    },
    {
        "author": "强至",
        "paragraphs": [
            "春色愁邊已不濃，眼開天地久陰中。",
            "亂紅雜下殘花雨，暗綠兼飛弱柳風。",
            "生計荒蕪有酒盞，交期零落減詩筒。",
            "多情惟有堂前燕，來往貧家與舊同。"
        ],
        "title": "仲春感懷",
        "id": "b21b0578-0bbf-40c8-b3ef-df96f7d73e19"
    },
    {
        "author": "强至",
        "paragraphs": [
            "客顔憔悴過三閭，猶喜良朋記拙疏。",
            "忽隔重江論舊契，更言終日困新書。",
            "宦情共減中年後，樂事難同二月初。",
            "好在江山一樽酒，他時懷抱爲君舒。"
        ],
        "title": "上高明府孫世則寄書及詩依韵和酬",
        "id": "5fbbd120-7071-4ead-8d6b-c954667dd09e"
    },
    {
        "author": "强至",
        "paragraphs": [
            "淮邊曾以此身歸，每見嘗寬使者威。",
            "一昨薦章蒙首上，十年墜翼恰重飛。",
            "功名未果時看劍，報效猶乖夜攬衣。",
            "聊向短箋論感慨，更煩尊教寵寒微。"
        ],
        "title": "某數年前蒙集仙盛公慰薦今方用是改官近以啟事論謝伏辱長箋垂答因成短篇少抒感臆",
        "id": "2eed71de-d067-400b-bc27-f12a1383d8a0"
    },
    {
        "author": "强至",
        "paragraphs": [
            "登科君已十年餘，斗粟猶肩縣尹卑。",
            "閔己漫形韓子賦，添丁頼有玉川兒。",
            "海邊毒瘴濃如霧，嶺外征塗亂若絲。",
            "三歲歸來無薦者，金門猶喜從臣知。"
        ],
        "title": "次韵陽朔邱尉述懷",
        "id": "4fe48682-e3e7-4e04-a8c4-8d6f868e98b9"
    },
    {
        "author": "强至",
        "paragraphs": [
            "羲和驅日晝如燔，萬里焦原草木乾。",
            "旱雨驟晴還作熱，炎風寡勢豈成寒。",
            "渴思沆瀣朝餐美，坐想凌兢迹到難。",
            "汗浹肌膚空秉箑，浪將霜雪擬輕紈。"
        ],
        "title": "次韵邱秘校程苦熱",
        "id": "a8708af3-8db4-4a5a-be7c-7374e779df68"
    },
    {
        "author": "强至",
        "paragraphs": [
            "都場百戲已先呈，舞字逡巡列太平。",
            "酒緩天顔應有喜，樂高禁漏不聞聲。",
            "晴暉忽傍金莖動，協氣偏從玉座橫。",
            "何事君臣皆共樂，銀臺連日奏秋成。"
        ],
        "title": "依韵和道濟秘丞集英殿秋宴作",
        "id": "fd67b5c5-0606-4095-a4a0-75f673a3a6c6"
    },
    {
        "author": "强至",
        "paragraphs": [
            "却數中秋已過旬，老君親送玉麒麟。",
            "力侔二氣文詞重，迥繼諸公德業醇。",
            "論道他年要黄髮，看公當世斡洪鈞。",
            "泰山如礪河如带，到此猶爲劍履臣。"
        ],
        "tags": [
            "泰山"
        ],
        "title": "何太宰生日二首  其一",
        "id": "31cd046d-2c57-42fd-9664-df79a708339f"
    },
    {
        "author": "强至",
        "paragraphs": [
            "河嶽靈神擁瑞來，劍川一夜起雲雷。",
            "祥風破臘吹灰琯，和氣先春報砌槐。",
            "龍邸久膺心膂託，金甌終爲姓名開。",
            "年年已與梅花約，長借清香入壽杯。"
        ],
        "title": "何太宰生日二首  其二",
        "id": "618f65f7-f60c-4b3e-bc40-38452e4d1712"
    },
    {
        "author": "强至",
        "paragraphs": [
            "平生獨慕霍嫖姚，弱冠功名喜自邀。",
            "報國劍鋩沉氣象，絕人弓藝委風飈。",
            "總戎江海空流轉，分閫關河竟寂寥。",
            "幾百熊羆懷舊愛，哭聲應過甬東橋。"
        ],
        "title": "哭曾四丈供備",
        "id": "e3c6be32-7fbe-4830-9e80-c4562960e24d"
    },
    {
        "author": "强至",
        "paragraphs": [
            "辭源浩蕩輸滄海，筆勢飄颻薄紫霞。",
            "公府薦才猶未試，士林淪滯不須嗟。",
            "相逢轉更開懷抱，一跌何嘗掛齒牙。",
            "文帝欲興三代治，可容賈誼在長沙。"
        ],
        "title": "贈黄任道",
        "id": "6b468079-7409-4569-ad73-f31e92f157fd"
    },
    {
        "author": "强至",
        "paragraphs": [
            "北望宮牆樹萬年，九霄雲退湛秋泉。",
            "坐間星斗懸吟次，夢裏江湖在目前。",
            "月緩粉闈添皓色，更長紅燭滅青煙。",
            "中郎心計元無敵，更向風騷擅將權。"
        ],
        "title": "依韵奉和省判程郎中省宿",
        "id": "0cbdf6e7-fb03-420a-a491-e0c6d0735eaa"
    },
    {
        "author": "强至",
        "paragraphs": [
            "京塵滾滾日瞇眼，心豁郊原初雪晴。",
            "幽禽忽傍粉樹語，瘦馬時踏瓊田行。",
            "高吟浩蕩真吾事，薄宦飄颻愧此生。",
            "却羨老農相顧喜，土膏乘潤說春耕。"
        ],
        "title": "雪霽出郊",
        "id": "a677aca9-c914-4c1f-87ec-b0274f93364e"
    },
    {
        "author": "强至",
        "paragraphs": [
            "仙韶樓底弄春和，簾額隨風捲繡波。",
            "午夜九霄開寶扇，一聲萬壽徹明河。",
            "燈纏月影祥光動，酒入天顔喜氣多。",
            "侍從有班無籍去，花邊空聽太平歌。"
        ],
        "title": "元夕觀駕御端門詩",
        "id": "970cb69c-ef83-4512-b0d1-65a51538aace"
    },
    {
        "author": "强至",
        "paragraphs": [
            "夜色澄明宇宙寬，新正纔半覺春慳。",
            "行歌遡月疑塵外，醉眼隨車憶夢間。",
            "燭影更和人散亂，漏聲不放馬舒閒。",
            "啼鳥看報嚴城曉，滿引金船倒玉山。"
        ],
        "title": "次韵都曹燈夕之作",
        "id": "b822db3d-c917-4e8f-bbcf-6025585d8bd9"
    },
    {
        "author": "强至",
        "paragraphs": [
            "一年四出國門西，今喜春郊散馬蹄。",
            "晴日自隨河面動，宿雲仍傍柳梢低。",
            "齋宮得句還揮筆，鄉國尋芳憶杖藜。",
            "承祀九卿猶假攝，不應巧宦至通閨。"
        ],
        "title": "仲春攝太僕卿祭馬祖宿齋城外作",
        "id": "5488c1bb-87a8-4e50-97ca-d90373e3347c"
    },
    {
        "author": "强至",
        "paragraphs": [
            "笑語無蹤莫更尋，每懷平昔恨猶深。",
            "况看滿幅相思字，曾訴幽閨獨自心。",
            "因想音容如在目，不知涕淚已盈襟。",
            "恨銷除是綵箋滅，弗比遺香苦易沉。"
        ],
        "title": "篋中得調官時楊氏所寄書慨然追感",
        "id": "7e665926-a6d3-4043-bed7-d9e7b955d133"
    },
    {
        "author": "强至",
        "paragraphs": [
            "梨白桃紅纔可嘉，風前亂雪趁殘霞。",
            "提壺有口只喚酒，鳴鴂何心專妒花。",
            "九陌樂遊非往昔，五陵豪氣漫塵沙。",
            "清樽倒盡却興感，席上餘春天畔家。"
        ],
        "title": "庭前梨桃二花方盛爲暴風所吹感事成篇",
        "id": "73bb4127-72f3-43ea-a705-684584d4c995"
    },
    {
        "author": "强至",
        "paragraphs": [
            "只知倦馬趁風沙，不覺啼鶑破物華。",
            "始擬尊前謀小酌，早堪枝上數殘花。",
            "壯圖慘淡流年駛，樂事參差暮景斜。",
            "薄醉浩歌搔短髮，江湖歸興滿天涯。"
        ],
        "title": "一春未嘗行樂而群花今已離披感而成篇",
        "id": "f64e94e3-e754-4f20-a98a-38ce0d83d0e3"
    },
    {
        "author": "强至",
        "paragraphs": [
            "再提試筆入南宮，落紙文章近更工。",
            "一第聲名光晝日，十年意緒散春風。",
            "眼驚梁苑花枝靜，心豁秦川酒盞空。",
            "材大莫嫌關賦冗，青雲知己有諸公。"
        ],
        "title": "送史正孚",
        "id": "5b51de31-fadc-48ad-ba21-cea8479f9f63"
    },
    {
        "author": "强至",
        "paragraphs": [
            "薰風微轉殿南稜，玉色天顔粹自凝。",
            "數馬從容陪晝接，飛龍迤邐備時乘。",
            "久圖駿足求初得，一顧奇毛價遂增。",
            "竊笑漫逾梅福願，半生玉陛輒三登。"
        ],
        "title": "陪群牧使進呈揀中御馬",
        "id": "dbe9cd61-cb49-404a-9d9f-b21fd95cecfa"
    },
    {
        "author": "强至",
        "paragraphs": [
            "信馬春風踏軟沙，晴郊芳意接京華。",
            "綠垂波面官橋柳，紅出牆頭御苑花。",
            "莫問年光侵老境，且拚日醉送生涯。",
            "歸鞭猶恐嚴城隔，那得行人不念家。"
        ],
        "title": "二月十二日城西送韓玉汝龍圖馬上作",
        "id": "b1217031-9302-4324-98ec-117969df402b"
    },
    {
        "author": "强至",
        "paragraphs": [
            "給園勝地隠金沙，隨意開筵餞使華。",
            "社日兼宜數杯酒，春風未動一枝花。",
            "垂垂禁鼓喧城裏，一一歸鞍傍水涯。",
            "魚目間投引驪頷，夜光雙吐照貧家。"
        ],
        "title": "後二日趙無愧杜君章垂和前篇復用元韵自和呈二君",
        "id": "3af7f43f-6ef6-4c31-8b4c-5001317d4c81"
    },
    {
        "author": "强至",
        "paragraphs": [
            "何術可留枝上錦，誰人能換鬢邊絲。",
            "不堪有限餘春日，更值無聊足病時。",
            "久判浮名唯念酒，肯因閒事輒忘詩。",
            "雨頻未拂金明柳，空聽蓬萊唱舊辭。"
        ],
        "title": "三月五日病中對雨作",
        "id": "a89172f2-dcb2-46d8-901c-5e71810d9b41"
    },
    {
        "author": "强至",
        "paragraphs": [
            "甲第衡門憶並開，笑談無日不追陪。",
            "繞欄共覓花時句，隔壁嘗呼雪夜杯。",
            "一別青雲俱蹭蹬，相逢白首重徘徊。",
            "炎天卧病還同巷，早晚欣聞步屧來。"
        ],
        "title": "漫呈盛任道監薄",
        "id": "c0365a00-2c7f-4b40-9318-1c87044286c4"
    },
    {
        "author": "强至",
        "paragraphs": [
            "天上扶桑樹合枯，火雲四起抱陽烏。",
            "誰能赤脚渡銀漢，直欲跳身藏玉壺。",
            "河朔飲杯空酩酊，臨淄汗雨自沾濡。",
            "井深水遠渴心劇，百丈無繩轉轆轤。"
        ],
        "title": "苦熱",
        "id": "d4dc4f51-75b2-4ca2-943c-ff1eba4509ac"
    },
    {
        "author": "强至",
        "paragraphs": [
            "野姿瘦骨逼吾真，處士毫端合有神。",
            "正色未嘗移勢位，苦吟自覺遠風塵。",
            "漸驚老態侵雙鬢，猶逐時名繫一身。",
            "可是封侯須燕頷，恨無勳業上麒麟。"
        ],
        "title": "客有貌吾陋容者以詩謝之",
        "id": "dde4e707-8eec-4beb-8fe0-ab9546e17c55"
    },
    {
        "author": "强至",
        "paragraphs": [
            "別筵那得易爲情，別酒連連祇自傾。",
            "車馬縱遊憐客興，江湖幽適負吾生。",
            "盤中異味歸南食，篋裏新詩記北行。",
            "文史藏身榮路在，未應高迹混柴荆。"
        ],
        "title": "用洪景之韵送郭子山",
        "id": "bf06ecd5-579d-4860-a013-119384636908"
    },
    {
        "author": "强至",
        "paragraphs": [
            "治聲一月滿長安，直上星樞聳具觀。",
            "空策危言驚主易，能施行事似公難。",
            "詔辭浩蕩留邦國，廟略縱橫出肺肝。",
            "拜慶親闈雙白首，更傳盛事入衣冠。"
        ],
        "title": "賀吳樞府詩",
        "id": "54660194-d78e-4f0f-a22f-98b55e333382"
    },
    {
        "author": "强至",
        "paragraphs": [
            "九日登臨雙闕邊，三秋感慨一尊前。",
            "黄花若解憐多病，白髮應嗟老去年。",
            "憶昨忽叨門下召，此辰方醉侍中筵。",
            "追歡筋力於今異，贏得新愁入短篇。"
        ],
        "title": "九日作",
        "id": "e51f5f94-501b-4af9-8beb-f19dc375e6c7"
    },
    {
        "author": "强至",
        "paragraphs": [
            "洗馬池邊喜氣俱，二公同日上雲衢。",
            "北門學士參台鼎，內閣才臣貳斗樞。",
            "曉殿春風迎拜舞，晚街霽日照傳呼。",
            "回頭應笑蹉跎客，養拙長甘伴圉夫。"
        ],
        "title": "臘月二十三日群牧使元內翰曾龍圖同日拜樞參之命是日立春",
        "id": "d719d39b-3c99-4bf4-9f4c-330e64101e63"
    },
    {
        "author": "强至",
        "paragraphs": [
            "昔年庭木雪僵條，今此風和柳自摇。",
            "人事轉如風不定，年光暗與雪俱消。",
            "城中佳氣生宮闕，塵外清居隔市朝。",
            "顧我何能知馬政，江村祗合老漁樵。"
        ],
        "title": "甲寅仲冬祠馬步宿齋宮乙卯仲春十七日復因馬祭到此漫成短篇",
        "id": "bb31c4e5-85e3-4992-a480-bccd43335253"
    },
    {
        "author": "强至",
        "paragraphs": [
            "誰容豺虎漏讒人，又遣花封退食貧。",
            "漸老可無詩過日，連年唯有悶償春。",
            "奔波塵土非吾事，流浪江湖合此身。",
            "且信濁醪存妙理，一杯萬慮付洪鈞。"
        ],
        "title": "甲寅二月罷戶部勾院移群牧判官待次數月乙卯春復自請罷群牧",
        "id": "502344e5-65a9-4a38-a53d-a4c9ab5f5309"
    },
    {
        "author": "强至",
        "paragraphs": [
            "醉魄吟魂李謫仙，風流未絕驗家傳。",
            "詞源直欲傾三峽，飲量真疑漏百川。",
            "幾寸燭花催餞席，數程柳絮撲歸鞭。",
            "別愁衮衮無由說，吏部先尋甕底眠。"
        ],
        "title": "席上走筆贈別李子先",
        "id": "d5faeb60-eac3-44fe-817e-79d74b09fcd8"
    },
    {
        "author": "强至",
        "paragraphs": [
            "上年慈母懷鄉淚，愁殺啼鵑耳畔飛。",
            "歸計任荒揚子宅，喜情自入老萊衣。",
            "秣陵五馬開樽待，荆渚雙魚薦饌肥。",
            "能爲聖朝全孝理，賢聲行色兩光輝。"
        ],
        "title": "送彭景行寺丞侍養得請歸荆南別業",
        "id": "b2d3e184-0425-40d7-aa5b-c8d8cb9e3202"
    },
    {
        "author": "强至",
        "paragraphs": [
            "紫宸班退聽宣麻，鎮鄴司徒換將牙。",
            "到日玳筵公定喜，當年珠履客尤嘉。",
            "賦驚閤座爭觀禰，樂重當時合姓車。",
            "入夏後園聞更好，繞池十丈看荷花。"
        ],
        "title": "孫公素中允將往相臺謁韓魏公貽詩爲別因以酬送",
        "id": "2eae2187-f563-4bf6-8dbe-27d186826375"
    },
    {
        "author": "强至",
        "paragraphs": [
            "車馬門前住罕逢，春坊內允獨相從。",
            "領垂素髮驚潘岳，器負青雲愛仲容。",
            "身世百年今有愧，功名萬事近尤慵。",
            "不緣婚嫁須微祿，已拂紅塵就赤松。"
        ],
        "title": "依韵和酬孫公素中允寫懷見貽",
        "id": "ccf7dc9a-bf33-494e-bcb5-ce37c31d201c"
    },
    {
        "author": "强至",
        "paragraphs": [
            "筋力追歡勝去年，不應吹帽愧華顛。",
            "壯心未折秋風裏，笑口頻開晚照邊。",
            "學士带欺黄菊爛，侍臣綬奪紫萸鮮。",
            "自憐蹭蹬諸公後，一醉猶能賦此筵。"
        ],
        "title": "九日陪兩制諸公燕趙氏園亭",
        "id": "53e568a0-f15a-4fc3-b7ab-347cab501577"
    },
    {
        "author": "强至",
        "paragraphs": [
            "懶憶盱江釣綠波，春風躍馬望洮河。",
            "平生富貴來雖緩，一日功名得便多。",
            "城上隴雲飄漢角，樓頭關月慘羌歌。",
            "剩裨儒帥開邊策，大有燕然石可磨。"
        ],
        "title": "送李山甫赴熙州",
        "id": "76e759e2-8a9b-4374-b5dd-d6f50888ccc0"
    },
    {
        "author": "强至",
        "paragraphs": [
            "官居冷落人稀到，病枕欹移日幾回。",
            "薄宦淹留無處說，平生懷抱爲君開。",
            "盤中飣餖延粗飯，甕面澄凝泛好醅。",
            "更有無窮欲言事，可能重跨蹇馿來。"
        ],
        "title": "予在病告君玉見過翌日成短篇奉招",
        "id": "b9e4af09-6fb6-4d01-bcf8-e5ce98bc7a52"
    },
    {
        "author": "强至",
        "paragraphs": [
            "山月溪雲思有餘，嶺猿沙鳥靜相於。",
            "閒中物象都收斂，別後詩才愈發舒。",
            "擬就鄰翁沽竹葉，直邀野令走籃輿。",
            "提壺漫叫無憑準，一醉春風莫誤予。"
        ],
        "title": "順師歸湖寺後以詩見招因戲答之",
        "id": "d972c1f6-959d-4fe5-9c60-23acbcd560fb"
    },
    {
        "author": "强至",
        "paragraphs": [
            "君王親策集英年，始信常山子姪賢。",
            "白晝相將金榜上，紫微三謝玉階前。",
            "衣冠近事尤爲盛，閥閱清芬愈可傳。",
            "馬躍春風歸里巷，蘆花爭看一行鞭。"
        ],
        "title": "紫微舍人宋公愛子姪三人同日得第作詩以紀盛美二首  其一",
        "id": "bf0d7eaa-1ccc-4536-a40f-09d3c28e2910"
    },
    {
        "author": "强至",
        "paragraphs": [
            "君王賜第御靈和，兄弟同時捷雋科。",
            "名占風雷三級遍，恩霑雨露一門多。",
            "衣冠盛事喧金榜，里巷榮歸綴玉珂。",
            "他日鳳池須接翼，侍中陰德有餘波。"
        ],
        "title": "紫微舍人宋公愛子姪三人同日得第作詩以紀盛美二首  其二",
        "id": "b18520d3-9571-4d94-83a3-c75b39248941"
    },
    {
        "author": "强至",
        "paragraphs": [
            "雨足前村雲未回，逡巡屏面數峰開。",
            "相呼野鳥逢人住，自戲山蜂趁馬來。",
            "野色通明林葉凈，溪聲奔迸岸沙頹。",
            "田翁見我應偷笑，底事行吟廢酒杯。"
        ],
        "title": "山中雨後",
        "id": "561f4d2d-4067-445b-90a2-fe475a41a9a6"
    },
    {
        "author": "强至",
        "paragraphs": [
            "古寺南偏兩翠微，錦溪碣石豈全非。",
            "雲煙來去長相接，猨鳥東西各有歸。",
            "泉溜夜淙寒入座，嵐光朝滴潤生衣。",
            "而今野曠無人築，唯見林僧對掩扉。"
        ],
        "title": "寄題雙巖寺",
        "id": "3f5476ac-cd8c-44cb-8b20-d3bab33afa82"
    },
    {
        "author": "强至",
        "paragraphs": [
            "軍壘初分太守麾，馬頭南去有光輝。",
            "吏人郊外迎飛蓋，父老溪邊指繡衣。",
            "到日嶺梅含細蕊，昔時鄉樹長新圍。",
            "世間得意多遺舊，誰肯柴荆數款扉。"
        ],
        "title": "莆陽徐太守數賜臨顧",
        "id": "0c5a29b1-b10a-4df4-bbea-2bcc214d8051"
    },
    {
        "author": "强至",
        "paragraphs": [
            "仕到監州興漸多，人生四十未蹉跎。",
            "自嫌朱紱生門調，直要青雲取世科。",
            "新喜雁名傳日下，暫題試筆寄巖阿。",
            "山翁只作書生看，不識前呼導玉珂。"
        ],
        "title": "林大年殿直金輪院讀書有寄",
        "id": "480a2814-ef23-4f10-a897-7be3e10a9ee6"
    },
    {
        "author": "强至",
        "paragraphs": [
            "平明無數六花飄，氣象崔嵬變一朝。",
            "落勢孤城圍不盡，寒威窮巷著偏饒。",
            "臨衣未拂還成舞，近燭纔看早覺消。",
            "散稱少陵吟白髮，更逢太白跨鯨腰。"
        ],
        "title": "依韵和吳七丈咏雪二首  其一",
        "id": "f0801a30-878f-458e-b46e-7f8526e90a6f"
    },
    {
        "author": "强至",
        "paragraphs": [
            "江邊玉樹渾無地，世上銀河自有橋。",
            "宿凍即交山口路，冷波應減海門潮。",
            "當年右席辭空在，今日扁舟興轉遥。",
            "寬褐紅爐溫坐外，人間萬事任寥寥。"
        ],
        "title": "依韵和吳七丈咏雪二首  其二",
        "id": "6bb2b764-c06e-4238-be30-5fa265ae0109"
    },
    {
        "author": "强至",
        "paragraphs": [
            "露葉煙稍拂草亭，雪中顛倒翠虬形。",
            "且留完處裁吹律，莫聽傍人議殺青。",
            "却恐看來愁野客，若爲扶起屬園丁。",
            "寂寥數畝清風地，宿酒從今不易醒。"
        ],
        "title": "園竹爲大雪所折",
        "id": "32bfb0d1-bf53-497a-b8f0-72fb44200076"
    },
    {
        "author": "强至",
        "paragraphs": [
            "建儲嘉祐發先機，蓋世功名古亦稀。",
            "一冠鴛行丹地立，兩扶龍德九天飛。",
            "偃藩汲黯時云卧，去國周公遂不歸。",
            "星坼中台薨訃入，君王淚濕輟朝衣。"
        ],
        "title": "挽故司徒侍中贈尚書令韓魏公三首  其一",
        "id": "abd1b25d-35b2-450a-9845-c1d3e65823f5"
    },
    {
        "author": "强至",
        "paragraphs": [
            "平生忠節見臨危，四紀三朝報主知。",
            "伊尹告歸曾未果，子房强卧竟難支。",
            "朝廷首配嚴親饗，鹵簿新排送葬儀。",
            "澤在生民功社稷，堯文更揭墓前碑。"
        ],
        "title": "挽故司徒侍中贈尚書令韓魏公三首  其二",
        "id": "157220e4-ce2c-4a4e-9cf8-c3d536c6edef"
    },
    {
        "author": "强至",
        "paragraphs": [
            "西北油幢疊總戎，六年幕府從裴公。",
            "談兵玉帳知何在，宴客金錢定已空。",
            "麟閣英姿隨爽氣，鳳池陳迹想清風。",
            "白頭無路酬恩地，一寄哀情薤挽中。"
        ],
        "title": "挽故司徒侍中贈尚書令韓魏公三首  其三",
        "id": "d8f7baec-40d5-435a-bf9d-6ef00a431db1"
    },
    {
        "author": "强至",
        "paragraphs": [
            "慘淡南宮鎩羽翰，空歸座席甫能安。",
            "魂收長夜棺尋閉，淚灑殘春袖未乾。",
            "老母始甘無祿釜，世人今轉薄儒冠。",
            "土中猶動難平恨，月照孤魂桂影丹。"
        ],
        "title": "馬公節挽辭",
        "id": "367b8fcc-06ec-4836-84db-92052a330ebe"
    },
    {
        "author": "强至",
        "paragraphs": [
            "暮歸紫陌尚鳴珂，夜哭逡巡接浩歌。",
            "漸老爲郎逾藴藉，平生從仕亦蹉跎。",
            "笙沉緱嶺空乘鶴，書絕山陰欲換鵝。",
            "日落九原車馬散，悲風更向白楊多。"
        ],
        "title": "王廣淵郎中挽詩",
        "id": "a2c3739e-2ae6-41c3-a686-143fd4700b9b"
    },
    {
        "author": "强至",
        "paragraphs": [
            "瑶林紛有蕊，玉海浩無津。",
            "蓋地都藏險，漫天不露垠。",
            "片輕消鑿落，光冷奪純鈞。",
            "賀笏庭前客，歡杯隴上民。",
            "清輝交夜月，妙曲次陽春。",
            "兔苑誰傳簡，蠶崖自比銀。",
            "香沈宵爇麝，烟濕晝炊薪。",
            "履沒平三徑，窗明斷一塵。",
            "乘時飛更急，带晚賞逾珍。",
            "酒合斟瓊液，巾宜頂白綸。",
            "分形雖各值，灑潤要皆均。",
            "滲野今豐魏，飄筵昔瑞秦。",
            "禽疑越貢雉，獸訝晉祥麟。",
            "巧到枯株木，偏宜勁節筠。",
            "寒林圖似展，粉筆埽初勻。",
            "嘗愛漆園吏，寓言姑射神。",
            "如公詩具美，揣物意尤親。",
            "久作依劉客，難追訪戴人。",
            "幕中賡絕唱，席右愧嘉賓。",
            "不獨調元手，風騷敵孟醇。"
        ],
        "title": "依韵奉和司徒侍中雪二十韵",
        "id": "8afca869-65dd-4d0f-9b02-791b2a223c1a"
    },
    {
        "author": "强至",
        "paragraphs": [
            "飄灑初驚曉，霏微或舞檐。",
            "勢應緣雨作，威未抵霜嚴。",
            "水面瓊銷液，山頭玉露尖。",
            "偏能仁富室，只解虐窮閻。",
            "樵凍肩增豎，魚寒手懶箝。",
            "助清歸賦筆，送冷入歌簾。",
            "退縮悲毚兔，埋藏憤老蟾。",
            "旋醒疑酒薄，密擁喜爐添。",
            "尚愧侔連璐，纔宜比散鹽。",
            "飛輕憂絮妒，落早欠梅兼。",
            "真宰恩先漏，豐年兆逆占。",
            "綾加侍臣被，彤下使君幨。",
            "預促群萌達，前驚百癘潛。",
            "尤甚窮臘降，多後世情嫌。"
        ],
        "title": "詰朝雨寒密雪雜下輒成一篇呈諸匠者幸賜光和",
        "id": "20bf5a09-c609-495e-9176-152bfb2abf6c"
    },
    {
        "author": "强至",
        "paragraphs": [
            "纔落先明牖，無多未壓檐。",
            "得時雖較淺，著物始知嚴。",
            "報歲三登速，裁花六出尖。",
            "賀祥開萬物，却癘喜千閻。",
            "腹餒禽剛喙，螯僵蟹怕箝。",
            "地成銀色界，門盡水晶簾。",
            "燕席凝杯蟻，書幃冰硯蟾。",
            "天形四垂接，曙色十分添。",
            "海訝龍飛沫，盤疑虎刻鹽。",
            "陰陽驚臘早，氣象假風兼。",
            "嚼爽腸忘渴，吟寒口懶占。",
            "學輕頻舞袖，禦冷盛張幨。",
            "謝媛資佳咏，袁生苦密潛。",
            "自緣人意別，一愛一憎嫌。"
        ],
        "title": "某近辱諸公光和前篇鄙思未已復自次元韵奉呈",
        "id": "1bc5fd81-2690-4d28-99b5-756c9fca117c"
    },
    {
        "author": "强至",
        "paragraphs": [
            "曉白乾坤靜，寒消氣候侵。",
            "麥滋堆壠疾，花沒聚枝深。",
            "浩蕩中春尾，昭蘇庶彙清。",
            "函關雙粉蝶，繡嶺一瑶林。",
            "鶴冷驚幽夢，鶑愁閟好音。",
            "拂衣輕點綴，落酒旋浮沉。",
            "門擁藏高卧，窗明照獨吟。",
            "飄時穿箔罅，積處值樓陰。",
            "南客增蕭索，東風助浸淫。",
            "年來交態淺，乘興欲誰尋。"
        ],
        "title": "長安二月二十二日雪十韵",
        "id": "8dc72593-2caa-4eeb-8782-4d042235ff4c"
    },
    {
        "author": "强至",
        "paragraphs": [
            "簿領非吾事，儒林物議間。",
            "談經泮宮水，校籍道家山。",
            "職業纔相稱，塵勞豈素嫻。",
            "官期慵屈指，親側且承顔。",
            "楚岸維齊舫，揚州入故關。",
            "時人榮晝錦，洗眼看南還。"
        ],
        "title": "送朱元弼主簿登第後還鄉",
        "id": "835fd0c4-09a4-487d-9079-8756c388f663"
    },
    {
        "author": "强至",
        "paragraphs": [
            "赴辟函關道，來時犯雪泥。",
            "今乘匹馬過，早見晚鶑啼。",
            "嶢闕兼程到，丹墀數日躋。",
            "一言知國器，三接是雲梯。",
            "小醜翻然順，靈珠自此稽。",
            "和戎須上策，議要合征西。"
        ],
        "title": "送度支劉郎中被旨赴闕",
        "id": "5494fde3-b383-4019-995d-7014cca9f50a"
    },
    {
        "author": "强至",
        "paragraphs": [
            "人說櫻桃美，誰知味特殊。",
            "顆勻圓更好，色麗賞還須。",
            "樹樹紅攢夏，年年價滿都。",
            "畏風應早摘，宜日稱晨敷。",
            "血滴春鵑淚，胎含火齊珠。",
            "透肌勝琥珀，爽口劇醍醐。",
            "怒目睛全赤，粧唇點誤粗。",
            "愛擎宜翠籠，登進合銀盂。",
            "秀實期先薦，流鶑莫漫圖。",
            "園林千百品，甘處後塵無。"
        ],
        "title": "次韵郡僚櫻桃之什",
        "id": "162c0910-c93c-4b46-a096-0f7fd8085086"
    },
    {
        "author": "强至",
        "paragraphs": [
            "三年廷尉評，別事忽除丞。",
            "步武通規近，生涯薄俸增。",
            "翰林終必復，雅道已難能。",
            "不預聞新命，那期念舊朋。",
            "馬鞍煩遠御，爵刺改前稱。",
            "禮曠徒慚汗，情高倍服膺。",
            "彈冠開慰喜，聳袂羨軒騰。",
            "馳賀冰泥滑，賓階愧後登。"
        ],
        "title": "彭九廷評改丞衛首垂臨訪未遂馳賀輒成鄙句少伸愧謝",
        "id": "665b4675-bd11-48a8-8aaf-bb6a6814cc99"
    },
    {
        "author": "强至",
        "paragraphs": [
            "白露沾蘭草，王孫轉憶歸。",
            "蔡州新戰罷，郢路去人稀。",
            "謁帝不辭遠，懷親空有違。",
            "孤舟看落葉，平楚逐斜暉。",
            "北闕見端冕，南臺當繡衣。",
            "惟余播遷客，只伴鷓鴣飛。"
        ],
        "title": "送評事十九叔入秦",
        "id": "9806d1fc-0d20-4a18-80d1-70fe7fbd6143"
    },
    {
        "author": "强至",
        "paragraphs": [
            "長髯踏昏鼓，詩卷置予懷。",
            "屢讀銷蘭炬，幽眠廢竹齋。",
            "雷陳叨契密，李杜愧名偕。",
            "明月驚雙目，清風暢百骸。",
            "舊游今歷紀，新句老逾佳。",
            "筆力支傾嶽，詞源瀉倒淮。",
            "覓官猶博奕，賤賦甚優俳。",
            "夫子心雖壯，群兒口更排。",
            "謗譏從爾類，事業屬吾儕。",
            "他日材須用，平時照莫埋。",
            "相期空有道，欲薦反無階。",
            "足跌那傷驥，角爭堪笑蝸。",
            "醉鄉逃得喪，俗調外淫哇。",
            "縱酒時遺幘，逢人或懶鞋。",
            "閒乘太湖棹，靜繫洞庭涯。",
            "梅雨開新霽，江天斂宿霾。",
            "苦吟邀郢客，妙唱聽吳娃。",
            "顧我千憂集，陪兄一笑乖。",
            "此行情分厚，枉道願言諧。",
            "策馬關城遠，深愁日墜崖。"
        ],
        "tags": [
            "太湖",
            "洞庭湖"
        ],
        "title": "依韵答公節",
        "id": "0462329f-96b7-4353-ad50-5e849592b418"
    },
    {
        "author": "强至",
        "paragraphs": [
            "仁祖龍飛榜，宗工鳳舉春。",
            "爭先欣得雋，直上欲驚人。",
            "終賈年方妙，軻雄學已醇。",
            "紆朱光半刺，垂白慰偏親。",
            "器業期廊廟，聲名壓搢紳。",
            "試言俄有旨，落筆不無神。",
            "儒館群邦彥，王畿位幕賓。",
            "諫垣尋振翼，法座屢攖鱗。",
            "雨露專圖報，雷霆肯避嗔。",
            "上心疇侍從，大手屬絲綸。",
            "使蜀星文動，回梁帝春新。",
            "黠羌初負漢，儒將續臨秦。",
            "就統興師律，能捐受命身。",
            "苦甘齊士卒，寤寐息風塵。",
            "未幾登培幄，猶稽秉宰鈞。",
            "旋更諸鎮帥，連牧數州民。",
            "文武才俱屈，安榮策未伸。",
            "總戎離晉野，移疾守漳濱。",
            "符契真千載，謀謨復四鄰。",
            "鴻樞纔守運，英衮遂同寅。",
            "扶日升黄道，朝天冠紫宸。",
            "功高嫌赫赫，迹退喜恂恂。",
            "分陝勞姬旦，還鄉滯買臣。",
            "良籌深制勝，苗格偶增旬。",
            "西顧憂全釋，東歸請繼陳。",
            "俞音來答詔，喜氣送回輪。",
            "故國分銅虎，離都改玉麟。",
            "誰知圖任舊，祇見寵章頻。",
            "茅社重留地，桑弧載誕辰。",
            "喬崧秋降甫，寶曆歲名申。",
            "馬錫天閑駿，衣班內帛珍。",
            "康强鍾衛武，爵祿茂平津。",
            "長與三台應，兼之五福臻。",
            "神明知必相，壽合等靈椿。"
        ],
        "title": "北京判府司徒侍中生日三十四韵",
        "id": "244c03e7-2531-4982-9d46-472eb79b22ad"
    },
    {
        "author": "强至",
        "paragraphs": [
            "遥知相憶處，相憶對秋江。",
            "涉有波濤闊，飛無羽翼雙。",
            "端居君故里，薄宦我他鄉。",
            "交臂經時失，憂心曷日降。",
            "此稀人迹到，惟聽足音跫。",
            "願命朋遊駕，來吟吏隠窗。",
            "倦談須擲麈，劇飲定空缸。",
            "論契何如重，千鈞不可扛。"
        ],
        "title": "晦之江樓小飲辱詩懷寄謹答來貺因以奉招",
        "id": "89fce546-9fd7-464c-9501-e411351cba7e"
    },
    {
        "author": "强至",
        "paragraphs": [
            "盈數號良月，應鍾飛律灰。",
            "當年凝間氣，此際毓元台。",
            "出契千齡運，居爲百辟魁。",
            "智多全德水，位峻冠朝槐。",
            "經世雄門盛，熙邦鉅業開。",
            "賚商名掩傅，平蔡略輕裴。",
            "肅物嚴秋去，充閭慶旦來。",
            "最誰興善頌，蒙顧實微才。",
            "圭衮榮長享，松筠歲不摧。",
            "相階常煥耀，巖石鎮崔嵬。",
            "適限縻官句，無緣薦壽杯。",
            "應天五福外，更願事康哉。"
        ],
        "title": "文相生辰祝壽",
        "id": "4430efb8-4184-4c4e-bf7f-e03759a51491"
    },
    {
        "author": "强至",
        "paragraphs": [
            "繁雲凝不散，朔吹動無涯。",
            "林禿霜摧葉，河膠凍裂沙。",
            "饑禽啄石髮，彊鼠墮檐牙。",
            "應有四方客，倍懷千里家。",
            "老松堅自若，病竹折相叉。",
            "喜擁重衾麝，愁聞絕塞笳。",
            "謀溫藉狐腋，辟冷泥榴花。",
            "豈待窮冬雪，方爲氣象誇。"
        ],
        "title": "次韵元恕苦寒之什",
        "id": "e79d4518-6c8e-457a-b788-84854c29f4cb"
    },
    {
        "author": "强至",
        "paragraphs": [
            "郡境時雖泰，江鄉臘已深。",
            "群情憂雪晚，精意喜天忱。",
            "夙駕纔分禱，春空倏變陰。",
            "銀成佛氏界，瓊掩帝家林。",
            "始向風前舞，還逢水面沉。",
            "乾坤方一色，埃滓莫相侵。",
            "薄畏晨光鑠，清宜夜魄臨。",
            "撒鹽矜巧喻，授簡喜知音。",
            "月窟埋仙兔，霜毛碎獵禽。",
            "驗深兒植杖，聽落女停針。",
            "扃戶人安卧，乘舟客訪尋。",
            "長鋪吳地練，競貢禹邦琳。",
            "潤未沾農畝，威先到旅衾。",
            "馬蹄行見迹，鶴髮此羞簪。",
            "愛潔慵施帚，思烹預滌鬵。",
            "難收俱碎璧，漫想辟寒金。",
            "飛瀑傾台嶺，驚濤過越潯。",
            "兆年能作瑞，澤物豈無心。",
            "氣象符神設，陰陽順斗斟。",
            "護梅偏拂拂，欺柳故森森。",
            "樵塢如迷失，漁簑重不禁。",
            "積遲唯濬壑，白早是高岑。",
            "爐飲聊堪禦，樓觀恐不任。",
            "當今平坎亞，免使有崎嶔。",
            "第止塵心渴，誰開凍口吟。",
            "梅州才素逸，藻思衆嘗欽。",
            "高唱俄攄發，終篇絕麗淫。",
            "更兼和密霰，並好爽煩襟。",
            "屬和仍鴻筆，珍藏勝楚琛。",
            "正聲都欲寫，抽曲入瑶琴。"
        ],
        "title": "次韵梅守著作喜守倅冬杪祈雪春初獲應之什",
        "id": "6d9f8c32-10f5-4bef-a3c3-8130c4d6deb1"
    },
    {
        "author": "强至",
        "paragraphs": [
            "平生懷古哲，所趣背時人。",
            "餓死不巧宦，力行惟庇民。",
            "風波方滿眼，霄漢欲謀身。",
            "山水得一縣，松筠爲四鄰。",
            "分安籬鷃悅，機少海鷗馴。",
            "道義聞君久，襟懷類我淳。",
            "盍簪何太速，傾蓋似非新。",
            "交向篇章定，情緣里閈親。",
            "胸中都絕介，席上競誇珍。",
            "他日攄長策，相携獻紫宸。"
        ],
        "title": "某介直寡合爲邑亡狀而杜兄一見過愛作詩稱許謹依來韵奉答",
        "id": "d1161f82-a0c2-45bf-9d18-4cc69cb89b7f"
    },
    {
        "author": "强至",
        "paragraphs": [
            "公持使臺柄，行矣過鄉關。",
            "自昔捐繻處，于今擁節還。",
            "素推仁義本，將底輸賦閒。",
            "惠足躋民富，威先變吏頑。",
            "高談能佐治，大筆出誅奸。",
            "所稟具純德，未嘗柔正顔。",
            "最爲時論重，自結主知難。",
            "忠節久方見，詔音行復頒。",
            "匪朝登相閣，均福浸人寰。",
            "列郡方馳戀，征艫已莫攀。",
            "風霜十月始，鐃鼓一川間。",
            "驟奪孤生庇，瞻言感涕潸。"
        ],
        "title": "送京西運使周度支",
        "id": "815b915d-6132-4480-93c4-bb3516f8f7f0"
    },
    {
        "author": "强至",
        "paragraphs": [
            "田原土盡辟，禾黍積如鱗。",
            "聖主弗橫賦，農民猶苦貧。",
            "末游滋不業，素敝寢誰因。",
            "富室豪奪利，里胥蠶食人。",
            "爲生常汲汲，乃粒罕陳陳。",
            "况在水旱地，更遭科歛頻。",
            "其將委溝壑，何以給昏晨。",
            "去弊與務本，無非縣令親。"
        ],
        "title": "郊外感事",
        "id": "e65a389e-e038-4786-a843-a905b1c68f5b"
    },
    {
        "author": "强至",
        "paragraphs": [
            "邦君今刺史，光祿古名卿。",
            "况是三台後，仍兼二事榮。",
            "才猷希世出，議論一時傾。",
            "文燄長千丈，詩鋒銳五兵。",
            "量形滄海狹，氣與素秋橫。",
            "官路紫朱競，公心紱冕輕。",
            "金華推美郡，銅虎愜專城。",
            "半歲開尊府，休風變細甿。",
            "堂陰空晝訟，桑野勸春耕。",
            "每布詔條暇，間携賓從行。",
            "江山尋勝地，笳鼓擁游旌。",
            "好景樽前挹，新篇席次成。",
            "雙溪茲壯觀，八咏昔虛聲。",
            "治狀稱尤異，宸衷眷直清。",
            "勢應非久次，代豈俟終更。",
            "卓馬朝將近，元龜德素明。",
            "豐功增閥閱，舊物取鈞衡。",
            "屬吏誰堪卹，孤蹤此最平。",
            "下科逾十稔，薄况甚三生。",
            "尚壯羞乾沒，雖駑願使令。",
            "斯辰如賁飾，吾道定蒙亨。",
            "輒取鹽車吭，聊逢伯樂鳴。"
        ],
        "title": "上知府張少卿",
        "id": "bb9c749f-49e9-4e46-b596-66d834d7a24f"
    },
    {
        "author": "强至",
        "paragraphs": [
            "賤僚尸屬邑，逾歲事雄藩。",
            "自視無尤異，何階計薦論。",
            "公爲千騎長，官復九卿尊。",
            "陞絀懸諸手，榮枯繫片言。",
            "俄收一介技，俾出大賢門。",
            "銳意推臣轂，剡章飛帝閽。",
            "先容掄散木，後澤浹孤根。",
            "立發韓灰燄，坐生鄒谷暄。",
            "泥塗漸霄漢，瓦礫變璵璠。",
            "倍喜非初望，難酬是厚恩。",
            "敢忘知己賜，况有寸心存。",
            "稱謝階墀阻，形留意欲奔。"
        ],
        "title": "謝知府少卿",
        "id": "851d2293-f449-4872-8d5a-34bee99aff70"
    },
    {
        "author": "强至",
        "paragraphs": [
            "近代東南守，何人與古同。",
            "唯公臨婺女，變俗似文翁。",
            "流化陶編戶，延儒萃泮宮。",
            "棲糧農畝溢，鞠草訟囹空。",
            "風月歌詩健，江山氣象雄。",
            "雙溪今改觀，八咏昔非工。",
            "文酒高歡外，園林勝賞中。",
            "妙年登白首，素節有清風。",
            "嘉會千齡合，皇天五福融。",
            "晚躋卿位棘，行覲帝宸楓。",
            "卓馬趨嚴詔，元龜簡上聰。",
            "謀猷一朝啟，利澤萬區通。",
            "諸邑誰無狀，孤生性最蒙。",
            "簡書循吏檢，牒訴盡愚衷。",
            "銳意鋤奸蠹，推心活困窮。",
            "不能防衆口，止解潔微躬。",
            "方托雲垂蔭，俄觀歲改筩。",
            "氣寒期念黍，聲在或知桐。",
            "昔值民留寇，始聞書薦雄。",
            "生成單賤迹，今日願因公。"
        ],
        "title": "上知府少卿",
        "id": "76e74994-cdd3-45ea-a7bc-e78f80cad0df"
    },
    {
        "author": "强至",
        "paragraphs": [
            "天地慳英氣，人皆所得偏。",
            "公乎何卓越，性乃獨純全。",
            "精學窺神奧，遺經討聖淵。",
            "辭宗師者衆，詩將敵無前。",
            "風雅一篇出，邦都萬紙傳。",
            "斯文知未墜，大筆救將顛。",
            "早聽諸公論，仍推執事賢。",
            "松筠貞節勁，金石亮誠堅。",
            "嚮受嚴宸寄，嘗持外計權。",
            "才良魚遇水，奸墨雀逢鸇。",
            "黜陟司當爾，澄清古亦然。",
            "裁譏成貝錦，亂曲惡朱絃。",
            "未幾恩函改，俄聞使旆遷。",
            "彭門勞鎮撫，漢詔許周旋。",
            "鈴閣晝開卷，熊轓春行田。",
            "坐棠稀訟牒，恭梓接鄉廛。",
            "治狀頻稱最，褒章訝未甄。",
            "淮州繁轉給，漕柄議登延。",
            "旒扆知名舊，朝廷付命專。",
            "溫書頒綠檢，要職復青氈。",
            "歲赤膏腴地，河膠金穀船。",
            "尚繄心計敏，能免國需愆。",
            "既足中都食，兼充內帑錢。",
            "輸將今底績，留滯矧經年。",
            "不俟更書滿，行聆迅召宣。",
            "帝猷歸潤色，天下佇陶埏。",
            "賤士何爲者，孤蹤最瑣焉。",
            "技疏謀鼫鼠，聲泯類寒蟬。",
            "七載沾微命，三霜備冗員。",
            "謹廉徒自信，朴訥復誰憐。",
            "材散良工棄，筋駑善御捐。",
            "泥塗寧避辱，溝壑尚憂填。",
            "援手惟公易，爲容更孰先。",
            "願由門下進，畢力效塵涓。"
        ],
        "title": "上運使工部",
        "id": "fea69be4-2374-49e5-b49d-5b9cc2cadcc8"
    },
    {
        "author": "强至",
        "paragraphs": [
            "綱紀提諸郡，朝廷重外臺。",
            "舉今持使柄，第一議公才。",
            "心計籠寰宇，時名薄斗魁。",
            "邦家經費足，山海利源開。",
            "待哺充兵口，圖豐積帑財。",
            "酇侯慚首漢，唐室愧稱裴。",
            "幹濟謀無敵，澄清志不回。",
            "諂言迎刃破，奸膽望風摧。",
            "美課連優異，繁司久剸裁。",
            "由來藏器業，所趣在公台。",
            "豈俟更書滿，當聞迅詔催。",
            "帝前推惠澤，天下活枯荄。",
            "賤子今州縣，孤蹤始草萊。",
            "十年參紱冕，再命尚塵埃。",
            "馭吏猶防盜，憐民甚撫孩。",
            "官箴誠自勗，士轂復誰推。",
            "近幸窮山側，親瞻大旆來。",
            "霽威寬跼蹐，賜坐許徘徊。",
            "短效時令獻，微躬或見哀。",
            "光華生裸壤，飛燄發寒灰。",
            "古亦伸知己，愚寧愧自媒。",
            "鑄顔惟此爾，捨魯更何哉。",
            "巨野容頑礦，良工取散材。",
            "願由恩館出，畢力策駑駘。"
        ],
        "title": "上運使工部",
        "id": "16659514-30f8-45cf-91df-cd0947e43cd0"
    },
    {
        "author": "强至",
        "paragraphs": [
            "憶昔初登第，公時再鎮杭。",
            "諸生盡賓禮，賤子正親喪。",
            "顧在齊衰下，難瞻棨戟傍。",
            "無依繞樹鵲，欲進觸藩羊。",
            "豈謂二千石，容趨數仞牆。",
            "襟懷一虛接，位貌兩俱忘。",
            "復坐蒙嚴誨，窮居庇末光。",
            "寒蹤深退省，感遇劇中藏。",
            "俄解武林印，復懷吳郡章。",
            "重經所憩杜，俯近必恭桑。",
            "政續前遺愛，州存舊大綱。",
            "風騷揖韋白，術業駕龔黄。",
            "衆有台衡議，朝推治狀良。",
            "棟材掄杞梓，廟器薦圭璋。",
            "車馬還非遠，冥鴻趨莫量。",
            "儻來輕弁冕，思去傲滄浪。",
            "俞詔優賢降，安車就第康。",
            "鴻樞辭密輔，碧落應文昌。",
            "世外風波息，齋中日月長。",
            "靜憐詩酒地，回笑利名場。",
            "愚也生無似，公乎惠未償。",
            "昨官從一掾，去德越三霜。",
            "逖聽解華紱，末由稱賀償。",
            "旅巢今甚邇，恩館密相望。",
            "傾仰心摇旆，兢慚背負芒。",
            "功成何以祝，五福具無疆。"
        ],
        "title": "上致政蔣侍郎二十六韵",
        "id": "d89dd7ac-a578-4c3d-8b95-1b8316347532"
    },
    {
        "author": "强至",
        "paragraphs": [
            "近侍才俱傑，明公望獨尊。",
            "紀綱新獻府，德業舊王門。",
            "禮樂陪朱邸，文章落紫垣。",
            "訓辭含鼓動，氣槩獨飛騫。",
            "厭直詞臣筆，堅求牧守藩。",
            "圖書遷禁閤，封部領家園。",
            "曉日旌旗疊，秋風鼓吹喧。",
            "萬人瞻駟馬，千騎簇雙鞬。",
            "令肅關河靜，仁深草木蕃。",
            "先皇俄側席，百姓互攀援。",
            "到闕何心緒，遺弓已淚痕。",
            "東廂延進對，數刻慰煩冤。",
            "一昨逢仁廟，三朝見聖孫。",
            "風雲歸夙契，社稷入危言。",
            "罄竭丹誠露，從容玉色溫。",
            "殿中繄執法，陛下肇披元。",
            "爰立宮寮近，由來國史存。",
            "台星看比比，淮水正源源。",
            "白簡抨彈後，洪鈞宰制繁。",
            "盛期開旦暮，偉烈照乾坤。",
            "下客真疏鄙，參戎謬薦論。",
            "去年趨大幕，累月奉清樽。",
            "召旨催乘傳，駑情劇戀軒。",
            "此生猶斷梗，在處是孤根。",
            "豈自身難致，云誰手未援。",
            "空彈愁坐劍，感慕主人恩。"
        ],
        "title": "寄獻王中丞",
        "id": "c194b003-1a83-41df-bcd8-0c6d3826c471"
    },
    {
        "author": "强至",
        "paragraphs": [
            "歷選臨淮守，多聞政術偏。",
            "若柔非似水，即是急如弦。",
            "下吏或弄法，屬僚時竊權。",
            "邀權沸鐘鼓，市譽飾庖籩。",
            "此弊歲月久，何人才業全。",
            "我公來作郡，衆口悉稱賢。",
            "寬猛履中道，勤勞經比年。",
            "憲章難爾枉，綱紀自吾專。",
            "間喜文字飲，懶開歌舞筵。",
            "迎賓常倒屣，酌水每留錢。",
            "無愧古循吏，豈同今備員。",
            "頻陞功狀最，宜待寵章甄。",
            "上意深嘉乃，高懷遽撇然。",
            "琳宮願監董，鈴閣厭拘牽。",
            "帝惜惟良去，公逾所請堅。",
            "俄聞拜俞詔，得往閱陳編。",
            "未可謀真隠，行當被峻遷。",
            "散材蒙剪拂，殊遇絕夤緣。",
            "有立期他日，無望報二天。",
            "聊將感知淚，灑送北歸船。"
        ],
        "title": "送陳郎中泗州得替",
        "id": "d9b22b91-aad5-4a79-93d6-99518869dc68"
    },
    {
        "author": "强至",
        "paragraphs": [
            "一月天書兩紫泥，朝持使節暮征西。",
            "關中父老攀旗尾，閫外偏裨望馬蹄。",
            "行色欲侵邊雪散，威聲先壓塞雲低。",
            "情勤佳客雙延辟，令肅彊兵倍訓齊。",
            "城堡此時歸鎮靜，朝廷自昔重招携。",
            "坐收勳葉光彝鼎，入拜恩私寵介圭。",
            "文武兼才緣已試，父兄前烈不難躋。",
            "却慚主帥經三易，幕府徘徊守故棲。"
        ],
        "title": "送王夕拜移帥慶陽",
        "id": "ad52f5cb-de18-4e9f-a387-ae5e02736c7b"
    },
    {
        "author": "强至",
        "paragraphs": [
            "禁中延閣龍圖貴，天下名藩益部雄。",
            "紫詔一開雙渥澤，錦城重入五春風。",
            "吏民望拜行塵外，父老喧迎喜氣中。",
            "猶指繡衣前蜀使，宛然綠髮少文翁。",
            "獨當明主新才選，應記先朝舊諫工。",
            "蘇息兩川遺惠在，撫柔千里宿心同。",
            "旌旗每順遊人出，樽俎寧容座客空。",
            "却恐江花尋未遍，已除刺史作三公。"
        ],
        "title": "送趙龍圖赴成都",
        "id": "c8062345-9c39-47e5-9ece-18c1d785a6e9"
    },
    {
        "author": "强至",
        "paragraphs": [
            "天子首除全蜀尹，近班親問治才長。",
            "輔臣皆曰明公可，出守當令遠俗康。",
            "擁節兩川曾不擾，剖符千里定爲良。",
            "圖書溢目延丹禁，印綬垂腰制一方。",
            "紫誥忽來雙雨露，錦城重去五星霜。",
            "望塵騎走兒童竹，夾道壺傾父老漿。",
            "坐嘯樓臺萬山碧，行春車馬百花香。",
            "西南每往臨藩屏，前後多歸入廟堂。",
            "那比小侯論歲月，即陪元宰燮陰陽。",
            "無勞青史誇京兆，今代成都有趙張。"
        ],
        "title": "送張龍圖赴益州",
        "id": "01b17099-93d2-45f3-b9d0-016b452c4a3f"
    },
    {
        "author": "强至",
        "paragraphs": [
            "波面參差萬萼紅，直憂絳蠟日邊融。",
            "却應絕艷無仙骨，何事清香屬釣童。",
            "綠芰間成新樣錦，畫船撐動亂霞叢。",
            "便能移植金堤畔，早恨曾淹濁水中。",
            "一等生成勞化匠，獨教榮落對熏風。",
            "逢時得地俱難偶，古來賢才與爾同。"
        ],
        "title": "仙姑馬上回見野塘荷花盛開感成短篇",
        "id": "527a871f-cec9-41a5-9033-093b86ca9678"
    },
    {
        "author": "强至",
        "paragraphs": [
            "夕樓清嘯却妖氛，越石并州晉史云。",
            "威望裔孫行破敵，美名才子去從軍。",
            "關榆礙馬陰初合，塞草迎人綠自薰。",
            "幕下清吟消日月，樽前壯略起風雲。",
            "尋常喜論兵民策，尺寸羞銘將吏勳。",
            "頃歲金門同獻賦，平時玉帳暫論文。",
            "早傳尺素頻來魏，莫待飛鴻晚過汾。",
            "誰問何官一書記，十年閫制自當分。"
        ],
        "title": "送孫公素機宜書記赴太原劉龍圖之辟",
        "id": "92ea1b81-1d9e-4841-b208-29e8c811a30a"
    },
    {
        "author": "强至",
        "paragraphs": [
            "朝野清風五十年，更留政績與民傳。",
            "全家只飲東陽水，自古無如太守賢。",
            "手把耕犁農業勸，足投庠校士風遷。",
            "弗容惠愛終三載，倍使罷窮戀二天。",
            "來暮井閭存昔訟，去思亭觀有新篇。",
            "傾城幼艾方遮道，盡日旌麾不得前。",
            "塵土想趨層闕下，夢魂猶憶兩溪邊。",
            "吾君正欲登耆哲，未放收身到地仙。"
        ],
        "title": "送知府余少卿",
        "id": "6633fd06-7929-422a-90d6-5caacf701bf7"
    },
    {
        "author": "强至",
        "paragraphs": [
            "學士聲先壓並游，詞源浩蕩浸崑丘。",
            "九重紫殿三題就，萬里青雲數刻收。",
            "天子臨軒名第二，春官奏卷等俱優。",
            "翰林試筆尋揮寫，冊府譌文倏校讎。",
            "京邑紛華非所好，鄉邦偃宴得其求。",
            "始看別酒傾同舍，早聽歡謠載兩州。",
            "嚴詔飛來批鳳尾，近班歸去立螭頭。",
            "一年父老漫留寇，四世公台將至彪。",
            "即日金鑾開步武，往時駟馬減風流。",
            "蹉跎舊掾瞻行色，漸老從軍祗自羞。"
        ],
        "title": "送記注楊學士被詔赴闕",
        "id": "9e5cd82f-d6f8-417e-970e-031a453a8308"
    },
    {
        "author": "强至",
        "paragraphs": [
            "不同四客老商山，朝出東宮暮近班。",
            "鵬翼豈容時暫息，龍鱗祇自歲餘攀。",
            "身猶侍從先康濟，心與生靈共歉艱。",
            "郡國尚聞愆雨澤，朝廷西顧動天顔。",
            "凌虛禁閣違登降，觸熱軺車事往還。",
            "赤地相望千里外，清風一灑百塵間。",
            "誰知奉使今持節，比見從戎昨過關。",
            "漫學彈冠貢公喜，鬢毛蕭颯欲投閒。"
        ],
        "title": "孫曼叔待制安撫至陝西先以詩寄",
        "id": "758b1f3d-f53f-4f80-a516-6b1dffc66e1f"
    },
    {
        "author": "强至",
        "paragraphs": [
            "柏城親見五雲飛，歸奏嚴宸侍玉墀。",
            "重待三長專筆削，新遷八座總綱維。",
            "却緣關輔初通屬，便向齋壇去把麾。",
            "暫使文星歷東井，方資遠略控西陲。",
            "乖崖今覺詼諧驗，清獻但容龜鶴隨。",
            "巫峽風高送帆席，錦江春動照旌旗。",
            "臨川略應添刀夢，宣室行聞盛德詩。",
            "看取鋒車即西去，巖廊正欲聚皋夔。"
        ],
        "title": "送張如瑩",
        "id": "609c320d-3570-433e-a773-b768da9786b2"
    },
    {
        "author": "强至",
        "paragraphs": [
            "平溪漲雨欲過人，后土浮泥苦寄身。",
            "但得薰風如舜世，未應大水似堯民。",
            "淵魚弄沫知生樂，林鳥啼饑與死濱。",
            "急浪橫流成浩蕩，陰雲狂態轉紛綸。",
            "杯觴自好消長日，草樹猶疑泣晚春。",
            "杖策北園尋傲吏，葛衣飄灑任吾真。"
        ],
        "title": "依韵和志國首夏霖雨之作",
        "id": "c483476e-ba2a-421f-b7f4-2cca52699e23"
    },
    {
        "author": "强至",
        "paragraphs": [
            "近取河湟議出師，公才正合濟今時。",
            "朝廷好問平戎策，郡縣無勞諭蜀辭。",
            "蕭相餽餉堪仰給，馬卿建節忽西之。",
            "未容歲課關中奏，即聽風聲劍外馳。",
            "壠雪欲飛行路片，江花應發到官枝。",
            "桑麻蔽野居民富，錦繡連甍雅俗熙。",
            "萬井謳歌饒樂事，百城財賦省文移。",
            "就更使部雖云速，入用王朝固未遲。",
            "綠髮貴名由衆論，青雲舊物是台司。",
            "東歸馬首須迎駕，爲感新來國士知。"
        ],
        "title": "送運使李工部自陝西移益部十韵",
        "id": "b9a67164-6fb7-47a4-887a-a118878410ff"
    },
    {
        "author": "强至",
        "paragraphs": [
            "治身時位俱云得，同體君臣繫所遭。",
            "仁廟自從延輔弼，聖孫相繼委鈞陶。",
            "早辭十載調元鼎，尚擁平年出帥旄。",
            "白首未嘗安富貴，丹心愈更事勤勞。",
            "曾無半語矜功大，猶有流言忌德高。",
            "皎皎忠誠通日月，悠悠險計息波濤。",
            "由來正直陰須相，此去勳名勢轉牢。",
            "伊昔初秋降申甫，于今外牧滯蕭曹。",
            "恩頒天廄雙龍種，賜及家庭一鳳毛。",
            "再拜捧觴何所祝，願公三熟見蟠桃。"
        ],
        "title": "韓魏公生日三首  其一",
        "id": "63b96e63-a3a3-4b21-9b63-08bd90d65dbf"
    },
    {
        "author": "强至",
        "paragraphs": [
            "新秋再宿澂凉兆，間氣生才歷世稀。",
            "綠髮文章驚紫殿，青雲事業照黄扉。",
            "力陳社稷安危計，首斡乾坤造化機。",
            "二相鴻圖三聖倚，兩扶龍德九天飛。",
            "勳名屈指中階少，富貴抽身北道歸。",
            "翁子鄉邦纔得請，鄴王臺觀已增輝。",
            "擁旄欲去觀民政，仗鉞俄來統將威。",
            "信令指揮千帳帖，仁恩涵養百城肥。",
            "西方幾月留旌節，南面終朝待衮衣。",
            "入幕最容孤迹早，捧觴尤抱寸心微。",
            "初逢誕日稱公壽，長願台星輔帝暉。",
            "考近汾陽功更似，德攀衛武道猶非。",
            "洪鑪物品常無滯，翹館群英永有依。",
            "拜賜韋賢車服盛，元城傳詔到庭闈。"
        ],
        "title": "韓魏公生日三首  其二",
        "id": "45708e41-0801-451b-b6c8-29150a533560"
    },
    {
        "author": "强至",
        "paragraphs": [
            "玉勒雙牽名騕褭，錦章輕疊瑞麒麟。",
            "三朝丞相迎恩賜，萬歲君王寵誕辰。",
            "將命綵衣宣漢禮，拜嘉香案望堯仁。",
            "太平致去今無迹，造化裨來昔有神。",
            "社稷一言嘗定策，色辭九鼎但垂紳。",
            "乾坤不負謀謨力，日月難磨富貴身。",
            "封國連紆六金印，鄉邦阻駕兩朱輪。",
            "行追前訓還英衮，再領群生入大鈞。",
            "聊借壽樽傾北海，久叨賓館祝平津。",
            "却應從此天文裏，遂指台星作老人。"
        ],
        "title": "韓魏公生日三首  其三",
        "id": "d16fe563-5865-41c1-8a56-e2c44d84d011"
    },
    {
        "author": "强至",
        "paragraphs": [
            "肅時天氣凝良月，近晦星精降慶閭。",
            "弱冠文章驚殿幄，青春富貴絕朝裾。",
            "安危倚注心逾壯，中外翱翔髮未疏。",
            "禁職榮兼三學士，選朝尊冠六尚書。",
            "別都宮闕留魚鑰，全魏關河入隼旟。",
            "輔相合逢先帝久，君王今用舊臣初。",
            "日邊紫詔來朝暮，天下蒼生待慘舒。",
            "身與太平功業老，康强衛武百年餘。"
        ],
        "title": "王尚書生辰",
        "id": "555b2e5d-9cad-4eb5-8567-d1981864d222"
    },
    {
        "author": "强至",
        "paragraphs": [
            "蓬萊仙人才偉英，三世實以文章稱。",
            "持杯玉虹汲澗壑，奮筆金虎虓丘陵。",
            "開懷未嘗有表暴，出語矧復無驕矜。",
            "超然古人考是否，蔑爾時俗論愛憎。",
            "識君始者兩俱少，獨我今也百不能。",
            "半載沉疴類鶴瘦，終朝癡卧如凍蠅。",
            "醫工診臂即司命，藥債攪心逾惡朋。",
            "煩君終日一問訊，使我多感常填膺。",
            "感而有贈不須怪，近來交態猶春冰。"
        ],
        "title": "謝陳伯成學士",
        "id": "cc856401-b3a6-4def-83ec-f0d4beaa685c"
    },
    {
        "author": "强至",
        "paragraphs": [
            "卿月無光沒使星，屬封涕淚逐霜零。",
            "敝裯舊服從身殮，素節清風到目瞑。",
            "澄汰濁流師孟博，誅求橫賦罪延齡。",
            "塵埃尚父當年玉，寂寞韋賢奕世經。",
            "千里九秋傷旅櫬，一門三相起家庭。",
            "誰提大筆書功行，爲激貪夫作美銘。"
        ],
        "title": "兩浙轉運使呂少卿挽辭",
        "id": "91a336f2-913c-4c9a-94ce-6a55e9051423"
    },
    {
        "author": "强至",
        "paragraphs": [
            "春從花際來，却向天邊去。",
            "鶑蝶空徘徊，尋春不知處。"
        ],
        "title": "暮春伯憲留飲席上走筆戲成二首  其一",
        "id": "328b4899-0010-4670-86e6-006da5dff952"
    },
    {
        "author": "强至",
        "paragraphs": [
            "春去無多日，勤來把酒巵。",
            "殘花聊點綴，猶勝對空枝。"
        ],
        "title": "暮春伯憲留飲席上走筆戲成二首  其二",
        "id": "c8b4f524-90c5-457a-ad1e-7d66ec1256c8"
    },
    {
        "author": "强至",
        "paragraphs": [
            "游騎來逢雨，寧全是折磨。",
            "山神應洗路，恐惹俗塵多。"
        ],
        "title": "次韵和純甫游寶掌遇雨",
        "id": "776f805b-df81-4553-beed-e5785cb69763"
    },
    {
        "author": "强至",
        "paragraphs": [
            "泠泠西穴間，終日滴甘乳。",
            "道傍渴者多，切莫飲豺虎。"
        ],
        "title": "穴泉",
        "id": "6f50667c-31fb-4b76-bef9-65f93102a27a"
    },
    {
        "author": "强至",
        "paragraphs": [
            "一峰如龜橫，得自禪翁說。",
            "衆山迤邐來，宛然此前列。"
        ],
        "title": "龜峰",
        "id": "bd8b1f44-f833-4520-adf2-1feae544a9d5"
    },
    {
        "author": "强至",
        "paragraphs": [
            "來時簾捲晝，坐久竹移陰。",
            "有待無消息，南窗睡興深。"
        ],
        "title": "有待",
        "id": "ab93b8c0-e33d-45d4-8684-c9365aa42836"
    },
    {
        "author": "强至",
        "paragraphs": [
            "待得春來解病顔，東風猶細北風頑。",
            "未全青帝行新令，臘去元須浹日間。"
        ],
        "title": "立春二首  其一",
        "id": "24285644-9a54-4f50-9cf5-a158eecd44fb"
    },
    {
        "author": "强至",
        "paragraphs": [
            "菜絲生葉落雕盤，欲去春衣怯曉寒。",
            "惟有多情雙彩燕，不須風暖舞釵端。"
        ],
        "title": "立春二首  其二",
        "id": "3ebe9d14-5279-44c8-9562-bf5ed4210475"
    },
    {
        "author": "强至",
        "paragraphs": [
            "春雲落紙不歸天，就把霜刀翦四邊。",
            "欲送草堂還縮手，少陵慣見浣花箋。"
        ],
        "title": "楊公濟以詩索粉紙依韵和答",
        "id": "8b4ce116-f703-4492-be6f-b29f44cf00ad"
    },
    {
        "author": "强至",
        "paragraphs": [
            "舊年把酒對花頻，酒氣花香日傍人。",
            "今歲酒疏花未見，惟將感淚濕青春。"
        ],
        "title": "二月二十六日偶書",
        "id": "dd51efef-07c8-462f-80dd-e6c3ccbc0db0"
    },
    {
        "author": "强至",
        "paragraphs": [
            "一病十日不出門，坐銷芳意疏清樽。",
            "今朝騎馬探花去，枝上十空無一存。"
        ],
        "title": "三月十日作",
        "id": "37f27183-593f-4582-9d11-1dcfbfa53ad4"
    },
    {
        "author": "强至",
        "paragraphs": [
            "綠陰輕處記春蹤，芳草雖殘飲興濃。",
            "明日清和天更好，不須愁聽曉樓鐘。"
        ],
        "title": "暮春晦日",
        "id": "ef9c1524-2545-4271-9777-b8ef955600f3"
    },
    {
        "author": "强至",
        "paragraphs": [
            "唐子能詩世一家，不矜纖巧翦天葩。",
            "直闚六義追風雅，世上騷人謾葦麻。"
        ],
        "title": "睹林夫詩編信筆",
        "id": "031d0ab3-6988-4594-89cd-9eaa42a17f51"
    },
    {
        "author": "强至",
        "paragraphs": [
            "精藍孤絕亂雲間，雲外疑無路可還。",
            "顧我塵喧非白傅，緣何今日到香山。"
        ],
        "title": "書香山寺壁",
        "id": "3a55ea13-8e4e-47ac-a566-42e6f17fa94b"
    },
    {
        "author": "强至",
        "paragraphs": [
            "粉籜迎霜嫩更勻，中厨未有許嘗新。",
            "明朝便好供佳客，只恨杯羹欠紫蓴。"
        ],
        "title": "張升甫惠新笋走筆代簡謝之",
        "id": "4f6b042e-706f-4ba7-9ad0-e10a4c8b28f4"
    },
    {
        "author": "强至",
        "paragraphs": [
            "嫩籜斑斑玳點勻，圓膚細細玉條新。",
            "渭川美實容先食，却向秋風懶憶蓴。"
        ],
        "title": "升甫旋和答復走筆酬之",
        "id": "280ccafb-297c-4901-a000-dafa334f8767"
    },
    {
        "author": "强至",
        "paragraphs": [
            "二月都城未見花，不知春色落誰家。",
            "滿盤折惠情何重，略嗅生香思已嘉。"
        ],
        "title": "公度惠花走筆戲謝",
        "id": "2f1c3148-6ea0-4e1b-9dd0-43716d75a238"
    },
    {
        "author": "强至",
        "paragraphs": [
            "飛花幾點送春餘，執手春風意慘如。",
            "一見相歡露肝膽，莫因別後却情疏。"
        ],
        "title": "送王審言供奉",
        "id": "c84f3bc3-d70f-4079-b926-3cf92ec3c1d1"
    },
    {
        "author": "强至",
        "paragraphs": [
            "馬蹄南出都門路，行客少年春色暮。",
            "花片空隨別盞飛，柳條難繫征鞍住。"
        ],
        "title": "送石師正",
        "id": "e495960d-181f-4cc0-9cff-e10e51a8e59e"
    },
    {
        "author": "强至",
        "paragraphs": [
            "擊搏微禽拙自防，網羅須觸是尋常。",
            "不知利嘴鷹揚處，却漫喧啾怨鳳凰。"
        ],
        "title": "禽鳳二絕  其一",
        "id": "5e6fdcfc-bc30-468f-b943-975e7815cece"
    },
    {
        "author": "强至",
        "paragraphs": [
            "鳳凰只是瑞時鳴，邂逅千年或一聲。",
            "不比喧啾爭巧舌，微禽何苦蓄疑情。"
        ],
        "title": "禽鳳二絕  其二",
        "id": "f10382e5-0a21-402a-ba73-144937847866"
    },
    {
        "author": "强至",
        "paragraphs": [
            "爲吏淮壖歲欻周，不如當日傲公侯。",
            "君今亦欲折腰去，遇好雲山且勝游。"
        ],
        "title": "次韵酬禮之見贈",
        "id": "dc69de1b-8a15-4e88-b591-73f68a87992a"
    },
    {
        "author": "强至",
        "paragraphs": [
            "飛飛烟雨惱春游，幾許餘花水上流。",
            "獨有佳人折殘艷，歸來滿插鳳釵頭。"
        ],
        "title": "次韵游山雨中",
        "id": "d45de7f8-f114-4d40-9ea2-161f224bf847"
    },
    {
        "author": "强至",
        "paragraphs": [
            "素志青雲已貼然，風霜苦處涉層巔。",
            "不如未第方夫子，獨抱遺經議聖賢。"
        ],
        "title": "寄縣學方晦之",
        "id": "8bad6caa-1e5e-4dd9-894f-b24bf5b91581"
    },
    {
        "author": "强至",
        "paragraphs": [
            "僧言此寺從唐建，冠蓋無人一到來。",
            "還似長官居僻邑，不逢使者枉行臺。"
        ],
        "title": "戲書保安院壁",
        "id": "c5ed96da-ad5d-484c-bbe9-68b5f0a6cc7e"
    },
    {
        "author": "强至",
        "paragraphs": [
            "憶共佳人曝繡衣，餘香如昨舊歡非。",
            "鵲橋雖別年年在，猶勝嬌魂去不歸。"
        ],
        "title": "辛卯七夕悼往",
        "id": "a6132446-9333-4791-87d3-3c2f3c416d97"
    },
    {
        "author": "强至",
        "paragraphs": [
            "憶昔丁年力戰文，旁吞强敵若無人。",
            "鄉書果在諸生上，二子今誰躡後塵。"
        ],
        "title": "聞馬公節裴光世別頭入試偶成",
        "id": "d0020a09-93fb-401d-ab42-7daabf2da752"
    },
    {
        "author": "强至",
        "paragraphs": [
            "繫舟曾訪遠公廬，游屐重來一紀餘。",
            "惟有湖山如往日，懶將前事問禽魚。"
        ],
        "title": "偶書凈信院壁",
        "id": "f2670d6e-9d7e-4d27-9384-c194ca2860ba"
    },
    {
        "author": "强至",
        "paragraphs": [
            "底處與君長笑歌，夜舟醉漾松江波。",
            "君帆今夕不我住，其奈一江風月何。"
        ],
        "title": "松江別吳伯强",
        "id": "58fe4abd-9e4a-4770-b17f-bf015460e805"
    },
    {
        "author": "强至",
        "paragraphs": [
            "舊年拂石坐松陰，曾與周郎共訪尋。",
            "淪落人間少知味，一逢瓶榼便傷心。"
        ],
        "title": "盧申之以惠山泉二斗爲贈因憶南仲周友二首  其一",
        "id": "f2b21e7f-ab59-4f66-bd5d-a77541f74a52"
    },
    {
        "author": "强至",
        "paragraphs": [
            "文園病渴酒難澆，望見南泉意已消。",
            "買得茶來無銚煮，只將清泠送簞瓢。"
        ],
        "title": "盧申之以惠山泉二斗爲贈因憶南仲周友二首  其二",
        "id": "a8d324f8-36c4-42ca-b494-3de9ef10e359"
    },
    {
        "author": "强至",
        "paragraphs": [
            "固窮終不悔沉淪，滿腹深藏上古珍。",
            "手寫新詩成幾卷，亦教餘事照千春。"
        ],
        "title": "奉和堯夫",
        "id": "8399160e-9a1b-44ef-a297-bbb5d121be96"
    },
    {
        "author": "强至",
        "paragraphs": [
            "廟下孤墳償是非，壞檐仄柱若憑依。",
            "門前過馬空驤首，那得當年一顧歸。"
        ],
        "title": "過伯樂廟",
        "id": "35490ba9-19eb-4e9d-bcbb-4af821992fb1"
    },
    {
        "author": "强至",
        "paragraphs": [
            "一別琅玕數畝陰，七年飛夢繞家林。",
            "北僧好事猶能種，偶向塵埃灑寸心。"
        ],
        "title": "開元寺仁王院見叢竹偶書",
        "id": "767f95a3-1edf-46c8-81df-54bbd8642d22"
    },
    {
        "author": "强至",
        "paragraphs": [
            "高侵寥廓勢盤紆，倦足登時每一吁。",
            "方寸人心猶有險，况教廣地盡平塗。"
        ],
        "title": "太陽嶺",
        "id": "45d0a465-3268-4a7f-a237-f9eddc34c294"
    },
    {
        "author": "强至",
        "paragraphs": [
            "壠上痿人卧槁苗，頻年郡國訴諸朝。",
            "雨師不爲蒼生起，只縱晴虹作旱妖。"
        ],
        "title": "苦旱二首  其一",
        "id": "ff32babc-3b8a-49f1-bf0b-c41effd534df"
    },
    {
        "author": "强至",
        "paragraphs": [
            "赤地關中带幾州，濁涇清渭總如溝。",
            "野農不省天時晚，猶禱閒神望有秋。"
        ],
        "title": "苦旱二首  其二",
        "id": "fd36ba49-7574-4e94-8281-f4ee0cc70028"
    },
    {
        "author": "强至",
        "paragraphs": [
            "五載青衫走兩都，北門官緒更區區。",
            "馬鞍出带殘更夢，却是雙飛鄴縣鳬。"
        ],
        "title": "承乏幕府晨出馬上戲書",
        "id": "c68b5b52-ed01-46d6-a115-04fcb4a21425"
    },
    {
        "author": "强至",
        "paragraphs": [
            "百和慇懃出省郎，清真似有雪中香。",
            "風流不在金爐煖，自轉餘薰到錦囊。"
        ],
        "title": "朱郎中以梅花衣香分惠諸君皆有詩謝依韵和之",
        "id": "7cfa5cac-7001-4987-a4cc-3bea8ae1caf1"
    },
    {
        "author": "强至",
        "paragraphs": [
            "一朝木偶發深宮，父子恩隳晻曖中。",
            "不見戾園埋恨處，至今草木有悲風。"
        ],
        "title": "望思臺",
        "id": "bd9be656-91f1-407b-8645-eca97e5d4ea4"
    },
    {
        "author": "强至",
        "paragraphs": [
            "壯觀悲凉舊迹存，蓮花泉暖至今溫。",
            "行人莫罪無情水，一笑華清是禍源。"
        ],
        "title": "溫泉",
        "id": "1b101863-6779-410e-a825-299f0ddbc223"
    },
    {
        "author": "强至",
        "paragraphs": [
            "上公分陝半年餘，駟馬東還不待驅。",
            "肯獨澡身湯室裏，行推潤澤浹民膚。"
        ],
        "title": "依韵和溫泉",
        "id": "b93497d7-ab95-4b28-bdac-fd8707ef5813"
    },
    {
        "author": "强至",
        "paragraphs": [
            "久傍嚴公趨玉帳，近蒙賀監解金龜。",
            "一壺分助登高飲，客宦長安共此時。"
        ],
        "title": "寇參軍九日惠詩以左馮翊趙監所遺玉液一壺并詩答之",
        "id": "bd0b160b-362c-412b-9378-a5d1032bc581"
    },
    {
        "author": "强至",
        "paragraphs": [
            "昨日曾來把酒巵，隔宵已過菊花期。",
            "回頭一笑成陳迹，不獨秋香有盛衰。"
        ],
        "title": "九月十日龍興寺飲餞蹇磻翁赴梁門酒半題名南軒因偶書屋壁",
        "id": "ea59e3c1-33a0-42c3-b172-307cb614afd0"
    },
    {
        "author": "强至",
        "paragraphs": [
            "萬事人間若漏巵，喜情常滿固難期。",
            "却將昨日樽前菊，零落金鈿己覺衰。"
        ],
        "title": "又自和二首  其一",
        "id": "34e1ba21-aa97-40b4-a306-da0b1a349bad"
    },
    {
        "author": "强至",
        "paragraphs": [
            "好把悲歡付一巵，明朝北客有行期。",
            "勸君莫聽驪駒曲，只恐催人兩鬢衰。"
        ],
        "title": "又自和二首  其二",
        "id": "b722d31d-2509-4028-982e-c0be13da1ec7"
    },
    {
        "author": "强至",
        "paragraphs": [
            "紫塞來時偶失群，追飛已隔萬重雲。",
            "人情所喜惟朋附，耳聽孤鳴似不聞。"
        ],
        "title": "寇參軍以孤雁一絕見貽因酬之",
        "id": "0b9a9ce3-298b-406c-a08a-80de9ed376b9"
    },
    {
        "author": "强至",
        "paragraphs": [
            "前後殷勤選衆芳，名園移植總成行。",
            "要須花笑春風裏，次第迎公入醉鄉。"
        ],
        "title": "依韵和栽花二闋  其一",
        "id": "9b540d01-a9da-4a49-bade-116ad91c7fd1"
    },
    {
        "author": "强至",
        "paragraphs": [
            "移花新了詔書來，似負迎春著意栽。",
            "桃李我公天下滿，不須偏待此中開。"
        ],
        "title": "依韵和栽花二闋  其二",
        "id": "1d2ff673-b63b-482c-aab5-eeeb953a3f0e"
    },
    {
        "author": "强至",
        "paragraphs": [
            "食蕈由來勝茹芝，十年此味望晴霓。",
            "雕盤細簇春雲朵，惠我殷勤助殺鷄。"
        ],
        "title": "宋周士以新蕈爲惠并示佳句依韵和答",
        "id": "0cefe485-d411-4ecd-86e0-ae03da77ddb3"
    },
    {
        "author": "强至",
        "paragraphs": [
            "憶弄吟毫倚翠陰，也應新笋更成林。",
            "感君瀟灑賡詩句，不負凌虛一寸心。"
        ],
        "title": "醉中劉道叔尹嗣復李子先垂和予乙巳歲開元寺仁王院咏竹二十八字復依元韵走筆答之",
        "id": "99a13cf2-6718-4c01-b9fa-bf8b4dfd3c4b"
    },
    {
        "author": "强至",
        "paragraphs": [
            "霜後瓊漿味轉饒，關山封寄路迢迢。",
            "分甘珍重知君意，應爲相如正病消。"
        ],
        "title": "韓及甫惠陝梨走筆書句謝之",
        "id": "d37271ca-f102-4e46-8e01-82a0e5f76d80"
    },
    {
        "author": "强至",
        "paragraphs": [
            "壺蜂蛺蝶日徘徊，只欠生香去復來。",
            "應是春風隨玉指，剪刀行處一花開。"
        ],
        "title": "李景初許借翦綵花數軸一觀累日不至戲成二絕督之  其一",
        "id": "f4adfba2-6c23-4ea2-bb95-f5acd89d68b4"
    },
    {
        "author": "强至",
        "paragraphs": [
            "剪綵茸茸細逼真，秋風堂上數枝春。",
            "爲偷造化防天覺，却擬深藏不借人。"
        ],
        "title": "李景初許借翦綵花數軸一觀累日不至戲成二絕督之  其二",
        "id": "99b2f042-7810-4d34-9878-48d0be6e1246"
    },
    {
        "author": "强至",
        "paragraphs": [
            "玉色乾坤無一痕，暮寒慘慘入千門。",
            "自憐司馬方消渴，不得摛詞醉兔園。"
        ],
        "title": "病中雪夜聞韓六秘校會諸君二首  其一",
        "id": "2f38c82f-8b58-4e35-9042-4ea4cd3678af"
    },
    {
        "author": "强至",
        "paragraphs": [
            "別都觀閣玉欄干，尤稱褰簾把酒看。",
            "唯有三冬多病客，擁衾時聽夜聲乾。"
        ],
        "title": "病中雪夜聞韓六秘校會諸君二首  其二",
        "id": "43b0dd65-312b-41fc-a191-fc42a5056227"
    },
    {
        "author": "强至",
        "paragraphs": [
            "憶聽西窗一曲歌，金杯未盡轉橫波。",
            "酒徒依舊歌聲斷，今夜西窗奈我何。"
        ],
        "title": "庚戌仲春十二夜同無愧飲林夫西窗有感",
        "id": "e9d97a16-8300-4f47-9392-735cd08914af"
    },
    {
        "author": "强至",
        "paragraphs": [
            "幾度春風信陸沉，曾題醉筆寫花陰。",
            "詩情不復隨風亂，今日花前對展禽。"
        ],
        "title": "走筆依韵和酬王彥霖四首  其一",
        "id": "1f1ffb91-a55f-4e04-89fe-76735fb7bd71"
    },
    {
        "author": "强至",
        "paragraphs": [
            "感舊情懷日日深，三春能幾半晴陰。",
            "醉題難盡當時意，啼徹春風羨暮禽。"
        ],
        "title": "走筆依韵和酬王彥霖四首  其二",
        "id": "58caaaad-70b4-450a-acc2-114e09d73bd6"
    },
    {
        "author": "强至",
        "paragraphs": [
            "夫子人間第一流，清言暫隔已離愁。",
            "今朝偶負尋春約，詩思勾牽未肯休。"
        ],
        "title": "走筆依韵和酬王彥霖四首  其三",
        "id": "8f135584-af3f-4ef1-9cf2-776e5fbd4bb1"
    },
    {
        "author": "强至",
        "paragraphs": [
            "不住年光衮衮流，鶑花漸老使人愁。",
            "鶑猶可聽花猶在，再卜他時一醉休。"
        ],
        "title": "走筆依韵和酬王彥霖四首  其四",
        "id": "11cd25eb-f8e3-437c-80a2-993fd5322f49"
    },
    {
        "author": "强至",
        "paragraphs": [
            "映花急把玉交杯，風掃殘香已幾堆。",
            "酷愛豈惟公假借，慣曾御苑見花來。"
        ],
        "title": "和司徒侍中同賞梨花",
        "id": "cc957a09-7d4a-4e01-a7c7-df4edc678956"
    },
    {
        "author": "强至",
        "paragraphs": [
            "燭邊醉臉擬融酥，盞畔歌喉欲貫珠。",
            "應念東家多病叟，靜披寬褐擁紅爐。"
        ],
        "title": "聞無愧夜會二三君子戲呈二十八字",
        "id": "b04291a4-283a-4f8e-af07-a83ae4d45a1c"
    },
    {
        "author": "强至",
        "paragraphs": [
            "魏臺營妓勝添酥，一笑堪酬百琲珠。",
            "只恐更深雲雨散，明朝共是守寒爐。"
        ],
        "title": "坐客宋周士忽垂光和復用元韵答之三首  其一",
        "id": "289730ae-fa10-430c-b785-a698422bdf7e"
    },
    {
        "author": "强至",
        "paragraphs": [
            "風流雙腕轉凝酥，舞徹伊州汗有珠。",
            "探手始知簾外冷，照堂獸炭焰圍爐。"
        ],
        "title": "坐客宋周士忽垂光和復用元韵答之三首  其二",
        "id": "9d1e4b60-b088-42a5-b32a-4da318e7597d"
    },
    {
        "author": "强至",
        "paragraphs": [
            "誰云燕趙敵瓊酥，何似君家一綠珠。",
            "酒罷早歸香閣睡，也應蘭麝早添爐。"
        ],
        "title": "坐客宋周士忽垂光和復用元韵答之三首  其三",
        "id": "c60e6b35-f016-4572-bc72-931f362694cd"
    },
    {
        "author": "强至",
        "paragraphs": [
            "窗外家僮遽疾呼，開門滿幅把明珠。",
            "驚回一覺無聊夢，猶有寒燈守藥爐。"
        ],
        "title": "謝和詩",
        "id": "fc5a4397-c062-442a-93ba-16d2bbec777c"
    },
    {
        "author": "强至",
        "paragraphs": [
            "登高無具結歡悰，狂寫愁吟叩主翁。",
            "遽荷兵厨均美釀，却將酩酊謝西風。"
        ],
        "title": "上詩惠酒有謝",
        "id": "420c1647-ca7b-4b25-8b47-0bb795d97630"
    },
    {
        "author": "强至",
        "paragraphs": [
            "畫角愔愔清且哀，古今曉色此中催。",
            "可堪絕塞風霜苦，還傍將軍玉帳來。"
        ],
        "title": "暮角",
        "id": "48b054c8-05cf-4db3-9006-af0248d655b6"
    },
    {
        "author": "强至",
        "paragraphs": [
            "燕子迎船貼岸飛，波光流色日暉暉。",
            "都人倍戀行春樂，只恐恩容晝錦歸。"
        ],
        "title": "和司徒侍中舟中再賦一闋",
        "id": "2b46efa3-fa0f-45c5-a16f-9d2f4227a967"
    },
    {
        "author": "强至",
        "paragraphs": [
            "黄沙衮衮激洪流，白舫人群雜馬牛。",
            "却憶春風湖上月，畫船載酒鑑中游。"
        ],
        "title": "河亭戲題",
        "id": "c40dd5c4-7fd3-45bf-b735-0f4dcaa3be57"
    },
    {
        "author": "强至",
        "paragraphs": [
            "玉圓碧瘦與誰期，只待丹山綵鳳饑。",
            "生傍短牆真失所，可憐直節衆人窺。"
        ],
        "title": "馬上見庭竹",
        "id": "6cfe76da-60c2-463f-8f74-45d6f722b7dc"
    },
    {
        "author": "强至",
        "paragraphs": [
            "玉溪一別十年餘，北綰銅章西辟書。",
            "寄語湖山好相待，蒼顔歸日駭禽魚。"
        ],
        "title": "席上戲成",
        "id": "073cfc8c-f96e-44a9-8676-b2bb0b5c64e6"
    },
    {
        "author": "强至",
        "paragraphs": [
            "一坐閒窗百慮清，門前寵利自營營。",
            "官書既少人喧息，唯有嚴風戛竹聲。"
        ],
        "title": "勾院偶書",
        "id": "838c4985-658e-4568-bca5-1573dd11e9f5"
    },
    {
        "author": "强至",
        "paragraphs": [
            "長卿病肺渴欲死，宰予寢興晝復濃。",
            "綠雲杯面呷未盡，已覺清液生心胸。"
        ],
        "title": "謝元功惠茶",
        "id": "d27a1a77-1d06-4cb0-9a03-13dba5dcf2f3"
    },
    {
        "author": "强至",
        "paragraphs": [
            "綠雲浮面味回長，每飲疑兼盛德香。",
            "不獨蠲煩優下吏，更容歸遺細君嘗。"
        ],
        "title": "謹和答惠茶之什",
        "id": "e270c0ee-56d4-4bf8-b789-be60ba472607"
    },
    {
        "author": "强至",
        "paragraphs": [
            "每歲登高盡醉歸，未曾輕負菊花期。",
            "今年枕上酬佳節，感淚雙痕落似絲。"
        ],
        "title": "九日有感二首  其一",
        "id": "6e24ae81-c8cb-47f7-a3fe-4db234dd6856"
    },
    {
        "author": "强至",
        "paragraphs": [
            "憶昨方陪上相筵，召書忽到菊杯前。",
            "主人舉酒勤令飲，一醉秋風恰二年。"
        ],
        "title": "九日有感二首  其二",
        "id": "2b873aef-2578-4d0d-b7b8-9fc04ff8a86b"
    },
    {
        "author": "强至",
        "paragraphs": [
            "迎得新年送臘回，一朝生意動寒荄。",
            "玉塵後夜籠金闕，元是春風带雪來。"
        ],
        "title": "甲寅立春夜雪",
        "id": "53d2a27b-736e-40ad-975a-e3c7a5025725"
    },
    {
        "author": "强至",
        "paragraphs": [
            "曉策羸驂趁謝恩，君王昨夜賜春旛。",
            "塗金翦綵雖云異，競戴還同拜禁門。"
        ],
        "title": "謝春旛",
        "id": "66113e4a-a34d-42c4-869f-e2135513120b"
    },
    {
        "author": "强至",
        "paragraphs": [
            "名園聞說洛陽春，金谷前無石季倫。",
            "第一牡丹應慣見，憐君翻作覓花人。"
        ],
        "title": "張文通以詩覓小桃走筆依韵和答",
        "id": "f1479a35-bc1a-4a7f-9f2b-b1f6499ea6e8"
    },
    {
        "author": "强至",
        "paragraphs": [
            "花前直判醉酬春，飲量慚非劉伯倫。",
            "折去也應顔色在，不知誰是戴花人。"
        ],
        "title": "文通復用舊韵相示仍走筆和之",
        "id": "91ce7fa5-804d-415b-a1cc-d4d3bf0132a5"
    },
    {
        "author": "强至",
        "paragraphs": [
            "骨瘦誰知驥騄名，駑群平視圉夫輕。",
            "夷塗好在重驤首，喜見今年春草生。"
        ],
        "title": "牧養監閱馬",
        "id": "137c015b-b970-4a1b-8991-265ef429eefe"
    },
    {
        "author": "强至",
        "paragraphs": [
            "時情逐勢餌邊魚，貧病由來俗易疏。",
            "何事太丘直有道，炎天問病到貧居。"
        ],
        "title": "陳伯成學士垂訪以病中新浴不克見走書二短篇謝之  其一",
        "id": "d076efe4-bc35-465b-82d9-04399320601e"
    },
    {
        "author": "强至",
        "paragraphs": [
            "病膚新浴覺神還，散髮支頤一室間。",
            "豈敢不冠延重客，空將感抱寄慚顔。"
        ],
        "title": "陳伯成學士垂訪以病中新浴不克見走書二短篇謝之  其二",
        "id": "60d09e3c-cfe0-4a6c-826b-3038604675bc"
    },
    {
        "author": "强至",
        "paragraphs": [
            "一來省戶兩春暉，今日飄然襆被歸。",
            "直節貞心惟我愛，此君相別似依依。"
        ],
        "title": "別戶部勾院竹",
        "id": "dbb34a36-9ffa-4115-a3ec-a504f73d255f"
    },
    {
        "author": "强至",
        "paragraphs": [
            "不比危湍急瀨船，平湖慢槳恰相便。",
            "蓬飄萍泛真吾事，舞袖歌鬟付少年。"
        ],
        "title": "泛湖有作",
        "id": "8037a353-02b3-40ba-af77-5fcfeb497a64"
    },
    {
        "author": "强至",
        "paragraphs": [
            "我愛師開方便門，聞人有疾足先奔。",
            "何須端坐禪床上，始是如來不動尊。"
        ],
        "title": "贈芝公長老",
        "id": "482bf33e-9e63-4835-8380-56cc7b24c228"
    },
    {
        "author": "强至",
        "paragraphs": [
            "禪翁爲我出巖扉，坐席纔溫便拂衣。",
            "又道孤雲無定所，如何却傍舊山歸。"
        ],
        "title": "閒卿遽然云別因書二十八言奉送",
        "id": "8a43f166-0f1a-444e-8359-f075d884f906"
    },
    {
        "author": "强至",
        "paragraphs": [
            "師怨白雲相望久，撇然便欲攬征衣。",
            "其如飛雪能留客，不放禪翁及早歸。"
        ],
        "title": "閒卿遽垂和答復依元韵戲之",
        "id": "edc7b174-da7f-4c38-a7ea-1152b89742a7"
    },
    {
        "author": "强至",
        "paragraphs": [
            "詩興句牽日日新，年光初破雨彌旬。",
            "舊游已得新工部，佳句今逢休上人。",
            "雲外馳心關水石，江邊搔首望星辰。",
            "泥深未愛尋山屐，誰與西庵杖屨親。"
        ],
        "title": "觀仲靈久雨詩且道余與公濟吟從之意輒次韵奉和二首  其一",
        "id": "0598c123-3465-4efd-840a-cc78d39a8f69"
    },
    {
        "author": "强至",
        "paragraphs": [
            "吟思那知歲月新，初鶑啼雨早經旬。",
            "娟娟野竹通寒水，洗洗江梅冷照人。",
            "鷲嶺並游勞夢寐，虎溪一笑尚參辰。",
            "千金褒字形篇尾，迹未相同意已親。"
        ],
        "title": "觀仲靈久雨詩且道余與公濟吟從之意輒次韵奉和二首  其二",
        "id": "ed2e9c3d-963d-4a21-81dd-37c4d77dd119"
    },
    {
        "author": "强至",
        "paragraphs": [
            "西蜀傳芳日，東君著意時。",
            "鮮葩猩薦血，紫萼蠟融脂。",
            "絳闕疑流落，瓊欄合護持。",
            "無詩任工部，今有省郎知。"
        ],
        "title": "海棠",
        "id": "49329ed9-0e9e-4c93-aa57-c5653460862a"
    },
    {
        "author": "强至",
        "paragraphs": [
            "一爲南國別，久負故園期。",
            "細雨破花氣，和風柔柳枝。",
            "競舟紅浪動，挑菜綠煙披。",
            "寂寞洪河北，桑麻空此時。"
        ],
        "title": "河北道中懷故鄉",
        "id": "6d2fb2bb-ce3a-4d44-b535-ab086d02c771"
    },
    {
        "author": "强至",
        "paragraphs": [
            "溆浪檣烏急，吳霜稻蟹肥。"
        ],
        "title": "句  其一",
        "id": "51caf65f-6ffd-4b8e-9bd0-51acfd04b20e"
    },
    {
        "author": "强至",
        "paragraphs": [
            "木奴競熟饒千樹，稻蟹初肥嗜二螯。"
        ],
        "title": "句  其二",
        "id": "2e2e7a7d-8e76-4732-9fe3-66e308b31df1"
    },
    {
        "author": "盧某",
        "paragraphs": [
            "每到年年二月時，遷喬常向最高枝。",
            "春教綠綺調喉舌，天賜黄金作羽儀。",
            "無限園林皆占便，幾多蜂蝶競相隨。",
            "除棲禁園宮花外，更得飛鳴近鳳池。"
        ],
        "title": "和强參軍晚鶑",
        "id": "df793322-9005-4f11-b754-0e9d0ecb8129"
    },
    {
        "author": "湯七",
        "paragraphs": [
            "占此青春未是遲，天工造化豈能遺。",
            "既教喉舌清能囀，何事飛翔始得時。",
            "庭檻暫須隨乳燕，禁林終穩擇高枝。",
            "回看尚未遷喬者，羽翮摧殘更嘆衰。"
        ],
        "title": "和强參軍晚鶑",
        "id": "90976fed-ae1c-4b7c-bf01-38c903f66b1e"
    },
    {
        "author": "釋順師",
        "paragraphs": [
            "可能沽酒引柴桑。"
        ],
        "title": "句",
        "id": "8b90f534-a54a-4883-bc36-d52ceeffa07c"
    },
    {
        "author": "釋閒卿",
        "paragraphs": [
            "白雲教早歸。"
        ],
        "title": "句",
        "id": "c39700ac-bf08-4af3-8c85-247f225776f0"
    },
    {
        "author": "陸珪",
        "paragraphs": [
            "昔年曾住海三山，日月宮中數往還。",
            "無事引他天女笑，謫來爲吏向人間。"
        ],
        "title": "書壁",
        "id": "c3ea4c11-4db4-4b96-9451-f14008374ae9"
    },
    {
        "author": "王世寧",
        "paragraphs": [
            "翠羽旌幢仙子隊，紫雲樓閣玉皇家。",
            "人間風雨易分散，回首五陵空落花。"
        ],
        "title": "臨終作",
        "id": "c04c59b3-647b-4ecb-8660-340d1bab0646"
    },
    {
        "author": "錢藻",
        "paragraphs": [
            "越水浸天雲脚亂，越山洗露秋骨巉。",
            "山重水遠地萬頃，居者暇裕無毀讒。",
            "朝家左顧倚藩扞，提兵開府爲立監。",
            "得吾耆老自青瑣，命書臨遣芝泥緘。",
            "公以文章政事豪，驥躍天衢𤜣羈銜。",
            "七閩南海劫大利，偉望壓俗山之巖。",
            "欲公錦衣耀閭里，綬章燦爛拖虹縿。",
            "神武方茲五兵戢，高躔夜半隳祅攙。",
            "劭農决訟更何事，寧有纖蠹煩荑摲。",
            "黄堂歌酒醉賓從，獨持大體鉤最凡。",
            "姓名定入神仙籍，蓬萊上下鸞鶴驂。",
            "何當東去一解榻，歸心千里追飛帆。"
        ],
        "title": "送程給事知越州",
        "id": "61ec6a01-ef06-447b-8faa-949018735eb1"
    },
    {
        "author": "錢藻",
        "paragraphs": [
            "白雲巖靜最深隈，泉溜泓溶石竇開。",
            "宿霧不生澄曉月，殘風輕漾蟄寒雷。",
            "源從天漢星邊落，流自鼇峰海上回。",
            "莫謂無心事奔注，曾隨霖雨下山來。"
        ],
        "title": "天平山白雲泉",
        "id": "0472bb6c-4e9f-4875-9520-2a2936bdf0f8"
    },
    {
        "author": "錢藻",
        "paragraphs": [
            "去年秀水拍橋深，聞說幽堂綠可臨。",
            "自愧塵埃逢澤上，空思瀟灑太湖陰。",
            "經臺罷講吹紅燼，齋缽留生下翠禽。",
            "應是禪機終息處，不須此外覓雙林。"
        ],
        "tags": [
            "太湖"
        ],
        "title": "靜照堂",
        "id": "96c49e75-f8e2-4a0d-9a8f-3376c449366e"
    },
    {
        "author": "釋法言",
        "paragraphs": [
            "林下閑看水牯牛。"
        ],
        "title": "句",
        "id": "5b8b902f-ef89-48d6-b3c8-c0d8108f9920"
    },
    {
        "author": "劉彝",
        "paragraphs": [
            "精識世稀及，直道古難有。",
            "哲人雖云亡，遺德不可朽。",
            "嘗厭石渠游，是邦爰出守。",
            "浚河納湖波，股泒活畎畝。",
            "學宮起城隅，塗人或薪槱。",
            "既富而教之，薄俗適忠厚。",
            "矧予平生時，昏弱頼磨揉。",
            "共探姬孔微，肯出皋稷後。",
            "醇源浩罔涯，實行靡容苟。",
            "逝甘老巖阿，寂寞待同叩。",
            "天乎奪大成，旅茲宜興阜。",
            "我來薙荆榛，雨淚滴杯酒。",
            "慟哭起秋風，落葉紛林藪。",
            "永懷三益恩，語報乏瓊玖。",
            "願子生人間，世世爲親友。"
        ],
        "title": "夜宿善權寺追懷陳述古",
        "id": "0b802e26-a2d3-47c5-b542-26c7ab1aa98b"
    },
    {
        "author": "劉彝",
        "paragraphs": [
            "良疇十頃接晴烟，曾假過侯救旱年。",
            "俸麥一車開德濟，流民千里荷生全。",
            "人嗟逝水今亡已，俗感遺風尚泣然。",
            "獨對老僧談舊事，斜陽春色漫盈川。"
        ],
        "title": "悼賢詩",
        "id": "763826bd-a29a-41d5-bb60-92bd59397370"
    },
    {
        "author": "劉彝",
        "paragraphs": [
            "萬事本無心，寧容意慮侵。",
            "方池唯貯月，修竹不棲禽。",
            "地靜饒真趣，風長展梵音。",
            "有人重稅駕，經宿樂幽林。"
        ],
        "title": "滌慮軒",
        "id": "438b4913-beb5-4d2a-bcb2-45060f9e2d20"
    },
    {
        "author": "劉彝",
        "paragraphs": [
            "仙境自嫌塵俗見，故垂巖溜代珠簾。"
        ],
        "title": "句",
        "id": "fb840ea8-723d-4711-98fc-807b5ceca8d8"
    },
    {
        "author": "蔣祺",
        "paragraphs": [
            "縣南山水秀且清，天地坯冶陶精英。",
            "有唐刺史昔行縣，訪尋洞穴爲寒亭。",
            "屈指於今幾百祀，磨崖字字何縱橫。",
            "相隨棧道倚空險，來者無不毛骨驚。",
            "我此三載迷簿領，有時一到□餘情。",
            "娛賓烹茗遽回首，孰知亭側藏岩扃。",
            "成紀同僚到官始，居然心匠多經營。",
            "乃知物理會有數，繄天通塞因人成。",
            "鳩工畚築忽累日，曠然疏達開光明。",
            "初疑二帝鑿混沌，虛空之□羅日星。",
            "又若巨靈擘華嶽，溪谷之響轟雷霆。",
            "大岩既闢小岩出，壺中之景真其□。",
            "洞門春風刮人面，其中安若溫如蒸。",
            "纍垂石乳似刻削，周環峭壁無欹傾。",
            "舊梯既去小人險，新徑之易君子平。",
            "臨流又廣□方丈，疊石締宇爲軒楹。",
            "於嗟土石□□□，無情一旦建時榮。",
            "方今出震□大器，鼎新基搆清寰瀛。",
            "我願天下無凍餒，有如此穴安生靈。",
            "不煩吹律而後暖，千古宜以此爲名。"
        ],
        "tags": [
            "华山"
        ],
        "title": "暖谷詩",
        "id": "f2ffe1f3-9d64-4402-85b3-154881669d7e"
    },
    {
        "author": "蔣祺",
        "paragraphs": [
            "陵谷有時變，茲岩不可湮。",
            "神仙三島景，天地一爐春。",
            "鼓動龍蛇蟄，疏通草木新。",
            "寒亭幾百載，今始得良鄰。"
        ],
        "title": "又成五言律詩三首  其一",
        "id": "6ef5f890-e59a-4606-bbfc-c63ec49e8fd6"
    },
    {
        "author": "蔣祺",
        "paragraphs": [
            "地勝難湮沒，規爲假手通。",
            "鑿開千古意，傾出一壺空。",
            "煦比鮫人室，寒消朔吹風。",
            "從今縣圖上，此景浩無窮。"
        ],
        "title": "又成五言律詩三首  其二",
        "id": "ab59d8ea-ebed-4c4a-a0ef-238976deb0b2"
    },
    {
        "author": "蔣祺",
        "paragraphs": [
            "客有林泉趣，尋幽翦薜蘿。",
            "半山無石礙，此境得春多。",
            "隔岸桃花塢，臨溪竹箭波。",
            "茲應是仙隠，鶴馭幾時過。"
        ],
        "title": "又成五言律詩三首  其三",
        "id": "924cad56-6876-43ff-a2db-bd45a2ac8dfe"
    },
    {
        "author": "裴士傑",
        "paragraphs": [
            "山卧龍形閣枕山，檐楹高起太虛間。",
            "風來宛訝鳴簫瑟，客至宜聞振珮環。",
            "暫賞已能消濁慮，久居應不老朱顔。",
            "蒼煙淥水無窮趣，絕勝塵紛走世寰。"
        ],
        "title": "和孔司封題蓬萊閣",
        "id": "15084490-b4e4-4698-8bb7-8db7c3fa5c8f"
    },
    {
        "author": "徐信",
        "paragraphs": [
            "平地風煙飛白鳥，半空雲木捲蒼藤。"
        ],
        "title": "句",
        "id": "1f8c1713-d709-4de7-b814-6d02c75b241a"
    },
    {
        "author": "許氏",
        "paragraphs": [
            "匣劍未磨晁錯血，已聞刺客殺袁絲。",
            "到頭昧却人心處，便是欺他天道時。",
            "痛矣一言偷害正，戮之萬段始爲宜。",
            "鄧公墳墓知何處，空對斯文有淚垂。"
        ],
        "title": "讀晁錯傳",
        "id": "cd648cae-c118-4665-b715-a3a3171f3b53"
    },
    {
        "author": "許氏",
        "paragraphs": [
            "明時樂事輸詩酒，帝里風光剩占春。",
            "况是白衣重得侶，不堪青旆自招人。",
            "早知玉漏催三鼓，肯把金貂換百巡。",
            "大抵仁人憐氣類，不教孤客作囚身。"
        ],
        "title": "上鄭毅夫",
        "id": "28ddbf34-0afa-44e3-a086-dc30b4ff191a"
    },
    {
        "author": "李氏",
        "paragraphs": [
            "久歷金門貴，未酬黄屋知。",
            "如聞天祿客，抱恨作銘時。"
        ],
        "title": "挽公擇兄",
        "id": "29a2abfb-a63a-425a-afad-dce007b5b854"
    },
    {
        "author": "王回",
        "paragraphs": [
            "候潮門外浙江西，曾憶浮舟自此歸。",
            "萬古波濤今日是，一身蹤跡昔人非。",
            "愁侵壯齒頭先白，淚入秋風眼易眵。",
            "日暮彷徨不能去，連堤疏柳更依依。"
        ],
        "title": "浙江有感",
        "id": "97298fa1-1011-4247-a3fa-38ebc34b07fb"
    },
    {
        "author": "王回",
        "paragraphs": [
            "時時行地羅裙掩，雙手更擎春瀲灧。",
            "傍人都道不須辭，儘做十分能幾點。",
            "春柔淺蘸蒲萄暖，和笑勸人教引滿。",
            "洛塵忽浥不勝嬌，剗蹈金蓮行款款。"
        ],
        "title": "雙鳬",
        "id": "d39752e3-19f5-4574-8623-187b7443ac39"
    },
    {
        "author": "張公裕",
        "paragraphs": [
            "馬諳舊路行來滑，琴遇知音尚不彈。"
        ],
        "title": "句",
        "id": "5bd41fe0-82ef-45eb-999e-80b0ee47cae5"
    },
    {
        "author": "劉攽",
        "paragraphs": [
            "南轅適郢都，日與冥山背。",
            "重生與徇名，夙昔不相待。",
            "藜羹采薇蕨，芰製蘭爲佩。",
            "遊樂天地間，安知一身外。",
            "麒麟鬬大荒，日食星見沬。",
            "夷齊餓西山，咨嗟爾胡罪。"
        ],
        "title": "擬古六首  其一",
        "id": "1451e07a-d4bd-4b5d-a316-7f97f729d436"
    },
    {
        "author": "劉攽",
        "paragraphs": [
            "澤陂生芙蕖，映此蒲與荷。",
            "彼美不可逢，憂心涕滂沲。",
            "行樂在及時，株林起酣歌。",
            "歡宴未渠央，國門擁干戈。",
            "巫臣視不悟，室家嬰禍羅。",
            "謀己既不忠，孰能爲君多。"
        ],
        "title": "擬古六首  其二",
        "id": "4c5abb9f-0eb5-41d0-b7ba-31f8b3bd9406"
    },
    {
        "author": "劉攽",
        "paragraphs": [
            "趙王飛龍駕，翱翔羾天關。",
            "塵土暫反顧，金玉高如山。",
            "自喻固適志，超遥亡愧顔。",
            "安知馬服子，軍破不得還。",
            "前亡四十萬，後復圍邯鄲。",
            "虛盈固天理，循環乃無端。",
            "覺寐已不殊，何况百歲間。",
            "嗟嗟道傍子，萬金非所安。"
        ],
        "title": "擬古六首  其三",
        "id": "4ba5207c-6c59-403d-9bab-3e0bab59ad94"
    },
    {
        "author": "劉攽",
        "paragraphs": [
            "秦昭登西山，慕與火帝遊。",
            "頹林刊喬木，詔世爲博籌。",
            "富貴良未厭，夸謾豈知尤。",
            "投龜詬蒼蒼，楚靈輕九州。",
            "塗窮乾溪旁，衆散不可留。",
            "徘徊餓山澤，覺失涓人疇。",
            "新王固有命，玉衣被纍囚。"
        ],
        "title": "擬古六首  其四",
        "id": "d93cf8c6-5054-4577-89a2-2fad0621aa53"
    },
    {
        "author": "劉攽",
        "paragraphs": [
            "嵯峨三神山，浩蕩仙聖遊。",
            "金臺冠絕景，玉果垂千秋。",
            "龍伯日已侵，巨鼇幸無憂。",
            "波濤各一隅，但見雲氣浮。",
            "跂予望可及，隠約清淺流。",
            "大帆交問津，長風輒回舟。",
            "不怨道路邅，所悲到無由。",
            "世主自甘心，仙者非有求。"
        ],
        "title": "擬古六首  其五",
        "id": "c9368d49-4e98-4607-b33f-66b057cd034e"
    },
    {
        "author": "劉攽",
        "paragraphs": [
            "老萊隠窮楚，因與時世隔。",
            "暮歸怪車轍，夜起避山澤。",
            "若人不可見，况肯低顔色。",
            "安知叢臺下，一旦三千客。",
            "西邊竟不還，嗟哉少良畫。"
        ],
        "title": "擬古六首  其六",
        "id": "b683566d-ba57-41b5-928b-d7f82ae6ed98"
    },
    {
        "author": "劉攽",
        "paragraphs": [
            "寒日流短明，凉風起秋色。",
            "嗷嗷雁晨翔，悄悄蛩夜織。",
            "節物悲旅人，天地亦行客。",
            "心事已如翁，但知頭未白。",
            "黄公青雲氣，疇昔振六翮。",
            "成紀獨不侯，長沙嘗遠謫。",
            "賣瓜青門外，種豆南山側。",
            "浩歌寫窮愁，我預聞損益。",
            "外事來無涯，開口笑不得。",
            "惟當林下遊，相存度阡陌。"
        ],
        "title": "讀黄寺丞十月十三日寄原甫詩因同作",
        "id": "3cbbab23-aea4-4b88-8dae-6c2143333c1c"
    },
    {
        "author": "劉攽",
        "paragraphs": [
            "佳魚樂潛深，智鳥不遠飛。",
            "達人避形役，逝與風波辭。",
            "逍遥彭澤下，聊然三徑資。"
        ],
        "title": "續董子溫咏陶潛詩八首  其一",
        "id": "17ea8cdc-2ad8-4729-9640-9b70051d32cd"
    },
    {
        "author": "劉攽",
        "paragraphs": [
            "好酒豈吝情，讀書不求解。",
            "天真任自我，淳白忘機械。",
            "鼎鼎世上名，百年竟何頼。"
        ],
        "title": "續董子溫咏陶潛詩八首  其二",
        "id": "4e2ff0ed-241a-4abe-bddb-c3f4ca3c4f34"
    },
    {
        "author": "劉攽",
        "paragraphs": [
            "嘉樹每交蔭，時鳥初變聲。",
            "欣然環堵居，自覺軒冕輕。",
            "予亦葛天民，千歲同此情。"
        ],
        "title": "續董子溫咏陶潛詩八首  其三",
        "id": "e3384f54-6544-454f-8483-ac33fbd847df"
    },
    {
        "author": "劉攽",
        "paragraphs": [
            "馬隊待賢士，久知喧且卑。",
            "周生自晚悟，徂謝仍響隨。",
            "豈若田畝間，尊酒時賦詩。"
        ],
        "title": "續董子溫咏陶潛詩八首  其四",
        "id": "234101c2-c18d-4b9e-b6fc-0cf953bb0ba6"
    },
    {
        "author": "劉攽",
        "paragraphs": [
            "時命昔大謬，賢傑同隠淪。",
            "陶公晉卿族，晚節恥屈身。",
            "躬耕抱羸疾，嗟哉畎畝勤。"
        ],
        "title": "續董子溫咏陶潛詩八首  其五",
        "id": "f7f79448-9b81-4030-8cca-133bef76a683"
    },
    {
        "author": "劉攽",
        "paragraphs": [
            "道術既分裂，人人得其偏。",
            "丹青照千載，始覺真檢全。",
            "爾時揚仁風，到今猶慄然。"
        ],
        "title": "續董子溫咏陶潛詩八首  其六",
        "id": "5e937049-b432-4d23-9d50-a568b4b8c0d7"
    },
    {
        "author": "劉攽",
        "paragraphs": [
            "貴生未必全，徇名良自賊。",
            "區中共茲患，形影相與惑。",
            "神釋乃超然，道真於此得。"
        ],
        "title": "續董子溫咏陶潛詩八首  其七",
        "id": "fc012990-66bf-4244-aa6c-6fdc5977e89f"
    },
    {
        "author": "劉攽",
        "paragraphs": [
            "籃輿適山野，葛巾傲賓客。",
            "既無軒冕拘，詎可形骸索。",
            "富貴能畏人，千秋但慚色。"
        ],
        "title": "續董子溫咏陶潛詩八首  其八",
        "id": "baceda73-8bc9-4ff1-9658-b7c07e35da1a"
    },
    {
        "author": "劉攽",
        "paragraphs": [
            "時命有通塞，百齡皆謂然。",
            "流行自非我，底滯亦在天。",
            "人知信百齡，陰定不可遷。",
            "苟云有所繫，朝旦猶億年。",
            "天地無窮期，百齡未爲綿。",
            "朝旦不可期，人事皆具前。",
            "所以賢達人，放心無所縣。",
            "萬塗以一究，會理寧復偏。",
            "六月淮水深，南風阻歸船。",
            "客行厭滯淫，親朋限長川。",
            "至言莫與聞，達理誰爲詮。",
            "無以謝羈愁，聊作言命篇。"
        ],
        "title": "偶作",
        "id": "b87dc717-13f8-4be0-b20c-acddbd59fa21"
    },
    {
        "author": "劉攽",
        "paragraphs": [
            "不得起厭心，厭便住不得。",
            "不得作戀想，戀即去不適。",
            "厭生憎疾業，對面爲怨賊。",
            "戀結貪著因，轉脚落沈惑。",
            "上士體自然，知慧金剛力。",
            "中人勤埽除，補闕塞瑕隙。",
            "行莫到門返，饑莫看人食。",
            "欲驗齊死生，且覷居官職。"
        ],
        "title": "效白公詩  其一",
        "id": "5a716d7c-19c1-41cf-af43-d4968ff5f196"
    },
    {
        "author": "劉攽",
        "paragraphs": [
            "默坐念逝者，身存至頭白。",
            "起行觀病者，身健有餘力。",
            "出門視勞者，身閒免事役。",
            "入鄉閱貧者，身足飽衣食。",
            "寓形天地間，幸已不失職。",
            "奈何不自休，汲汲復戚戚。",
            "大鵬彌九區，轉動恐逼窄。",
            "鷦鷯巢一枝，隨意翻羽翼。",
            "馳光無停留，駟馬方過隙。",
            "君看北邙山，貴賤一真宅。"
        ],
        "title": "效白公詩  其二",
        "id": "77f5c2d1-98e3-4ca5-b202-99de6077c001"
    },
    {
        "author": "劉攽",
        "paragraphs": [
            "於人無舊新，相見常爲歡。",
            "本不作崖岸，中亦非斷刓。",
            "賓僚自了事，縣邑無曠官。",
            "豈惟競勉力，退亦絕閒言。",
            "觀者以爲稀，不自知其然。",
            "吾聞西方說，夙世常有緣。",
            "將此會中人，厚德無讎怨。",
            "文人諱異術，且以儒事論。",
            "孔聖不可及，孟氏固所尊。",
            "軻云創業易，成功則在天。",
            "乃知古今士，無有能與賢。",
            "達人同衆人，不肯妄自專。"
        ],
        "title": "效韋蘇州古調詩",
        "id": "19cbd55f-e8a2-48ff-bdbf-1514e1dcecc0"
    },
    {
        "author": "劉攽",
        "paragraphs": [
            "牛刀割雛雞，未足爲深恥。",
            "奈何狐父戈，資以斸牛矢。",
            "魯人稱家丘，會計當而已。",
            "郢匠不揮斤，其質久已死。"
        ],
        "title": "古意  其一",
        "id": "4033b15a-0ef2-4829-a4c3-dbd3ee539397"
    },
    {
        "author": "劉攽",
        "paragraphs": [
            "秉心若松柏，潔志如雪霜。",
            "松柏摧爲薪，雪霜晞春陽。",
            "乃知丈夫勇，萬物無以方。",
            "賜兮不受命，棖也安得剛。"
        ],
        "title": "古意  其二",
        "id": "72d3ef4e-d96b-4a95-b3af-36d27b3b59df"
    },
    {
        "author": "劉攽",
        "paragraphs": [
            "重生世所同，徇利良獨愚。",
            "嗟彼緯蕭子，安事千金珠。",
            "沈身九重淵，脫死驪龍胡。",
            "得失覺寐間，危哉悲矣夫。",
            "九方焉知祥，梱也終奚如。",
            "雖同國君倉，乃在渠公衢。",
            "餒也命使然，顔原亦多娛。"
        ],
        "title": "雜詩  其一",
        "id": "7fc44c08-cd10-4c55-a75b-f1ceb3e3b712"
    },
    {
        "author": "劉攽",
        "paragraphs": [
            "荆山有奇璞，貴乃和氏儔。",
            "連城詎云多，一視以爲優。",
            "携挈向都市，光彩傾天球。",
            "雖無指瑕累，顧得千金售。",
            "驚詫遽自反，閉匿成千秋。",
            "豈忘待時意，欲往仍遲留。",
            "凡目陋至寶，後生異前修。",
            "蒼蠅矧多變，珉石仍先收。",
            "萬一人我欺，永爲神物羞。"
        ],
        "title": "雜詩  其二",
        "id": "fb48fd41-1e94-405b-b99d-c98fd8253671"
    },
    {
        "author": "劉攽",
        "paragraphs": [
            "樊遲請學稼，尼父已深慍。",
            "安知連城守，榷酤殿最問。",
            "周公無彝酒，用是垂大訓。",
            "願得烹弘羊，耕織始安分。"
        ],
        "title": "雜詩  其三",
        "id": "f92c684f-05fd-4844-ba57-6fa3b1d03510"
    },
    {
        "author": "劉攽",
        "paragraphs": [
            "龍伯釣鼇時，連六方自快。",
            "事緣貪餌起，上帝獨何罪。",
            "土疆日侵削，形軀仍眚殺。",
            "纔餘數十丈，尚足令人駭。",
            "寄言諍畢人，努力事機械。",
            "何當大荒野，與爾競行邁。"
        ],
        "title": "雜詩  其四",
        "id": "573f3638-5891-4a92-b30c-b818014fd441"
    },
    {
        "author": "劉攽",
        "paragraphs": [
            "齊有梁丘據，晉有樂王鮒。",
            "據能愛晏嬰，鮒欲殘叔譽。",
            "二臣嬖兩朝，事君爲悅豫。",
            "景有尚賢志，據逆以爲助。",
            "平失宥善心，鮒乃速其去。",
            "毋以據爲賢，易地則同趣。",
            "丈夫處世間，必有遇不遇。",
            "豈無覺者乎，正色君亦悟。",
            "區區嬖幸徒，何忍就朋附。"
        ],
        "title": "雜詩  其五",
        "id": "7e82a7c1-c250-4840-9e25-bd520c4a3597"
    },
    {
        "author": "劉攽",
        "paragraphs": [
            "伯夷餓首陽，太公封營丘。",
            "同時海濱人，將老歸西周。",
            "世故莽難量，後王異前修。",
            "徒讓千乘邦，不如畜陰謀。",
            "良知命分然，何怨復何尤。",
            "塵埃采薇詩，益使夸者羞。",
            "自茲奸雄人，日日希公侯。"
        ],
        "title": "雜詩  其六",
        "id": "7c93bd03-eada-47dd-b13e-4c2f84cc96e2"
    },
    {
        "author": "劉攽",
        "paragraphs": [
            "虛舟適誰迕，飄瓦殊暫然。",
            "忮心自無怨，豈必絕世賢。",
            "握火欲提人，唾空不至天。",
            "一心抱區區，萬事長可憐。"
        ],
        "title": "雜詩  其七",
        "id": "6828d04b-3c0c-4be9-8009-e78daa92abc8"
    },
    {
        "author": "劉攽",
        "paragraphs": [
            "佚女處瑶臺，豐肌艷皎皎。",
            "端令鴆爲媒，告我以不好。",
            "猶豫令人悲，自悔辯不早。",
            "如何問雄鳩，佻巧豈可道。"
        ],
        "title": "雜詩  其八",
        "id": "3e23c3ed-0b55-4a0d-a18c-0fd500a095de"
    },
    {
        "author": "劉攽",
        "paragraphs": [
            "野人構茅茨，櫟柱樗作棟。",
            "不意豫章材，一時同見送。",
            "拓手百尺長，連軫萬鈞重。",
            "斤斧欲安施，棄置因無用。",
            "本是絕世姿，胡爲與衆共。"
        ],
        "title": "雜詩  其九",
        "id": "a6db9ba2-312c-4c0a-97de-33e0e44ac2e1"
    },
    {
        "author": "劉攽",
        "paragraphs": [
            "臧孫被惡名，魯侯失其位。",
            "軒冕非不尊，家富馬千駟。",
            "不用子家羈，而棄柳下惠。",
            "末儀諒何爲，矧論仁與智。",
            "竊位良足羞，乃復爲君謚。"
        ],
        "title": "雜詩  其一○",
        "id": "26a5455f-55de-4041-a695-84e71c42e6ba"
    },
    {
        "author": "劉攽",
        "paragraphs": [
            "阿嫫年八十，睢盱事粧飾。",
            "仍夸少年日，自謂美無敵。",
            "與子不同時，寥落復異域。",
            "人事雖萬殊，近者猶可測。",
            "頹顔與白頭，何日好顔色。"
        ],
        "title": "雜興",
        "id": "ceec533e-0ee0-4245-ac6f-365f294d5bab"
    },
    {
        "author": "劉攽",
        "paragraphs": [
            "李某崆峒人，生長西北蕃。",
            "赤鬢如蝟毛，僅能爲漢言。",
            "筋力勇自負，馬上带兩鞬。",
            "作賊十數年，身有百刃痕。",
            "泳河不用舟，羊革隨輕軒。",
            "危厄輒自脫，天幸尚得存。",
            "過壯忽自悔，翻然歸漢恩。",
            "徙家汾水陽，百口蒙輕溫。",
            "拜官隨立功，俄列上閤門。",
            "封侯未可量，專城誰復論。",
            "已見狄將軍，堂堂樞府尊。",
            "由來功名際，鵰鶚勝皇鵷。",
            "富貴百惡除，詎問鉗黥髠。",
            "豈與詩書士，履繩不敢奔。",
            "終身蹈薄冰，衆口猶喧喧。"
        ],
        "title": "讀李某詩",
        "id": "0d8c617b-9832-497b-b0c1-29746d637037"
    },
    {
        "author": "劉攽",
        "paragraphs": [
            "滄波浩無涯，泱漭際朝日。",
            "安知鮫魚淵，而有邑居室。",
            "便風送來颿，夙昔多人物。",
            "始信天地間，見聞豈云悉。",
            "惆悵蓬萊說，胡爲浪自黜。",
            "夷倭與侏離，九譯迷彷彿。",
            "書問顧已同，紙墨存落筆。",
            "俛仰六十年，舉指不任屈。",
            "好事見君家，聞詩初未失。",
            "杜鄴富小學，平通知祖述。",
            "鄙老獨何能，執書幾涕出。"
        ],
        "title": "王四十處見舅氏所錄外祖與日本國僧詩并此僧詩書作五言",
        "id": "9a79e99d-c981-458c-b47a-ff737e02607e"
    },
    {
        "author": "劉攽",
        "paragraphs": [
            "旦出輒暮歸，終年長役役。",
            "自顧若有營，誰言了無益。",
            "少小不如人，老大轉衰僻。",
            "昏忘復相仍，十事不一憶。",
            "勞心非所長，但覺安坐食。",
            "使我忍愧羞，不如學勞力。",
            "勞力當自耕，自耕還自織。",
            "百畝爲己憂，雖憂乃易釋。"
        ],
        "title": "偶題",
        "id": "ee1ad8b4-fbd1-4c05-a927-a82e6b7f008a"
    },
    {
        "author": "劉攽",
        "paragraphs": [
            "愆陽歷冬序，入春日光赤。",
            "原野爲之焦，無復青青麥。",
            "明廷卹農功，詔旨懷愍惻。",
            "誰能共此憂，惟良二千石。",
            "禱祠遍羣望，百神潛率職。",
            "迅雷出深淵，密雲會將夕。",
            "應龍不無神，女尠罪所極。",
            "滂沲浹宇宙，變化纔瞬息。",
            "矧茲顥穹意，豈獨垂沛澤。",
            "嘗聽君平言，以茲消薄蝕。",
            "周宣成陽事，往往在簡籍。",
            "不聞二美具，介福逾萬億。",
            "三農耒耜出，自此豐黍稷。",
            "使君憑熊軒，勸耕駐阡陌。",
            "上客歌吉祥，清文綴環璧。",
            "我豈擊壤翁，不能知帝力。",
            "斐然遂成章，聊用同悅懌。"
        ],
        "title": "喜雨和任判官奉呈太守",
        "id": "8c732553-7810-43fa-bba2-106478abfaf4"
    },
    {
        "author": "劉攽",
        "paragraphs": [
            "束髮去鄉里，白首還舊丘。",
            "曾無高蓋車，顧爲夸者羞。",
            "歲晏東皋田，躬耕方薄收。",
            "知君近有道，足以無外求。"
        ],
        "title": "贈周員外鼎",
        "id": "834d572a-95fc-4328-b5f1-c1b998ecb2a6"
    },
    {
        "author": "劉攽",
        "paragraphs": [
            "通物樂自任，濟時常後安。",
            "戢翼思迅風，騰鱗慕驚瀾。",
            "天書進廉良，大罟綱目寬。",
            "頃來中林士，繼踵青雲端。",
            "王侯經緯氣，錦繡羅肺肝。",
            "念當五鼎食，肯甘一瓢簞。",
            "著書成揣摩，脫劍橫鏌干。",
            "孟明已焚舟，廉頗方據鞍。",
            "閉門謝塵軌，釜魚朝未餐。",
            "竟完稽古力，已使同學嘆。",
            "鳳池響鳴珮，芸閣峨高冠。",
            "忘年義已深，踵門情更歡。",
            "縱談劇流輠，處畫逾轉丸。",
            "廣廷來風清，落日微雨殘。",
            "凉泉爲濯溉，佳樹聊盤桓。",
            "長歌斕篇軸，大盟粲珠盤。",
            "寧爲端木子，矜此道旁觀。"
        ],
        "title": "次韵和王平甫贈張舍人",
        "id": "6c1c9c7f-adb1-4dc9-8838-58fe2ee85f2c"
    },
    {
        "author": "劉攽",
        "paragraphs": [
            "山上田萬頃，江中水千里。",
            "東流自瀰漫，旱苗日焦死。",
            "惜哉不能救，地勢正如此。",
            "雲雷未興潛，蛟龍困泥滓。",
            "昭回雖在天，嘆息真已矣。"
        ],
        "title": "閔雨",
        "id": "9bbe0cc6-eef9-4801-a4de-c9a8200c8c17"
    },
    {
        "author": "劉攽",
        "paragraphs": [
            "君子貴自然，不爲時俗觀。",
            "升車不廣欬，即席不變顔。",
            "疾驅不駷轡，高張不急彈。",
            "塵埃視流俗，中立何可干。",
            "顔生處陋巷，求仁得所安。",
            "簞食一瓢飲，孔聖推其賢。"
        ],
        "title": "君子行",
        "id": "ad54afed-7330-493f-a1f8-dc106f5afe12"
    },
    {
        "author": "劉攽",
        "paragraphs": [
            "丹桂更束薪，白璧償斗粟。",
            "况茲風雨朝，泥潦壞牆屋。",
            "敗竈方生魚，并日能薄粥。",
            "始知簞瓢人，陋巷本自足。",
            "寧見子桑詩，若歌復若哭。"
        ],
        "title": "雨中",
        "id": "df40448d-db43-4c38-bbe5-4890811865d0"
    },
    {
        "author": "劉攽",
        "paragraphs": [
            "漢家祈年宮，玉宇黄金階。",
            "回廊起層城，高閣橫蒼崖。",
            "觚稜拂星斗，廣除霽塵霾。",
            "清渠寒泉交，盛夏凉風湝。",
            "火雲赤宇宙，道塗若燔柴。",
            "幸茲清凉遊，復此朋友偕。",
            "前殿朝衆靈，瑄玉茲禋柴。",
            "顧予塵土姿，進拜增慄齋。",
            "掃庭有餘潔，酌水欣素懷。",
            "並坐俯堅珉，長吟翳高槐。",
            "丹青四壁畫，權輿自軒媧。",
            "千年羽化人，志怪非齊諧。",
            "始知慕神仙，自顧輕形骸。",
            "聖賢幾吹吷，寒暑一病痎。",
            "學道頼遠復，養生知有涯。",
            "悟真覺理勝，適志忘事乖。",
            "伯陽推谷神，莊叟稱安排。",
            "英風摩蓋壤，遺躅欣吾儕。",
            "飛雲肆冥鴻，拘井嗤沈蛙。",
            "虛心自茲得，歸去顔色佳。"
        ],
        "title": "游景靈宮",
        "id": "2b88fea5-a734-458d-b543-179ab09c7e6a"
    },
    {
        "author": "劉攽",
        "paragraphs": [
            "昔在葛稚川，求爲勾漏令。",
            "丹砂頗易得，羅浮聚仙聖。",
            "窮荒非人情，適己自無競。",
            "千歲若須臾，斯人已遼敻。",
            "忽聞惠州守，修舊有佳政。",
            "漲泉作豐湖，百頃湛明鏡。",
            "芰荷爭秀發，魚鳥恣潛泳。",
            "新疇日已多，耕者樂其盛。",
            "高齋面空闊，寫影窮綠凈。",
            "長嘯來清風，炎蒸亦無病。",
            "勤憂本劭農，爽豁頼怡性。",
            "寧須學神仙，豈必謝朝請。",
            "明珠還合浦，夙昔人相慶。",
            "君有近郭田，足繼甘棠咏。"
        ],
        "title": "惠州豐湖",
        "id": "a390ddc2-c045-4d8b-a4db-f65bfe28897d"
    },
    {
        "author": "劉攽",
        "paragraphs": [
            "南海浮柘山，嘗試問水濱。",
            "桑海變未久，婉孌茲爲神。",
            "昔聞仇池穴，上有牛女津。",
            "物理寧可窮，空驚舟檝人。"
        ],
        "title": "柘湖",
        "id": "7d254e4e-a582-464f-ae66-96fc489da585"
    },
    {
        "author": "劉攽",
        "paragraphs": [
            "青靄望不極，連峰如置關。",
            "不知清溪水，漾漾出其間。",
            "孟夏江水深，溪流正西還。",
            "崖根亂石多，散激聲潺潺。",
            "雜樹色相映，密竹不可刪。",
            "造幽覽衆妙，撫事清心顔。",
            "洄洑自多魚，網罟羅前灣。",
            "幽人閉上方，繚徑纔可攀。",
            "疇昔新安江，寤寐龍門山。",
            "目擊暫有遇，絕勝猶班班。",
            "客程非趨時，淹泊寧所艱。",
            "少留盡餘興，更伴浮雲閒。"
        ],
        "title": "東關山水",
        "id": "19a2271a-95d4-46da-afa9-19999d129814"
    },
    {
        "author": "劉攽",
        "paragraphs": [
            "長嘯振林木，半空鸞鶴聲。",
            "清風蘋末來，孤月海上生。",
            "坐久物色改，如有神仙迎。"
        ],
        "title": "坐嘯亭納凉",
        "id": "c22ae492-6bbc-441e-bd97-f512a2b67903"
    },
    {
        "author": "劉攽",
        "paragraphs": [
            "束芻食騏驥，斗水活蛟龍。",
            "轅下雖可哀，泥蟠未必窮。",
            "解驥就衢路，借龍起雷風。",
            "寥寥四海廣，去矣君安從。"
        ],
        "title": "束芻",
        "id": "e7bf2fb1-3b72-4dde-bf3c-146c58d9c63e"
    },
    {
        "author": "劉攽",
        "paragraphs": [
            "叔度萬頃陂，清濁誰能料。",
            "割雞用牛刀，吾亦寄一笑。",
            "示我林下詩，筆力勇奔峭。",
            "故知才者心，玩好必同調。",
            "岑岑青玉竿，千百壯非少。",
            "清風掃埃塵，日影金色照。",
            "環墀發寒泉，霜劍初脫鞘。",
            "枕流不枕石，俯仰窮聽眺。",
            "上堂梵唄聲，空寂總衆妙。",
            "茲亦忘言徒，領理會其要。",
            "翔禽竟來集，狐猿遠相嘯。",
            "不作問鵩翁，刻意湘纍弔。"
        ],
        "title": "題常寧黄令灑然堂",
        "id": "8427b362-b696-48d3-a48e-7944fd357a0e"
    },
    {
        "author": "劉攽",
        "paragraphs": [
            "十月西北風，肅肅天雨霜。",
            "節物感人多，客子心內傷。",
            "心傷鬒髮變，引領望故鄉。",
            "故鄉多喬木，丘壟生白楊。",
            "柏葉自宜翠，草根今已黄。",
            "旦思歸陽陂，暮憶栖後岡。",
            "况此佳辰朝，都邑事有常。",
            "平明重城開，車馬如飛翔。",
            "貴賤同一丘，蒿艾連石羊。",
            "慟哭朔風悲，一豁沉痛腸。",
            "奈何守微祿，局促限一方。",
            "隳官固非孝，捧檄固已狂。",
            "黽俛聊自抑，涕流浩沾裳。"
        ],
        "title": "十月一日",
        "id": "b0afc25a-6a3b-4f47-9503-ddb495765b82"
    },
    {
        "author": "劉攽",
        "paragraphs": [
            "梁王遊賞地，喬木空白雲。",
            "無復歌吹響，况乃麋鹿羣。",
            "梵剎擬化出，山河如綺分。",
            "北望十二衢，佳氣正絪緼。",
            "賢者而後樂，固如孟軻云。",
            "感此多遠懷，因之濯塵紛。",
            "聞君已先我，携手皆能文。",
            "置酒臨滄流，披窗遡南薰。",
            "由來登此臺，寂寞誰獨聞。",
            "慷慨作歌詩，悵然哀古人。",
            "千載豈不遼，忽如波沄沄。",
            "適意正在飲，無爲惜酣醺。"
        ],
        "title": "吹臺",
        "id": "9454e986-7270-46a5-8163-c4d9d7e742cc"
    },
    {
        "author": "劉攽",
        "paragraphs": [
            "白水帝舊里，大火天明堂。",
            "王都異豐鎬，原廟崇高光。",
            "畢命繼三后，商邑正四方。",
            "保釐自古貴，僉曰朝論昌。",
            "前旌鳥隼旟，左佩麒麟章。",
            "阨途亂鐃吹，先路交壺漿。",
            "風物盛山東，令人憶游梁。",
            "緬然嚴鄒徒，賦筆嘗慨慷。",
            "廢池掃清冷，舊苑開荒凉。",
            "終留相如坐，一伴鳬雁翔。"
        ],
        "title": "送歐陽永叔留守南都",
        "id": "c981f544-fff9-4183-ac92-751d8abd77b0"
    },
    {
        "author": "劉攽",
        "paragraphs": [
            "炎光裂厚地，江漢如燖湯。",
            "閉戶樂甘寢，婉孌在一床。",
            "問我何獨爾，愛此編竹光。",
            "側身照琬琰，熱手循雪霜。",
            "有時萬里夢，倏往浮湖湘。",
            "遂令傲軒冕，彌日慵下堂。",
            "昔聞負暄老，意欲夸天王。",
            "我亦悲世人，觸熱趨道傍。"
        ],
        "title": "竹床",
        "id": "e82068c9-e295-4a8b-ab8b-6755ff5176b7"
    },
    {
        "author": "劉攽",
        "paragraphs": [
            "習靜覺自逸，養恬遂忘儉。",
            "始知一席安，不比千乘忝。",
            "微風觸喬木，清氣襲珍簟。",
            "心空物莫喧，神超夢無檢。",
            "簟瓢敢望回，絃歌欣與點。",
            "彼哉晉楚富，吾道安用慊。"
        ],
        "title": "南窗詩  其一",
        "id": "f86d35a0-3118-4405-873c-16137583909a"
    },
    {
        "author": "劉攽",
        "paragraphs": [
            "抱書南窗下，日午天光亮。",
            "陰陰夏木長，翽翽巢禽鬯。",
            "因之省疏慢，亦喜就閒曠。",
            "散帙寄忘懷，曲肱從所尚。",
            "臨文眩今古，撫事雜歡悵。",
            "勞形竟何爲，有心得非妄。",
            "釋卷忽自娛，收視已神放。",
            "遠從華胥遊，却立鈞天上。",
            "萬緣倏皆空，至樂了無狀。",
            "悲哉俗學徒，頭白迷歸向。"
        ],
        "title": "南窗詩  其二",
        "id": "08b69b51-cb12-44f6-822c-93d4d1f94173"
    },
    {
        "author": "劉攽",
        "paragraphs": [
            "清溪淺褰裳，嘉樹大盈抱。",
            "古寺向百年，地幽景冞好。",
            "連峰拱蒼翠，秋雨洗穹昊。",
            "客至登高樓，西風動衰草。",
            "雄豪昔未遇，飯粥殆將老。",
            "豈知風雲期，草昧及天造。",
            "杖箠城下邑，傾囷載金寶。",
            "良知積困約，固不慰枯槁。",
            "銘勳久猶存，餘烈漫浩浩。",
            "空餘祇樹園，常此伊蒲禱。",
            "階除稍蕪沒，梁棟乍傾倒。",
            "顧覽爲徘徊，物化那能道。"
        ],
        "title": "登慈佛寺",
        "id": "476f505a-c24c-4e43-bdd8-1f8e8e57e7d3"
    },
    {
        "author": "劉攽",
        "paragraphs": [
            "築室非我鄉，種樹非我廬。",
            "未嘗三年淹，勞力豈不虛。",
            "遠嘉叔孫子，去故情若初。",
            "此意人不知，嗟哉賢大夫。"
        ],
        "title": "築室種樹",
        "id": "7cc330f4-f380-4305-8ab5-28810705077b"
    },
    {
        "author": "劉攽",
        "paragraphs": [
            "人言植物中，唯竹類有德。",
            "虛心道所存，外勁禮自飾。",
            "風霜不改陰，一何金玉色。",
            "丘澤無變根，還如古人直。",
            "繁花豈無實，所待鵷鸞食。",
            "卑枝亦可栖，不許鴟鳶息。",
            "爲君裁管籥，於此諧金石。",
            "爲君度短長，於此齊尋尺。",
            "濟川倚巨檝，扶老杖輕策。",
            "大厦莞簟安，射侯弓矢力。",
            "乃知天材美，固待君子識。",
            "飽聞崑崙秀，盛說瀟湘碧。",
            "豈曰生不遷，念當厚封植。",
            "惟君傲聲利，心遠地更僻。",
            "擇交獨此君，開徑如三益。",
            "清風共忘言，明月爲莫逆。",
            "還當掃塵榻，會待遺名客。"
        ],
        "title": "和王絢道贈高七植竹",
        "id": "302ca5f5-0c04-4e67-ba3a-61e383f878f6"
    },
    {
        "author": "劉攽",
        "paragraphs": [
            "日夕車馬煩，路絕臨清伊。",
            "雲光與水色，極望相逶迤。",
            "飲馬清泠泉，凉風吹人衣。",
            "白石可歷數，遊鱼仍俯窺。",
            "淺瀨乍褰裳，榜舟亦遲遲。",
            "古木號亂蟬，白鳥時獨飛。",
            "上方兩高閣，向水雙朱扉。",
            "迢迢際煙霞，安得青雲梯。",
            "暝投中峰宿，四山凝夕霏。",
            "鐘鳴衆禽寂，孤燈明翠微。"
        ],
        "title": "涉伊水宿寶應寺",
        "id": "09a7faa9-1a27-4750-8429-cc27ab6a6e83"
    },
    {
        "author": "劉攽",
        "paragraphs": [
            "夷羿射赤日，霍然落天衢。",
            "獨成萬世名，皆曰摧九烏。",
            "逼仄慨時俗，臂射妨四禺。",
            "誰能鶵鷇間，計校死與枯。",
            "孰謂黨頻頻，莫黑相爲徒。",
            "何用知雌雄，攫肉爭歡呼。",
            "控弦非百鈞，投丸匪明珠。",
            "棄捐不俟時，詎比墉隼誅。",
            "矯翼似知機，回空如改圖。",
            "但使庭戶清，何必殘爾軀。",
            "念無網羅禍，寧當怨除驅。",
            "吾廬正深沈，嘉木多桐梧。",
            "萋萋映朝陽，會待鸞鵷鶵。"
        ],
        "title": "彈烏",
        "id": "dfed1061-284b-453e-b325-7f5665fb0601"
    },
    {
        "author": "劉攽",
        "paragraphs": [
            "密雪晦空曲，天作白玉京。",
            "都城百萬家，漠漠浮雲生。",
            "束带聽鳴鷄，謁帝開承明。",
            "脫身塵埃外，自覺肌骨輕。",
            "歸從諸仙子，笑語來蓬瀛。",
            "仰望策府高，天祿鬰崢嶸。",
            "步登雲蜺表，俯視朝日晴。",
            "寒門杳無涯，珠宮聯五城。",
            "珍木比後凋，冥鴻亦同聲。",
            "還因閶闔風，共此夷曠情。"
        ],
        "title": "雪中退朝與諸同舍登秘閣",
        "id": "e03ce577-4406-410a-ac5b-8b065b3af121"
    },
    {
        "author": "劉攽",
        "paragraphs": [
            "平湖侵危臺，天水相競入。",
            "縈迴古嶼間，空闊衆境集。",
            "大邦屏東南，開府記百十。",
            "勝遊雖日來，面勢忍遺葺。",
            "能聲紹豈弟，敏政常暇給。",
            "喜聞棟梁新，甫見規模立。",
            "橫空眩藻麗，構迥愁嶪岌。",
            "居然心意會，似匪人謀及。",
            "草樹亦增華，神明非舊習。",
            "青凝夕霏翠，冷激迴風濕。",
            "去鳥指暝飛，潛鱗視幽蟄。",
            "達生貴夷曠，外物辭妄執。",
            "皋壤正欣然，蒼波仍可挹。",
            "雖云吏隠最，世復登賢急。",
            "徒使棠樹詩，千秋意相襲。"
        ],
        "title": "清漣閣",
        "id": "99059559-26e5-4cef-8281-b9e9986a6bef"
    },
    {
        "author": "劉攽",
        "paragraphs": [
            "高松含悲風，綠竹带凝雪。",
            "碧落翻怒濤，深崖墮寒月。",
            "蕭條非人境，合沓隠城闕。",
            "爽氣露草木，精神立毛髮。",
            "初無隠居迹，似爲吾人發。",
            "世事誰得捐，相從理營窟。"
        ],
        "title": "歲寒谷  其一",
        "id": "ccf9e1d6-0332-439b-9011-b3a604067c3a"
    },
    {
        "author": "劉攽",
        "paragraphs": [
            "長松過千尺，好餘萬丈材。",
            "上有積雪翻，下有清風來。",
            "四時景常好，六月凍不開。",
            "何事吹燕律，獨令陽氣迴。"
        ],
        "title": "歲寒谷  其二",
        "id": "377b9e05-9c12-44e4-a946-7c5116b19459"
    },
    {
        "author": "劉攽",
        "paragraphs": [
            "晨霜聳喬木，初日明廣庭。",
            "俯巢鳥鵲馴，步徑莓苔青。",
            "即心百慮擾，造境衆獨醒。",
            "安禪到無悶，看畫匝已經。",
            "梵音騰潮波，幡影垂流星。",
            "天花雨貝葉，帝樂飄鳴鈴。",
            "勝緣此邂逅，法界俱清泠。",
            "世喧暫回首，但覺塵冥冥。"
        ],
        "title": "過開元寺",
        "id": "efbf17d7-c244-428d-9b7d-fa2a824a7a66"
    },
    {
        "author": "劉攽",
        "paragraphs": [
            "山城带嵩高，常候嵩高雲。",
            "雲興似焚柴，雨注如翻盆。",
            "田萊數百里，下澤猶平原。",
            "雖有耕鑿勤，不如霢霂恩。",
            "哀此民生微，所頼芻狗仁。",
            "乃知丘陵外，獨有五岳尊。",
            "今春苦淫霖，宿麥纔廑存。",
            "過夏乃不雨，窮秋氣如燔。",
            "象龍杳無藝，巫鼓空屢奔。",
            "豆苗落爲萁，藜莠乘冬溫。",
            "黔首困粒食，或有茹草根。",
            "賣牛供租賦，不忍聞此言。",
            "此事亦神羞，誰能叫其閽。",
            "登高望連峰，正見朝煙昏。"
        ],
        "title": "久旱",
        "id": "b6975acb-8907-456e-ba98-b3c69c4f02cf"
    },
    {
        "author": "劉攽",
        "paragraphs": [
            "梁山屏西南，漢水相縈带。",
            "古惟千騎居，今亦一都會。",
            "守邦多偉人，按節森大旆。",
            "治聲我家貧，能事斯亭最。",
            "蒼峰上盤雲，清川近瀉瀨。",
            "隅分地俱勝，鼎搆勢爭大。",
            "扶危新棟梁，增舊加粉繪。",
            "功成人不勞，事得文無害。",
            "長塗擁行輈，高宴羅羽蓋。",
            "開筵攬錦繡，勸客喧竽籟。",
            "陪遊慚望回，請賦嗟自鄶。",
            "安得凌風翰，徑厲褒斜外。"
        ],
        "title": "寄題漢中三亭",
        "id": "81ff1165-2d02-4ca5-990d-1b7c253e42b2"
    },
    {
        "author": "劉攽",
        "paragraphs": [
            "世自不乏我，我亦安慕時。",
            "形骸與軒冕，冉冉相背馳。",
            "守約道可學，戰勝心自知。",
            "雖無一朝樂，亦免終身悲。"
        ],
        "title": "養生",
        "id": "23a2a116-37ea-442c-8d83-373af5e3a538"
    },
    {
        "author": "劉攽",
        "paragraphs": [
            "茲山本無玉，而有崑丘名。",
            "若人東南秀，遂馳終古聲。",
            "藍田亦若初，荆山高不傾。",
            "嗟嗟九原骨，千年不重生。"
        ],
        "title": "崑山",
        "id": "975ca665-d9b2-4142-820f-ea0d17abbaeb"
    },
    {
        "author": "劉攽",
        "paragraphs": [
            "獻歲發春陽，青煒煥城邑。",
            "羣公三朝暇，冠蓋如雲集。",
            "主人高陽老，饌客素豐給。",
            "開門陳壺觴，從使來者入。",
            "春盤具柔蔬，香稻進玉粒。",
            "高談劇傾波，縱飲甚啜汁。",
            "戰棋效軍實，度曲儷風什。",
            "歡窮罍不空，顧惜馳景急。",
            "東風卷初雨，泱漭天地濕。",
            "震雷動龍蛇，稍復離幽蟄。",
            "而我獨何爲，無聞既三十。",
            "人生行樂爾，身外非所及。"
        ],
        "title": "正月四日燕飲江氏",
        "id": "ae1dfdde-8dd7-42f8-b79d-7c7e96fb8fd3"
    },
    {
        "author": "劉攽",
        "paragraphs": [
            "長生不我欺，幼學每自堅。",
            "沐浴蕙蘭芳，呼吸朝霞鮮。",
            "冠带謁紫皇，左右賓列仙。",
            "臨官太清上，拜賜玉案前。",
            "帝王固陳迹，聖智不足甄。",
            "衰容了成稚，白髮倏更玄。",
            "病笑留侯晚，妙許成子賢。",
            "死者不復作，塵埃殊可憐。",
            "墓隧侵人居，海水爲桑田。",
            "絕迹自此遠，飄颻周九天。",
            "胎化兩珍禽，羽翼爲我先。",
            "養志幸有成，眷言慚自然。"
        ],
        "title": "五行王相詩",
        "id": "b5c0c1fb-8493-4f8b-a345-bc5e1cfbddaf"
    },
    {
        "author": "劉攽",
        "paragraphs": [
            "舟行過林樾，密樹相排擠。",
            "仰視青冥天，飛鳥猶不移。",
            "臨流方浩嘆，照水分鬢眉。",
            "三十有二毛，中腸默興悲。"
        ],
        "title": "自蔡河至陳州",
        "id": "7b6900f8-3df6-4b70-967a-f6baabc251b8"
    },
    {
        "author": "劉攽",
        "paragraphs": [
            "除日令休吏，官曹停簿按。",
            "深居念馳光，忽忽自興嘆。",
            "七十稱壽翁，我今已過半。",
            "時命豈不知，胡爲此羈宦。",
            "况茲山野性，放蕩破崖岸。",
            "應接人事間，何時無謗訕。",
            "屢誦小雅章，懼爲朋友怨。",
            "忽傳故人書，遠道情不問。",
            "上言久別離，下有加餐飯。",
            "贈我新詩謠，金碧光凌亂。",
            "鵷鸞不鎩翮，龍虎謝鞿絆。",
            "乃知鞲上鷹，不及蒿下鷃。",
            "往事那復追，來今猶可諫。",
            "終當潁水濱，躬耕爲爾伴。"
        ],
        "title": "除日得王深甫書因寄",
        "id": "9f6f5237-efc5-481b-8e5b-070ddedc44ac"
    },
    {
        "author": "劉攽",
        "paragraphs": [
            "家居非不歡，祿仕亦豈急。",
            "愧身無所勞，而茲養生給。",
            "方剛幸未艾，黽勉冀有立。",
            "譾智無遠圖，挈瓶庶云及。",
            "聖教非一方，吾愚寧妄執。",
            "所慚鷦蝘微，不過枝與粒。",
            "悠悠我之思，去去異鄉邑。",
            "大江浩東流，客悲莽交集。",
            "登船眺洲渚，暝色際日入。",
            "鬒變誰昔然，悵焉寄茲什。"
        ],
        "title": "之官廬州初至儀真寄原甫",
        "id": "00a107df-4497-4aaa-9439-98a15df72a81"
    },
    {
        "author": "劉攽",
        "paragraphs": [
            "四十身無聞，忝官省中郎。",
            "未嘗學治民，繆假銅墨章。",
            "置我所讀書，低心課農桑。",
            "况此戎馬間，屬國皆軍羌。",
            "隴山一何高，緹羣正相望。",
            "聚糧三月過，始厭西路長。",
            "故人矜我勞，置酒客滿堂。",
            "固知後會艱，慨慷俱畢觴。",
            "天弧射狼星，旄頭爛垂光。",
            "分我一漢節，繫取穹廬王。"
        ],
        "title": "將之官清水李廷老來會探韵得光字",
        "id": "431d5e0f-3767-48fb-9a85-44708245ac19"
    },
    {
        "author": "劉攽",
        "paragraphs": [
            "江南多芙蓉，水綠看最好。",
            "輕舟浮江來，白露秋意早。",
            "露白秋已晞，游子行未歸。",
            "采香欲誰贈，但見群鷗飛。",
            "鷗飛不避人，思我平生親。",
            "當親而返疏，悵望空水濱。"
        ],
        "title": "江南曲",
        "id": "46ef552d-62a0-4171-baa5-1a450d660a7d"
    },
    {
        "author": "劉攽",
        "paragraphs": [
            "江南多名山，少有琅琊比。",
            "琅琊盛泉石，晚得幽谷美。",
            "將非造物者，留以待君子。",
            "乃知智且仁，必好山與水。",
            "公有高世材，此山共森峙。",
            "公有濟物心，此泉共清泚。",
            "泉始居地中，隠塞未如此。",
            "今爲萬丈流，近自一勺始。",
            "東浮滄溟廣，下益松檜喜。",
            "奈何公之惠，及更局千里。",
            "安得從公居，曲肱偃吾几。",
            "安得從公遊，枕石洗吾耳。",
            "是非付天壤，塵事如脫屣。",
            "當爲谷中叟，肯爲軒冕起。"
        ],
        "title": "題歐陽永叔新鑿幽谷泉",
        "id": "6fed929d-75da-41c4-af26-e91a39e1099d"
    },
    {
        "author": "劉攽",
        "paragraphs": [
            "君居衆人裏，有如珠玉然。",
            "世疑假渾沌，我識真神仙。",
            "獨抱瀟洒意，不爲勢利牽。",
            "少留衡門下，談笑忘吾年。"
        ],
        "title": "張六至",
        "id": "63e95560-5469-47f8-95a4-824d8b59e912"
    },
    {
        "author": "劉攽",
        "paragraphs": [
            "看花前日雨，吹葉昨來風。",
            "羈旅淹留際，年光瞬息中。",
            "今朝雪消後，重見樹梢紅。"
        ],
        "title": "題園樹",
        "id": "9a4c7c27-4563-441d-afb8-cff0f6088047"
    },
    {
        "author": "劉攽",
        "paragraphs": [
            "秋雁去極浦，寒星落遠山。",
            "太虛混茫外，羣動有無間。",
            "中夜數聲櫓，孤舟何處還。"
        ],
        "title": "先泊龜山夜聞後來者",
        "id": "815b5f8c-683e-4453-8839-f025778a0343"
    },
    {
        "author": "劉攽",
        "paragraphs": [
            "龍虎不受羈，鸞鳳不啄泥。",
            "仙人雲濤觀，俗子閭巷迷。",
            "念昔喜讀書，五車號輕齎。",
            "東瞻識津涯，西顧分町畦。",
            "博物辨鼮鼠，誦賦嗤雌蜺。",
            "軒冕不克求，舌在徒問妻。",
            "世事莫相告，慕虛但攀稽。",
            "頼有逍遥篇，爾來頗思齊。",
            "道真本微眇，至言乃筌蹄。",
            "壹氣中夜存，大方刓角圭。",
            "勉從赤松子，定有青雲梯。",
            "非若朝市門，强力相排擠。",
            "晚友王子喬，如得照水犀。",
            "因之喻蘇耽，衰暮毋噬臍。",
            "緬思灊天柱，雲白風淒淒。",
            "築居留四鄰，與子參杖藜。"
        ],
        "title": "次韵和蘇子瞻贈王仲素寺丞",
        "id": "dc65e19e-83e3-4b48-bffc-758e584cd4c7"
    },
    {
        "author": "劉攽",
        "paragraphs": [
            "訪舊起廢境，賞心如此回。",
            "平川似曲沼，崇岡象層臺。",
            "前騶經林藪，飛蓋凌崔嵬。",
            "漏遲日向永，景照春已來。",
            "即事有餘勝，懷古常興哀。",
            "寥落江都宮，壯麗安在哉。",
            "方昔盛歡娛，寧知名已頹。",
            "一咏宜春賦，悵然爲停杯。"
        ],
        "title": "次韵和原甫登禪智寺上方院二首  其一",
        "id": "96ef0722-5f85-4ac2-88b9-465025d356b9"
    },
    {
        "author": "劉攽",
        "paragraphs": [
            "夫子信與點，賜也敢望回。",
            "遥知成春服，復此登春臺。",
            "一水近清淺，衆峰遠崔嵬。",
            "林端白雲暝，竹下清風來。",
            "谷深鶑徐囀，川迥雁仍哀。",
            "賓至賦樂胥，觴行咏康哉。",
            "詞鋒與醉墨，餘響若底頹。",
            "何以喻珍奇，繁露將玉杯。"
        ],
        "title": "次韵和原甫登禪智寺上方院二首  其二",
        "id": "aa41d1ee-7de4-4bab-b1ea-634d9b57da14"
    },
    {
        "author": "劉攽",
        "paragraphs": [
            "春風數盡九，節物都非舊。",
            "幕府省文書，階除減奔走。",
            "慵憐啼鳥喚，老藉高花誘。",
            "前林通杖屨，小榭勤箕帚。",
            "喜逢張公子，七十健少有。",
            "解吟長韵詩，不避盈樽酒。",
            "囷倉年穀實，鄰里均石斗。",
            "樊圃畦隴成，餘力到花柳。",
            "長爲子孫主，擊壤歡百口。"
        ],
        "title": "次韵和張屯田新年六十九",
        "id": "7b6efd1e-7613-4034-9e9f-f89a9064a7a5"
    },
    {
        "author": "劉攽",
        "paragraphs": [
            "宦情本羈旅，節物猶戲弄。",
            "欻見林下風，初開水濱凍。",
            "登高舉遺俗，剪綵隨衆用。",
            "暄和暢四體，杖履率羣從。",
            "觴酒從我來，林塘復君共。",
            "捷奕判死生，勁弓嚴縱送。",
            "新荑綴高柳，潛穎發枯葑。",
            "天空雁相喜，泉潔魚始縱。",
            "馳光若漫漫，來事常傯傯。",
            "君看飛雲陰，既去不可重。"
        ],
        "title": "人日同弟姪會賈夷叔遊射東園和仲馮以退之弄字韵次用",
        "id": "f32a10e2-2dfb-4d50-a1b8-069d2b92944a"
    },
    {
        "author": "劉攽",
        "paragraphs": [
            "春泥稍已熟，鸛鳴天氣新。",
            "野竹自有徑，空林不值人。",
            "悔將車馬來，鷗鳥未可親。"
        ],
        "title": "從劉園至澄心寺",
        "id": "a7ff042e-37cc-4c98-b2a8-ad3de8390f85"
    },
    {
        "author": "劉攽",
        "paragraphs": [
            "毛生重九鼎，劇孟雄敵國。",
            "布衣未易輕，壯士多感激。",
            "遍讀近古書，仰求當時人。",
            "膠絃非工聲，直釣良苦辛。",
            "舉世無與游，行且三十春。",
            "豈乏富貴士，相視猶埃塵。",
            "屈指東諸侯，側聞廷中臣。",
            "霜毛九皋鶴，絕足大野麟。",
            "往者移太常，正氣橫蒼旻。",
            "連翩少垂翼，浩蕩俄縱鱗。",
            "天衢自茲亨，要路實有津。",
            "諫疏必焚草，王言粲如綸。",
            "雲霄入顧眄，方牧寧逡巡。",
            "豈惟國憂賢，固是材致身。",
            "南金一銷鑠，荆玉成緇磷。",
            "少留股肱郡，不廢廊廟珍。",
            "道悠任逾重，文雄聲益振。",
            "指掌五代論，藻鑑盈門賓。",
            "信陵虛左乘，程子傾蓋親。",
            "意氣已然諾，許與忘舊新。",
            "孤劍雖蒯緱，丈夫不羞貧。",
            "願言敝緼袍，試託狐貉鄰。",
            "往無鮑叔知，那識夷吾仁。",
            "毋令箕山客，洗耳茲水瀕。"
        ],
        "title": "獻歐陽永叔",
        "id": "e7bcb6c6-370b-4885-b1f6-35ffc8c7436d"
    },
    {
        "author": "劉攽",
        "paragraphs": [
            "霜風吹簾櫳，天高明星晞。",
            "鄰雞三號呼，林烏皆驚飛。",
            "嚴城開重門，危冠馳輕肥。",
            "疏慵徒安眠，隆冬方無依。"
        ],
        "title": "初冬晨起作四聲詩 平聲",
        "id": "493800b5-0a72-4981-a773-812ba4b826cb"
    },
    {
        "author": "劉攽",
        "paragraphs": [
            "營居依蓬茅，在我頗顯敞。",
            "陽暉餘朝溫，野景有遠想。",
            "年華無淹停，俛首已古往。",
            "全生誰爲賢，偃仰與鞅掌。"
        ],
        "title": "初冬晨起作四聲詩 上聲",
        "id": "e912f5a1-8612-4e0b-898b-acff19a4e572"
    },
    {
        "author": "劉攽",
        "paragraphs": [
            "山林何時歸，陋巷似好遯。",
            "通衢皆高軒，竟歲謝訊問。",
            "行歌聊逍遥，衣敝信命分。",
            "殊勝蒙塵埃，勢利强自困。"
        ],
        "title": "初冬晨起作四聲詩 去聲",
        "id": "34aff6af-d799-46d5-b46b-81efc292894f"
    },
    {
        "author": "劉攽",
        "paragraphs": [
            "開門誰頻來，設榻得逸客。",
            "明窗容棋枰，日昃熟藿食。",
            "叢蘭香襟裙，雪色覆轍迹。",
            "忘形非無緣，拙直獨莫逆。"
        ],
        "title": "初冬晨起作四聲詩 入聲",
        "id": "2d8c0635-32c6-4c34-aaa3-afd1fb0291fd"
    },
    {
        "author": "劉攽",
        "paragraphs": [
            "風波不可測，夷險繫所遇。",
            "泊舟淮南岸，始知散千慮。",
            "高秋氣蕭爽，日夕稍寒霧。",
            "漠漠煙水深，翩翩飛白鷺。",
            "值景信所貪，有懷勞反顧。",
            "何時見歸艎，嘯吟成一助。"
        ],
        "title": "舟次淮陰寄張郎",
        "id": "c837fa7a-bc93-4a0d-8ff1-9d586fa0157e"
    },
    {
        "author": "劉攽",
        "paragraphs": [
            "光彩曜白日，笑語凌高風。",
            "冥漠分永訣，夢想如暫同。",
            "當寐詎知覺，視色旋成空。",
            "達性悔不早，百憂坐相攻。"
        ],
        "title": "記夢",
        "id": "09da087a-ddc2-448c-930f-94ca3d40c5dd"
    },
    {
        "author": "劉攽",
        "paragraphs": [
            "昔游梁宋都，偶與夫子並。",
            "爾來各分飛，豈獨歲月永。",
            "往事若有亡，魂交幸俄頃。",
            "如從杏山宴，坐弄南湖景。",
            "置酒腸已開，論詩心爲領。",
            "君言此會難，驚悟卧南郢。",
            "人生日月內，覺寐誰能省。",
            "適心故爲歡，好夢亦所幸。",
            "自吾客遐方，塵事久幽屏。",
            "乃知逃空虛，終日思咳謦。"
        ],
        "title": "夢楊十七",
        "id": "9729c6ac-b89f-4df4-b4b3-111d55069516"
    },
    {
        "author": "劉攽",
        "paragraphs": [
            "新年五十九，處事覺陳舊。",
            "敲石火難停，下坡日如走。",
            "詩書本拙畫，孔老徒善誘。",
            "誰爲萬乘器，謬享千金帚。",
            "爾來專城居，遲暮亦何有。",
            "此邦白髮人，夫子稱祭酒。",
            "貧居玩一瓢，健飲輕五斗。",
            "愧君十年長，顧已甚蒲柳。",
            "方將外形骸，餘事勿掛口。"
        ],
        "title": "張君以六十九作詩自道其康寧余時年五十九感而自咏",
        "id": "3974c0d1-3b60-4f17-965a-2cdf626a72d3"
    },
    {
        "author": "劉攽",
        "paragraphs": [
            "堯風遠以深，千載殊未央。",
            "寥寥蟋蟀詩，在晉謂之唐。",
            "今君試宰邑，正復汾一方。",
            "民社非不榮，腰有銅墨章。",
            "安得六七十，而非諸侯邦。",
            "翳翳桑麻區，雞犬音相望。",
            "因俗固易治，學古子所長。",
            "勿嗤儉以勤，葛屨從履霜。",
            "期年會有成，坐見鳴鳳翔。",
            "吾知尹翁歸，治迹由平陽。",
            "遠道悵分手，游子懷故鄉。",
            "離羣以索居，愧慚參與商。"
        ],
        "title": "送汾西高長官",
        "id": "730382dc-d9ad-4a88-a19b-338344d2d4df"
    },
    {
        "author": "劉攽",
        "paragraphs": [
            "送君固陵遊，勿憶炎漢初。",
            "天地不中裂，雄傑爭錙銖。",
            "追兵下陽夏，百萬風雨俱。",
            "鴻溝不可恃，平分知厚誣。",
            "叱咤梁齊君，王業成斯須。",
            "鬥智不若諼，小信良區區。",
            "爾來數千歲，英氣存信書。",
            "山川未改舊，壁壘皆丘墟。",
            "寄心阮嗣宗，撫掌當踟躕。"
        ],
        "title": "送陳同年遊固陵",
        "id": "6006082d-2fbd-42b2-8745-a41f696e0903"
    },
    {
        "author": "劉攽",
        "paragraphs": [
            "渾黄下湍流，地勢東南瀉。",
            "潛石激陰怒，烈風鎮相假。",
            "客行何艱哉，極力無可者。",
            "永路未遽央，扁舟安得捨。",
            "端思九衢塵，快意堅車馬。"
        ],
        "title": "汴上二首  其一",
        "id": "7ff88eb8-55e9-4f24-8e1a-f797db9fef4e"
    },
    {
        "author": "劉攽",
        "paragraphs": [
            "客從江湖來，風水畏難測。",
            "行行汳渠上，牽挽意不適。",
            "驚湍卷前灣，怒浪潛亂石。",
            "至柔動必剛，况使相推激。",
            "隨波嘆異心，枉道復退尺。",
            "顧思掛高帆，勇往逾箭射。",
            "行險何足憂，萬事亦天力。"
        ],
        "title": "汴上二首  其二",
        "id": "26aa4b64-6b50-4a66-bead-9e373241ca8e"
    },
    {
        "author": "劉攽",
        "paragraphs": [
            "初行江南道，山水皆可愛。",
            "忽見九華峰，瑰奇又堪怪。",
            "去之百餘里，青翠若無類。",
            "羣山特微茫，屹起視其背。",
            "初疑楚人劍，真能倚天外。",
            "快意入浮雲，恥令白日晦。",
            "又如羣游龍，垂胡飲江瀨。",
            "俯仰令人驚，頃刻千萬態。",
            "未知灊與霍，何能配嵩岱。",
            "得無失其真，吾爲古人悔。",
            "山中多良田，泉源得灌溉。",
            "頗思藏其間，將家事耕耒。",
            "塵氛未决往，暫若觀畫繪。",
            "日暮飛鳥還，臨風久儓儗。"
        ],
        "tags": [
            "九华山"
        ],
        "title": "望九華山",
        "id": "bc2c31fb-9d63-4a13-8b2d-174d9ce1a60b"
    },
    {
        "author": "劉攽",
        "paragraphs": [
            "川原自不改，春事已疇昔。",
            "衆芳生晚綠，遠樹森重碧。",
            "流鶑歇復歌，乳燕飛暫息。",
            "對酒獨慷慨，惜無同心客。"
        ],
        "title": "晚春登樓",
        "id": "33d17911-1429-490c-9f61-979c43492229"
    },
    {
        "author": "劉攽",
        "paragraphs": [
            "君爲田鴇吟，哀彼田鴇艱。",
            "無舌以自鳴，銜恨安所宣。",
            "我徵古人詩，得之唐國篇。",
            "苞栩何足哀，悲在不得言。",
            "君看鶗鴂鳴，衆芳爲不蕃。",
            "黔雷詎有知，奮此亦已偏。",
            "萬生詎可窮，孰能厭多聞。",
            "頗識鳥獸名，從子求諸田。"
        ],
        "title": "和謝師厚鴇詩",
        "id": "c7d8db57-3d15-42cb-b5b9-9c2638f3ac2f"
    },
    {
        "author": "劉攽",
        "paragraphs": [
            "溪梅已爛漫，溪水方綠浄。",
            "惜春聊插花，愧花還照影。",
            "淹留待烹茶，初覺晝日永。"
        ],
        "title": "邾園水閣煎茶",
        "id": "5b06f8ce-198f-4407-905e-420e7d6d9e3f"
    },
    {
        "author": "劉攽",
        "paragraphs": [
            "陰崖不見日，側徑劣容步。",
            "鬼神宅冢奧，與物隨繪塑。",
            "惟惜飲馬初，想見投鞍處。",
            "木落山勢高，潮平洲渚露。"
        ],
        "title": "登瓜步魏武廟",
        "id": "d6313c56-e6e1-4ec2-bd1d-9917c7302777"
    },
    {
        "author": "劉攽",
        "paragraphs": [
            "六王昔崩蕩，秦帝按劍興。",
            "虎爭四十年，方隅爲之平。",
            "豪氣竟未已，用民如不勝。",
            "因河既爲池，起洮復堅城。",
            "嘉哉諸老翁，携手西山行。",
            "避世往不返，逍遥塵外情。",
            "明星備灑掃，巨靈爲友朋。",
            "饑食玉井蓮，手携三秀英。",
            "世事一朝變，龍蛇復縱橫。",
            "石火咸陽焚，蟻聚成皋爭。",
            "致身青雲外，顧視不爲驚。",
            "萬期乃須臾，安知谷爲陵。",
            "爾來見圖畫，真氣猶冥冥。",
            "世人但蓬蒿，安知鴻鵠征。",
            "桃源迷去路，蓬萊浪知名。",
            "異時三峰遊，會當慰平生。"
        ],
        "title": "華山隠者圖",
        "id": "90afa323-8dd0-4d2f-a94a-044dc33bf089"
    },
    {
        "author": "劉攽",
        "paragraphs": [
            "原嘗四公子，養徒各三千。",
            "金玉棄如沙，快意當目前。",
            "好士要盡心，安知悉英賢。",
            "雖非霸王資，豪氣故翩翩。",
            "生爲戰國雄，死亦名千年。",
            "晉重未反國，曹鄭方接連。",
            "靳惜糞土間，不能捐一錢。",
            "宗社幾不食，惡名高屬天。",
            "山樞刺昭公，死矣悲宛然。",
            "如何萬乘邦，徒爲人所憐。"
        ],
        "title": "咏史  其一",
        "id": "2bd97c74-6f82-46c8-816e-bbbab8fcf0f3"
    },
    {
        "author": "劉攽",
        "paragraphs": [
            "秦兵謀大梁，决河灌夷門。",
            "百萬皆爲魚，閭里無一存。",
            "不用無忌謀，人人皆有言。",
            "天方縱秦毒，蕩滌乾與坤。",
            "雖得阿衡佐，誰能救崩奔。",
            "政先趣嬴禍，指鹿遂亡秦。",
            "翟義爲漢謀，攝省因即真。",
            "爲忠豈不難，殺身亦已仁。",
            "天道良悠悠，成敗難重陳。",
            "不見商山翁，采芝樂全真。",
            "羽翼安儲皇，天子不得臣。"
        ],
        "title": "咏史  其二",
        "id": "0ef8df55-eee3-4d38-a7f9-435a8fff37b2"
    },
    {
        "author": "劉攽",
        "paragraphs": [
            "落日隠城頭，深林已微暝。",
            "相携步明月，詰曲穿繚徑。",
            "稍稍歸鳥栖，四風亂鐘磬。"
        ],
        "title": "晚歸望月",
        "id": "c8965ae5-b7eb-4146-a759-2d597f759174"
    },
    {
        "author": "劉攽",
        "paragraphs": [
            "宿雲晦城闕，曉雨生微凉。",
            "綠縟草木潤，清虛塵土香。",
            "宇宙暫掃除，胸襟豁軒昂。",
            "忽如沉痾去，飄若凌風翔。",
            "適物能須幾，執熱每相望。",
            "永愧江上翁，終歲浮滄浪。"
        ],
        "title": "六月七日大熱及曉微雨",
        "id": "14a5c60d-cf6b-49b8-83ab-599231fb8510"
    },
    {
        "author": "劉攽",
        "paragraphs": [
            "高樓亦炎蒸，况乃樓之下。",
            "念彼生民微，纍纍盡蝸舍。",
            "上天無清風，何以逃永夏。",
            "顧余更緼蠖，眇然用悲吒。",
            "火流暑當反，日暝天欲夜。",
            "我躬且自閱，於此猶閒暇。"
        ],
        "title": "苦熱登樓",
        "id": "95b1c54c-c574-4664-bc68-53bbff414036"
    },
    {
        "author": "劉攽",
        "paragraphs": [
            "蒸暑淹南國，季秋如長夏。",
            "炎凉亂平分，天地錯常化。",
            "短日迴朱光，六龍頓其駕。",
            "暵似山澤焚，憚我如不暇。",
            "反思歲聿暮，却顧旦輒夜。",
            "寧忍窺昆蟲，干時事矜詫。"
        ],
        "title": "秋熱",
        "id": "1a18ed15-086b-4805-a589-952c4225a162"
    },
    {
        "author": "劉攽",
        "paragraphs": [
            "靜夜收衆響，南軒卧虛寂。",
            "繁星粲文具，初月懸星璧。",
            "流螢急自照，露華重已滴。",
            "鬼神頗虛無，觸事生慘戚。",
            "兒童戲相驚，庭有玄冠客。",
            "夜久待不來，微風動松柏。"
        ],
        "title": "夏夜月中",
        "id": "cca81017-ab5e-4887-a9fd-8d09f2a150a1"
    },
    {
        "author": "劉攽",
        "paragraphs": [
            "生長自吳會，北遊逾十期。",
            "來還遂衰老，衰老何用知。",
            "六月江湖間，煩炎若蒸炊。",
            "疇昔不憚暑，今者殊畏之。",
            "纖絺置如仇，羽扇常自隨。",
            "對案不得餐，膾炙成蒺藜。",
            "憶我童稚歲，烈日猶奔馳。",
            "鬥草出百品，承蜩睨喬枝。",
            "磵顔不待濯，流汗始爲嬉。",
            "自憐筋力便，豈謂天序移。",
            "往聞終南間，盛夏含冰澌。",
            "將家就高寒，長與卑濕辭。"
        ],
        "title": "苦熱",
        "id": "41461007-38f7-4a67-8e8b-62dcec4edc98"
    },
    {
        "author": "劉攽",
        "paragraphs": [
            "堅冰念陽和，廣莫思柔風。",
            "天事有馴致，星火俄復中。",
            "飛烏炎千里，羲叔頓六龍。",
            "焚林墮翱翔，沸鼎愁噞喁。",
            "路傍在家田，傴僂頭白翁。",
            "惡木不得息，百畝爲己功。",
            "如何富貴人，方借明光宮。"
        ],
        "title": "酷熱",
        "id": "524e0ca0-0ac8-49cb-9e73-f514e0ae92ae"
    },
    {
        "author": "劉攽",
        "paragraphs": [
            "百里異風土，我行豈蠻越。",
            "中星正常象，未與京洛別。",
            "肅霜乃溫風，授衣甫絺葛。",
            "林蜩沸如羹，芳草香未歇。",
            "天令不可推，有時倒生殺。",
            "九土皆若然，蒸灼何由豁。",
            "憶昔過秦隴，連山看秋雪。",
            "陰風鴻雁號，積凍松檜折。",
            "驅車渡河洛，反顧尚明滅。",
            "大笑咫尺途，居然異寒熱。"
        ],
        "title": "秋熱",
        "id": "89dcc4dd-4baf-4a10-bb58-126ee88e0a2f"
    },
    {
        "author": "劉攽",
        "paragraphs": [
            "月從海底出，素景天外來。",
            "解道千里共，斯人安在哉。",
            "洞庭木葉脫，未央簾幕開。",
            "顥氣徹霄漢，炯炯不受埃。",
            "羣居笑李白，獨與影裴回。",
            "願言常相親，無使手停杯。"
        ],
        "tags": [
            "洞庭湖"
        ],
        "title": "次韵以道月中作",
        "id": "208bc291-6848-4e0c-b110-231ad4540a39"
    },
    {
        "author": "劉攽",
        "paragraphs": [
            "同雲晦天地，浩然自生明。",
            "蕭條喬木風，斷續過雁聲。",
            "袁公卧深巷，意得神亦清。",
            "豈知長沙客，漂泊萬里行。",
            "餓隠賤祿仕，乃見終古情。"
        ],
        "title": "和孫少述雪",
        "id": "41e57722-8dfd-4968-ba67-f2a7cbc6eac0"
    },
    {
        "author": "劉攽",
        "paragraphs": [
            "田園不遇歲，羈旅常苦心。",
            "問君長沙客，幾年東武吟。",
            "白髮映青春，天涯一相尋。",
            "傷弓雙折羽，遲暮多哀音。",
            "平原客如市，珠履玳瑁簪。",
            "擔簦義何勇，歸袖贏黄金。",
            "世事不足道，丈夫多陸沈。",
            "何以慰別離，春酒方獻斟。"
        ],
        "title": "別黄子溫",
        "id": "cb701e00-62b8-49e2-a1a4-6fa06aabb438"
    },
    {
        "author": "劉攽",
        "paragraphs": [
            "四海不易遇，各自東西人。",
            "那知汝潁間，三歲爲比鄰。",
            "愛君故清真，有以敦薄鄙。",
            "亦作酒客難，調笑鴟夷子。",
            "一旬輒携手，曷日不寄聲。",
            "相期此胸中，無若平生情。",
            "士貧非農商，敢憚抱關役。",
            "經術又不如，空愧上書客。",
            "飛鴻羈旅懷，流水離別心。",
            "長因東南風，一冀子徽音。"
        ],
        "title": "別王深甫",
        "id": "5ad26058-17db-46e0-8332-05887ac3e38b"
    },
    {
        "author": "劉攽",
        "paragraphs": [
            "都城每過從，車馬動逾衆。",
            "分飛無此歡，會合杳如夢。",
            "薄霜作微寒，淺水未成凍。",
            "秋花正爛斑，幽鳥雜清哢。",
            "此邦人事稠，南北屢迎送。",
            "以茲信宿間，得與數君共。",
            "遂將結吾廬，念有用餘俸。",
            "稍營負郭田，畢力輸賦貢。",
            "百齡欲過半，來日頗自縱。",
            "冀君數相存，詩酒尚足用。"
        ],
        "title": "與孫巨源蘇子瞻劉莘老廣陵相遇蘇請賦詩爲別各用其字爲韵每篇十韵  其一",
        "id": "4e73a3c0-34ed-4374-9541-a041ed788ead"
    },
    {
        "author": "劉攽",
        "paragraphs": [
            "本爲東方生，避世不避喧。",
            "仍慕管夷吾，畏事復畏言。",
            "外物不可期，高風難重論。",
            "我辭金馬門，君來西掖垣。",
            "淮瀕一相見，握手雙淚痕。",
            "矜我鬢雪多，歲月何崩奔。",
            "默然念既往，所遇皆籠樊。",
            "恨不值羽人，拂衣入桃源。",
            "腰間銀青綬，車上朱兩轓。",
            "專城自不惡，相思徒種萱。"
        ],
        "title": "與孫巨源蘇子瞻劉莘老廣陵相遇蘇請賦詩爲別各用其字爲韵每篇十韵  其二",
        "id": "28fe7180-46b2-42b3-96d0-09fc65f0a72b"
    },
    {
        "author": "劉攽",
        "paragraphs": [
            "因言浙江潮，憶上吳山尖。",
            "八月天地空，千里澄圓蟾。",
            "海水爲羣飛，迅雷發幽潛。",
            "壯士懷惴栗，怯夫竊窺瞻。",
            "春風潮水平，青玉開鏡奩。",
            "輕舟載花女，翠髮腰纖纖。",
            "勝事冠東南，君行獨能兼。",
            "吾以狂自名，將老無所嫌。",
            "會當從君遊，不計歲月淹。",
            "鱠魚必令鮮，釀酒勿使甜。"
        ],
        "title": "與孫巨源蘇子瞻劉莘老廣陵相遇蘇請賦詩爲別各用其字爲韵每篇十韵  其三",
        "id": "6e14fb8a-ed48-4156-ab29-b871fb3476e0"
    },
    {
        "author": "劉攽",
        "paragraphs": [
            "嗷嗷南飛鴻，羽翼何莘莘。",
            "哀鳴衡山陽，落影湘水濱。",
            "歲晏道路長，雪霜多苦辛。",
            "豈無稻粱謀，畢弋如魚鱗。",
            "此雁欲誰比，正若羈旅人。",
            "古來瘴癘地，常有忠直臣。",
            "扁舟慎自將，勿重蛟鼉嗔。",
            "鵩鳥惡似鴞，端能伺承塵。",
            "東風發衆芳，宿莽熙陽春。",
            "雁歸君未歸，悵望汀洲蘋。"
        ],
        "tags": [
            "衡山"
        ],
        "title": "與孫巨源蘇子瞻劉莘老廣陵相遇蘇請賦詩爲別各用其字爲韵每篇十韵  其四",
        "id": "bcd74819-cb58-4bcc-aac5-947fc45ceccc"
    },
    {
        "author": "劉攽",
        "paragraphs": [
            "季孫事顓臾，禍起蕭牆內。",
            "秦皇築長城，滅國乃胡亥。",
            "蒙公不正諫，地脈豈其罪。",
            "戰國尚權謀，阿諛彼何怪。",
            "親爲聖人徒，鄙陋曾莫解。",
            "龜玉毀櫝中，危顛竟誰頼。",
            "鳴鼓詎可攻，菹醢死無悔。"
        ],
        "title": "季孫肥",
        "id": "18e19adf-3ff8-4ca9-9093-8a62e030c747"
    },
    {
        "author": "劉攽",
        "paragraphs": [
            "雪後原野空，風高弓矢勁。",
            "歲時有陰殺，自古順天令。",
            "躍馬徑豐草，呼鷹下空敻。",
            "烈火生鼻端，割鮮矧餘興。",
            "此亦壯夫樂，不與兒女並。",
            "苦無枚叔辨，試起夫子病。"
        ],
        "title": "約謝師直出獵師直小疾不行作詩戲之",
        "id": "9e34f3d6-879e-4df9-9e8a-b4bfacc38f40"
    },
    {
        "author": "劉攽",
        "paragraphs": [
            "立冬殺氣凝，清霜會晨朝。",
            "滌滌原野空，烈烈荆棘燒。",
            "鷹饑肯爲用，馬寒意逾驕。",
            "旌旗带林莽，笳吹含風飆。",
            "突圍狡獸怒，得雋壯士囂。",
            "老狐屈變詐，文雉輸英翹。",
            "討伐順天時，未許窮奸妖。",
            "翩翩馬上兒，弓箭各在腰。",
            "意矜百戰雄，巧鬥更相招。",
            "控弦落明月，飛鏑來九霄。",
            "雖虐終無傷，爲樂固已饒。",
            "晚臨清汝濱，寒水如落潮。",
            "揮壺酌美酒，醉歸遺皂貂。"
        ],
        "title": "觀獵",
        "id": "4a81123c-1a5f-462c-aa67-cd7d1dd7528d"
    },
    {
        "author": "劉攽",
        "paragraphs": [
            "衆樹日改色，凉風下蕭森。",
            "喬柯無定枝，存葉非舊陰。",
            "白露變凝霜，百芳從此侵。",
            "代謝不暫稽，盛衰理相尋。",
            "懸蟲自包藏，棄巢絕來禽。",
            "徘徊蒼苔地，萬籟成哀音。"
        ],
        "title": "雜咏四首  其一",
        "id": "cc11ee57-8318-41be-83ee-fc8738770628"
    },
    {
        "author": "劉攽",
        "paragraphs": [
            "短日不能永，月華代揚輝。",
            "暝暗來四隅，稍復清影隨。",
            "迢迢河漢章，天畢前南箕。",
            "簸揚蹇無成，掩兔今亦時。"
        ],
        "title": "雜咏四首  其二",
        "id": "2c4ee347-272c-4abb-a6f6-4175dcd7da06"
    },
    {
        "author": "劉攽",
        "paragraphs": [
            "蒼蒼城隅草，地勢元有在。",
            "凉風西北來，摇扤色已壞。",
            "天運正消殺，高明彼先罪。",
            "安見中國葵，淺智亦足頼。"
        ],
        "title": "雜咏四首  其三",
        "id": "bb1185dd-74d3-4a6c-8565-b1327186b86e"
    },
    {
        "author": "劉攽",
        "paragraphs": [
            "疾風吼籬端，嘯呼隨叱吸。",
            "翻翻走地葉，衮衮强相及。",
            "重門忽開扉，蟋蟀如有入。",
            "飛蓬自無根，邂逅暫相集。",
            "萬生共馮寓，智愚因妄執。",
            "區區古今士，陳迹更綴緝。",
            "是非竟何常，得一已漏十。",
            "歲晏莽無成，白頭抱書泣。"
        ],
        "title": "雜咏四首  其四",
        "id": "1a8d7f1a-74d9-42df-874d-0ef130411d11"
    },
    {
        "author": "劉攽",
        "paragraphs": [
            "三徑積荒草，玉棺不上天。",
            "初疑青竹葬，有值吳門仙。",
            "妻子同脫屣，衣冠如蛻蟬。",
            "何年獨鶴歸，悲歌城市遷。"
        ],
        "title": "廣陵蔣生死十四年尸猶溫有妻子存嘗有書自遠與其家",
        "id": "1632a582-0d00-4b71-acbc-77d964772069"
    },
    {
        "author": "劉攽",
        "paragraphs": [
            "自我勝冠带，日聞鄉黨議。",
            "意嫌風俗衰，長老俱喻利。",
            "緬懷千歲士，未謂今昔替。",
            "果哉曹大夫，高度跨一世。",
            "人皆競錐刀，趨走候形勢。",
            "强能弋公侯，弱或丐奴婢。",
            "而公獨長往，亦豈惡富貴。",
            "顧當拯頹波，且以伸吾義。",
            "昔在天聖中，太后猶稱制。",
            "桓桓諫議公，正色風憲地。",
            "王室依老臣，蕭牆屏奸計。",
            "一麾竟謫守，褒贈身後事。",
            "至今誦遺烈，每雪義士涕。",
            "天倫見霜標，粲粲真難弟。",
            "大雅貴老成，春秋有凡例。",
            "吾將編野史，著述二公志。",
            "直清先伯夷，退靜後季次。",
            "願爲得者規，不使達者愧。"
        ],
        "title": "曹司封詩",
        "id": "eab8486f-020f-4010-b536-c0c27bcbb16b"
    },
    {
        "author": "劉攽",
        "paragraphs": [
            "山川近淮秀，風雨向秋急。",
            "初爲空曠游，頓喜清凉集。",
            "鳴蟬斷復續，沙鳥飛還立。",
            "平生耽勝事，未暮俱可及。"
        ],
        "title": "驟雨",
        "id": "e67e731f-6522-440b-9f6f-e21ba16fbaef"
    },
    {
        "author": "劉攽",
        "paragraphs": [
            "秦皇侈心極，登眺窮阻修。",
            "言從峽中度，復欲滄海遊。",
            "車轍去不反，馳道缺每留。",
            "君看鼎湖人，尚畏軒轅邱。"
        ],
        "title": "馳道",
        "id": "68c7b8d6-125b-4c2b-b536-57ae62be059c"
    },
    {
        "author": "劉攽",
        "paragraphs": [
            "百芳與春違，嘉樹成密葉。",
            "上枝下相副，朝影暮還接。",
            "徐風氣清凉，重露香浥裛。",
            "關關變鳴禽，杳杳飛孤蝶。",
            "神仙彼何有，靜境我心愜。",
            "萬期猶視蔭，寸景疑度劫。",
            "何用窺蟠桃，滄溟憚舟楫。"
        ],
        "title": "樹下",
        "id": "48121719-2471-4f59-bbfe-e5939c81ac12"
    },
    {
        "author": "劉攽",
        "paragraphs": [
            "下馬喬樹陰，雪霜寒未晞。",
            "重門開相當，廣殿晴日暉。",
            "問僧亦何事，荷鋤殊未歸。",
            "勞生每多役，向此情依依。"
        ],
        "title": "過薦福寺",
        "id": "7a540654-e173-418f-8c6b-5a9e5266c882"
    },
    {
        "author": "劉攽",
        "paragraphs": [
            "尋幽興不淺，佳木稍已芳。",
            "積雪春未融，明玉仍自香。",
            "赤日照未好，會待清月光。",
            "念無瓊玖報，聊復進雕觴。"
        ],
        "title": "分題李花得香字",
        "id": "48e9b5c8-0507-4b9c-bcf1-bc1dedf55f9c"
    },
    {
        "author": "劉攽",
        "paragraphs": [
            "邑居苦囂塵，洒掃長不給。",
            "蕭條一雨餘，草木遍青濕。",
            "靜無浮埃生，清有凉風入。",
            "愧慚天地功，人力那能及。"
        ],
        "title": "夏雨",
        "id": "ed4d0936-4046-493d-bdd6-8f8f000a0435"
    },
    {
        "author": "劉攽",
        "paragraphs": [
            "馬惡憂敗羣，馬死遂徒步。",
            "始知惡有用，但愧非善御。",
            "未能棄山野，不得事籃輿。",
            "猶當謀款段，尚取州里譽。"
        ],
        "title": "馬死答劉先之",
        "id": "3dbd4015-fb19-4e4c-8623-22f98cbbc15e"
    },
    {
        "author": "劉攽",
        "paragraphs": [
            "逝者如去水，賢達無復居。",
            "朅來顧亭下，但見林木疏。",
            "魚鳥樂深淵，風煙迷舊墟。",
            "徒幸百世名，歷歷存緒餘。"
        ],
        "title": "顧亭林",
        "id": "42dd1ab8-f09e-4cdc-942d-f7df1e7f5be2"
    },
    {
        "author": "劉攽",
        "paragraphs": [
            "齊魯大儒師，專門盛章句。",
            "應物非己長，何以責成務。",
            "乃其忠孝心，足以事君父。",
            "不如商利徒，反道趨詭遇。",
            "剝床以及膚，泉貨山嶽聚。",
            "賜金稱百斤，封邑成千戶。",
            "若無天事變，豈不厚且固。",
            "商鞅既誅夷，桑羊亦刀鋸。",
            "寄言逢掖人，施施幸安步。"
        ],
        "title": "齊魯",
        "id": "db9f212a-61b9-49fb-a203-ba98caa77f10"
    },
    {
        "author": "劉攽",
        "paragraphs": [
            "旦起風頗凉，暑薄意彌愜。",
            "長淮波浪高，咫尺不得涉。",
            "艤舟望連山，青靄亂雲葉。",
            "鷗鳥去杳然，空迥晨光接。",
            "卧吟新詩句，閒理舊書帖。",
            "呼兒飼茭茨，看婦治箱篋。",
            "爲非急時者，無事用輕檝。",
            "淹留既無悶，何必歌長鋏。"
        ],
        "title": "淮上",
        "id": "318206aa-762d-410f-96ff-d0e03fe2504c"
    },
    {
        "author": "劉攽",
        "paragraphs": [
            "顧侯磊落人，稱是腰腹偉。",
            "不甘封侯相，蔡父誇小史。",
            "功名保唾掌，懷寶豈能已。",
            "鞅掌人所難，見之心獨喜。",
            "鄴中貴史公，秦諺推樗里。",
            "一蕢障九州，亦自其名美。",
            "金城上方略，萬里可寸紙。",
            "頂踵禹墨間，掛冠復遺履。",
            "蘇公相知心，乃在湯湯水。",
            "抑揚磕然笑，吾心嘲里耳。"
        ],
        "title": "次韵蘇子瞻",
        "id": "47fc7a5c-3f39-49a0-bf91-a2e69a9a5b70"
    },
    {
        "author": "劉攽",
        "paragraphs": [
            "蓺苗欲其實，種椒欲其繁。",
            "我本正禮家，世人稱二難。",
            "學射庾公斯，取友念必端。",
            "相與今白首，交通可以完。",
            "羨君脫塵垢，顧己羞素餐。",
            "聊爲鵬鷃飛，各自天宇寬。",
            "一月三寄詩，一詩千百觀。",
            "恍若從君遊，君知我心歡。"
        ],
        "title": "次韵孫少述二首  其一",
        "id": "166c4f09-ae94-4081-ab8a-d1c4bf9d5daf"
    },
    {
        "author": "劉攽",
        "paragraphs": [
            "爲貧始願仕，逢辰叨典州。",
            "樸直守故學，遲暮悲舊遊。",
            "此邦詩書林，處士原憲儔。",
            "怪我何所爲，千騎居上頭。",
            "君恩重泰山，未有毫髮酬。",
            "遠慚遂初賦，清節第一流。",
            "桑榆不相遺，歡笑脫羈愁。"
        ],
        "tags": [
            "泰山"
        ],
        "title": "次韵孫少述二首  其二",
        "id": "11557d94-4f75-4a4b-ada5-f35248121087"
    },
    {
        "author": "劉攽",
        "paragraphs": [
            "日月疾過隙，生者猶行客。",
            "念君於此中，復久事遠役。",
            "歲暮山林閉，天寒雪霜積。",
            "歸來道路勤，稍見車馬色。",
            "田事未宜緩，春冰行解釋。",
            "相從今其時，迨此役車息。"
        ],
        "title": "喜王大自固陵歸",
        "id": "4eca1fd0-223f-4863-a03e-12bba63337b4"
    },
    {
        "author": "劉攽",
        "paragraphs": [
            "畏途十殺一，昧者已知戒。",
            "奔航失維檝，將恐亦同敗。",
            "凝冰難長清，甘醴復先壞。",
            "桔槔獨知道，俯仰非有罪。"
        ],
        "title": "畏途",
        "id": "902724e2-72c3-4fdb-a074-cbfbb044265c"
    },
    {
        "author": "劉攽",
        "paragraphs": [
            "凱風長羣物，赤日流正陽。",
            "幽居似囂煩，嘉樹亦陰凉。",
            "偶坐方丈間，吾非厭華堂。",
            "愛此真不材，保彼千載長。",
            "仰視龍蛇形，屈蟠正蒼蒼。",
            "忽疑翠羽葆，何以居我傍。",
            "吾聞高蓋人，專寵來百殃。",
            "我獨安隠幽，入鳥不亂行。"
        ],
        "title": "椿下獨坐",
        "id": "8daaf2cd-4f56-4c08-8f04-dc17a53fd958"
    },
    {
        "author": "劉攽",
        "paragraphs": [
            "結廬東城下，適當車馬路。",
            "開門閱過客，擾擾不知數。",
            "客或爲我歡，客或不我顧。",
            "歡我我不驚，去我我不慕。",
            "俛仰各異懷，音容暫逢迕。",
            "照影清水中，默然不相語。",
            "魂交夕夢間，昔昔已復寤。",
            "薄厚何從生，善惡非有素。",
            "寄語朝市人，知余養生趣。"
        ],
        "title": "結廬",
        "id": "fdcabd2e-0921-4fca-a544-8ad3aad3f0c5"
    },
    {
        "author": "劉攽",
        "paragraphs": [
            "春塘見游魚，芳草宜白鷺。",
            "溪流定幾曲，花發應深處。",
            "重來畏已迷，堅坐不能去。"
        ],
        "title": "後浦望水",
        "id": "f8d612c4-92b5-4610-b29b-8086f9c41396"
    },
    {
        "author": "劉攽",
        "paragraphs": [
            "昔賢常奪鬲，彼聖猶伐樹。",
            "物情喜崎傾，直道每齟齬。",
            "况茲渾渾川，翻覆不可據。",
            "風波一生憂，忠信多逢怒。",
            "陰虹架層雲，雨氣生寒冱。",
            "操舟雖云神，失勢嗟已屢。",
            "早師漆園學，一悟南華趣。",
            "理會定無悶，神全諒何懼。",
            "吾道乘桴浮，斯文以筏喻。",
            "仰止金玉章，渙然謝煩慮。"
        ],
        "title": "奉和寬叔新橋之什",
        "id": "7b5285e5-e949-480e-9611-42d68fd5b096"
    },
    {
        "author": "劉攽",
        "paragraphs": [
            "沿遡同一川，風波情豈別。",
            "維舟暫相從，銷憂自怡悅。",
            "明發南北飛，離懷更秦越。"
        ],
        "title": "晚泊長蘆贈南來鄰船",
        "id": "fc0aacb0-2122-4b88-bf45-85a1bc99e6c9"
    },
    {
        "author": "劉攽",
        "paragraphs": [
            "不敢怨雲霧，不敢悲雪霜。",
            "此是上帝令，所以誅愆陽。",
            "不見李與桃，前日胡爲芳。",
            "不見蚊與穥，往日胡爲翔。",
            "反時固爲妖，徼倖真不祥。",
            "但令冷氣除，豈敢虞凍僵。",
            "吾道不終窮，君看松與篁。"
        ],
        "title": "苦寒",
        "id": "f28246f2-7422-491b-b435-868cadb5fede"
    },
    {
        "author": "劉攽",
        "paragraphs": [
            "高堂面虛無，水色照羣有。",
            "不知歸流永，但見來帆久。",
            "蒼翠前後山，起伏龍蛇走。",
            "荒蕪六朝舊，獨此存不朽。",
            "凉風西北至，蕭颯驚戶牖。",
            "秋意倏已高，玄蟬嘒衰柳。",
            "主人厚賓客，嘉贈隨所取。",
            "爽豁破縈紆，高凉謝塵垢。",
            "開筵窮日影，玉斗湛清酒。",
            "長歌激梁塵，爛醉頗無負。",
            "羈遊屢飄蕩，攀援每遲後。",
            "數公傾蓋歡，夙昔故未偶。",
            "夜闌天正黑，出戶攬星斗。",
            "明發復殊方，行行但回首。"
        ],
        "title": "賞心亭",
        "id": "5158f312-1490-4513-bb4e-4059485fc327"
    },
    {
        "author": "劉攽",
        "paragraphs": [
            "翩翩河中舟，一一西上水。",
            "彼船力有餘，我船力無幾。",
            "力薄日一舍，力壯日百里。",
            "遲速詎幾何，推分故爾耳。",
            "今晨東南風，帆席頻輕駛。",
            "舳艫密相銜，前後略相似。",
            "如將平不平，頗復令人喜。",
            "因之念時事，冥寞付天理。"
        ],
        "title": "汴渠挂帆",
        "id": "b09ff336-0b5c-4f23-a5b8-3d1bd7ae56f7"
    },
    {
        "author": "劉攽",
        "paragraphs": [
            "帝都冠蓋區，百吏鮮閒暇。",
            "學省獨優游，儒冠足休假。",
            "臘前辱飛書，雨後果迂駕。",
            "遠道靡告勞，心期莫予詐。",
            "三年坐窮山，物色多可訝。",
            "鶴林失昭師，演門吊兩謝。",
            "素交悵傾蓋，陳迹空怛化。",
            "孤吟不逢人，默坐常逢夜。",
            "朱丹親簿領，蟲旱視禾稼。",
            "全人猶罋盎，薄賦兼倓幏。",
            "君來慰何多，高論聽雖乍。",
            "雄風快披襟，佳境逾啖蔗。",
            "從容外形骸，約略陳酒{炙火=肉}。",
            "尋芳問名園，臨溪陟累榭。",
            "數稱滍陽叟，謂實龐公亞。",
            "昔聞固已多，今得逾可詫。",
            "龍門走清洛，伊水共東下。",
            "舊都富形勢，時卉芬蘭麝。",
            "雲峰會深入，芳草正可藉。",
            "乘興寧有窮，歸馬何當跨。",
            "小官畏繩墨，跼蹐甚韁靶。",
            "苟無咫尺書，限此十數舍。",
            "舉頭怨鴻鵠，羽翼不我借。",
            "終更行有期，屈指計秋夏。"
        ],
        "title": "寄韓持國",
        "id": "b0a8c645-bea5-4d3e-a7a9-4b1148f40887"
    },
    {
        "author": "劉攽",
        "paragraphs": [
            "曹子三敗辱，卞和再刖悲。",
            "自古鮮其然，今子何似之。",
            "歷塊悮一蹶，千里差毫釐。",
            "白璧固有瑕，黄金豈無疵。",
            "識君向十年，每嘆時爾遺。",
            "天命茲可信，古學滋可疑。",
            "上書欲薦君，身賤不得爲。",
            "寄君北門詩，相望空所思。"
        ],
        "title": "寄王深甫兄弟",
        "id": "e14cb6a5-2370-43d6-b6ea-48716064c606"
    },
    {
        "author": "劉攽",
        "paragraphs": [
            "三見登賢書，每有千人進。",
            "少年盛名聲，高士離幽遁。",
            "吾憐王子秀，屢黜曾不近。",
            "棲遲困家食，屈首仕州郡。",
            "始疑造物意，實於才者吝。",
            "寧與朝廷分，不使山野盡。",
            "間令特達士，竭力事推引。",
            "知音與彙征，千歲名雙振。",
            "憶君盛文華，遇事尤精敏。",
            "雷電騰火車，波濤駕蛟蜃。",
            "譬之逢羿射，所發無不準。",
            "固窮當益堅，達生尚無悶。",
            "府公樞軸老，治道常坐論。",
            "屢聞下榻迎，豈惟虛己問。",
            "人生貴意氣，感激多發憤。",
            "想見吐胸中，江河出方寸。",
            "便當薦書上，累鷙推孤隼。",
            "咫尺青冥天，勵翼見翔奮。",
            "年華不吾與，二毛倏生鬢。",
            "祿仕久益貧，拙謀老仍鈍。",
            "干時尚有違，得名諒無分。",
            "行當鴻鵠舉，判與麋鹿渾。",
            "江魚事鈎罩，吳稻收囷囤。",
            "君時據亨衢，寄聲勿招隠。"
        ],
        "title": "寄王子直  其一",
        "id": "47c6b6c7-d5c1-4d9f-a4c1-bf22cb1b9fc6"
    },
    {
        "author": "劉攽",
        "paragraphs": [
            "决意千里遊，極當何日歸。",
            "終朝仍閉關，室邇人竟違。",
            "北風吹長空，弱羽相分飛。",
            "我呼君應聞，何意音問希。",
            "介者當鮮合，俗士所見非。",
            "會知相憶深，不爲輕與肥。"
        ],
        "title": "寄王子直  其二",
        "id": "e9eed08a-798e-4d9f-b925-3202d2810137"
    },
    {
        "author": "劉攽",
        "paragraphs": [
            "昔居沈邱門，相過不盈里。",
            "蓬蒿啟三徑，杖履通彼此。",
            "去潁已數年，居常夢湖水。",
            "陋巷君所安，所居未宜徙。",
            "憶昨春風時，君手種桃李。",
            "二年當著花，今秋應結子。",
            "同生記五人，次卿今祿仕。",
            "餘人皆及冠，誰最飽書史。",
            "娟娟懷中兒，長女久生齒。",
            "侁侁乳下秀，相繼今有幾。",
            "固陵好田園，往歲未疆理。",
            "菑畬無廢功，計程萬億秭。",
            "曩時豫君謀，家事最綱紀。",
            "欲令囊有錢，更使囷餘米。",
            "伏臘足自了，衣食常好美。",
            "自茲謝俗徒，閉門唯隠几。",
            "豈論陶朱公，未慕子貢氏。",
            "有志懼難合，到今可誰比。",
            "將無尚瓢簞，幸不乏甘旨。",
            "南風素輕浮，衆口巧排詆。",
            "往聞里中兒，責望多苛禮。",
            "君從段干迫，詎免叔孫毀。",
            "又聞澤宮射，吾子時見罷。",
            "有言厭塵勞，自誓不再起。",
            "窮通非異門，出處皆一體。",
            "達生知順天，偏智乃私己。",
            "怪君未坦然，尚爾交憂喜。",
            "昨來赦書下，拔滯先賢士。",
            "寧令有道卷，近自吾人始。",
            "丈夫龍蛇變，蓋棺事乃已。",
            "探穴必得虎，叱梟會勝雉。",
            "何能守一方，寂寥事行葦。",
            "吾爲諸侯客，正得戎曼鄙。",
            "簿書每陳前，弦誦不到耳。",
            "時方尚鴻鵠，自愧雜螻螘。",
            "匠石悲運斤，郢人怨流徵。",
            "非君美無度，孰與裁狂斐。",
            "思身若煩酲，淟涊不可洗。",
            "彎弓輒墮雁，投竿常獲鯉。",
            "寄書非無緣，勿愛繒與紙。"
        ],
        "title": "寄王深甫",
        "id": "5d285e2b-a210-48ba-ac09-04c0a4a20fe3"
    },
    {
        "author": "劉攽",
        "paragraphs": [
            "王孫意氣壯，文武兩自適。",
            "著書輕古人，時論有馬癖。",
            "塵埃間何闊，陋巷稀軼迹。",
            "西郊秋欲分，風露朝暮積。",
            "豈惟弓矢勁，况乃鷹隼擊。",
            "何當共馳騁，一見萬夫敵。"
        ],
        "title": "寄王子直",
        "id": "0234d200-874d-471d-b56f-611e4e51a4fe"
    },
    {
        "author": "劉攽",
        "paragraphs": [
            "雞鳴行問津，日昃未得休。",
            "高山有懸車，深水時泛舟。",
            "二殽避風雨，太華行清秋。",
            "旅遊月魄毀，始覺岐路修。",
            "緬然望西南，落日荒維陬。",
            "應知念行役，天中時倚樓。"
        ],
        "title": "寄原甫",
        "id": "ad2db36a-ee24-4ba7-a569-f681a5f8fbee"
    },
    {
        "author": "劉攽",
        "paragraphs": [
            "壯齒行九州，智當任百憂。",
            "常慕馬將軍，又憐定遠侯。",
            "汩汩州郡役，奔走無停留。",
            "朝與簿書期，暮從農夫遊。",
            "盡力蒿艾間，令人愧前籌。",
            "會計與牛羊，古來悲孔丘。",
            "王卿與我同，歲晏方田疇。",
            "烏攫道傍肉，貂餘身上裘。",
            "西風木葉零，清雨天地秋。",
            "歸來共尊酒，歡言役車休。"
        ],
        "title": "寄王掾",
        "id": "94b5af07-7766-4fae-ac26-a01075ceca94"
    },
    {
        "author": "劉攽",
        "paragraphs": [
            "昔有揚子雲，著書恬勢利。",
            "家貧官不達，賓客罕肯至。",
            "時復好書者，相從問經義。",
            "千載故寥寥，吾人一何似。",
            "天凉風雨餘，草樹有秋意。",
            "蟬吟燕辭歸，窮士易失志。",
            "陋巷可相期，簞瓢固多味。"
        ],
        "title": "寄王深甫",
        "id": "939dfda5-603a-44c9-a0c8-45cda78bf584"
    },
    {
        "author": "劉攽",
        "paragraphs": [
            "幾日欲出門，適此天和柔。",
            "邦人皆異情，我憶從君游。",
            "僻居正窮巷，冰水相交流。",
            "旁舍代應問，檐鳥聲啁啾。",
            "士貧難自高，柴水勞深謀。",
            "昂藏塵世間，何異川上鷗。",
            "我能乘興來，不能興盡留。",
            "清談無由接，竟夕心悠悠。"
        ],
        "title": "尋王深甫值其不在歸寄此詩",
        "id": "19cb06cb-6abb-4102-be61-44181de57677"
    },
    {
        "author": "劉攽",
        "paragraphs": [
            "公綽志不欲，滕薛非所居。",
            "黄香脫枳棲，仍集東觀書。",
            "艅艎不挹漿，鷹隼非捕魚。",
            "狐裘匪負薪，鼎鬲寧柱車。",
            "物生各有宜，得志皆自如。",
            "違方易故常，操末繆續初。",
            "古賢貴相知，末俗隨毀譽。",
            "懷君乏羽翰，臨風一躊躇。"
        ],
        "title": "寄王深甫",
        "id": "32bafb1f-4a36-4573-a4d8-07f18c12e524"
    },
    {
        "author": "劉攽",
        "paragraphs": [
            "淺智憚遠謀，弱力量所任。",
            "進途遠朝廷，退迹違山林。",
            "代耕抱微願，儋石安素心。",
            "小官慕既往，有道念在今。",
            "問津自南郭，治舟遡清潯。",
            "鼎鼎去鄉悲，冷冷遊子吟。",
            "凌風卷晴綠，喬木庇高陰。",
            "黄鳥相喧呼，嘉魚一浮沉。",
            "晨昏偶素月，信宿在青岑。",
            "所遇多可歡，離念頗用侵。",
            "嵯峨天門高，浩蕩瀛海深。",
            "髦士相提衡，精義窮幽尋。",
            "顧余傾蓋交，問我瑶華音。",
            "戒車辱祖道，贈策悵分襟。",
            "簡書甫祗畏，僻陋方滯淫。",
            "摇懷日三秋，寄情望歸禽。"
        ],
        "title": "之官汝州舟中作寄都下",
        "id": "1a8a6ab4-ea5b-42c1-99f1-14c2ffa36baf"
    },
    {
        "author": "劉攽",
        "paragraphs": [
            "沈滯幕府官，三見春華換。",
            "早聞知命言，豈敢竊自嘆。",
            "樗老謝彫刻，鉛鈍繆鎚鍛。",
            "幸茲省文書，聊以騎款段。",
            "鄉閭越南北，弟姪稍婚冠。",
            "藹藹西掖垣，哲兄秉天翰。",
            "悠悠思者懷，歷歷念可看。",
            "仰視歸飛鴻，何當爲我伴。"
        ],
        "title": "早春懷都下",
        "id": "60a0a8e4-1502-4941-b85d-c8b0c2680669"
    },
    {
        "author": "劉攽",
        "paragraphs": [
            "蒼蒼林表山，下惟瓜步水。",
            "憶昔魏皇帝，百萬嘗駐此。",
            "飲馬江水渾，揚旌朔風起。",
            "經營竟無成，嘆咤有遺恥。",
            "去去常畏人，閔默垂五紀。",
            "大江限南北，天意固偶爾。",
            "奈何奸雄才，割據爭虎視。",
            "不有神武功，疇能混書軌。",
            "吾聞清流戰，王業實基始。",
            "樓船蔽空來，天塹才一葦。",
            "此時東流波，不足投馬箠。",
            "煌煌軒臺威，凜凜向千祀。"
        ],
        "title": "瓜步",
        "id": "8983a9c8-b523-41f4-bda9-c48e5ed0b86d"
    },
    {
        "author": "劉攽",
        "paragraphs": [
            "茲山韞奇勝，四野窮眺覽。",
            "近峰擢矛劍，遠巘矗蓮萏。",
            "雲霞發光彩，氣候變舒慘。",
            "啼禽不能名，秀芳多可攬。",
            "招提就丘壑，初地首鉛槧。",
            "精廬爛金碧，浄供歡藜糝。",
            "佛香晝綿綿，法鼓晨紞紞。",
            "林風忽飄摇，天樂隨簸撼。",
            "靈泉初發蒙，溫液遂盈坎。",
            "異源判炎凉，及物萬塵黕。",
            "西南江路永，水墨畫色淡。",
            "漚鳥破青冥，帆檣出葭菼。",
            "吾人事探討，絕境更平澹。",
            "悟真心自知，得雋首獨頷。",
            "剪茅地夷爽，築基土强鵾。",
            "長松啟門扃，怪石列窊窞。",
            "遂初本逍遥，知略貴剛敢。",
            "頹齡惜鬢髪，壯節露肝膽。",
            "由來抱軒昂，豈復甘黯黮。",
            "辭滿異多秩，摻袪嗟不寁。",
            "高風故難繼，弱質因自感。",
            "磵肩疲負任，勿藥羞是鞓。",
            "願言爾爲鄰，寧使我餘憾。",
            "即今桑榆景，光翳將就晻。"
        ],
        "title": "寄老菴",
        "id": "1b9c2da0-1f87-431b-b8ce-584207aa2bbb"
    },
    {
        "author": "劉攽",
        "paragraphs": [
            "上有蒼蒼山，下有渾渾流。",
            "兩崖類築甬，中道纔容輈。",
            "關門密相望，設險非一秋。",
            "借問前代人，屈指嬴與劉。",
            "乃知伯王功，天險參人謀。",
            "百二制六國，一面當諸侯。",
            "東慚洛陽薄，北視朝歌羞。",
            "時平郡國通，官守輕戈矛。",
            "旅程茲出關，悵然爲淹留。"
        ],
        "title": "潼關",
        "id": "20488fbf-3210-43d1-b8b9-b406a05be4ba"
    },
    {
        "author": "劉攽",
        "paragraphs": [
            "四山環若屏，土色類堅石。",
            "青冥積靄間，古徑漏天隙。",
            "虎牢一何險，飛鳥不可歷。",
            "狹處乃容車，天形正修白。",
            "山行十里盡，路與洪河直。",
            "驚波走狂沙，澒洞踏虛壁。",
            "寒光著面目，噤枿避劍戟。",
            "殷然出地雷，下與千仞鬲。",
            "壯哉造化功，置此限南北。",
            "乃知巢居民，老死皆異域。",
            "帝鴻始舟車，夏禹勤底績。",
            "輪蹄日相尋，隘路遂開坼。",
            "因緣楚漢交，英雄因智力。",
            "殺人何其悲，貽患實自昔。",
            "西風卷零雨，昏霧白日匿。",
            "泥塗未遽央，客子怨行役。"
        ],
        "title": "汜水關",
        "id": "994cb6fe-0436-47fc-8ef8-f864e757891a"
    },
    {
        "author": "劉攽",
        "paragraphs": [
            "老去苦無悰，春還暫真賞。",
            "念無俗慮侵，得以山林往。",
            "尋幽喜人遠，習靜憎禽響。",
            "東風日暄和，觸事全勝尚。"
        ],
        "title": "春日凉榭寄戴大臨",
        "id": "fbf0fe68-e812-4341-88cc-d734a55c6fd7"
    },
    {
        "author": "劉攽",
        "paragraphs": [
            "日夕興頗適，逍遥步城隅。",
            "連峰蒼翠間，决溝見平湖。",
            "鳥去一何逸，白雲與之俱。",
            "太虛自無礙，真意寧有拘。",
            "春華白藹藹，欣欣動群枯。",
            "園畦亦成趣，嫩綠榮寒蔬。",
            "思君昨相語，水木西山居。",
            "况此天氣新，田野多歡娛。",
            "注想已自爾，念歸定何如。"
        ],
        "title": "晚步寄徐從道",
        "id": "c96a1e76-587b-43de-9d5c-be5da98209a6"
    },
    {
        "author": "劉攽",
        "paragraphs": [
            "夕陽下西山，反照林杪赤。",
            "初驚秋事早，遠見霜葉色。",
            "山林得吾心，消散理輕策。",
            "翠香襲晚秀，柔紫拾新坼。",
            "凉蟬時一聲，栖鳥相斂翼。",
            "還歸卧南檐，初月照虛碧。"
        ],
        "title": "秋園",
        "id": "675d82c6-a93a-4ad2-a3f2-4a3613d8d44c"
    },
    {
        "author": "劉攽",
        "paragraphs": [
            "蘇秦六國相，晚被讒慝名。",
            "使有東郊田，安得留此聲。",
            "古今事可知，達人盡躬耕。",
            "多君家事治，竭力從老農。",
            "白水負郭田，百頃畝一鍾。",
            "耕亦勿鹵莽，耘亦無滅裂。",
            "秋成霜滿畦，玉粒勝白雪。",
            "我懷沮溺心，早晚從君游。",
            "且當學林類，行歌復披裘。"
        ],
        "title": "寄王固子堅時在固陵治田",
        "id": "527ae180-a850-449c-93b6-f085d4ade9f7"
    },
    {
        "author": "劉攽",
        "paragraphs": [
            "何茲水鄉士，尚復穿池居。",
            "寧知湖上龍，不是淵中魚。",
            "漪瀾杳無際，綠浄望有餘。",
            "寂寞垂竿叟，嘯歌方歲除。"
        ],
        "title": "陸瑁養魚池",
        "id": "778017aa-17b6-4064-977b-05b5bfea2da8"
    },
    {
        "author": "劉攽",
        "paragraphs": [
            "升曦上南山，千峰雲碧明。",
            "晨風激寒水，琴瑟環佩聲。",
            "蠶老桑柘空，麥熟黄鸝鳴。",
            "浩然田野興，遂爾忘都城。"
        ],
        "title": "自舒城南至九并並舒河行水竹甚有佳致馬上成五首  其一",
        "id": "6c72961f-ddb1-4494-8a80-a39a95ce7bfe"
    },
    {
        "author": "劉攽",
        "paragraphs": [
            "高高嘉樹陰，下下修竹林。",
            "水光摇日影，人語亂鳥吟。",
            "興適盡佳境，有逢皆會心。",
            "安知道路傍，前更登嶔岑。"
        ],
        "title": "自舒城南至九并並舒河行水竹甚有佳致馬上成五首  其二",
        "id": "aa9124e4-2a0f-4b20-a8a1-77211ee50240"
    },
    {
        "author": "劉攽",
        "paragraphs": [
            "一溪分百泉，一泉流十家。",
            "惡竹莽連雲，古樹橫带沙。",
            "魚子戲稻秧，鳬雛唼荇花。",
            "信美非故鄉，無由寄生涯。"
        ],
        "title": "自舒城南至九并並舒河行水竹甚有佳致馬上成五首  其三",
        "id": "d20f004e-f628-45f2-88ef-48839dd132da"
    },
    {
        "author": "劉攽",
        "paragraphs": [
            "溪水轉山曲，杳如天際流。",
            "淺瀨不解衣，浮查曰爲舟。",
            "惜無同心子，此地聊淹留。",
            "但愛溪上兒，蓬頭坐垂鈎。"
        ],
        "title": "自舒城南至九并並舒河行水竹甚有佳致馬上成五首  其四",
        "id": "76efed2e-fdc6-4936-8d4b-8160423c3533"
    },
    {
        "author": "劉攽",
        "paragraphs": [
            "南山近仙居，太古餘積雪。",
            "陰雲五月寒，松檜爲之折。",
            "如何車馬客，塵土倦炎熱。",
            "揮手謝世人，吾將與君絕。"
        ],
        "title": "自舒城南至九并並舒河行水竹甚有佳致馬上成五首  其五",
        "id": "4e88e5ec-95e1-4222-abab-9f0a8d248f95"
    },
    {
        "author": "劉攽",
        "paragraphs": [
            "結束遡都門，歡言瞻上東。",
            "宿舂不成裝，徒御殊匆匆。",
            "傾城千萬人，髫稚隨老翁。",
            "攬袪强我留，路隘馬不通。",
            "志微術無多，舉動非材雄。",
            "畦隧不知拙，雕朽寧謂工。",
            "尚憐畎畝民，欲使衣食充。",
            "吏課才第六，名品出下中。",
            "豈期此邦人，念我如豳風。",
            "竟慚不赫赫，用底書成功。",
            "人事非有常，物變何必終。",
            "移是趣日新，應諧猶不窮。",
            "恥爲堅白辯，判別僻與衷。",
            "由是知命來，但覺心源空。",
            "思君天材異，汗血流驃驄。",
            "定交既非晚，接武崑瀛蓬。",
            "歲月使人驚，冠带昔兒童。",
            "別離過三秋，會合今復同。",
            "新詩思何深，清月醒困蒙。",
            "相哀蹇無成，爲客謝諸公。"
        ],
        "title": "自曹還都舟中奉酬子中見寄",
        "id": "8385d5ee-f443-4269-b4d1-66083cf5c3f7"
    },
    {
        "author": "劉攽",
        "paragraphs": [
            "意合非有求，道遠義彌敦。",
            "詩書獲我心，將老遂不諼。",
            "頹齡若馳波，哀逝稍不存。",
            "念君稅馵羈，飲水棲衡門。",
            "正容悟失道，已矣將何言。"
        ],
        "title": "奉酬孫少述",
        "id": "3f66fdb0-7ca4-48dc-b24a-58ebc372d3dd"
    },
    {
        "author": "劉攽",
        "paragraphs": [
            "久客常念歸，還家自深願。",
            "雖非湖海遊，早已時節變。",
            "果臝施於宇，蠨蛸巧相衒。",
            "牆根思哀蛩，危棟辭歸燕。",
            "貧加鄉閭慕，病益兒女戀。",
            "棲遲免路旁，未厭茅屋賤。",
            "衡門過凉雨，秋草盈芳甸。",
            "耕耘儻及時，筋力自此勸。"
        ],
        "title": "還家",
        "id": "a9ca532b-ddc9-4a74-99a7-27240d05b1d2"
    },
    {
        "author": "劉攽",
        "paragraphs": [
            "積雪閟窮巷，天寒四岑寂。",
            "常時能來人，今茲亦絕迹。",
            "探囊理文書，卷軸浩堆積。",
            "歲序往不留，其人或成昔。",
            "忽如二三子，共此笑言適。",
            "我遊皆可人，回也實莫逆。",
            "詩句何軒軒，有若風中翼。",
            "使我多聞知，令我手不釋。",
            "聞君不作官，作官固無益。",
            "由來全生士，不以時世激。",
            "請問紫芝翁，寧知五鼎食。",
            "開門望四野，天地漫無隙。",
            "老鷹凍不飛，何由寄消息。"
        ],
        "title": "雪中檢故書見王深甫書因寄",
        "id": "d477984a-4073-4273-8649-e28977f8eaed"
    },
    {
        "author": "劉攽",
        "paragraphs": [
            "從仕如博弈，百萬繫一擲。",
            "君看大司馬，二十好顔色。",
            "與子昔獻賦，共登東堂籍。",
            "留滯向十年，尚爲諸侯客。",
            "我愚數亦奇，連蹇不自惜。",
            "念君復何爲，無乃玄尚白。",
            "時平棄奇節，幕府鮮籌畫。",
            "譬如塒𡏝間，安用鸞鵠翼。",
            "高秋江湖深，莽莽煙水碧。",
            "輕舟犯蛟鼉，勉子慎行役。"
        ],
        "title": "送張七和州判官",
        "id": "90212d8b-8df1-47d6-a2ed-594141524037"
    },
    {
        "author": "劉攽",
        "paragraphs": [
            "吳女飛若煙，茲地留爾名。",
            "上有愁雲陰，下有蔓草生。",
            "如此粲者何，遺恨若未平。",
            "寧無東平樹，靡靡向孤城。"
        ],
        "title": "三女岡",
        "id": "feb86936-6874-4ff2-8d3e-58a2a9012f1c"
    },
    {
        "author": "劉攽",
        "paragraphs": [
            "高風動長松，蕭瑟清我心。",
            "亦有琴上絃，盡得天外音。",
            "試復向城市，餘響終難尋。"
        ],
        "title": "澄心寺後閣彈琴",
        "id": "d5b09cde-81b4-4d8c-baf2-e76705dd301b"
    },
    {
        "author": "劉攽",
        "paragraphs": [
            "意遠智無涯，樂少憂常多。",
            "浮生共茲理，達士默謂何。",
            "歲月如奔車，冰霜變陽和。",
            "廢書獨長嘆，倚席仍浩歌。",
            "王子家千金，世勳誓山河。",
            "勅厨具豐羞，載酒信所過。",
            "重簾篩勁風，暖日蘇庭柯。",
            "左手持蟹螯，一釂朱顔酡。"
        ],
        "title": "首春學省同舍十一人集王彥祖爲主人人賦十韵得河字",
        "id": "e81418ee-ff96-4cd7-a850-411a233d01ec"
    },
    {
        "author": "劉攽",
        "paragraphs": [
            "知此升斗狹，鱣鱏非所容。",
            "安知庖所捐，後不成蛟龍。",
            "爲爾釋囚拘，置之清泠中。",
            "不有網罟憂，安見拯濟功。",
            "掉尾一何歡，餘困猶噞喁。",
            "孰云我非魚，正見所樂同。"
        ],
        "title": "養魚",
        "id": "f25b544f-17f8-4e58-a18a-648269cc34f3"
    },
    {
        "author": "劉攽",
        "paragraphs": [
            "十日無油雲，一春無奔雷。",
            "天事不可知，號令於此頹。",
            "疾風生梁棟，宇宙如沈灰。",
            "驚霆萬車走，激裂山石開。",
            "此聲昔未有，曩意非所猜。",
            "况聞波濤音，洶洶千里來。",
            "雖無爲霖實，猶得驅黄埃。",
            "終憂稻粱枯，所濟蒿與萊。",
            "蛟龍樂盤嬉，既往寧復回。",
            "茫然怨雲漢，赤日方徘徊。"
        ],
        "title": "小雨",
        "id": "348c160a-9161-4a53-9e32-2b77b0165e51"
    },
    {
        "author": "劉攽",
        "paragraphs": [
            "昔歲歉無年，今夏仍荐饑。",
            "罷民去南畝，賤價捐東菑。",
            "籍籍道路間，餓者何纍纍。",
            "藜藿不充腸，苶然旄與倪。",
            "嗟我祿代耕，每食爲不怡。",
            "徒懷仲由志，身賤那得施。",
            "屬城上民訟，比牒皆苦詞。",
            "奉詔實有無，百聞謝一窺。",
            "星言說桑田，行與父老期。",
            "觸熱不敢休，重趼寧告疲。",
            "郊原赤如赭，秉穗無孑遺。",
            "墾藝不可分，四旁生蒺藜。",
            "流行誠代有，愚弱豈易欺。",
            "附上亦有刑，殘下罪攸司。",
            "鄙夫不忍此，告吏咸赦之。",
            "庶茲咻噢恩，足以蘇惸嫠。",
            "大農急經費，言利析毫釐。",
            "二吾猶不足，一切寧謂宜。",
            "國僑敏爭承，鄭邑用不危。",
            "馮煖焚券書，田氏人若歸。",
            "區區二小邦，兩士能若斯。",
            "當官在必行，匪石安可移。",
            "諸公悉吾友，此志良弗非。",
            "當令徇路人，一聽狂者詩。"
        ],
        "title": "檢覆郟城旱田示同官及寄河南諸賢",
        "id": "9e894970-212d-465d-9415-7505285da38a"
    },
    {
        "author": "劉攽",
        "paragraphs": [
            "慮澹事從簡，興發謀豈豫。",
            "退朝建禮門，走馬長楸路。",
            "陰風脫林槁，朝日破寒霧。",
            "簡書亦優遊，賓友慰遲暮。",
            "神仙未嘗學，皋壤欣所慕。",
            "靜境出自然，勝遊非浪聚。",
            "杯觴謀須臾，肴蔌訊無慮。",
            "賞音愧聞絃，和歌容執御。"
        ],
        "title": "退朝",
        "id": "28e8c2e4-ad62-451c-ac02-5efe9355a577"
    },
    {
        "author": "劉攽",
        "paragraphs": [
            "上嗣位六載，吾宗刺桐川。",
            "余來拜旌戟，詔下之明年。",
            "是時春三月，繞郭花蟬聯。",
            "嵐盤百萬髻，上插黄金鈿。",
            "授以道士館，置榻於東偏。",
            "滿院聲碧樹，空堂形老仙。",
            "本性樂凝澹，及來更慕玄。",
            "焚香禮真像，盥手披靈編。",
            "新定山角角，烏龍獨巉然。",
            "除非浄晴日，不見蒼崖連。",
            "上有拏雲峰，下有噴壑泉。",
            "泉分數十派，落處皆琤潺。",
            "寒聲入爛醉，聒破西窗眠。",
            "支筇起獨尋，只在牆東邊。",
            "呼僮具畚鍤，立鑿莓苔穿。",
            "灇淙一派墮，練带橫斜牽。",
            "亂石拋落落，寒流響濺濺。",
            "狂奴七里瀨，縮到疏楹前。",
            "跳光潑半散，涌沫飛漩圓。",
            "勢束三峽拄，瀉危孤磴懸。",
            "會聞瑶池溜，亦灌朱草田。",
            "鳬伯弄翠蕊，鸞雛舞丹煙。",
            "凌風捩桂舵，隔霧馳犀船。",
            "况當玄元家，嘗著道德篇。",
            "上善可比水，斯文參五千。",
            "精靈若在此，肯惡微波傳。",
            "不擬爭滴瀝，還應會淪漣。",
            "出門後飛箭，合勢浮青天。",
            "必有學真子，鹿冠秋鶴顔。",
            "如龍輔余志，日使疏其源。"
        ],
        "title": "引泉詩睦州龍興觀老君院作",
        "id": "02ab09ae-a03b-44d1-adb5-c10c416a340a"
    },
    {
        "author": "劉攽",
        "paragraphs": [
            "人事有背嚮，勝遊不長絕。",
            "聞公樂郊行，慷慨矜歲月。",
            "東山翠屏秀，盧水寒玉直。",
            "尚有昔來人，借問寧異昔。",
            "蔆蕖亂幽芳，梧竹凝茂陰。",
            "始知秋意高，詎厭徂歲深。",
            "因宜付樂妨，大巧當不爲。",
            "島魚皆自歡，賢者能勿違。",
            "華堂庇深沉，皋壤極虛曠。",
            "清池湛明輝，寒郊無近響。",
            "公來會旌旆，公晏盛笳鼓。",
            "魯酒若醍醐，齊謳艷巴楚。",
            "采芹自胥樂，食葚懷好音。",
            "因成池上篇，爲想思歸吟。"
        ],
        "title": "和原甫鄆州樂郊詩",
        "id": "e54b445a-9b2f-42d1-a91c-a3d7a0fd69b3"
    },
    {
        "author": "劉攽",
        "paragraphs": [
            "世亂爭鬥繁，廢興不可載。",
            "磨滅幾何人，獨茲有餘愛。",
            "空同氣雄武，燕薊風慷慨。",
            "曾是鞍馬間，而爲治民最。",
            "桐鄉舊墟好，峴首遺碑在。",
            "歲久梁棟傾，地荒松栝大。",
            "古今猶過隙，俛仰成百代。",
            "咨嗟畎畝勤，勳業非永賴。"
        ],
        "title": "劉太尉廟",
        "id": "f7fe60d1-747e-462b-a7f4-94689f213ff8"
    },
    {
        "author": "劉攽",
        "paragraphs": [
            "秋事亦已中，江南故炎溽。",
            "北風三日雨，正氣還凄肅。",
            "身老慮深簡，官閒睡常足。",
            "庭陰墮長梧，園芳亂新菊。",
            "借書喜未見，釀酒欣初熟。",
            "優游諒卒歲，何用恨幽獨。"
        ],
        "title": "欲雨寄張壁",
        "id": "c3905e56-790f-429c-bc92-3fc28883dcc4"
    },
    {
        "author": "劉攽",
        "paragraphs": [
            "繁陰不時解，雨氣如深秋。",
            "朝衣始絺葛，暮服乃重裘。",
            "天事亟變易，得爲有常不。",
            "如何世上士，欲以全自求。",
            "行身繩墨間，蹜蹜空白頭。",
            "唯君可語此，意豪力且遒。",
            "通衢雖泥塗，未至乘扁舟。",
            "興發騎馬來，墊巾故風流。"
        ],
        "title": "雨中寄子直",
        "id": "5466ae67-6be2-4fb4-aefe-38179a121536"
    },
    {
        "author": "劉攽",
        "paragraphs": [
            "休迹異從告，退居乃靡祿。",
            "勞心不治人，寓興此嘉木。",
            "客來啟荆扉，側砌紛衆綠。",
            "名存洛陽品，秀出海南族。",
            "理會意必歡，誰能傷局促。",
            "時當載酒過，三徑成幽熟。"
        ],
        "title": "林都官種花",
        "id": "f112fc14-e500-4618-8188-8c34d60b8932"
    },
    {
        "author": "劉攽",
        "paragraphs": [
            "赤日裂石土，萬家如烘爐。",
            "君行何事役，似爲貧所驅。",
            "埃塵稍去眼，雪景日蕭疏。",
            "扁舟乘長風，倏忽遍三吳。",
            "六年羈旅倦，一旦誰掃除。",
            "慎勿忘回首，浩蕩江山娛。"
        ],
        "title": "送邵興宗之丹陽",
        "id": "7ab725a7-04ae-4214-bd8d-039e9d1df5ab"
    },
    {
        "author": "劉攽",
        "paragraphs": [
            "幽意難具陳，靜境可因就。",
            "遠求澗側石，置彼窗中岫。",
            "前爲嵩華高，側構衡霍秀。",
            "巖崿倏天成，風煙若神授。",
            "他時看圖畫，應接頗意究。",
            "氣色形似間，人人輕宇宙。",
            "嘗聞山林士，既往又不復。",
            "此語我知之，衡茅非所陋。"
        ],
        "title": "作假山",
        "id": "3d056100-3b8a-40ee-a8fe-53fd3edbd584"
    },
    {
        "author": "劉攽",
        "paragraphs": [
            "憩馬道傍舍，解衣仍佇立。",
            "四檐庇陰凉，蕭蕭風氣入。",
            "雖云茅茨陋，枕簟亦自給。",
            "已勝鞍馬間，筋力苦倦急。",
            "田野歸去來，餘年猶可及。"
        ],
        "title": "暑行  其一",
        "id": "5d33c6f7-59ac-4ccf-8cdc-a62f4adac425"
    },
    {
        "author": "劉攽",
        "paragraphs": [
            "赤日成畏途，相與逃熱行。",
            "中宵寢不安，兩舍鷄初鳴。",
            "據鞍寢夢間，墮策忽自驚。",
            "官身跨官馬，倦𠙆奈有程。",
            "愧負田野翁，安穩眠到明。"
        ],
        "title": "暑行  其二",
        "id": "fcef3e94-b211-4f48-8f14-f88864803c4f"
    },
    {
        "author": "劉攽",
        "paragraphs": [
            "古人雖千歲，我見如接迹。",
            "今人雖比肩，我視猶異域。",
            "乃知相知情，心識非貌識。",
            "所以識胡君，不得同硯席。",
            "今朝滿衣淚，哭君寢門側。"
        ],
        "title": "傷胡二",
        "id": "bcd7b1b6-8a37-4ca6-a150-0a429c20c0f9"
    },
    {
        "author": "劉攽",
        "paragraphs": [
            "去水不可還，逝者日已疏。",
            "悲憂若沈痾，百藥無能除。",
            "英英韶華子，夭夭昔同車。",
            "令德其芬芬，佩玉聯瓊琚。",
            "舟移悼藏壑，天祝嗟愁予。",
            "蕙蘭秀不實，徒見荆棘墟。",
            "含悽撫衆稚，弔影還室廬。",
            "高天杳茫茫，日月空居諸。"
        ],
        "title": "傷逝二首  其一",
        "id": "8c068bff-c1da-43f7-9080-a2aa860a920f"
    },
    {
        "author": "劉攽",
        "paragraphs": [
            "我昔曾遠遊，歲晏不得返。",
            "又嘗懼而夢，百怪紛亂眼。",
            "迨今疑若人，虛實未敢辨。",
            "促駕逝將歸，驚呼寤何晚。",
            "百年非淹期，愚智俱不滿。",
            "彭聃與顔殤，究竟同是短。",
            "愁憂浪無端，衷腸若湯涫。"
        ],
        "title": "傷逝二首  其二",
        "id": "f05a3d7b-95dc-4f19-958c-7d9ca07fb991"
    },
    {
        "author": "劉攽",
        "paragraphs": [
            "訪古慕高遠，回首笑流俗。",
            "千世得巢父，蕭然慨遺躅。",
            "古來知生民，滿腹所願足。",
            "何爲讓天下，牛口信爲辱。",
            "高風渺不嗣，世態日局促。",
            "至今西山翁，恥甘首陽粟。",
            "愛此盈尺泉，百尋瑩寒玉。",
            "遷陵復改邑，缺甃常湛綠。",
            "君懷浮雲志，塵埃茲可浴。",
            "君有冰炭憂，清泠相爲沃。",
            "長塗接周楚，軒蓋密相續。",
            "能令貪夫廉，更使賢士勗。",
            "豈如漢陰叟，抱甕傷窘束。",
            "我遊阻勝概，長謠慰心曲。"
        ],
        "title": "巢父井",
        "id": "ddb58287-948b-4a90-a16b-dd8f12de4201"
    },
    {
        "author": "劉攽",
        "paragraphs": [
            "舊聞謫仙人，多以我爲似。",
            "三生去來今，惟獨變名字。",
            "泊舟姑熟溪，風月不如意。",
            "舉頭望青山，酌酒聊一醉。",
            "漢宮三十六，當時各自貴。",
            "昭陽與華清，究竟誰爲愧。",
            "奴輩不自省，脫靴更誰避。",
            "而令棄賢材，孤負青雲器。"
        ],
        "title": "題李白祠",
        "id": "36687826-544b-4dce-b882-c5da394b1348"
    },
    {
        "author": "劉攽",
        "paragraphs": [
            "竟日鑑寒水，泊舟復新月。",
            "浮光鏡上下，空寂照毫髮。",
            "華星湧波際，人語自天末。",
            "潛魚躍相聞，去鳥飛漸沒。",
            "明生思慮盡，清入心源豁。",
            "洗耳事誠非，濯纓情愈闊。"
        ],
        "title": "宿蔡口",
        "id": "0e5e551f-4449-48f3-8896-fcd7db846633"
    },
    {
        "author": "劉攽",
        "paragraphs": [
            "歲陰已暗去，春色復潛動。",
            "嘉樹欲芳華，歸鴻雜清哢。",
            "乾坤自長久，節物厭迎送。",
            "濁酒歡我愁，浩歌爲誰縱。",
            "古人盡流水，世事皆宵夢。",
            "白日少借留，青春亦公共。",
            "舉眼向高天，吾謀不能用。"
        ],
        "title": "立春",
        "id": "8b4a3d6d-38b7-4afd-9326-09fd0f54a0e1"
    },
    {
        "author": "劉攽",
        "paragraphs": [
            "緯蕭棄明珠，龜手安絣漂。",
            "浮生每殊塗，吹萬亦異竅。",
            "傳劍不成顯，談舌無與掉。",
            "圜冠豈誤身，儒術真寡要。",
            "歲時不我與，壯年更稚少。",
            "白髮綠鬢多，班班已盈照。",
            "安排慕無悶，推命獨孤笑。",
            "趨愚甘就迂，遣累稍夷峭。",
            "嵯峨天門開，事業寄周召。",
            "登賢如弗及，得士故頗料。",
            "乃知古猶今，孰有賀隨弔。",
            "寸善曾不遺，有功輒先調。",
            "驊騮自西極，翠羽出丹徼。",
            "黄鐘陋巴歈，文鼎嗤畚篠。",
            "况聞邱園秀，得以虛名釣。",
            "唯憂有道卷，莫敢後時誚。",
            "食苹鹿相呼，在鶴鷄群叫。",
            "飯牛歌何哀，築巖貌惟肖。",
            "顧予乃迷方，黥劓誰與療。",
            "章甫期適越，風帆欲逾嶠。",
            "敦敦樂瓢簞，耿耿甚熒燿。",
            "聊歡龜曳塗，猶畏犧入廟。",
            "同聲邈難期，僻陋常耳剽。",
            "逢君獨欣然，夙昔共明詔。",
            "屢聞諸侯辟，復見尚書召。",
            "奈何竟棲棲，塵土翳光曜。",
            "西山悲采薇，鼎食歸洒削。",
            "飛將不得封，重侯付嫖姚。",
            "新篇一何工，大巧全衆妙。",
            "上言道路勤，山海窮聽眺。",
            "次述疇昔遊，弁髦迨冠醮。",
            "下云厭屢空，藜藿甘咀嚼。",
            "英賢困奇蹇，爲善誰復劭。",
            "譬如飲洪鍾，偉量乃能釂。",
            "鄭公亦全材，大厦方䆗窱。",
            "珉瑶謝尺璧，絲管讓清歗。",
            "同當鵠翻雲，肯爲魚在𦌒。",
            "千里由咫尺，西城始春燒。",
            "吾聞天祐賢，柞棫民所燎。",
            "胡爲沮溺儔，躬耕老蓬藋。"
        ],
        "title": "次韵和楊叔恬贈鄭秘丞",
        "id": "bf66b6de-abd2-4b92-b97b-f717963f1c8e"
    },
    {
        "author": "劉攽",
        "paragraphs": [
            "君家廬山南，雲水當戶庭。",
            "丈人懸安車，鯢齒頭髮青。",
            "吏隠粟三釜，繙書十二經。",
            "胡然辭羈旅，大江急揚舲。",
            "太史司馬公，老成兼典刑。",
            "周南嘆留滯，武庫森長扃。",
            "叩關起九州，授簡歡真詅。",
            "自茲訪都邑，乘興及郊坰。",
            "清洛湛寒玉，嵩高環翠屏。",
            "宮觀想舊躅，叢祠記遺銘。",
            "俗物不挂眼，俚言誰載聽。",
            "畢事黄鵠舉，翩然問長亭。",
            "念昔始相從，子少予壯齡。",
            "定交自傾蓋，結好深鶺鴒。",
            "放懷脫羈馵，高論窮杳冥。",
            "縱博恣叱梟，極飲常虛瓶。",
            "後會十五年，見子雲龍廷。",
            "官書職讎校，舊簡同編硎。",
            "瓠落無所容，柘彈緣蜻蜓。",
            "河梁一分手，南北如漂萍。",
            "歲月不肯留，瞬息無暫停。",
            "跳丸指飛鳥，急雪看凋蓂。",
            "壯懷益漫漫，衰鬢成星星。",
            "勞生百年間，所恃七尺形。",
            "從衰得老病，詎足稱最靈。",
            "而君復何爲，疲苶非康寧。",
            "目視亂白黑，奇瘡出潛丁。",
            "飲腸日以狹，永夜甘獨醒。",
            "南方多奇藥，芝朮餘芳馨。",
            "引年亦多術，何必非豨苓。",
            "往昔志讀書，苦心過聚螢。",
            "期以怪幻聞，豈只辨文鼮。",
            "斑白乃自悟，有爲皆濁腥。",
            "古來豪傑士，蒲盧祝螟蛉。",
            "埋骨蒿艾間，鬼火猶青熒。",
            "孰知出宇宙，浩蕩浮滄溟。",
            "翳昏照白日，幽蟄驚迅霆。",
            "道心不可傳，法語容親聆。",
            "懷君意無涯，永望幾涕零。",
            "寄書南飛鴻，矯矯雙翅翎。"
        ],
        "tags": [
            "庐山"
        ],
        "title": "寄劉道原秘丞",
        "id": "714bd0af-ba54-4c59-a55b-9ee539f6156f"
    },
    {
        "author": "劉攽",
        "paragraphs": [
            "結髮仕明世，四十列朝籍。",
            "漢庭殊多賢，向子每嘆息。",
            "羈旅間何闊，相逢頭已白。",
            "車馬故匆匆，復爲北州客。",
            "蕭條大河渚，疲瘵空城域。",
            "思得愛人長，而君著吏迹。",
            "去思常藹然，所居不赫赫。",
            "推此化百里，坐當致繁殖。",
            "常服子路言，有志千乘國。",
            "饑饉師旅餘，可使義且力。",
            "由來騁騏驥，歷險始盡識。",
            "尚恨此中小，頗復拘繩墨。",
            "太平進取難，子雲嘗執戟。",
            "金張許史間，無所用奇策。",
            "不如課農桑，絃歌樹風績。",
            "無由之武城，贈詩慰相憶。"
        ],
        "title": "送楊秘丞",
        "id": "b2b1c552-2c97-48d5-ad6a-6d063e351bad"
    },
    {
        "author": "劉攽",
        "paragraphs": [
            "丈人髮如漆，筋力不知老。",
            "七十置官歸，時人以爲早。",
            "多公逍遥志，所向豁懷抱。",
            "雖云容膝安，不減專城好。",
            "忘機睨雲水，寓興植芳草。",
            "世故不經聽，塵軌從却掃。",
            "壯子官瀛洲，濟美擅詞藻。",
            "親歡適爲主，家事意承考。",
            "古云陶淵明，避俗非達道。",
            "息交以絕遊，自處何枯槁。",
            "公爲鄉先生，里邑每傾倒。",
            "一言可鎮浮，不啻千金寶。",
            "宦遊失門戶，駑蹇悲棧皂。",
            "祝身得如公，每食心再禱。"
        ],
        "title": "題孫昌齡歸來亭",
        "id": "cc391af8-723d-466c-8b06-617796e7e5c0"
    },
    {
        "author": "劉攽",
        "paragraphs": [
            "種田江南岸，六月纔樹秧。",
            "借問一何晏，再爲霖雨傷。",
            "官家不愛農，農貧彌自忙。",
            "盡力泥水間，膚甲皆痏瘡。",
            "未知秋成期，尚足輸太倉。",
            "不如逐商賈，游閒事車航。",
            "朝廷雖多賢，正許貲爲郎。"
        ],
        "title": "江南田家",
        "id": "d3accd8a-fa6c-41a7-bcfb-7aea22ed9b50"
    },
    {
        "author": "劉攽",
        "paragraphs": [
            "我兄昔高第，時論推捷敏。",
            "由也政事科，五人實親近。",
            "古者邦諸侯，今之縣令尹。",
            "試材非不難，善政知所藴。",
            "投虛刃若新，利刜鐘已泯。",
            "遂馳能者聲，肯作俗士窘。",
            "高堂久頹挫，往者嘗隠忍。",
            "即事新棟梁，開軒凌隠嶙。",
            "後凋拔天材，破的見標準。",
            "山川濯襟塵，藥餌紆客軫。",
            "嗚呼九州間，勝事豈有盡。",
            "向觀松檜姿，稍欲死蒿堇。",
            "始知巖穴士，自古須汲引。",
            "願賦嘉樹詩，爲公廣招隠。"
        ],
        "title": "寄題蕭山歲寒堂直己亭",
        "id": "778f8ec4-3c38-4cb4-aef2-1e43d4b69364"
    },
    {
        "author": "劉攽",
        "paragraphs": [
            "構亭彼爲誰，高士自相與。",
            "與遊皆可人，與言是真語。",
            "與醉不獨醒，與歌從和汝。",
            "與忘形骸迹，與偕同出處。",
            "實與不待求，久與非强許。",
            "世塗異冰炭，咫尺或齟齬。",
            "開此與者風，寧當轉棄予。"
        ],
        "title": "與亭",
        "id": "b3bfbb60-5e76-409f-82be-e60990844f2d"
    },
    {
        "author": "劉攽",
        "paragraphs": [
            "結束大使車，張旜理輕策。",
            "八荒已信浮，萬里無直責。",
            "由來昆弟歡，庸非一日積。",
            "冠带引弓民，長城限疆埸。",
            "邊人安晝眠，老不逢鬥格。",
            "將帥剽甲兵，褒衣垂韍縌。",
            "金繒出王府，百萬載書籍。",
            "候館如魚鱗，相望交國客。",
            "外門名家駒，長大儼且碩。",
            "誦詩三百篇，豈減崔亭伯。",
            "斯焉思無邪，群書矧探賾。",
            "指掌幽冀州，左右皆阡陌。",
            "皇華一何遠，區脫爲我役。",
            "前驅弩在覢，郊候抹紅額。",
            "天聲暢無外，不必關塞斥。",
            "但看書同文，依然具點畫。",
            "夷羞珍湩酪，胡舞喧匏革。",
            "獵圍得狐兔，割鮮亦奚擇。",
            "儒生自古貴，忠信行蠻貊。",
            "雖令博望侯，何敢輕逢掖。"
        ],
        "title": "次韵穆父送仲至使北",
        "id": "ca5d101b-76e0-4805-906b-c202f3ef3e19"
    },
    {
        "author": "劉攽",
        "paragraphs": [
            "太紫異垂象，河洛殊出符。",
            "卜食綿往祀，宅中雄別都。",
            "旋宮千萬門，層城十二衢。",
            "佳麗帝王州，爽塏神明區。",
            "過位思自飭，檐闕在必趨。",
            "琉璃映瓦翼，瑲琅耀金鋪。",
            "白日互蔽虧，凉風倏來蘇。",
            "仰視制作雄，疑有神物扶。",
            "始知壯麗功，不使來世逾。",
            "擇材自千章，衒巧非一圖。",
            "儻無日新美，何以除規模。",
            "西賓尚餘諭，望幸猶踟躕。",
            "何當樹翠華，萬玉趨赤塗。"
        ],
        "title": "西都大內作",
        "id": "200e2d21-d13b-41b6-9c4a-bbb89a09fff7"
    },
    {
        "author": "劉攽",
        "paragraphs": [
            "丈夫老益壯，鬢毛豈知秋。",
            "多君志慷慨，不避千里遊。",
            "躍馬過黄河，北視三四州。",
            "要官在東序，河圖間天球。",
            "古來功名人，未就不肯休。",
            "譬如鑿空使，尚致安石榴。",
            "况今南畝民，往往東西流。",
            "還定安輯之，千倉仍萬輈。"
        ],
        "title": "慈孝寺送顧待制次韵和孔舍人",
        "id": "9fd92dea-2052-4395-9d23-e5b8eeba89e1"
    },
    {
        "author": "劉攽",
        "paragraphs": [
            "清源注長波，縈回十里內。",
            "泓澄鑒群物，雜細分毛介。",
            "旱歲未嘗減，隆冬方可愛。",
            "傳云五龍舊，疑有神物在。",
            "惜此去人近，久隨荆棘廢。",
            "賞心一朝同，版築四面會。",
            "鑿池兩漢集，抗榭群山對。",
            "種花漸成蹊，栽竹俄自倍。",
            "荷芰入四鄰，鷗鳥盈千輩。",
            "鱼遊明鏡中，人語紅塵外。",
            "眷茲仁智樂，况乃登臨最。",
            "滄浪歡濯纓，藥餌勸飛蓋。",
            "訟閒固材勝，神逸自形泰。",
            "願言載筆間，屢得從公邁。"
        ],
        "title": "新作西池呈王守",
        "id": "935bf903-9df2-4761-af0c-c4d62fb09f16"
    },
    {
        "author": "劉攽",
        "paragraphs": [
            "出郭已清思，浮舟暫長嘯。",
            "水雲兩涵泳，青翠相照耀。",
            "賞心隨值遇，物色相顧召。",
            "逍遥忘迴期，頃刻攬衆妙。",
            "白鷗亦知機，潛魚不可釣。",
            "飛沉信樂然，迴首寄一笑。"
        ],
        "title": "泛舟",
        "id": "7def7ed3-da8d-4d20-b6b8-05899e1f7189"
    },
    {
        "author": "劉攽",
        "paragraphs": [
            "清池堪百畝，珍木多十圍。",
            "灌泉昔未盈，移樹今更肥。",
            "境豁自心匠，宴游及韶輝。",
            "居然坐高齋，不減臨郊扉。",
            "青旗貰凍酒，春服成單衣。",
            "游人半童叟，好鳥偕鳴飛。",
            "彤襜照銀章，賓從相因依。",
            "置觴面高軒，密坐羅芳菲。",
            "清笳急鳴鼓，紅粧耀遲暉。",
            "澄潭止可鑑，畫檝相與揮。",
            "曳裾載筆簡，自顧才也微。",
            "之子傾蓋賢，賞心諒云稀。",
            "長歌善必賡，舊令繁勿違。",
            "徒令夕陽暝，不醉終無歸。"
        ],
        "title": "和黄節推陪王守泛舟",
        "id": "caef4718-855b-4459-b212-62ba841a133e"
    },
    {
        "author": "劉攽",
        "paragraphs": [
            "川形直如線，川水疾如箭。",
            "扁舟急鳴櫓，頃刻異州縣。",
            "晤語不及聞，注視目已眩。",
            "川后扈予橈，黄鵠莫我先。",
            "客行自超越，快意令人羨。",
            "寄語幽并兒，勿誇鞍馬便。"
        ],
        "title": "舟行",
        "id": "a1b769a8-1e25-4cd5-95a5-e5ad4f63e3f1"
    },
    {
        "author": "劉攽",
        "paragraphs": [
            "獻玉晚見售，刺虎有餘勇。",
            "宦游四十年，老髮成種種。",
            "乘軒非不榮，半刻未爲冗。",
            "而有田園歸，末路益光寵。",
            "平湖澹空闊，古木俱秀聳。",
            "樵斧間漁舟，稻畦連麥隴。",
            "田舍易所求，達生厚自奉。",
            "晏眠勝飲冰，一笑異將恐。",
            "予亦濩落人，不知物外重。",
            "賣書問東家，此計行接踵。"
        ],
        "tags": [
            "西湖"
        ],
        "title": "題卞大夫西湖所居",
        "id": "ffc99fc6-64e7-455d-a449-8739268cbc1b"
    },
    {
        "author": "劉攽",
        "paragraphs": [
            "辭滿苦不早，獨往始爲勇。",
            "聞君湖上田，二頃容五種。",
            "力農有休期，雜費寧謂冗。",
            "歲事副夙心，素封彌假寵。",
            "若人壽者相，眉豪耳秀聳。",
            "陶公請息交，林類歌面隴。",
            "諸侯非得友，明詔期不奉。",
            "叢茂鳥所安，淵深魚勿恐。",
            "由來浮雲志，九鼎未加重。",
            "胡爲突不黔，憔悴摩頂踵。"
        ],
        "title": "重用前韵贈卞大夫",
        "id": "604087ec-0b9b-4ef8-85c5-45960c8fa58c"
    },
    {
        "author": "劉攽",
        "paragraphs": [
            "移舟次北渚，風水亦有說。",
            "隠几見群山，昂頭看新月。",
            "田舍煙微茫，江船火明滅。",
            "夕陽歸鳥盡，入夜人語絕。",
            "勞生間憂虞，各自有怡悅。",
            "趣取一時歡，誰能問蠻越。"
        ],
        "title": "江行",
        "id": "e1e422a2-f22f-46f2-bb15-6217cabcedb1"
    },
    {
        "author": "劉攽",
        "paragraphs": [
            "王屋連太行，重關束其左。",
            "自古悲摧輪，多君識高卧。",
            "鑿泉深百尺，養竹成萬个。",
            "詩書滿高屋，談笑驚四座。",
            "人常求贏餘，世每敝名貨。",
            "看君逍遥風，陶阮不遠過。"
        ],
        "title": "題劉羲叟著作澤州園亭",
        "id": "5f7cf1aa-337e-4322-af00-d4204cb647d1"
    },
    {
        "author": "劉攽",
        "paragraphs": [
            "落泉無時休，洩雲常自還。",
            "居然萬峰秀，共此亭戶間。",
            "擘華力何壯，鑿隴巧已艱。",
            "造幽非近規，會心寧愧顔。",
            "朝扉面蒼蒼，夜枕聽潺潺。",
            "蒔以松桂藂，葱翠皆可攀。",
            "長歌發真賞，錦繡先斕斑。",
            "座客齊起予，清玉聯玦環。",
            "夙齡慕遠遊，未能遍人寰。",
            "學仙理茫昧，遁俗事間關。",
            "風波天一隅，不到三神山。",
            "終當振衣往，對境聊自閒。"
        ],
        "title": "次韵",
        "id": "a6928f22-9444-408d-99d2-cd1a04b42542"
    },
    {
        "author": "劉攽",
        "paragraphs": [
            "儒術喜迂闊，學官每留滯。",
            "君侯誠百一，才智兩自異。",
            "新書三十章，慷慨天下事。",
            "每聞一篇奏，左右稱萬歲。",
            "峨峨蓬萊山，冊府上帝秘。",
            "紬書必英才，念子方歷試。",
            "前此三數公，致身自容易。",
            "心知青雲路，已識翰飛地。",
            "豈獨鉛槧間，是正瓊瑶字。",
            "顧念傾蓋交，寂寞彈冠意。"
        ],
        "title": "賀吳九",
        "id": "a23c1ca3-2329-44c0-953a-473deb6b9c8b"
    },
    {
        "author": "劉攽",
        "paragraphs": [
            "覆杯坳堂上，兒戲種蓮芰。",
            "自憐守甔石，及物功已細。",
            "蟲魚共涵泳，蘋萍生自恣。",
            "清澄照毛髮，列宿鎮三四。",
            "炎風久無雨，淮海日騰沸。",
            "豈不潛蛟龍，莫肯救憔悴。",
            "惜哉萬里波，貽此升斗愧。",
            "人當問能否，何必嫌小器。"
        ],
        "title": "盆池",
        "id": "39349a82-245e-4a66-89fa-28f7224169b2"
    },
    {
        "author": "劉攽",
        "paragraphs": [
            "退之謫陽山，始得區生喜。",
            "其後遷揭陽，頗復稱趙子。",
            "窮荒非人境，瘴海絕涯涘。",
            "親識久去眼，此言不到耳。",
            "所歡誠易爲，未必盡洵美。",
            "諭如逃虛空，聞人足音爾。",
            "我來衡山陽，情况本異此。",
            "一意等萬殊，何嘗分遠邇。",
            "四海皆兄弟，蠻貊固州里。",
            "而於擇友間，頗戒不如己。",
            "乃得黄夫子，風韵淡如水。",
            "爲學本之性，言文貫於理。",
            "遺我累幅書，磊落字盈紙。",
            "不詭亦不矯，不華仍不俚。",
            "胡爲連城珍，韞藏匵與匭。",
            "賞心一何快，區趙非所擬。",
            "昔我在朝廷，嘗得二三士。",
            "聲名未振發，自任以爲恥。",
            "于今復何能，有志而已矣。",
            "譬將助飛遷，身方在泥滓。",
            "作詩寫吾心，詞殫意未已。"
        ],
        "tags": [
            "衡山"
        ],
        "title": "贈黄安期推官",
        "id": "41f6c129-f983-4297-9f01-f1a9718c4ea2"
    },
    {
        "author": "劉攽",
        "paragraphs": [
            "簡服車馬輕，出郭塵埃遠。",
            "况茲偶同好，慵惰重推挽。",
            "壽宮如屯雲，重門謹關鍵。",
            "五城十二樓，瑶池芙蓉苑。",
            "境深日遲永，天近春纖婉。",
            "異花秀燁燁，弱柳垂宛宛。",
            "初從鈞天遊，列帝皆龍衮。",
            "俗骨已屢驚，凌虛翻自忖。",
            "却逢桃源客，笑語何繾綣。",
            "尚留樵叟棋，競勸胡麻飯。",
            "金醴泛餘杯，芝英餌豐本。",
            "平生此遊勝，餘恨相知晚。",
            "重來恐已迷，盡興仍忘返。",
            "群公謫神仙，吏隠亦肥遯。",
            "尚平夙昔志，讀易明益損。",
            "寧知五嶽期，不待越崖巘。",
            "何當謝羈束，相與同息偃。"
        ],
        "title": "同韓持國遊五嶽觀時原甫暨諸公先在因寄江鄰幾梅聖俞",
        "id": "5f632c29-8b59-4443-8410-bd1db05f1b68"
    },
    {
        "author": "劉攽",
        "paragraphs": [
            "林卧霄露清，仰觀衆星暉。",
            "上天垂光彩，樓觀何參差。",
            "閣道絕銀漢，華蓋臨紫微。",
            "凝神雲霓表，忽與汗漫期。",
            "整衣閶闔門，濯足牛女磯。",
            "酌酒援北斗，鼓箑招南箕。",
            "極意謝囂煩，塵世良喧卑。"
        ],
        "title": "夏夜露坐",
        "id": "d8c11b51-b6fe-42b9-9179-1b69eb937571"
    },
    {
        "author": "劉攽",
        "paragraphs": [
            "雨後炎氛減，空堂起清凉。",
            "蕭蕭野風聲，淡淡孤月光。",
            "晚睡夢亦短，常苦秋夜長。",
            "停燈覽群書，坐以待未央。",
            "鷄犬互爭栖，鄰里舂黄粱。",
            "中夜寂無喧，蟋蟀鳴我傍。"
        ],
        "title": "雨後",
        "id": "775467b3-1a4a-4a02-bf2c-b795b69d2757"
    },
    {
        "author": "劉攽",
        "paragraphs": [
            "山林忍長饑，君門不易入。",
            "今時行路難，自古志士泣。",
            "范生岷峨秀，學古名字立。",
            "流沙萬里駒，未恨晚羈縶。",
            "一命吏甌越，扁舟去鄉邑。",
            "文學亦備員，海禺更卑濕。",
            "揚帆下三峽，南斗安可挹。",
            "問津頗浩蕩，蹈險實蹇澀。",
            "吾聞養賢俊，不但糠籺給。",
            "乃知黄金臺，始隗衆士集。",
            "送行勿惆悵，人壽期七十。",
            "古來功名士，白髮亦可及。",
            "因君謝張老，青紫未易拾。",
            "且當黄鵠舉，不爾玄蛇蟄。"
        ],
        "title": "送福州范文學兼寄張宜",
        "id": "2f9e65fb-ba0b-4e46-8710-63f98eb4ccf2"
    },
    {
        "author": "劉攽",
        "paragraphs": [
            "衰老不擇交，傾懷未嘗悔。",
            "非吾相知心，亦有中獲罪。",
            "誰能若楸柏，雪霜不變改。",
            "自念孤劍心，炯然鎮長在。",
            "識君始恨晚，及此將十載。",
            "相與忘形骸，依然見樂愷。",
            "翔鳳刷羽儀，天真輝文彩。",
            "清泉濬長源，濫觴已自倍。",
            "乘間輒相過，慰我胸傀礧。",
            "使我意軒昂，脫我中心痗。",
            "今君官南州，揚帆盡淮海。",
            "腰綬盤青緺，兒衣間繒綵。",
            "蘭羞當及時，倚門方有待。",
            "一值歸飛鴻，寄聲尚無怠。"
        ],
        "title": "送孫巨源",
        "id": "f33aeb8d-1d99-483a-8381-9ab1e2ff77f1"
    },
    {
        "author": "劉攽",
        "paragraphs": [
            "城隅見連山，蒼翠橫座中。",
            "白雲卷霄漢，千疊張屏風。",
            "此地有佳致，望望情不窮。",
            "忽如出塵寰，相對前後峰。",
            "古牆有石色，草樹仍蒙籠。",
            "樵隠事不一，養痾方易容。"
        ],
        "title": "登城望山",
        "id": "305262fd-2181-428b-b5e5-dc5c1ceb29b9"
    },
    {
        "author": "劉攽",
        "paragraphs": [
            "昧旦從吏役，中昃既休閒。",
            "慨然田野興，策馬從近關。",
            "謝公雖朝裾，雅意存東山。",
            "相期物外游，待我季孟間。",
            "晴陽煦烟郊，藹藹春氣還。",
            "南溪已浮冰，亂石聲潺潺。",
            "意得境彌好，形勞心詎艱。",
            "名園得暫息，奇樹多可攀。",
            "去水貫林竹，脩篁夾澄灣。",
            "波光龍蛇行，微風鳴佩環。",
            "窄徑偶深入，交柯存勿刪。",
            "並流一長嘯，照影清心顔。",
            "勝事豈有盡，向此同蒯菅。",
            "發興自我輩，忽如遠塵寰。",
            "嚴城迫歸鞅，夕陽稍朱殷。",
            "後游期不忘，秀卉春斕斑。"
        ],
        "title": "同謝二兄弟游城南王氏園坐竹中水上",
        "id": "5b643ad8-6be1-46ec-9db5-f005dd5cff7b"
    },
    {
        "author": "劉攽",
        "paragraphs": [
            "伐樹聖不憂，奪鬲賢不羞。",
            "士生志四海，外物非預謀。",
            "乘流既孤逝，擇廕方暫休。",
            "俱非田園歸，而愧鄉黨投。",
            "卜室遠人境，開門面良疇。",
            "車馬寂不喧，水火仍易求。",
            "主人邦之良，高義逾九秋。",
            "傾蓋仍舊交，食薇亦願留。",
            "如何干旄詩，千載令更酬。"
        ],
        "title": "潁州始居",
        "id": "dab49cdf-4ef2-441c-b3c9-e568493b6518"
    },
    {
        "author": "劉攽",
        "paragraphs": [
            "貧賤智不遠，終年謀一身。",
            "北堂甫成冬，西軒已送春。",
            "開窗納清風，掃地祛凝塵。",
            "今是覺昨非，會意成日新。",
            "一悟蓬蓽興，寄言當世人。",
            "時事亦寒暑，無爲迷舊津。"
        ],
        "title": "春葺所居",
        "id": "a68d4231-40ce-4052-a4a3-4347a59cffe8"
    },
    {
        "author": "劉攽",
        "paragraphs": [
            "三川帝王宅，二周冠蓋都。",
            "上公釐德化，多士盛中區。",
            "是年詔有司，使獻賢能書。",
            "傳納事匪易，吾與夫子俱。",
            "率馬仰騏驥，治玉慚礛䃴。",
            "同舟共艱難，傾蓋聊歡娛。",
            "浮雲儼高冠，白雪紛長裾。",
            "馳辭若波濤，掌握皆明珠。",
            "詆訶詎敢然，倚辦實有須。",
            "從子驂之靳，相與步驟趨。",
            "棘圍似南宮，大暑臨通衢。",
            "不遺老成人，頗多君子儒。",
            "丞相顧而嘆，里閭共稱譽。",
            "狂士或妄談，衆人皆揶揄。",
            "至今頗自矜，快意勝過屠。",
            "不言世所無，請問誰弗如。",
            "微官苦繩墨，離別天一隅。",
            "向風願相從，不及單飛鳬。",
            "雲中多賓鴻，河中多鯉魚。",
            "契闊誠未忘，寄聲當勿疏。"
        ],
        "title": "寄傅推官堯俞",
        "id": "62b8aaeb-ae59-4f06-9fb9-6f08d86b8934"
    },
    {
        "author": "劉攽",
        "paragraphs": [
            "車馬何籍籍，相從城南陌。",
            "大第鏁名園，朱閎間素壁。",
            "即事覽勝槩，撫舊嘆陳迹。",
            "零落歸山丘，慨吒西州客。",
            "春風幾時還，顧盼生顔色。",
            "雜英綴初紅，宿荑吐新碧。",
            "故池無還波，喬樹實自昔。",
            "賞心及茲辰，緬想締構力。",
            "十千置尊酒，玉斗雪霜白。",
            "飲醉半歡哀，浩歌懷感激。",
            "天地亦旅人，川谷故變易。",
            "歡娛瞥過目，百年猶暫覿。",
            "即令西馳暉，稍復向禺昃。",
            "我輩不盡興，將爲後時惜。"
        ],
        "title": "和原甫同諸公飲郇公園",
        "id": "1b95c3d5-bf24-45f1-9992-e0f1fe2ea157"
    },
    {
        "author": "劉攽",
        "paragraphs": [
            "羈鳥能擇木，游魚知赴淵。",
            "飛沈豈異志，行止私自憐。",
            "玩世本無術，辟人庸得賢。",
            "卜居幸樂國，負郭依良田。",
            "心與地俱遠，我徒共熙然。",
            "生涯亦何有，聊以忘吾年。"
        ],
        "title": "潁州和永叔",
        "id": "faffb4c3-49a9-4355-a7d8-e9cc683fbbd8"
    },
    {
        "author": "劉攽",
        "paragraphs": [
            "驟雨墮河漢，烈風振南箕。",
            "秋陰變蕭爽，重此田野期。",
            "森木蔽嚴籞，交流會清池。",
            "幽鷺起豐草，鳴蟬嘒喬枝。",
            "客車忽已遠，樽酒難重持。",
            "誰令語言適，冞作別後思。",
            "夕霽歸馬輕，叩戶仙真祠。",
            "羽人披衣笑，官殿凉參差。",
            "黄鵠自飛來，青竹方可騎。",
            "相從豈無術，望君隔前陂。"
        ],
        "title": "送謝大城南還遊集禧觀寄謝大得箕字",
        "id": "16856e6e-834d-4eb2-a8db-b30f25a5dde6"
    },
    {
        "author": "劉攽",
        "paragraphs": [
            "幼學慕高遠，讀書不求解。",
            "志爲逍遥遊，恥以聲名賣。",
            "寧從子桑簡，不願伯夷隘。",
            "未常憂瓠落，豈復顧機械。",
            "遯時良無悶，涉俗適得怪。",
            "但使心休休，那論行夬夬。",
            "世塗劇坎穽，人理甚蜂蠆。",
            "低顔費將迎，非意成睚眦。",
            "鐵冠喜彈畫，法吏樂罥絓。",
            "洗濯出瘢痍，丹青恣描畫。",
            "抗言畏不傷，奉職謂匪懈。",
            "指擿本無瑕，銷鑠緣鼓韛。",
            "群嬉更嘯呼，鬥巧逾狡獪。",
            "抵巇加捷翻，取必期稱快。",
            "上恩初優假，一眚猶縱解。",
            "雖蒙三面寬，未免六翮鎩。",
            "全生愧液樠，有道羨瘖瞶。",
            "失馬未必悲，墮甑何足喟。",
            "后皇物群生，大塊爲之噫。",
            "在盈或時虧，有支那可壞。",
            "行葦無踐履，甘棠勿翦拜。",
            "猶將采葑菲，詎有棄菅蒯。",
            "寧當置韶濩，始欲薦任韎。",
            "厭飫椒與蘭，玩惜饐而餲。",
            "宿名守枯槁，知命遺芥蒂。",
            "猖狂蹈大方，屈服嗌若喝。",
            "腰舟雖云慎，吹虀亦已憊。",
            "既往誠無追，有來當自戒。",
            "蕭蕭鬢毛改，杳杳歲月邁。",
            "愚謀向千失，晚悟猶一灑。",
            "龜手世絣絖，支離保鍼茝。",
            "鬻渡學操舟，閉肆從問卦。",
            "念皆賢者爲，亟聞古人話。",
            "有田倚江湖，往歲成畝澮。",
            "還歸豈無圖，緒業頗未敗。",
            "采菰仍得魚，種榆因及薤。",
            "小屋蔽蓬茅，大囷輸精稗。",
            "逢迎具壺漿，稱貸償私債。",
            "暑從泉流濯，寒有檐日曬。",
            "何苦事明經，區區矜地芥。"
        ],
        "title": "書懷",
        "id": "6de970e3-3d14-4318-b3a8-d09a0ba77bf3"
    },
    {
        "author": "劉攽",
        "paragraphs": [
            "棗下人不行，四旁生蒺藜。",
            "秋來見成實，粲粲青紅垂。",
            "敲樹落碧瓦，濺石投赤磯。",
            "紛紛競口實，聊混兒女爲。",
            "樹上已空枝，樹下亦有蹊。",
            "人事但如此，桃李真自欺。"
        ],
        "title": "剝棗",
        "id": "87a3cabe-e1ad-4df2-b7bc-b822f654e5b8"
    },
    {
        "author": "劉攽",
        "paragraphs": [
            "古潭蒼蒼照毛髮，龍藏水心波色活。",
            "風雷如在石壁下，有時雲雨何倉卒。",
            "今年天旱百昌死，神物亦恐俱埋沒。",
            "南人厭龍抱珠睡，駢舟伐鼓探龍窟。",
            "皆言龍驚當上天，九河翻雨石湧泉。",
            "君不見朝來積水上，魚鼈死盡龍安眠。"
        ],
        "title": "赤甲競渡",
        "id": "22ba61ff-9b3b-4e61-85b2-2fcef6fe32a0"
    },
    {
        "author": "劉攽",
        "paragraphs": [
            "積雪猶殘雨復新，正朝日晦只逡巡。",
            "浮雲未省見白日，細草何事知青春。",
            "杖藜苦恨泥污客，解衣生憎寒著人。",
            "遷鶑來燕勢未可，天意靳靳留芳辰。"
        ],
        "title": "酴醿軒雨中",
        "id": "49112f80-2fc7-4c6c-868c-1b38f10c0290"
    },
    {
        "author": "劉攽",
        "paragraphs": [
            "朱門深沈十二戟，高槐蔽庭有佳色。",
            "今時督府雄漢魏，魯國太山四千石。",
            "讀書作文五十年，齒牙脫落頭半白。",
            "平生心事竟何許，衮衮簿書爲報國。",
            "吾衰不復夢周公，聞道家丘居在東。",
            "垂老纔爲少司寇，殺一正卯那爲功。",
            "詩書誤身既可信，却憶扛鼎之重瞳。",
            "宰割山河一何壯，指麾天地如回風。",
            "背關懷楚更齷齪，沐猴而冠塗遂窮。",
            "區區諸老爲城守，頭臚曉入旌旗紅。",
            "魯人之皋乃自昔，猶復絃歌一畝宮。",
            "聖賢萬事盡有命，世人何用誇材雄。",
            "府丞久吏掾史健，時雨霑足年穀豐。",
            "深居閉閤不復出，曲肱甘寢日正中。",
            "昔聞汲黯淮陽亦如此，乃不及舞文巧詆爲詐忠。"
        ],
        "title": "在郡作",
        "id": "1f4db8cb-0f31-4860-a582-63605d6d9802"
    },
    {
        "author": "劉攽",
        "paragraphs": [
            "漢皇初厭蹙鞠勞，侍臣始作彈棋戲。",
            "東方諸公盛得名，魏文以來稱絕技。",
            "後宮粧奩乃可爲，客著葛巾尤更奇。",
            "誰令朱墨異貴賤，百世紛紛無已時。",
            "君從何處得此局，石理溫華瑩寒玉。",
            "山形四隤澗谷深，別將望秦森在目。",
            "少年博戲日益新，古事不復傳今人。",
            "君能興此亦先覺，辟雍老儒悲絕學。"
        ],
        "title": "楊之美彈棋局歌",
        "id": "ca07bb02-e04d-4319-9995-1ed83db3dfe1"
    },
    {
        "author": "劉攽",
        "paragraphs": [
            "出城問窮僻，負郭正瀟灑。",
            "主人著書長閉關，嘉樹當門宜繫馬。",
            "下馬上堂還讀書，新詩古琴雙起予。",
            "昏鴉棲雞欲斂翼，興盡將去猶須臾。",
            "徒見城中軒冕客，不如吾人一逢掖。",
            "安得茅茨同里居，子在東阡我南陌。"
        ],
        "title": "過王氏弟兄",
        "id": "61247718-18ad-41c4-aed4-15eebc9c4cc6"
    },
    {
        "author": "劉攽",
        "paragraphs": [
            "漢家金繒撫絕域，遠夷畏威亦懷德。",
            "南琛北珍不自惜，譯官賈人多未識。",
            "此膠出從遼水魚，居人釣魚取專車。",
            "秋風時節候可折，白羽鋪綴隨呵噓。",
            "赤車使者來穹廬，並鞶玉玦通函書。",
            "黄河之清那可竢，美人紅袖應時須。",
            "丈夫辛勤萬里外，少婦深閨苦凝待。",
            "京兆眉憮傳長安，翠鈿彩飾令人愛。",
            "鳳凰得髓麟取角，將來續弦弦不覺。",
            "更嗟珍物空傳名，欲倩張騫問方朔。"
        ],
        "title": "和陸子履魚膠亦名阿膠可以羽箭又宜婦人貼花鈿",
        "id": "b13179c3-0c3c-4e00-94da-5abcc4d681f7"
    },
    {
        "author": "劉攽",
        "paragraphs": [
            "武皇聽歌長太息，傾城不難難絕色。",
            "連娟脩嫮果自得，三十六宮寵無敵。",
            "君不見孝宣既沒王業衰，優游時事牽文辭。",
            "延壽丹青最叵信，無鹽侍側捐毛施。",
            "此時昭君去宮掖，邊風侵肌雪滿磧。",
            "穹廬旃牆燒𤑺蠡，琵琶怨思胡笳悲。",
            "猶憐敵情不消歇，子孫累世稱閼氏。",
            "傳聞漢宮翻可愁，紈扇綠衣長信秋。",
            "燕啄皇孫兩悽惻，當時無事成深仇。",
            "覆杯反水難再收，深淵瞬息爲高丘。",
            "塵沙蕭條猛虎塞，邊民獨記和親侯。"
        ],
        "title": "昭君怨戲贈",
        "id": "035bf09d-0e4b-45e2-86a4-ca8991152d3c"
    },
    {
        "author": "劉攽",
        "paragraphs": [
            "春波淫淫泉脈清，揵菑作擔芳草生。",
            "女桑柔弱欲動色，落枝投斧聲敲鏗。",
            "山前一雨杏花白，布穀來往相和鳴。",
            "鞦韆繫樹徑路熟，童稚翁嫗歡逢迎。",
            "田家此樂世豈知，人生所急食與衣。",
            "計謀雖拙日有效，筋力無餘身得爲。"
        ],
        "title": "春日",
        "id": "ba681022-ae9b-49e0-9be2-a88e5f8b5a06"
    },
    {
        "author": "劉攽",
        "paragraphs": [
            "鄙夫平居常嘆息，薊門幽都皆絕域。",
            "安得猛士守北方，力排敵人復禹績。",
            "田生手携朔漠圖，丹書萬里之强胡。",
            "掛圖高堂素壁上，壯或陰山來坐隅。",
            "長城迢迢屬滄海，古塞歷歷生黄榆。",
            "縱橫指顧皆舊物，撫事慨時驚呼。",
            "太平壯士多虛死，念君避胡來萬里。",
            "九關深沉虎豹惡，布衣何由說天子。",
            "卷圖還君意黯然，咄嗟世事非余恥。"
        ],
        "title": "幽州圖",
        "id": "14384dbd-5d9e-47cf-a096-faa9968507b5"
    },
    {
        "author": "劉攽",
        "paragraphs": [
            "灊山隠居七十四，紺瞳綠髮初謝事。",
            "腹中靈液變丹砂，江山幽居連福地。",
            "彭城爲我駐三日，明月滿船同一醉。",
            "丹青細字口傳訣，顧我沉迷真棄耳。",
            "來年四十髮蒼蒼，始欲求方救憔悴。",
            "他年若訪灊山居，慎勿逃人改名字。"
        ],
        "title": "送王仲素寺丞歸灊山",
        "id": "e80e7bf0-dcbb-4eb4-aebb-7a57ba0375e6"
    },
    {
        "author": "劉攽",
        "paragraphs": [
            "城中鑿井非不深，苦泉欲飲先煩心。",
            "天生潁水似碧玉，盛夏一酌逾千金。",
            "野童絜壺不盈斗，清能照眉甘適口。",
            "未曾一飯過閭里，猶以空瓶累川后。"
        ],
        "title": "汲潁水",
        "id": "7e670c7b-ced3-452c-b067-8a315f5c2336"
    },
    {
        "author": "劉攽",
        "paragraphs": [
            "大行宮車千乘强，翠華晚駕煙蒼蒼。",
            "龍髯墮地長秋草，白雲悠悠飛帝鄉。",
            "先驅軼出塞門外，天宇寥廓初無傍。",
            "凄風疾雨走道路，萬靈奔走誰非常。",
            "漢家德澤遍四海，戎夷執紼虛邊疆。",
            "翾飛啄息願效死，以彼壤穴皆容光。",
            "詞臣宗功筆力壯，感激顧遇思揄揚。",
            "周宣中興在雲漢，武皇最著惟宣防。",
            "道旁老翁話舊事，面目黧黑情摧傷。",
            "賜縑如雪身獨得，無衣自幸方同裳。",
            "桑田變海不可測，慟哭白日悲風長。",
            "君不見封禪之君皆不死，豈以衣冠之葬疑軒皇。"
        ],
        "title": "次韵范內翰西圻老人詩",
        "id": "79f5a778-6db6-433c-9cd3-df93ff919d3a"
    },
    {
        "author": "劉攽",
        "paragraphs": [
            "長安材豪雄五都，五陵意氣誰能除。",
            "作人不入游俠窟，寓興聊從草隸書。",
            "崩崖壞山出衆寶，石刻鼎鑄周秦餘。",
            "江東諸家擅逸氣，宜官鍾蔡幾不如。",
            "騰龍翥鳳動光彩，淥池滉漾華芙蕖。",
            "石生臨書得微妙，神凝意會下筆初。",
            "濃纖巧緻若出一，老庖利刃投空虛。",
            "人間流傳不得辨，錦囊玉軸爭貯儲。",
            "以茲得名號醉墨，聊取勝事題精廬。",
            "豈與西山少年輩，射獵狐兔夸里閭。",
            "杜陵詩仙有祖風，筆灑雲霧揮瓊琚。",
            "我今才薄厭數語，勉力和歌慚起予。"
        ],
        "title": "和蘇子瞻韵爲石蒼舒題",
        "id": "f52ff799-faf9-4d70-8ac6-d111a522c699"
    },
    {
        "author": "劉攽",
        "paragraphs": [
            "漢朝名臣有傅伯，諫諍由來犯顔色。",
            "蘭臺下筆不自休，義陽封侯勇無敵。",
            "石渠昨者承明直，虎符今爲二千石。",
            "邀我請賦草堂詩，草堂欲歸那可得。",
            "太行之上無高山，濟水之外無清源。",
            "聞君築居山水際，清高正爲君家言。",
            "上有無心之雲出幽谷，下有勁節之竹森寒玉。",
            "四鄰空地猶幾許，容我東西一茅屋。"
        ],
        "title": "傅堯俞草堂歌",
        "id": "9ab16007-b663-4d70-aef9-5cda83d46d15"
    },
    {
        "author": "劉攽",
        "paragraphs": [
            "秦山十月朔風起，寒巖蕭蕭虎携子。",
            "樵蘇繞山不敢採，赤豹黄羆相向死。",
            "關西少年勇似飛，白羽利鏃黄金機。",
            "解胸陷脰心應手，功名一决何辭危。",
            "坐皮食肉已自快，况復猛毅充提携。",
            "雄姿英氣實少並，不堪籠檻長羈縻。",
            "至今求食每摇尾，摧剛遠害誠其宜。",
            "君勿愛澤麋山鹿大如馬，牙角雖具無能爲。",
            "阨窮隠約豈足諱，曾見白額跳踉時。"
        ],
        "title": "虎子",
        "id": "7f4d9ce4-3201-4a37-a02a-f1859081b3fb"
    },
    {
        "author": "劉攽",
        "paragraphs": [
            "蒼山本自千萬丈，怪爾斷落盈尺中。",
            "枯松挂崖正矯矯，白雲出谷方溶溶。",
            "憶昨高秋十日雨，百川湧溢騰蛟龍。",
            "丹青壞劫不可駐，金碧拂地俱成空。",
            "人間流落萬餘一，掇拾補綴幾無從。",
            "當時畫手合衆妙，得此誠是第一工。",
            "松陰行人何草草，禿幘小蓋馬色驄。",
            "長塗未竟不得息，嘯歌正爾來悲風。",
            "巨靈擘華疏黄河，夸娥移山開漢東。",
            "海波芥子互出沒，大雄遊戲神與通。",
            "我今與君未嘗覺，指視壁畫將無同。",
            "新詩飄飄脫俗格，得閒會復來從容。"
        ],
        "title": "和李公擇題相國寺壞壁山水歌",
        "id": "e91177bc-8f83-4e2d-9a66-051fae89bec6"
    },
    {
        "author": "劉攽",
        "paragraphs": [
            "汝山不高鮮喬木，汝水不深無巨舟。",
            "荒草連天荆棘壯，土脈疏緩多廢疇。",
            "三年力耕食不飽，一時不雨人相憂。",
            "負薪代炭集市井，耳聾眼瞑垂白頭。",
            "土風薄陋趨向狹，一金之子稱良謀。",
            "百年人物可料數，里閭未見興公侯。",
            "君不見廣成昔從空同居，猗玕亦云隠商餘。",
            "千年兩士炯若日，希世之才安可誣。"
        ],
        "title": "空同",
        "id": "54b34a09-1ca4-482a-aa16-70d239f2db1b"
    },
    {
        "author": "劉攽",
        "paragraphs": [
            "南人謁雨爭圖龍，畫師放筆爲老雄。",
            "煙雲滿壁奪晝色，雷電應手生狂風。",
            "觀者皆驚牙爪動，攫拏意似翻長空。",
            "吾疑奮迅出戶牖，何事經時留此中。",
            "共言葉公初好畫，當時亦有神龍下。",
            "天意爲霖非爾能，世俗慕真聊事假。"
        ],
        "title": "畫龍",
        "id": "319a3fe1-df30-492d-bd11-ba2779e68eee"
    },
    {
        "author": "劉攽",
        "paragraphs": [
            "蜂房割蜜留度年，中林置罝長擊鮮。",
            "朔風吹空塞北戶，束薪明暖初無煙。",
            "缺籬補疏已乍密，敗屋鬋茅元自堅。",
            "官租事空不復出，積雪塞徑長晝眠。",
            "田家此樂不知老，兒孫滿前俱壽考。",
            "世俗榮名多變更，不似田翁一生好。"
        ],
        "title": "冬",
        "id": "82ec2638-74bb-4e90-bd25-56b4f7e79bc7"
    },
    {
        "author": "劉攽",
        "paragraphs": [
            "君家圖畫皆所見，近得此松尤可羨。",
            "根蟠平石蹙蛟螭，幹出青冥起雷電。",
            "樛枝橫斜復幾尺，綠葉茸茸鋪繡綫。",
            "空堂深沈白日寒，謖謖似有風吹面。",
            "此圖翦裂人不知，塵外分張數流轉。",
            "能令神物還相從，非君苦心誰與辨。",
            "更惜良工名不傳，可憐世俗多夸衒。",
            "爲君作歌君志之，後千百年無復賤。"
        ],
        "title": "蘇子瞻家畫松圖歌",
        "id": "a6457e10-6e15-4a3c-8427-738acf9f5b05"
    },
    {
        "author": "劉攽",
        "paragraphs": [
            "君不見赤甲之淵色如墨，中有神物不可測。",
            "潛雖伏矣心念國，翕忽變化誰能識。",
            "五月亢陽裂金石，婦女悲號望膏澤。",
            "簫鼓甘香樂靈德，須臾晦冥天正黑。",
            "風雷硼轟震穹碧，霧雨霶沱掃炎赫。",
            "生物欣欣動顔色，樵童牧豎亦嘆息，千秋萬歲無終極。"
        ],
        "title": "赤甲祈雨是日獲之",
        "id": "7c36779d-e230-4391-928b-4702444b4991"
    },
    {
        "author": "劉攽",
        "paragraphs": [
            "市朝老去無希慕，枕簟秋來覺靜便。",
            "何事連宵夢顛倒，猶應三世業攀緣。",
            "蟯蟲飽足尸鬼健，尚寐翻令愛不眠。"
        ],
        "title": "市朝",
        "id": "2e82a031-6e97-466d-885f-a574a644fd35"
    },
    {
        "author": "劉攽",
        "paragraphs": [
            "貧交多相憐，富交多相捐。",
            "貧富尚不保，死生安可道。",
            "人能無以聲利爲，貧交富交皆不欺。",
            "君不見蕭朱隙末張陳死，惟有管鮑真相知。"
        ],
        "title": "貧交行",
        "id": "545631a3-29ff-4f80-a29b-e9fc762ba1a5"
    },
    {
        "author": "劉攽",
        "paragraphs": [
            "薛公藏賣漿，毛公藏博徒。",
            "侯嬴抱關叟，朱亥市井徒。",
            "我思信陵君，下此四丈夫。",
            "富貴胡爲棄貧士，能令君存爲君死。"
        ],
        "title": "古信陵行",
        "id": "889586cf-64fb-489b-8d71-26ce39ab6b80"
    },
    {
        "author": "劉攽",
        "paragraphs": [
            "在家出家古有此，方仕致仕吾自嗤。",
            "晏眠足當几杖賜，散髮每從田野期。",
            "息交便爾賓客絕，省事何說課最爲。",
            "山濤非隠亦非吏，仲元不惠仍不夷。"
        ],
        "title": "方仕致仕",
        "id": "39ca9497-a60a-4493-8f48-76c0c005526d"
    },
    {
        "author": "劉攽",
        "paragraphs": [
            "慕道逍遥遊，不作枯槁語。",
            "二年客都城，卒歲厭貧窶。",
            "乃知北門詩，聖人亦有取。",
            "自於萬事捷若機，今日已晤前日非。",
            "五月披裘不取金，放歌會採南山芝。"
        ],
        "title": "北門行",
        "id": "1bfe93bf-329d-4090-807f-be21fe85c269"
    },
    {
        "author": "劉攽",
        "paragraphs": [
            "蒼耳嬰末疾，浴蘭殊未解。",
            "枲耳傳愈風，及秋始堪采。",
            "惟昔沙塞陰，偶從羊負來。",
            "葡萄安石榴，安可同語哉。",
            "雞雍與豨苓，適用即爲貴。",
            "何必黄金盤，磊落薦滋味。",
            "老人學道破諸妄，猶有塵緣爲疾恙。",
            "安得澡身并澡心，使我有意煙霞上。"
        ],
        "title": "衰老",
        "id": "05d61693-72f0-4760-a0cb-defbc77c9c7b"
    },
    {
        "author": "劉攽",
        "paragraphs": [
            "老翁衰遲爲日久，自知不是文章手。",
            "紫微熒煌十二星，青閣彤庭掖垣右。",
            "誰令孤翼此飛棲，正似枯槎犯牛斗。",
            "諸公可親復可望，黄鍾渾宏秋水光。",
            "但論四海矧故鄉，清詩翻翻鴻鵠翔，願言與子同升堂。"
        ],
        "title": "次韵孔常父",
        "id": "dd6bd47f-d9b4-4c9a-ba3f-eeef3df5574a"
    },
    {
        "author": "劉攽",
        "paragraphs": [
            "建章宮中太液池，水象星漢波漣漪。",
            "鳬雛雁子相群嬉，黄鵠來翔金爲衣。",
            "主人勿惜稻粱恩，主人勿矜羅網繁。",
            "暫來可見不可親，乘風一舉超崑崙。"
        ],
        "title": "太液池",
        "id": "da4f43b9-fc6e-4859-ae79-e3af5adbfa5c"
    },
    {
        "author": "劉攽",
        "paragraphs": [
            "讀書當爲王者師，論兵要作萬人將。",
            "古來志士希兩遂，白首儒生彼無望。",
            "騏驎一出凡馬空，豫章蟠根歲逾壯。",
            "金華事業爛然新，徂西謀謨誰與讓。",
            "旌旗蔽日紅半天，笳鼓隘塗車萬兩。",
            "中軍令出聽無譁，秦山渭水皆東向。",
            "荒夷憺威霜雪明，屬城陽和春日亮。",
            "趙張成事不足論，方虎遺詩猶可尚。",
            "龍文金鉉待調飪，鉉樞斡中付群當。",
            "西人歡歌公肯留，公車雙鹿畫轓上。"
        ],
        "title": "送原甫帥永興",
        "id": "5d42bff6-3514-44b3-8675-ea6ed42f7eaa"
    },
    {
        "author": "劉攽",
        "paragraphs": [
            "黄昏就枕日午眠，入春夜短常獨然。",
            "不嫌時世欲無覺，每爲身謀私自憐。",
            "夢爲嘉魚潛九淵，夢爲飛鳥翔高天。",
            "喜來寢覺了不辨，安知此興非神仙。"
        ],
        "title": "晚起",
        "id": "437a6ef6-6ce4-4790-aa2f-8010380e918c"
    },
    {
        "author": "劉攽",
        "paragraphs": [
            "老翁年侵耕作苦，官田稅多不敢住。",
            "身携兒孫事漁釣，編竹爲家寄江浦。",
            "朝尋菱芡逗煙水，暮飯魚蝦宿風雨。",
            "人生如此亦自由，何用車馬稱公侯。"
        ],
        "title": "漁翁",
        "id": "b5dde8c6-73c9-4e9d-85a1-16124adcf308"
    },
    {
        "author": "劉攽",
        "paragraphs": [
            "漁翁結網求魚子，得魚滿船心始喜。",
            "豈知陂池水不深，但有鯤鮞少魴鯉。",
            "漁翁結網安得疏，漁翁用力常有餘。",
            "心疑他人得厚味，滿眼看來池無魚。",
            "古來任公不如此，期年得魚雄浙水。",
            "龍伯國人連六鰲，二山漂流不能止。",
            "由來萬事不同調，說似漁翁翁必笑。"
        ],
        "title": "和羅著作漁翁",
        "id": "a4c9279c-987a-45e6-b2e6-5b20b2294c11"
    },
    {
        "author": "劉攽",
        "paragraphs": [
            "朝風吹沙天宇窄，暮風吹沙地載薄。",
            "視天昏冥畏其壓，視地震蕩憂其坼。",
            "一春三月風不息，跼天蹐地勞筋力。",
            "波濤翻空礔礰怒，行路之難行不得。",
            "安得重雲十日雨，洗眼去瞇分白黑。"
        ],
        "title": "大風",
        "id": "344faf77-d300-4bb5-b3fa-691c28211e2c"
    },
    {
        "author": "劉攽",
        "paragraphs": [
            "小來讀書非爲名，約身不肯遊公卿。",
            "祇憐狂簡真吾黨，謾有文章慚老成。",
            "漢廷好武臣尚少，郎官十年不見調。",
            "青衫黄綬赤詔除，落拓敢辭流俗笑。"
        ],
        "title": "初調江陰主簿",
        "id": "0b887acc-9a0c-4e06-bd0b-8917ba68fef3"
    },
    {
        "author": "劉攽",
        "paragraphs": [
            "侍臣數厭承明廬，太守何妨太史書。",
            "十里九坂二殽道，駟馬高蓋朱輪車。",
            "分陝已信召南貴，補郡詎比平原疏。",
            "諫垣風彩東觀筆，不待上計看回輿。"
        ],
        "title": "送直史館孫兵部知陝府",
        "id": "ce884c4a-c27b-421e-96cd-d20d298ad27a"
    },
    {
        "author": "劉攽",
        "paragraphs": [
            "十月北風不肯回，湘中白浪高成堆。",
            "小如飛鷗大奔馬，一輩纔去群復來。",
            "一旬陰雲色死灰，劃劙掀簸初全開。",
            "晨陽照空幸澄澈，蜚廉暴怒猶喧豗。",
            "繫舟沙渚依曲隈，歲晏永路真悠哉。",
            "棹夫卷縮亦何恨，時乎寧有材不材。"
        ],
        "title": "湘中阻風",
        "id": "497584c1-8ca2-483c-9359-8d6e9405c53f"
    },
    {
        "author": "劉攽",
        "paragraphs": [
            "北山雲起南山雨，返照却見南山樹。",
            "逆風燕子能疾飛，隔葉黄鸝猶獨語。",
            "憶君池上波悠悠，憶君翠竹聲颼颼。",
            "興來冒雨故相視，薄暮雷電歸何憂。"
        ],
        "title": "欲雨寄張壁",
        "id": "9318308b-cfdd-4a68-97ff-66af223d4a2c"
    },
    {
        "author": "劉攽",
        "paragraphs": [
            "楊侯論詩銷我憂，昔歲相逢偕旅游。",
            "梁多長者不虛語，傾蓋結交子所求。",
            "三年契闊意不展，嘆彼栖栖爲藪幽。",
            "窮愁著書亦自足，有策肯說東諸侯。",
            "長安富貴易反掌，末路功名猶捶鈎。",
            "天公於予豈愛惜，由來萬事非人謀。",
            "陰風朔雪五湖凍，歲窮高卧思同裘。"
        ],
        "title": "寄楊十七",
        "id": "3d294b59-3873-41f2-a8a2-b2952b80eeb2"
    },
    {
        "author": "劉攽",
        "paragraphs": [
            "越羅裁衫春服新，寒爐委灰無復溫。",
            "夭桃著花紅滿檻，弱柳吹線青映門。",
            "豈知天事有反覆，假借專物矜餘恩。",
            "平明雪片白似玉，敗裘死灰仍紛紛。",
            "女桑吐葉蠶欲生，東郊草綠方趣耕。",
            "玄冥欺人人弗信，百蟲奮蟄雷已驚。",
            "沈陰驅除坐可待，白日隠隠浮雲外。"
        ],
        "title": "春寒  其一",
        "id": "285251c6-6237-4cef-99c2-551046af56c3"
    },
    {
        "author": "劉攽",
        "paragraphs": [
            "清明東風零雨頻，曉來料峭寒著人。",
            "人言天事不可測，欲回暮春成早春。",
            "花紅柳綠皆自若，一氣變化宜有神。",
            "漆園老人惜光景，求術却老無聲影。",
            "忽聞春有再韶時，亦覺身當還壯境。",
            "花前一酌心熏然，敢道朱顔非少年。"
        ],
        "title": "春寒  其二",
        "id": "59ecfca7-69c3-4aec-b92b-c085adb61936"
    },
    {
        "author": "劉攽",
        "paragraphs": [
            "雒陽東周蘇子賢，兄弟馳說雄當年。",
            "一身曾兼六國印，舉世皆羞二頃田。",
            "君才十倍鬼谷子，期年已出揣摩篇。",
            "公侯將相可自致，何竟高蹈伊陽川。"
        ],
        "title": "戲謝師直買伊陽田",
        "id": "1f46a822-ea30-4f1a-90ce-f9b02b431b92"
    },
    {
        "author": "劉攽",
        "paragraphs": [
            "潁川陽翟趙邯鄲，大衢如砥車班班。",
            "重裝富貴名游間，輕紈寶玉高若山。",
            "關西王孫龍虎驅，此中奇貨奇可居。",
            "千金入秦藉短策，立談須臾分王符。",
            "華陽松柏成高丘，壽陵蔓草令人愁。",
            "沈沈相府士如市，山東供事河南侯。"
        ],
        "title": "陽翟賈人歌",
        "id": "e76d1966-d53a-4d06-97d8-03cc375d98a9"
    },
    {
        "author": "劉攽",
        "paragraphs": [
            "韓幹畫馬出曹霸，得名不在陳栩下。",
            "詔令師栩辭不可，苑中萬馬師在我。",
            "王侯讀書愛此言，由來能事須天然。",
            "看圖作詩寄慷慨，錦文織字珠聯聯。",
            "乘黄騕褭久埋沒，安西大宛路超忽。",
            "丹青能令千萬年，不比燕人空市骨。",
            "霜蹄踣鐵精權奇，耳截筒竹稍垂絲。",
            "超然抉後三十尺，一日千里御者誰。",
            "舐筆和鉛人所同，爾今獨成第一工。",
            "神凝意會不可料，天駟降精來此中。",
            "少陵作詩譏畫肉，惋惜驊騮氣凋縮。",
            "未知良工嘗苦心，空使時人爭賤目。",
            "九皋相馬觀天機，神雋不辨黄與驪。",
            "君知畫手貴自我，何若相法非有師。",
            "拙工俗子紛紛是，畏避權豪如畏死。",
            "生棟濕塗多覆屋，巧書掣肘真難使。",
            "吾知公詩正如此，丈夫特立嗟已矣。"
        ],
        "title": "和王平甫韓幹畫馬行",
        "id": "1b7c684f-f9bb-460b-810f-d9a8e65cb4be"
    },
    {
        "author": "劉攽",
        "paragraphs": [
            "韓幹畫馬名獨垂，冰紈數幅橫素絲。",
            "諸公賦詩邀我和，我如鈍椎逢利錐。",
            "區中纔容三萬里，正可騕褭一日馳。",
            "朝燕暮吳亦其亞，幸得夷路無縶羈。",
            "此間三馬皆國馬，瑰資逸態成崛奇。",
            "有如秋空見霜鶻，下睨衆禽俱伏雌。",
            "良工苦心爲遠到，天機要眇潛得之。",
            "區區駑駘浪自負，豈可醜骨包妍皮。",
            "李侯洒筆定超詣，尚有天驥君未知。",
            "宛王母寡今授首，汗血不敢藏貳師。"
        ],
        "title": "次韵蘇子瞻韓幹馬贈李伯時",
        "id": "3f943649-53b3-43c0-b321-c2955d963afb"
    },
    {
        "author": "劉攽",
        "paragraphs": [
            "使君船舸如浮宮，蕩蕩帆影垂白虹。",
            "苦無三江五湖水，安見一日千里風。",
            "長蛟巨魚遠避去，水府泉室深玲瓏。",
            "使君按俗不異此，意氣自覺凌虛空。",
            "滕王閣前流水白，西山落日銜微紅。",
            "城頭臺榭眺望極，玉壺置酒光融融。",
            "勝遊重臨不隔歲，塗歌巷祝歡南公。",
            "作官得此亦是少，况復章綬彌尊崇。",
            "南金折鈎富九鼎，荆揚塗泥多歲豐。",
            "會令利術析毫末，萬古江流常向東。",
            "故鄉秀水三百里，送遠遊子情無窮。",
            "遥知躧履待高士，安得羽翼隨飛鴻。"
        ],
        "tags": [
            "滕王阁"
        ],
        "title": "送程少卿",
        "id": "187bd3cf-0bc5-49a2-9628-796d12039900"
    },
    {
        "author": "劉攽",
        "paragraphs": [
            "吳檣東風曉來入，楚客齊橈暮去急。",
            "行人西，行人東。",
            "逢迎送歸景不同，夕日春煙一望中。"
        ],
        "title": "懷信驛亭晚望題其楹",
        "id": "e9fe4768-840d-4136-b7fd-405d89ef2ae1"
    },
    {
        "author": "劉攽",
        "paragraphs": [
            "重明水深波洗空，嘉魚萬族連西東。",
            "鯤鮞細碎長者惜，赤鯉成就隨飛龍。",
            "南風吹雨中宵雷，衆鱗不去真常才。",
            "魴魚如玉鱠第一，安得大網相隨來。"
        ],
        "tags": [
            "西湖"
        ],
        "title": "戲題西湖中魚",
        "id": "bde69143-a3f3-49ce-919b-88d08a767104"
    },
    {
        "author": "劉攽",
        "paragraphs": [
            "青泉盈池底白石，中有高山高不極。",
            "連峰絕壑知幾許，朝霏暝煙無定色。",
            "山下清波清淺流，魚龍浩蕩芥爲舟。",
            "今君欲渡何由得，縱有神仙君不識。"
        ],
        "title": "盆山",
        "id": "8b24b1ec-69f5-4528-a26d-a9ab2f85b2b8"
    },
    {
        "author": "劉攽",
        "paragraphs": [
            "市兒暮歸錢滿把，田翁秋收禾滿野。",
            "人生勤苦必有獲，天事豈常遺拙者。",
            "鄙夫能言知讀書，十五著論驚群儒。",
            "文章不作少壯用，白髮垂領皮肉粗。",
            "作官不如閒日多，得祿無若饑寒何。",
            "百年陳人誰比數，滿眼貴士難經過。",
            "欲爲揣摩心智短，欲學造請顔色赧。",
            "黄金難成丹砂貴，紫芝將秀白日晚。",
            "退居長安百不爲，出門無馬還步歸。",
            "高天報施固有待，可得不如翁與兒。"
        ],
        "title": "出門無馬行",
        "id": "3ac93551-e7d5-43ba-9adf-3f2ed9e54c40"
    }
]