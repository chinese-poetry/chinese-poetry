[
    {
        "author": "蔡仲龍",
        "paragraphs": [
            "聖朝興運自天開，又直臨軒策草萊。",
            "廷對自慚無宿構，臚傳何意冠羣魁。",
            "幸瞻北闕承殊寵，忍負南山咏有臺。",
            "稽首君恩難報稱，誓殫忠赤贊規恢。"
        ],
        "title": "謝恩詩",
        "id": "5a449bb4-ef61-446f-8d51-7f773f28e81c"
    },
    {
        "author": "何萬里",
        "paragraphs": [
            "名山轉閲轉無窮，到此方知造化功。",
            "不被翠蛟收拾盡，又收飛玉入胸中。"
        ],
        "title": "大滌洞",
        "id": "f51def33-382a-42ea-89d8-fbd3b81a3ddc"
    },
    {
        "author": "余天錫",
        "paragraphs": [
            "樹陰分影過柴扉，馬足車塵到亦稀。",
            "月下抱琴看鶴舞，階前回首望雲飛。",
            "蘭邊修譜香薰草，竹裏搜詩翠溼衣。",
            "若坐小窗讀周易，定忘春去與春歸。"
        ],
        "title": "陳氏書館",
        "id": "ff4a6ee4-e1c1-4817-9514-c2318829792f"
    },
    {
        "author": "吳嚞",
        "paragraphs": [
            "真水黄芽長，香風玉杵鳴。",
            "不爲三窟計，永伴一輪明。"
        ],
        "title": "搗藥兔長生",
        "id": "24ed2e0e-c800-44d0-ba4c-9db5ab5b194c"
    },
    {
        "author": "凌雲",
        "paragraphs": [
            "孤山屹屹鎮西湖，山上逋仙舊結廬。",
            "地僻真堪供隠逸，鶴馴全不費招呼。",
            "旌賢賜粟來天詔，踏雪尋梅入畫圖。",
            "留得遺祠表清德，斜陽古木自啼烏。"
        ],
        "tags": [
            "西湖"
        ],
        "title": "弔林和靖處士",
        "id": "0efe5a32-8b97-4eaa-a7dc-3e6dd82aff15"
    },
    {
        "author": "葉杲",
        "paragraphs": [
            "何處著詩癯，巖邊有隠廬。",
            "雲生春樹合，魚響夜潭虛。",
            "住久無他姓，山空應讀書。",
            "平分謝池月，吾亦百年居。"
        ],
        "title": "東山堂",
        "id": "d5447a77-568e-435d-b275-76da388422f7"
    },
    {
        "author": "葉杲",
        "paragraphs": [
            "縣花初種已成林，三尺兒童父母心。",
            "堂上春風生意足，絃歌一曲盡清音。"
        ],
        "title": "閒題  其一",
        "id": "3e1971a6-9e23-42e6-9263-dbb197281f20"
    },
    {
        "author": "葉杲",
        "paragraphs": [
            "尋常巷陌燕徘徊，带得春風去不回。",
            "滄海連天雲浪闊，寄將消息上蓬萊。"
        ],
        "title": "閒題  其二",
        "id": "2af5ca99-a423-40c0-8058-008078af72c5"
    },
    {
        "author": "葉杲",
        "paragraphs": [
            "燕泥猶認舊柴扉，簾影玲瓏度落暉。",
            "細數歸期春早晚，一天風絮滿池飛。"
        ],
        "title": "閒題  其三",
        "id": "0b48401a-a2c3-4dbd-8970-496c517c4be1"
    },
    {
        "author": "葉杲",
        "paragraphs": [
            "小園日日管絃聲，花落花開若有情。",
            "春色何時到儂屋，愁風愁雨過清明。"
        ],
        "title": "閒題  其四",
        "id": "da42485a-9848-4364-9f5f-84a0b8ef6e69"
    },
    {
        "author": "葉杲",
        "paragraphs": [
            "桃李春風又一場，蹴毬牆外落花香。",
            "勸君莫道歸期近，惟有臨歸日最長。"
        ],
        "title": "閒題  其五",
        "id": "ad6e6f99-7123-47b4-b065-5ca205a0a50d"
    },
    {
        "author": "葉杲",
        "paragraphs": [
            "鞦韆牆外入斜暉，過盡殘花客不知。",
            "春色三分桃李去，一分猶在綠楊枝。"
        ],
        "title": "閒題  其六",
        "id": "0bf9d125-e43b-4e3e-91bc-0c453a20f7fc"
    },
    {
        "author": "陳瑄",
        "paragraphs": [
            "似嫌秦閣小，欲際楚天浮。"
        ],
        "title": "句",
        "id": "ed2e0cf9-bd02-4c3f-8634-95c7e960f46b"
    },
    {
        "author": "家𢴍",
        "paragraphs": [
            "大節群公倡。"
        ],
        "title": "句",
        "id": "65e13816-159e-401d-a0ff-e54da80ce945"
    },
    {
        "author": "鄭起潛",
        "paragraphs": [
            "秋向空高分外澄，排雲携手共梯登。",
            "舉頭便是蟾宮路，休問青霄有幾層。"
        ],
        "title": "和蕙巖登塔韻  其一",
        "id": "10e94813-ff04-4d7c-ad5e-017f29ea9dd6"
    },
    {
        "author": "鄭起潛",
        "paragraphs": [
            "巍倚浮圖幾曲欄，遠山屏翠擁林端。",
            "鵬程便好乘風上，不管瓊樓高處寒。"
        ],
        "title": "和蕙巖登塔韻  其二",
        "id": "8c2cfea6-ed62-43d9-80d0-90c93d9ad1b2"
    },
    {
        "author": "鄭起潛",
        "paragraphs": [
            "閑却經綸手，東籬把菊枝。",
            "先生花外意，難畫亦難詩。"
        ],
        "title": "題淵明採菊圖",
        "id": "b996118b-2c7b-4d7a-9250-edaa2eb5e7b8"
    },
    {
        "author": "鄭起潛",
        "paragraphs": [
            "蜀道難從古，于今分外難。",
            "江山風景在，忍把畫圖看。"
        ],
        "title": "題蜀道難圖",
        "id": "e2cde39d-ca81-4383-9555-a62477f59dc5"
    },
    {
        "author": "趙崇垓",
        "paragraphs": [
            "地本乎陰竅本空，巖名以斗古傳風。",
            "世人適意爲行樂，造物何心著巧功。",
            "弱水蓬萊仙境界，石橋方廣佛神通。",
            "達觀不作塵寰看，笑挹天漿樂在中。"
        ],
        "title": "遊七星巖和曾景亮同年",
        "id": "2441b122-6473-4ba1-8a7d-7898d6442513"
    },
    {
        "author": "曾純",
        "paragraphs": [
            "斗宿垂精插碧空，嵌巖太古石屏風。",
            "自然一道玲瓏穴，誰見五丁開鑿功。",
            "竇裏乳泉時點滴，門前瀝水暗流通。",
            "吾儕洞目崧臺景，謝屐何曾到此中。"
        ],
        "title": "遊七星巖",
        "id": "b5f79696-111f-4600-85d5-c3d03968a34a"
    },
    {
        "author": "趙崇淵",
        "paragraphs": [
            "一抹輕烟隔小橋，新篁褪籜兩三梢。",
            "惜春不覺歸來晚，花壓重門带月敲。"
        ],
        "title": "過楊子橋",
        "id": "4f0d31e6-fd32-4c6b-b111-bee953dc40a4"
    },
    {
        "author": "牟子才",
        "paragraphs": [
            "買家喜傍水精宮，正是南園故址中。",
            "我欲築堂名六老，追還慶曆太平風。"
        ],
        "title": "南園",
        "id": "d8057dce-2f22-42ae-86d3-c041fef9d76f"
    },
    {
        "author": "牟子才",
        "paragraphs": [
            "神螺卷雨入田疇，留得公堂一片秋。",
            "天上已催郎署去，人間難挽使華留。",
            "莫嫌仲舉題輿晚，猶及東坡秉燭遊。",
            "易在虎皮公在坐，試開寶篋爲人謀。"
        ],
        "title": "宴江檢詳",
        "id": "a3a6e6d9-4d05-43dc-8cab-ea6400098eb1"
    },
    {
        "author": "牟子才",
        "paragraphs": [
            "新陽葭琯已浮灰，昨夜珠從合浦回。",
            "曉日鸞旂新竹契，春風龍炙古蘭陔。",
            "青原別駕𣂏丹酒，碧落仙人醉玉梅。",
            "來歲五更三點入，直迎紅藥看蒼苔。"
        ],
        "title": "同張倅宴吳吉州",
        "id": "18260ee8-2ca3-4c81-98eb-6b9a2e7c86bf"
    },
    {
        "author": "牟子才",
        "paragraphs": [
            "群玉之峰千丈高，太微左宇凌星河。",
            "承明著作記仙室，汗青芸香老研磨。",
            "瀛洲學士水蒼佩，清響戛擊諧雲和。",
            "我朝仁祖重茲選，涵養澤媲周菁莪。",
            "一時搜羅盡才傑，論事往往無譏訶。",
            "四賢景祐國之鎮，肯爲公議輕倒戈。",
            "當年棖觸鼎鼐意，愿與希文同謫播。",
            "慶曆一客傷衆客，醉飽過耳寧有他。",
            "文符搜索網打盡，謠詠可但仇傲歌。",
            "古來館閣有如此，勁氣金石相盪摩。",
            "能令皇圖聳天際，勢與泰華並嵯峨。",
            "南箕貝錦半天下，翻作采葛傷讒多。",
            "視若弁髦如土梗，甚者足蹋鯨海波。",
            "吁嗟此意久不作，遺響近續應非訛。",
            "西山有孫賸文采，二十八宿心包羅。",
            "芳菲彌章楚騷蕙，碩大且儼陳陂荷。",
            "峨冠蓬島兩冰暑，凌遡迤邐風玉珂。",
            "俯而就之豈不可，議論乃欲降妖魔。",
            "紀綱一疏有奇氣，幾微半語驅沉疴。",
            "手披逆鱗觸震電，心翼漢鼎扶羲娥。",
            "悠然群聵發深省，誦之穆若清風過。",
            "鳳凰肯啄我傷粟，騏驥豈飫天山禾。",
            "殿頭拜疏勇莫遏，指點歸問煙江蓑。",
            "要津未若急流退，苞栩孰與考槃過。",
            "使乎六轡詠柔耳，清節人士歌五紽。",
            "之齊出晝有時義，去就大抵師丘軻。",
            "蹇予覊旅生也後，頡頏蜚佩應殊科。",
            "前時連章乞身去，夜夢栩栩思珉璠。",
            "天高不聞心轉切，爲人豈忍甘婆娑。",
            "斧姦心事憂國念，大略相似柯伐柯。",
            "君今詢度我如執，啜其泣矣心謂何。",
            "君不見熙寧元祐國是易，未嘗俯仰惟東坡。",
            "又不見紹聖更張罹禍慘，百折不挫稱涪皤。",
            "世間富貴何足道，倏忽殆類赴燭蛾。",
            "妍者嫵媚姿夭冶，輕儇佻巧甘媕阿。",
            "甜淡祇腥八九息，酣寢喧鳴奏鼓鼉。",
            "諫君超然獨醒蘇，回首萬望蓬一窠。",
            "倘陪高風駕黄鵠，歸傲泉石間壁梭。",
            "俯傭魚鈎晚獲得，遠寄或可酬清哦。",
            "疎桐缺月漏初斷，鴻影縹緲還見麽。",
            "他年邂逅談舊事，撫掌一笑重呵呵。"
        ],
        "title": "淳祐七年丁未十一月朔蔡九軒自江東提刑歸抵家時三館諸公以風霜隨氣節河漢下文章分韻賦詩送別得河字",
        "id": "f4633f64-fa8e-4f30-b2f8-28bd102f7643"
    },
    {
        "author": "牟子才",
        "paragraphs": [
            "懶把閑情去問花，花如含淚向天涯。",
            "二分春色已拋過，幾處芳枝蹇未芽。",
            "羯鼓無功緣底事，鶑梢已恨落誰家。",
            "門前楊柳黄猶淡，爲問何時可暮鴉。"
        ],
        "title": "春雨懷述  其一",
        "id": "a4cc41da-7916-48d4-a7c6-6c54f575bc54"
    },
    {
        "author": "牟子才",
        "paragraphs": [
            "把酒臨風酹太和，春光九十已無多。",
            "四陽壯矣陰如此，萬卉淒其愁奈何。",
            "不怕生成銷鑠盡，祇緣花信等閑過。",
            "欲將詩句勾晴色，南墅騷人製芰荷。"
        ],
        "title": "春雨懷述  其二",
        "id": "15f15840-0c64-4b7e-a124-4412e904f765"
    },
    {
        "author": "牟子才",
        "paragraphs": [
            "兩朝表異詔言溫，忠厚根基百世培。",
            "嶽麓湖湘多秀氣，玉杯繁露是奇才。",
            "詞章近接秦而上，學術羞肩漢以來。",
            "事業元從儒者出，經綸之地自恢恢。"
        ],
        "title": "慶丁大監  其一",
        "id": "94fa1a20-bcbe-4840-99be-185985e612b4"
    },
    {
        "author": "牟子才",
        "paragraphs": [
            "三瑞堂前香燕凝，詩書一脈浸人心。",
            "韜峰不露全牛解，振鬣長嘶萬馬瘖。",
            "諸縣屢豐公事少，朞年未及去思深。",
            "減租除粟興三學，人口如碑詠到今。"
        ],
        "title": "慶丁大監  其二",
        "id": "0bc5bb01-75fc-4b4d-8515-d55459b877bc"
    },
    {
        "author": "牟子才",
        "paragraphs": [
            "碧露猶餘不盡翰，文章少露豹林斑。",
            "身行襄蜀江淮外，名在龔黄召杜間。",
            "使傳暫勞濡轡沃，帥幢已聳碧油閑。",
            "笑談盡護風寒了，歸踏春風輦路班。"
        ],
        "title": "慶丁大監  其三",
        "id": "13b17d62-a883-4646-a2ea-87764d1574e7"
    },
    {
        "author": "牟子才",
        "paragraphs": [
            "侯門六射喜從逢，今歲豐和夐不同。",
            "漕輓甫資蕭相策，閟宮恰壽魯僖功。",
            "鶴歸動是三千歲，松夢終當十八公。",
            "願舉家風祝公壽，夜來已壓小槽紅。"
        ],
        "title": "慶丁大監  其四",
        "id": "a743099b-0b2c-4d9e-a703-32f838d1f655"
    },
    {
        "author": "蔣重珍",
        "paragraphs": [
            "電飛窗上明如月，雨溜簷前響過泉。",
            "蠢動有生皆發蟄，是龍那得不升天。"
        ],
        "title": "雷雨夜賦絕句",
        "id": "c22d14ef-a1dd-405e-a73f-3813ab7ec311"
    },
    {
        "author": "蔣重珍",
        "paragraphs": [
            "龍山慧山兩山雲，出能爲雨入爲晴。",
            "雲山之氣有歛散，歛散之理斯爲神。",
            "我廬山下爲小隠，雲爲動兮山爲靜。",
            "悠然而出物之澤，屹然而峙地之鎮。",
            "我見雲山善與俱，雲山無情不見余。",
            "我比雲山多此見，不如一似雲山無。"
        ],
        "tags": [
            "庐山"
        ],
        "title": "題慧山",
        "id": "44b2479e-64e3-4f72-8ed3-7280e1d587d8"
    },
    {
        "author": "蔣重珍",
        "paragraphs": [
            "妄慮散毛髮，真源生齒牙。",
            "我聞甘露飯，即是惠山茶。",
            "欲駐歲月晚，重遊道路遐。",
            "更須煩稚子，再煮鼎中花。"
        ],
        "title": "題惠山",
        "id": "c28e60d7-133a-4b47-b407-551dfe272eda"
    },
    {
        "author": "蔣重珍",
        "paragraphs": [
            "小艇溪邊月，來尋萬卷樓。",
            "遂初讀書處，鶴去白雲留。"
        ],
        "title": "樂溪居萬卷樓三首  其一",
        "id": "46e5a0ac-195f-433a-9f2e-eba3a914bf29"
    },
    {
        "author": "蔣重珍",
        "paragraphs": [
            "剩有溪山樹，書樓迹已陳。",
            "故人不可見，繞樹一悲吟。"
        ],
        "title": "樂溪居萬卷樓三首  其二",
        "id": "f286d085-af8b-44cc-ba3d-ddeea13cbf1e"
    },
    {
        "author": "蔣重珍",
        "paragraphs": [
            "萬壑注清流，孤煙起暮愁。",
            "龍山半溪落，鴈影過書樓。"
        ],
        "title": "樂溪居萬卷樓三首  其三",
        "id": "e2b3b5df-4dd6-4302-a0bb-b25f13c228ad"
    },
    {
        "author": "蔣重珍",
        "paragraphs": [
            "詩題：題蕭岳英常州朱氏畫草蟲卷首句：常州草蟲天下奇，筆端生意已如生。"
        ],
        "title": "存目",
        "id": "8018b30d-f016-4113-8e74-4ad387f2f3ea"
    },
    {
        "author": "戴翼",
        "paragraphs": [
            "騷客辭眠腸正苦，睡魔退聽骨先寒。",
            "未堪入餠供龍焙，且遣一旗登虎壇。"
        ],
        "title": "茶",
        "id": "5680b98e-5c00-47c8-9200-be6111630bd1"
    },
    {
        "author": "戴翼",
        "paragraphs": [
            "休將斤斧向般揮，殺處誰知有活機。",
            "我且雙關聊自固，君無一眼漫相圍。",
            "只能暗裏龜頭縮，怎識伊邊虎口危。",
            "莫向人前誇己會，降旗幾度送君歸。"
        ],
        "title": "棋  其一",
        "id": "5f59d4f8-83ab-4561-838a-90449b3bfdea"
    },
    {
        "author": "戴翼",
        "paragraphs": [
            "部曲縱橫聽指揮，元來棋算即兵機。",
            "雙關似鐵吳堅壁，一著還魂漢解圍。",
            "中壘占形包兩陝，邊隅拓土卷三危。",
            "一枰未罷兵書至，戰退苻秦奏凱歸。"
        ],
        "title": "棋  其二",
        "id": "13bdedc3-1a1a-4208-a01b-6d092668111c"
    },
    {
        "author": "戴翼",
        "paragraphs": [
            "粵從太極生兩儀，大明生東月生西。",
            "煌煌兩日照今古，一晝一夜分主之。",
            "人具陰陽中造化，亦係日月之所舍。",
            "在日爲命月爲身，所主各隨其晝夜。",
            "此數定不差毫毛，惜哉庸術其傳訛。",
            "談命以日不及月，日本昱晝如夜何。",
            "甘石不作今已矣，星學之精其能幾。",
            "掌中日月分旦昏，獨有黄生精算爾。",
            "黄生算到毫杪處，吉凶定如鼓應桴。",
            "奇哉此術真神祕，世人不知反爲異。",
            "俗流何可輕與談，吾有潁濱月軒記。"
        ],
        "title": "贈星術黄太史",
        "id": "3f113ac3-40e8-4035-8be9-362599baed8d"
    },
    {
        "author": "黄洪",
        "paragraphs": [
            "龍舟大半沒西湖，此是先皇節儉圖。",
            "三十六年安靜裏，櫂歌一曲在康衢。"
        ],
        "tags": [
            "西湖"
        ],
        "title": "寧皇御舟",
        "id": "9f60100a-82e7-49f7-aad1-a34bc34adeac"
    },
    {
        "author": "黄洪",
        "paragraphs": [
            "戀闕心逾赤，乘軺鬢未霜。",
            "祇家將六學，綜國劄三章。",
            "眷近花明路，風馳錦過鄉。",
            "臨分不成飲，相對獨凄凉。"
        ],
        "title": "淳祐七年丁未十一月朔蔡久軒自江東提刑歸抵家時三館諸公以風霜隨氣節河漢下文章分韻賦詩得霜字",
        "id": "911d5234-2192-4e20-8b7c-9821e8568814"
    },
    {
        "author": "林宋偉",
        "paragraphs": [
            "赤心許國自平時，見敵捐軀更不疑。",
            "權忌皋庸皆遁走，同時死難只青獅。"
        ],
        "title": "題忠毅姚公廟  其一",
        "id": "5382b143-0fad-40f5-95ee-993654a244b7"
    },
    {
        "author": "林宋偉",
        "paragraphs": [
            "農父犁田出寶刀，銅花浸血冷侵毛。",
            "神鋒懔懔衝星斗，未讓豐城劍氣高。"
        ],
        "title": "題忠毅姚公廟  其二",
        "id": "341fc4bb-5189-4198-8474-fe33cfff24b3"
    },
    {
        "author": "林宋偉",
        "paragraphs": [
            "歲歲蒸嘗九月期，西風笳鼓萬人悲。",
            "山邊走馬神旗閃，父老齊呼太尉來。"
        ],
        "title": "題忠毅姚公廟  其三",
        "id": "6574777f-a984-4175-90cb-969558fcdc1c"
    },
    {
        "author": "林宋偉",
        "paragraphs": [
            "兩日經行舊戰場，却來祠下謁堂堂。",
            "偷生諸將今何在，萬古英靈獨耿光。"
        ],
        "title": "題忠毅姚公廟  其四",
        "id": "84391c44-cf69-4343-be36-ecea07d38fe7"
    },
    {
        "author": "林宋偉",
        "paragraphs": [
            "春將新綠滿郊原，喜逐雙旌曉出關。",
            "初度麥畦行詰曲，却穿竹徑俯潺湲。",
            "陰陰霽色催歸騎，獵獵溪風醒醉顔。",
            "父老歡呼隨幼稚，隔途爭看使車還。"
        ],
        "title": "勸農即事和厲寺正韻  其一",
        "id": "a5242589-532f-4e9d-80a0-48f153cf1c07"
    },
    {
        "author": "林宋偉",
        "paragraphs": [
            "我不歸耕却勸耕，下車且伴老農行。",
            "萊苗已過花纔盛，桑葉方開葚早生。",
            "此去耕牛無暇日，新年啼鳥總懽聲。",
            "定符賢守豐年願，甘返田園老太平。"
        ],
        "title": "勸農即事和厲寺正韻  其二",
        "id": "cfd5928c-1683-43af-8218-f8bf99e2cba5"
    },
    {
        "author": "林宋偉",
        "paragraphs": [
            "韓非老子俱同傳，乞與時人子細看。"
        ],
        "title": "句",
        "id": "cca8c5bb-22ce-4354-bb3d-62edd28e467b"
    },
    {
        "author": "胡鏜",
        "paragraphs": [
            "貧居三不往，薄宦兩無求。"
        ],
        "title": "句",
        "id": "bbc567e1-6c18-4312-a247-22ff0e818c54"
    },
    {
        "author": "陳琰",
        "paragraphs": [
            "南楚歸舟牽客思，西風脫葉轉秋寒。",
            "年華漸晚邊城遠，凝望中天更倚欄。"
        ],
        "title": "登法華臺",
        "id": "9b229e4d-23a5-43ff-92fd-f00150a5ec0d"
    },
    {
        "author": "陳琰",
        "paragraphs": [
            "慘淡輕縈似畫圖，神遊物外有還無。",
            "灞橋雪裏清應苦，飯顆山頭人亦癯。",
            "敏掣鯨魚當碧幽，隨象網索玄珠出。",
            "□塵解悟天機妙，一字何勞撚斷鬚。"
        ],
        "title": "詩意",
        "id": "39efdcd8-31af-4495-a6ea-bb28174d3cff"
    },
    {
        "author": "陳琰",
        "paragraphs": [
            "本與名言絕，乾坤鍾氣清。",
            "靜中取拾得，閒裏琢磨成。",
            "美刺明時化，幽微索至精。",
            "不曾親悟入，似隔萬重城。"
        ],
        "title": "詩思",
        "id": "5b88902f-092d-41b9-8a3a-a5cc1ff77bc6"
    },
    {
        "author": "劉宗",
        "paragraphs": [
            "經年多病少逢迎，投老歸來稱野情。",
            "閉戶且教防俗客，擁書終自笑浮生。",
            "怪人鴻雁呼羣起，浴水鵁鶄傍母輕。",
            "幾點疎螢獨來往，鬢絲禪榻落花聲。"
        ],
        "title": "柵口致喜亭詠懷  其一",
        "id": "30ba5a21-b1a3-41b9-83fb-ab61c7ca0798"
    },
    {
        "author": "劉宗",
        "paragraphs": [
            "天末凉風吹白雲，漸看長晝少炎氛。",
            "滿庭慈竹秋陰合，夾岸枯荷夜雨聞。",
            "漂泊鄉關新避寇，荒唐客夢舊從軍。",
            "起來極目西山望，故里松楸悵夕曛。"
        ],
        "title": "柵口致喜亭詠懷  其二",
        "id": "88a5a4f4-398f-4ddb-a16d-890b9e2229f5"
    },
    {
        "author": "高子鳳",
        "paragraphs": [
            "地産枝蓮異，蓮宮自此興。",
            "殊祥天不靳，奇艷雪堪陵。",
            "魄化疑吳女，碑傳有蜀僧。",
            "何當尋勝概，吟斷佛前燈。"
        ],
        "title": "白蓮花",
        "id": "847cc0fd-49af-41c0-a0b0-b3ce6890a6d1"
    },
    {
        "author": "高子鳳",
        "paragraphs": [
            "松澤亭前山色幽，洙涇渡口荻花秋。",
            "離鈎三寸無人會，一棹東西獨未休。"
        ],
        "title": "松澤西亭  其一",
        "id": "3c34b1ca-4d43-4a67-a419-2a0921381e3b"
    },
    {
        "author": "高子鳳",
        "paragraphs": [
            "野水閒雲無定蹤，一生空棹月明中。",
            "錦鱗纔得翻船去，堪笑家風徹底窮。"
        ],
        "title": "松澤西亭  其二",
        "id": "3e35e4cd-c9c9-4571-808b-7f392d114854"
    },
    {
        "author": "高子鳳",
        "paragraphs": [
            "西亭無處認遺基，煙月空餘舊唱辭。",
            "欲問辭中端的意，渚花堤柳可能知。"
        ],
        "title": "松澤西亭  其三",
        "id": "2edb380b-5ff9-403c-af97-26b914d920ee"
    },
    {
        "author": "高子鳳",
        "paragraphs": [
            "劈口兩橈無剩法，點頭三下不容聲。",
            "謝師付授從今了，一段風流畫不成。"
        ],
        "title": "松澤西亭  其四",
        "id": "ee1f2c8c-0637-412d-a958-c9790236a3fe"
    },
    {
        "author": "高子鳳",
        "paragraphs": [
            "隔水遥山數朵青，送人依舊泊閒亭。",
            "此舟未信無重過，門枕蘋汀夜不扃。"
        ],
        "title": "松澤西亭  其五",
        "id": "0a1a7325-36c3-49c4-9931-4f8c683da069"
    },
    {
        "author": "高子鳳",
        "paragraphs": [
            "籬根玉瘦兩三枝，爲繞吟香夜不歸。",
            "安得密林千畝月，仰眠吹笛看花飛。"
        ],
        "title": "題楊補之墨梅卷",
        "id": "50802535-fbe3-419d-9df8-92644f5e417b"
    },
    {
        "author": "古田里人",
        "paragraphs": [
            "久矣厭塵世，逃名雲水間。",
            "五湖正覓地，一曲歌滄浪。",
            "風雨晚來急，笠簑時下忙。",
            "釣龍手中竹，分付與兒郎。"
        ],
        "title": "挽李仲通",
        "id": "60a73879-3798-40fc-aa6b-ebf98c4ee543"
    },
    {
        "author": "沈安義",
        "paragraphs": [
            "龍脊灘頭春已歸，舊章重舉到江湄。",
            "玉簫金縷民風樂，麥隴桑疇農事熙。",
            "猶記去年來把酒，又還今日再題詩。",
            "桃花三月歸帆過，此地紅濤漸渺瀰。"
        ],
        "title": "龍脊灘",
        "id": "eb26ee41-ac5a-49b3-af46-cac796fd6b1d"
    },
    {
        "author": "李丑父",
        "paragraphs": [
            "平田一水自縈迴，喜見茲塘亦壯哉。",
            "夏潦久收猶浩渺，壺山近看更崔巍。",
            "刺船葑蓼中邊去，喚月烟嵐外面來。",
            "見說艾軒詩句好，不逢墨迹重徘徊。"
        ],
        "title": "城山國清塘",
        "id": "88e04b0e-2b40-4f59-bb98-a366100a7a84"
    },
    {
        "author": "李丑父",
        "paragraphs": [
            "諸生幸不笑韓愈，官長何因駡鄭虔。"
        ],
        "title": "句",
        "id": "804ef31b-39dc-4868-82cb-28f5d7a9e73b"
    },
    {
        "author": "彭耜",
        "paragraphs": [
            "凉殿初生露滿天，木犀花發月初圓。",
            "君王少御珊瑚枕，多就宮人玉臂眠。"
        ],
        "title": "妃嬪",
        "id": "e58605b3-5a4f-4fd9-9786-770994d65cf4"
    },
    {
        "author": "彭耜",
        "paragraphs": [
            "鎮靜一如無，頒條甫月餘。",
            "來惟盡傳客，去不識兵符。",
            "健判風生筆，精祈雨洒車。",
            "丈夫何必假，行矣兩輪朱。"
        ],
        "title": "知州  其一",
        "id": "9e6cc0ba-5570-44f1-bd2e-29b315c87cf9"
    },
    {
        "author": "彭耜",
        "paragraphs": [
            "雖擁朱轓貴，清癯兩鬢霜。",
            "判花人競誦，待草士深藏。",
            "農飽因蠲賦，州貧爲救荒。",
            "公歸無愧面，應可見嚴光。"
        ],
        "title": "知州  其二",
        "id": "0857e069-398f-4845-9ebb-b599149e97a7"
    },
    {
        "author": "彭耜",
        "paragraphs": [
            "瀟洒使君風度峻，神仙謫墮在人間。",
            "只今坐嘯凝香處，帝賜羅浮作鎮還。"
        ],
        "title": "知州  其三",
        "id": "f37899f8-a39a-40cc-9c06-1b6e81103d6a"
    },
    {
        "author": "彭耜",
        "paragraphs": [
            "郡人不識疾呼聲，甘雨和風遍一城。",
            "歲久偏多遺愛事，天高未察借留情。",
            "舟行精舍漁歌晚，家近華亭鶴唳清。"
        ],
        "title": "知州  其四",
        "id": "3501458e-1b77-457b-a329-072253ad552b"
    },
    {
        "author": "彭耜",
        "paragraphs": [
            "倦入承明聽履聲，朱轓今復壓專城。",
            "盪胸碧華供吟興，照眼清洢洗宦情。",
            "鱸鱠何慙高士潔，琴龜不減昔賢清。",
            "未應更葺東山墅，出處方關世重輕。"
        ],
        "title": "知州  其五",
        "id": "12f6f8bc-03fe-4c70-baa1-9779a00ff211"
    },
    {
        "author": "彭耜",
        "paragraphs": [
            "聞道泉人截鐙留，翰林從此去吾州。",
            "村中父老相持泣，但祝今侯似故侯。"
        ],
        "title": "知州  其六",
        "id": "5a21b0d1-a39e-4dee-bc94-c9a77a56b11b"
    },
    {
        "author": "彭耜",
        "paragraphs": [
            "淮漢紛紛戰血腥，蜀山鬼哭不堪聽。",
            "如何一線江西路，獨見奎星與福星。"
        ],
        "title": "知州  其七",
        "id": "985a4928-591e-45cf-9c8b-0289671a4ce5"
    },
    {
        "author": "彭耜",
        "paragraphs": [
            "一昨聞公幕府開，夢魂頻遶嶺頭梅。",
            "久拋鞾袴辭軍去，忽有弓旌扣戶來。",
            "茅舍相過爭借問，荷衣欲出却徘徊。",
            "舊時檄草今焚棄，辜負黄金百尺臺。"
        ],
        "title": "幕職",
        "id": "e4b1ae24-ff2b-4c28-8d6e-f6f62750bc75"
    },
    {
        "author": "彭耜",
        "paragraphs": [
            "茲邑猶淳古，君行作長官。",
            "假令三尺密，終有一分寬。",
            "栗里歸差易，桐鄉愛極難。",
            "千峰青遶郭，暇日想憑欄。"
        ],
        "title": "知縣",
        "id": "5aeef011-b960-4ec2-839b-54eabd98aad3"
    },
    {
        "author": "彭耜",
        "paragraphs": [
            "昨釋兵符歸故里，耳聽兵事幾番新。",
            "偶逢麾下來猶識，欲說遼陽記不真。",
            "兒覓寶刀堅愛惜，奴吹蘆管怨悲辛。",
            "夜來忽作關山夢，萬一君王起舊人。"
        ],
        "title": "將帥",
        "id": "81672c04-4622-48bd-8e58-21ff359ef93c"
    },
    {
        "author": "彭耜",
        "paragraphs": [
            "宅成天下借圖看，始笑平生眼力慳。",
            "地占百灣多是水，樓無一面不當山。",
            "荷深似入苕溪路，石怪疑行鴈蕩間。",
            "只恐中原方鼎沸，天心未遣主人閒。"
        ],
        "title": "第宅  其一",
        "id": "b695425d-deb4-44ce-a0f3-eeed0c8992f2"
    },
    {
        "author": "彭耜",
        "paragraphs": [
            "一生不蓄買田錢，華屋何心亦偶然。",
            "客至多逢僧在坐，釣歸惟許鶴隨船。"
        ],
        "title": "第宅  其二",
        "id": "f6c7446f-4b70-483e-a86a-7047359e1759"
    },
    {
        "author": "彭耜",
        "paragraphs": [
            "人世應無第二樓，暮雲飛不到簾鈎。",
            "未開寶鏡青冥裏，先賞冰輪碧海頭。"
        ],
        "title": "樓",
        "id": "cb9e5945-6fdc-4c46-b10e-744c98660e06"
    },
    {
        "author": "彭耜",
        "paragraphs": [
            "天風吹衣霞颼颼，叱馭從南來羅浮。",
            "何謂玉笥搗藥鳥，亦於石樓喧夜愁。",
            "仙翁定知野人到，道觀聊爲朝真留。",
            "一粒刀圭吾不與，大椿那有八千秋。"
        ],
        "title": "沖虛觀",
        "id": "036c82f8-fb53-4f22-bfcf-7d3d2f5884f4"
    },
    {
        "author": "彭耜",
        "paragraphs": [
            "判事有花皆可錄，諫書無草豈求名。"
        ],
        "title": "句  其一",
        "id": "5ad437b6-e0cf-4c3b-aa71-f844e2770f61"
    },
    {
        "author": "彭耜",
        "paragraphs": [
            "家爲買琴添舊債，厨因養鶴減晨炊。"
        ],
        "title": "句  其二",
        "id": "64bed4e9-27ed-4825-a270-fc31b0389e77"
    },
    {
        "author": "包真人",
        "paragraphs": [
            "待吾了却人間事，然後相從面紫羅。"
        ],
        "title": "句",
        "id": "9873f26b-15fc-40c5-9910-4f8ca246a6ae"
    },
    {
        "author": "嚴粲",
        "paragraphs": [
            "雪霽天夜白，月上江空明。",
            "飲散客就船，萬籟沈三更。",
            "誰家竹籬岸，摸索疎枝橫。",
            "不著色與香，令我毛骨清。",
            "醉魂乘沆瀣，看舞婆羅城。"
        ],
        "title": "玉溪雪夜",
        "id": "fbbe47b8-2070-4a0b-bce4-566c01876719"
    },
    {
        "author": "嚴粲",
        "paragraphs": [
            "一徑歷紆餘，獨往未到處。",
            "豈曰巖泉幽，心閒即真趣。",
            "蕭蕭松有聲，依依花自開。",
            "樵翁向我笑，問我何從來。"
        ],
        "title": "獨往",
        "id": "0c31359d-47ca-422b-8e4c-fcff50b6a238"
    },
    {
        "author": "嚴粲",
        "paragraphs": [
            "欲洗鉛華浄，那須畫手工。",
            "玉顔翻自誤，不似舊圖中。"
        ],
        "title": "昭君怨",
        "id": "e989952a-c68f-4839-98cc-7dae6de343ba"
    },
    {
        "author": "嚴粲",
        "paragraphs": [
            "未盡連牀話，匆匆又語離。",
            "襟期無限事，書寄若爲辭。",
            "昔別已十載，重逢還幾時。",
            "孤舟明夜月，何處照相思。"
        ],
        "title": "送黄炳",
        "id": "39133109-57d1-44a1-b113-bc8e783d1433"
    },
    {
        "author": "嚴粲",
        "paragraphs": [
            "萬壑氣交會，今知楚澤雄。",
            "水明纔辨樹，霧合忽迷空。",
            "遠浦沈初月，孤舟亂去鴻。",
            "闌干已愁思，漁唱入蘋風。"
        ],
        "title": "望彭蠡",
        "id": "7bb8a206-4720-44e3-be5b-dae37fd96a10"
    },
    {
        "author": "嚴粲",
        "paragraphs": [
            "向來得意在煙霞，失脚黄塵負歲華。",
            "過却海棠渾不省，夢中猶自咏梅花。"
        ],
        "title": "春晚",
        "id": "55ef9152-dcb8-4a37-9dc1-9030286aee77"
    },
    {
        "author": "嚴粲",
        "paragraphs": [
            "秋入蘋風白浪生，癡雲未放楚天晴。",
            "青山湖水知何處，中有斜陽一段明。"
        ],
        "title": "秋入",
        "id": "624b5518-da2e-4fbb-b943-a786c6680327"
    },
    {
        "author": "嚴粲",
        "paragraphs": [
            "人人腸斷渭城歌，誰獨持竿面碧波。",
            "可是無情如木石，祇應此地別離多。"
        ],
        "title": "陽關圖",
        "id": "1d0663a6-b75b-4b35-a2b0-da1d8e28bf6d"
    },
    {
        "author": "嚴粲",
        "paragraphs": [
            "凉露初長夜，纖雲浄盡時。",
            "幾人還對月，與客共論詩。",
            "苦思常難穩，閒題或更奇。",
            "不應誇末俗，準擬古人知。"
        ],
        "title": "月夜與張輯論詩",
        "id": "713c997d-8e8a-40a9-843a-2f8efb2bd476"
    },
    {
        "author": "嚴粲",
        "paragraphs": [
            "康山問民涉，陽渡平地訟。",
            "朅來招提宿，疏峰結飛棟。",
            "研丹啟囊書，點勘自成諷。",
            "佛香觸深悟，僧茗來清供。",
            "陽頹嵐氣生，鴻沒天宇空。",
            "向來山中樂，忽忽豈其夢。"
        ],
        "title": "自樂平閲視渡舟取道太陽渡宿地藏院",
        "id": "8cf71d6b-9ac6-4990-8a7c-30f70f448287"
    },
    {
        "author": "嚴粲",
        "paragraphs": [
            "聲利爭馳毫末間，幾人能得健時閒。",
            "不須展畫相撩弄，昨夜秋風憶故山。"
        ],
        "title": "盤谷圖",
        "id": "6609e297-01d9-4f46-b61f-4ca37e881609"
    },
    {
        "author": "嚴粲",
        "paragraphs": [
            "絕憐生意上寒枝，幾度巡簷錯恨遲。",
            "數點疎花人未見，窗間早被月明知。"
        ],
        "title": "見梅",
        "id": "1c5d757e-7c6c-431b-8e7e-3800622f7af8"
    },
    {
        "author": "嚴粲",
        "paragraphs": [
            "抵死連宵雨不休，今朝晴景莫登樓。",
            "杜鵑啼得春歸了，風裏楊花點點愁。"
        ],
        "title": "春歸",
        "id": "6d73f556-aa5b-41be-baff-729dcba09269"
    },
    {
        "author": "嚴粲",
        "paragraphs": [
            "石徑秋痕苔蘚深，誰將清氣潤脩林。",
            "戴公堤上古時月，幾度凉宵照苦吟。"
        ],
        "title": "薦福寺",
        "id": "7aebc131-fb6e-464e-a0e9-ca9637253cc2"
    },
    {
        "author": "嚴粲",
        "paragraphs": [
            "幽尋愜所適，蘭若白石靜。",
            "天籟鳴松壑，古意滿苔徑。",
            "清泉醒客心，啼鳥喚僧定。",
            "留連不能去，翫月歸路永。"
        ],
        "title": "招提遊  其一",
        "id": "87d58728-8c86-4e3f-8245-d5ed770c8046"
    },
    {
        "author": "嚴粲",
        "paragraphs": [
            "煩抱忽如遺，僧境得清勝。",
            "花發巖洞幽，雲生窗戶冷。",
            "來驂樹陰直，歸棹川光暝。",
            "遺思山蒼蒼，半空聞夕磬。"
        ],
        "title": "招提遊  其二",
        "id": "f2d73644-54a3-484e-9dfc-50ff84a8517e"
    },
    {
        "author": "嚴粲",
        "paragraphs": [
            "世上危機富貴身，由來著意鬼神嗔。",
            "到頭鐘鼎誰消得，正要山中拾橡人。"
        ],
        "title": "拾橡亭爲黄炳賦",
        "id": "2238264e-d4de-4f4f-805e-3916dcc6d1ca"
    },
    {
        "author": "嚴粲",
        "paragraphs": [
            "白雲人已矣，古屋自蒼苔。",
            "林下誤疑鶴，水邊空見梅。",
            "市人携酒至，歌女棹船囘。",
            "檢點幽棲處，湖光似向來。"
        ],
        "title": "林和靖祠",
        "id": "9a5a8394-646f-466e-9636-b25225a6c0a8"
    },
    {
        "author": "嚴粲",
        "paragraphs": [
            "昔子青青佩，重逢怪衲衣。",
            "樊籠留不住，雲水靜相依。",
            "習氣餘詩句，枯禪墮佛機。",
            "東湖自塵外，還带夕陽歸。"
        ],
        "title": "元上人見訪",
        "id": "e27a46e4-116a-43f6-92f6-f46f0d7c8821"
    },
    {
        "author": "嚴粲",
        "paragraphs": [
            "畏景如焚客路塵，寂寥山店獨吟身。",
            "多情唯有別時月，低傍茅簷巧趁人。"
        ],
        "title": "憶張輯",
        "id": "6ced16c8-56a6-4581-af59-373d5e096a85"
    },
    {
        "author": "嚴粲",
        "paragraphs": [
            "昨夜湖心共泊船，一天星露宿寒煙。",
            "朝來極目無洲渚，知采蘋花何處邊。"
        ],
        "title": "宿石潭寺寄黄炳",
        "id": "8de6a19b-46f5-46fb-bf40-9de82cd056d7"
    },
    {
        "author": "嚴粲",
        "paragraphs": [
            "正憶吟窗占竹坡，風煙觸眼奈愁何。",
            "梅蘭只作從前瘦，石上蒼苔別後多。"
        ],
        "title": "畫梅蘭竹石",
        "id": "5c2c3156-d254-4135-93d8-1e295e9c0582"
    },
    {
        "author": "嚴粲",
        "paragraphs": [
            "馬上東風吹酒醒，空將春恨到江亭。",
            "飛香寂寞無尋處，煙映晚山深淺青。"
        ],
        "title": "春恨",
        "id": "1f851142-b03d-4d67-9906-bdf92860f342"
    },
    {
        "author": "嚴粲",
        "paragraphs": [
            "仙人遺世不曾愁，但欲相期汗漫遊。",
            "亭長祇今閒未得，南樓孤嘯望神州。"
        ],
        "title": "廬陵黄炳築亭所居侯山扁以赤松子自號赤松亭長之官鄂渚爲賦詩",
        "id": "282754d2-ec32-45d1-9262-5964c30349fb"
    },
    {
        "author": "嚴粲",
        "paragraphs": [
            "行人模糊畫中影，高樹夭矯空際雲。",
            "樓臺幾處半隠見，三島夢斷猶紛紜。"
        ],
        "title": "霧中早行",
        "id": "772c4e4e-e395-4924-990a-286d5794294b"
    },
    {
        "author": "嚴粲",
        "paragraphs": [
            "風落葉間殘點雨，月窺窗下不眠人。",
            "秋清一片無誰領，併作詩愁入鬢新。"
        ],
        "title": "秋思",
        "id": "bd107089-577a-4d66-8b59-39901e2ac7be"
    },
    {
        "author": "嚴粲",
        "paragraphs": [
            "陰崖未知晴，松雪自在白。",
            "可恨晚風顛，飛寒亂苔石。"
        ],
        "title": "松雪",
        "id": "15cc8a04-3265-404f-b860-c42f024e6c8e"
    },
    {
        "author": "嚴粲",
        "paragraphs": [
            "京塵倦來歸，故山喜還璧。",
            "淡交松桂在，昔別猿鶴憶。",
            "晚知閒味深，甘爲幽討惑。",
            "尚念身在山，佳處恐未識。",
            "看山須全境，一覽盡目力。",
            "伊誰有巨軸，亭亭挂空碧。",
            "吾聞古靈匠，能事略翰墨。",
            "盤礴溟涬初，太素含黼飾。",
            "妙手斡玄微，鍊此石五色。",
            "天機一呈露，真宰惜不得。",
            "寫出萬古愁，蒼茫思何極。",
            "煙村带遠市，雲樹出峭壁。",
            "有人閒倚欄，飛鳥亦自適。",
            "俗間重小景，局促無奇特。",
            "五日十日畫，大類宋楮刻。",
            "誰會悠然心，醉來眠對客。"
        ],
        "title": "次韻宴坐畫圖",
        "id": "f4eb7646-2dca-4c55-8b4e-b72df0fb2ae2"
    },
    {
        "author": "嚴粲",
        "paragraphs": [
            "東風暖迸龍蛇起，麗日晴烘玉雪香。",
            "可惜開時春向晚，不教桃李見清芳。"
        ],
        "title": "酴醿",
        "id": "eb3ee62f-358d-42dc-ac66-e939b9b19dd5"
    },
    {
        "author": "嚴粲",
        "paragraphs": [
            "客裏何知度歲華，春風香却一番花。",
            "山行轉處聞雞犬，楊柳陰陰賣酒家。"
        ],
        "title": "客裏",
        "id": "6f11b593-21c3-4618-917d-eacd8e91f5e1"
    },
    {
        "author": "嚴粲",
        "paragraphs": [
            "煙島空濛一鶴飛，天風滿袖自吟詩。",
            "覺來猶似非人世，花影欄干月上時。"
        ],
        "title": "紀夢",
        "id": "c3aa43e6-5c31-4098-afb6-b3b7ccea788f"
    },
    {
        "author": "嚴粲",
        "paragraphs": [
            "君撫淵明底樣琴，肯於絃上要知音。",
            "相逢塵事不挂口，別去清愁總上心。",
            "聽雨夜牀孤舊約，看雲秋壑想幽尋。",
            "他年跨鶴相過否，應笑浮名雪滿簪。"
        ],
        "title": "送張輯游宣城",
        "id": "fc51b8c3-8669-4327-8fe4-b75672c4f7aa"
    },
    {
        "author": "嚴粲",
        "paragraphs": [
            "朝來露溼欲寒天，誰賞幽芳古道邊。",
            "風味十分留貢焙，浮花正自不須妍。"
        ],
        "title": "道中見茶花",
        "id": "9974bebb-0396-4a6d-aa68-006e91f16b0c"
    },
    {
        "author": "嚴粲",
        "paragraphs": [
            "書來知有喜，客夢應維熊。",
            "久作庭闈別，遥知笑語同。",
            "充閭非我願，釣瀨是家風。",
            "莫學天孫巧，朱愚肖乃翁。"
        ],
        "title": "巧夕添丁",
        "id": "8236cbc2-47b3-4034-9a28-5dd9e5edaab0"
    },
    {
        "author": "嚴粲",
        "paragraphs": [
            "琵琶古怨猶淒清，何年一抹橫煙汀。",
            "人言隨波高下如浮萍，神鼇背負能亭亭。",
            "不知水仙宮殿碧皎潔，玉絃遥映雲錦屏。",
            "胡沙萬里音塵絕，獨與鸚鵡愁青冥。",
            "天際歸舟認髣髴，江頭寒月傷伶仃。",
            "悄然夜久天籟起，往往恍惚游百靈。",
            "秋風嫋嫋兮水泠泠，俗耳箏笛兮誰能聽。",
            "我眼如耳耳如鼻，妙處不言心獨醒。",
            "鈞天住奏三千齡，石鍾水樂遺林坰，豈有寶器終飄零。",
            "一朝詄蕩開天扃，帝命下取呵六丁。",
            "陶梭共起變化隨雷霆，古餘山色空青青。"
        ],
        "title": "琵琶洲",
        "id": "334860ec-6beb-4664-9413-8749fc8d3aaf"
    },
    {
        "author": "嚴粲",
        "paragraphs": [
            "脫葉舞風過別岸，溼雲含雨上晴天。",
            "脩途喜借晚凉得，幽鳥一聲生翠煙。"
        ],
        "title": "池陽道中",
        "id": "ee60f70b-edf1-46a2-a276-60f6dddead39"
    },
    {
        "author": "嚴粲",
        "paragraphs": [
            "前輩聞如此，今人見未多。",
            "難將通介論，不在語言科。",
            "胄監開華近，樵川借撫摩。",
            "鄉評最期望，一夢只南柯。"
        ],
        "title": "挽陳邵武",
        "id": "93e24af6-d412-4d45-ab20-74dfa54819b6"
    },
    {
        "author": "嚴粲",
        "paragraphs": [
            "喚起吹松火，開門問带嗔。",
            "隨行曾有米，同伴幾何人。",
            "亂稈鋪添薦，殘籬拾作薪。",
            "夜寒難得酒，煩扣隔山鄰。"
        ],
        "title": "夜投荒店戲成",
        "id": "e47e7de1-736d-4df0-8f15-1949fe8607f9"
    },
    {
        "author": "嚴粲",
        "paragraphs": [
            "江西絕頂插晴空，此地山名偶自同。",
            "喚起西窗十年夢，一樽何處酹詩翁。"
        ],
        "title": "被檄樂平至鳴溪渡有山與南豐軍山同名者予昔從嶺庵謝先生夢得游先生于湖畏友也豪於詩悅軍山之峭拔暢其吟懷自昭武徙家于市山築室曰西窗以朝夕對焉嘗命余記之余時從西窗樽酒論文爲樂如是者十載今先生已矣感而賦詩",
        "id": "2fe47170-75e2-4cd9-9495-cea14521bc54"
    },
    {
        "author": "嚴粲",
        "paragraphs": [
            "泥濘行良苦，青山且眼前。",
            "題詩如昨日，倒指已三年。",
            "僧榻寒宵雨，漁村落照煙。",
            "薄游聊復爾，終擬老林泉。"
        ],
        "title": "重到地藏院",
        "id": "17a82ed4-7880-4c3a-b1d4-09195ae48df1"
    },
    {
        "author": "嚴粲",
        "paragraphs": [
            "不見吾張輯，新詩何處吟。",
            "身留江介遠，秋入夜凉深。",
            "燈影還家夢，蛩聲倦客心。",
            "歸來及嘉節，細把菊花斟。"
        ],
        "title": "寄張輯",
        "id": "43a5a2b7-11d7-44b6-adfa-0136abbb7b1c"
    },
    {
        "author": "嚴粲",
        "paragraphs": [
            "公退逢長日，清游到寶坊。",
            "山圍露天小，徑遶引溪長。",
            "苔壁晴雲溼，松軒暑月凉。",
            "鐘聲半歸路，回首暮蒼蒼。"
        ],
        "title": "建德縣梅山寺",
        "id": "6546c9b2-aebb-4131-ac5a-680ba77627ab"
    },
    {
        "author": "嚴粲",
        "paragraphs": [
            "兒時意氣謾騎鯨，幾向欄干袖手凭。",
            "今日逢君成一笑，却慚窗下讀書燈。"
        ],
        "title": "叨第後日者自謂奇中索詩",
        "id": "57f71093-a70e-4402-86b4-5a05e466e0c9"
    },
    {
        "author": "嚴粲",
        "paragraphs": [
            "渺渺平湖四接天，孤舟曾繫夜來船。",
            "持鞭又逐風塵去，却憶秋篷聽雨眠。"
        ],
        "title": "風雨宿湖心",
        "id": "42b885d3-ccbf-4739-a2c8-106272792a38"
    },
    {
        "author": "嚴粲",
        "paragraphs": [
            "滑路愁騎馬，晴天好放船。",
            "水紋摇倒壁，花影弄澄川。",
            "夢寐驅馳在，光陰少壯遷。",
            "心期猶浩蕩，搔首白鷗前。"
        ],
        "title": "新晴",
        "id": "a68fe9f5-0258-472e-89ee-005446bc3ec9"
    },
    {
        "author": "嚴粲",
        "paragraphs": [
            "落帆侵夜色，客思正悽悽。",
            "風撼瀟湘覆，雲連宇宙低。",
            "灑篷吹乍急，欹枕聽還迷。",
            "懶惰無清興，誰人訪剡溪。"
        ],
        "title": "舟中夜雪",
        "id": "497e9f35-2928-4531-8a85-70720f426d45"
    },
    {
        "author": "嚴粲",
        "paragraphs": [
            "纖巧逐時新，誰將大雅陳。",
            "天孫古機錦，笑殺世間人。"
        ],
        "title": "七夕",
        "id": "5d78f465-455f-4aee-8d52-ccbc86569649"
    },
    {
        "author": "嚴粲",
        "paragraphs": [
            "自小尋詩出，江湖今白頭。",
            "應嫌少陵讀，不似子長遊。",
            "風雨夜愁枕，鶑花春醉樓。",
            "吟邊消息好，懷古問沙鷗。"
        ],
        "title": "送戴式之",
        "id": "c238b8f4-bb55-49b5-a6a4-5f468dcaa22d"
    },
    {
        "author": "嚴粲",
        "paragraphs": [
            "村居遠城市，獨木渡塘坳。",
            "迸笋補籬竹，落松添屋茅。",
            "童歸携酒榼，客至得鹽包。",
            "隨分山中好，低簷燕有巢。"
        ],
        "title": "茅舍",
        "id": "e9f0dca1-20d4-41cb-aece-a9e2f57a0989"
    },
    {
        "author": "嚴粲",
        "paragraphs": [
            "晝問田家憩，相呼隔短籬。",
            "負薪髽引犢，挑菜跣携兒。",
            "沙井和蝦汲，村舂夾稻炊。",
            "老翁評貴糶，覼縷舊年時。"
        ],
        "title": "憩田家",
        "id": "14132cee-6002-4d3a-bcd2-d66b3832a139"
    },
    {
        "author": "嚴粲",
        "paragraphs": [
            "落花時節過江東，濃綠山頭間小紅。",
            "野店日長春寂寂，柳陰摇颺酒旗風。"
        ],
        "title": "過江東",
        "id": "e9b5d6f4-fbb7-4ed2-9c76-be5fd4ec9891"
    },
    {
        "author": "嚴粲",
        "paragraphs": [
            "乃翁騎牛馿馱兒，松間提挈羣童隨。",
            "馿逢短橋兒回顧，牛背推敲了不知。"
        ],
        "title": "騎牛圖",
        "id": "1874d80a-b749-442a-9b7c-94020d677536"
    },
    {
        "author": "嚴粲",
        "paragraphs": [
            "今朝有清興，無處覓詩人。",
            "寺占房空鎖，窗窺榻有塵。",
            "尋芳知尚早，報謁未應頻。",
            "只在城中醉，煙雲滿澹津。"
        ],
        "title": "戲友人",
        "id": "4ef82308-946c-4551-b432-42380526b27e"
    },
    {
        "author": "嚴粲",
        "paragraphs": [
            "一雁度岑寂，流空音響哀。",
            "雲沙天地闊，霜雪羽毛摧。",
            "力小知機早，心危見影猜。",
            "蘆洲迷處所，飛遶正徘徊。"
        ],
        "title": "孤雁",
        "id": "3baa9daf-3043-4b2d-8b76-3f58f1e04801"
    },
    {
        "author": "嚴粲",
        "paragraphs": [
            "拂衣歸共白雲間，佚老堂中天地寬。",
            "黄髮可教供鞅掌，青山聊足對高寒。",
            "杖藜行樂春風軟，紙帳佳眠曉日團。",
            "林下未應忘世事，併煩寄語謝家安。"
        ],
        "title": "蒙齋先生賦張通守佚老堂次韻",
        "id": "0a6c3fba-0f73-40c7-bec4-5dce50e22b4a"
    },
    {
        "author": "嚴粲",
        "paragraphs": [
            "寒林色枯槁，粲粲籬菊鮮。",
            "冷艷無俗韻，孤芳弄秋妍。",
            "金晶與高絜，未覺陽和偏。",
            "豈無兒女花，誰能制頹年。"
        ],
        "title": "菊",
        "id": "cd6e616c-f606-4769-9ce0-ca6a15a21826"
    },
    {
        "author": "嚴粲",
        "paragraphs": [
            "洞穴雲生窗戶凉，道人宴坐但焚香。",
            "向來遊遍王侯第，還似山林意味長。"
        ],
        "title": "歐陽道士歸自臨安",
        "id": "9186d5ba-9c50-4269-8bc8-838559789109"
    },
    {
        "author": "嚴粲",
        "paragraphs": [
            "此夕真成別，幽懷欲語誰。",
            "梅花霜月曉，獨起詠君詩。"
        ],
        "title": "張輯馮去非話別",
        "id": "7dd9f3bf-6759-48cf-a31a-8baba3a281d9"
    },
    {
        "author": "嚴粲",
        "paragraphs": [
            "南來未省有良圖，可更清談傲五胡。",
            "撫卷興懷千載事，一窗風露夜檠孤。"
        ],
        "title": "夜讀晉書",
        "id": "d64295bc-4fe5-4415-ba83-2482400926c7"
    },
    {
        "author": "嚴粲",
        "paragraphs": [
            "黄塵吹不到禪房，窗紙風翻葉葉凉。",
            "觸熱行來牽晝夢，孤蓬聽雨下瀟湘。"
        ],
        "title": "午憩僧房",
        "id": "fb94949f-0011-4028-bc52-0fbbaf930cd2"
    },
    {
        "author": "嚴粲",
        "paragraphs": [
            "山中桂香滿，無復向來遊。",
            "官事何時了，一年孤負秋。"
        ],
        "title": "憶山中",
        "id": "ec5b8487-9273-4f49-9941-e4a93e4d466a"
    },
    {
        "author": "嚴粲",
        "paragraphs": [
            "僧屋藏深塢，漁舟带遠汀。",
            "誰教雙白鳥，來點暮山青。"
        ],
        "title": "即事",
        "id": "4a1118c1-d44f-4085-b946-5ddbd7ef6135"
    },
    {
        "author": "嚴粲",
        "paragraphs": [
            "身閑歸未得，野興日翛然。",
            "抱牘無來吏，尋詩即散仙。",
            "盃明松罅月，座引石根泉。",
            "有客知余意，清風三兩弦。"
        ],
        "title": "野興",
        "id": "d2eeaa39-8cb6-485d-9249-27ce5fa7d616"
    },
    {
        "author": "嚴粲",
        "paragraphs": [
            "官癡縛辰酉，節物如相負。",
            "茲遊未覺晚，黄花落吾手。",
            "沒鷗江自迥，脫葉山新瘦。",
            "淒涼千載心，西風一搔首。"
        ],
        "title": "重九後五日遊齊山",
        "id": "144ced99-a9b2-4d9c-ab4c-d2ce5e0a589c"
    },
    {
        "author": "嚴粲",
        "paragraphs": [
            "千古懷沙恨，淒涼何處論。",
            "坐看宗國事，安用一身存。",
            "落葉西風岸，孤舟半夜猿。",
            "年年江月白，爲照獨醒魂。"
        ],
        "title": "湘中",
        "id": "93316f61-6f94-4906-8732-12fb2fad1f46"
    },
    {
        "author": "嚴粲",
        "paragraphs": [
            "日日思君君不知，京塵染盡带來衣。",
            "客心正自傷飄泊，更看湖邊花片飛。"
        ],
        "title": "寓京城和曾左曹韻  其一",
        "id": "144c206a-3ed7-4a08-8c07-75c2ad2534cd"
    },
    {
        "author": "嚴粲",
        "paragraphs": [
            "車馬聲中又日斜，可堪芳草思天涯。",
            "來時憶別山中桂，今見長安梔子花。"
        ],
        "title": "寓京城和曾左曹韻  其二",
        "id": "70312654-04fd-4460-b7fc-f706730614c1"
    },
    {
        "author": "嚴粲",
        "paragraphs": [
            "盡日門前草，青青不染塵。",
            "生書方破卷，幽鳥忽啼春。",
            "失意成高興，多閒信懶身。",
            "不須憂世事，廊廟有經綸。"
        ],
        "title": "閒居",
        "id": "3eeba09f-ce7a-4478-916f-1ba9532e34f3"
    },
    {
        "author": "嚴粲",
        "paragraphs": [
            "見說中原極可哀，更無飛鳥下蒿萊。",
            "吾儂尚笑倡優拙，欲喚新翻歌舞來。"
        ],
        "title": "觀北來倡優",
        "id": "9165373d-c833-4cec-a62f-0cb730efbd0f"
    },
    {
        "author": "嚴粲",
        "paragraphs": [
            "石屏新卷裏，曾得見君詩。",
            "大冊煩來教，平生慰夢思。",
            "高標去塵遠，古調少人知。",
            "汝與吾宗好，風騷更屬誰。"
        ],
        "title": "李賈携詩卷見訪賈與嚴滄浪遊",
        "id": "fb168df3-4070-468e-a8e8-758e229f775b"
    },
    {
        "author": "嚴粲",
        "paragraphs": [
            "樹頭不動天無風，六月還當日正中。",
            "唯有滿林新長竹，別生凉意襲簾櫳。"
        ],
        "title": "新竹",
        "id": "a5254f75-1e15-4efd-a1cf-ceae005841f2"
    },
    {
        "author": "嚴粲",
        "paragraphs": [
            "只道今宵月出遲，雲間不覺上多時。",
            "夜深花影如清晝，何處山頭一笛吹。"
        ],
        "title": "月",
        "id": "e1df9972-3033-4d70-ba0e-9d31984a7b98"
    },
    {
        "author": "嚴粲",
        "paragraphs": [
            "少日鄉閭不解愁，閒聽畫角起譙樓。",
            "西風依舊闌干月，獨自瀟湘萬里秋。"
        ],
        "title": "二水聞角",
        "id": "312475ff-cf8f-4689-8351-21f57155be7f"
    },
    {
        "author": "嚴粲",
        "paragraphs": [
            "野人自說老爲農，舊識戎裝紙畫中。",
            "近日軍行渾見慣，兒童嬉戲學刀弓。"
        ],
        "title": "軍行",
        "id": "e41b59ce-5300-461d-acae-7c6ea53fe993"
    },
    {
        "author": "嚴粲",
        "paragraphs": [
            "西風吹雨暮江寒，想見當年獨把竿。",
            "不是君王思故舊，何人知有子陵灘。"
        ],
        "title": "子陵灘  其一",
        "id": "e06b0be9-1427-4c53-af45-2a45bc28a5ab"
    },
    {
        "author": "嚴粲",
        "paragraphs": [
            "一榻從容話歲寒，相忘共作布衣看。",
            "雲臺諸子成何事，萬古清風一釣竿。"
        ],
        "title": "子陵灘  其二",
        "id": "3598d667-9348-4018-a0f8-517053e13846"
    },
    {
        "author": "嚴粲",
        "paragraphs": [
            "四邊天共水漫漫，身在鴻濛縹渺間。",
            "忽見浮空青一抹，舟中人說是湖山。"
        ],
        "title": "汎湖",
        "id": "55489518-3333-4491-ba6a-e4cab2d11160"
    },
    {
        "author": "嚴粲",
        "paragraphs": [
            "先生萬慮盡空時，元氣渾淪可得窺。",
            "還有發生消息在，揮毫煙雨一枝枝。"
        ],
        "title": "慈湖墨竹  其一",
        "id": "4d54a38c-14d5-41fc-8e12-2956767c9226"
    },
    {
        "author": "嚴粲",
        "paragraphs": [
            "戲筆偶然成此耳，直將造化論錙銖。",
            "不知茂叔庭前草，有此風煙一段無。"
        ],
        "title": "慈湖墨竹  其二",
        "id": "fba05db6-fad8-4946-97dc-8124b71878f6"
    },
    {
        "author": "嚴粲",
        "paragraphs": [
            "老樹天機早，潛回一點春。",
            "寒梢方蓓蕾，瘦影已精神。",
            "冷淡看前輩，芳菲總後塵。",
            "更須香共色，未是監花人。"
        ],
        "title": "未開梅",
        "id": "70d99736-f076-4951-82a5-a86a6eebabc2"
    },
    {
        "author": "嚴粲",
        "paragraphs": [
            "客裏還來此，寒燈耿獨吟。",
            "一官江國夢，十載草堂心。",
            "木落秋聲小，蛩孤夜思深。",
            "驅馳空自許，冉冉鬢霜侵。"
        ],
        "title": "客裏",
        "id": "d6b3a022-78de-4d2c-8226-0ca0cec54290"
    },
    {
        "author": "嚴粲",
        "paragraphs": [
            "君期汗漫遊，不敢問所適。",
            "贈別亦何有，當辦鶴一隻。",
            "還疑是凡羽，不任載仙質。",
            "乘煙寧假此，聊以壯行色。",
            "淹留非牽俗，應未得良日。",
            "空令施肩吾，久待問詩律。"
        ],
        "title": "戲詩友談仙",
        "id": "79f1a2dd-25ce-4f60-9126-9b782c51d7d8"
    },
    {
        "author": "嚴粲",
        "paragraphs": [
            "秋懷不到夢，歷歷數寒更。",
            "坐得楚天白，吟教湘水清。",
            "殘燈摇壁影，片葉墜階聲。",
            "起看孤城霧，人間事又生。"
        ],
        "title": "秋懷",
        "id": "ca9e7d2d-59d1-4196-8e46-8834009bcdbd"
    },
    {
        "author": "嚴粲",
        "paragraphs": [
            "深居定何處，無便寄聲頻。",
            "舊別芝山月，相思楚水春。",
            "白雲生夢遠，華髮折腰新。",
            "料得今書到，看題笑故人。"
        ],
        "title": "初注清湘令寄馮深居",
        "id": "683a0173-3b4a-43d1-ab6a-49bd27bd5e7f"
    },
    {
        "author": "嚴粲",
        "paragraphs": [
            "故人曾此賦梅詩，人共梅花一夢非。",
            "欲喚青山話前事，西風吹淚溼征衣。"
        ],
        "title": "上饒界首傷曾殊",
        "id": "784037fc-de36-46b2-8a77-96c3968e0f8d"
    },
    {
        "author": "嚴粲",
        "paragraphs": [
            "門與姑山對，溪邊有故廬。",
            "別來三徑菊，閒却一樓書。",
            "水碓長腰米，村船巨口魚。",
            "秋風歸去好，留滯意何如。"
        ],
        "title": "秋風",
        "id": "080329e8-7a56-463f-9835-37d937882244"
    },
    {
        "author": "嚴粲",
        "paragraphs": [
            "怪得詩情減一分，知君爲學有新聞。",
            "塵中畢竟閒人少，獨自開樽對白雲。"
        ],
        "title": "戲友人",
        "id": "68dea4f2-5699-487e-96fa-8faa0468ff5c"
    },
    {
        "author": "嚴粲",
        "paragraphs": [
            "脩程避晝炎，中夜征夫起。",
            "蟲聲荒郊迥，犬吠衡門閉。",
            "行行月色淡，微霞露天際。",
            "永懷高卧人，幽夢繞蒼翠。"
        ],
        "title": "早行",
        "id": "4ad61629-b079-4d31-9d84-57950e373e4e"
    },
    {
        "author": "嚴粲",
        "paragraphs": [
            "何處春晴好，西湖元巳朝。",
            "馬嘶堤上路，船過柳陰橋。",
            "敲竹鶴聲起，弄泉花影摇。",
            "坐看遊客盡，煙水思迢迢。"
        ],
        "tags": [
            "西湖"
        ],
        "title": "西湖",
        "id": "ac679f53-9d18-4d58-badd-7a92fbf0e09e"
    },
    {
        "author": "嚴粲",
        "paragraphs": [
            "前月登高去，猶嫌菊未黄。",
            "秋風不相負，特地再重陽。"
        ],
        "title": "閏九",
        "id": "b9ef51f1-a1f7-4085-944a-ef1ca38fc94d"
    },
    {
        "author": "嚴粲",
        "paragraphs": [
            "顔范新祠番水陽，邦人來此識綱常。",
            "海波澒洞孤峰峭，天宇清明一鳳翔。",
            "英蹟重尋餘古帖，高情猶想賦秋香。",
            "姦諛骨朽今安在，三歎前賢死不亡。"
        ],
        "title": "顔范祠堂",
        "id": "b88caba1-a4d9-43e2-805f-fc4613368733"
    },
    {
        "author": "嚴粲",
        "paragraphs": [
            "擢第家聲在，通班宦路亨。",
            "爲親遲受邑，未老謝專城。",
            "活計詩書富，歲寒梅竹清。",
            "閒中將道眼，醉夢笑功名。"
        ],
        "title": "張德慶挽詩  其一",
        "id": "f9290d51-674d-42ac-aa24-3c3ccfa49825"
    },
    {
        "author": "嚴粲",
        "paragraphs": [
            "九秩猶身健，聯麾見子榮。",
            "笏牀歡節序，鳩杖話平生。",
            "世久傷零落，吾猶及老成。",
            "酸風吹苦淚，一爲典刑傾。"
        ],
        "title": "張德慶挽詩  其二",
        "id": "066f9f70-c72c-4a36-a030-88dfed4cfdc4"
    },
    {
        "author": "嚴粲",
        "paragraphs": [
            "調古人能聽，眉長世共妍。",
            "家山夕陽外，心事落鷗邊。",
            "弟妹知何在，風塵祗自憐。",
            "孤燈照危坐，不是少林禪。"
        ],
        "title": "調古",
        "id": "d083c7df-2179-40a8-b5b8-77e642d78e3e"
    },
    {
        "author": "嚴粲",
        "paragraphs": [
            "路人攀折半成荒，何似山中自在芳。",
            "可耐西風相料理，爲誰消得許清香。"
        ],
        "title": "道傍木犀",
        "id": "d789fb8a-fba2-4817-b691-4b6ac5fc4775"
    },
    {
        "author": "嚴粲",
        "paragraphs": [
            "種竹宜疎延夜月，澆花須早趁晨陰。",
            "溪邊釣石勤時掃，恐有詩人來醉吟。"
        ],
        "title": "示園丁",
        "id": "8fc75b8e-aea0-46f7-ac83-fd2bd511dce8"
    },
    {
        "author": "嚴粲",
        "paragraphs": [
            "共對船頭月，通宵語未終。",
            "鄉關幾歲別，筆墨小時同。",
            "江影高低樹，秋聲斷續鴻。",
            "相逢渾草草，明日又西東。"
        ],
        "title": "舟中夜酌別鄧均",
        "id": "d4a57c7b-e7d4-4039-9aad-43f8ec1354eb"
    },
    {
        "author": "嚴粲",
        "paragraphs": [
            "歸棹將秋色，三湘是勝遊。",
            "灣回仍小嶼，灘過盡平流。",
            "臨水聞僧磬，隈巖隠釣舟。",
            "江頭每佳處，沽酒小夷猶。"
        ],
        "title": "發清湘  其一",
        "id": "3e32f84e-784b-4790-beb5-534581d0c2db"
    },
    {
        "author": "嚴粲",
        "paragraphs": [
            "花樹移方活，丁寧莫損殘。",
            "待逢春氣暖，開與後人看。",
            "酒任隨車載，詩從就柱刊。",
            "料應吟賞處，說著種時難。"
        ],
        "title": "發清湘  其二",
        "id": "6d15dbc3-2946-4097-807c-b01e97c3adbb"
    },
    {
        "author": "嚴粲",
        "paragraphs": [
            "栽樹未花開，其如行色催。",
            "遥憐今歲雪，誰看一庭梅。",
            "餘俸刊詩卷，歸程賣酒盃。",
            "輕舟下灘穩，鷗鷺莫驚猜。"
        ],
        "title": "發清湘  其三",
        "id": "aa241a8d-36ff-4759-9aad-0286b411c83a"
    },
    {
        "author": "嚴粲",
        "paragraphs": [
            "古岸人家少，蒼茫此繫舟。",
            "閨中今夜月，江上晚風秋。",
            "一水縈寒夢，雙鴻亂遠愁。",
            "湘源知不惡，吾意肯淹留。"
        ],
        "title": "繫舟",
        "id": "32d33f9e-e288-4825-8e6c-30b5a853800e"
    },
    {
        "author": "嚴粲",
        "paragraphs": [
            "忽報風波息，梢人倚柁看。",
            "開船星斗轉，吹笛水雲寒。",
            "犬吠知村近，烏啼覺夜闌。",
            "兒童將白石，敲火趁晨餐。"
        ],
        "title": "夜行舟",
        "id": "9c053ee2-59ed-4150-ad0a-8bf7bdee33da"
    },
    {
        "author": "嚴粲",
        "paragraphs": [
            "客思曉寒凝，初陽樹外昇。",
            "氣蒸茅屋雪，聲裂野池冰。",
            "倦路行偏遠，思山隠未能。",
            "僕夫愁過嶺，遥指最高層。"
        ],
        "title": "道中",
        "id": "0ca3d626-80fd-43c2-aff8-786b991a679e"
    },
    {
        "author": "嚴粲",
        "paragraphs": [
            "地幽元在郭，景好即爲春。",
            "相約同來者，能閒有幾人。",
            "風池行墜葉，晴隙走游塵。",
            "共爾煙霞契，交情深更親。"
        ],
        "title": "冬日同趙與臻閒過雷園",
        "id": "170063df-726a-4835-841c-8ec7a044f367"
    },
    {
        "author": "嚴粲",
        "paragraphs": [
            "題書對殘燭，幾日到江濆。",
            "故里經年別，清秋此夜分。",
            "月昏斜映雨，風細慢移雲。",
            "數雁聲初過，知君不寐聞。"
        ],
        "title": "寄鄧均",
        "id": "76d1b35f-5196-42ea-bb48-ae71bef3916d"
    },
    {
        "author": "嚴粲",
        "paragraphs": [
            "小斸煙苔地，春生一笑間。",
            "亭邀鄰圃樹，臺挹隔城山。",
            "幽夢壺天曉，清時幕府閒。",
            "旋移花盡活，容我醉來攀。"
        ],
        "title": "任機宜新圃",
        "id": "ca1e6060-ea35-474c-95bf-76e4d3df32fb"
    },
    {
        "author": "嚴粲",
        "paragraphs": [
            "幾層攀石磴，高寺白雲邊。",
            "臺舊懷人古，泉幽想鶴僊。",
            "遠帆湘浦樹，暮角楚城煙。",
            "長是登臨處，滄洲意惘然。"
        ],
        "title": "岳麓寺  其一",
        "id": "d551d69d-e362-4559-9108-7a5fd8a606ac"
    },
    {
        "author": "嚴粲",
        "paragraphs": [
            "吟到湘江倚釣篷，秋風日日望空濛。",
            "偶來上到闌干處，却指孤城夕照中。"
        ],
        "title": "岳麓寺  其二",
        "id": "b725f8b2-eee2-44ed-bf74-8e90d67dc487"
    },
    {
        "author": "嚴粲",
        "paragraphs": [
            "借得山中集，塵埃一半侵。",
            "讀來知句好，老去向誰吟。",
            "高義先投刺，忘懷肯抱琴。",
            "茅齋亦相約，樽酒要同斟。"
        ],
        "title": "次韻菊花山人沈莊可見過之作",
        "id": "906f5a22-bad3-493d-beea-d0d6dfa798e1"
    },
    {
        "author": "嚴粲",
        "paragraphs": [
            "靜處人來少，園扉本不關。",
            "寒叢淒古徑，落日思空山。",
            "倚樹吟情遠，臨池立影閒。",
            "晚林看更好，一抹冷煙還。"
        ],
        "title": "重過雷園",
        "id": "850e0d89-659b-4ade-b5bc-272e5ec8a5e5"
    },
    {
        "author": "嚴粲",
        "paragraphs": [
            "少小□同巷，分携知幾年。",
            "乍逢如未識，相問轉悽然。",
            "月色秋看好，潮聲夜聽圓。",
            "醉來共鄉語，不覺是湘川。"
        ],
        "title": "湘川逢故人",
        "id": "7248e5cd-00c5-42de-859c-b05804e521ab"
    },
    {
        "author": "嚴粲",
        "paragraphs": [
            "十載青山幾戰塵，還家何處訪情親。",
            "兒時巷陌今難認，却問新移來住人。"
        ],
        "title": "兵火後還里",
        "id": "c6f5d911-9ed9-45b1-9c07-65d104fb495d"
    },
    {
        "author": "嚴粲",
        "paragraphs": [
            "自從孤棹背鄉關，幾度麻姑夢裏山。",
            "此地不知何洞府，石間松蔭水潺潺。"
        ],
        "title": "宿澤心",
        "id": "caef4e17-6e75-4fb4-a6c6-dba0497e5a47"
    },
    {
        "author": "嚴粲",
        "paragraphs": [
            "西風吹客衣，一舸載書歸。",
            "肯爲身謀便，而令心事違。",
            "艣聲江月碎，人影水煙微。",
            "漸覺寒城遠，沈沈擊柝稀。"
        ],
        "title": "夜發湘城",
        "id": "3e4d0439-06ba-4016-a603-473a58d7eead"
    },
    {
        "author": "嚴粲",
        "paragraphs": [
            "報道梅邊雪未休，披衣晨起上簾鈎。",
            "孤根清健元如許，空爲花寒一夜愁。"
        ],
        "title": "雪梅",
        "id": "be105522-0c0f-4bd9-9724-2b60d4380539"
    },
    {
        "author": "嚴粲",
        "paragraphs": [
            "清晨吟思獨憑欄，十二樓中白玉寒。",
            "此地古來風雪裏，有人惆悵望長安。"
        ],
        "title": "定王臺觀雪",
        "id": "4d38117a-1802-4be4-804f-be9ba1309592"
    },
    {
        "author": "嚴粲",
        "paragraphs": [
            "有客華陽巾，□□□園竹。",
            "傲睨若無人，風神動巖谷。",
            "主人延客語，山中酒新熟。",
            "飲酣出素書，鳥篆不可讀。",
            "欲問度世訣，長嘯振林木。",
            "軒然別我去，舉頭但黄鵠。"
        ],
        "title": "有客",
        "id": "0ddc0e2c-4f2a-4ad9-8c86-799b0ebb9f0a"
    },
    {
        "author": "嚴粲",
        "paragraphs": [
            "顔巷當年事，同門自少知。",
            "誰言公子貴，心與古人期。",
            "望柳尋花意，吟風弄月時。",
            "人琴無處問，空想考亭詩。"
        ],
        "title": "樂齋",
        "id": "2c448ede-1846-4e94-b1ae-6f27411f5de7"
    },
    {
        "author": "嚴粲",
        "paragraphs": [
            "孤松風下弦秋清，湘江湛湛湘山青。",
            "一聲吹入天冥冥，何處白鶴飛來聽。"
        ],
        "title": "琴",
        "id": "71a97ec0-fc78-4808-aa58-e7e5abaf4fb5"
    },
    {
        "author": "嚴粲",
        "paragraphs": [
            "秋籬霜露寒，獨立爾良難。",
            "不作過時恨，從教耐久看。",
            "風流沾臘蕊，臭味憶騷蘭。",
            "孤淡逢心賞，幽香故未闌。"
        ],
        "title": "菊",
        "id": "95f8a036-27c2-4097-a3df-f82e6492cc6a"
    },
    {
        "author": "嚴粲",
        "paragraphs": [
            "聞說前灘大虎頭，行人愁絕欲回舟。",
            "世閒多有虛名誤，不見錢塘海逆流。"
        ],
        "title": "大虎頭灘",
        "id": "6ce188aa-9504-4812-a9d2-370e450169b8"
    },
    {
        "author": "嚴粲",
        "paragraphs": [
            "客裏今年月，相逢九處圓。",
            "行窮湘水際，愁到楚雲邊。",
            "屋內煙明路，椽閒瓦見天。",
            "州城何處是，人指隔山煙。"
        ],
        "title": "到清湘",
        "id": "151fdf32-e06f-4c19-8181-9c3d62ed4205"
    },
    {
        "author": "嚴粲",
        "paragraphs": [
            "金丸手自摘，色味香三絕。",
            "從來天者全，風韻迥然別。"
        ],
        "title": "旋摘盆柑",
        "id": "2432a42c-8bf9-4bbe-a983-86abbd79d311"
    },
    {
        "author": "嚴粲",
        "paragraphs": [
            "陋巷頹然號庶幾，更無言說最精微。",
            "何人參了。"
        ],
        "title": "參蒙齋先生",
        "id": "c0e72f8d-3d6a-4fd6-9b4f-d097aef01e0f"
    },
    {
        "author": "嚴粲",
        "paragraphs": [
            "南來知寄誰。"
        ],
        "title": "句",
        "id": "59a53ab4-10ab-42cb-a87e-8301b4c2461f"
    },
    {
        "author": "李龏",
        "paragraphs": [
            "地偏雙耳靜，心近古無懷。",
            "掃壁書秋夢，聽鐘辨午齋。",
            "貧疏親骨肉，老病瘦形骸。",
            "欲買劉伶鍤，教童死即埋。"
        ],
        "title": "端居寫興",
        "id": "29de6507-950a-4ab7-b875-df6b0b7f4b7f"
    },
    {
        "author": "李龏",
        "paragraphs": [
            "病懷歡易失，勝踐負流年。",
            "行藥到城下，看春立水邊。",
            "小花雙蝶閙，禿樹一鷗眠。",
            "弦管同羈旅，今辰幾處偏。"
        ],
        "title": "二月二日行藥城下",
        "id": "f56c012a-c5d7-4d67-a584-a8d9c2d2aa51"
    },
    {
        "author": "李龏",
        "paragraphs": [
            "聞說有雲林，吟人未易吟。",
            "無風常滃滃，不雨自陰陰。",
            "宿鶴秋枝老，懸燈夜屋深。",
            "雖於朝市遠，僧住若爲心。"
        ],
        "title": "題瑩講主雲林",
        "id": "4460aa2f-3b92-4f97-8447-f4333338056a"
    },
    {
        "author": "李龏",
        "paragraphs": [
            "百年能幾日，一別又三秋。",
            "涉世雖相似，成名却不侔。",
            "蘋香分旅夢，棗色動邊愁。",
            "南海曾游處，應多異寶收。"
        ],
        "title": "貽劉似道",
        "id": "1123f849-b206-417b-bae6-efe7dd4da9be"
    },
    {
        "author": "李龏",
        "paragraphs": [
            "萬里潼川路，連年沒野蒿。",
            "君家在何許，客寺忽相遭。",
            "渴雨秋雲熱，窺人夜月高。",
            "時平歸蜀去，應記識吾曹。"
        ],
        "title": "贈蜀客",
        "id": "646c6c45-6f89-493a-b2ec-226a41a0d7d3"
    },
    {
        "author": "李龏",
        "paragraphs": [
            "小立聽松聲，身如海際行。",
            "認巢飛鳥盡，脫雨素蟾生。",
            "角動州城遠，燈深古巷明。",
            "一春和病過，猶未得心清。"
        ],
        "title": "松邊晚思",
        "id": "fd3cfc37-308a-4cfe-a957-b4dc0e72e274"
    },
    {
        "author": "李龏",
        "paragraphs": [
            "無事役長日，幽孱掩道房。",
            "雨蒸吟軸潤，雲滃藥爐香。",
            "黄螘穿苔走，青蛇入竹藏。",
            "世緣拋似夢，還自覺凄凉。"
        ],
        "title": "道室雨中",
        "id": "7f0d32c6-a239-4719-baa9-a353ad33f228"
    },
    {
        "author": "李龏",
        "paragraphs": [
            "一心無外事，春思似秋清。",
            "掩室惟欹枕，看山間出城。",
            "花分閒地落，筍入斷階生。",
            "寂寞從人笑，貧難與命爭。"
        ],
        "title": "春思",
        "id": "84d0221a-c0f6-4844-b4f4-aeef7e865fe7"
    },
    {
        "author": "李龏",
        "paragraphs": [
            "渺渺僊京到不難，夢遊頃刻過蓬山。",
            "桃池根暖春常在，桂殿花寒夜弗關。",
            "簇仗龍來珠箔捲，奏章人去玉庭閒。",
            "塵緣未斷雞聲起，又落黄粱未熟間。"
        ],
        "title": "夢遊僊",
        "id": "181d1c37-1b61-4d4b-abb8-686e849c4150"
    },
    {
        "author": "李龏",
        "paragraphs": [
            "歌哭相喧熟食邊，野原花柳盡生煙。",
            "身如厄木猶多病，心似寒灰豈欲然。",
            "鷗鷺乾坤知有我，燕鶑日月認誰憐。",
            "溪城半掩斜陽暝，落得閒愁幾畫船。"
        ],
        "title": "寒食日",
        "id": "1d276f79-6088-4863-879a-747ec08d007d"
    },
    {
        "author": "李龏",
        "paragraphs": [
            "應是三生愛酒人，誤流醉魄入花身。",
            "風酣日釅微香度，全似偷閒穤甕春。"
        ],
        "title": "失題",
        "id": "2e414a42-a787-49ed-8b25-d15394c618b6"
    },
    {
        "author": "李龏",
        "paragraphs": [
            "巧如雞距銳如簪，蘸紫濡紅粉不深。",
            "青帝合教隨侍史，萬花國裏寫春心。"
        ],
        "title": "木筆",
        "id": "8f4e7de6-a378-4a64-9365-51ccee9e249e"
    },
    {
        "author": "李龏",
        "paragraphs": [
            "漢武西池宴未歸，霞妃粲粲弄春機。",
            "靚粧似怕東風笑，盡換宮羅五品衣。"
        ],
        "title": "緋桃  其一",
        "id": "5721a774-8664-424c-b95c-ab3330f3717b"
    },
    {
        "author": "李龏",
        "paragraphs": [
            "衣裁緗纈態纖穠，猶在瑶池午醉中。",
            "嫌近清明時節冷，趁渠新火一番紅。"
        ],
        "title": "緋桃  其二",
        "id": "49820133-9e6b-4ae1-aeb5-d3d0eb5bb9ea"
    },
    {
        "author": "李龏",
        "paragraphs": [
            "花身合向玉新裁，同是玄元指姓來。",
            "拋擲人間春色裏，霞衣小艷亦文哉。"
        ],
        "title": "郁李花",
        "id": "873ee72b-996a-4019-8651-6135eeb7c127"
    },
    {
        "author": "李龏",
        "paragraphs": [
            "敲風點月重還輕，遊子聞來最動情。",
            "峻宇雕牆雲雨外，那知此石有離聲。"
        ],
        "title": "聞貴家搗浣",
        "id": "803e7468-bd4f-487f-b333-83dad07e4a9f"
    },
    {
        "author": "李龏",
        "paragraphs": [
            "世路兢兢似履冰，得閒何處不輸僧。",
            "青山未有投閒地，我亦僧邊寄一燈。"
        ],
        "title": "寓惠日寺",
        "id": "0d538d6f-5112-45c6-bfc3-09a7d870ac43"
    },
    {
        "author": "李龏",
        "paragraphs": [
            "簾捲春寒月過中，瑣窗風淡暗香濃。",
            "橫枝半颭蘭缸影，曾惹佳人繡唾絨。"
        ],
        "title": "題丁吉父梅扇",
        "id": "d8519b2d-1eb0-407f-b841-25a445543749"
    },
    {
        "author": "李龏",
        "paragraphs": [
            "迢迢殘夢太湖西，窗眼未明雞已啼。",
            "蕙草無香秋被冷，十年情緒雨淒淒。"
        ],
        "tags": [
            "太湖"
        ],
        "title": "夢回荆溪聞雨",
        "id": "2b17898e-4012-4982-a345-afe87fbbfd53"
    },
    {
        "author": "李龏",
        "paragraphs": [
            "十日不作詩，昏昏如著酒。",
            "西風吹笛聲，淒然透窗牖。",
            "暝色起煙浦，庭梧多空枝。",
            "因軫故物念，暗螢死書帷。",
            "濡毫寫中情，哀蛩沸窮巷。",
            "藜藿弗滿餐，庸兒謂癡蠢。",
            "天高白雲遠，獨偭梟獺羣。",
            "蹇步望逸駕，衣巾粘垢氛。",
            "交游日凋疏，芳草積零露。",
            "薄俗徒云云，此意欲誰訴。"
        ],
        "title": "貽陳體忠",
        "id": "df9a9ca1-5c17-4f21-90de-7a32017b07a1"
    },
    {
        "author": "李龏",
        "paragraphs": [
            "男兒懶種南山豆，短褐踆踆走京口。",
            "一枝彩筆度陽春，五年不飲烏程酒。",
            "杳眇長堤斷馬蹄，吟詩豈爲黄金悲。",
            "菖蒲花老楓香謝，頭上驚霜添暗絲。",
            "紅雲無光日將暮，半幅離情捲幽素。",
            "迷魂細雨撲寒空，秦淮鯉魚撇波去。"
        ],
        "title": "答江無極",
        "id": "f12884a5-afa9-4a21-a5ea-f0f1863e97ee"
    },
    {
        "author": "李龏",
        "paragraphs": [
            "東家買金鈿，西家買翠鈿。",
            "雙鬟耀釵澤，顔色如春妍。",
            "朝開鉛粉匣，金翠爭光鮮。",
            "粧成倚高樓，誰不生愛憐。",
            "君不見采蘋老人門似水，嬌女無錢作梳洗。",
            "學他隣舍爲花鈿，惟將素面貼苔錢。"
        ],
        "title": "東家",
        "id": "630d5563-96e4-49de-933f-cd45e87b9ea6"
    },
    {
        "author": "李龏",
        "paragraphs": [
            "上國交游盡，見君殊惘然。",
            "相尋相別日，二十二三年。",
            "紫陌辭塵佩，青門委蠹編。",
            "詎知歸老地，還向弁峰前。"
        ],
        "title": "貽張巨濟",
        "id": "dd967a30-dbae-46e9-ab60-b27d024e1cef"
    },
    {
        "author": "李龏",
        "paragraphs": [
            "下山何處去，語別老君前。",
            "自背一張阮，遠登三楚船。",
            "夜程依岸芷，午飯對江蓮。",
            "若見知音了，歸來定絕弦。"
        ],
        "title": "贈摘阮道士",
        "id": "cbbf3530-2806-4971-9d6d-086c16327d30"
    },
    {
        "author": "李龏",
        "paragraphs": [
            "青囊傳寶籙，龍虎度師家。",
            "短褐煙霞滿，離山歲月賒。",
            "不愁生白髮，自解死朱砂。",
            "遠向華陽去，言尋蔡少霞。"
        ],
        "title": "贈陳籙士",
        "id": "03046c74-793d-4f6c-9192-c4f1658c782d"
    },
    {
        "author": "李龏",
        "paragraphs": [
            "一門羣從葬秋煙，奕世儒家失舊氈。",
            "汝昔已工敲月句，而今惟使醮星錢。",
            "夫差臺榭遊應徧，魯望篇章錄想全。",
            "古觀燈殘風雨夜，可無歸夢入臨川。"
        ],
        "title": "寄從弟道士惟中",
        "id": "b8bfb115-60b1-4221-a912-d6c856541e4d"
    },
    {
        "author": "李龏",
        "paragraphs": [
            "君爲丞處是吾鄉，門對煙霞竹繞牆。",
            "于越城荒雲樹暗，代陽溪近水苔香。",
            "的知左宦心應折，未必東歸鬢便蒼。",
            "若過藏山山下寺，松楸憑與問凄凉。"
        ],
        "title": "寄餘干鄭丞",
        "id": "4e0a837b-f4fa-4471-a1f9-6a910aa33eba"
    },
    {
        "author": "李龏",
        "paragraphs": [
            "數寸書空筆，拈來直欲焚。",
            "絕憐吟貌減，多爲客情分。",
            "晚逕飄黄葉，秋簷掛白雲。",
            "因君論一飯，千古憶田文。"
        ],
        "title": "貽孫花翁",
        "id": "7f7e7d40-dae7-4374-9e6b-3e746ac38847"
    },
    {
        "author": "李龏",
        "paragraphs": [
            "遠鐘雲際斷，一雁度殘河。",
            "閏氣今年正，秋聲昨夜多。",
            "露花縣蔦蔓，風葉捲蟲窠。",
            "坐結西遊恨，南隣猶醉歌。"
        ],
        "title": "早起",
        "id": "886b3f31-72a8-4da3-823f-94c435c14732"
    },
    {
        "author": "李龏",
        "paragraphs": [
            "春草沒馿肩，新吟今幾篇。",
            "每逢僊友說，多在石田邊。",
            "燕穴穿平地，龍巢出半天。",
            "常思訪毛節，凡骨恐腥羶。"
        ],
        "title": "寄張公洞黄宮主",
        "id": "c3a080ce-069a-4e84-929b-025b9289f4c2"
    },
    {
        "author": "李龏",
        "paragraphs": [
            "瀾翻口裏說三車，一衲唯披百結麻。",
            "應笑經僧內供奉，等閒盡著紫袈裟。"
        ],
        "title": "說經道者",
        "id": "c2f1066d-0900-462e-ab14-cb161b23d9b7"
    },
    {
        "author": "李龏",
        "paragraphs": [
            "月照秋塵三丈飛，破囊携藥下黄池。",
            "僊家不數人間事，瀑布橋邊憶看棋。"
        ],
        "title": "送柳鍊師歸台山",
        "id": "21d0d8f6-4b76-47fb-ba00-554e02accf44"
    },
    {
        "author": "李龏",
        "paragraphs": [
            "誦熟神農本草經，夜深猿鶴亦潜聽。",
            "世間三百來般藥，用著醫人盡有靈。"
        ],
        "title": "題贈秋洞周鍊師  其一",
        "id": "89f9a928-dcd4-4056-af89-14009248200a"
    },
    {
        "author": "李龏",
        "paragraphs": [
            "沆瀣壇邊月影寒，朝元多戴蘚花冠。",
            "俗人或問長生事，教看西風一竈丹。"
        ],
        "title": "題贈秋洞周鍊師  其二",
        "id": "aee18082-0237-48ee-a819-efd15b39f6e8"
    },
    {
        "author": "李龏",
        "paragraphs": [
            "客程遥指建溪行，要踏東風看幔亭。",
            "君去莫嫌春色晚，落花一路水苔青。"
        ],
        "title": "送月窗王敬叔遊武夷",
        "id": "548aa23c-8164-48ee-804b-7f7eeba3daf6"
    },
    {
        "author": "李龏",
        "paragraphs": [
            "度人經注就，進罷徑還鄉。",
            "自說爲高士，深恩感壽皇。",
            "斷琴支醉石，寒帽擲吟床。",
            "八十身猶健，元無服食方。"
        ],
        "title": "題贈高士章少機",
        "id": "ee2d8029-0a3c-4f88-b57e-e9da5a417ac9"
    },
    {
        "author": "李龏",
        "paragraphs": [
            "天祿對藜燈，丹鉛照眼明。",
            "雖稱小朝士，不是老書生。",
            "職重三場筆，官聯六館名。",
            "懷君既良晤，歲久又崢嶸。"
        ],
        "title": "寄國史校勘陳體仁",
        "id": "f948715e-00fc-426f-838d-af7aac681803"
    },
    {
        "author": "李龏",
        "paragraphs": [
            "高門高掛艾天師，玉臂還纏五彩絲。",
            "我只一杯昌歜酒，羲皇窗下讀騷辭。"
        ],
        "title": "端午日",
        "id": "d6bf91da-df21-47c5-88bf-b9d05ce75722"
    },
    {
        "author": "李龏",
        "paragraphs": [
            "尺素裁成半葉荷，竹批六夾影相羅。",
            "玉人笑把遮羞面，還向縚邊見笑渦。"
        ],
        "title": "摺疊扇",
        "id": "6f13d237-c5de-4772-8069-45f0cd941028"
    },
    {
        "author": "李龏",
        "paragraphs": [
            "殺更聲裏亂啼鴉，十二屏山捲碧紗。",
            "海月傾欹光未沒，隔牆猶照紫薇花。"
        ],
        "title": "早起",
        "id": "969849a3-d7ec-4565-818e-7c2a1e27a5ad"
    },
    {
        "author": "李龏",
        "paragraphs": [
            "節抱秋霜綠玉君，一林風月有司存。",
            "吟邊不領閒公事，報了平安聽掩門。"
        ],
        "title": "看竹",
        "id": "9e107c63-5291-42e6-b9c4-b1fc14844a6b"
    },
    {
        "author": "李龏",
        "paragraphs": [
            "食蘋兮崑崙，駕文鰩兮西海。",
            "登羣玉之府兮白雲熊熊，祀司天兮毛采。",
            "占筳篿兮瑶池，恍余心兮飉厲。",
            "旋升兮軒丘，即平圃兮佇眙。",
            "颯晨風兮丹木，聞環玉兮泠泠。",
            "神來歸兮洋水，舞青鳥兮都庭。",
            "陳桂尊兮藉白茅，申微詞兮再拜以傴。",
            "歆余誠兮神何私，惟怙終兮拙魯。"
        ],
        "title": "祀神詞",
        "id": "fcfbbe9f-8d19-4ea1-a199-d7146030b056"
    },
    {
        "author": "李龏",
        "paragraphs": [
            "斷崖兮秋清，野橋兮煙橫。",
            "彼何人兮短褐，跨蹇馿兮孤征。",
            "登蜀道兮出函谷，叫閶闔兮謁承明。",
            "蘭皋兮芷葺，木涵風兮楚聲。",
            "渺何之兮不返，因有感兮吾生。"
        ],
        "title": "秋征圖",
        "id": "035499a5-dffc-4e42-bc8f-eaebcda7503d"
    },
    {
        "author": "李龏",
        "paragraphs": [
            "揚帆越震澤，暮上姑蘇臺。",
            "飛目眺衢市，第宅星宮開。",
            "丹甍翔虹浦，碧戶闖瑶街。",
            "方泉沼清鏡，怪石環蓬萊。",
            "姬房儲越女，歌院集吳娃。",
            "涌觴廣遥夜，蠟淚球青煤。",
            "懸景駛流水，安樂難安排。",
            "堪輿金玉身，不防熬豹胎。",
            "石穹霤能穴，樹大風先摧。",
            "君子哉若人，方寸逆自裁。"
        ],
        "title": "君子有所思",
        "id": "3c408c88-9040-4620-a4fb-11c2913e3a8a"
    },
    {
        "author": "李龏",
        "paragraphs": [
            "弱齡性淡泊，鄭圃吾其師。",
            "及茲拙生事，窮窘常經時。",
            "無方可紓急，何以宣中懷。",
            "柴門蔽殘席，咏書倦徘徊。",
            "呼兒促觴至，目翫天雲飛。",
            "山鳥送新響，日遲花露滋。",
            "頹然醉簷下，不省何如時。",
            "雖非富貴樂，富貴乃所乖。"
        ],
        "title": "遣興三首  其一",
        "id": "fe24cb4d-c25b-46a9-80bc-2f0fd9e2fe45"
    },
    {
        "author": "李龏",
        "paragraphs": [
            "疏松碎明月，密竹篩清風。",
            "親交昔與別，若謂行相從。",
            "延企邈不及，音容隨想生。",
            "諒彼亦耿耿，飛爽留空形。",
            "援琴不能寐，意乃多於聲。",
            "晤言豈無偶，眷眷詎可忘。"
        ],
        "title": "遣興三首  其二",
        "id": "be32862c-cd96-4130-8571-254927e3fcec"
    },
    {
        "author": "李龏",
        "paragraphs": [
            "編蓬諧夙心，尊古豈文義。",
            "所得靡有言，應酬聊爾爾。",
            "室中無萊婦，童弱偶成四。",
            "團欒寧無思，達此天亦蛻。",
            "客來問長鬚，新醅可篘未。",
            "行行陟高岡，一顧俯煙水。",
            "客去不肯留，吾歸且休矣。"
        ],
        "title": "遣興三首  其三",
        "id": "ca865cc0-5183-4ae4-95e8-363b544f8af3"
    },
    {
        "author": "李龏",
        "paragraphs": [
            "赦寒乃望春，赦暑乃望秋。",
            "望望復望望，寒暑無停輈。",
            "磨空兩靈魄，日夜東西流。",
            "血肉具此體，老我誰爲謀。",
            "泛然寓大塊，萬物同一丘。",
            "壯兮耄所伏，盛者衰之由。",
            "暑退秋紅滋，寒往春綠稠。",
            "奈何秋與春，不赦腸中愁。"
        ],
        "title": "寒暑吟",
        "id": "0cbf1662-d29f-4eb4-b08c-4efe8564ad51"
    },
    {
        "author": "李龏",
        "paragraphs": [
            "皇天無私覆，白日照不明。",
            "覽鏡見白髮，無路通上清。",
            "惡命如惡草，羞與蕭艾爭。",
            "春風鼓元造，吹我來吳城。",
            "繁華久寂寞，車馬猶肥輕。",
            "寄家盤門裏，古寺如荒塋。",
            "地頑蘚皮厚，終日無人行。",
            "囂譊故相遠，妻女多輕驚。",
            "朝聞勃姑聲，暮聞姑惡聲。",
            "聲云苦復苦，朝暮難爲情。",
            "梨花照愁腸，痛似遭五兵。",
            "一杯寒食酒，誰與論浮生。"
        ],
        "title": "蕭寺逢寒食",
        "id": "7c13163f-d04f-474d-9a65-be5dc04b8385"
    },
    {
        "author": "李龏",
        "paragraphs": [
            "明星燦白石，八極傍無端。",
            "羽駕紫霞表，月窟春闌珊。",
            "三元流珠秘，換骨初不難。",
            "彈指一塵刼，世人漫愁歎。",
            "王喬羨門生，鸞鶴常媻媻。",
            "剛風導旛旟，冉冉如飛翰。",
            "仙人攬六著，著以赬玉盤。",
            "上朝東華閣，主君顔渥丹。",
            "邀我小稅駕，爲說平生歡。",
            "彤雲爍羽袂，鼇背晨光寒。"
        ],
        "title": "飛仙篇用周草窗韻",
        "id": "495e3d21-ee46-483d-9773-e1d4702d77b2"
    },
    {
        "author": "李龏",
        "paragraphs": [
            "薰風入虞弦，萬物闡生意。",
            "圖南豈無心，所恨老已至。",
            "浮雲翳高槐，縹緲動羈思。",
            "吁嗟鷦鷯枝，詎可巢孔翠。"
        ],
        "title": "古興四首用周草窗韻  其一",
        "id": "d8aa2712-cc86-4645-8307-31f79860595a"
    },
    {
        "author": "李龏",
        "paragraphs": [
            "塵坌障雙眼，閉門息交游。",
            "聖經斷金義，當從古人求。",
            "清尊洗風月，非可與婦謀。",
            "據梧不成寐，簾影燈幽幽。"
        ],
        "title": "古興四首用周草窗韻  其二",
        "id": "82a96966-e314-41a4-a552-399a54e6195e"
    },
    {
        "author": "李龏",
        "paragraphs": [
            "陰崖月常昏，曠野日生早。",
            "太行不通舟，車馬畏鳥道。",
            "草草度歲時，空慕茹芝老。",
            "不有離騷詞，何能泄幽抱。"
        ],
        "title": "古興四首用周草窗韻  其三",
        "id": "b09a191d-8302-40ef-9a06-30689b2c79ca"
    },
    {
        "author": "李龏",
        "paragraphs": [
            "流俗厭拙直，對面猶褒斜。",
            "冰玉漫堅白，錦繡矜妍華。",
            "往往怪僻者，反爲時所誇。",
            "交情到妻子，令人生歎嗟。"
        ],
        "title": "古興四首用周草窗韻  其四",
        "id": "65427e29-f91b-4a48-ad36-6d3ffe7f0213"
    },
    {
        "author": "李龏",
        "paragraphs": [
            "採桑東陌頭，日出紅光流。",
            "採桑南陌頭，和風滿桑鉤。",
            "採桑西陌頭，日落烏颼颼。",
            "採桑北陌頭，明月照歌樓。",
            "携籃敢憚遠，手胝足成趼。",
            "蠶饑恐歸遲，一日三四返。",
            "昨朝蠶三眠，燈前微合眼。",
            "夢中見征夫，短衣供築版。",
            "庭樹啼霜鴉，夢回自天涯。",
            "小姑報蠶起，蓬鬢忙梳爬。",
            "相望萬餘里，那敢興怨嗟。",
            "出門還採葉，細雨濕桐花。"
        ],
        "title": "採桑行",
        "id": "6bc1083b-1c2f-4bb4-b81c-5d9107b1db0f"
    },
    {
        "author": "李龏",
        "paragraphs": [
            "寓形大塊內，變滅如風埃。",
            "依依孤蘭姿，不上黄金臺。",
            "客死古豈無，君死猶蒿萊。",
            "方君初病時，秋自京都回。",
            "空齋數相見，書案皆寒灰。",
            "對飯不能喫，買藥親炮煨。",
            "氣劣面如削，高說尚雄瑰。",
            "破衾裹羸骨，今在古廟隈。",
            "俛仰視所親，旅櫬惟霜苔。",
            "何人置肴豆，何人陳酒杯。",
            "故鄉那得返，義塚將就培。",
            "我成薤歌聲，君聞寧不哀。"
        ],
        "title": "弔魏嶼川",
        "id": "c9f390df-d918-4be2-a06d-a1aa3120f662"
    },
    {
        "author": "李龏",
        "paragraphs": [
            "日出理簿書，夜常秉燭歸。",
            "不知花開謝，間關園鳥啼。",
            "朅來巾峰下，三度著秋衣。",
            "丹桂立西風，明年開向誰。",
            "俗吏癡已甚，騷人貌難追。",
            "坐中金蘭契，蕭爽芙蓉姿。",
            "酒漓飲不醉，取歡在琴詩。",
            "村落有貧民，攔道訴寒饑。",
            "官涂一笑過，念此令人悲。",
            "賢哉二大夫，露宿東西溪。"
        ],
        "title": "八月三十日小園桂香清甚招同僚吟賞憶劉判官葉令君",
        "id": "f6a0696e-a5a0-48d4-a9bc-eb523a2d1e89"
    },
    {
        "author": "李龏",
        "paragraphs": [
            "撫我膝上琴，酌君杯中酒。",
            "惟琴乃正聲，惟酒是醇酎。",
            "芳年如驚飈，願介斯文壽。",
            "結交非悠悠，所貴在耐久。"
        ],
        "title": "古贈別三首  其一",
        "id": "c535ed48-0a01-4672-955e-3d37829767f9"
    },
    {
        "author": "李龏",
        "paragraphs": [
            "今君遠行邁，黄葉辭故林。",
            "驅車背寒日，何能冩沖襟。",
            "勿歎儒服弊，去爲塵土侵。",
            "白雲在空谷，歲晚毋遐心。"
        ],
        "title": "古贈別三首  其二",
        "id": "7d1f471e-43df-4e6a-af7b-ff52334f03d3"
    },
    {
        "author": "李龏",
        "paragraphs": [
            "孤寂久杜門，莓苔未嘗掃。",
            "風吹別離顔，少日鬢已槁。",
            "靡靡歲月逝，清霜散幽草。",
            "君去贈一言，岐路歸直道。"
        ],
        "title": "古贈別三首  其三",
        "id": "5d7f7ec5-0d30-408c-b0c4-9058b24aa54e"
    },
    {
        "author": "李龏",
        "paragraphs": [
            "白蘋洲前風似刀，白頭有客披苧袍。",
            "芙蓉鬰紅墮芳沼，楊柳擯綠摇空壕。",
            "擣衣砧歇蛩無語，美人清宵隔湘浦。",
            "獨掩高樓聽遠更，不禁老樹鳴秋雨。"
        ],
        "title": "有所思",
        "id": "ad0ca528-a44d-486f-9292-880642097159"
    },
    {
        "author": "李龏",
        "paragraphs": [
            "博山飛香靄空綠，大菊杯心凸金粟。",
            "百幅罘罳障夜寒，歌臺小妓吹橫玉。",
            "蘭堂畫燭如椽粗，楚腰魏鬢嬌相扶。",
            "四筵高談遏花漏，犀盤雜遝羅天酥。",
            "杯行過手如飛箭，座上愁無繫歡線。",
            "曉韉馱月朦朧歸，東家又報開春宴。"
        ],
        "title": "夜宴曲用草窗韻",
        "id": "0a4d266b-cdc4-47cb-9d49-9b0aa38049f6"
    },
    {
        "author": "李龏",
        "paragraphs": [
            "湘花小朵分幽春，封根苔土如蛇鱗。",
            "東風曉剝兔豪殻，青瑶斛冷香吹人。",
            "滋香夜滴金蟾水，綠葉紫莖光韡韡。",
            "佩囊荒破赤龍愁，璧月斜沉泣騷鬼。"
        ],
        "title": "猗蘭曲",
        "id": "80ae3d18-862d-403d-bb92-5c758da3f7f5"
    },
    {
        "author": "李龏",
        "paragraphs": [
            "蒼梧雲塞東風路，勾芒太皞無行處。",
            "草嚙枯泥后土愁，桃花自滿雲中樹。",
            "黄牛力作興農工，一犁細雨香濛濛。",
            "阿香夜奉玉皇詔，搥鼓空喚閒蛇蟲。"
        ],
        "title": "古春謠",
        "id": "187c56c7-0945-48ca-ab4a-735475ca1e8f"
    },
    {
        "author": "李龏",
        "paragraphs": [
            "老翁犁山田土中，獲得昔人墾田器。",
            "似鐸有柄，如鍾不圜。",
            "身長二尺徑八寸，口薄腹厚唇微穿。",
            "顔色紺碧艷綠處，間有班紅如血鮮。",
            "形模古拙見者怪，銅性已變不復辨，疑是死鐵兼頑鉛。",
            "老翁視爲棄物委床下，一朝移出茅簷前，塵灰糠粃俱塞填。",
            "乃有博雅識是古田鎛，垂涎拂拭再三看，扣之尚覺聲隠然。",
            "水痕土色兩相蝕，歎息不知鑄自三代之何年。",
            "邀翁問所得，共入酒家保，買以十萬青銅錢。",
            "買來携歸置几案，一架坐插青絲氈。",
            "圖書鍾鼎相聯編，寶玩要使兒孫傳。",
            "自秦歷漢以來此鎛只在土，出世便苦無常主。",
            "博雅好事歸泉臺，可憐閲世亦如草頭露，高堂山鬼不守護。",
            "他家更有好古人，又以青錢易將去。"
        ],
        "title": "桃州古田鎛歌",
        "id": "df00ae8c-544f-4efd-983a-3c23eba191b9"
    },
    {
        "author": "李龏",
        "paragraphs": [
            "憶昔當年十四五，嘗看秋潮到江滸。",
            "飛裾徑上酒家樓，憑欄直望潮生處。",
            "數百里間名海門，悠悠一線色如銀。",
            "漸近江心痕漸大，洶湧聲吞十萬軍。",
            "須臾潮頭高數丈，衆潮隨接皆奔上。",
            "中有雄心拍浪兒，幾點紅旗爭蕩漾。",
            "風前縹緲奪標來，神蛟鬼鰐俱摧頹。",
            "監潮侯有伍胥在，但見濆薄旋推回。",
            "後來沙漲西興口，潮勢何曾十分有。",
            "水上人騎騍馬行，車如雞栖馬如狗。",
            "數年之後不可當，漰湃驚聞洗目塘。",
            "汪洋且撥菜園去，壩子橋邊亦渺茫。",
            "神臯內史承天旨，擺樁疊石曾料理。",
            "至今遏捺逾十年，樁石如城牢在水。",
            "江頭人謂可安居，連年不奈還憂虞。",
            "西風吹潮半夜起，子胥之怒知何如。",
            "陰威作寒带烟霧，捲石掀沙出幽府。",
            "堪羨雲中拍浪兒，踏著危機不怕危。",
            "乘除消長君休忽，牢執長竿一面旗。"
        ],
        "title": "憶昔行",
        "id": "fda28da8-a091-4e91-9aa1-430c1aa7046c"
    },
    {
        "author": "李龏",
        "paragraphs": [
            "婺源燈匠奪天巧，做出新燈極精好。",
            "細細琉璃萬縷中，織得禽魚及花草。",
            "錦娘眷眷繡娘羞，煌芒五色燿冰毬。",
            "江梅盈枝玉彯蘂，離枝滿樹紅堆頭。",
            "水晶不瑩珠璣冷，屏間雲母空烘影。",
            "百尺長竿橫畫梁，寶蓋懸空繫纖綆。",
            "綠灧鱗鱗晃曲波，斜岡蹙蹙映平坡。",
            "瓶中梔子豆心綻，籃裏海棠絨带拖。",
            "午夜高堂明似晝，璧月涵光燦星斗。",
            "蠟香坱靄焰春陽，錦光倒射金杯酒。",
            "此燈絕妙世間無，乃是婺源燈畫圖。",
            "梁園下客非夸大，從今不必說姑蘇。"
        ],
        "title": "婺源琉璃萬燈歌",
        "id": "6825a60d-0ec5-4c5d-a801-6bb26154fa0e"
    },
    {
        "author": "李龏",
        "paragraphs": [
            "金流石爍草欲枯，炎氣熇熇噓洪鑪。",
            "蘭臺兔園避處無，高堂貯冰排玉壺。",
            "珊瑚水晶間犀株，扇車作風轉轆轤。",
            "水戲蠟刻鴻鷗鳬，大瓜浮綠李沉朱。",
            "碧筩捲香𣂏雲腴，膾盤堆雪封秋鱸。",
            "美人笑指袁安圖，汗珠滴出紅羅襦。"
        ],
        "title": "冰壺飲歌",
        "id": "bbfadfe2-0154-4d28-b563-916faebbee02"
    },
    {
        "author": "李龏",
        "paragraphs": [
            "凍天添雲埋晝光，江河膠合蛟龍僵。",
            "涸陰噓風無慘烈，枯磧莽莽沙浮霜。",
            "蟄春老屋如冰井，獸炭烹紅烘不醒。",
            "南山飛瀑成玉絲，哀猿𤻎落孤松頂。"
        ],
        "title": "苦寒歌",
        "id": "3da63f9b-c48e-4d39-9738-b023ddca67e4"
    },
    {
        "author": "李龏",
        "paragraphs": [
            "玉門關外月，遠接黑山明。",
            "晃色同沙冷，飛光掩雪清。",
            "宿師方偃陣，游騎復窺城。",
            "不信長生魄，年年照戰爭。"
        ],
        "title": "關山月",
        "id": "cdbcfa1b-8ab0-4541-9adf-e189ec1045c9"
    },
    {
        "author": "李龏",
        "paragraphs": [
            "水上重樓閉，虛空雲盡收。",
            "十分今夜月，一片玉晨秋。",
            "祇有詩能寫，都無價可酬。",
            "寥寥飛鵲外，歌吹在青樓。"
        ],
        "title": "對月",
        "id": "1a65a8c8-40dd-45ba-9069-1265500bd3bc"
    },
    {
        "author": "李龏",
        "paragraphs": [
            "石爛木全焦，鍾魚變寂寥。",
            "老僧無法說，諸佛亦魂消。",
            "寺有州圖載，山餘窣堵標。",
            "嗟嗟伏虎事，誰更問前朝。"
        ],
        "title": "道埸山災後葉靖逸同遊",
        "id": "38db4517-6f9b-48ac-93fd-860f4a329d68"
    },
    {
        "author": "李龏",
        "paragraphs": [
            "禪衣掛石稜，月澗瀨流冰。",
            "釘畫掃寒壁，覆棋然夜燈。",
            "別來增落葉，病起損枯藤。",
            "說透蓮花偈，相依有越僧。"
        ],
        "title": "石山僧",
        "id": "34a21b75-8b5d-42ed-9a82-a7ffae3fe43c"
    },
    {
        "author": "李龏",
        "paragraphs": [
            "花會收雲席，經聲散窅冥。",
            "無言坐巖壑，隨意使精靈。",
            "齋鉢重教漆，埋龕預作銘。",
            "養成松上鶴，相對兩眸青。"
        ],
        "title": "華亭延恩律師",
        "id": "4bf62c68-b2d4-404f-acde-41cb70ea7d79"
    },
    {
        "author": "李龏",
        "paragraphs": [
            "一庵猿鳥外，琢石疊禪扃。",
            "行道拖寒衲，消閒補壞經。",
            "新泉開出遠，古像呪來靈。",
            "常憶相尋日，中巖松桂馨。"
        ],
        "title": "寄北山僧",
        "id": "f0bf5627-54cd-454a-8f7c-0da830ee0176"
    },
    {
        "author": "李龏",
        "paragraphs": [
            "身不鑽權貴，諸方盡說師。",
            "講多禪子聽，行少俗人知。",
            "猿護挑經錫，龍依洗鉢池。",
            "舊房天目下，松長幾秋枝。"
        ],
        "title": "贈華亭延慶坦講主",
        "id": "e2518361-9bd6-40a0-8c3a-68ad75ea0703"
    },
    {
        "author": "李龏",
        "paragraphs": [
            "寂寂古山根，閒房竹半分。",
            "野禽聽佛偈，香草入禪薰。",
            "白露滴孤壁，悲風生破墳。",
            "昨來經世業，應已付浮雲。"
        ],
        "title": "寄心禪人",
        "id": "199f7ac8-2b80-44e3-8c00-10c8bba842ac"
    },
    {
        "author": "李龏",
        "paragraphs": [
            "渺渺金陵道，江天正寂寥。",
            "孤鴻隨去影，一錫破寒飈。",
            "官渡潮多涸，臺城寺半凋。",
            "離宮見楊柳，莫折弄春條。"
        ],
        "title": "送超海翁遊金陵",
        "id": "9864855a-26a6-452b-afa5-62c43549bc1d"
    },
    {
        "author": "李龏",
        "paragraphs": [
            "亂峰村口寺，舊有晝公房。",
            "鳥宿猿啼處，風吹月在傍。",
            "揭雲松景黑，涸石蘚痕黄。",
            "明日烟霞外，相望隔夕陽。"
        ],
        "title": "送僧歸杼山",
        "id": "52f080ab-6a41-4a01-b325-247e1de456c9"
    },
    {
        "author": "李龏",
        "paragraphs": [
            "忽辭同侶去，自喜水烟濃。",
            "江草有閒色，野僧無定蹤。",
            "衣弢方眼笠，瓶系曲枝筇。",
            "明宿楓橋寺，先聽夜半鐘。"
        ],
        "title": "送僧廣明",
        "id": "1233a286-a850-4f0b-bc9a-6498032c2348"
    },
    {
        "author": "李龏",
        "paragraphs": [
            "象圜非假鑄，湛湛一泓深。",
            "獨露古今體，靜涵天地心。",
            "月沉聲不響，雲晦影無侵。",
            "定起何人會，魚龍識梵音。"
        ],
        "title": "題贈然鏡潭",
        "id": "eec87c79-e9ab-4fbe-acb8-80e4965cb1af"
    },
    {
        "author": "李龏",
        "paragraphs": [
            "八十空門侶，如君有幾僧。",
            "眼明非服藥，身健不扶藤。",
            "雲綴搜吟筆，花紛說戒燈。",
            "小師親得法，新度碓頭能。"
        ],
        "title": "寄輝老",
        "id": "cff8f834-3f80-4da7-aeca-6df8baa582f8"
    },
    {
        "author": "李龏",
        "paragraphs": [
            "西湖戒壇寺，近逼九重天。",
            "師住無他惱，人言有宿緣。",
            "蓮香熏梵裓，柳色護齋筵。",
            "四分南山律，今誰可共宣。"
        ],
        "tags": [
            "西湖"
        ],
        "title": "與昭慶因律師",
        "id": "891e8d36-f0b0-497e-aa2b-8be6c1c66b4c"
    },
    {
        "author": "李龏",
        "paragraphs": [
            "花草滿苕陽，東風隔短牆。",
            "漥樽殘葉爛，壞塔老藤僵。",
            "鴿暝栖苔殿，僧寒閉竹房。",
            "荒阡人哭散，惟覺紙煙香。"
        ],
        "title": "春日題吳興峴山寺",
        "id": "b473b2cf-5141-464d-b40f-34e9955c88d3"
    },
    {
        "author": "李龏",
        "paragraphs": [
            "山陽今近敵，君去酒當呼。",
            "不爲留行役，閑因說道途。",
            "春沙郵騎老，夜雨戍樓孤。",
            "袖裏酬君劍，須將示丈夫。"
        ],
        "title": "送客赴邊任",
        "id": "843dbf11-cc60-4c82-92b0-08f8b4bba11b"
    },
    {
        "author": "李龏",
        "paragraphs": [
            "滌熱屢呼茶，河軒去郭賒。",
            "雲紅初夜月，風白久晴沙。",
            "樹暗惟聞蚻，波明間躍蛙。",
            "松江鱸入思，客老媿浮家。"
        ],
        "title": "河軒初秋夜坐",
        "id": "f4f591d2-f6b6-4abd-8a47-575549e9e2f5"
    },
    {
        "author": "李龏",
        "paragraphs": [
            "雲火欲燒天，得凉過得仙。",
            "蛙隨殘雨閙，犬護一僧禪。",
            "竹色摇山磴，荷聲拂水田。",
            "別期秋月夜，來借石床眠。"
        ],
        "title": "題車蓋實公庵",
        "id": "1a315416-066d-4dcd-a713-fd5df28fda90"
    },
    {
        "author": "李龏",
        "paragraphs": [
            "紅葉入溪樹，悽悽吟思微。",
            "雨連秋市暗，鐘遶暮天飛。",
            "淺井陰螢出，高城宿鳥歸。",
            "誰知憑欄處，愁響隔林機。"
        ],
        "title": "雨樓晚思",
        "id": "8ebcbd7d-3844-4767-888e-5f448d03a1a3"
    },
    {
        "author": "李龏",
        "paragraphs": [
            "山門掩夕曛，芳草綠紛紛。",
            "蛛殿縣陰火，鴉城聚冷雲。",
            "探吟僧滅度，寄靜客離羣。",
            "何處增惆悵，秋房駁蘚文。"
        ],
        "title": "遊空相寺追憶輝老兼懷伯弜詩",
        "id": "f531d011-bc8a-4f43-a64d-81af35d13963"
    },
    {
        "author": "李龏",
        "paragraphs": [
            "鷗鷺羣栖地，幽人長閉關。",
            "孤村皆是水，疊石自爲山。",
            "春雨車溪外，秋風笠澤間。",
            "短籬忘世味，惟看釣舟還。"
        ],
        "title": "題友人郊居",
        "id": "1caa8969-fefa-4df3-be0a-0e64b081dcac"
    },
    {
        "author": "李龏",
        "paragraphs": [
            "論詩仙吏宅，酒罷夜寒增。",
            "雪映高城月，風吹古岸冰。",
            "入橋聞短棹，隔塢見微燈。",
            "重媿羈吟客，青雲去未能。"
        ],
        "title": "烏程趙尉廳冬夜詩宴",
        "id": "1ecf1e9d-9956-41be-b794-ad6659650b5d"
    },
    {
        "author": "李龏",
        "paragraphs": [
            "抱琴遊帝里，一帽兩靴塵。",
            "忽憶歸金瀨，還謀老玉宸。",
            "魚分仙澗月，虎讓古山春。",
            "伏事陶弘景，終非是俗人。"
        ],
        "title": "送溧陽友人依茅山玉宸觀主",
        "id": "f62586d0-7fd1-4abf-b7f6-f630df567a34"
    },
    {
        "author": "李龏",
        "paragraphs": [
            "真儒方進用，春榜又遺賢。",
            "時屈道終在，才高人共憐。",
            "休疑考官眼，且結作詩緣。",
            "桃李東風外，身閑却是仙。"
        ],
        "title": "樗翁朱安叔下省",
        "id": "794ec8cb-8dec-48ad-ae85-e59bc7b0d4f1"
    },
    {
        "author": "李龏",
        "paragraphs": [
            "傲貧成白首，萬事不相關。",
            "有病身元嬾，無官心更閒。",
            "紅塵拋永日，黄葉換秋山。",
            "欲識冥冥意，孤鴻夕照間。"
        ],
        "title": "憑欄呈劉季良",
        "id": "fe4b00f6-0255-402a-8e0a-708d8b52eed0"
    },
    {
        "author": "李龏",
        "paragraphs": [
            "褰簾捲竹房，僧去罷焚香。",
            "濕樹流殘雪，疏籬挂夕陽。",
            "花遲春意靜，苔密凍痕光。",
            "野水盈愁望，尋巢燕已忙。"
        ],
        "title": "道院春日",
        "id": "719b7dc1-4ddb-4df0-a5f6-6de345b0f4a9"
    },
    {
        "author": "李龏",
        "paragraphs": [
            "刈田秋雨外，孤嶼集罛師。",
            "紅樹籠斜照，青篙網細絲。",
            "鐘殷山麓寺，燈淡野塘祠。",
            "一片鳧鷖水，羞來鑑白髭。"
        ],
        "title": "刈田",
        "id": "0cf7a24e-579d-447d-8097-03dbff53101f"
    },
    {
        "author": "李龏",
        "paragraphs": [
            "王孫爲一尉，古邑近西山。",
            "梅福仙名在，此官非等閒。",
            "水程蟂孽後，野店鼠逃間。",
            "未必須三考，應持鶚表還。"
        ],
        "title": "送趙子真尉進賢",
        "id": "14d2c3f9-e68a-4945-8daa-7dd002b2b870"
    },
    {
        "author": "李龏",
        "paragraphs": [
            "鳴鐸臨征路，信州非路程。",
            "官曹有名勝，版賦足修明。",
            "地富饒銀母，山清韞水精。",
            "貧交以貧累，不得伴君行。"
        ],
        "title": "送趙子真赴信州司戶",
        "id": "0f1b23f3-afc6-4f65-bd63-3c9236fb3476"
    },
    {
        "author": "李龏",
        "paragraphs": [
            "同往爭名地，回頭二十年。",
            "君今官幕府，我費客遊錢。",
            "夜雨梨花店，春風柳絮船。",
            "澆情一尊酒，逢在冶亭邊。"
        ],
        "title": "貽趙司戶",
        "id": "5015d3a1-fb44-491b-b8ec-4b103e8d4f00"
    },
    {
        "author": "李龏",
        "paragraphs": [
            "九衢名利路，日有是非塵。",
            "所以隠淪客，棲於寂寞濱。",
            "秋聲飛野柳，凉色弄溪蘋。",
            "贏得身心凈，人間不媿人。"
        ],
        "title": "九衢  其一",
        "id": "36a803b4-ffc6-4f72-8d4d-f099d7ff4aa3"
    },
    {
        "author": "李龏",
        "paragraphs": [
            "小窗臨竹地，借住半年過。",
            "枕上感秋事，月中聞棹歌。",
            "青山無力買，白髮有痕多。",
            "那得成漁計，江村自養和。"
        ],
        "title": "九衢  其二",
        "id": "4601a54e-717a-433b-8046-b7b17f16f6a2"
    },
    {
        "author": "李龏",
        "paragraphs": [
            "雅調背時流，月分吟外秋。",
            "墨研青嶂石，茶泛碧霞甌。",
            "果熟猿難喚，松寒鹿自遊。",
            "風前橫一笛，不必更登樓。"
        ],
        "title": "張約嘯巖書院",
        "id": "23a56f85-f249-4421-9bc5-c44fad016876"
    },
    {
        "author": "李龏",
        "paragraphs": [
            "看桃臨水寺，幽會得文襟。",
            "移石分花坐，含毫對酒吟。",
            "日斜幡影倒，風斷磬聲沉。",
            "人散清溪暮，鶑啼出柳林。"
        ],
        "title": "看桃偶集僧舍",
        "id": "55630bb4-cede-42c6-a487-137d9267fb8b"
    },
    {
        "author": "李龏",
        "paragraphs": [
            "一庵秋色裏，共坐佛燈前。",
            "風引上香磬，月浮煎茗泉。",
            "袖寒沙氣逼，窗迥樹聲懸。",
            "語罷鴉棲定，山僧入夜禪。"
        ],
        "title": "與箬溪煥上人夜坐",
        "id": "7c3f57b1-013e-41b5-ba66-81bc173d017f"
    },
    {
        "author": "李龏",
        "paragraphs": [
            "平生憑一箭，此去必成名。",
            "晚月催行色，秋風入別情。",
            "潮分江口鎮，山擁石頭城。",
            "匹馬烟塵外，當開驃騎營。"
        ],
        "title": "送張將領",
        "id": "16fbe08e-9561-4c4d-9fb2-9387f01c34c3"
    },
    {
        "author": "李龏",
        "paragraphs": [
            "疏雨過長林，溪頭日半沉。",
            "開尊成草酌，得句嚼花吟。",
            "蝸砌苔堆濕，蛛簾柳映深。",
            "倚欄秋欲暮，醉耳怯寒砧。"
        ],
        "title": "偶飲溪寺",
        "id": "721ddb43-f01e-48d7-a1a5-ce1ed9d1a884"
    },
    {
        "author": "李龏",
        "paragraphs": [
            "水竹居成久，何因又出山。",
            "有詩懸肘後，無事在人間。",
            "短劍丹霞鋟，扁舟白石間。",
            "野情元不定，遥載鶴鶵還。"
        ],
        "title": "雲間贈別薛沂叔",
        "id": "9c8c247d-edee-411d-bfc3-a2b0165c168f"
    },
    {
        "author": "李龏",
        "paragraphs": [
            "草木盡凋殘，孤標獨耐寒。",
            "瘦成唐杜甫，高抵漢袁安。",
            "雪裏開春國，花中立將壇。",
            "年年笑紅紫，翻作背時看。"
        ],
        "title": "梅",
        "id": "bbbe5618-9da3-408d-bf36-5e5800c66aaa"
    },
    {
        "author": "李龏",
        "paragraphs": [
            "一簷朝雨若輕塵，新歷雖開未是春。",
            "著出隠衣朝太帝，送來名紙謝同人。",
            "故園有弟音書絕，要路無親旅食貧。",
            "五十平頭今日到，不堪卧病似漳濱。"
        ],
        "title": "癸卯元日",
        "id": "ea4959b8-46d5-4a0e-b52e-5a1cc6ab5ee8"
    },
    {
        "author": "李龏",
        "paragraphs": [
            "一酌離亭桑落酒，毿毿短髮長愁苗。",
            "秋房已棄星居屋，晚寺應投旦過寮。",
            "歌哭盡從流水去，榮枯半逐暗塵消。",
            "江船載月敲銅斗，莫向臺城問六朝。"
        ],
        "title": "送僧過建康",
        "id": "276f7730-4156-4fa8-89e5-689d12e83669"
    },
    {
        "author": "李龏",
        "paragraphs": [
            "裊裊朱欄倚細波，綠雲相對閟嵯峨。",
            "中天車駕曾擒寇，何日樓船定入河。",
            "霽柳午陰隨岸遠，露桃春色過牆多。",
            "黄旗適應東南運，已辦簫鐃幾曲歌。"
        ],
        "title": "倚欄",
        "id": "d64c6950-cd09-4f56-ae29-935a65d17d95"
    },
    {
        "author": "李龏",
        "paragraphs": [
            "雲揭繁陰雨乍收，吳王故國悄如秋。",
            "春光物態千年在，草色人心一樣愁。",
            "香徑有時迷野蝶，帆涇無處覓沙鷗。",
            "桃花欲謝清明近，兩鬢霜絲感昔遊。"
        ],
        "title": "吳下春陰",
        "id": "f0bd3cf6-382e-480a-b048-75efc3a390cc"
    },
    {
        "author": "李龏",
        "paragraphs": [
            "露華滲冷入綀袍，獨坐雲亭日易高。",
            "林茂不知山色減，石枯因見水痕牢。",
            "避人黑鼠窺茅栗，引子黄猨拾楮桃。",
            "野老欲論城市事，遠教童稚覓香醪。"
        ],
        "title": "秋日山家",
        "id": "a6303f34-40a7-4862-badb-6a95e316fd33"
    },
    {
        "author": "李龏",
        "paragraphs": [
            "漠漠風烟滃綠陰，小軒多是暗愁侵。",
            "逗明月落杜鵑叫，向晚雨寒蚯蚓吟。",
            "一鏡自知添鶴髮，五湖誰解食魚心。",
            "带春應有餘花在，吳苑荒殘不可尋。"
        ],
        "title": "水軒遣懷",
        "id": "cb2b178f-113e-49dd-ab63-c96d018e8e36"
    },
    {
        "author": "李龏",
        "paragraphs": [
            "冊帝追王事總非，殘碑猶自對斜暉。",
            "廟無人到苔痕古，地有蛇盤樹色肥。",
            "月暗野風吹鬼火，塵昏沙雨駁神衣。",
            "烏江渡口停騅處，今日誰知作釣磯。"
        ],
        "title": "古項王祠",
        "id": "9c577f1a-3582-4266-bf45-657d585cc9ad"
    },
    {
        "author": "李龏",
        "paragraphs": [
            "自慚戰陣未曾親，便待歸田養幸身。",
            "隨仗馬閑秋骨瘦，打毬單散曉眉嚬。",
            "遊邊尚憶擒虓將，畫閣何堪作老臣。",
            "昨日望春門外過，鐵鞭惆悵暗生塵。"
        ],
        "title": "退將",
        "id": "2c620f04-b02c-4048-bbbb-4fe61e87bc2b"
    },
    {
        "author": "李龏",
        "paragraphs": [
            "當軒水漬一池苔，竟日無人見客來。",
            "飛鳥忽從花下出，游僧恰自雨中回。",
            "半邊枯樹雷燒破，幾段殘碑雪凍開。",
            "檀施只今何處在，金容冷對石爐灰。"
        ],
        "title": "偶憩破寺",
        "id": "3e800398-b281-465a-8a80-eed4cd48bef3"
    },
    {
        "author": "李龏",
        "paragraphs": [
            "吟腸悽斷月蒼蒼，促織聲中露未凉。",
            "高掛酒經緣抱病，閒看藥錄爲參方。",
            "久要兄弟書皆絕，旋雇奴童住不常。",
            "擬續逐貧揚子賦，筆黏塵網硯池荒。"
        ],
        "title": "秋初漫吟",
        "id": "f1a864a2-2c07-4dee-8af9-f8aa718ccb22"
    },
    {
        "author": "李龏",
        "paragraphs": [
            "供奉芸籤內殿間，身清不愧是卑官。",
            "带殘敕號縚應斷，吟出新詩板未刊。",
            "妾引哀歌秋燭暝，客收閑迹曉松寒。",
            "端平才子如君者，免死江湖把釣竿。"
        ],
        "title": "弔松山曹可擇",
        "id": "0102215e-7aba-46dc-ad6c-02a9341aae70"
    },
    {
        "author": "李龏",
        "paragraphs": [
            "幽幽一屋巧藏春，花匠何曾動斧斤。",
            "逐朵似裁霜漢月，滿椽如架石橋雲。",
            "繁花綽有苔錢賃，清夢那無蝶羽分。",
            "欠得玉人相共住，金樽檀板送斜曛。"
        ],
        "title": "喜宥寺梅屋",
        "id": "710c00a0-0416-4971-b09f-0f4510c73598"
    },
    {
        "author": "李龏",
        "paragraphs": [
            "角斷鐘殘月尚明，誰家霜鶴唳蘋汀。",
            "空簷竹上滴寒露，野水城邊沉曉星。",
            "清带離情穿碧戶，遠將秋思入蒼冥。",
            "往年禮謁茅司命，曾記昇元頂上聽。"
        ],
        "title": "秋曉聞鶴唳",
        "id": "ad64155c-ca9b-4d9c-966b-7e75710c9ce3"
    },
    {
        "author": "李龏",
        "paragraphs": [
            "風急漏聲斷，月斜人影長。",
            "殘燈收短市，鴛瓦已凝霜。"
        ],
        "title": "夜歸",
        "id": "c8642857-b78e-4527-b1b9-007f711ba58e"
    },
    {
        "author": "李龏",
        "paragraphs": [
            "枯心不作花，儀鳳那采取。",
            "何當被朱弦，齎身大晟府。"
        ],
        "title": "詠老桐",
        "id": "ef774e1a-6e1f-4554-b46c-4afe5c41aa50"
    },
    {
        "author": "李龏",
        "paragraphs": [
            "放浪詩騷外，塵心鍊到空。",
            "白雲開夜觀，海月冷松風。"
        ],
        "title": "贈舟上人",
        "id": "02f134a0-812c-4b5e-9b06-3c5f2160f1a1"
    },
    {
        "author": "李龏",
        "paragraphs": [
            "客意入燈篝，無詩過一秋。",
            "角聲吹雨斷，人在截雲樓。"
        ],
        "title": "倚樓",
        "id": "8f1357c0-a9c7-47cf-82f7-8889f205555f"
    },
    {
        "author": "李龏",
        "paragraphs": [
            "晴逼寒笆春滿鄰，漢奩芳額漸輕勻。",
            "東風未放全消息，雨萼愁香不見人。"
        ],
        "title": "山崦早梅",
        "id": "e02a5ac2-a973-4593-8c7b-b01d5e2cbbc7"
    },
    {
        "author": "李龏",
        "paragraphs": [
            "吳臯一水幾番行，鷗鷺相逢眼亦青。",
            "一別隔年頭白盡，離歌今日不須聽。"
        ],
        "title": "留別范可叔",
        "id": "1f554dc5-f05d-43f8-a89d-0b19c4622b60"
    },
    {
        "author": "李龏",
        "paragraphs": [
            "漁伴歸來語笑喧，盡携筒罩醉雲根。",
            "自從城裏魚增稅，船在江村不入門。"
        ],
        "title": "漁父引",
        "id": "ae6fc7a1-04f7-43e9-881a-c1e0d2b153ed"
    },
    {
        "author": "李龏",
        "paragraphs": [
            "草枯水冷馬添臕，箭放鳴髇不射鵰。",
            "塞北又傳烽火動，冠軍人望霍票姚。"
        ],
        "title": "代贈牧馬將",
        "id": "a20e2f64-6cba-4595-992d-779fa8b208f0"
    },
    {
        "author": "李龏",
        "paragraphs": [
            "讀盡唐人寒食詩，人於此日重傷悲。",
            "如今裹飯吳中俗，可是相沿爲子推。"
        ],
        "title": "寒食日",
        "id": "d6d16503-69ad-41af-9767-a72684dfe958"
    },
    {
        "author": "李龏",
        "paragraphs": [
            "水殿芙蓉拆錦苞，暮簷小網集蠨蛸。",
            "射麋人醉秋江畔，風罥塵絲落燕巢。"
        ],
        "title": "楚宮秋怨",
        "id": "6b37cf8f-893f-472a-9792-b536a7aa061c"
    },
    {
        "author": "李龏",
        "paragraphs": [
            "金荷杯冷酒醺醺，重費殘花一夜春。",
            "橫玉聲乾桃葉渡，斷雲空惹舞靴塵。"
        ],
        "title": "張氏池亭飲歸",
        "id": "4651c81b-05d5-4e36-a924-43992c1e23d2"
    },
    {
        "author": "李龏",
        "paragraphs": [
            "滴酒焚香把筆熏，未書名紙謁朱門。",
            "對天大寫宜春字，先與孤寒懺宿根。"
        ],
        "title": "淳祐辛丑元日",
        "id": "def5455e-e34c-42bd-850b-4ec0c9e5a200"
    },
    {
        "author": "李龏",
        "paragraphs": [
            "心聲叫出思歸苦，叫得春風破膽愁。",
            "江北江南皆蜀客，年來添白幾人頭。"
        ],
        "title": "杜鵑",
        "id": "d953bcfe-63d4-489c-b110-615b3865ff00"
    },
    {
        "author": "李龏",
        "paragraphs": [
            "一片青蘿絡緯啼，星稀月沒未聞雞。",
            "數聲柔艣斜窗外，彷彿風光罨畫溪。"
        ],
        "title": "一片",
        "id": "a23ccf5b-b01f-420b-9bbb-8fb183d25db0"
    },
    {
        "author": "李龏",
        "paragraphs": [
            "僧去焚香白晝空，客窗斜掩楝花風。",
            "黄鸝舌結春歸盡，煙雨滿林聞郭公。"
        ],
        "title": "僧去",
        "id": "a900baad-ec41-4932-a854-e96f1145862e"
    },
    {
        "author": "李龏",
        "paragraphs": [
            "春風樓外白雲堆，壁上塵昏雨後苔。",
            "倚盡夕陽窗欲掩，小風猶抱落花來。"
        ],
        "title": "閑倚",
        "id": "e27d84e5-de7b-4356-9483-bc911d4f5e78"
    },
    {
        "author": "李龏",
        "paragraphs": [
            "東風大扇九區春，吳下吟人發廣津。",
            "欲上會稽探禹穴，桃花和雨撲離巾。"
        ],
        "title": "送高可久遊越",
        "id": "5a9c22df-633a-4440-8d19-5282a63f8626"
    },
    {
        "author": "李龏",
        "paragraphs": [
            "一峰峭立俯羣山，下有僧居一體閒。",
            "收拾春煙與秋雨，年年曾在碧苔間。"
        ],
        "title": "賦元秀坐主孤峰",
        "id": "313ccbbe-3108-4bab-a531-c329bff5b410"
    },
    {
        "author": "李龏",
        "paragraphs": [
            "菰蒲聲裏著禪扃，一派蟾光畫不成。",
            "試看世人心似火，何時得此定中清。"
        ],
        "title": "文式上人月溪",
        "id": "0af8cb0c-69f2-4f0b-bf94-6cc2c84cff07"
    },
    {
        "author": "李龏",
        "paragraphs": [
            "蕭城一雨夜迷迷，聞道春流已滿溪。",
            "漉禿隔牆烏桕樹，曉來猶有亂鴉棲。"
        ],
        "title": "曉起",
        "id": "bbbd4e3a-3819-4e66-bfca-b552b20e7c4a"
    },
    {
        "author": "李龏",
        "paragraphs": [
            "韶光似酒著人濃，池館春殘柳絮風。",
            "花不耐愁春自去，鶑聲全在綠陰中。"
        ],
        "title": "春晚呈節齋趙大資二首  其一",
        "id": "46628a53-e380-45f5-8ed5-09da386e130c"
    },
    {
        "author": "李龏",
        "paragraphs": [
            "宿雲惹雨膩如塵，濕盡薔薇一片春。",
            "鶗鴂恰鳴胡蝶嬾，軫香惟惱扈芳人。"
        ],
        "title": "春晚呈節齋趙大資二首  其二",
        "id": "f2c973bf-f1c4-4228-959f-587c5f91800c"
    },
    {
        "author": "李龏",
        "paragraphs": [
            "朱欄碧戶綠莎邊，挑入雕籠合自憐。",
            "應是不知悽楚意，癡兒爭把鬭金錢。"
        ],
        "title": "蟋蟀",
        "id": "7efce267-0e79-4c64-8b65-4a57e5adc143"
    },
    {
        "author": "李龏",
        "paragraphs": [
            "篩金鏤玉影颼颼，一片松杉不斷頭。",
            "鐘梵聲殘寒汐外，石床常擁四時秋。"
        ],
        "title": "月林爲僧甫賦",
        "id": "9b3489ed-8430-4b8e-a8bb-a618da350cb1"
    },
    {
        "author": "李龏",
        "paragraphs": [
            "斗邊一塔冷浮光，九里松風揭寺香。",
            "君去正當春雨動，雪花消盡石蘭芳。"
        ],
        "title": "送超上人過靈隠",
        "id": "bff0d270-3014-4ff4-ab83-798e9d86ddaf"
    },
    {
        "author": "李龏",
        "paragraphs": [
            "曾見升壇落髮時，伽黎衣冷影離離。",
            "少年同隊修禪者，秋水蓮中玉一枝。"
        ],
        "title": "贈僧某",
        "id": "81333135-4759-4dbf-8606-6beaadbf2739"
    },
    {
        "author": "李龏",
        "paragraphs": [
            "禪心靜寄十三徽，流水知音舉世稀。",
            "自愛聲空弦絕處，滿天明月鶴孤飛。"
        ],
        "title": "贈僧演若海",
        "id": "b5c94bc3-ae7b-4928-829d-222016255b96"
    },
    {
        "author": "李龏",
        "paragraphs": [
            "一卷新詩寫衆芳，碧雲裹出白雲鄉。",
            "小溪秋水蘋花外，良慰孤吟老夕陽。"
        ],
        "title": "敬酬芳庭植講師",
        "id": "38d1b3d5-ca85-4e26-a8ee-011ce16587fa"
    },
    {
        "author": "李龏",
        "paragraphs": [
            "少年如玉在緇林，此去臯亭落葉深。",
            "寺近海門潮上處，水中孤月是禪心。"
        ],
        "title": "送中巖立上人還臯亭山",
        "id": "27350d72-46de-41e3-b4b7-9f21dd6b7e17"
    },
    {
        "author": "李龏",
        "paragraphs": [
            "擊殘塗毒抖衣塵，便掛輕帆破淺春。",
            "後夜冷泉池上看，白雲明月是閒身。"
        ],
        "title": "送觀物初禪師退院後歸靈隠",
        "id": "989413c2-9d6c-45c5-9538-bb922b3abd20"
    },
    {
        "author": "李龏",
        "paragraphs": [
            "菱窠柿葉滿秋池，彷彿樵歌在翠微。",
            "隔寺晚鐘聲欲斷，蒲葵樹底一僧歸。"
        ],
        "title": "與箬溪煥上人夜坐",
        "id": "6928328d-ed76-460e-b08b-d74a014cc363"
    },
    {
        "author": "李龏",
        "paragraphs": [
            "竹西窗上月痕斜，雨歇春城叫亂蛙。",
            "睡眼未醒人在夢，斷雲流水隔桃花。"
        ],
        "title": "春曉",
        "id": "25e2d395-4ce4-4965-b266-71b1297b2920"
    },
    {
        "author": "李龏",
        "paragraphs": [
            "五尺長琴被獨弦，大音濁世沒人傳。",
            "一聲彈入碧空去，三十六峰收紫煙。"
        ],
        "title": "雜感",
        "id": "86eb0669-dd41-4518-9ade-8d14f938366f"
    },
    {
        "author": "李龏",
        "paragraphs": [
            "雨餘山態活如雲，過午鐘閒寺影昏。",
            "寂寞春風荒草裏，野僧惟主一漥尊。"
        ],
        "title": "題吳興峴山寺",
        "id": "2300299f-2199-4459-9b8b-f199d3cbde8e"
    },
    {
        "author": "李龏",
        "paragraphs": [
            "寒雲無影雁寥寥，如雪冰沙沍野橋。",
            "木末夕陽未收盡，江風吹合欲回潮。"
        ],
        "title": "車塘晚歸",
        "id": "50ceea43-ec98-4e64-a9b6-e22074c5052f"
    },
    {
        "author": "李龏",
        "paragraphs": [
            "半幅新霞漁舍外，一梳殘月鵲巢邊。",
            "近城幾樹官橋柳，繫盡姑蘇過客船。"
        ],
        "title": "寶覺寺晚歸",
        "id": "c0b10e79-1696-4217-8d92-3cd728f991d5"
    },
    {
        "author": "李龏",
        "paragraphs": [
            "老柏驚秋子徧庭，寺深雲冷屋如冰。",
            "九旬夏滿僧歸盡，閑却虛堂照講燈。"
        ],
        "title": "秋日題慈感寺",
        "id": "ebe72ec8-68ba-4941-a5c1-57e89ddc8664"
    },
    {
        "author": "李龏",
        "paragraphs": [
            "西風屑碎幾籝金，幻與清香賽水沉。",
            "吹入淮王招隠樹，箇中緣有辟塵心。"
        ],
        "title": "桂花",
        "id": "3bba854e-b451-4c19-bc00-4c4a5ad58285"
    },
    {
        "author": "李龏",
        "paragraphs": [
            "花梨架子定花瓶，一朵紅梅對懺燈。",
            "賈島佛前修夜課，卧冰庵主是詩僧。"
        ],
        "title": "山庵",
        "id": "da929873-2d8b-4b84-9225-fa49b83c6476"
    },
    {
        "author": "李龏",
        "paragraphs": [
            "渺渺斜陽下翠微，紛紛黄葉徧苔磯。",
            "青樓簫鼓西風外，幾箇霜鴻一字飛。"
        ],
        "title": "溪濱晚作",
        "id": "2c70fa9f-51eb-4a7e-8d4b-0070a296fa6e"
    },
    {
        "author": "李龏",
        "paragraphs": [
            "昨朝新得剡山茶，有約煎嘗對晚霞。",
            "月上湘簾人不至，一池春水落桐花。"
        ],
        "title": "約客不至",
        "id": "6efbb628-01ae-4a19-ad9b-f3d12b5ca90f"
    },
    {
        "author": "李龏",
        "paragraphs": [
            "蘚剝春痕土燥斑，下堂僧散午鐘閒。",
            "寺門半掩東風急，塵捲空廊二十間。"
        ],
        "title": "瑞光寺",
        "id": "ea9a063c-eb01-45a0-8992-d198445e70f5"
    },
    {
        "author": "李龏",
        "paragraphs": [
            "伏波簫鼓按蠻軍，馬首紅旂燕尾分。",
            "海水如今平似掌，樓船夜夜鎖閑雲。"
        ],
        "title": "送人南海鈐兵",
        "id": "fada0dbd-b94e-4cc0-99bb-40c5dab034e4"
    },
    {
        "author": "李龏",
        "paragraphs": [
            "山川融結氣絪縕，舒卷油油一大鈞。",
            "今古此心誰會得，竹林中有卧龍人。"
        ],
        "title": "賦教授允濟雲心",
        "id": "3327d5d8-f25a-4acc-bff2-7cb64ce68a53"
    },
    {
        "author": "李龏",
        "paragraphs": [
            "巨靈穴此頑冥石，應在乾坤初定時。",
            "不是黄龍曾出見，洞藏山底竟誰知。"
        ],
        "title": "題吳興弁山黄龍洞",
        "id": "b4614848-35ab-49ff-94d5-9c774677aa26"
    },
    {
        "author": "李龏",
        "paragraphs": [
            "花上輕留一捻紅，阿環無語對春風。",
            "金輿欲度沉香月，猶在霓裳半醉中。"
        ],
        "title": "楊妃看牡丹圖",
        "id": "2c4c57d2-7316-4ff5-b7cd-8f1eda680b0f"
    },
    {
        "author": "李龏",
        "paragraphs": [
            "吳王舊迹水烟移，幾度孤舟此別離。",
            "今日來遊故人盡，稻花風裏亂蟬悲。"
        ],
        "title": "遊楓橋寺",
        "id": "d983bd09-e0ce-4dfc-a52e-0b9c5a537406"
    },
    {
        "author": "李龏",
        "paragraphs": [
            "江令宅邊蕭帝寺，桃花曾借客溫存。",
            "湘羅襖上經年酒，錯被人疑作淚痕。"
        ],
        "title": "衣上酒痕",
        "id": "0146172e-cf42-4ad9-9056-70ac44e51d26"
    },
    {
        "author": "李龏",
        "paragraphs": [
            "山深猿鳥久忘年，茅屋風吹夜見天。",
            "莫問荆妻生計事，一枝樵斧酒爐邊。"
        ],
        "title": "和樵父詞",
        "id": "3ad9b9be-6741-4387-b1e7-55bcc697be76"
    },
    {
        "author": "李龏",
        "paragraphs": [
            "吉陽煙水幾千里，一紙閒書失斷鴻。",
            "裘葛相催驚老耳，井邊桐葉又秋風。"
        ],
        "title": "懷永豐宰阮允齊",
        "id": "e3185b5e-593f-43a9-9e38-5c91892ae09e"
    },
    {
        "author": "李龏",
        "paragraphs": [
            "一夜娃宮有戰塵，玉笄羞見苧蘿春。",
            "浣紗前日東家女，莫信亡吳是妾身。"
        ],
        "title": "館娃宮",
        "id": "b200e141-5fe7-4b1f-8f75-0ecc589ea1d8"
    },
    {
        "author": "李龏",
        "paragraphs": [
            "巉巉一穴嵌空石，不是人間飯顆山。",
            "鐘鼓聲中有吟者，獨甘於此寄清孱。"
        ],
        "title": "賦江西隆上人瘦巖",
        "id": "ed505925-e88e-4c82-92c2-5da5e99242a8"
    },
    {
        "author": "李龏",
        "paragraphs": [
            "歲儉何曾敢吃漿，早於世路似忘羊。",
            "桃花飯有秦人味，不染膏粱脂膩香。"
        ],
        "title": "漁父",
        "id": "1d71e2c1-f54a-4d4d-8d59-895b5eee3d17"
    },
    {
        "author": "李龏",
        "paragraphs": [
            "坐夏靈巖又欲回，庵扉聞枕蠡塘開。",
            "經房不鎖書櫺壞，幾點浮螢照綠苔。"
        ],
        "title": "贈僧",
        "id": "c47ef15a-2659-4909-856b-29b3464738e9"
    },
    {
        "author": "李龏",
        "paragraphs": [
            "殘雪初乾溪水滑，梅花狼藉桃花發。",
            "靈山僧去虛舟，滿棹晴雲带新月。"
        ],
        "title": "送虛舟立上人還天竺",
        "id": "68e0647a-92c2-42e8-9140-05c7a221b6a3"
    },
    {
        "author": "李龏",
        "paragraphs": [
            "賣菱人散日銜山，一紙詩來鹿苑間。",
            "料得短篷秋泛處，荻花菰葉兩斕斑。"
        ],
        "title": "答僧秋蓬",
        "id": "cb01a2bf-8655-47d2-8f88-15e589c5965c"
    },
    {
        "author": "李龏",
        "paragraphs": [
            "溪房夜掩白雲層，酬唱詩筒繫海藤。",
            "花落煮茶窗外石，一航春雨隔吟燈。"
        ],
        "title": "寄雲泉頤上人",
        "id": "2bf4aa67-2ea8-4eb6-99eb-54592fc21fa3"
    },
    {
        "author": "李龏",
        "paragraphs": [
            "塵海翩翩獵梵衣，何如蘋末看斜暉。",
            "幾回行到言詩處，水寺秋雲毷氉飛。"
        ],
        "title": "寄浄慈寺修上人",
        "id": "13992fb8-6e54-4058-981b-0816ea202cbe"
    },
    {
        "author": "李龏",
        "paragraphs": [
            "床頭澗水響泠泠，床上幽閒自曲肱。",
            "莫放飲牛人洗耳，恐沾塵污石龕燈。"
        ],
        "title": "賦僧壬枕流",
        "id": "56fb2c5b-35d8-49e6-bd29-55190d4531a9"
    },
    {
        "author": "李龏",
        "paragraphs": [
            "九里松邊鷲嶺頭，松聲長带白雲秋。",
            "梵筵多有吟僧在，須認詩中第一流。"
        ],
        "title": "送信座主過天竺寺",
        "id": "57740fda-069c-45d6-aa10-8b24a3630e8c"
    },
    {
        "author": "李龏",
        "paragraphs": [
            "夏口雲邊有遠期，杖藤行李只軍持。",
            "六朝文物今無幾，爲看頭陀寺裏碑。"
        ],
        "title": "僧遊鄂渚因贈",
        "id": "e52fd88e-7b17-48b7-869b-e157f5a7d2e3"
    },
    {
        "author": "李龏",
        "paragraphs": [
            "懊惱春紅不受賒，一枝枝似一團霞。",
            "玉霄露重秋煙冷，唐突西風是此花。"
        ],
        "title": "木芙蓉",
        "id": "f251e71f-5d5e-45df-b32a-bba82e39b85b"
    },
    {
        "author": "李龏",
        "paragraphs": [
            "風肅霜嚴草木凋，一花半葉不相饒。",
            "騷人受用秋英處，探得天家別一條。"
        ],
        "title": "晚香贈秦奎",
        "id": "e7b6d1d7-3557-4a7c-a039-853cf0596511"
    },
    {
        "author": "李龏",
        "paragraphs": [
            "昨朝飛雪又朝晴，怕踏苔花損石稜。",
            "三丈日高簷影轉，卧聞殘水滴春冰。"
        ],
        "title": "春日雜題三首  其一",
        "id": "fa9112e4-9c43-45f1-8563-47e94020d7ef"
    },
    {
        "author": "李龏",
        "paragraphs": [
            "碧薺抽條土力鬆，春雷猶自蟄黄龍。",
            "上清道士歸尋藥，一笛吹雲入弁峰。"
        ],
        "title": "春日雜題三首  其二",
        "id": "a87055ee-6c86-45b1-9016-98e64f9b86ee"
    },
    {
        "author": "李龏",
        "paragraphs": [
            "手撚薔薇一凭欄，一年春事欲題難。",
            "驚鴻掠盡碧雲去，雨匝蘋洲生暮寒。"
        ],
        "title": "春日雜題三首  其三",
        "id": "356d8cef-82bb-4b17-bd58-8b38acb6cd8c"
    },
    {
        "author": "李龏",
        "paragraphs": [
            "襪羅塵冷不勝嚬，更向東風占盡春。",
            "三十六灣明月下，女冠逢著謫仙人。"
        ],
        "title": "水仙花",
        "id": "82a67a40-af6c-43db-966c-2a6954c7cbd9"
    },
    {
        "author": "李龏",
        "paragraphs": [
            "唐室艱難勢莫任，匡君奏議抵金鍼。",
            "塑人塑得先生貌，難塑當時一片心。"
        ],
        "title": "唐室",
        "id": "f43eabc3-1d57-406a-8be9-7b43a2579c09"
    },
    {
        "author": "李龏",
        "paragraphs": [
            "衮衣一返上清槎，五十年間在咄嗟。",
            "夜鶴不歸猿亦死，一丘明月冷梅花。"
        ],
        "title": "小隠園詩",
        "id": "4e4fa1bf-45ce-456e-be89-2e53a6917ce1"
    },
    {
        "author": "李龏",
        "paragraphs": [
            "小樹深叢絢綠華，辟邪香冷玉無瑕。",
            "薰風只是能奇絕，疑是經春大雪花。"
        ],
        "title": "梔子花",
        "id": "7af1139f-9607-4a3b-87af-01934b13e664"
    },
    {
        "author": "李龏",
        "paragraphs": [
            "火天月滿繡衣庭，秋思從君指下生。",
            "莫怪老懷眠不得，七弦彈出蟹行聲。"
        ],
        "title": "浙西憲臺夏夜聽雪江徐天民琴",
        "id": "ada25a9f-ce83-47bf-8f1c-590489a17571"
    },
    {
        "author": "李龏",
        "paragraphs": [
            "拉搭袈裟斷带裙，持心不背釋伽文。",
            "風涵秋水霜涵月，多少浮僧妬殺君。"
        ],
        "title": "贈僧廉清外",
        "id": "c7b90955-db10-42e3-924e-108224a4c4be"
    },
    {
        "author": "李龏",
        "paragraphs": [
            "雲笈遥携智者書，要尋初地作工夫。",
            "靈山懺主堂前草，試看春痕幾遍枯。"
        ],
        "title": "送亨坐主往天竺",
        "id": "bdc7138c-7c7f-4fa8-a273-98e169b31443"
    },
    {
        "author": "李龏",
        "paragraphs": [
            "蟾精雪魄孕靈荄，逐朵檀心巧勝裁。",
            "要比春工高一著，凌寒先伴六花開。"
        ],
        "title": "梅花集句  其一",
        "id": "1f9106ac-7753-4fcd-86c1-d0a8453f6755"
    },
    {
        "author": "李龏",
        "paragraphs": [
            "封植何人考厥初，一枝價直萬瓊琚。",
            "未央宮裏三千女，捲上朱簾總不如。"
        ],
        "title": "梅花集句  其二",
        "id": "8ba203cf-afb2-4a23-ae91-8343ca0b9fc5"
    },
    {
        "author": "李龏",
        "paragraphs": [
            "冰姿元住藐姑山，一落風塵即厚顔。",
            "寄語清香少愁結，春光不度玉門關。"
        ],
        "title": "梅花集句  其三",
        "id": "df401bb1-c1ec-44ea-bd84-de942b05c83b"
    },
    {
        "author": "李龏",
        "paragraphs": [
            "粉容冰艷玉玲瓏，此外評花四海空。",
            "可惜國香天不管，吹開吹落任東風。"
        ],
        "title": "梅花集句  其四",
        "id": "20770c2b-4cf0-4c23-8bb1-1c9ffee08173"
    },
    {
        "author": "李龏",
        "paragraphs": [
            "霜晴十月玉谿村，占盡風情向小園。",
            "采石浪寒青塚暗，是誰招此斷腸魂。"
        ],
        "title": "梅花集句  其五",
        "id": "89fcb21a-a608-4503-a33b-37b334fd26e4"
    },
    {
        "author": "李龏",
        "paragraphs": [
            "山屐經過滿逕蹤，高枝千歲對孤峰。",
            "女冠夜覓香來處，須撥白雲三四重。"
        ],
        "title": "梅花集句  其六",
        "id": "83774cf7-826a-4f88-b560-7e72b7450d15"
    },
    {
        "author": "李龏",
        "paragraphs": [
            "本是離騷國裏人，更無人爲作招魂。",
            "誰家玉笛吹春怨，占斷孤山水月村。"
        ],
        "title": "梅花集句  其七",
        "id": "8e3a1923-d8ea-445a-8cc6-8a838aa6b592"
    },
    {
        "author": "李龏",
        "paragraphs": [
            "獨上西樓四望賒，玉林瓊樹影交加。",
            "春風也解嫌蕭索，借發明年最早花。"
        ],
        "title": "梅花集句  其八",
        "id": "33b484eb-165b-43f1-b528-ecc8b764bc67"
    },
    {
        "author": "李龏",
        "paragraphs": [
            "冰壺骨相自清臞，流落荒郊道轉孤。",
            "正是花中巢許輩，風標高古漢唐無。"
        ],
        "title": "梅花集句  其九",
        "id": "2b755e41-6825-434f-a611-364aabfc80db"
    },
    {
        "author": "李龏",
        "paragraphs": [
            "東君借與好風光，窮巷無人亦自芳。",
            "誰念故都花落盡，客愁春恨兩茫茫。"
        ],
        "title": "梅花集句  其一○",
        "id": "f91bffbe-2922-4b3f-b02d-941b43c99960"
    },
    {
        "author": "李龏",
        "paragraphs": [
            "無熱天中第一仙，幽姿高韻獨蕭然。",
            "畫圖省識春風面，莫遣孤芳老澗邊。"
        ],
        "title": "梅花集句  其一一",
        "id": "93c69ca3-87d2-493b-a567-df89ea95cc8d"
    },
    {
        "author": "李龏",
        "paragraphs": [
            "南園北園花滿風，南枝與客兩飄蓬。",
            "平生一點調元意，都在吟情句眼中。"
        ],
        "title": "梅花集句  其一二",
        "id": "e049a9d1-c0f5-490f-a45b-c399891ad071"
    },
    {
        "author": "李龏",
        "paragraphs": [
            "醉倚東風不自持，清香誰許比荼蘼。",
            "南枝向我渾如昨，燕未歸來蝶未知。"
        ],
        "title": "梅花集句  其一三",
        "id": "d733a57a-14a5-4ac1-a5f1-bf5343102dea"
    },
    {
        "author": "李龏",
        "paragraphs": [
            "琳琅觸目路人驚，上有黄鸝深樹鳴。",
            "喚起一聲腸斷處，枝頭時見子初成。"
        ],
        "title": "梅花集句  其一四",
        "id": "b0b90bf1-fd5d-4a55-9fa9-35154d4eaebd"
    },
    {
        "author": "李龏",
        "paragraphs": [
            "傾國傾城豈在人，人間只有此花新。",
            "冰霜過了翩然去，萬紫千紅各占春。"
        ],
        "title": "梅花集句  其一五",
        "id": "cadf33e3-59cb-402e-9221-111e9386051c"
    },
    {
        "author": "李龏",
        "paragraphs": [
            "茅屋蕭然野水東，掃窗映竹見玲瓏。",
            "城中桃李休相笑，豈待世間桃李風。"
        ],
        "title": "梅花集句  其一六",
        "id": "d7bfbe93-ac41-4689-a502-1361d1180df0"
    },
    {
        "author": "李龏",
        "paragraphs": [
            "孤舟江上畏春寒，故國煙花想已殘。",
            "沉醉不愁歸路遠，憑君傳語報平安。"
        ],
        "title": "梅花集句  其一七",
        "id": "344c8d32-7f2e-4c32-9ea6-2f9e4e68fae4"
    },
    {
        "author": "李龏",
        "paragraphs": [
            "不擬寒山不廣騷，春風藜杖起詩豪。",
            "霜鴻入夜驚還止，人立梅花月正高。"
        ],
        "title": "梅花集句  其一八",
        "id": "8e7fbce0-6084-44f0-8047-8bfb4f729cdf"
    },
    {
        "author": "李龏",
        "paragraphs": [
            "栗里先生花夾門，且尋詩社著詩勳。",
            "莫嫌春淺花房小，春在枝頭已十分。"
        ],
        "title": "梅花集句  其一九",
        "id": "9bbe9004-fe8b-4195-994d-335f890df9fb"
    },
    {
        "author": "李龏",
        "paragraphs": [
            "月會深情借艷開，相逢月下是瑶臺。",
            "斷崖絕壑元無主，嫁與春風不用媒。"
        ],
        "title": "梅花集句  其二○",
        "id": "68c36e72-14b8-45e4-af0c-88ecf43637a4"
    },
    {
        "author": "李龏",
        "paragraphs": [
            "驛迥村幽客路微，今朝楚樹發南枝。",
            "重門深鎖無尋處，故斸雲根带蘚移。"
        ],
        "title": "梅花集句  其二一",
        "id": "aee46b28-b68d-4867-a299-e96b89fd20b5"
    },
    {
        "author": "李龏",
        "paragraphs": [
            "携手城南憶舊遊，故人行役向邊州。",
            "冰肌自是生來瘦，不識人間離別愁。"
        ],
        "title": "梅花集句  其二二",
        "id": "d0d74cc5-8883-4c63-ba21-3780fa1c24fa"
    },
    {
        "author": "李龏",
        "paragraphs": [
            "病與西湖絕半年，一春長費買花錢。",
            "詩懷自笑多塵土，猶恐春陰咽管絃。"
        ],
        "tags": [
            "西湖"
        ],
        "title": "梅花集句  其二三",
        "id": "45dab746-fdce-473b-bbff-a2767ff88ccb"
    },
    {
        "author": "李龏",
        "paragraphs": [
            "上苑年年占物華，東湖同住水雲家。",
            "莫言春度芳菲盡，閑閉春風看落花。"
        ],
        "title": "梅花集句  其二四",
        "id": "c22193ab-e793-4dc4-8072-b74072713cd0"
    },
    {
        "author": "李龏",
        "paragraphs": [
            "空倚梅花說住山，他鄉風景亦相關。",
            "北窗人物羲皇上，身與浮雲處處閑。"
        ],
        "title": "梅花集句  其二五",
        "id": "7e715f5e-7a06-4341-bbc7-909f3cc31267"
    },
    {
        "author": "李龏",
        "paragraphs": [
            "一方明月可中庭，坐見年芳憶帝京。",
            "宿客盡眠眠不得，半山寒色與春爭。"
        ],
        "title": "梅花集句  其二六",
        "id": "963bab69-797e-4af3-9ce5-6981f94f1073"
    },
    {
        "author": "李龏",
        "paragraphs": [
            "五陵春色泛花枝，春半如秋意轉迷。",
            "細雨濕衣看不見，千行珠淚滴爲泥。"
        ],
        "title": "梅花集句  其二七",
        "id": "3f2848be-74b0-4677-acba-8857708a4aa3"
    },
    {
        "author": "李龏",
        "paragraphs": [
            "閏月今年春意賒，年光誤客轉思家。",
            "夜來有夢登歸路，侵岸疏梅已放花。"
        ],
        "title": "梅花集句  其二八",
        "id": "8f6de5fb-3da7-4da7-a0a1-6fc38a7700b8"
    },
    {
        "author": "李龏",
        "paragraphs": [
            "不論朝暮带輕煙，錯向春風恨杜鵑。",
            "楊柳枝頭風料峭，爲君醉倒燭花前。"
        ],
        "title": "梅花集句  其二九",
        "id": "7faae581-37b4-408e-a198-718fffd3af43"
    },
    {
        "author": "李龏",
        "paragraphs": [
            "天與芳時豈待催，高樓曉見一花開。",
            "夜來省得曾聞處，香駕寒雲入酒杯。"
        ],
        "title": "梅花集句  其三○",
        "id": "797e5060-1c17-4855-81ad-6cac1f43e50d"
    },
    {
        "author": "李龏",
        "paragraphs": [
            "青帝來時值晚芳，有時經雨乍淒涼。",
            "玉笙聲裏鸞空怨，細嚼花鬚味亦長。"
        ],
        "title": "梅花集句  其三一",
        "id": "501f9f1d-3094-491d-91a4-9d5fed30e93a"
    },
    {
        "author": "李龏",
        "paragraphs": [
            "洞天誰道却歸難，浩思藍山玉彩寒。",
            "常是臘前欺雪色，等閑莫遣俗人看。"
        ],
        "title": "梅花集句  其三二",
        "id": "4e44c9e9-425a-40b9-85c2-45892659bd27"
    },
    {
        "author": "李龏",
        "paragraphs": [
            "自是春愁正斷魂，半緣修道半緣君。",
            "孤城吹角猿相應，遥結芳心向碧雲。"
        ],
        "title": "梅花集句  其三三",
        "id": "50e4beed-fad2-4f67-8857-7a6a9dd13dd3"
    },
    {
        "author": "李龏",
        "paragraphs": [
            "小橋分路入青苔，冰萼瓊華次第開。",
            "欲識春風最奇處，空林月落始應回。"
        ],
        "title": "梅花集句  其三四",
        "id": "fe09ec5d-aab6-447c-a0be-bee3cd32c309"
    },
    {
        "author": "李龏",
        "paragraphs": [
            "玉笛誰家叫落梅，夜來春病不勝懷。",
            "傍人未必知心事，惟有君恩白燕釵。"
        ],
        "title": "梅花集句  其三五",
        "id": "1f9c4bec-4905-4646-9619-1bc1e6a65f76"
    },
    {
        "author": "李龏",
        "paragraphs": [
            "遮莫江頭柳色遮，隨風好去落誰家。",
            "江春不肯留歸客，馬踏春泥半是花。"
        ],
        "title": "梅花集句  其三六",
        "id": "7d501dee-fb73-488f-a22a-a85c580cac4d"
    },
    {
        "author": "李龏",
        "paragraphs": [
            "聽鐘投宿入孤煙，旅館寒燈照不眠。",
            "竹裏江梅寒未吐，平臺賓客有誰憐。"
        ],
        "title": "梅花集句  其三七",
        "id": "69647142-cfbb-4678-ad52-d3fb157287b7"
    },
    {
        "author": "李龏",
        "paragraphs": [
            "九衢風土带花香，月到枕前春夢長。",
            "天意最饒惆悵事，殘花殘雪尚交光。"
        ],
        "title": "梅花集句  其三八",
        "id": "e0821231-8584-4311-928b-1a469fd73c0c"
    },
    {
        "author": "李龏",
        "paragraphs": [
            "舊業叢臺廢苑東，別來二十一春風。",
            "越梅半拆輕寒裏，拋擲深山亂木中。"
        ],
        "title": "梅花集句  其三九",
        "id": "f97c94b8-92f1-4110-be67-c498d285c48d"
    },
    {
        "author": "李龏",
        "paragraphs": [
            "撚玉搓瓊軟復圓，衣篝不用綠沉煙。",
            "自緣今日人心別，暖熨寒英只鬭先。"
        ],
        "title": "梅花集句  其四○",
        "id": "35feae7c-a975-4e5e-9967-280f7e355929"
    },
    {
        "author": "李龏",
        "paragraphs": [
            "隔得盧家白玉堂，蜂爭粉蘂蝶分香。",
            "不隨殘雪埋芳草，若箇傷春向路傍。"
        ],
        "title": "梅花集句  其四一",
        "id": "3fa3ac00-6d2e-41a8-9e6d-0a3b20bacc2b"
    },
    {
        "author": "李龏",
        "paragraphs": [
            "雪徑清寒蝶未知，錦囊消得探春詩。",
            "多情爲我香成陣，憑仗東風分外吹。"
        ],
        "title": "梅花集句  其四二",
        "id": "d960ec25-3c87-4528-99e0-34f6ca6b58b0"
    },
    {
        "author": "李龏",
        "paragraphs": [
            "月落烏啼霜滿天，江頭歸客木蘭船。",
            "愁腸斷處春何限，忍把敲吟舊竹鞭。"
        ],
        "title": "梅花集句  其四三",
        "id": "dc569dab-250b-48ae-9064-ae570c2fe5b3"
    },
    {
        "author": "李龏",
        "paragraphs": [
            "梅花暗落嶺頭雲，盡日出門還掩門。",
            "却見舊房階下樹，春風應自怨黄昏。"
        ],
        "title": "梅花集句  其四四",
        "id": "5c0657bd-76da-4c0a-9961-4ea03f343d96"
    },
    {
        "author": "李龏",
        "paragraphs": [
            "龍脊橋邊住最幽，誰將小笛按梁州。",
            "年年歲歲花相似，馬上多逢醉五侯。"
        ],
        "title": "梅花集句  其四五",
        "id": "d8b58dac-713b-4b43-ab79-3ccb160fe58d"
    },
    {
        "author": "李龏",
        "paragraphs": [
            "東風不用更相催，不向東風怨未開。",
            "無限春愁莫相問，碧山明月照蒼苔。"
        ],
        "title": "梅花集句  其四六",
        "id": "43406905-7046-4bd3-b019-14be1a11ff26"
    },
    {
        "author": "李龏",
        "paragraphs": [
            "五湖賒與一年春，幽佩仙香半夜聞。",
            "暫到人間歸不得，有人傳是紫陽君。"
        ],
        "title": "梅花集句  其四七",
        "id": "0ef2c63d-625b-4fd6-958f-ecd282d7bad4"
    },
    {
        "author": "李龏",
        "paragraphs": [
            "殘燈無焰影憧憧，人世心形兩自降。",
            "借問梅花何處落，春風吹到讀書窗。"
        ],
        "title": "梅花集句  其四八",
        "id": "41efd8b4-c17a-4c66-ac38-3030c7c61271"
    },
    {
        "author": "李龏",
        "paragraphs": [
            "暗香時復過窗紗，不是桃花與李花。",
            "試問花枝何處好，病來簾外是天涯。"
        ],
        "title": "梅花集句  其四九",
        "id": "2ce41302-eb4d-4291-883d-d8af573e6bc7"
    },
    {
        "author": "李龏",
        "paragraphs": [
            "一枝折盡一重新，纔見吳州百草春。",
            "山路獨歸衝夜雪，不堪仍送故鄉人。"
        ],
        "title": "梅花集句  其五○",
        "id": "fdae2113-96f9-49a8-8622-107c86d0518e"
    },
    {
        "author": "李龏",
        "paragraphs": [
            "盡日含毫有所思，殘花應逐夜風吹。",
            "春郊雨盡多芳草，立馬煩君折一枝。"
        ],
        "title": "梅花集句  其五一",
        "id": "56640277-513f-45ed-b5bc-dba5bbabc60b"
    },
    {
        "author": "李龏",
        "paragraphs": [
            "倚竹佳人翠袖長，薔薇花露染衣裳。",
            "一時傾倒春風意，豈是常娥月裏香。"
        ],
        "title": "梅花集句  其五二",
        "id": "43179fd4-e093-4de4-aea9-c84352b4bacd"
    },
    {
        "author": "李龏",
        "paragraphs": [
            "野外相逢一笑新，寒枝清槁玉粼粼。",
            "雖然未得和羹便，纔道和羹便失真。"
        ],
        "title": "梅花集句  其五三",
        "id": "232a629f-9f4c-46a4-a9b0-f9a366f577b1"
    },
    {
        "author": "李龏",
        "paragraphs": [
            "夕陽原上兩三家，行不逢人只見花。",
            "正是一年春好處，春風應怪在天涯。"
        ],
        "title": "梅花集句  其五四",
        "id": "9d9a9132-4811-476a-8331-cb43aa4b4ec8"
    },
    {
        "author": "李龏",
        "paragraphs": [
            "酥滴寒英露滴香，迎春先有好風光。",
            "落花寂寂黄昏後，疏影橫斜最斷腸。"
        ],
        "title": "梅花集句  其五五",
        "id": "2e6e7b30-b047-4d4e-8cc3-5c7bd0b626b0"
    },
    {
        "author": "李龏",
        "paragraphs": [
            "江邊身世兩悠悠，遶着瑶芳看不休。",
            "月淡煙深聽牧笛，冰肌銷瘦爲誰愁。"
        ],
        "title": "梅花集句  其五六",
        "id": "d92f079d-6be1-403b-b463-9de2f2c428bd"
    },
    {
        "author": "李龏",
        "paragraphs": [
            "雪後相看意更深，摩挲拄杖過溪尋。",
            "含情似領歲寒約，料峭東風不易禁。"
        ],
        "title": "梅花集句  其五七",
        "id": "97308bdf-f449-4912-873f-f85d7731e64a"
    },
    {
        "author": "李龏",
        "paragraphs": [
            "蘭替天香蜜替黄，巧如施粉妬何郎。",
            "東君若要分流品，儂是水仙鴻鴈行。"
        ],
        "title": "梅花集句  其五八",
        "id": "dc177173-4d31-412d-9a3d-348819d49568"
    },
    {
        "author": "李龏",
        "paragraphs": [
            "隔屋穿籬見一枝，幽香深謝好風吹。",
            "兒家門戶重重閉，縱有春來何處知。"
        ],
        "title": "梅花集句  其五九",
        "id": "756e00fa-6467-460f-80fb-8ff7435f26f0"
    },
    {
        "author": "李龏",
        "paragraphs": [
            "深院無人獨倚門，暗香浮動月黄昏。",
            "夜寒那得穿花蝶，疑是西湖處士魂。"
        ],
        "tags": [
            "西湖"
        ],
        "title": "梅花集句  其六○",
        "id": "b38b3cd4-60a2-406f-b755-23e294b88f61"
    },
    {
        "author": "李龏",
        "paragraphs": [
            "出屋香梢幾樹花，對花今日柰天涯。",
            "秦中驛使無消息，又遣相思夢到家。"
        ],
        "title": "梅花集句  其六一",
        "id": "a2695eaa-346d-4271-a523-e3dae8f29926"
    },
    {
        "author": "李龏",
        "paragraphs": [
            "乞得東風一杖藜，尋花覓逕忽成迷。",
            "欲知前面花多處，湖水東邊鳳嶺西。"
        ],
        "title": "梅花集句  其六二",
        "id": "02cd7974-ec95-4a66-989e-35777b555f0e"
    },
    {
        "author": "李龏",
        "paragraphs": [
            "西曹深處見春來，半欲離披半欲開。",
            "箇裏愁人腸自斷，暮樓寒角更相催。"
        ],
        "title": "梅花集句  其六三",
        "id": "19b15b98-4e88-47b3-9aab-e7c7118c2410"
    },
    {
        "author": "李龏",
        "paragraphs": [
            "一樹春花千萬枝，戀花行步步遲遲。",
            "可憐日暮嫣香落，直似山陰雪下時。"
        ],
        "title": "梅花集句  其六四",
        "id": "144962ea-3dc2-4d93-af83-8ee68a8734d0"
    },
    {
        "author": "李龏",
        "paragraphs": [
            "瘦倚疏篁半出牆，幾多深意斷人腸。",
            "不如醉裏風吹盡，踏作花泥透脚香。"
        ],
        "title": "梅花集句  其六五",
        "id": "886dcd5d-ae20-409e-a13f-d212bd174d57"
    },
    {
        "author": "李龏",
        "paragraphs": [
            "冰棹風船雪滿篷，年年長策探花功。",
            "可憐幾許懷春意，盡在疏枝冷蘂中。"
        ],
        "title": "梅花集句  其六六",
        "id": "c72725ed-f012-42a7-b5a8-ef01d1ceba54"
    },
    {
        "author": "李龏",
        "paragraphs": [
            "江頭短樹亞衡門，誰與詩人管醉魂。",
            "惆悵西湖仙去後，不堪細雨濕黄昏。"
        ],
        "tags": [
            "西湖"
        ],
        "title": "梅花集句  其六七",
        "id": "0625754a-b402-40b6-ab71-5df6ed605e2d"
    },
    {
        "author": "李龏",
        "paragraphs": [
            "玉樹交橫雪後天，月明素質自生煙。",
            "人間那得花如許，疑是蟾宮降謫仙。"
        ],
        "title": "梅花集句  其六八",
        "id": "e2a78d6a-4c23-44c3-8349-ad571c66fcb8"
    },
    {
        "author": "李龏",
        "paragraphs": [
            "淺淺池塘短短牆，眼明初識道家裝。",
            "夢魂不入人間世，雲雨巫山枉斷腸。"
        ],
        "title": "梅花集句  其六九",
        "id": "abce3bc2-1047-4be1-bc9b-031e3c59bb57"
    },
    {
        "author": "李龏",
        "paragraphs": [
            "草爲床坐瓦爲杯，愛著幽香未擬回。",
            "醉到花殘呼馬去，姚黄魏紫莫相猜。"
        ],
        "title": "梅花集句  其七○",
        "id": "611ce1f5-48ab-44ee-bb16-799870cbf058"
    },
    {
        "author": "李龏",
        "paragraphs": [
            "仙衣襞積素中單，物外風塵不染顔。",
            "世上幾時曾好古，孤標只合在孤山。"
        ],
        "title": "梅花集句  其七一",
        "id": "eae4dc7f-ecdb-470a-9b97-b7b858feba76"
    },
    {
        "author": "李龏",
        "paragraphs": [
            "玉顔知復爲誰客，鶗鴂一聲春事空。",
            "昨日倚欄枝上看，教人錯恨五更風。"
        ],
        "title": "梅花集句  其七二",
        "id": "a1464d82-ee01-4134-a935-de4e8e98888c"
    },
    {
        "author": "李龏",
        "paragraphs": [
            "老去青林又一霜，折花鏡裏憶新粧。",
            "幾回夢作花間蝶，不怕清寒嗅冷香。"
        ],
        "title": "梅花集句  其七三",
        "id": "305d9309-ff0d-44bd-80f5-d05000f551f3"
    },
    {
        "author": "李龏",
        "paragraphs": [
            "羨君蕭灑有餘清，密雪無端苦見侵。",
            "長使詩人動幽興，平生和靖最知音。"
        ],
        "title": "梅花集句  其七四",
        "id": "486089ff-91f4-4067-908a-d1c6669a0bcf"
    },
    {
        "author": "李龏",
        "paragraphs": [
            "子美詩中黄四娘，滿身新裛瑞龍香。",
            "似嫌時世粧梳淺，故作無情淡淡粧。"
        ],
        "title": "梅花集句  其七五",
        "id": "17f8962c-6561-41cf-bb70-c4ce3e1144b6"
    },
    {
        "author": "李龏",
        "paragraphs": [
            "閲盡冰霜念已乾，秦南燕北見君難。",
            "自憐野客都無着，拈得花枝不忍看。"
        ],
        "title": "梅花集句  其七六",
        "id": "613e32d3-9dee-4037-884e-02fc2f14a25c"
    },
    {
        "author": "李龏",
        "paragraphs": [
            "林蘿深處過溪橋，眼底青山映寂寥。",
            "真態生香誰畫得，一枝春瘦雪初消。"
        ],
        "title": "梅花集句  其七七",
        "id": "46f8370d-07a3-48a4-9f7f-0f44ae0ee63c"
    },
    {
        "author": "李龏",
        "paragraphs": [
            "瓊酥滴滴綴斜枝，莫恨東風剪拂遲。",
            "花底自從和靖死，臨流誰復賦新詩。"
        ],
        "title": "梅花集句  其七八",
        "id": "86ddd6d1-3808-41fc-9baa-3fc364a7c19b"
    },
    {
        "author": "李龏",
        "paragraphs": [
            "女鬟誇巧幻寒芳，送我東山紫翠傍。",
            "指似鳳城煙月路，一杯當屬水仙王。"
        ],
        "title": "梅花集句  其七九",
        "id": "692bae28-b69e-4db7-ac96-3d0502e9eb03"
    },
    {
        "author": "李龏",
        "paragraphs": [
            "鏤冰疊雪鬭輕盈，片逐銀蟾落醉觥。",
            "惆悵晚來風定後，隔林橫笛兩三聲。"
        ],
        "title": "梅花集句  其八○",
        "id": "73132cc7-7d61-468e-912f-948b503e0bbf"
    },
    {
        "author": "李龏",
        "paragraphs": [
            "西湖西畔北山前，日日春風是管絃。",
            "何似玉堂裁詔罷，銀瓶玉柄兩蕭然。"
        ],
        "tags": [
            "西湖"
        ],
        "title": "梅花集句  其八一",
        "id": "f18f57ed-fe77-45d0-b1c8-41175e545616"
    },
    {
        "author": "李龏",
        "paragraphs": [
            "吹殺梅花影裏燈，凄凉一似觀堂僧。",
            "滿山明月東風夜，茶煮西峰瀑布冰。"
        ],
        "title": "梅花集句  其八二",
        "id": "a498dde8-219e-4c30-9843-f805fac788cd"
    },
    {
        "author": "李龏",
        "paragraphs": [
            "一樹𩰀鬆玉刻成，月中還似日中明。",
            "等閑只怕花零亂，何處人家籠解盛。"
        ],
        "title": "梅花集句  其八三",
        "id": "e8038048-26c2-4b65-8864-d86ebb27b821"
    },
    {
        "author": "李龏",
        "paragraphs": [
            "就泥沾處襯芳塵，憶昔爭遊曲水濱。",
            "疏影暗香如昨日，東風二十四回春。"
        ],
        "title": "梅花集句  其八四",
        "id": "d7293c24-76bb-4a73-b818-aff7de00337e"
    },
    {
        "author": "李龏",
        "paragraphs": [
            "人人欲看壽陽粧，自笑狂夫老更狂。",
            "取醉不辭留夜月，踏花歸去馬蹄香。"
        ],
        "title": "梅花集句  其八五",
        "id": "1cd0c40e-081c-4be4-9052-55cf67067fac"
    },
    {
        "author": "李龏",
        "paragraphs": [
            "孤根何事在柴荆，苕水相逢眼便青。",
            "盡日問花花不語，窮途阮籍幾時醒。"
        ],
        "title": "梅花集句  其八六",
        "id": "8a06ddab-abca-46e3-8a88-04b7de3fc830"
    },
    {
        "author": "李龏",
        "paragraphs": [
            "淡煙疏雨又青山，月映橫枝古磵寒。",
            "十日笙歌一宵夢，無人起就月中看。"
        ],
        "title": "梅花集句  其八七",
        "id": "9d5d8d23-47b6-401a-9496-2daef9846a1c"
    },
    {
        "author": "李龏",
        "paragraphs": [
            "疏疏枝上發陽和，月冷高臺影在波。",
            "留客看花賦詩坐，不須此地有笙歌。"
        ],
        "title": "梅花集句  其八八",
        "id": "589cfad8-d4dd-41ea-9d49-9762cf263652"
    },
    {
        "author": "李龏",
        "paragraphs": [
            "花壓欄干春晝長，玉中還有辟邪香。",
            "少陵苦被花相惱，可是無心賦海棠。"
        ],
        "title": "梅花集句  其八九",
        "id": "91835e28-73b1-4593-9a9f-39aef410bbc8"
    },
    {
        "author": "李龏",
        "paragraphs": [
            "水邊遥見久停橈，似與詩人破寂寥。",
            "兩岸嚴風吹玉樹，莫教虛度可憐宵。"
        ],
        "title": "梅花集句  其九○",
        "id": "3232a144-275d-4bcd-abfe-7865b3ef400f"
    },
    {
        "author": "李龏",
        "paragraphs": [
            "愁絕江南日暮春，東風何事入西隣。",
            "誰家月下看花女，莫竊香來带累人。"
        ],
        "title": "梅花集句  其九一",
        "id": "fc9d081f-be07-454e-ba7c-3a596333a52d"
    },
    {
        "author": "李龏",
        "paragraphs": [
            "黄鳥陰中實已團，從教革带減詩鐶。",
            "錢塘岸上春如織，誰伴仙翁倒玉山。"
        ],
        "title": "梅花集句  其九二",
        "id": "7c4fcc4a-1576-41f7-a969-94120775efab"
    },
    {
        "author": "李龏",
        "paragraphs": [
            "小雪疏煙雜瑞光，月窗花院夢悠揚。",
            "落星樓上吹殘角，不是愁人也斷腸。"
        ],
        "title": "梅花集句  其九三",
        "id": "d39baaa5-e08c-4636-9c59-86c671e59cdd"
    },
    {
        "author": "李龏",
        "paragraphs": [
            "恨滿東風意不傳，蘂珠宮殿擁神仙。",
            "司空見慣渾閑事，一夜相思笑玉川。"
        ],
        "title": "梅花集句  其九四",
        "id": "a938263d-aff1-4a9c-a895-afb907d68761"
    },
    {
        "author": "李龏",
        "paragraphs": [
            "藜杖扶人趁雪乾，玉蕤初發映溪寒。",
            "不須苦問春多少，索笑情懷老漸闌。"
        ],
        "title": "梅花集句  其九五",
        "id": "d6fb297e-68ab-4b45-a14c-163b0b4b8a0a"
    },
    {
        "author": "李龏",
        "paragraphs": [
            "蕙死蘭枯菊亦摧，與春先作斷腸媒。",
            "騷經失我無慚色，時節來時畢竟開。"
        ],
        "title": "梅花集句  其九六",
        "id": "2718b608-f6b0-4301-a604-c8091fe9326f"
    },
    {
        "author": "李龏",
        "paragraphs": [
            "候得南枝臘後芳，斬新氣象敞書堂。",
            "幾回醉嚼春風骨，清殺玉川文字腸。"
        ],
        "title": "梅花集句  其九七",
        "id": "9bb271d5-93f2-4756-9ebb-77984c298657"
    },
    {
        "author": "李龏",
        "paragraphs": [
            "雪裏消磨一半春，乍晴芳草競懷新。",
            "青天無雲月如燭，仰看橫枝自寫真。"
        ],
        "title": "梅花集句  其九八",
        "id": "b45fb126-534b-4e90-89a4-0642e5de9572"
    },
    {
        "author": "李龏",
        "paragraphs": [
            "天放嬌嬈豈自知，春風日日雨時時。",
            "晚香消歇無尋處，多在青苔少在枝。"
        ],
        "title": "梅花集句  其九九",
        "id": "3fbb3cd4-cf5a-4822-a445-a8e4fe2a62d6"
    },
    {
        "author": "李龏",
        "paragraphs": [
            "日衝霜雪走風埃，今日江邊首重回。",
            "空掩玉樓先睡去，暗香都自着人來。"
        ],
        "title": "梅花集句  其一○○",
        "id": "b01a3053-1620-4f7f-8be8-3fe6ab133a2e"
    },
    {
        "author": "李龏",
        "paragraphs": [
            "天與風流春與嬌，酒旗風急更相招。",
            "先生莫道心如鐵，愁殺蘇州也合銷。"
        ],
        "title": "梅花集句  其一○一",
        "id": "1dce6f18-eed9-4977-a2e0-ed981c9be0cc"
    },
    {
        "author": "李龏",
        "paragraphs": [
            "霜羅袖薄綠裙單，家是江南友是蘭。",
            "借問幾時辭碧落，一枝欲寄北人看。"
        ],
        "title": "梅花集句  其一○二",
        "id": "aa9319b0-2ca6-4a5c-90a9-5f6ba5a1d24d"
    },
    {
        "author": "李龏",
        "paragraphs": [
            "雪後東風未肯和，此中不醉又如何。",
            "江南春色花千里，自笑茅簷一樹多。"
        ],
        "title": "梅花集句  其一○三",
        "id": "01fdd00e-1648-4896-9e3a-7e701d061ff6"
    },
    {
        "author": "李龏",
        "paragraphs": [
            "下馬旗亭酒可沽，水精簾內看如無。",
            "應緣近水花先發，獨憑欄干恨有殊。"
        ],
        "title": "梅花集句  其一○四",
        "id": "5efed21b-7cb8-490c-9346-f3be40bd9cac"
    },
    {
        "author": "李龏",
        "paragraphs": [
            "策杖窺園日數巡，無端寒雨損精神。",
            "青裳素面天應惜，不着笙歌不肯春。"
        ],
        "title": "梅花集句  其一○五",
        "id": "78ace293-8fed-4ce3-8e9c-169a0c5ecaa0"
    },
    {
        "author": "李龏",
        "paragraphs": [
            "冷艷孤光照眼明，暖風不爲惜輕盈。",
            "江南破後無詞客，吟破愁腸句不成。"
        ],
        "title": "梅花集句  其一○六",
        "id": "982d4513-eb3b-4d43-b478-70402c75397b"
    },
    {
        "author": "李龏",
        "paragraphs": [
            "玉清仙子下雲逵，探請東皇第一機。",
            "莫道春歸無覓處，年年魂傍隴頭歸。"
        ],
        "title": "梅花集句  其一○七",
        "id": "3b2c233f-f603-4b80-b9d5-473c212e141f"
    },
    {
        "author": "李龏",
        "paragraphs": [
            "童初宮裏雨斑斑，粉落香肌汗未乾。",
            "五月京塵渴人肺，滿將春色上金盤。"
        ],
        "title": "梅花集句  其一○八",
        "id": "924bc359-2cca-4690-8f88-b01d26c261e2"
    },
    {
        "author": "李龏",
        "paragraphs": [
            "倚樹空驚白髮新，風飄萬點正愁人。",
            "不知誰唱歸春曲，更在朱欄綠水濱。"
        ],
        "title": "梅花集句  其一○九",
        "id": "0f3d3f7b-bd47-4a0a-b573-06d5e50d2490"
    },
    {
        "author": "李龏",
        "paragraphs": [
            "閑踏宮花獨自行，飄廊點地色輕輕。",
            "臨風長作南枝想，欲化西園蝶未成。"
        ],
        "title": "梅花集句  其一一○",
        "id": "5e26b29b-cbb0-4247-9c83-fd51de98a831"
    },
    {
        "author": "李龏",
        "paragraphs": [
            "玉女精神不尚粧，一身盡着雪衣裳。",
            "只應尚有驕春意，淺笑微顰盡斷腸。"
        ],
        "title": "梅花集句  其一一一",
        "id": "8d0d4f69-423a-4bd5-87df-39e4d89214d3"
    },
    {
        "author": "李龏",
        "paragraphs": [
            "南枝先暖北枝寒，便領東風到世間。",
            "寶髻斜簪光照座，暗香終不似孤山。"
        ],
        "title": "梅花集句  其一一二",
        "id": "06e59a9b-fd21-43c7-9034-c68a40e40241"
    },
    {
        "author": "李龏",
        "paragraphs": [
            "落日天寒客自愁，數枝斜亞磵橫流。",
            "春風也是多情思，無限清香夜不收。"
        ],
        "title": "梅花集句  其一一三",
        "id": "35853e23-5185-4a83-b8cc-b54856dd8309"
    },
    {
        "author": "李龏",
        "paragraphs": [
            "出得城來事事幽，併知春色上枝頭。",
            "一年好處君須記，江上行人空自愁。"
        ],
        "title": "梅花集句  其一一四",
        "id": "d1312d8b-2aca-4bec-bd97-b92ac7ad7ecd"
    },
    {
        "author": "李龏",
        "paragraphs": [
            "萬古蕭條楚水西，步尋斜徑到寒溪。",
            "行人將底酬春色，一絕清詩手自題。"
        ],
        "title": "梅花集句  其一一五",
        "id": "4b86c06a-8f5e-4214-bc6c-1adbe51529b6"
    },
    {
        "author": "李龏",
        "paragraphs": [
            "玉爲風骨雪爲衣，瘦倚疏篁不解肥。",
            "絕磵斷橋幽獨處，夕陽長送釣船歸。"
        ],
        "title": "梅花集句  其一一六",
        "id": "ba5056c9-cced-48ff-8b0d-069231a8446b"
    },
    {
        "author": "李龏",
        "paragraphs": [
            "大道青樓御苑東，珠簾約住牡丹風。",
            "一枝带雨牆頭出，不與花爭世態紅。"
        ],
        "title": "梅花集句  其一一七",
        "id": "b74efd2d-ea5e-451e-8543-b2c7e2a657aa"
    },
    {
        "author": "李龏",
        "paragraphs": [
            "蜂撩蝶嬲不相饒，二月春風似剪刀。",
            "可惜屈原吟澤日，不并香草入離騷。"
        ],
        "title": "梅花集句  其一一八",
        "id": "e586b43a-e4e5-4026-8ce5-bcce96799bf2"
    },
    {
        "author": "李龏",
        "paragraphs": [
            "每愛花光畫作圖，孤山親見雪肌膚。",
            "芒鞋遠覓香來處，醉倒黄公舊酒壚。"
        ],
        "title": "梅花集句  其一一九",
        "id": "03db2645-b65a-4e94-b703-7651bbf6b0e8"
    },
    {
        "author": "李龏",
        "paragraphs": [
            "西望長安不見家，駞裘幾折犯寒花。",
            "玉驄慣識西湖路，不覺歸鞍带月華。"
        ],
        "tags": [
            "西湖"
        ],
        "title": "梅花集句  其一二○",
        "id": "7206c548-a019-4792-98a7-2a7d2afb8ed0"
    },
    {
        "author": "李龏",
        "paragraphs": [
            "雲爲肌骨玉爲神，耐盡冰霜破俗塵。",
            "政爾玉壺相俎豆，寄言幽谷可終身。"
        ],
        "title": "梅花集句  其一二一",
        "id": "dbbf9214-1403-4a68-bfcf-8ca8dbd33c03"
    },
    {
        "author": "李龏",
        "paragraphs": [
            "花有清香月有陰，何人月下此幽尋。",
            "巷南巷北相知少，自把茶甌當酒斟。"
        ],
        "title": "梅花集句  其一二二",
        "id": "e7df1302-93c8-469a-b830-992f08dd42c8"
    },
    {
        "author": "李龏",
        "paragraphs": [
            "一年春色負歸期，每見梅花輒入詩。",
            "腸斷江南一百五，然犀何處覓瓊枝。"
        ],
        "title": "梅花集句  其一二三",
        "id": "d48f5bc6-0127-4674-bc1d-d8439e17dc3c"
    },
    {
        "author": "李龏",
        "paragraphs": [
            "一樹寒梅白玉條，風魂雪魄去難招。",
            "三年枕上吳中路，先到王城第一橋。"
        ],
        "title": "梅花集句  其一二四",
        "id": "983c9f19-8470-4339-87a9-b185e289c134"
    },
    {
        "author": "李龏",
        "paragraphs": [
            "萬木逢霜一劫灰，動摇詩興又逢梅。",
            "野橋漏泄春光處，不用君王羯鼓催。"
        ],
        "title": "梅花集句  其一二五",
        "id": "ae878098-9118-4394-a10a-7089d2ceecc5"
    },
    {
        "author": "李龏",
        "paragraphs": [
            "梅梢風暖弄殘陽，花氣侵人笑語香。",
            "太歲只遊桃李徑，肯隨桃李鬭梳粧。"
        ],
        "title": "梅花集句  其一二六",
        "id": "5a875493-fa7c-4dc7-9f5a-080bf84a3134"
    },
    {
        "author": "李龏",
        "paragraphs": [
            "一段春愁雨带來，空令懷古更徘徊。",
            "深宮不與閑人到，枝上年年生綠苔。"
        ],
        "title": "梅花集句  其一二七",
        "id": "c7d2ea6f-f272-4a46-a681-1b3ff07c2bfa"
    },
    {
        "author": "李龏",
        "paragraphs": [
            "新年何事最堪悲，雖老於梅亦未衰。",
            "一夜漢宮傳蠟燭，東風全在小桃枝。"
        ],
        "title": "梅花集句  其一二八",
        "id": "8058103e-6807-4ae9-bc6b-b2a320e02738"
    },
    {
        "author": "李龏",
        "paragraphs": [
            "擁裘來看玉梅春，江上悠悠不見人。",
            "報答春光知有處，十千沽酒莫辭貧。"
        ],
        "title": "梅花集句  其一二九",
        "id": "92831d40-ffc1-425e-9940-1fdb1befe3c4"
    },
    {
        "author": "李龏",
        "paragraphs": [
            "宛陵堂下探梅時，淑氣隨風裂麝臍。",
            "昨夜小園春已老，落花枝上鷓鴣啼。"
        ],
        "title": "梅花集句  其一三○",
        "id": "555c0e9e-bfb8-4d65-a9df-59148752957f"
    },
    {
        "author": "李龏",
        "paragraphs": [
            "問訊松篁嶺下梅，今朝忽見數枝開。",
            "長干白下相逢少，莫負江南鸚鵡杯。"
        ],
        "title": "梅花集句  其一三一",
        "id": "a85be7a9-65e5-49b8-af76-ab2feda67fab"
    },
    {
        "author": "李龏",
        "paragraphs": [
            "北客南來豈是家，名園又作醉生涯。",
            "困風蛺蝶低仍起，飛去方知不是花。"
        ],
        "title": "梅花集句  其一三二",
        "id": "c789dc5e-f617-44ce-9906-5c7f5e677d81"
    },
    {
        "author": "李龏",
        "paragraphs": [
            "一枝斜映佛前燈，興味都來似野僧。",
            "記得玉人春病校，穿花却與共扶藤。"
        ],
        "title": "梅花集句  其一三三",
        "id": "41847528-26be-4840-a0d9-0cf46fd85260"
    },
    {
        "author": "李龏",
        "paragraphs": [
            "高標不畏雪霜侵，松竹初栽未靚深。",
            "多謝東君深屬意，盡教枯朽作瑶林。"
        ],
        "title": "梅花集句  其一三四",
        "id": "1e6328b2-cbff-4b38-931f-a9c1f65a6a88"
    },
    {
        "author": "李龏",
        "paragraphs": [
            "古苔留雪卧牆腰，小戶無風暖氣饒。",
            "一段好春藏不得，有人和淚獨吹簫。"
        ],
        "title": "梅花集句  其一三五",
        "id": "2c7af1da-16a4-4851-b261-02e6c74f6567"
    },
    {
        "author": "李龏",
        "paragraphs": [
            "江頭千樹玉模糊，客子摇船遶畫圖。",
            "唯愛風流當月夜，滿身花影倩人扶。"
        ],
        "title": "梅花集句  其一三六",
        "id": "8ff0b3d5-997a-4b9f-bfef-23ee2b0bea11"
    },
    {
        "author": "李龏",
        "paragraphs": [
            "仙子乘雲下玉溪，幽人又賦探春詩。",
            "遠香暗度橫橋上，正是橫斜一兩枝。"
        ],
        "title": "梅花集句  其一三七",
        "id": "0fd56fbc-570e-45d4-9639-6d2009ba7681"
    },
    {
        "author": "李龏",
        "paragraphs": [
            "白玉堂前一樹梅，先於城外百花開。",
            "物情似與閑相稱，又惹東風意緒來。"
        ],
        "title": "梅花集句  其一三八",
        "id": "40d73f67-95c5-4d68-aa72-ac6758d758cb"
    },
    {
        "author": "李龏",
        "paragraphs": [
            "花籠微月竹籠煙，多病多愁負少年。",
            "一院落花無客醉，謝娥行處落金鈿。"
        ],
        "title": "梅花集句  其一三九",
        "id": "790f3d70-91a3-47bc-9e45-19c708f1e386"
    },
    {
        "author": "李龏",
        "paragraphs": [
            "不知雨後更精神，與水相蒸暖盎春。",
            "獨自捲簾樓上望，夕陽吟殺倚樓人。"
        ],
        "title": "梅花集句  其一四○",
        "id": "86904f7e-a293-4bcd-b73d-a4fbbb41363c"
    },
    {
        "author": "李龏",
        "paragraphs": [
            "有花偷笑臘前枝，筆寫春闈客賦詩。",
            "獨夜客心何處是，和煙和雨雪離披。"
        ],
        "title": "梅花集句  其一四一",
        "id": "df274c2a-fc0f-41da-a39d-b7740c6fa43f"
    },
    {
        "author": "李龏",
        "paragraphs": [
            "海天臘盡凍初融，平旦梅花破冷紅。",
            "借問清都舊花月，共驚雲色带微風。"
        ],
        "title": "梅花集句  其一四二",
        "id": "7b168399-323f-43ac-8777-109f26a9d697"
    },
    {
        "author": "李龏",
        "paragraphs": [
            "雪裏開花却是遲，羞歸應爲負花期。",
            "即今耆舊無新語，獨立蒼茫自詠詩。"
        ],
        "title": "梅花集句  其一四三",
        "id": "39d25ef1-7526-4317-b179-6870e779f212"
    },
    {
        "author": "李龏",
        "paragraphs": [
            "小萼裁成絳蠟勻，繡難相似畫難真。",
            "春風用意勻顔色，未怕青腰玉女嗔。"
        ],
        "title": "梅花集句  其一四四",
        "id": "1a01efb6-7eaa-4959-ba95-12d54c0b0516"
    },
    {
        "author": "李龏",
        "paragraphs": [
            "絕無聲色動凡情，香比江梅分外清。",
            "欲問此根何處得，游蜂多思近經營。"
        ],
        "title": "梅花集句  其一四五",
        "id": "edc1110e-5499-48df-9624-6954453f4ec6"
    },
    {
        "author": "李龏",
        "paragraphs": [
            "一從笛裏送孤妍，興寄揚雄獨守玄。",
            "憶著江南舊行路，可憐風味故依然。"
        ],
        "title": "梅花集句  其一四六",
        "id": "de154b21-8482-481f-b3c0-1aefc5fac954"
    },
    {
        "author": "李龏",
        "paragraphs": [
            "半幅溪藤萬里春，夜窗添起月精神。",
            "眼看白璧埋黄壤，鬒髮空歸想太真。"
        ],
        "title": "梅花集句  其一四七",
        "id": "c2e71d21-1b0f-450b-b802-af6dd624823b"
    },
    {
        "author": "李龏",
        "paragraphs": [
            "前村深雪裏，天意不教遲。",
            "玉色復何異，東風萬古吹。"
        ],
        "title": "梅花集句  其一四八",
        "id": "4b5e1203-f952-4f6a-b463-222a81ea7f9a"
    },
    {
        "author": "李龏",
        "paragraphs": [
            "閶闔春風起，花開次第新。",
            "拂牆花樹動，疑是弄珠人。"
        ],
        "title": "梅花集句  其一四九",
        "id": "524a8573-0534-4d82-b945-9e7a643c36b4"
    },
    {
        "author": "李龏",
        "paragraphs": [
            "素面凝香雪，孤根尚惹苔。",
            "春風有餘力，一一爲愁開。"
        ],
        "title": "梅花集句  其一五○",
        "id": "2ddb19de-5f73-4f6b-b6ec-ba1ec3add9a5"
    },
    {
        "author": "李龏",
        "paragraphs": [
            "上苑春何早，百花猶未知。",
            "逢春多霰雪，玉性肯磷緇。"
        ],
        "title": "梅花集句  其一五一",
        "id": "507c672d-bc24-45d0-a8af-6b6ee04bd958"
    },
    {
        "author": "李龏",
        "paragraphs": [
            "雪中多日靜，春富野人家。",
            "廢苑荒堤外，誰知改歲華。"
        ],
        "title": "梅花集句  其一五二",
        "id": "2a7a2221-7a81-4113-b5b7-c0923b1e8655"
    },
    {
        "author": "李龏",
        "paragraphs": [
            "歲晚樹無葉，欹花半在池。",
            "水光斜漾月，憶在故山時。"
        ],
        "title": "梅花集句  其一五三",
        "id": "c0ff366f-e9d0-4c93-861b-a609e6d8d35a"
    },
    {
        "author": "李龏",
        "paragraphs": [
            "自入春來早，梅花處處妍。",
            "幾家深樹裏，只怕晚風顛。"
        ],
        "title": "梅花集句  其一五四",
        "id": "cd766620-ffb2-473c-bf24-36399f6845ec"
    },
    {
        "author": "李龏",
        "paragraphs": [
            "高枝分曉月，花發蝶先知。",
            "野渡冰生岸，清香可贈誰。"
        ],
        "title": "梅花集句  其一五五",
        "id": "a29307a8-83ba-4555-b4c1-d933fa1fab46"
    },
    {
        "author": "李龏",
        "paragraphs": [
            "孤燈然客夢，疏雪亂梅花。",
            "憶昨經過處，鄉心月滿沙。"
        ],
        "title": "梅花集句  其一五六",
        "id": "ad040405-5cb7-4abb-9996-c652c11a1daa"
    },
    {
        "author": "李龏",
        "paragraphs": [
            "衆芳春競發，陰砌雪花殘。",
            "獨樹臨江古，猶疑畫上看。"
        ],
        "title": "梅花集句  其一五七",
        "id": "bf0c4f62-75c1-4e83-a983-a1f101c471b2"
    },
    {
        "author": "李龏",
        "paragraphs": [
            "官曆春猶淺，夜寒霜滿枝。",
            "欲消冰似雪，明月不須期。"
        ],
        "title": "梅花集句  其一五八",
        "id": "e146f139-d637-459a-a77e-f3456a907b01"
    },
    {
        "author": "李龏",
        "paragraphs": [
            "客路逢人少，春城不盡頭。",
            "無風花自落，何處避春愁。"
        ],
        "title": "梅花集句  其一五九",
        "id": "dd305df9-0554-4137-930c-0a16aa4c92ed"
    },
    {
        "author": "李龏",
        "paragraphs": [
            "幾夕疏林下，山花慰客心。",
            "哀猿自相叫，惟恐暮雲陰。"
        ],
        "title": "梅花集句  其一六○",
        "id": "487a539b-fa27-45d6-bbbe-c71e41f51c69"
    },
    {
        "author": "李龏",
        "paragraphs": [
            "高檣起行色，带月過江村。",
            "逐吹梅花落，無言只斷魂。"
        ],
        "title": "梅花集句  其一六一",
        "id": "132984a9-b8a1-4525-822d-4a76b9a2a070"
    },
    {
        "author": "李龏",
        "paragraphs": [
            "閏年春過後，衆樹碧光鮮。",
            "已瘦梅枝影，關心又一年。"
        ],
        "title": "梅花集句  其一六二",
        "id": "93ca640d-7c42-48d4-a820-26dddab1bb02"
    },
    {
        "author": "李龏",
        "paragraphs": [
            "冬暖梅花早，前庭如月輝。",
            "北人歸欲盡，不用惜花飛。"
        ],
        "title": "梅花集句  其一六三",
        "id": "ab8a8581-fb5d-4e7b-b7d3-b332ce333661"
    },
    {
        "author": "李龏",
        "paragraphs": [
            "雪氣衝簾入，天寒白屋貧。",
            "不知園裏樹，先結日邊春。"
        ],
        "title": "梅花集句  其一六四",
        "id": "47b28133-7cf0-4403-8708-406e5718b986"
    },
    {
        "author": "李龏",
        "paragraphs": [
            "春宵多旅夢，輕醉不成鄉。",
            "靜室簾孤捲，花間暗斷腸。"
        ],
        "title": "梅花集句  其一六五",
        "id": "6aeaf642-e77d-4be8-9526-31e16bda4074"
    },
    {
        "author": "李龏",
        "paragraphs": [
            "近舍新爲圃，春梅避石開。",
            "風兼殘雪起，詩思澀難裁。"
        ],
        "title": "梅花集句  其一六六",
        "id": "65df1e13-e423-4181-87e8-a1dbe09fa81d"
    },
    {
        "author": "李龏",
        "paragraphs": [
            "忽見寒梅樹，西陵西又西。",
            "可憐枝上色，歸路莫相迷。"
        ],
        "title": "梅花集句  其一六七",
        "id": "f128519e-f8bd-44a3-9ce5-84b930ad0aa5"
    },
    {
        "author": "李龏",
        "paragraphs": [
            "野蝶難爭白，芳香散着人。",
            "風光人不覺，寒氣日通春。"
        ],
        "title": "梅花集句  其一六八",
        "id": "f5ccc599-3ac5-43c8-9a5f-6de688f9621d"
    },
    {
        "author": "李龏",
        "paragraphs": [
            "萬仞冰梢折，春回客未歸。",
            "黄昏掩門後，教熨看花衣。"
        ],
        "title": "梅花集句  其一六九",
        "id": "12d77d8a-3ef3-47fe-b035-716e1141036e"
    },
    {
        "author": "李龏",
        "paragraphs": [
            "寒雪梅中盡，紗窗薄似煙。",
            "怨魂迷恐斷，多是晚風前。"
        ],
        "title": "梅花集句  其一七○",
        "id": "9af56240-ba19-4fa5-b5c7-e9bdc9ac6520"
    },
    {
        "author": "李龏",
        "paragraphs": [
            "舊國迷江樹，羞將淚對花。",
            "老魂招不得，明月落誰家。"
        ],
        "title": "梅花集句  其一七一",
        "id": "c93543f6-b00d-4eb7-83a6-86ba06c184b4"
    },
    {
        "author": "李龏",
        "paragraphs": [
            "東風吹暖氣，花泛曉光鮮。",
            "破月斜天半，垂藤壓樹偏。"
        ],
        "title": "梅花集句  其一七二",
        "id": "8b559782-a74e-4e50-80b2-183dcd01eefb"
    },
    {
        "author": "李龏",
        "paragraphs": [
            "梅花今正發，折盡向南枝。",
            "相送河梁晚，春風動柳絲。"
        ],
        "title": "梅花集句  其一七三",
        "id": "7b85364b-25f1-41ee-8dd8-9f2127e8cd57"
    },
    {
        "author": "李龏",
        "paragraphs": [
            "深居白雲穴，幽意滿山楹。",
            "風遞幽香去，何人識此情。"
        ],
        "title": "梅花集句  其一七四",
        "id": "02dea656-d122-4a4b-9818-7515a1a40d1f"
    },
    {
        "author": "李龏",
        "paragraphs": [
            "自愛新梅好，相懽得幾回。",
            "來年又相見，先發映春臺。"
        ],
        "title": "梅花集句  其一七五",
        "id": "7b88206b-0b23-400c-8364-aa0916b6be09"
    },
    {
        "author": "李龏",
        "paragraphs": [
            "花落青軒樹，山僧带雪期。",
            "荒階羅疊蘚，未遠剩相思。"
        ],
        "title": "梅花集句  其一七六",
        "id": "487761bb-3403-41f3-ae7d-8a55fea7425f"
    },
    {
        "author": "李龏",
        "paragraphs": [
            "尋芳愁路盡，山寺始花開。",
            "獨上高樓望，傷春不易裁。"
        ],
        "title": "梅花集句  其一七七",
        "id": "ce1ef457-346a-4237-afcd-1fe94105e4f8"
    },
    {
        "author": "李龏",
        "paragraphs": [
            "寒盡梅猶白，春光幾處偏。",
            "嬌鶑解言語，不是怨流年。"
        ],
        "title": "梅花集句  其一七八",
        "id": "88b40e11-8691-4ee2-95dc-19e46bc17e0e"
    },
    {
        "author": "李龏",
        "paragraphs": [
            "常恐韶光晚，繁花已滿林。",
            "花心愁欲斷，月冷洞房深。"
        ],
        "title": "梅花集句  其一七九",
        "id": "e82dd130-39bf-4b45-8ff6-678b0dc1a336"
    },
    {
        "author": "李龏",
        "paragraphs": [
            "碧落風煙外，正朝發早梅。",
            "散空香鬰鬰，應爲剪刀催。"
        ],
        "title": "梅花集句  其一八○",
        "id": "aac24ce9-cafd-40bf-9eb7-cc52b1fc64a6"
    },
    {
        "author": "李龏",
        "paragraphs": [
            "嬾成真似病，山妓笑酣歌。",
            "花落煎茶水，疏叢蝶未過。"
        ],
        "title": "梅花集句  其一八一",
        "id": "4add0090-cd35-41e3-9bfd-ea5b13cce649"
    },
    {
        "author": "李龏",
        "paragraphs": [
            "林間明見月，深戶映花關。",
            "想像吹簫處，空尋伊洛間。"
        ],
        "title": "梅花集句  其一八二",
        "id": "db471522-49db-4a35-ba4e-2d4b2057777f"
    },
    {
        "author": "李龏",
        "paragraphs": [
            "月寒花露重，貌爲客愁銷。",
            "一落又經歲，鄉關此路遥。"
        ],
        "title": "梅花集句  其一八三",
        "id": "34457dd2-6488-4bb8-9004-affb31820b6f"
    },
    {
        "author": "李龏",
        "paragraphs": [
            "月明渾似雪，樹老數枝傾。",
            "月落江村黑，孤吟意不平。"
        ],
        "title": "梅花集句  其一八四",
        "id": "1703a2bb-fc2b-4e83-ad4b-2ff46ac6c39e"
    },
    {
        "author": "李龏",
        "paragraphs": [
            "白日依山盡，春風引思長。",
            "抱琴沽一醉，尋艷復尋香。"
        ],
        "title": "梅花集句  其一八五",
        "id": "fa65a578-3e41-4cea-8edc-836acbbb6c75"
    },
    {
        "author": "李龏",
        "paragraphs": [
            "旅館誰相問，霜晴凍葉飛。",
            "花當隴上發，邊色滿戎衣。"
        ],
        "title": "梅花集句  其一八六",
        "id": "56d09766-6d4e-455d-a236-1d850610632a"
    },
    {
        "author": "李龏",
        "paragraphs": [
            "風起塞雲斷，飛花入戶香。",
            "孤城吹角罷，一鏡有愁霜。"
        ],
        "title": "梅花集句  其一八七",
        "id": "1e7351d0-b593-47b6-954c-ec4b0066f146"
    },
    {
        "author": "李龏",
        "paragraphs": [
            "梅落經霜霰，雲連京國深。",
            "金罍列四座，春色豈知心。"
        ],
        "title": "梅花集句  其一八八",
        "id": "5df28b3e-4588-460b-b578-3bb27487f1bd"
    },
    {
        "author": "李龏",
        "paragraphs": [
            "池草艷春色，流芳復滿園。",
            "只應連夜雨，花落擁籬根。"
        ],
        "title": "梅花集句  其一八九",
        "id": "0ecb8aa5-1893-4082-b235-d40a991a7b37"
    },
    {
        "author": "李龏",
        "paragraphs": [
            "世上樹桃李，逢春解惜春。",
            "不知春色早，對此合傷神。"
        ],
        "title": "梅花集句  其一九○",
        "id": "c555a0e9-6e00-4219-a65a-3a60a0e9d339"
    },
    {
        "author": "李龏",
        "paragraphs": [
            "逆旅相逢處，冥冥花正開。",
            "今朝與君醉，不辨越王臺。"
        ],
        "title": "梅花集句  其一九一",
        "id": "0cc3568f-1f12-4ba7-9f31-38e757364513"
    },
    {
        "author": "李龏",
        "paragraphs": [
            "野渡人初過，人悲花自閑。",
            "歌聲隨綠水，春滿杏花山。"
        ],
        "title": "梅花集句  其一九二",
        "id": "6ce44d07-ff7b-4512-9bdd-c85ad5237676"
    },
    {
        "author": "李龏",
        "paragraphs": [
            "舊雪逐泥沙，驚雷長荻芽。",
            "低簷一枝在，恐有夜來花。"
        ],
        "title": "梅花集句  其一九三",
        "id": "e0af6d70-f9e7-41b8-8adb-bc071e00fb94"
    },
    {
        "author": "李龏",
        "paragraphs": [
            "一點白如雪，玄機未易窺。",
            "歲華摇落盡，空把月中枝。"
        ],
        "title": "梅花集句  其一九四",
        "id": "16f1b2ef-e327-466b-8387-af140b0d01ff"
    },
    {
        "author": "李龏",
        "paragraphs": [
            "病見巖花發，風霜一歲殘。",
            "月斜寒影動，清比玉堪餐。"
        ],
        "title": "梅花集句  其一九五",
        "id": "961e08cf-2b58-4ab7-a45d-20b43eb3b3f1"
    },
    {
        "author": "李龏",
        "paragraphs": [
            "高樹梅初發，城隅古謝村。",
            "况多秋蘚色，巧詠任人言。"
        ],
        "title": "梅花集句  其一九六",
        "id": "3c0ff26f-3b90-471d-94b0-4f3f00c04a94"
    },
    {
        "author": "李龏",
        "paragraphs": [
            "落日明深塢，新移棘補籬。",
            "野花春後發，獨自立多時。"
        ],
        "title": "梅花集句  其一九七",
        "id": "1da988bd-6d28-4c52-9a81-fe32eb1af5c5"
    },
    {
        "author": "李龏",
        "paragraphs": [
            "畫閤餘寒在，花明綺陌春。",
            "今年看花伴，東去汶陽濱。"
        ],
        "title": "梅花集句  其一九八",
        "id": "a07decb3-d19b-4d76-8c34-25f8b0dad054"
    },
    {
        "author": "李龏",
        "paragraphs": [
            "無處寫幽懷，前山雪未開。",
            "一階春草碧，偶到樹邊來。"
        ],
        "title": "梅花集句  其一九九",
        "id": "9d5256e2-1669-43dc-8a68-70cbb5c71fdc"
    },
    {
        "author": "李龏",
        "paragraphs": [
            "數枝寒照水，幽意日相親。",
            "愛此無他客，遥將寄野人。"
        ],
        "title": "梅花集句  其二○○",
        "id": "ba291dda-c0ff-4f31-a149-53cadb9ba9c6"
    },
    {
        "author": "李龏",
        "paragraphs": [
            "漁舸汀鴻外，霜天似水清。",
            "更無花上月，新句與誰評。"
        ],
        "title": "梅花集句  其二○一",
        "id": "c32605d5-2e2b-435e-8e95-f879d6f998f4"
    },
    {
        "author": "李龏",
        "paragraphs": [
            "枯株圍古寺，老怪昔誰栽。",
            "水國花開早，疏花晚自開。"
        ],
        "title": "梅花集句  其二○二",
        "id": "3ccd4f3d-8966-4b64-b4b1-1a4d67d8a491"
    },
    {
        "author": "李龏",
        "paragraphs": [
            "問得梅花信，新晴花氣香。",
            "戲賡和靖句，炙背負斜陽。"
        ],
        "title": "梅花集句  其二○三",
        "id": "a39c867d-75ad-4a26-a6f6-74827dfd81b1"
    },
    {
        "author": "李龏",
        "paragraphs": [
            "觸處是花開，孤高不受埃。",
            "春風別有意，時有暗香來。"
        ],
        "title": "梅花集句  其二○四",
        "id": "93fd90d0-575a-4717-88fb-c35350d25328"
    },
    {
        "author": "李龏",
        "paragraphs": [
            "幾度尋春信，親曾到石橋。",
            "寒雲拂縞夜，恨不坐通宵。"
        ],
        "title": "梅花集句  其二○五",
        "id": "42588f56-f947-4f53-81c3-74de1733a2b3"
    },
    {
        "author": "李龏",
        "paragraphs": [
            "旅望因高盡，江春入舊年。",
            "紛紛對寂寞，花隔杜陵煙。"
        ],
        "title": "梅花集句  其二○六",
        "id": "5be84c81-ed04-4bb8-bba7-56a1d63d9c47"
    },
    {
        "author": "李龏",
        "paragraphs": [
            "捲簾清夢後，靜角揜山城。",
            "氣射燈花落，饑膚片玉明。"
        ],
        "title": "梅花集句  其二○七",
        "id": "4db2889f-9a4b-4ba2-9bd3-fd069b2b7cb2"
    },
    {
        "author": "李龏",
        "paragraphs": [
            "積雪暮山寒，枝枝入肺肝。",
            "高風吹不盡，一半更須看。"
        ],
        "title": "梅花集句  其二○八",
        "id": "dfb42c50-c66d-4da2-85cb-29eb24df5432"
    },
    {
        "author": "李龏",
        "paragraphs": [
            "雪消春力展，林雪似芳菲。",
            "獨映孤松色，煩君問是非。"
        ],
        "title": "梅花集句  其二○九",
        "id": "3a6b3393-a481-48a9-9e97-0ce5addb012b"
    },
    {
        "author": "李龏",
        "paragraphs": [
            "蠹根停雪水，花落釣人頭。",
            "萬里猿頻斷，春風亦似秋。"
        ],
        "title": "梅花集句  其二一○",
        "id": "32ffc4ab-8abc-42b1-a4c3-d804018b33fa"
    },
    {
        "author": "李龏",
        "paragraphs": [
            "鳥喧金谷樹，惟此出塵埃。",
            "古戍鳴寒角，池塘暗不開。"
        ],
        "title": "梅花集句  其二一一",
        "id": "c9453f9b-1b27-4f89-bff4-925b0c18c1b2"
    },
    {
        "author": "李龏",
        "paragraphs": [
            "人情皆共惜，勿謂少知音。",
            "若問陽臺客，曾供雪夜吟。"
        ],
        "title": "梅花集句  其二一二",
        "id": "6632f33b-2907-4d64-ab4a-2ef0f9f4dfa1"
    },
    {
        "author": "李龏",
        "paragraphs": [
            "空白凝雲頹不流，牧龍丈人病歌秋。",
            "尋詩北嶺截珠樹，老夫饑寒龍爲愁。",
            "呼龍耕煙種瑶草，若爲失意居蓬島。",
            "泓泓水繞青苔洲，鯉魚風起芙蓉老。"
        ],
        "title": "謫仙吟",
        "id": "6acd5713-48ba-46b5-85bc-166c97465133"
    },
    {
        "author": "李龏",
        "paragraphs": [
            "屈平沉湘不足慕，公無渡河兮公苦渡。",
            "行搔短髮提壺漿，玉白蘭芳不相顧。",
            "驚波不在黤黮間，顔色錯漠生風煙。",
            "其下無底旁無邊，何用將身自棄捐。"
        ],
        "title": "公無渡河",
        "id": "b2aa6f8c-f229-4371-b264-5f2b8beaa22b"
    },
    {
        "author": "李龏",
        "paragraphs": [
            "春欲來，日日望春門早開。",
            "花臺欲暮春辭去，禁城煙暖蒸青苔。",
            "齷齪浮生如走電，客舍似愁誰遣來。",
            "夜夜抱冰寒不睡，流光暫出還入地。",
            "門外平橋連柳堤，落花聲裏仙娥醉。"
        ],
        "title": "長安春",
        "id": "3a1b5067-d56d-4145-ac4c-e80b9547ed89"
    },
    {
        "author": "李龏",
        "paragraphs": [
            "君不見長安城北渭橋邊，長安惡少不少錢。",
            "飛窗複道傳頭飲，金鯨瀉酒如飛泉。",
            "春風細雨走馬去，鳴鞭晚出章臺路。",
            "半垂衫袖揖金吾，誰道黄金如糞土。",
            "床頭黄金盡，中門爲異域。",
            "骨肉且不顧，促刺復促刺。",
            "世路有趨競，人無一定顔。",
            "何處是平地，暗水自波瀾。",
            "君不見建章宮中金明枝，春花落盡蜂不窺。",
            "雙輪晚上銅梁雪，當春對酒不須疑。",
            "行路難，君好看。"
        ],
        "title": "行路難",
        "id": "eab46cc7-874e-4143-9fc9-494d322af26e"
    },
    {
        "author": "李龏",
        "paragraphs": [
            "北風叫枯桑，玉沙粼粼光。",
            "天寒山路石斷裂，駐馬相看遼水傍。",
            "軍容带甲三十萬，都護寶刀凍欲斷。",
            "旄頭夜落捷書飛，少年金紫就光輝。"
        ],
        "title": "塞上北風行",
        "id": "b38ddb96-0a26-4432-bf23-77e65bf326f8"
    },
    {
        "author": "李龏",
        "paragraphs": [
            "洞庭明月一千里，芙蓉水殿春風起。",
            "殘絲欲斷黄蜂歸，鴛鴦翡翠承燕私。",
            "露脚斜飛濕寒兔，越王金雞報天曙。",
            "官街柳带不堪折，謝豹空啼采香月。"
        ],
        "tags": [
            "洞庭湖"
        ],
        "title": "吳娃歌",
        "id": "285a0778-6df1-4b46-b990-25cf07c45ac9"
    },
    {
        "author": "李龏",
        "paragraphs": [
            "零落棲遲一杯酒，綠凸蠻觥奉君壽。",
            "湖花江月前後隣，寒風又變爲春柳。",
            "離鸞別鳳煙梧中，曦輪送客溝水東。",
            "霜白松溪轉斜蓋，世間何處無春風。"
        ],
        "title": "致酒行",
        "id": "d70082a4-5afe-46ca-8df5-25eca51ccdf9"
    },
    {
        "author": "李龏",
        "paragraphs": [
            "採蓮女，採蓮歸。",
            "落日晴江裏，蓮舟漸覺稀。",
            "蓮莖有刺不成折，爭弄蓮花水濕衣。",
            "白練束腰袖半卷，不語低鬟幽思遠。",
            "碧玉搔頭落水中，粉痕零落愁紅淺。"
        ],
        "title": "採蓮歸",
        "id": "0fecf53e-cb16-4493-8e9e-7e577583a347"
    },
    {
        "author": "李龏",
        "paragraphs": [
            "黄璈散珠層殿曛，東方風來滿眼春。",
            "龍蛇洗鱗春水暖，薇帳逗煙生綠塵。",
            "古人花爲今人發，溪女洗花染白雲。",
            "赤水閬風誰是主，西山日沒東山昏。"
        ],
        "title": "溪上春",
        "id": "76c5b02b-36ca-4ef4-8309-e5812f259ab0"
    },
    {
        "author": "李龏",
        "paragraphs": [
            "征人遥遥出古城，天河夜轉漂迴星。",
            "銀縷香寒鳳皇薄，樹色深含臺榭情。",
            "雨滋苔蘚侵階綠，爲有秋期眠不足。",
            "城邊殘月勢如弓，月下丁東擣寒玉。"
        ],
        "title": "秋閨思",
        "id": "39916a9a-16ea-45ed-99b1-15a2e8e1c490"
    },
    {
        "author": "李龏",
        "paragraphs": [
            "東望龍門北朝市，甲第千甍分戚里。",
            "朱門峨峨臨九衢，垂柳金絲香拂水。",
            "毗陵震澤九州通，董賢女弟在椒風。",
            "周公舊跡生紅蘚，九泉寂寞葬秋蟲。"
        ],
        "title": "京洛篇",
        "id": "830c0c6b-d567-4ec6-802c-4fdd48b152f3"
    },
    {
        "author": "李龏",
        "paragraphs": [
            "馭鳳昇崑崙，夢上高高天。",
            "雲樓半開壁斜白，蓬萊宮殿玉爐煙。",
            "春羅書字邀王母，綠章封事諮元父。",
            "鴻瓏九關朝玉皇，大道無言暗相許。",
            "身不沉，骨不重，半空回首晨雞弄。",
            "寒綠幽風生短絲，春雷蟄蟄龍蛇動。"
        ],
        "title": "夢上天",
        "id": "717f4983-d688-4676-9fda-6e3ee61d4600"
    },
    {
        "author": "李龏",
        "paragraphs": [
            "玉轉濕絲牽曉水，昔日住人今住鬼。",
            "東家胡蝶西家飛，星流露泫誰驅使。",
            "秋風吹地百草乾，兔苑詞人去不還。",
            "誰念幽寒坐嗚呃，長憶深雲海上山。"
        ],
        "title": "空城曲",
        "id": "f8b99387-e9db-4f34-a22c-ab176c1aa589"
    },
    {
        "author": "李龏",
        "paragraphs": [
            "日月出又沒，貴賤同一塵。",
            "求榮不求辱，利欲相紛綸。",
            "鯨魚張鬣海水沸，擬學長生更容易。",
            "不知中有長恨端，秦亡祖龍失天地。",
            "野草白根肥，鳳雛長忍饑。",
            "人生過五十，何用假光輝。",
            "四時相催節回換，烏頭雖黑有白時。",
            "一尊綠酒綠於染，有歌有舞聞早爲。",
            "庭前芳樹朝夕改，可歎年光不相待。"
        ],
        "title": "短歌行",
        "id": "e255c147-2094-4a3d-ac0a-69991a369ea9"
    },
    {
        "author": "李龏",
        "paragraphs": [
            "古人今人留不住，六街馬蹄浩無主。",
            "喪車轔轔入秋草，丘壠年年無舊道。",
            "天娃剪霞鋪曉空，幽愁秋氣上青楓。",
            "寒食家家送紙錢，紙錢那得到黄泉。"
        ],
        "title": "蒿里曲",
        "id": "29407739-7fac-40f4-943d-8820cd67e150"
    },
    {
        "author": "李龏",
        "paragraphs": [
            "衆鳥各歸枝，落花香滿泥。",
            "狹斜柳樹烏爭宿，夜夜夜半當戶啼。",
            "浮萍摇蕩門前水，九節菖蒲石上死。",
            "感郎中夜渡瀟湘，恩光暗入簾櫳裏。"
        ],
        "title": "烏夜啼",
        "id": "32dae627-6695-40fb-bfef-2cb7651fe3ff"
    },
    {
        "author": "李龏",
        "paragraphs": [
            "天迷迷，地密密，海漫漫。",
            "身若倉中鼠，遲回出門難。",
            "大道冥冥不知處，小人心裏藏崩湍。",
            "我亦爲君長嘆息，炊沙作飯豈堪喫。",
            "棘鍼生猛義路閑，太華磨成一拳石。",
            "不懼天地傾，津涯浩難識。",
            "龍蟠泥中未有雲，封狐雄虺自成群。",
            "人生結交在終始，細人何言入君耳。",
            "歸卧東窗兀然醉，任他上是天，下是地。"
        ],
        "title": "公無出門",
        "id": "4ecc88cc-c4b1-473a-9c3f-5d291fde7e43"
    },
    {
        "author": "李龏",
        "paragraphs": [
            "丈夫十八九，驄馬拂繡裳。",
            "倒插銀魚袋，陪遊出建章。",
            "醉下酒家樓，軒車滿垂楊。",
            "君王正年少，無人薦馮唐。"
        ],
        "title": "少年行",
        "id": "3a23038f-f189-41f5-a024-90efb7639473"
    },
    {
        "author": "李龏",
        "paragraphs": [
            "太湖三山口，中有西行舟。",
            "望望不相近，望中生遠愁。",
            "重露濕蒼苔，秋風散楊柳。",
            "空藏蘭蕙心，離恨如旨酒。",
            "碧紗窗外葉騷騷，三更風作切夢刀。",
            "千里萬里獨爲客，少年心事風中毛。"
        ],
        "tags": [
            "太湖"
        ],
        "title": "遠別離",
        "id": "2ad7054f-0564-4e15-929d-80435705045f"
    },
    {
        "author": "李龏",
        "paragraphs": [
            "淚眼看花枝，齊行奠玉杯。",
            "日暮銅雀迥，歌舞妾空來。",
            "悲心舞不成，恨唱歌聲咽。",
            "君王去後行人絕，但見西陵慘明月。"
        ],
        "title": "銅雀妓",
        "id": "234860bf-6fd2-439c-9452-e85c121cc696"
    },
    {
        "author": "李龏",
        "paragraphs": [
            "妾家白蘋浦，柳惲乘馬歸。",
            "恰值清風起，朱服弄芳菲。",
            "離居不自堪，留情此芳甸。",
            "臨醉欲拚嬌，惡許傍人見。",
            "相逢恐相失，徘徊雙明璫。",
            "歸時不覺夜，要使兩情傷。"
        ],
        "title": "江南思",
        "id": "b20ca405-a01c-4572-a242-ebe797159039"
    },
    {
        "author": "李龏",
        "paragraphs": [
            "萬里邊城地，垂楊二月春。",
            "年華枝上見，日暮客愁新。",
            "露葉疑啼臉，風花思舞巾。",
            "玳梁誰道好，持此寄情人。"
        ],
        "title": "折楊柳",
        "id": "ffc2ec6c-9e24-44dd-8236-22f0bc50c703"
    },
    {
        "author": "李龏",
        "paragraphs": [
            "秋夜長，殊未央。",
            "秋燈向壁掩洞房，天漢東西月色光。",
            "啼蛄吊月鈎欄下，寒衣未寄莫飛霜。"
        ],
        "title": "秋夜曲",
        "id": "f94f8e63-c4c6-4b86-9c68-79f864b4eee6"
    },
    {
        "author": "李龏",
        "paragraphs": [
            "單于寇井陘，進軍飛狐北。",
            "沙昏夜探遲，遠樹深疑賊。",
            "胡霜損漢兵，不妨得頭白。",
            "功成須獻捷，會勒燕然石。"
        ],
        "title": "出塞",
        "id": "63be8356-bf8d-4cc5-9ac2-e86bd8ed3fc7"
    },
    {
        "author": "李龏",
        "paragraphs": [
            "萬轉愁成繫腸線，青畝春蕪連石苑。",
            "爲他人作嫁衣裳，頭白如絲面如繭。"
        ],
        "title": "老婦吟",
        "id": "6e933ee8-e7a1-4953-b264-055ce8909fe1"
    },
    {
        "author": "李龏",
        "paragraphs": [
            "國色久在室，寒女不自知。",
            "安得長不老，爲君玄鬢衰。",
            "我有古時鏡，一照一回悲。"
        ],
        "title": "寒女歎",
        "id": "7968e258-e5d6-40ec-ba97-58ac66a04258"
    },
    {
        "author": "李龏",
        "paragraphs": [
            "綠蔓花綿綿，日晚梧桐落。",
            "所思終不來，蟲聲入羅幕。"
        ],
        "title": "怨詩二首  其一",
        "id": "04012d5e-798a-4149-9a42-86075d6322d3"
    },
    {
        "author": "李龏",
        "paragraphs": [
            "洞房秋月明，玉關芳信斷。",
            "含怨倚蘭叢，日驚羅带緩。"
        ],
        "title": "怨詩二首  其二",
        "id": "a15070a8-cadb-4640-9674-ba9f48a49ae2"
    },
    {
        "author": "李龏",
        "paragraphs": [
            "雲慘煙愁苑路斜，馬嘶殘日沒殘霞。",
            "繞籬野菜飛黄蝶，宮殿餘基長草花。"
        ],
        "title": "過臺城",
        "id": "ef7ddfa9-531d-4c9c-b023-ed294ef9f95c"
    },
    {
        "author": "李龏",
        "paragraphs": [
            "登臨吟望思無窮，折盡青青賞盡紅。",
            "白鳥影從江樹沒，數峰春色在雲中。"
        ],
        "title": "金陵春日",
        "id": "0e9e957d-fc0c-47a0-b756-4c4935583c9a"
    },
    {
        "author": "李龏",
        "paragraphs": [
            "萬象鮮明禁火前，紅英翠萼簇芳筵。",
            "殘春未必多風雨，少別穠華又隔年。"
        ],
        "title": "寒食日花讌",
        "id": "db4da065-6a34-4961-a9ab-03f2b011f01e"
    },
    {
        "author": "李龏",
        "paragraphs": [
            "湖上新正逢故人，天明騎馬入紅塵。",
            "憑君莫話封侯事，栲栳量金買斷春。"
        ],
        "title": "湖上贈新得意者",
        "id": "82d7d35d-11ee-4524-a353-cd21cf64fa3d"
    },
    {
        "author": "李龏",
        "paragraphs": [
            "覺來燈背錦屏空，自愛殘粧曉鏡中。",
            "寂寞閑庭春欲晚，垂楊無力受東風。"
        ],
        "title": "惆悵詩  其一",
        "id": "b2acc8be-f32a-46da-91ac-da4ccb5be917"
    },
    {
        "author": "李龏",
        "paragraphs": [
            "繡林紅岸落花鈿，目極雲霄思浩然。",
            "漳浦病多愁易老，滿庭榆莢似秋天。"
        ],
        "title": "惆悵詩  其二",
        "id": "1785c8ff-32a6-4252-ab3f-d4faf0325b8d"
    },
    {
        "author": "李龏",
        "paragraphs": [
            "野煙喬木弄殘暉，虛室無人乳燕飛。",
            "正是清和好時節，青叢花盡蝶來稀。"
        ],
        "title": "初夏偶賦",
        "id": "70339f28-3695-4359-acac-6f20f9acb4d7"
    },
    {
        "author": "李龏",
        "paragraphs": [
            "樹侵閩嶺漸無霜，一望繁花一縣香。",
            "寂寞舟中誰借問，隔簾微月入中倉。"
        ],
        "title": "宿建溪",
        "id": "efaf51ca-9812-416f-bdf3-082454a5b3ff"
    },
    {
        "author": "李龏",
        "paragraphs": [
            "煙岸人稀草色中，火天無處買清風。",
            "西南一望雲和水，萬樹鳴蟬隔斷虹。"
        ],
        "title": "夏日松陵道中",
        "id": "f8e68d4b-93c7-4c08-b2a3-8ffc91d7eedb"
    },
    {
        "author": "李龏",
        "paragraphs": [
            "雨後沙虛古岸崩，水風霜氣夜稜稜。",
            "冷煙粘柳蟬聲老，高塔晴來獨自登。"
        ],
        "title": "秋晚泊吳江塔院寄王抱節",
        "id": "4e6a914f-84c1-4ba8-bcc2-7aeb31bf49fe"
    },
    {
        "author": "李龏",
        "paragraphs": [
            "婆官賽却坐江隈，煙水悠悠霽景開。",
            "精魄不知何處在，野風吹起紙錢灰。"
        ],
        "title": "漁人野祭",
        "id": "fc8c5e6b-88a2-479b-9e0e-b521517302ab"
    },
    {
        "author": "李龏",
        "paragraphs": [
            "宮城日晚度寒鴉，新意雖多舊約賒。",
            "商女不知亡國恨，恨君嗔折後庭花。"
        ],
        "title": "酬左行之金陵夕遊",
        "id": "27014e42-69d8-4e7f-940b-a84c130fdcbb"
    },
    {
        "author": "李龏",
        "paragraphs": [
            "一渠流水數家分，絃管樓中永不聞。",
            "燈下此心誰共說，紫煙衣上繡春雲。"
        ],
        "title": "書山居女冠繡樓",
        "id": "eda0b652-f72a-4f47-92be-f86c5a553867"
    },
    {
        "author": "李龏",
        "paragraphs": [
            "細玉羅紋下碧霄，縈叢自學小梅嬌。",
            "閑吟只愛煎茶澹，旋斫生柴带葉燒。"
        ],
        "title": "雪  其一",
        "id": "c77ae55e-2881-4129-b30e-f98bbba239ea"
    },
    {
        "author": "李龏",
        "paragraphs": [
            "密片無聲急復遲，夜來誰向月中歸。",
            "江湖不見飛禽影，寒鎖侯門見客稀。"
        ],
        "title": "雪  其二",
        "id": "2a89aa31-6efb-4fc4-83ec-96464ef103eb"
    },
    {
        "author": "李龏",
        "paragraphs": [
            "桂玉愁居帝里貧，南行無罪似流人。",
            "橘村籬落香潜度，漸覺生衣不著身。"
        ],
        "title": "三衢道中",
        "id": "04a5d538-bcec-4ae0-b0c7-2ad214f1a7cd"
    },
    {
        "author": "李龏",
        "paragraphs": [
            "龍山晴雪鳳樓霞，煙水初消見萬家。",
            "寶枕垂雲選春夢，隔簾微雨濕梨花。"
        ],
        "title": "天城貴家妓",
        "id": "cace872d-59bf-4c1b-aae7-c42d488c2791"
    },
    {
        "author": "李龏",
        "paragraphs": [
            "進乏梯媒退又難，近因多難怕長安。",
            "相知莫話詩心苦，乞取新詩合掌看。"
        ],
        "title": "送通上人謁賈寺丞",
        "id": "8791f48b-f753-4b5c-919c-0b2b23f884f6"
    },
    {
        "author": "李龏",
        "paragraphs": [
            "曾是朱門寄食身，一生生計祇長貧。",
            "清閑自可齊三壽，他日相逢乞藥銀。"
        ],
        "title": "與鄭澹然",
        "id": "9283de88-ccf0-4282-a80a-ca0904dd0adf"
    },
    {
        "author": "李龏",
        "paragraphs": [
            "行到鱸魚鄉裏時，一宮花渚漾漣漪。",
            "看春又過清明節，更把愁心說向誰。"
        ],
        "title": "送黄中入吳門",
        "id": "f96683c1-a33e-4fdc-931e-219d9f6724db"
    },
    {
        "author": "李龏",
        "paragraphs": [
            "一片離心白羽輕，桐廬江上晚潮生。",
            "客來吳越星霜久，身賤多慙問姓名。"
        ],
        "title": "桐江客舍酬客",
        "id": "23aa2a11-08f3-4620-8536-e58e4455939c"
    },
    {
        "author": "李龏",
        "paragraphs": [
            "客舍青青柳色新，濕雲如夢雨如塵。",
            "經年抱疾誰來問，萍梗何年是住身。"
        ],
        "title": "春日詠懷  其一",
        "id": "bc032845-372f-4bb5-9d5d-7b77dea5b202"
    },
    {
        "author": "李龏",
        "paragraphs": [
            "春陰初過海棠時，病客遥聽百舌兒。",
            "縱有芳樽心不醉，落花如雨淚胭脂。"
        ],
        "title": "春日詠懷  其二",
        "id": "5ca3a9a7-8a19-4a03-bcb2-b8193de5e24b"
    },
    {
        "author": "李龏",
        "paragraphs": [
            "春城無處不開花，南陌晴雲稍變霞。",
            "高下麥苗新雨後，不教閑地著春華。"
        ],
        "title": "南郭晴步",
        "id": "efc80086-d024-4cca-ab15-c328a67c890a"
    },
    {
        "author": "李龏",
        "paragraphs": [
            "江蘺初綠怨騷人，且向東溪種白蘋。",
            "別恨最深何處寫，數株殘柳不勝春。"
        ],
        "title": "送人歸霅城",
        "id": "4c513e08-1f8b-4bb7-bc8e-557466be5522"
    },
    {
        "author": "李龏",
        "paragraphs": [
            "野寺尋春春已遲，青山一路鳥空啼。",
            "何人爲倚東樓柱，可有文詞詠碧雞。"
        ],
        "title": "遊法華寺",
        "id": "17ec413a-6a41-4eef-8c67-fa36fd7bf013"
    },
    {
        "author": "李龏",
        "paragraphs": [
            "桑條無葉土生煙，上德由來合動天。",
            "銅鼓祭龍雲塞廟，對花歌詠似狂顛。"
        ],
        "title": "贈野廟祈雨老巫",
        "id": "76176ade-2114-4dcb-9e17-9d12caaff2cf"
    },
    {
        "author": "李龏",
        "paragraphs": [
            "野燒空原盡荻灰，逐臣千里寄書來。",
            "蟲聲竟夜引鄉淚，舊館秋陰生綠苔。"
        ],
        "title": "秋日得鄭茂弘書",
        "id": "e9864dcd-eb87-4204-9efe-0bdf902fda38"
    },
    {
        "author": "李龏",
        "paragraphs": [
            "滿頭霜雪背青山，百歲身心幾日閑。",
            "異果奇花香撲面，往來惟在酒徒間。"
        ],
        "title": "采藥翁",
        "id": "6db71364-31ac-48af-b3b5-2ad2f59b4cad"
    },
    {
        "author": "李龏",
        "paragraphs": [
            "水流黄葉意無窮，倚棟星開牛斗宮。",
            "風入古松添急雨，暮程還過秣陵東。"
        ],
        "title": "出元符宮逢雨",
        "id": "1b587def-29f7-43cc-b47b-575696af1893"
    },
    {
        "author": "李龏",
        "paragraphs": [
            "鴈行高送石城秋，客散紅亭雨未休。",
            "日暮征帆泊何處，楚雲湘月憶同遊。"
        ],
        "title": "金陵送客",
        "id": "1253e82e-a655-4c77-ba9e-f56220136c32"
    },
    {
        "author": "李龏",
        "paragraphs": [
            "一葉梧桐落半庭，暮猿千曲玉峰青。",
            "不知白髮誰醫得，仙侶無何訪蔡經。"
        ],
        "title": "江西秋日送客遊洞霄",
        "id": "6c0a2a88-bbb1-43dc-8b07-7ed1e0d58621"
    },
    {
        "author": "李龏",
        "paragraphs": [
            "水闊風高日復斜，鷺鷥繚繞入人家。",
            "船頭繫箇松根上，霜葉紅於二月花。"
        ],
        "title": "楓橋晚泊",
        "id": "e777111c-cc4b-4d12-b5cd-a6dbbec67a34"
    },
    {
        "author": "李龏",
        "paragraphs": [
            "丹鳳城南秋夜長，殘蟬急處日爭忙。",
            "如何銷得凄凉思，水色簾前流玉霜。"
        ],
        "title": "秋夜長",
        "id": "7af2ba77-0aae-4fb1-ae83-728a7b050b0f"
    },
    {
        "author": "李龏",
        "paragraphs": [
            "荆卿雄骨化爲塵，春草秋風老此身。",
            "行盡江南數千里，未曾逢著獨醒人。"
        ],
        "title": "題郵亭",
        "id": "2de0ae7b-2e16-43e1-8aef-e1dd0f0ab50c"
    },
    {
        "author": "李龏",
        "paragraphs": [
            "暫憑尊酒送無寥，香印風吹字半銷。",
            "明月斷魂清藹藹，桑林蠶後盡空條。"
        ],
        "title": "玉山客夜",
        "id": "887041f5-dc2b-4f47-b119-f7a0fec6fab2"
    },
    {
        "author": "李龏",
        "paragraphs": [
            "帝鄉群侶杳難尋，禪思何妨在玉琴。",
            "紅葉間飄籬落迥，幾曾牽破別離心。"
        ],
        "title": "僧房聽琴",
        "id": "709ea357-f2d9-4c03-96d4-75ad56c256bb"
    },
    {
        "author": "李龏",
        "paragraphs": [
            "腰間寶劍七星文，不下青山老白雲。",
            "門外碧潭春洗馬，鎮南人憶杜將軍。"
        ],
        "title": "山居老將",
        "id": "5792840a-6932-405d-9aa8-5490628a88b0"
    },
    {
        "author": "李龏",
        "paragraphs": [
            "曉山初霽雪峰高，漁釣牛蓑且遁逃。",
            "晝夢不成吟有興，便攀龍眼醉香醪。"
        ],
        "title": "送林貢君歸閩",
        "id": "1ffc7e8f-e3ce-41ea-a598-698032e5c7af"
    },
    {
        "author": "李龏",
        "paragraphs": [
            "古羅衣上碎明霞，自說歸山人事賒。",
            "金鼎藥成龍入海，定知仙骨變黄芽。"
        ],
        "title": "送景道士還山",
        "id": "2d7ab47d-2c00-4df3-87f9-ddfd1c564eaf"
    },
    {
        "author": "李龏",
        "paragraphs": [
            "一寸心中萬里愁，七條絲上雨翛翛。",
            "此心不向常人說，彈作薊門桑葉秋。"
        ],
        "title": "贈琴客",
        "id": "fd83dfe4-8b90-44d9-a0f3-ad383f120c76"
    },
    {
        "author": "李龏",
        "paragraphs": [
            "得寵憂移失寵愁，上皇行處不曾秋。",
            "淚痕不學君恩斷，空逐春泉出御溝。"
        ],
        "title": "宮怨",
        "id": "245e8c69-8bc7-46c1-8f22-c8b55e306cc8"
    },
    {
        "author": "李龏",
        "paragraphs": [
            "畫松一似真松樹，小手篇章徒爾爲。",
            "荒齋幾度僧眠起，認得巖西最老枝。"
        ],
        "title": "畫松",
        "id": "098f555c-5b9c-473d-95bd-6a23fff325e4"
    },
    {
        "author": "李龏",
        "paragraphs": [
            "渚煙深處白牛歸，稚子焚枯飯客遲。",
            "風動葉聲山犬吠，今朝出郭不相隨。"
        ],
        "title": "村舍",
        "id": "b1078994-6cf0-456f-aea0-2754c8afb98a"
    },
    {
        "author": "李龏",
        "paragraphs": [
            "柳色千家與萬家，閑身行止屬年華。",
            "殘花落日小齋閉，幾箇春舟在若耶。"
        ],
        "title": "越中清明",
        "id": "d7e274a2-a639-4d5e-8b26-44a6e5316a8b"
    },
    {
        "author": "李龏",
        "paragraphs": [
            "不用燒蘭望玉京，人間無事不曾經。",
            "大椿枯後新爲記，從許人間小兆聽。"
        ],
        "title": "寄茅山講莊子道侶",
        "id": "ba37de25-8c8e-403b-a8a2-38f85bc21288"
    },
    {
        "author": "李龏",
        "paragraphs": [
            "竹杖芒鞋稱野情，醉鄉無貨沒人爭。",
            "近年已絕詩書癖，誰問山中宰相名。"
        ],
        "title": "重寄",
        "id": "ae2ad935-e568-424b-915f-9fb68fbe4b99"
    },
    {
        "author": "李龏",
        "paragraphs": [
            "小隠西亭爲客開，舊題詩句沒蒼苔。",
            "銀河風急驚沙度，酒作凌凘火作灰。"
        ],
        "title": "重宿吳林居園亭逢雪",
        "id": "953db97e-9923-4697-883d-35f32856702a"
    },
    {
        "author": "李龏",
        "paragraphs": [
            "春色何因向酒疏，畫簷愁見燕歸初。",
            "不知獨坐閑多少，釋悶還拈架上書。"
        ],
        "title": "遣興  其一",
        "id": "501d35ce-ea05-4fa6-8eb5-5ec726fd52a6"
    },
    {
        "author": "李龏",
        "paragraphs": [
            "青嶂青溪直復斜，水天狼籍變餘霞。",
            "朝來逢著山中伴，騎馬城西檢校花。"
        ],
        "title": "遣興  其二",
        "id": "c0b34815-76d7-4980-bb3d-10adf8987dab"
    },
    {
        "author": "李龏",
        "paragraphs": [
            "一年生意屬流塵，萬葉紅綃剪盡春。",
            "希逸近來成懶病，落時青帝合傷神。"
        ],
        "title": "牡丹",
        "id": "7c355f0d-4765-45ef-b1bb-8a1dc5d992b0"
    },
    {
        "author": "李龏",
        "paragraphs": [
            "莫爲輕陰便擬歸，殘花應逐夜風吹。",
            "共君今夜不須睡，正是王孫惆悵時。"
        ],
        "title": "三月晦日留客",
        "id": "92fdab8b-720c-41e3-b00e-b8580a936e77"
    },
    {
        "author": "李龏",
        "paragraphs": [
            "雨收殘水入天河，樓上美人凝夜歌。",
            "一點新螢報秋信，故園寥落近滄波。"
        ],
        "title": "夜坐",
        "id": "5803d670-73fe-43de-a492-6dae3cee4321"
    },
    {
        "author": "李龏",
        "paragraphs": [
            "吳王舊國水煙空，墳塚高低落照紅。",
            "带月莫啼江畔樹，幾人遊宦別離中。"
        ],
        "title": "子規",
        "id": "d7a9b952-34bc-4b6a-b577-35b7ddc6c75e"
    },
    {
        "author": "李龏",
        "paragraphs": [
            "獨立空山冷笑春，不須歌調更含嚬。",
            "平原累累添新塚，死者還曾哭送人。"
        ],
        "title": "偶作",
        "id": "f8041cf9-8456-4140-9e6f-6ec2a17fe9ff"
    },
    {
        "author": "李龏",
        "paragraphs": [
            "五湖煙水接遥天，子夜新聲何處傳。",
            "少婦不知歸未得，思量大是惡因緣。"
        ],
        "title": "遠客愁",
        "id": "b4aa8662-1c52-44cc-9ae5-d23c0660109c"
    },
    {
        "author": "李龏",
        "paragraphs": [
            "寥落衰紅雨後看，艷多煙重欲開難。",
            "氛氳蘭麝香初減，裛露陰霞曬不乾。"
        ],
        "title": "欲殘牡丹",
        "id": "5c09cb1e-831c-4a77-955d-6190365043ba"
    },
    {
        "author": "李龏",
        "paragraphs": [
            "春風吹我入仙家，香勝燒蘭紅勝霞。",
            "別有玉盤盛露冷，天教晚發賽諸花。"
        ],
        "title": "牡丹中白牡丹",
        "id": "fab07a57-72d5-49c7-9535-3dbbf4e1c8f1"
    },
    {
        "author": "李龏",
        "paragraphs": [
            "繡轂香車入鳳城，春風猶放半江晴。",
            "潮聲歸海鳥初下，一片傷心畫不成。"
        ],
        "title": "浙江晚渡",
        "id": "d02602a4-2d36-4faa-9cc6-12eb33ba42e6"
    },
    {
        "author": "李龏",
        "paragraphs": [
            "漁曲飄秋野調清，半窗殘月带潮聲。",
            "不知短髮能多少，一夜新添白數莖。"
        ],
        "title": "西陵旅夜",
        "id": "0daf4915-05df-46d5-8c1d-31acf6c52eac"
    },
    {
        "author": "李龏",
        "paragraphs": [
            "門掩松邊雨夜燈，門前歧路自崩騰。",
            "誰知獨夜相思處，曾看庵西瀑布冰。"
        ],
        "title": "寄西山僧",
        "id": "d946aba5-a094-4edb-b3a6-2d38f9da421e"
    },
    {
        "author": "李龏",
        "paragraphs": [
            "紅映高臺綠繞城，蒨衣菱女畫橈輕。",
            "誰家玉笛吹殘照，更聽鈎輈格磔聲。"
        ],
        "title": "姑蘇晚泊聞吹鷓鴣",
        "id": "c4897adc-e3e2-4130-8ae5-9a1e22da6b68"
    },
    {
        "author": "李龏",
        "paragraphs": [
            "心如野鹿迹如萍，只願陶陶不願醒。",
            "楚國蕙蘭增悵望，雨中嵐影洗還青。"
        ],
        "title": "偶作",
        "id": "b133cfbf-ceb7-4af6-b510-8f5d0cdbf975"
    },
    {
        "author": "李龏",
        "paragraphs": [
            "錦籜飄零粉節深，萬竿如束翠沉沉。",
            "子猷歿後知音少，忍翦凌雲一寸心。"
        ],
        "title": "竹",
        "id": "9f5fab40-e292-49de-a139-732f1106fa21"
    },
    {
        "author": "李龏",
        "paragraphs": [
            "一巢功績破春光，短羽新來別海陽。",
            "千里春風正無力，落花徑裏得泥香。"
        ],
        "title": "燕",
        "id": "e8e7d4d0-8b0b-4912-a1e4-e571e92e8662"
    },
    {
        "author": "李龏",
        "paragraphs": [
            "窗中早月生琴榻，獨閉山門月影寒。",
            "澗水松風生十指，冰囊敲碎楚金盤。"
        ],
        "title": "贈琴僧楊堅",
        "id": "a20a3b0c-976f-4e0c-bde7-0e40b6ee0566"
    },
    {
        "author": "李龏",
        "paragraphs": [
            "振鷺翔鸞集禁闈，一生只著一麻衣。",
            "湘宮水寺清秋夜，猶擁青編獵是非。"
        ],
        "title": "江寺老校書",
        "id": "0378386e-311f-4bfb-9c13-41d1e7c0ccec"
    },
    {
        "author": "李龏",
        "paragraphs": [
            "却笑孤雲未是閑，書來未報幾時還。",
            "江南無限蕭家寺，名畫偏求水墨山。"
        ],
        "title": "答江南友人",
        "id": "3f0a9ba2-e474-4f47-9e91-5bf5ebb87f90"
    },
    {
        "author": "李龏",
        "paragraphs": [
            "水亭山寺二年吟，月下相逢辨語音。",
            "無限春愁莫相問，一年不見一年深。"
        ],
        "title": "都市月下逢吳伯言",
        "id": "e38f58df-0784-4594-a226-acfa1fe2e875"
    },
    {
        "author": "李龏",
        "paragraphs": [
            "漠漠野田空草花，柳塘煙起日西斜。",
            "村園門巷多相似，竹裏繰絲挑網車。"
        ],
        "title": "丹陽道中",
        "id": "be84ac1f-678c-431d-bc41-e9c0cdc6ad22"
    },
    {
        "author": "李龏",
        "paragraphs": [
            "三三五五結同心，夾巷重門似海深。",
            "坐怨玉樓春欲盡，不知歌舞用黄金。"
        ],
        "title": "紅樓女",
        "id": "766b8f31-0c6f-4de1-a84c-5e39102d2723"
    },
    {
        "author": "李龏",
        "paragraphs": [
            "清隠仙書小篆文，挂簷數片是秋雲。",
            "平郊遠見行人小，石路泉流兩寺分。"
        ],
        "title": "清隠樓",
        "id": "dc9783c1-53f2-4ee4-9e45-a3e2e1aeef29"
    },
    {
        "author": "李龏",
        "paragraphs": [
            "舉目雲山要自迷，千門萬戶鞠蒿藜。",
            "數州城郭藏寒樹，況復時聞烏夜啼。"
        ],
        "title": "辛卯江西秋日",
        "id": "db8db582-c4ae-45ec-b32c-1e6083865117"
    },
    {
        "author": "李龏",
        "paragraphs": [
            "寂寂寥寥揚子居，自收雲藥讀仙書。",
            "雲深路僻少人到，養靜資貧兩有餘。"
        ],
        "title": "友人山齋",
        "id": "bc753617-91e1-47b8-8a7e-7d542fc79c6a"
    },
    {
        "author": "李龏",
        "paragraphs": [
            "一年唯此兩三辰，落拓東風不藉春。",
            "歌酒家家花處處，何曾紫陌有閑人。"
        ],
        "title": "寒食",
        "id": "bba08113-6774-4f2f-8d5a-4b050033805f"
    },
    {
        "author": "李龏",
        "paragraphs": [
            "紅枝欲盡紫枝殷，少有行人輟棹攀。",
            "芳草隴邊回首客，肯將榮落意來看。"
        ],
        "title": "野岸花",
        "id": "776a30d1-04a9-40dc-ad74-e49e31a91c9a"
    },
    {
        "author": "李龏",
        "paragraphs": [
            "一片仙雲入帝鄉，寒嵐依約認華陽。",
            "玉池露冷芙蓉淺，過客空來禮影堂。"
        ],
        "title": "再遊茅山任宗師上庵",
        "id": "61c87ab1-eadb-4918-af73-83f497258476"
    },
    {
        "author": "李龏",
        "paragraphs": [
            "秋風漠漠吐寒雲，田熟家家將賽神。",
            "山下女郎歌滿野，一雙長箭繫紅巾。"
        ],
        "title": "句容道中即事",
        "id": "d95f8bb9-177c-42a0-a04b-26595c76449a"
    },
    {
        "author": "李龏",
        "paragraphs": [
            "浮世浮名能幾何，青山滿眼少年多。",
            "有時捫蝨獨搔首，目送歸鴻笑復歌。"
        ],
        "title": "代野老作",
        "id": "5b37d757-02c5-4ad3-abc8-439002533c46"
    },
    {
        "author": "李龏",
        "paragraphs": [
            "寒流石上一株松，一半死皮藏蠹蟲。",
            "石馬雙雙當古樹，厖眉書客感秋蓬。"
        ],
        "title": "道傍古松",
        "id": "1345d7e9-2c1c-4b75-84dc-9c509beadd3e"
    },
    {
        "author": "李龏",
        "paragraphs": [
            "賀蘭山下陣如雲，擬報平生未殺身。",
            "誰道古來多簡策，古來名將盡爲神。"
        ],
        "title": "塞上曲",
        "id": "268e3366-ab27-40ac-b3ca-47113015736d"
    },
    {
        "author": "李龏",
        "paragraphs": [
            "都護今年破武威，磧煙烽火夜深微。",
            "金釵漫作封侯別，白髮生頭未得歸。"
        ],
        "title": "塞下曲",
        "id": "4187fcb5-4ab2-42d5-850a-d0c5c5a094ed"
    },
    {
        "author": "李龏",
        "paragraphs": [
            "三月惟殘一日春，豈知惆悵有閑人。",
            "隨風未辨歸何處，斜日橫窗起暗塵。"
        ],
        "title": "送春  其一",
        "id": "1e4a07ad-361d-4870-abb6-f5df1aa9d981"
    },
    {
        "author": "李龏",
        "paragraphs": [
            "百和初薰越布衣，一年春盡送春詩。",
            "滿庭芳草坐成恨，貧過長安櫻笋時。"
        ],
        "title": "送春  其二",
        "id": "c905ad6b-94cb-4bc2-9d72-4e3dceef2ade"
    },
    {
        "author": "李龏",
        "paragraphs": [
            "聲引秋絲逐遠風，月輪移出上陽宮。",
            "病來旅館誰相問，玄髮侵愁忽似翁。"
        ],
        "title": "秋曉聞蟬",
        "id": "996cf0cb-28d8-4fba-b56f-d6fc5205364a"
    },
    {
        "author": "李龏",
        "paragraphs": [
            "十里宜春下苑花，濃香染著洞中霞。",
            "採夫移得將何處，擔入宮城許史家。"
        ],
        "title": "馬堘賣花者",
        "id": "9f44102a-7046-40dc-9956-8d9727f7cf5f"
    },
    {
        "author": "李龏",
        "paragraphs": [
            "罷釣歸來不繫船，坐看秋水落紅蓮。",
            "江鮮野菜桃花飯，高唱夕陽孤島邊。"
        ],
        "title": "漁父",
        "id": "0749685b-db80-4eff-b35e-0394585c4016"
    },
    {
        "author": "李龏",
        "paragraphs": [
            "强梳蓬鬢整斜冠，夜聽步虛山月寒。",
            "縮地往來無定所，洞天誰道却歸難。"
        ],
        "title": "贈費道士",
        "id": "6765e01b-4d77-4f15-bb66-0cc3f309b93e"
    },
    {
        "author": "李龏",
        "paragraphs": [
            "日日日斜空醉歸，敗裘披苦見毛稀。",
            "杜鵑啼斷回家夢，夢掃蘆花絮客衣。"
        ],
        "title": "春夜",
        "id": "40f6752c-ee02-4b52-bfaf-de9da10b3cd5"
    },
    {
        "author": "李龏",
        "paragraphs": [
            "仙觀曾過知不遠，古壇春雨蘚生磚。",
            "行逢買藥歸來客，誰解登高問上玄。"
        ],
        "title": "古觀",
        "id": "bcac0e19-d99f-4773-b8ce-694ecdefe9e1"
    },
    {
        "author": "李龏",
        "paragraphs": [
            "王謝風流滿晉書，東南一望可長吁。",
            "平蕪隔水時飛燕，更有何人在此居。"
        ],
        "title": "過烏衣巷",
        "id": "3abfb160-f547-4320-9acb-7e11a039aa5f"
    },
    {
        "author": "李龏",
        "paragraphs": [
            "耻將興廢問休公，道似危途動即窮。",
            "冷極睡無離枕夢，橘邊沽海半罎空。"
        ],
        "title": "宿破寺",
        "id": "ef85bdb6-38cf-45df-bca7-71687deac211"
    },
    {
        "author": "李龏",
        "paragraphs": [
            "蜀道天收碧落鍾，六丁移路鑿蠶叢。",
            "飛山夜挾風雷沒，愁殺江南鬼五通。"
        ],
        "title": "賦青城山陷",
        "id": "224ee76e-ad4b-48ac-96cd-b1835b4e8f65"
    },
    {
        "author": "李龏",
        "paragraphs": [
            "杞菊苗香雨足時，芼羹千載憶天隨。",
            "食盤近覺魚蝦貴，勿笑吳傖啖逐夷。"
        ],
        "title": "偶題",
        "id": "713de76b-b189-43cb-9087-323b740a3e58"
    },
    {
        "author": "李龏",
        "paragraphs": [
            "投老謀生未有涯，酸吟空自度年華。",
            "人間春雨秋風夜，落葉堪悲似落花。"
        ],
        "title": "偶成",
        "id": "5e2c0885-c7c3-4b52-8677-dda4b59e95bc"
    },
    {
        "author": "李龏",
        "paragraphs": [
            "句中響處玉瓏玲，合使吟人洗耳聽。",
            "王謝風流今不見，金鵝山下月冥冥。"
        ],
        "title": "讀周晉仙詩",
        "id": "4c750ea1-142a-448b-8672-95afc0340289"
    },
    {
        "author": "李龏",
        "paragraphs": [
            "水面八百里，所之唯認山。",
            "消人名利念，出世是非間。",
            "帆有凌空勢，雲無不雨顔。",
            "何年洞庭上，林屋老仙關。"
        ],
        "tags": [
            "太湖",
            "洞庭湖"
        ],
        "title": "過太湖",
        "id": "a776e06a-eadc-4b7a-be06-4ea8f9e092fa"
    },
    {
        "author": "李龏",
        "paragraphs": [
            "不見梁時說法僧，一臺芳草自青青。",
            "滿山碼碯殷紅子，空驗天花舊點靈。"
        ],
        "title": "雨花臺",
        "id": "b0f914ed-95de-4317-b71a-9d5b9e03d87a"
    },
    {
        "author": "李龏",
        "paragraphs": [
            "蒼岑大野臨回岡，有樹破臘揚孤芳。",
            "枝頭粘得太古雪，月底散出無邊香。",
            "一清炯然抱幽寂，老與樸樕埋冰霜。",
            "青苔黄蘚裹寒骨，槁面不入春風場。"
        ],
        "title": "野梅歎",
        "id": "d74431a1-0377-4de6-a902-78698205c3e6"
    },
    {
        "author": "李龏",
        "paragraphs": [
            "雲耿寒星路不明，問潮人起約三更。",
            "江風吹上一輪月，照動客船多少情。"
        ],
        "title": "夜發崑山問潮館",
        "id": "3cda5dfb-2cbb-4ff0-9d04-7f13e0362e3d"
    },
    {
        "author": "李龏",
        "paragraphs": [
            "雪邊行李別詩朋，詩教龍門在廣陵。",
            "十里紅樓明月夜，莫將新句讓徐凝。"
        ],
        "title": "送黄壽老謁淮南賈制帥",
        "id": "4c3f8ade-9c96-4cbe-8d9a-e8d07a7cec8d"
    },
    {
        "author": "李龏",
        "paragraphs": [
            "一鈎金押皂花羅，頭似鸚哥小不多。",
            "記得花時人較醉，窣香曾上木蘭坡。"
        ],
        "title": "分詠得鞋",
        "id": "6f068379-1ede-403b-87d6-1736637a0ebe"
    },
    {
        "author": "李龏",
        "paragraphs": [
            "前有一樽酒，主人奉客客稱壽。",
            "君不見麟不能飛，鳳不能走。",
            "龜靈於人，龍死於鬭。",
            "山有時兮崩，河有時兮决。",
            "秦皇求仙竟不成，梁皇佞佛何曾徹。",
            "我今爲君拂青萍，履明月，奏雲和，歌白雪。",
            "洗滌塵埃九折腸，澡瀹風雷三寸舌。",
            "上願天子聖，下願宰相賢。",
            "字民之官不愛錢，四夷妥帖無狼煙。",
            "有田負郭安里{厘/灬/土}，秋堂夏屋臨平川。",
            "左手黄卷右青編，糟糠功名一百年。",
            "坐上日日延俊秀，子孫孫子相綿綿。"
        ],
        "title": "前有一樽酒",
        "id": "08ef77a1-479e-46cf-88ea-69254a8b80a2"
    },
    {
        "author": "李龏",
        "paragraphs": [
            "故人客秋縣，青軒臨繡楹。",
            "頹陽橫斷柳，短渡隔孤城。",
            "風蓮卸湘綺，露草結秦纓。",
            "當置一樽酒，前途路未平。"
        ],
        "title": "當置酒",
        "id": "a5a0004c-ceae-4a7b-adf3-d8a823f578f0"
    },
    {
        "author": "李龏",
        "paragraphs": [
            "幽人只隔一峰雲，幾度相思叫不聞。",
            "日暮小溪三四曲，薔薇如雪落紛紛。"
        ],
        "title": "懷友",
        "id": "db2a39a9-21e6-494a-82c8-47a521159d68"
    },
    {
        "author": "李龏",
        "paragraphs": [
            "夜雨滄波上，寒塘草市中。",
            "鍾聞兩寺應，室掩一床空。",
            "買醉留僧燭，敲吟折水葓。",
            "沙邊鳴宿雁，亦似哭詩翁。"
        ],
        "title": "舊館憶王抱節",
        "id": "7e4c30da-5715-418f-99b8-39596218217f"
    },
    {
        "author": "李龏",
        "paragraphs": [
            "貧驅遊海縣，常憶老詩朋。",
            "秋事無人語，危樓怯自登。",
            "蚌津紅日冷，鹽竈白煙凝。",
            "惆悵遼天鶴，緘書喚不應。"
        ],
        "title": "有憶王抱節陳樗堂",
        "id": "0acfd999-0a06-4c6c-8dd6-2bc1b3822c18"
    },
    {
        "author": "李龏",
        "paragraphs": [
            "世間無味處，子獨嗜之深。",
            "野菜羹前飲，梨花月下吟。",
            "盡於時態別，更沒俗情侵。",
            "我亦心如水，因題契我心。"
        ],
        "title": "贈黄中爲賦澹翁",
        "id": "4928ee54-e6a7-46a3-a7f7-04303a784674"
    },
    {
        "author": "李龏",
        "paragraphs": [
            "黄紙新除郡，欣君得晉陵。",
            "幾年淹俊軌，今日慰親朋。",
            "地近家殊便，民淳治易興。",
            "何時把麾去，莫廢遣書縢。"
        ],
        "title": "沈子玉使君",
        "id": "5afe2e57-d640-4c12-9aac-190e6e8d57d0"
    },
    {
        "author": "李龏",
        "paragraphs": [
            "枕簟驚秋客意悲，吳湖一望白雲迷。",
            "風枝蟬老寒聲起，野浦蓮衰夕艷淒。",
            "書寄潮船多不到，詩臨月館少曾題。",
            "離魂每夜生歸夢，只繞東遷漢縣西。"
        ],
        "title": "寄抱節",
        "id": "cedee5d2-cbcb-46cc-92bf-d03f78cfc587"
    },
    {
        "author": "李龏",
        "paragraphs": [
            "一歲又將晏，客遊今海濆。",
            "水寒鷗上樹，風勁鶻盤雲。",
            "京醖秋曾飲，湖涼夜亦分。",
            "雪邊梅事動，吟思正迷羣。"
        ],
        "title": "寄陳公儲",
        "id": "fb276387-bfe5-40c7-b299-75ca9c11bfe1"
    },
    {
        "author": "李龏",
        "paragraphs": [
            "不作科場夢，塵愁鬢亦衰。",
            "每於明月夜，多憶少年時。",
            "朗抱花空識，清貧鏡獨知。",
            "秋來大江上，件件欠君詩。"
        ],
        "title": "酬陳復初見寄",
        "id": "19d279a9-385d-4248-b706-0c3112ece2e1"
    },
    {
        "author": "李龏",
        "paragraphs": [
            "無花多病枝，唯葉吐春輝。",
            "蠶不資爲食，人應種者稀。",
            "陰成嬌雉宿，椹熟乳鶑飛。",
            "幾槎閑紅紫，從渠上錦機。"
        ],
        "title": "桑樹",
        "id": "f0af396c-a952-411c-a05a-da4617cab0eb"
    },
    {
        "author": "李龏",
        "paragraphs": [
            "呦咽高低韻不同，斷魂江月更冥朦。",
            "隔窗暗覓聲來處，響落晴霄一線風。"
        ],
        "title": "風琴",
        "id": "e81aa1ec-5a99-4f86-a046-731bad394462"
    },
    {
        "author": "李龏",
        "paragraphs": [
            "試出江東路，葛溪還玉溪。",
            "灘聲喧水石，人語混鳧鷖。",
            "田卧栽禾鼓，桑閑採葉梯。",
            "春城紅酒味，猶憶在江西。"
        ],
        "title": "信州道中",
        "id": "241f996a-e59c-4ef0-8b92-ec14638e2bfd"
    },
    {
        "author": "李龏",
        "paragraphs": [
            "苧旗風裏響連耞，蓼岸飛塵入釣車。",
            "昨夜碧城疏雨過，斷畦秋菜亦抽花。"
        ],
        "title": "清塘",
        "id": "46f58ac2-3686-4170-9ebf-21ead0a6f85b"
    },
    {
        "author": "李龏",
        "paragraphs": [
            "綠似春江水染成，窗紗分映色偏明。",
            "霜風一夜渾梢破，葉上殘詩讀不行。"
        ],
        "title": "秋夜芭蕉",
        "id": "647c399c-150f-4183-b402-b7fc20aa5fd8"
    },
    {
        "author": "李龏",
        "paragraphs": [
            "西風引袂凉雲起，鴛槳扶船浮綠水。",
            "露沁花脂茜粉香，滿柄蜂芒刺葱指。",
            "紅綃半妥金釧明，堤上玉郎闚唱聲。",
            "湘中暮雨歡期失，各自東西空目成。",
            "船蕩波心煙漠漠，歸路花從唱邊落。",
            "綠艷紅妖江水深，水底靈均應不覺。"
        ],
        "title": "採蓮曲",
        "id": "fdd4158e-d390-454e-b19f-974692cccc97"
    },
    {
        "author": "李龏",
        "paragraphs": [
            "血滴成花不自歸，銜愁猶泣在天涯。",
            "秋聲又比春□苦，除却淵明勸得誰。"
        ],
        "title": "秋日子規",
        "id": "f53e421f-19de-47b0-9fc4-21ed6f8f17e5"
    },
    {
        "author": "李龏",
        "paragraphs": [
            "不事塵中事，如君只一家。",
            "墮巢收煮茗，閑艇借移花。",
            "養樹填山色，疏池抉草苴。",
            "妻孥諳地利，亦喜治桑麻。"
        ],
        "title": "山居友",
        "id": "5cd23d99-c01a-459a-8dda-e298f7acac50"
    },
    {
        "author": "李龏",
        "paragraphs": [
            "一身如鶴信蕭閑，又向松濱寄客單。",
            "世事嬾能捫蝨話，生涯聊作豢龍看。",
            "刪來稿卷吟還冗，洗過綀衣著倍寬。",
            "獨有會心真得處，小庭幽草綠平欄。"
        ],
        "title": "松濱書館",
        "id": "2ca08405-01e5-407d-9a98-b40146276ae7"
    },
    {
        "author": "李龏",
        "paragraphs": [
            "故基何處是吳宮，醉上州城值晚風。",
            "簫鼓沉沉煙樹冷，亂蛙聲在落花中。"
        ],
        "title": "登蘇州齊雲樓",
        "id": "14c39ae3-be55-4183-9921-25e373e3d8fb"
    },
    {
        "author": "李龏",
        "paragraphs": [
            "繚垣桐數樹，知是阿誰栽。",
            "鳴鳳久不至，遊人空自來。",
            "春聲歸百鳥，古意薄層苔。",
            "縹緲三山外，離雲掃弗開。"
        ],
        "title": "登鳳凰臺",
        "id": "70702aa6-4527-4746-b5bc-5d8e424f63cd"
    },
    {
        "author": "毛珝",
        "paragraphs": [
            "蚤暮船爭渡，都城隔岸間。",
            "昔爲漁釣地，今作利名關。",
            "潮探塵中事，年催客裏顔。",
            "水僊花又發，吾欲老江灣。"
        ],
        "title": "西興",
        "id": "50b83e6b-a253-46d7-8d99-7bf24f156f46"
    },
    {
        "author": "毛珝",
        "paragraphs": [
            "堂靜草侵廊，羈懷未易忘。",
            "近城知郡圃，有佛即僧坊。",
            "惡句書盈壁，空樽壘到牆。",
            "使君臨寵外，滿目樹蒼蒼。"
        ],
        "title": "寓池之清夷堂",
        "id": "413673e0-7b32-47ff-8185-5a9cea3208f0"
    },
    {
        "author": "毛珝",
        "paragraphs": [
            "水鄉秋易冷，珍重過吳松。",
            "在旅雖難遣，於詩莫厭攻。",
            "一輪僧寺月，半夜客船鍾。",
            "况有賢州牧，知音是舊逢。"
        ],
        "title": "送客遊吳",
        "id": "14a80821-d26c-45ef-bb37-bf4b40a58134"
    },
    {
        "author": "毛珝",
        "paragraphs": [
            "九地陽初動，披衣起擁鑪。",
            "門前初去馬，窗外漸啼烏。",
            "雲色呈金未，梅梢破玉無。",
            "焚香待天曉，點易自研朱。"
        ],
        "title": "小至",
        "id": "5d96b08c-41bb-4ebc-8da0-2f4fe8603481"
    },
    {
        "author": "毛珝",
        "paragraphs": [
            "名重於諸剎，前賢舊隠蹤。",
            "無人知有路，隔樹忽聞鍾。",
            "瀑壯山疑裂，雲深寺若封。",
            "或傳遺稿在，三叩昔時松。"
        ],
        "tags": [
            "庐山"
        ],
        "title": "廬山棲賢寺",
        "id": "0a465818-943f-4e2a-8530-b17c156302c2"
    },
    {
        "author": "毛珝",
        "paragraphs": [
            "風吹蘆葉江頭路，江水江天共秋暮。",
            "邊淮寒早客行稀，只有征鴻向南去。",
            "征鴻自去書不來，遠衣未寄憑誰催。",
            "孤城慘咽暮笳起，城下荒榛接淮水。"
        ],
        "title": "登黄崗清淮門",
        "id": "e678558e-72d8-4c68-98d0-2f1d2b542108"
    },
    {
        "author": "毛珝",
        "paragraphs": [
            "山居無力塵居俗，有客勸予惟種竹。",
            "種成貧家可驟富，翠色琅玕遶君屋。",
            "清晨荷鉏斸溪岸，分得溪光入城綠。",
            "暮年百事課功遲，坐待春風滿林玉。"
        ],
        "title": "種竹",
        "id": "35217f47-8164-4acf-bbf7-1f248d5bccd3"
    },
    {
        "author": "毛珝",
        "paragraphs": [
            "真人尸居雷八荒，斷磚殘墨生蒼茫。",
            "鯢桓下𥉻九淵黑，神光倒射角與亢。",
            "明明元氣淋漓蹟，水底焚槐海波赤。",
            "周流萬化元無極，姑使人心識天則。"
        ],
        "title": "墨龍",
        "id": "7cb4d117-bb1f-4d6c-ab1f-78aac21c9ec5"
    },
    {
        "author": "毛珝",
        "paragraphs": [
            "湘江誰道無情水，寶瑟聲寒愁帝子。",
            "安知日月在中天，萬古重瞳元不死。",
            "楚南楚北千里雲，持香遥禮雲中君。",
            "莫起悲風助騷怨，蘭枯菊瘁不堪聞。"
        ],
        "title": "湘江",
        "id": "232f6201-2877-4149-8cc4-2de5ee464f7a"
    },
    {
        "author": "毛珝",
        "paragraphs": [
            "東風煦嫗如慈乳，欲報生成恨無所。",
            "自粘花片作斑衣，起捧春醪勸春舉。",
            "傍人笑我老如許，我亦笑渠將及汝。",
            "梅花也笑柳都舞，君如不飲出童羖。"
        ],
        "title": "東風",
        "id": "3c283ead-c3fb-4f09-9998-f8ca9d880674"
    },
    {
        "author": "毛珝",
        "paragraphs": [
            "白鷴舊事隨波去，太極陰陽自吞吐。",
            "長虹夜貫黑頭船，四紀沙迎相公路。",
            "馮夷作劇真等閒，五都有客雄其間。",
            "上林三官浪憂國，千年海底生銅山。"
        ],
        "title": "浙江",
        "id": "baca34d7-f792-4677-9421-9c15df7e04e1"
    },
    {
        "author": "毛珝",
        "paragraphs": [
            "媧皇失補天南角，一道銀河落君屋。",
            "又疑元氣自周流，不然瀉盡誰能續。",
            "瀑邊老檜尤可人，髯疎骨瘦皮鱗皴。",
            "崩崖欲壓全不懼，夜半潜蛟暗來去。"
        ],
        "title": "檜瀑",
        "id": "cc49a890-4105-4804-8964-393b9ffc87ab"
    },
    {
        "author": "毛珝",
        "paragraphs": [
            "百蟲阫蟄鴈奔忙，君從何來兩袂霜。",
            "大冠如箕盍齊魯，此地無乃驚吠厖。",
            "釣竿曾笑江湖窄，尺水詎容投犗客。",
            "取羝爲君向東軷，一聲裂石扶桑白。"
        ],
        "title": "富川邂逅戚叔開",
        "id": "fe75ca76-7524-4e49-af66-69bf0c8d9cc2"
    },
    {
        "author": "毛珝",
        "paragraphs": [
            "阿鴻血染吳苔碧，氣徹重泉埋不得。",
            "千年至寶復歸天，顛倒海中飛霹靂。",
            "至今荒怪列虞初，罅石千尋駭遊客。",
            "寺邊別廟是何神，月黑伽藍問周易。"
        ],
        "title": "虎丘",
        "id": "5d948e7e-74ad-4202-a4c7-88f19aa0b24d"
    },
    {
        "author": "毛珝",
        "paragraphs": [
            "人言月裏仙人住，隠約娑羅樹根兔。",
            "玄霜搗就亦多年，不見有人曾得度。",
            "清光偏照邊城秋，城邊白骨胎王侯。",
            "王侯白骨卒未已，龜蚌吸月獨不死。"
        ],
        "title": "月",
        "id": "401aa2f9-25f5-4a2d-b36b-8439859d91ad"
    },
    {
        "author": "毛珝",
        "paragraphs": [
            "渡江第一南來驛，幾度華堂延鴈客。",
            "百年運逐曉雲空，愁殺鞮官老無職。",
            "南徐今日古陽關，不斷歌聲祖離席。",
            "國讎已復事尤多，折損年年春柳碧。"
        ],
        "title": "丹陽館",
        "id": "ef5a7505-878c-4ceb-80a4-2a2164fef7b1"
    },
    {
        "author": "毛珝",
        "paragraphs": [
            "船頭蜀錦三千尺，倒影長虹浸寒碧。",
            "相逢不是紫髯郎，鸚鵡洲邊眼生棘。",
            "江頭簫鼓雜靈鴉，人道陰兵曾護國。",
            "安知樓下雪千堆，不是吞曹氣衝激。"
        ],
        "title": "富池廟",
        "id": "704d3636-07e4-4fc2-9a9b-d7590912d8ae"
    },
    {
        "author": "毛珝",
        "paragraphs": [
            "黄花暴日香欲醉，黄蜂抱香暖欲睡。",
            "老夫邂逅亦欣然，一段先天畫前意。",
            "喧喧歸雀聒叢篁，夕風欲轉明朝霜。",
            "花摇蜂醒我亦覺，斜陽一片秋茫茫。"
        ],
        "title": "秋日即事",
        "id": "4e6053b1-27ab-4b5a-9dff-2c4cef6f9c45"
    },
    {
        "author": "毛珝",
        "paragraphs": [
            "百川無敵大江流，不與人間洗舊讎。",
            "殘虜自緣他國廢，諸公空負百年憂。",
            "邊寒戰馬全裝鐵，波闊征船半起樓。",
            "一舉盡收關洛舊，不知銷得幾分愁。"
        ],
        "title": "甲午江行",
        "id": "d4a5c6f1-42e7-4c50-821d-0650d17c8a16"
    },
    {
        "author": "毛珝",
        "paragraphs": [
            "斷垣荒棘疑無路，忽有幽亭一畝餘。",
            "不稱郡侯來把酒，偏宜野客借觀書。",
            "臨堦汲水防苔滑，隔岸看山愛柳疏。",
            "非有舊交時下顧，十分風味落樵漁。"
        ],
        "title": "寓興國之十詠亭呈諸友",
        "id": "9312ad32-c864-49f9-80ab-824a91259446"
    },
    {
        "author": "毛珝",
        "paragraphs": [
            "中年已悟昔皆非，正學無師更可悲。",
            "詩道縱能通閫域，聖經曾未涉藩籬。",
            "擬從周子參無極，更爲東萊續近思。",
            "適意舞雩時一詠，區區何用苦吟爲。"
        ],
        "title": "中年",
        "id": "bba6e4c6-f94a-4461-a731-70c11823056a"
    },
    {
        "author": "毛珝",
        "paragraphs": [
            "齋鍾聲斷佛香銷，閑步虛廊轉幾遭。",
            "濁世自緣君不捨，青山豈是俗難逃。",
            "鳥如留客音聲好，松似驕人意氣高。",
            "因悟宿根元自有，栽培功淺長蓬蒿。"
        ],
        "title": "寓泉之定空寺",
        "id": "3d2caf79-3d8d-4315-b9aa-351bd7a9c69a"
    },
    {
        "author": "毛珝",
        "paragraphs": [
            "盈箱積案欲何如，誤盡蒼生半屬渠。",
            "陸贄外誰無負學，臯陶前是讀何書。",
            "鑿開素樸惟三畫，斲碎真淳遂五車。",
            "安得六經行世外，民風盡返結繩初。"
        ],
        "title": "掩卷",
        "id": "245bdf0b-925d-4d3d-bc42-282b40a63f70"
    },
    {
        "author": "毛珝",
        "paragraphs": [
            "創新小閣畫難成，肯借山翁養病身。",
            "萬事不憂知有命，數椽分庇可無人。",
            "觀書漆几明於鏡，欹枕藤床軟勝茵。",
            "終恐傍門心未穩，弊廬雖弊每馳神。"
        ],
        "title": "謝胡默堂",
        "id": "1ad28b54-3158-44e0-9858-7e1f91513234"
    },
    {
        "author": "毛珝",
        "paragraphs": [
            "已恨逢人語不通，更堪煙嶺隔千重。",
            "山城縱是如花好，海霧終愁似墨濃。",
            "遠信斷無鴻可寄，故鄉惟有月相逢。",
            "閒於荔綠蕉紅處，步屧時留到晚鍾。"
        ],
        "title": "寓泉之安溪",
        "id": "a7abe46d-b7a3-48ee-8627-cbb9e3e64dbb"
    },
    {
        "author": "毛珝",
        "paragraphs": [
            "無雨無雲曉色乾，忽驚瑰璧滿簷端。",
            "不教聲到窗前覺，應恐愁添屋下寒。",
            "占瑞農官尋玉尺，析酲公子索金盤。",
            "柴門睡起無多事，捲上疏簾带竹看。"
        ],
        "title": "雪",
        "id": "dc785bf9-ea50-48e4-b07f-20e8c5926028"
    },
    {
        "author": "毛珝",
        "paragraphs": [
            "關心歲月似驚波，少日無成奈老何。",
            "別久帝京知事少，住長客舍識人多。",
            "典衣酤酒盃難滿，借壁題詩字易磨。",
            "早信出門無遇合，故山只合守樵柯。"
        ],
        "title": "關心",
        "id": "79f8fb1b-7241-404f-878c-69021f866296"
    },
    {
        "author": "毛珝",
        "paragraphs": [
            "千尋雉堞一朝興，五馬行庖此落成。",
            "地峻鬼神愁設險，樓高星斗聽談兵。",
            "霞羞綵幟依山歛，月鬭金盃出海明。",
            "更有萬堆飛石在，寄聲殘羯盍魂驚。"
        ],
        "title": "通之海山樓落成",
        "id": "54db3434-5fb8-48a2-ae97-7a332da0dc5b"
    },
    {
        "author": "毛珝",
        "paragraphs": [
            "江山依舊昔人非，多少興亡問不知。",
            "鴈去又逢重到日，鳳歸安得再來時。",
            "風吹木葉隨漁艇，霜壓蘆花出酒旗。",
            "特地待吟吟未穩，數聲昏笛戍樓吹。"
        ],
        "title": "鳳凰臺",
        "id": "c929ee06-eb41-4c83-b8d2-a24a02880d60"
    },
    {
        "author": "毛珝",
        "paragraphs": [
            "學道先須學忍貧，縕袍蔬食當華珍。",
            "摳衣所欠參前輩，開卷猶欣見古人。",
            "暗坐雨窗心似月，冷眠雪屋氣如春。",
            "向來酷意耽吟事，今亦相忘越與秦。"
        ],
        "title": "學道",
        "id": "8c5963a4-e9a2-42f1-bed8-e81ddefd3e0d"
    },
    {
        "author": "毛珝",
        "paragraphs": [
            "鳶飛魚躍兩悠悠，造物何心莫問休。",
            "但得一盃長在手，不須萬戶更封侯。",
            "人間有夢何非蝶，物外忘機即是鷗。",
            "我亦青鞵行脚者，會摩銅狄話重遊。"
        ],
        "title": "贈碧蜍",
        "id": "d3ad34fc-24d3-4db2-811c-e39d398f67aa"
    },
    {
        "author": "毛珝",
        "paragraphs": [
            "但得人才即治安，不憂外侮敢相干。",
            "學關世道方爲士，業曉農家始是官。",
            "國力在兵堪用少，虜情如鬼欲驅難。",
            "豈無一代奇男子，抱膝無言靜處看。"
        ],
        "title": "人才",
        "id": "a0360198-ee4b-4941-b2c7-c111d4ec2d5c"
    },
    {
        "author": "毛珝",
        "paragraphs": [
            "幾踏槐花角寸長，擔簦羞作老來忙。",
            "立身早慕千層塔，閲世今知百戲場。",
            "從辟穀來惟嗜酒，自栽梅後不燒香。",
            "人生底爲青衫急，亦有秋荷可製裳。"
        ],
        "title": "和張梅深四首  其一",
        "id": "387e1de2-5399-488d-8d2a-08d411de7c91"
    },
    {
        "author": "毛珝",
        "paragraphs": [
            "不用悲歌撫鋏長，古無人可免身忙。",
            "存心未必耕無地，涉世難忘選有場。",
            "新別水雲書尚濕，舊題松桂筆猶香。",
            "只緣誤觸神舟走，惆悵京塵涴薜裳。"
        ],
        "title": "和張梅深四首  其二",
        "id": "d5494ea3-0848-4a05-ab72-3b0dee72bbc7"
    },
    {
        "author": "毛珝",
        "paragraphs": [
            "我策曾無一策長，一生蟻踏歷間忙。",
            "持經佛寺新投社，寄食田家舊築場。",
            "古劍放教龍逐伴，殘書分與蠹餐香。",
            "不愁死去無名在，化作千年老鶴裳。"
        ],
        "title": "和張梅深四首  其三",
        "id": "076ef384-45ba-4253-862e-a8607df25a5b"
    },
    {
        "author": "毛珝",
        "paragraphs": [
            "鳬鶴都休較短長，靜非無用動非忙。",
            "閑將詩卷排科甲，戲把文枰列戰場。",
            "無地可施行話柄，有天須監格心香。",
            "功名細看時來耳，珍重漁蓑即衮裳。"
        ],
        "title": "和張梅深四首  其四",
        "id": "e97d3971-7145-4327-8143-83319a480bfb"
    },
    {
        "author": "毛珝",
        "paragraphs": [
            "初說戍漁陽，俄傳出定襄。",
            "朝朝征馬過，春草不曾長。"
        ],
        "title": "古出塞",
        "id": "3a4efbcb-734a-4580-87c0-b2c43b6f934e"
    },
    {
        "author": "毛珝",
        "paragraphs": [
            "山月共徘徊，山泉酌一盃。",
            "詩成無筆寫，畫石記蒼苔。"
        ],
        "title": "山月",
        "id": "287b6998-99b2-47bf-9700-23b0fd6b03db"
    },
    {
        "author": "毛珝",
        "paragraphs": [
            "伯夷有宿世契，子猷結千古交。",
            "煙外三葉五葉，雨中一梢兩梢。"
        ],
        "title": "書墨竹",
        "id": "2e789783-41ab-4300-905a-544a878ec74f"
    },
    {
        "author": "毛珝",
        "paragraphs": [
            "九天有象不虛呈，歷歷都關國重輕。",
            "漢客可無經濟意，只將牛女問君平。"
        ],
        "title": "觀星",
        "id": "71bbc769-10db-4a0b-a837-644ebd4607dc"
    },
    {
        "author": "毛珝",
        "paragraphs": [
            "繞城無數菜花黄，隔岸蒹葭接大荒。",
            "不分塞鴻偏得意，年年春老未還鄉。"
        ],
        "title": "海陵",
        "id": "21fffd87-8ce5-478e-ac4c-af7bd4a69d80"
    },
    {
        "author": "毛珝",
        "paragraphs": [
            "四面蒹葭水接天，中間一片是人煙。",
            "相逢盡喜干戈息，白鷺飛來立戰船。"
        ],
        "title": "海陵之堡城  其一",
        "id": "7994c195-9697-42b8-8b63-9093f9502bff"
    },
    {
        "author": "毛珝",
        "paragraphs": [
            "傍城三十里芙蕖，怪底繁華浙景無。",
            "元是近邊農事少，全憑蓮藕當官租。"
        ],
        "title": "海陵之堡城  其二",
        "id": "b22f0440-f681-4d38-a0ef-d67666b21892"
    },
    {
        "author": "毛珝",
        "paragraphs": [
            "邊聲藉藉早秋風，稻未黄時棗又紅。",
            "莫厭水鄉遷避苦，全家載入綠荷中。"
        ],
        "title": "海陵之堡城  其三",
        "id": "85e5c47b-482a-48f0-8e10-3e0bd49ba34e"
    },
    {
        "author": "毛珝",
        "paragraphs": [
            "頻年歲稔少干戈，到處人能販五河。",
            "只道鹺舟偏輻輳，玉盃涇段近年多。"
        ],
        "title": "儀真  其一",
        "id": "68a407c3-5aeb-4515-b30c-e37c3dec39f4"
    },
    {
        "author": "毛珝",
        "paragraphs": [
            "多旨樓邊古柳斜，龍淵寺裏隔荷花。",
            "清風盡日無人管，半屬僧家半妓家。"
        ],
        "title": "儀真  其二",
        "id": "d404020d-63c1-4465-be8f-e7e5718966c5"
    },
    {
        "author": "毛珝",
        "paragraphs": [
            "販來北棗堪充膳，種得西瓜可析酲。",
            "總是中原舊風物，不堪今日是邊城。"
        ],
        "title": "儀真  其三",
        "id": "0dadabfe-761b-4c45-b01c-dc56b5f45e45"
    },
    {
        "author": "毛珝",
        "paragraphs": [
            "窗前灑地著胡床，浴罷閑來坐晚凉。",
            "更取壁燈移暗處，待他月上竹邊牆。"
        ],
        "title": "晚凉",
        "id": "1777caec-3458-4bb4-bc0a-e71ea28aba13"
    },
    {
        "author": "毛珝",
        "paragraphs": [
            "南山有梅花，高者五丈餘。",
            "半空發清香，天人爲踟躕。",
            "城中三尺本，登盆綴流蘇。",
            "進之畫堂上，笑彼何粗疎。"
        ],
        "title": "南山有梅花",
        "id": "7504ac6c-792c-4dfb-81c2-09bda9b7a8aa"
    },
    {
        "author": "毛珝",
        "paragraphs": [
            "幽幽山上松，泠泠松下井。",
            "白石當銀床，青蘿作脩綆。",
            "山翁獨酌餘，無客可堪請。",
            "葛洪分煉丹，陸羽求煎茗。"
        ],
        "title": "山中吟七首  其一",
        "id": "6a008356-3ac6-4fb4-9a75-616d0f31a992"
    },
    {
        "author": "毛珝",
        "paragraphs": [
            "采薇作庭實，紉蘭作筐篚。",
            "持以薦王公，謂可蘋藻比。",
            "王公齲齒謝，王門何用此。",
            "問客姓與名，或是孤竹子。"
        ],
        "title": "山中吟七首  其二",
        "id": "05d69ccd-b6eb-47c0-9906-337896d55d8a"
    },
    {
        "author": "毛珝",
        "paragraphs": [
            "山中夜讀書，山鬼來相試。",
            "隔窗問疑難，頗及堯舜事。",
            "予非卯金人，安能動星緯。",
            "劃然一推窗，餘音入空翠。"
        ],
        "title": "山中吟七首  其三",
        "id": "0c179aee-2abf-4bf3-bd70-9d1359ea2b44"
    },
    {
        "author": "毛珝",
        "paragraphs": [
            "山翁不能文，亦免時流笑。",
            "早愛滄浪歌，知詞不知調。",
            "長年山水間，所業只耕釣。",
            "偶得千齡龜，遂通八卦兆。"
        ],
        "title": "山中吟七首  其四",
        "id": "8058f116-60f9-4e5c-982d-9189c8ad40fd"
    },
    {
        "author": "毛珝",
        "paragraphs": [
            "山花開滿枝，山鳥啼無時。",
            "君胡欲棄此，自取塵污爲。",
            "山猿囓君屨，山鹿銜君衣。",
            "挽君君不留，去去終何歸。"
        ],
        "title": "山中吟七首  其五",
        "id": "c5dd4b9b-2dc4-41a6-8c56-6bbd059ca836"
    },
    {
        "author": "毛珝",
        "paragraphs": [
            "槲葉可以衣，松實可療饑。",
            "騎鹿下山去，儗說高人知。",
            "高人不可得，紛紛却語誰。",
            "曉窗白雲過，且自相同歸。"
        ],
        "title": "山中吟七首  其六",
        "id": "334c9020-d013-4760-bb73-1e37162ffef7"
    },
    {
        "author": "毛珝",
        "paragraphs": [
            "題牋寄親友，早早山中來。",
            "紫芝既可採，蟠桃行當開。",
            "持書托南風，北風復吹回。",
            "愛之不可見，落日令人哀。"
        ],
        "title": "山中吟七首  其七",
        "id": "158fda81-8b58-4b6f-843d-81519ce3ec6a"
    },
    {
        "author": "毛珝",
        "paragraphs": [
            "烽燧春尤急，人才嘆寂寥。",
            "恨無黄石略，難致碧幢招。",
            "守塹宵仍甲，防城曉未橋。",
            "又傳經一雪，殘哨亦蕭蕭。"
        ],
        "title": "己酉客淮",
        "id": "f34d4c3a-7305-4d5c-b4d4-a046b503292f"
    },
    {
        "author": "毛珝",
        "paragraphs": [
            "積雪滿松崗，茲行爲悼亡。",
            "本非求吉地，祇欲近禪坊。",
            "外物心如水，流年鬢已霜。",
            "只應雙卜宅，永此禮空王。"
        ],
        "title": "過黄山法華寺",
        "id": "7ea7a92d-aa68-4d7e-bf0c-11483e63b247"
    },
    {
        "author": "毛珝",
        "paragraphs": [
            "衣笈詩囊外，身輕費亦輕。",
            "不妨船眼窄，時上岸頭行。",
            "橘里逢霜信，松江問水程。",
            "吳中聞歲稔，新糴想須平。"
        ],
        "title": "送田耕月遊吳  其一",
        "id": "e3a1e7bf-63d1-4ef9-b521-3f767ef3b8d7"
    },
    {
        "author": "毛珝",
        "paragraphs": [
            "登橋仍問渡，迢遞到吳中。",
            "倩僕挑茶竈，移船避釣筒。",
            "月生林屋洞，潮接館娃宮。",
            "得句人傳去，蘇牋價益穹。"
        ],
        "title": "送田耕月遊吳  其二",
        "id": "db37d11d-0623-4e30-ae1d-e81118e3d8cd"
    },
    {
        "author": "毛珝",
        "paragraphs": [
            "此去姑蘇郡，都無五日程。",
            "仍聞新太守，最重舊交情。",
            "有句梅邊索，無田月下耕。",
            "雙親方待養，吾亦勉君行。"
        ],
        "title": "送田耕月遊吳  其三",
        "id": "d3da48d1-8c61-43ed-8f2d-9050153366b3"
    },
    {
        "author": "毛珝",
        "paragraphs": [
            "遠樹一重重，煙村與市通。",
            "難尋元亮宅，遥酹菊花叢。",
            "蜀浪帆檣外，廬山几席中。",
            "何時邊事息，來此作漁翁。"
        ],
        "tags": [
            "庐山"
        ],
        "title": "湓江",
        "id": "e3f8dbd3-a9f9-4abe-aa7d-aea50f50a4cd"
    },
    {
        "author": "毛珝",
        "paragraphs": [
            "去年一澇失冬收，逋債于今尚未酬。",
            "偶爲灼龜逢吉兆，再供租約賃耕牛。"
        ],
        "title": "吳門田家十詠  其一",
        "id": "97e92c6e-1e5f-43c0-9b12-854b1f71cfb8"
    },
    {
        "author": "毛珝",
        "paragraphs": [
            "竹罾兩兩夾河泥，近郭溝渠此最肥。",
            "載得滿船歸插種，勝如賈販嶺南歸。"
        ],
        "title": "吳門田家十詠  其二",
        "id": "cd3f83b0-4672-40aa-914a-87a9728cc845"
    },
    {
        "author": "毛珝",
        "paragraphs": [
            "到處車聲轉水勞，東鄉人事獨逍遥。",
            "一堤灧灧元非雨，總是吳江淡水潮。"
        ],
        "title": "吳門田家十詠  其三",
        "id": "0548cf36-82dc-4466-a941-ed3246950e81"
    },
    {
        "author": "毛珝",
        "paragraphs": [
            "今年田事謝蒼蒼，儘有瓶罌卒歲藏。",
            "只恐主家增斛面，雙鷄先把獻監莊。"
        ],
        "title": "吳門田家十詠  其四",
        "id": "a179434e-0495-40e6-a95d-ddb946236762"
    },
    {
        "author": "毛珝",
        "paragraphs": [
            "主家租入有常規，十月開倉不許違。",
            "占得頭籌先衆了，繞身紅綵送將歸。"
        ],
        "title": "吳門田家十詠  其五",
        "id": "80c14caa-587f-44ea-8979-98525be3f7b6"
    },
    {
        "author": "毛珝",
        "paragraphs": [
            "西鄉本是最高鄉，今歲收成亦倍常。",
            "瓦鼓綵亭連日閙，誰家不謝白龍王。"
        ],
        "title": "吳門田家十詠  其六",
        "id": "f8178414-25d1-4f59-a4b2-517814f07255"
    },
    {
        "author": "毛珝",
        "paragraphs": [
            "村村鼓笛樂秋成，露未凝霜水未冰。",
            "無頼酒家偏罔利，隔年早掛上元燈。"
        ],
        "title": "吳門田家十詠  其七",
        "id": "544e4f21-f57a-4cb9-a37b-e0ffab0328ae"
    },
    {
        "author": "毛珝",
        "paragraphs": [
            "田家少婦最風流，白角冠兒皁蓋頭。",
            "笑問傍人披得稱，已遮日色又遮羞。"
        ],
        "title": "吳門田家十詠  其八",
        "id": "1daa19fe-c2e4-4a90-bc14-57a91e136f00"
    },
    {
        "author": "毛珝",
        "paragraphs": [
            "長襟侈袖若僧衣，閑蕩扁舟入郭嬉。",
            "好是醉歸村舍晚，聲聲耳畔阿郎兒。"
        ],
        "title": "吳門田家十詠  其九",
        "id": "067a3855-4c08-408c-b67d-1c0f88cb054a"
    },
    {
        "author": "毛珝",
        "paragraphs": [
            "主家文牓又圍田，田甲科丁各備船。",
            "下得樁深笆土穩，更遷垂柳護圍邊。"
        ],
        "title": "吳門田家十詠  其一○",
        "id": "660f3f3e-5844-4c8d-9c36-50a4d95d5532"
    },
    {
        "author": "毛珝",
        "paragraphs": [
            "曾住昭陽殿裏頭，何年香骨掩荒丘。",
            "虛傳碧落歸僊去，誰見蒼梧從帝遊。",
            "鸞閣粉銷塵影暗，蜃爐香冷石人愁。",
            "風前不敢梅花折，猶恐君恩寵未休。"
        ],
        "title": "劉寺",
        "id": "15cbe2dc-a7c7-462a-b80d-5e995c8be795"
    },
    {
        "author": "毛珝",
        "paragraphs": [
            "寺門初掩夜沉沉，風逼燈寒檜影深。",
            "滿屋異香僧入懺，一甌新茗客搜吟。",
            "雲歸古殿聞龍氣，月照空池見佛心。",
            "坐久恰眠眠未穩，屋頭鍾起鵲驚林。"
        ],
        "title": "宿廣果寺",
        "id": "f9e6067e-66ba-4027-9cf6-3b1210097f30"
    },
    {
        "author": "毛珝",
        "paragraphs": [
            "虎踞龍蟠在目前，依前行闕鎖寒煙。",
            "津頭鼓角增新戍，陌上笙簫減舊年。",
            "高塔直看淮對境，斷碑閑憶晉諸賢。",
            "我來尚喜秋成日，魚蟹堪賒滿市邊。"
        ],
        "title": "金陵",
        "id": "c0c592f9-ebfe-40b6-ad45-d2520a889ca5"
    },
    {
        "author": "毛珝",
        "paragraphs": [
            "數節堅如玉削成，幾年出入伴閑身。",
            "扶持衰老非無術，變化虛空亦有神。",
            "藥籠倒挑同入市，酒壺斜掛共尋春。",
            "雖然未作顛危用，閑指迷津與路人。"
        ],
        "title": "拄杖",
        "id": "5b0790e3-ea2e-45f8-89e9-60d40434f067"
    },
    {
        "author": "毛珝",
        "paragraphs": [
            "梅有清香竹有陰，數椽於此寄幽深。",
            "舊看歸鴈拋孤旅，新聽啼螿悔苦吟。",
            "幾卷書皆先世迹，一張琴是古人心。",
            "柴門未必無知己，何必江湖在遠尋。"
        ],
        "title": "數椽",
        "id": "4131f4a0-11bc-4cfc-86f0-7359e7db4aac"
    },
    {
        "author": "毛珝",
        "paragraphs": [
            "一室焚香即太初，萬人如海儘從渠。",
            "第於心上曾無着，何必山中始可居。",
            "垂箔護花嫌引蝶，連筒汲井怕生魚。",
            "草玄政不妨人事，問字敲門未可疎。"
        ],
        "title": "陳藏一山房",
        "id": "dbac4a25-dc7e-4cd4-9fe1-bd790492132c"
    },
    {
        "author": "毛珝",
        "paragraphs": [
            "客裏元正最可憐，就他香案禮蒼天。",
            "懶拈蓍草占新歲，頻對菱花憶去年。",
            "僅有邸翁分席拜，不如野老着衣鮮。",
            "百年草草渾如此，且醉殘梅了目前。"
        ],
        "title": "元日寓越之三江",
        "id": "e592c6f0-139c-4ecb-9a20-2928edbf46e8"
    },
    {
        "author": "毛珝",
        "paragraphs": [
            "天上分來種異常，年年花占菊前黄。",
            "堆將龍麝應難敵，隔盡屏帷亦透香。",
            "此日且饒秋富貴，全家疑在月中央。",
            "明朝酒醒風吹盡，贏得黄金滿步廊。"
        ],
        "title": "桂",
        "id": "2512e201-3f3c-4ee4-8ab2-2ba67f7e8e42"
    },
    {
        "author": "毛珝",
        "paragraphs": [
            "濯纓人去水空寒，事屬明時欲問難。",
            "日暮客歸園館閉，鷺鷥飛上石棋盤。"
        ],
        "title": "滄浪亭",
        "id": "0677cf09-faea-4e8b-a06b-aed285a8daae"
    },
    {
        "author": "毛珝",
        "paragraphs": [
            "一片湖光接薜蘿，功名餘事屬吟多。",
            "至今魚鳥皆堪敬，曾見烏巾照碧波。"
        ],
        "title": "石湖",
        "id": "9252cc39-5d0b-4d7d-be9f-294847d44650"
    },
    {
        "author": "毛珝",
        "paragraphs": [
            "生平未始識東州，不謂招邀得漫遊。",
            "南鎮門前秦望曉，西興浦口浙江秋。",
            "風摶怒氣潮初落，山湧青冥雨乍收。",
            "豈爲登臨重回首，使星只在五雲頭。"
        ],
        "title": "西興寄呈",
        "id": "812cbb39-2e3f-4e9b-bccc-e6f0f3fc9d89"
    },
    {
        "author": "黄春伯",
        "paragraphs": [
            "怪訪怪，怪不在。",
            "茅君山，來相待。"
        ],
        "title": "訪白玉蟾值其出題壁",
        "id": "e86616bd-dff4-4cb4-83fe-1bcd2d1207e1"
    },
    {
        "author": "黄春伯",
        "paragraphs": [
            "半篙春水一蓑烟，抱月懷中枕斗眠。",
            "說與時人休問我，英雄迴首即神仙。"
        ],
        "title": "絕句",
        "id": "58c2b4f8-a88c-42d2-86b7-9f0919746dd2"
    },
    {
        "author": "白玉蟾",
        "paragraphs": [
            "瞻彼鶴林，在彼無諸。",
            "鼓山之下，螺江之隅。",
            "瞻彼鶴林，在彼長樂。",
            "嵩山之上，螺江之角。",
            "一別鶴林，春聿雲杪。",
            "青山之外，落花啼鳥。",
            "一望鶴林，回首千里。",
            "斜陽之外，白雲流水。",
            "日復一日，思我鶴林。",
            "鴈斷魚沉，實傷我心。"
        ],
        "title": "寄三山彭鶴林",
        "id": "62825ab2-6565-4d51-8c27-604fdb21e3c3"
    },
    {
        "author": "白玉蟾",
        "paragraphs": [
            "玉友避嫌，竹奴專寵。",
            "聽官丐閑，詩勇不將。"
        ],
        "title": "暑熱",
        "id": "7176811b-9707-4b59-a144-59ad143943fb"
    },
    {
        "author": "白玉蟾",
        "paragraphs": [
            "山高兮風寒，煙濛濛兮雨漫漫。",
            "雨霽兮雪飛，半夜無人兮倚欄。",
            "明月兮空山。"
        ],
        "title": "紅巖感懷四首  其一",
        "id": "a251dd92-729d-470a-96d0-0a6c399fe5fc"
    },
    {
        "author": "白玉蟾",
        "paragraphs": [
            "猿啼兮鳥哀，風颼颼兮雪皚皚。",
            "雪霽兮雲收，思我故人兮傷懷。",
            "古徑兮蒼苔。"
        ],
        "title": "紅巖感懷四首  其二",
        "id": "b23d098a-f494-4f12-b653-a6c3a663a076"
    },
    {
        "author": "白玉蟾",
        "paragraphs": [
            "風悲兮花落，鳥哀哀兮水簌簌。",
            "水寒兮石蒼，幽人自感兮惸獨。",
            "古洞兮枯木。"
        ],
        "title": "紅巖感懷四首  其三",
        "id": "83092074-bffe-4b75-9dcf-9d8794728e84"
    },
    {
        "author": "白玉蟾",
        "paragraphs": [
            "草青兮煙冷，山蒼蒼兮水楚楚。",
            "山深兮地僻，青鳥不來兮凄苦。",
            "斷煙兮荒草。"
        ],
        "title": "紅巖感懷四首  其四",
        "id": "8f81d765-fbd2-4172-af31-9774bd8c6957"
    },
    {
        "author": "白玉蟾",
        "paragraphs": [
            "芝田長相依，瑶池長相隨。",
            "雲泥共悲歡，生死同襟期。",
            "行啄林莽間，斷翅誰與醫。",
            "往者不可復，病者不得飛。",
            "極目青雲中，臨風翹以思。",
            "思深不復啄，一唳天容悲。"
        ],
        "title": "孤鶴辭",
        "id": "8dd02f15-79ae-49a9-a836-84a475b0bf27"
    },
    {
        "author": "白玉蟾",
        "paragraphs": [
            "丹楓隕葉紛墮飛，撩撥西風盡倒吹。",
            "雲外飄飄呼莫回，四方沉冥鴈爲悲，辭柯一去遐不歸。",
            "已判此秋長別離，生者有盡死有期。",
            "憑高望遠深相思，手揮絲桐送斜暉。"
        ],
        "title": "楓葉辭",
        "id": "1d20e423-a827-4676-b26d-45c6914e87a1"
    },
    {
        "author": "白玉蟾",
        "paragraphs": [
            "七閩多山水，兩淮好風月。",
            "瀟湘之烟雲，巴廣之雨雪。",
            "收拾歸武林，細與令師說。"
        ],
        "title": "臨安天慶陳道士濩武夷贈之",
        "id": "56622763-e61e-40f4-8bca-9195af0e9561"
    },
    {
        "author": "白玉蟾",
        "paragraphs": [
            "孤鴈聲嚘嚘，憂如司馬牛。",
            "君不見煮豆燃豆萁，斯人者斗米尺布渠豈羞。",
            "知有鶺鴒在原不，知有棠棣之華不。"
        ],
        "title": "孤鴈嘆",
        "id": "f0e97f81-0f55-4a25-accd-b36a59bcbfaf"
    },
    {
        "author": "白玉蟾",
        "paragraphs": [
            "雲去雲來幾點星，城頭畫鼓轉三更。",
            "草深螢聚渾成燐，月暗鶴飛惟有聲。",
            "何處夜航鳴櫓過，滄江如鏡煙半破。",
            "忽然長嘯驚沙鷗，飛入前山不留箇。"
        ],
        "title": "梧州江上夜行",
        "id": "6bb92971-781a-4b18-add9-0cbb27a627c0"
    },
    {
        "author": "白玉蟾",
        "paragraphs": [
            "山風凄冷山木悲，虎不敢嘯鬼夜啼。",
            "溪聲暗繞蒼苔路，翠羽絲毛寒不棲。",
            "幽人此時樓上立，葉照松梢露珠泣。",
            "有酒欲飲飲不成，月華縹緲煙光濕。"
        ],
        "title": "悲風曲",
        "id": "0a96786b-c329-4741-85ab-5320384b7d76"
    },
    {
        "author": "白玉蟾",
        "paragraphs": [
            "紅樓貯飛瓊，夜夜令人憶。",
            "回盼千山外，天遠暮雲碧。",
            "西風白芙蓉，往事殆陳迹。",
            "爲我收眼纈，織得愁成疋。"
        ],
        "title": "紅樓曲",
        "id": "ee19f02d-cf6c-4b19-a16f-f624e2cdc8c8"
    },
    {
        "author": "白玉蟾",
        "paragraphs": [
            "雲行太虛中，薄暮何冥冥。",
            "仰望青松梢，上有白雪翎。",
            "千巖舞落葉，萬樹羅翠屏。",
            "流水咽寒澗，湛露濡香蘅。",
            "幽人一回首，家世渺浮萍。",
            "蓬萊在何許，絳闕邈太清。",
            "青鳥杳不來，白雲去玉京。",
            "夫我何悽其，悵哉此幻形。",
            "注目玉霄峰，青猿一聲聲。"
        ],
        "title": "暮雲辭",
        "id": "1afc20a0-65ce-4d57-a92e-3a7a6c85f023"
    },
    {
        "author": "白玉蟾",
        "paragraphs": [
            "我見千家閙管絃，金瓶玉水養春妍。",
            "一朝花落空枝在，爨下焦枯亦可憐。",
            "曾聞李白之詩否，以色事人幾長久。",
            "斷蘂殘英尚未衰，月明人立黄昏柳。"
        ],
        "title": "有贈",
        "id": "0c417298-2bab-4ba2-b754-879c0b2abcd4"
    },
    {
        "author": "白玉蟾",
        "paragraphs": [
            "吾是瑶臺翰墨仙，操觚弄槧玉皇前。",
            "翻雲爲墨海爲硯，一片寒空如雪牋。",
            "兔豪象管用不得，倒蘸崑崙醉鈎畫。",
            "當年染罷八角芒，金闕上章求放逸。",
            "三峯坐斷江南天，臨汝城頭蒼蒼然。",
            "狀如筆架翠起伏，與吾閣筆齁齁眠。",
            "山靈驚呼猿鳥亂，清魂復被風吹散。",
            "起來叫問山前人，幾度松枯白石爛。"
        ],
        "title": "筆架山",
        "id": "7216c1f4-a2a4-4bcb-ba33-c0be82aafb58"
    },
    {
        "author": "白玉蟾",
        "paragraphs": [
            "飛雲湧浪天邊來，翠色迷空撥不開。",
            "逸人憐此一崔嵬，峨翬危簷倚翠堆。",
            "客來樓前認林樾，坐久神爽愈飛越。",
            "移時雙鶴何處歸，遥見前山兩點雪。"
        ],
        "title": "積翠樓",
        "id": "1faa5335-798e-4bd4-ba05-7897e070edde"
    },
    {
        "author": "白玉蟾",
        "paragraphs": [
            "妾居西北方，容貌亞冰雪。",
            "妾長嗟無媒，孤影對明月。",
            "頭綰墮馬髻，脚襯凌波襪。",
            "釵梁溜金鳳，舞带蒙錦纈。",
            "頸瑳素玉圓，胸瑩新酥滑。",
            "翠靨中蛾眉，瑶花嚲鴉髮。",
            "腰裊柳絲輕，臉潤桃花發。",
            "出郊乘紫騮，蔽目舉青繖。",
            "不敢一回首，煙際暗愁結。",
            "誰家白面郎，志氣何飄揚。",
            "使妾一過眼，吾肉燔如湯。",
            "自惟父母嚴，折花回倚牆。"
        ],
        "title": "妾薄命",
        "id": "c358aa11-9496-476e-8741-6c6b67210a2c"
    },
    {
        "author": "白玉蟾",
        "paragraphs": [
            "春深陌上桑，羣蠶頼以食。",
            "鞠蠶妾之事，采桑妾之職。",
            "桑老蠶繭成，幸而筥筐實。",
            "繰之復紡之，妾復躬紝維。",
            "織成一端練，于以蔽袒裼。",
            "使君一問桑，下車輒思惑。",
            "妾固願相從，妾夫不足惜。",
            "安得以婦人，而滅使君德。",
            "使君勿內熱，妾心堅如石。"
        ],
        "title": "陌上桑",
        "id": "dbf98c1c-0dae-4bf1-ac39-00c66694ee22"
    },
    {
        "author": "白玉蟾",
        "paragraphs": [
            "秋陰薄薄天風凄，黄落滿空孤鴻飛。",
            "志在江湖叫何悲，桂枝初花來幾時。",
            "得非往者失塤箎，雲情月思哀獨歸。",
            "青霄高處更危機，胡不少棲欲何之，霜翎雨翅不自持。",
            "非無稻粱與菰黍，食不下咽情永辭。",
            "江頭弔影鳴愈悽，嘹唳之聲矧可思。"
        ],
        "title": "孤鴻曲",
        "id": "17d7300d-e411-4588-ba5f-342b3ccc6c2f"
    },
    {
        "author": "白玉蟾",
        "paragraphs": [
            "夜半江風吹竹屋，起挑寒燈憐影獨。",
            "荒雞亂啼思轉多，黠鼠嘯躍眠不熟。",
            "舊曲情聲覺悲凉，故園心眼時斷續。",
            "何當牽犬臂蒼鷹，錦帽貂裘呼蹴踘。"
        ],
        "title": "初至梧州",
        "id": "6189daa1-feb2-42ad-a7f3-a6a47cd5ee7d"
    },
    {
        "author": "白玉蟾",
        "paragraphs": [
            "歲事忽婉娩，旅懷良爾悲。",
            "風霧起無邊，雨雪凄霏霏。",
            "豈無銷金帳，唱飲羊羔兒。",
            "寄食他人門，屏息從所依。",
            "鵰鶚翔九天，鷦鷯巢一枝。",
            "煙霄有熟路，我當何時歸。",
            "人間自富榮，信美非所宜。",
            "朱顔日已改，華髮漸復稀。",
            "觸目思遠人，勝賞懷昔時。",
            "園林向衰謝，青山吞斜暉。",
            "坐久露華重，吟殘雲意遲。",
            "晴空清已曠，寒月滿我衣。",
            "莫言一杯酒，容易相對持。",
            "病鸐棲草亭，會須唳聲飛。"
        ],
        "title": "歲晚書懷",
        "id": "545643f4-c489-4a2b-aae1-4d63668704b9"
    },
    {
        "author": "白玉蟾",
        "paragraphs": [
            "男兒鐵石腸，遇秋多凄凉。",
            "節物遽凋變，今古堪悲傷。",
            "西來白帝風，暗驚萬葉黄。",
            "拚與舞零落，此意付夕陽。",
            "堪嘆遠行子，隻影天一方。",
            "佳人去不返，蒼煙冥八荒。",
            "對此一黯然，兩鬢沾吳霜。",
            "自顧蒲柳姿，眇在煙水鄉。",
            "晚汀慨鴻鴈，夜浦羞鴛鴦。",
            "何當從宋玉，問路遊高唐。"
        ],
        "title": "黄葉辭",
        "id": "b3f8b662-a5f9-4647-906d-ad62ca7c28d6"
    },
    {
        "author": "白玉蟾",
        "paragraphs": [
            "行行莫敢悲，一死復千怨。",
            "脫身歌舞中，姊姒不足戀。",
            "蠻帳紫茸氈，雖卑固不賤。",
            "昔在後宮時，幾見君王面。",
            "君王有鳳偶，不數芹邊燕。",
            "儻曾賜御覽，豈爲畫所幻。",
            "粉黛相嶔巇，亦懼人彘變。",
            "但念辭鄉國，遠適堪慨嘆。",
            "此時漢無策，聊塞呼韓願。",
            "非無霍嫖姚，兩國慮塗炭。",
            "欲寬公卿憂，隻影非所羨。",
            "敬將金繒行，不覺淚珠濺。",
            "請行安得辭，心心存漢殿。",
            "所憐毛延壽，既殺不可諫。",
            "馬蹄蹴胡塵，曉月光燦燦。",
            "悽愴成琵琶，千古庶自見。",
            "他時冢草青，漢使或一奠。"
        ],
        "title": "明妃曲",
        "id": "15a8bba8-8b11-40fd-8a4c-cb9b05ef934b"
    },
    {
        "author": "白玉蟾",
        "paragraphs": [
            "君不見猿啼蒼梧煙，風捲瀟湘水。",
            "雙蛾無處挽重瞳，粉篁點點凝春淚。",
            "又不見鶴飲瑶池月，露泣龜臺花。",
            "百官極目望八駿，青鳥寥寥空暮霞。",
            "嗚呼，不自愛惜甘蹈死，亦不聞乎千金子。",
            "公無渡河要渡河，公要渡河爭奈何。"
        ],
        "title": "公無渡河",
        "id": "6cce74f8-d5d7-455c-b1d5-9014cb02be5d"
    },
    {
        "author": "白玉蟾",
        "paragraphs": [
            "厥初由閥閲，吾志在林泉。",
            "爲舜不無地，睎顔儘有天。",
            "魚蟲猶可佛，雞犬皆登仙。",
            "顧我非六六，荷天良拳拳。",
            "幼時氣宇壯，長日文彩鮮。",
            "琴劍微暖席，江湖動經年。",
            "異乎三子撰，契彼五家禪。",
            "既已出洙泗，從而師偓佺。",
            "肩依洪崖右，道在靈運前。",
            "所得既天祕，與交又國賢。",
            "可圖大藥資，以辦買山錢。",
            "東訪鼎湖浪，西尋蒼梧煙。",
            "一寸百煉剛，半生雙行纏。",
            "簪紳非無欲，魚鳥從所便。",
            "逸興五湖闊，虛名四海傳。",
            "飽餐青精飯，細讀黄石編。",
            "頃自七閩出，放焉迷市廛。",
            "紅塵刺人眼，名利交相煎。",
            "富貴已嘗鼎，雲霄當著鞭。",
            "蹉跎度青春，遲暮即華顛。",
            "且有安期棗，與夫泰華蓮。",
            "高陵易爲谷，滄海俄成田。",
            "光景亦倏忽，物華隨變遷。",
            "仰天時一笑，顧影長自憐。",
            "紫府何冥邈，青鸞何沉綿。",
            "蓬萊雲渺渺，小有月娟娟。",
            "策足青霞路，收功黄芽鉛。",
            "上以游太虛，下以窮九淵。",
            "輦轂氣所王，湖山樂無邊。",
            "飄然復何往，此去如蛻蟬。"
        ],
        "title": "長歌行",
        "id": "da3b789b-d31f-47ad-91a5-d0827cd3991e"
    },
    {
        "author": "白玉蟾",
        "paragraphs": [
            "三樹五樹啼寒猿，一聲兩聲落耳根。",
            "吾疑耳到猿啼處，却是猿聲隨風奔。",
            "猿聲不悲亦不怨，吾亦於世何所戀。",
            "夜深月白風籟寒，聽此忽然毛骨換。"
        ],
        "title": "聽猿",
        "id": "96115268-cbe6-4575-bc6e-4283cd82b51f"
    },
    {
        "author": "白玉蟾",
        "paragraphs": [
            "白雲無消息，黄鶴杳不歸。",
            "華表風露冷，臨臯星斗稀。",
            "不念桑田變，但向瑶臺飛。",
            "盍不歸來乎，翩然點翠微。"
        ],
        "title": "徯鶴",
        "id": "e4c643dd-19c2-4dd4-8011-22021b9199d1"
    },
    {
        "author": "白玉蟾",
        "paragraphs": [
            "高人今居筆架山，蒼煙冥濛常風寒。",
            "西壁千巖青未了，萬頃嵐光薄清曉。",
            "曉來軒窗敞且明，風櫺月牖一壺冰。",
            "雞聲未斷鍾聲起，起飲沆瀣朝紫清。",
            "人間紅塵刺人眼，世上蝸蠅徒爾亂。",
            "豈復知此爽氣佳，已被高人俱占斷。"
        ],
        "title": "挹爽",
        "id": "a37e0be5-d3b5-48ad-aba9-5940a1d13b9d"
    },
    {
        "author": "白玉蟾",
        "paragraphs": [
            "豁然登高臺，四天一何眇。",
            "舒懷摩丹田，靜境萬籟悄。",
            "前村生孤煙，半山吞殘照。",
            "倚劍呼黄鶴，遽然發長嘯。"
        ],
        "title": "舒嘯",
        "id": "1c89b631-193a-438e-af27-3b2f56fe5308"
    },
    {
        "author": "白玉蟾",
        "paragraphs": [
            "青帝收成功，乃王木芙蓉。",
            "姚魏久燮理，功成盍受封。",
            "向已魁梅花，此當相芍藥。",
            "桃李寂不言，蜂蝶寒無托。"
        ],
        "title": "姚魏堂",
        "id": "67691808-cf06-4c83-bdab-5f5c272a2d36"
    },
    {
        "author": "白玉蟾",
        "paragraphs": [
            "道人久矣泯耳目，蕭然自如脫羈束。",
            "朝隨扶桑日頭起，暮趁崑崙雲脚伏。",
            "青牛過關今幾年，此道分明在目前。",
            "昨夜琴心三疊後，一堂風冷月娟娟。"
        ],
        "title": "希夷堂",
        "id": "0886ac0d-7995-4a18-a2d6-310f06d9e21b"
    },
    {
        "author": "白玉蟾",
        "paragraphs": [
            "秋色何凄凄，奈此可憐宵。",
            "銀河望不極，萬籟凉蕭蕭。",
            "雲花遠縹緲，月影寒寂寥。",
            "一鴈蹲滄洲，羣螢飛斷橋。",
            "仰盼蒼松枝，黯然不自聊。"
        ],
        "title": "秋宵辭  其一",
        "id": "5a438c60-881f-4289-85a5-f42cffcf5391"
    },
    {
        "author": "白玉蟾",
        "paragraphs": [
            "長天滑如紙，皓月寒如水。",
            "今人成古人，人生復能幾。",
            "顧此清凉夜，此情不自已。",
            "聊以寫懷抱，黯黯泣神鬼。",
            "所泣復何言，已矣復已矣。"
        ],
        "title": "秋宵辭  其二",
        "id": "501e0beb-8ba8-48a5-9bcc-60969ec70216"
    },
    {
        "author": "白玉蟾",
        "paragraphs": [
            "仰觀銀河月，千林散寒光。",
            "佳人今何之，遠在天一方。",
            "秋聲酸我鼻，秋色斷我腸。",
            "夜深倚西風，清淚如雨霶。",
            "世有千里馬，可憐無王良。"
        ],
        "title": "秋宵辭  其三",
        "id": "5bf74dbe-fb6d-4112-b051-62c3ed9b727e"
    },
    {
        "author": "白玉蟾",
        "paragraphs": [
            "空山寂無人，出門但明月。",
            "悲哉誰與論，對此一愁絕。",
            "清露襲衣裳，凉風逼毛髮。",
            "淚雨忽復晴，愁雲悄自滅。",
            "顧影青松下，此意在絳闕。"
        ],
        "title": "秋宵辭  其四",
        "id": "9cf8d431-a7b3-482d-8b4c-df3bc6fd5779"
    },
    {
        "author": "白玉蟾",
        "paragraphs": [
            "長天與遠水，極目煙冥茫。",
            "暮鴻孤悲鳴，霜林萬葉黄。",
            "倚松望翠微，數點寒螢光。",
            "吾非長夜魂，墮此寂寞鄉。",
            "衷情憑誰訴，空山草木長。"
        ],
        "title": "秋宵辭  其五",
        "id": "e3ab620a-8b71-466a-a44e-7cb65a7baeb6"
    },
    {
        "author": "白玉蟾",
        "paragraphs": [
            "月華明如許，秋色清可掬。",
            "小立西湖道，瀰漫芰荷綠。",
            "人生真是夢，造物不可覆。",
            "英雄受凄凉，嬌騃飽粱肉。",
            "湖山却見知，對人長青目。"
        ],
        "tags": [
            "西湖"
        ],
        "title": "秋宵辭  其六",
        "id": "1c466070-307b-4d0c-8816-99eccc19315d"
    },
    {
        "author": "白玉蟾",
        "paragraphs": [
            "眇哉青松梢，高高九千尺。",
            "兩班森道傍，暮起凄黯色。",
            "嗟彼昂藏姿，山林端可惜。",
            "浩然呼西風，夜深鳴蕭瑟。",
            "此意偶相似，嘆息復嘆息。"
        ],
        "title": "秋宵辭  其七",
        "id": "3efee278-e095-4d56-92b8-7b3ff0cacab7"
    },
    {
        "author": "白玉蟾",
        "paragraphs": [
            "孤月明秋空，清影跨洞門。",
            "彼美嬋娟姿，的是姮娥魂。",
            "凄然到書帙，惸然入酒樽。",
            "不歸廣寒家，夜游天子園。",
            "無人知此懷，驚煙籠啼猿。"
        ],
        "title": "秋宵辭  其八",
        "id": "ad502e5f-e28d-4ab1-b5b5-251e6c0de884"
    },
    {
        "author": "白玉蟾",
        "paragraphs": [
            "吾身如浮雲，縹緲歸無家。",
            "又如孤飛鴈，不鳴跧蓼花。",
            "路傍多青草，無語閲歲華。",
            "野外亦有蘭，抱香委泥沙。",
            "夫豈造物者，故欲孤此邪。"
        ],
        "title": "秋宵辭  其九",
        "id": "9898aeb6-6834-491b-b280-56978ec63ce2"
    },
    {
        "author": "白玉蟾",
        "paragraphs": [
            "清秋薄湖山，蒲柳生寒煙。",
            "悵望荷花中，誰家鳴筦筦絃。",
            "豈復念伊人，孤影芙蓉邊。",
            "吸風咀月露，照水時自憐。",
            "暗懷夜光寶，長吁不成眠。"
        ],
        "title": "秋宵辭  其一○",
        "id": "5dcb1cc6-152d-4747-a00f-764900a6d7ca"
    },
    {
        "author": "白玉蟾",
        "paragraphs": [
            "佳人遽成古，冰魂喚不譍。",
            "料得冥冥中，憐我身如僧。",
            "松間一太息，樹吼蒼雲崩。",
            "幽愁積如山，心上一層層。",
            "成連與瓠巴，枯骨悲荒陵。"
        ],
        "title": "秋宵辭  其一一",
        "id": "28e08f10-0c74-4858-ac79-231aa712aacb"
    },
    {
        "author": "白玉蟾",
        "paragraphs": [
            "此身非我有，在世聊爾爲。",
            "於此儻有得，夫復何所悲。",
            "遂將鬰抑懷，寫作悽苦辭。",
            "如彼深閨婦，暗起鴛鴦思。",
            "蒼蒼亦有耳，此情知不知。"
        ],
        "title": "秋宵辭  其一二",
        "id": "908a833e-2e85-4280-9ce1-c80555736ade"
    },
    {
        "author": "白玉蟾",
        "paragraphs": [
            "香穟飛紫煙，茗花湧白雪。",
            "坐對松竹林，已換塵俗骨。",
            "前山多翠色，凝然暮欲滴。",
            "凭欄拍掌呼，天外鶴來一。"
        ],
        "title": "凝翠",
        "id": "c38855f5-d2b1-43fc-868f-96e514da4537"
    },
    {
        "author": "白玉蟾",
        "paragraphs": [
            "黍大青混沌，此即萬化鞘。",
            "盤古不得窺，鑿之忽七竅。",
            "太樸既脫手，銀蝠乃夜嘯。",
            "乾坤兩餠分，日月雙丸跳。",
            "九鴉方爇天，致渠共工鬭。",
            "額血不周山，山裂天西漏。",
            "媧皇煉彩石，一發大庭笑。",
            "宓犧方蛇蟠，商契亦燕鷇。"
        ],
        "title": "述古  其一",
        "id": "47f366df-35fa-4325-9b17-518eaed68e63"
    },
    {
        "author": "白玉蟾",
        "paragraphs": [
            "帝子御飛龍，鼎湖叫奚爲。",
            "玉京鬰崔嵬，銀河汎渺瀰。",
            "俯首視紅塵，萬蟻紛何知。",
            "乘雲遊八極，手翫珊瑚枝。",
            "湯武事干戈，此事矧肯期。",
            "但聞穆天子，八駿曾瑶池。"
        ],
        "title": "述古  其二",
        "id": "0c6aaeb3-990c-4ee1-87a7-4bf069c89937"
    },
    {
        "author": "白玉蟾",
        "paragraphs": [
            "河水一鏡清，中有驪龍舞。",
            "波心呈寶圖，始脈造化祖。",
            "燧人鑽炎凉，炎帝餌甘苦。",
            "身披獝狨衣，口服觳觫乳。",
            "此時至尊者，帝階三尺土。",
            "嬴政築阿房，籛鏗纔傴僂。"
        ],
        "title": "述古  其三",
        "id": "1385a71c-7f24-4f65-953f-0c595384d665"
    },
    {
        "author": "白玉蟾",
        "paragraphs": [
            "碧桃兮花落，青鳥去兮春寂寞。",
            "風止兮雪霽，望美人兮天一角。"
        ],
        "title": "山中憶鶴林  其一",
        "id": "bba93b97-4a8c-45e4-82a8-0d189604ff7f"
    },
    {
        "author": "白玉蟾",
        "paragraphs": [
            "可惜兮春光，芹泥香兮燕忙。",
            "花紅兮水暖，望美人兮天一方。"
        ],
        "title": "山中憶鶴林  其二",
        "id": "6da0be8a-0e39-404c-a71a-7e624600a808"
    },
    {
        "author": "白玉蟾",
        "paragraphs": [
            "白雲兮孤飛，鴈向北兮燕南枝。",
            "青山兮方疊，望美人兮天一涯。"
        ],
        "title": "山中憶鶴林  其三",
        "id": "3ca42374-f34a-4445-bf7c-cdc8fd601867"
    },
    {
        "author": "白玉蟾",
        "paragraphs": [
            "蒼崖兮巍巍，對落花兮倚斜暉。",
            "猿啼兮鶴唳，望美人兮天一隅。"
        ],
        "title": "山中憶鶴林  其四",
        "id": "7ef7682f-7bdc-46a0-8441-0d31c3e52c53"
    },
    {
        "author": "白玉蟾",
        "paragraphs": [
            "冷煙纏山腰，暗水冽石骨。",
            "欲風松先鳴，未雨苔已滑。",
            "洞前多琪花，洞裏多紫霞。",
            "高人得所棲，日永蒸胡麻。"
        ],
        "title": "棲霞",
        "id": "02159ae3-e0a6-45ae-ba47-e7df7f484cce"
    },
    {
        "author": "白玉蟾",
        "paragraphs": [
            "劍法年來久不傳，年來劍俠亦無聞。",
            "一從袖裏青蛇去，君山洞庭空水雲。",
            "逸人習劍得其訣，時見巖前青石裂。",
            "何如把此入深番，爲國瀝盡匈奴血。"
        ],
        "tags": [
            "洞庭湖"
        ],
        "title": "習劍",
        "id": "9d1260a2-754c-48df-b20c-1901f749a09f"
    },
    {
        "author": "白玉蟾",
        "paragraphs": [
            "硯水寒欲冰，燭蠟凝成淚。",
            "月夜天飛霜，瑣窗人不寐。",
            "萬竹舞風青，孤松溘露翠。",
            "樓前呼黄鶴，凄然發清唳。"
        ],
        "title": "夜坐",
        "id": "17f253ae-4721-41da-be1e-0a2d909d04e7"
    },
    {
        "author": "白玉蟾",
        "paragraphs": [
            "手携青藜杖，巖上俯清池。",
            "池水夜來冰，凍磷殊未澌。",
            "戲以藜杖尖，斲破黄琉璃。",
            "橫杖擔兩片，忍凍巖前嬉。",
            "愛日怡我神，凉風吹我衣。",
            "應念石季倫，銷步錦金圍。",
            "終夜燒紅獸，但飲甘如飴。",
            "夫豈知山林，清寒益我姿。",
            "此意誰與論，巖下青松知。"
        ],
        "title": "百丈巖觀水",
        "id": "ab891164-9f28-450d-b9b7-80ae2d050d79"
    },
    {
        "author": "白玉蟾",
        "paragraphs": [
            "寸心鐵石壯，一面冰霜寒。",
            "落葉鬼神哭，出言風雨翻。",
            "氣呵泰山倒，眼吸滄海乾。",
            "怒立大鵬背，醉衝九虎關。",
            "飄然乘雲氣，俯首視世寰。",
            "散髮抱素月，天人咸仰觀。"
        ],
        "tags": [
            "泰山"
        ],
        "title": "少年行",
        "id": "a987861f-acf4-43dc-b28e-ca9856bda317"
    },
    {
        "author": "白玉蟾",
        "paragraphs": [
            "蕭蕭從何來，撼我青琅玕。",
            "笙簫動天籟，雨露生秋寒。",
            "鐵笛不用吹，瑶琴不用彈。",
            "聽此夜不寐，山月落邯鄲。"
        ],
        "title": "大霄觀風竿軒",
        "id": "e5315d1c-93f7-43b0-b453-37f3a706896e"
    },
    {
        "author": "白玉蟾",
        "paragraphs": [
            "月色一何明，不堪顧孤影。",
            "倚樓暮風寒，舉手挈衣領。",
            "行雲若相憐，徘徊西風頂。",
            "强飲不成醉，幽情默自省。",
            "莫道負明月，明月亦應知。",
            "只知今夜我，不覺瓊樓時。",
            "我記在瓊樓，醉弄珊瑚枝。",
            "枝頭月明好，何曾解相惱。",
            "今夜涕汍瀾，只恐朱顔老。"
        ],
        "title": "明月曲",
        "id": "36c2a9af-55de-46f9-b459-56bba8c0d8bb"
    },
    {
        "author": "白玉蟾",
        "paragraphs": [
            "嘹唳疇爾憐，凄凉去何渺。",
            "寧無稻粱謀，豈是江湖小。",
            "昆仲畏弓矰，奴儓失昏曉。",
            "關山夜月寒，風雨秋天杳。"
        ],
        "title": "鴈",
        "id": "2e55562d-47dd-488b-83a3-2ab269a6f454"
    },
    {
        "author": "白玉蟾",
        "paragraphs": [
            "我穿雙不借，已辦一莫難。",
            "背劍嗟鏽鋏，腰瓢獨金丹。",
            "歲晏乃得子，勞作青眼看。",
            "行矣各努力，歲月颯已殘。"
        ],
        "title": "贈紫巖潘庭堅四首  其一",
        "id": "56fa564d-37b0-4a81-8077-755632d6fb0b"
    },
    {
        "author": "白玉蟾",
        "paragraphs": [
            "得君四律詩，何啻百木難。",
            "我老非田光，何以酬燕丹。",
            "俯挹流泉漱，仰把青天看。",
            "絳闕遥相期，莫待瓊花殘。"
        ],
        "title": "贈紫巖潘庭堅四首  其二",
        "id": "2c7e4828-7f51-410c-9d26-9a9504fa165d"
    },
    {
        "author": "白玉蟾",
        "paragraphs": [
            "無愁是雲愁，無羞是雪羞。",
            "我非雲與雪，何以白我頭。",
            "日出雪自消，雨晴雲亦休。",
            "盛年輕弃擲，不及且娛遊。"
        ],
        "title": "贈紫巖潘庭堅四首  其三",
        "id": "3bae79ed-f3aa-4acc-9d5d-5e0bb98ece01"
    },
    {
        "author": "白玉蟾",
        "paragraphs": [
            "富貴非足羨，貧賤不足羞。",
            "張儀但有舌，周朴不惜頭。",
            "我少亦學劍，到此萬年休。",
            "知君耿素抱，曷不遠行遊。"
        ],
        "title": "贈紫巖潘庭堅四首  其四",
        "id": "a1084cdd-916d-4551-ad7d-42927dda4443"
    },
    {
        "author": "白玉蟾",
        "paragraphs": [
            "蒼然東阿松，上有烏鵲枝。",
            "雙雙噪西風，而背夕陽歸。",
            "雙飛復雙止，長與蒼松期。",
            "饑啄鼎{嗈隹}巔，渴飲閩水湄。",
            "莫苦飛太遠，咫尺成相思。"
        ],
        "title": "雙鵲",
        "id": "f41b4fe1-e9cf-4d67-949d-c93c34d5f23a"
    },
    {
        "author": "白玉蟾",
        "paragraphs": [
            "琴心玉文洞玄玄，金鈕朱錦乃汝傳。",
            "子能得之可長年，黄素鎮贋完且堅。",
            "橫理如髮約兩邊，從有赤道如朱絃。",
            "文居其間走玄蟻，飛雲相與爲終始。",
            "大道甚夷非力使，無爲自然有至理。",
            "誰能精專換骨髓，掃去俗塵不瑕穢。",
            "目中有神乃識真，白玉爲軹裝車輪，裏以天上翠織成。",
            "仙人樓居儼長生，鸞鶴翔舞猿猱輕。",
            "子能寶之慎勿輕，室宮之中夜自明。",
            "上清真人楊與許，焚香清齋接神女。",
            "手作此書留下土，千年流傳子爲主。",
            "東方蒼龍右白虎，四神嚴訶孰予侮。"
        ],
        "title": "題黄庭經後",
        "id": "65b1ee15-c589-4704-a622-e8f8fcb7fd49"
    },
    {
        "author": "白玉蟾",
        "paragraphs": [
            "廼先天皇君，萬有七千祀。",
            "迄彼大庭時，封於葛天氏。",
            "邈計幾何年，是生余小子。",
            "上清太極公，造道窮天髓。",
            "有晉勾漏侯，煉丹極地肺。",
            "豈曰其雲仍，容或有肖似。",
            "阿亾昔吞月，誕日非指李。",
            "少長異强袌，世家得源委。",
            "誰言空桑生，乃嗣白仲理。",
            "少傅仕唐朝，香山號居士。",
            "不曾受衣盂，漫自訪根柢。",
            "長是娛林泉，靡復鬨都鄙。",
            "光景長如絲，功名大似米。",
            "留情十種仙，托契五窮鬼。",
            "塵埃日以遥，富貴雲而已。",
            "允矣躬清明，聽之自贊毀。",
            "且非筆不鋒，自信文甚綺。",
            "接踵李杜壇，信威屈賈壘。",
            "既而倦釣鰲，何以更呼蟡。",
            "此念輕萬鍾，所懽在四美。",
            "青帝御山河，東風管紅紫。",
            "煙寒綠柳顰，日暖黄鸝喜。",
            "當此醉則歌，悠然起而舞。",
            "槐陰清晝長，蟬噪新聲止。",
            "修竹森羣賢，瑞蓮立萬妓。",
            "頓忘蝸蠅心，坐洗笙笛耳。",
            "月色凝冰壺，桂花落金蟻。",
            "風松嘯長林，霜鴈過寒水。",
            "於心豁然凄，有酒多且旨。",
            "及無蟋蟀吟，漸至芙蓉死。",
            "臘雪飛鵝毛，江梅吐玉蘂。",
            "吟詩三嗅之，對景一莞爾。",
            "亦以寸心堅，於焉百念弛。",
            "往時丱角間，縱步禪關裏。",
            "香象截河流，凍蠅透窗紙。",
            "洞搜到戶庭，何異喪考妣。",
            "手接祕魔杈，胸當石砮矢。",
            "最初悟苦空，旋復學久視。",
            "雖殊斲雪功，同一標月指。",
            "鑿井求丹砂，斸雲種枸杞。",
            "矧當偷蟠桃，亦欲追騄駬。",
            "神授嚥日書，帝錫驅雷璽。",
            "那知天可階，是蓋道在邇。",
            "吾生詎已而，君子誠樂只。",
            "回首三十年，如之何也矣。",
            "舊嘗習騎射，馬鞍謾傷髀。",
            "亦嘗習劍擊，鐔鄽屢擣齒。",
            "籌略成無庸，韜鈐誰可比。",
            "東方罷奏書，南郭歸隠几。",
            "澡慮服葠苓，潔身佩蘭芷。",
            "然雖羨簪纓，奚若就刀匕。",
            "展也趣清虛，終焉知本始。",
            "頃年事四方，重趼啻萬里。",
            "海嶽靡不周，風煙莫能紀。",
            "東游衡廬顛，北逮灊皖趾。",
            "南登蒼梧脊，西噉青城觜。",
            "雲伴金華棲，月依玉笥艤。",
            "羅浮山以南，彭蠡水之涘。",
            "橫笛岳陽樓，飛觴金山寺。",
            "武夷猿相呼，委羽鶴久俟。",
            "禹穴鬰𤄷嶆，秦城就頹靡。",
            "桂林嵐光嬌，甌越海氣詭。",
            "閤皂青崔峨，麻姑翠迤邐。",
            "醉尋張陵孫，走遇許遜婢。",
            "澎浪若山高，浯溪與天峙。",
            "曾樵鴈蕩中，亦釣太湖底。",
            "所交皆英豪，初不介彼此。",
            "素志驂龍鸞，寒厨赦犬豕。",
            "苦吟思嘔心，俗狀厭擎跽。",
            "徘述煮笋經，笑補遺民史。",
            "風騷追蘇黄，寂寞造陶姒。",
            "饑寒莫熒惑，煉養有憑恃。",
            "余有黄芽田，旦暮舉耒耜。",
            "余有白雪蠶，左右置箱篚。",
            "儘使閑姓名，浩然滿朝市。",
            "方將山水蒙，毋怪天地否。",
            "顔舜足儕晞，廣聃敢肩擬。",
            "但令心以灰，世事盡糠粃。",
            "造物神與游，天公氣可使。",
            "伏槽待賞音，焦尾叫知己。",
            "投閤辱太玄，舞雩風一唯。",
            "行藏固不同，領略貴有以。",
            "浮海慨槎仙，臨風喚月姉。",
            "或疑有箇扅，豈謂惟薏苡。",
            "若士乘大鵬，跫音卜嫩蟢。",
            "陰陽諉曰深，血脈微可揣。",
            "畔岸諉曰遐，舟車容可庀。",
            "孤鴉喚晴暉，拱鼠濯清泚。",
            "龜蛇伏劍蟠，雞犬待鼎舐。",
            "不愁松柏凋，祇畏桑榆徙。",
            "意馬息驅馳，心兵遂消弭。",
            "身中玉樓臺，赤子處非侈。",
            "身外金埤堄，虎臣治不圮。",
            "疇能弗鴻鵠，而又戀枌梓。",
            "未免畏白圭，禔身蹈廉耻。",
            "非將獻黄金，賂天丐福祉。",
            "决之西則西，可以仕則仕。",
            "荷鍤死便埋，歸園生爲誄。",
            "愴神眺高遐，懷寶謹操履。",
            "我往蓬萊山，世人勞所企。"
        ],
        "tags": [
            "西湖",
            "太湖",
            "岳阳楼"
        ],
        "title": "西湖大醉走筆百韻",
        "id": "0601b5c1-7b30-44cd-91e9-a661c0c62532"
    },
    {
        "author": "白玉蟾",
        "paragraphs": [
            "佳友品字坐，寒宵未渠央。",
            "竹亭天籟動，梅塢月華香。",
            "酒與我爲春，我瘦如松蒼。",
            "遇酒輒一莞，梅竹侍我旁。",
            "以詩互塤箎，笑語逐飛觴。",
            "酒行三四周，五官舞明堂。",
            "王郎信矣偉，心胸浩琳瑯。",
            "咳唾亦珠玉，氣習無膏粱。",
            "頃來赤城天，謁我九華房。",
            "期俱控綠煙，汗漫遊帝鄉。",
            "李郎自可喜，契闊俄四霜。",
            "少日珠庭豐，今愈奕有光。",
            "手仗六尺藜，叩我青錦囊。",
            "不思蓬萊路，往昔同商羊。",
            "年時鼓高志，海上弄干將。",
            "笑撫蒼崔嵬，眇視碧浩茫。",
            "一別何沉綿，再見欲飛颺。",
            "胡不賈酒勇，相與形骸忘。",
            "燭花已三灺，醉墨方琳瑯。",
            "此樂良難常，人生易夕陽。"
        ],
        "title": "丹丘同王茶幹李縣尉高會",
        "id": "2fd17ffc-7ae0-408d-b257-00f44ded25be"
    },
    {
        "author": "白玉蟾",
        "paragraphs": [
            "蕭瑟兮楓林，嗚咽兮巖泉。",
            "於此明月夜，撥動相思絃。",
            "音容尚如昨，恩愛空自憐。",
            "天風吹廣寒，夜露飄飛仙。",
            "夫豈不垂念，孤鳳誰與眠。",
            "人生亦客寄，胡不俱死遄。",
            "使我向闌干，淚雨如涓涓。"
        ],
        "title": "相思",
        "id": "0593dfef-3b15-4eed-8e26-a9f8b4f5f246"
    },
    {
        "author": "白玉蟾",
        "paragraphs": [
            "造物果小兒，可得問天公。",
            "一生貧到骨，萬感悲填胸。",
            "形神本塵坌，身世相羈籠。",
            "安得騎玉鼇，眇然追冥鴻。",
            "錦步四十里，濁哉一石崇。",
            "東閣萬張頤，哺一公孫洪。",
            "銅山流臭泉，到了埋鄧通。",
            "何如德行貴，晞顔師仲弓。",
            "文苑麗長春，學海深無窮。",
            "人自涇渭水，我但夷齊風。",
            "貂裘有何異，羊棗遠不同。",
            "人生水上萍，世事江頭楓。",
            "三思欲四休，一拙勝萬工。",
            "火宅煎殺人，此身如甑中。",
            "於道有所味，觸意無復忡。",
            "心杓指以南，性水决而東。",
            "鍊得身如鶴，始可沖秋空。",
            "道人亦不貧，朝灌三畦松。"
        ],
        "title": "自謂",
        "id": "369b35ad-1c22-4704-a921-e054358955c9"
    },
    {
        "author": "白玉蟾",
        "paragraphs": [
            "閩爲昔無諸，山水實秀嫵。",
            "其間多神仙，後先各軒翥。",
            "任敦丹井寒，董奉杏壇古。",
            "雲飛鄧伯元，風御王玄甫。",
            "烏石隠士周，霍童仙君褚。",
            "王霸騎白龜，徐登跨黑虎。",
            "趙炳石室空，薛丕梅溪舉。",
            "何家九弟兄，黄老一宗祖。",
            "無處覓榴花，曾巔但煙雨。",
            "此身猶埃塵，不得奉笑語。",
            "偶亦嗜好同，於焉問出處。",
            "彼美彭鶴林，往在神霄府。",
            "名位居瑶臺，觴詠揮玉麈。",
            "不入鵷鷺行，甘與猿鶴侶。",
            "清譽塞江湖，大手壓燕許。",
            "西北有高樓，懷仙扁其所。",
            "生晚不同時，悵欲與爲伍。",
            "青蛇吼雲崖，黄鶴眇星渚。",
            "去去無消息，忡忡鎮凝佇。",
            "天上多歡娛，世間厭凄苦。",
            "鸞鳳相招携，雲泥少間阻。",
            "幾回心欲飛，不覺手自舞。",
            "倚欄數百年，歸日指可僂。",
            "先謁南華宮，次謁西王母。",
            "獻之以玉環，酌我以璚醑。",
            "何必偷蟠桃，儘可擘麟脯。",
            "回首視蓬萊，三點煙如縷。"
        ],
        "title": "懷仙樓歌奉呈鶴林尊友",
        "id": "e0f30188-52a1-4111-a46a-ddee78178cbb"
    },
    {
        "author": "白玉蟾",
        "paragraphs": [
            "寒夢去易回，歸心動復止。",
            "天涯一逆旅，身傍五窮鬼。",
            "渺渺三山雲，浩浩九江水。",
            "幽窗風雨夜，此情竟誰委。",
            "人生一夢耳，夢中復作夢。",
            "一夜月許明，千里思與共。",
            "我且執詩籌，爾或卧酒甕。",
            "夢回自搔首，此夢亦無用。"
        ],
        "title": "江子有懷",
        "id": "ed338344-9c10-4aa9-aeb7-242619035722"
    },
    {
        "author": "白玉蟾",
        "paragraphs": [
            "手把武夷竹，江山滿吾目。",
            "落花稱意紅，芳草無心綠。",
            "雙澗瀉翠璚，羣山斷蒼玉。",
            "青林隠成帷，碧洞深如屋。",
            "煙鎖花間猿，雨驚巖下鹿。",
            "藥爐埋白雲，丹井浸枯木。",
            "虎岫聳錦屏，龍湫噴銀粟。",
            "晉人陸修靜，於此曾卜築。",
            "饑則餌嫩松，寒則披老槲。",
            "惠遠同種蓮，淵明共採菊。",
            "當年學阿彌，飛神到天竺。",
            "舊有曬藥臺，荆棘蔽幽谷。",
            "舊有朝元石，霧靄籠飛瀑。",
            "園桃曉猿攀，庭柏夜鶴宿。",
            "何人建琳宮，先生留寶躅。",
            "鐵板時敲茶，銅鐘曉喚粥。",
            "冠褐靄鏘鏘，車馬來僕僕。",
            "巨壑有魚飛，寒池足鴉浴。",
            "天高星斗寒，更深鬼神哭。",
            "到此風骨清，直欲騎黄鵠。"
        ],
        "title": "游簡寂觀",
        "id": "43136fcb-cbed-4e48-95a3-a70ba302c5e6"
    },
    {
        "author": "白玉蟾",
        "paragraphs": [
            "結庵居深山，靜中觀萬物。",
            "綠苔封曉雲，蒼藤縛夜月。",
            "啼鳥掛巖頭，暗水洗石骨。",
            "風起山若雷，海翻浪似雪。",
            "少年不歸來，人間空白髮。"
        ],
        "title": "結庵",
        "id": "b2c307d0-dfc3-448d-9666-c2fea3d8dbf3"
    },
    {
        "author": "白玉蟾",
        "paragraphs": [
            "長虹飲玉澗，飛下蒼松灣。",
            "高僧一指呼，蜿蜒依青山。",
            "澗底綠水寒，倒影卧波間。",
            "行人此駐錫，直透趙州關。"
        ],
        "title": "玉澗橋",
        "id": "fd337adb-53be-4639-b60c-4373e97efa18"
    },
    {
        "author": "白玉蟾",
        "paragraphs": [
            "有客東北來，翩然袖青蛇。",
            "掀髯石壁前，人間日已斜。",
            "前望羅浮山，千峰如排衙。",
            "魚龍吹海水，洒雨行天涯。",
            "何處安期生，種棗大如瓜。",
            "見說蒲澗中，尚有九節芽。",
            "後來葛稚川，亦得飯胡麻。",
            "自汲水簾洞，笑嚥黄金砂。",
            "海山冥古今，縹緲煙月賒。",
            "急呼南海神，采采扶桑花。",
            "我欲騎天風，去歸五雲家。",
            "整衣謁紫皇，及此鬢未華。",
            "嗟彼紅塵人，還如兔在罝。",
            "胡不學飛仙，白日昇九霞。"
        ],
        "title": "明發石壁菴",
        "id": "e747c4fa-9b99-436e-8ea9-756bbd85f5b7"
    },
    {
        "author": "白玉蟾",
        "paragraphs": [
            "海底有明月，圓於明月輪。",
            "得之一寸光，可買萬古春。",
            "石上栽花者，火中撈雪人。",
            "步行騎水牛，乃知無價珍。"
        ],
        "title": "題友人夜光詩集",
        "id": "fa6fef01-924b-47d4-a167-6515c11e84b4"
    },
    {
        "author": "白玉蟾",
        "paragraphs": [
            "丹山金鸑鷟，絳闕玉麒麟。",
            "氣宇秋潭月，文章閬苑春。",
            "青雲露如掌，策騎上龍津。"
        ],
        "title": "贈譚倚",
        "id": "89efebd6-f404-4fc5-8839-29e73edc0f2b"
    },
    {
        "author": "白玉蟾",
        "paragraphs": [
            "名顯不如晦，身進不如退。",
            "水澄秋月現，雲散春山在。",
            "神棲方寸間，心照大千界。",
            "虛室乃生白，天光始發泰。",
            "可以止則止，知止則不殆。",
            "冥茫無有邊，不在天地外。"
        ],
        "title": "贈秦止齋",
        "id": "28ce2963-607c-4996-b3e9-83eeb4cb68ff"
    },
    {
        "author": "白玉蟾",
        "paragraphs": [
            "深深芙蓉城，鳳笛聲何長。",
            "綽約六銖衣，雲中弄明鐺。",
            "瓊姿夜月暖，玉唾春風香。",
            "去去勞悵想，峽猿嘯高唐。"
        ],
        "title": "瓊姬曲",
        "id": "fc9f62d8-5226-4f58-b10a-58685daa3d04"
    },
    {
        "author": "白玉蟾",
        "paragraphs": [
            "東風若有情，吹我夢魂飛。",
            "燈前半夜醒，枕上三山歸。",
            "二子相與言，相執不相違。",
            "何處一聲鍾，寒淚滴征衣。"
        ],
        "title": "憶留紫元古意  其一",
        "id": "f8b85ff5-c7a8-49a4-90ad-7e3e126e7572"
    },
    {
        "author": "白玉蟾",
        "paragraphs": [
            "爲山莫太高，太高常苦寒。",
            "恩愛莫太深，太深別離難。",
            "黄鶴今何之，白雲不復還。",
            "暗想紫仙堂，月照雙飛鸞。"
        ],
        "title": "憶留紫元古意  其二",
        "id": "f3517cd6-e866-4823-ab83-bc825edad023"
    },
    {
        "author": "白玉蟾",
        "paragraphs": [
            "清秋訪林館，寒碧凝瑶風。",
            "冷入琅玕聚，凉生琛玉叢。",
            "枝枝撐明月，葉葉起清風。",
            "朝雲掛餘翠，夕照摇殘紅。",
            "斷鴉噪方宿，鳴鳳棲復沖。",
            "扶疎玉梵府，析蔌水晶宮。",
            "露花滴翡翠，煙絮纏蛟龍。",
            "萬竿響笙竽，一林撼絲桐。",
            "飲罷身欲蛻，聯鑣翔太空。"
        ],
        "title": "寒碧",
        "id": "e064212f-d345-4073-bbf1-d4d8b255f21d"
    },
    {
        "author": "白玉蟾",
        "paragraphs": [
            "飛廉驅鐵騎，萬雨飛落地。",
            "煙淡松自蒼，風起竹似醉。",
            "倚窗橫膝琴，政有作詩意。",
            "白鳥忽飛來，點破一山翠。"
        ],
        "title": "樓前雨霽",
        "id": "32b69713-d88e-40e2-8eee-6689b8eac421"
    },
    {
        "author": "白玉蟾",
        "paragraphs": [
            "我愛山水清，淘洗詩中俗。",
            "朅來山水間，白晝卧茅屋。",
            "天公知此癖，復還我以病。",
            "病中翫山水，詩句覺愈勝。",
            "我欲抱病吟，生怕病忽愈。",
            "錮口莫湯藥，靜對山水語。",
            "君看病中句，不特苦且清。",
            "長如酒後時，雄吟畏酒醒。",
            "行带瓊臺雲，隨風下山去。",
            "回首山上菴，記在猿啼處。"
        ],
        "title": "病起",
        "id": "d864e6cd-d041-468c-9ef6-d8ff7dbb45d0"
    },
    {
        "author": "白玉蟾",
        "paragraphs": [
            "悄然無人聲，但有一杯月。",
            "誰家鳴乳厖，萬籟靜不發。",
            "蒼鬚指前路，滿地鋪翠樾。",
            "清露滴秋衾，夜氣飛霰屑。",
            "遥岑有無中，煙渺天空闊。",
            "劍光衝斗牛，長嘯蒼崖裂。",
            "山行二三里，詩腸思酒渴。",
            "冷雲曳山腰，暗水洗石骨。",
            "勒馬過斷橋，枯木凍欲折。",
            "枝頭驚鳥鵲，草根鳴蟋蟀。",
            "試問夜如何，孤猿啼不歇。",
            "柴門自推敲，殘燈更明滅。",
            "回首古招提，地僻居窮髮。",
            "紅裳照經幢，紫殿閉鎖闥。",
            "題名墨未乾，壁上龍蛇活。",
            "秉燭出雲房，古徑蒼苔滑。",
            "歸來倦拂床，聯句鬭擊鉢。",
            "老蒼擁地爐，坐把寒灰撥。",
            "黄雞啼四更，驚破梅花雪。"
        ],
        "title": "戴月游西林",
        "id": "7256a469-1b49-4595-9522-92ae8c4a0f86"
    },
    {
        "author": "白玉蟾",
        "paragraphs": [
            "佳人冰雪姿，奕奕紫芝眉。",
            "中懷徑寸珠，曉夜光陸離。",
            "似月充其庭，謂是亦良非。",
            "乃知可憐宵，誠與姮娥期。",
            "四座生虛白，一笑搴其衣。",
            "拔子出紅塵，相與游瑶池。",
            "舉頭叫風伯，招手邀雲師。",
            "高折丹桂花，縱身空中飛。"
        ],
        "title": "月庭",
        "id": "3750f6fb-d16b-44cd-b77d-c6c9f4cab70c"
    },
    {
        "author": "白玉蟾",
        "paragraphs": [
            "渺渺神霄天，玉京何岧嶢。",
            "瓊花露泣蘂，琪樹風鳴條。",
            "瑶妃侍雲笈，羽童舞金翹。",
            "嗟彼世間人，紅塵徒朝朝。"
        ],
        "title": "題三山天慶觀  其一",
        "id": "5a70a7b8-d645-421f-822b-15fd2ce3114b"
    },
    {
        "author": "白玉蟾",
        "paragraphs": [
            "紫瓊飛清都，翠雲護絳闕。",
            "不見有星辰，俯視但日月。",
            "下世二千年，不敢向人說。",
            "吾已成金丹，留下飛仙訣。"
        ],
        "title": "題三山天慶觀  其二",
        "id": "9e3efff0-00ba-40c4-bd53-f80f5da0283e"
    },
    {
        "author": "白玉蟾",
        "paragraphs": [
            "玉皇香案吏，金闕禁垣卿。",
            "寶罏烹日月，鐵尺鞭雷霆。",
            "曉煉西山雲，夜煎北斗星。",
            "城南告樹精，吾家在瑶京。"
        ],
        "title": "題三山天慶觀  其三",
        "id": "38a24477-0003-4517-aeb8-70705baa5f8a"
    },
    {
        "author": "白玉蟾",
        "paragraphs": [
            "玉洞生翠霧，瑶林映素霞。",
            "天飛明月英，夜浴白蓮花。",
            "碧水香以浄，松聲吹露華。",
            "衆仙鸞鶴散，寂寂五雲家。"
        ],
        "title": "鶴林賞蓮",
        "id": "8ee6935d-ed6e-447d-91ae-b6b690414dfa"
    },
    {
        "author": "白玉蟾",
        "paragraphs": [
            "黄昏六點星，飛墮天南方。",
            "蕩蕩無邊秋，水色涵天光。",
            "紫壺如朱槿，鮮妍敵露霜。",
            "紫瓊如芙蓉，風韻何清凉。",
            "紫煙如芝蘭，澗谷含幽芳。",
            "紫雲如木犀，內祕天家香。",
            "鶴林如甘菊，端可壽而臧。",
            "滿泛九霞觴，與客秋興長。",
            "紫清如芰荷，堪製仙人裳。",
            "願言六人者，駕月賓帝旁。",
            "先拜紫皇前，次謁王母房。",
            "人間塵埃子，白日空茫茫。"
        ],
        "title": "荷風薦凉屷于御風臺者六因賦古意示諸同我",
        "id": "d05b5572-26b3-4688-a820-c4f023e2f64e"
    },
    {
        "author": "白玉蟾",
        "paragraphs": [
            "一從佳人去，念念思杳魂。",
            "頃刻不離懷，夢寐常溫溫。",
            "幽人非好色，脂粉何萬羣。",
            "良馬只一鞍，好花只一春。",
            "流水去不返，青霄徒白雲。",
            "香魂在九泉，夫豈不酸辛。",
            "人間尚寂寂，陰府復何言。",
            "造物略不悲，蒼天不我憐。",
            "南風復西風，景物易變遷。",
            "獨有一寸心，朝暮佳人邊。",
            "幽冥不可詰，寧忍度歲年。",
            "此身當如何，何當委荒煙。",
            "若夫世間人，豈知道義堅。",
            "孤然不自惜，悵望瑶臺仙。",
            "置之勿復道，時時淚漣漣。",
            "不堪酒醒時，月下與風前。",
            "有夢夢不成，所思長縣縣。",
            "萬里亦可到，一死今杳然。",
            "相憶而自歎，蒼天復蒼天。"
        ],
        "title": "秋風變",
        "id": "6b239a5d-08b8-4889-a7b2-7840796f14ec"
    },
    {
        "author": "白玉蟾",
        "paragraphs": [
            "試問今宵月，今夕何爽約。",
            "遂令山中人，倚戶守寂寞。",
            "上界足官府，天門有關鑰。",
            "雲鎖烏鵲橋，風把鳳凰閣。",
            "蟾吞不夜天，兔搗長生藥。",
            "否則廣寒君，尚或事梳掠。",
            "如何二鼓去，桂影更不作。",
            "幽人惟太息，遠趣在碧落。",
            "伊本不窈窕，我非業諧謔。",
            "如此良夜何，不飲何時樂。",
            "悠然舉大白，清嘯散萬壑。",
            "那有揚州鶴，那有揚州鶴。"
        ],
        "title": "夜闌",
        "id": "505dd6d1-f412-4971-9e2b-227c89c522bf"
    },
    {
        "author": "白玉蟾",
        "paragraphs": [
            "水澄秋月現，雲散春山出。",
            "鏡內影去來，杯中形出沒。",
            "釋氏慧之源，儒者誠之骨。",
            "忘軀見天機，灰心契造物。",
            "落花問啼鳥，流水噪幽石。",
            "不如窗間雲，不如屋角月。",
            "此意誰與論，知音更何說。",
            "悄如寒巖煙，寂似陰崖雪。",
            "棲神要山林，晦迹老巖穴。",
            "吾當叫張葛，起與共散髮。"
        ],
        "title": "定齋爲楊和甫賦",
        "id": "0574729e-7522-41af-a0ab-082bb1a8bad0"
    },
    {
        "author": "白玉蟾",
        "paragraphs": [
            "腰懸龍泉劍，背負寒玉琴。",
            "閲世幾秋雨，隨身一紙衾。",
            "蒼髯怒更直，碧眼笑仍深。",
            "今過青城去，人間何處尋。"
        ],
        "title": "贈侯先生",
        "id": "1eb635d8-822c-497a-b531-95bc948e1c90"
    },
    {
        "author": "白玉蟾",
        "paragraphs": [
            "竹已萌千龍，水自走萬馬。",
            "人在蒼瓊軒，笑傾白玉斚。",
            "飲到月華落，醉倒洞之下。",
            "一堂皆酒仙，地遠無人畫。"
        ],
        "title": "蒼瓊軒",
        "id": "87414728-0546-4feb-828c-c7120e6f5c87"
    },
    {
        "author": "白玉蟾",
        "paragraphs": [
            "蓬萊空夜月，琪樹不秋風。",
            "霜畦老芝㼌，煙闕多麟龍。",
            "靈龜不知歲，孤雲杳無蹤。",
            "白鶴忽歸來，紫鸞鳴雝雝。",
            "誰種蟠桃核，花開崑崙峰。",
            "一曲舞胎仙，瑶池讌已終。",
            "手持三尺霜，浩氣渺太空。",
            "坐斷壺山景，杖頭風月濃。",
            "玉皇知何時，錫詔下霄濛。",
            "玉膏滿甌雪，刀圭一粒紅。",
            "贈子謁仙行，金鷄呼曉鍾。",
            "喚起老飛廉，羊角舞巽宮。",
            "爲君吹夢魂，橫飛過海東。"
        ],
        "title": "贈李道士謁仙行",
        "id": "b55a5a60-7704-4c43-b960-6d84bc9a8126"
    },
    {
        "author": "白玉蟾",
        "paragraphs": [
            "春光入萬象，天意開百花。",
            "鶑雛戲雲錦，鳩婦絡雨紗。",
            "曉日晴弄柳，夜雷暗驚茶。",
            "溪带縛洞口，醉歸蜂正衙。"
        ],
        "title": "春日道中",
        "id": "5c05a9d1-9726-415f-8263-1c28723f008a"
    },
    {
        "author": "白玉蟾",
        "paragraphs": [
            "長天雲茫茫，流水去不返。",
            "寂寥不可呼，死者日已遠。",
            "舊事常在心，思之輒淚眼。",
            "修晝勞悵想，寒夜百展轉。",
            "夢裏時相逢，醒後細思忖。",
            "門前青衿子，相顧吾安忍。",
            "羅衣疊空箱，久矣廢檀板。",
            "月明燕子樓，風清荷花館。",
            "置之勿復道，此念增繾綣。",
            "自憐妾薄命，鴛衾爲誰煖。",
            "冉冉冥中魂，尚或暗相管。",
            "鄰家琴聲悲，精爽竟難挽。",
            "琴調何凄凉，聞是廣陵散。"
        ],
        "title": "妾薄命",
        "id": "b788b9d9-62e0-4b4b-8f2e-29434f456bc6"
    },
    {
        "author": "白玉蟾",
        "paragraphs": [
            "霜清兮露冷，暮天碧兮微雲飛。",
            "北風兮吹我衣，梅花下兮明月來幾時。"
        ],
        "title": "清夜辭  其一",
        "id": "1b4d25df-4942-4462-9517-b01ab8332542"
    },
    {
        "author": "白玉蟾",
        "paragraphs": [
            "月明兮星稀，煙漠漠兮風悲。",
            "空階兮竹影，悄無人兮螢飛。"
        ],
        "title": "清夜辭  其二",
        "id": "37593995-d7ca-465d-aad0-89c2fc599020"
    },
    {
        "author": "白玉蟾",
        "paragraphs": [
            "微雲兮淡月，萬籟靜兮猿啼。",
            "梅花兮無人言，夜氣清兮露凄凄。"
        ],
        "title": "清夜辭  其三",
        "id": "07377510-e36e-454c-9a85-abbe37327974"
    },
    {
        "author": "白玉蟾",
        "paragraphs": [
            "風起兮霜下，池塘冰兮井水寒。",
            "望清都兮鶴未還，明月兮空山。"
        ],
        "title": "清夜辭  其四",
        "id": "52142fe2-12c3-46e9-aa52-74b3954185ea"
    },
    {
        "author": "白玉蟾",
        "paragraphs": [
            "清都兮絳闕，五雲深兮冥冥。",
            "玉樓高兮珠殿寒，漠漠兮無聲。"
        ],
        "title": "清夜辭  其五",
        "id": "3d2cb454-a943-4cc2-83ca-c6c5e29429fb"
    },
    {
        "author": "白玉蟾",
        "paragraphs": [
            "橙黄兮橘綠，湛霧飛兮夜月寒。",
            "幽人兮夜坐，顧影兮自憐。"
        ],
        "title": "清夜辭  其六",
        "id": "851fb4a1-fd2a-4e51-b81d-26b5fc818bec"
    },
    {
        "author": "白玉蟾",
        "paragraphs": [
            "南山兮北隴，相對兮碧崔嵬。",
            "青松兮白石，暮煙兮猿哀。"
        ],
        "title": "清夜辭  其七",
        "id": "253836db-ae50-47af-b917-d2e7ea87284c"
    },
    {
        "author": "白玉蟾",
        "paragraphs": [
            "餐松兮飲水，望絳闕兮思歸。",
            "白雲兮黄鶴，胡不來兮何時。"
        ],
        "title": "清夜辭  其八",
        "id": "091ec871-ac5c-4b2f-b6f6-b2802cce75b2"
    },
    {
        "author": "白玉蟾",
        "paragraphs": [
            "凭虛兮御氣，乘風兮駕浮。",
            "朝罷兮歸來，天邊兮月鈎。"
        ],
        "title": "清夜辭  其九",
        "id": "e1957bf1-37a1-4235-8638-294da90f5741"
    },
    {
        "author": "白玉蟾",
        "paragraphs": [
            "百年兮一炊黍，萬幻兮一浮漚。",
            "吾不知兮此身，騎鯨兮醉游。"
        ],
        "title": "清夜辭  其一○",
        "id": "f91a9e03-866a-48a9-a46e-94451ff23200"
    },
    {
        "author": "白玉蟾",
        "paragraphs": [
            "有婉孤山梅，香根寄霜雪。",
            "早被東皇知，占斷西湖月。",
            "天風何狼籍，吹付壽陽人。",
            "騎箕棄鼎鼐，百花空自春。"
        ],
        "tags": [
            "西湖"
        ],
        "title": "古別離 臞菴李侍郎",
        "id": "2e0647f6-d198-42dc-a161-f986dc0cfc7c"
    },
    {
        "author": "白玉蟾",
        "paragraphs": [
            "青青冬嶺松，高出寒崔嵬。",
            "憶昔可憐宵，聲如灧澦堆。",
            "冰霜矧肯摧，枝葉故條暢。",
            "一夕乘風雷，龍化失羣望。"
        ],
        "title": "古別離 回菴譙大卿",
        "id": "927a6d30-583c-43a8-b0cd-3ebabebe5d3f"
    },
    {
        "author": "白玉蟾",
        "paragraphs": [
            "彩鳳何毰毸，有玉飛則立。",
            "竹林失所依，梧枝夜露泣。",
            "鷄鶩疑九苞，鵷鷺厭五毛。",
            "伊獨怨德衰，簫韶如之何。"
        ],
        "title": "古別離 覺非彭吏部",
        "id": "2093e2b4-6a22-4672-8a1f-8127b3e368d5"
    },
    {
        "author": "白玉蟾",
        "paragraphs": [
            "溶溶空中雲，膚寸能滂沱。",
            "旦暮依神龍，所至蒙恩多。",
            "歸來太山阿，已罷澤民志。",
            "溘然登崑崙，猿鶴爲歔欷。"
        ],
        "title": "古別離 盤莊黄檢院",
        "id": "48491e56-085e-43db-bde0-3482413b3905"
    },
    {
        "author": "白玉蟾",
        "paragraphs": [
            "彼美幽汀蘭，開花滿國香。",
            "悵無與同心，隔水遐相望。",
            "皓月澤清姿，凉風憐幽芳。",
            "不及見粧臺，委之田舍郎。"
        ],
        "title": "古別離 竹莊蘇筠州",
        "id": "1aca14ae-7816-4b29-a30d-a0b33c7cc0bf"
    },
    {
        "author": "白玉蟾",
        "paragraphs": [
            "昔在神霄府，飛雲步玉天。",
            "玉天三十六，六梵聚飛仙。",
            "太帝昇煙殿，東皇駕鳳軿。",
            "真靈來億萬，聽演太靈篇。"
        ],
        "title": "步虛四章  其一",
        "id": "c1668361-8a38-423b-87c8-6bc953119674"
    },
    {
        "author": "白玉蟾",
        "paragraphs": [
            "玉清長生君，錫命青華房。",
            "上念神母言，下慰天八方。",
            "八方俱紅塵，塵埃何迷茫。",
            "誰復念玉府，飛神登蒼蒼。"
        ],
        "title": "步虛四章  其二",
        "id": "46176b7e-9c22-49c4-b937-2da1bea1078c"
    },
    {
        "author": "白玉蟾",
        "paragraphs": [
            "帝在蘂珠殿，騫林白鶴翔。",
            "方會琪花宴，遽聽青鸞歌。",
            "雲籠六六天，下界徒嗷嗷。",
            "爾不慕玉府，輪迴復奈何。"
        ],
        "title": "步虛四章  其三",
        "id": "98c4858d-99ed-4ec3-a245-c13dc2eb80d2"
    },
    {
        "author": "白玉蟾",
        "paragraphs": [
            "清都五雲天，天中飛紫瓊。",
            "上皆青琳府，中有白玉京。",
            "風露凄且冷，蘂宮雲冥冥。",
            "玉童折珊瑚，下弄銀河星。"
        ],
        "title": "步虛四章  其四",
        "id": "ce96e61b-abee-4994-b8ae-05743c249965"
    },
    {
        "author": "白玉蟾",
        "paragraphs": [
            "天爲燕丹畜趙高，風鳴易水止荆軻。",
            "不令劉季身秦怨，却速吳陳此水過。",
            "秦王環柱劍光急，尺八匕首手死執。",
            "伊獨徙木信市人，殿下鈐奴嬴得立。"
        ],
        "title": "易水辭",
        "id": "50f7118b-f556-4e00-903a-102541c2064f"
    },
    {
        "author": "白玉蟾",
        "paragraphs": [
            "鶴者胎化之禽兮明明，後玄鵠兮前蒼鷹，沖若舞兮太清。"
        ],
        "title": "鶴謠  其一",
        "id": "1866eb93-f300-4c9c-acf2-c916bf48be8f"
    },
    {
        "author": "白玉蟾",
        "paragraphs": [
            "鶴者還丹之使兮洋洋，縞雲衣兮玄綺裳，唳以下兮郴陽。"
        ],
        "title": "鶴謠  其二",
        "id": "bea5fa69-9a34-4b9e-b2fb-3b4ccc0bfdc0"
    },
    {
        "author": "白玉蟾",
        "paragraphs": [
            "鶴者沖虛之梯兮冥冥，朱霞弁兮翠錦熭，浩然歸兮遼東。"
        ],
        "title": "鶴謠  其三",
        "id": "3756e747-941c-4aee-912e-c29f8e09e9b1"
    },
    {
        "author": "白玉蟾",
        "paragraphs": [
            "鶴者飛仙之御兮英英，十二裙兮六六領，翻而來兮華亭。"
        ],
        "title": "鶴謠  其四",
        "id": "2131a781-8852-4a2f-82f2-267f48355b8c"
    },
    {
        "author": "白玉蟾",
        "paragraphs": [
            "鶴兮鶴兮芝田兮，遐征不可望兮，倏去忽來兮。"
        ],
        "title": "鶴謠  其五",
        "id": "b25ad8af-0b6f-4812-bf7d-99a1fb951dc9"
    },
    {
        "author": "白玉蟾",
        "paragraphs": [
            "鶴兮鶴兮瑶池兮，若有控以御兮，杳不可詰兮。"
        ],
        "title": "鶴謠  其六",
        "id": "c3668227-5bdf-4710-8cf7-9064af6fca61"
    },
    {
        "author": "白玉蟾",
        "paragraphs": [
            "鶴兮鶴兮玄圃兮，是必有以致兮，將爲誰來兮。"
        ],
        "title": "鶴謠  其七",
        "id": "504a26d3-bfec-4fbe-87be-3b78b2b07fb2"
    },
    {
        "author": "白玉蟾",
        "paragraphs": [
            "鶴兮鶴兮丹丘兮，下界塵土腥兮，何當致我歸兮。"
        ],
        "title": "鶴謠  其八",
        "id": "b7a5b11b-5022-43a2-a8fe-edc0710a746f"
    },
    {
        "author": "白玉蟾",
        "paragraphs": [
            "我懷仙兮神仙侶，霞裾摇曳兮居何所。",
            "見鶴長吟猶可覆，蓬萊果在半步許。",
            "空留寶墨落人間，字句成行秋鴈序。",
            "正心誠意語猶奇，誰識忘形相爾汝。"
        ],
        "title": "懷仙吟",
        "id": "69d84546-df1f-4eef-a4a3-44cf778ae459"
    },
    {
        "author": "白玉蟾",
        "paragraphs": [
            "紙上畫仙掛古壁，朝朝暮暮被煙熏。",
            "泥塑鍾離木雕木，不是元皇大道君。",
            "近來塵世無丹訣，啞口道人俱不說。",
            "武夷散人不辱仙，只圖一日三碗雪。",
            "白鶴白鶴何方來，丹墀絳闕幾時開。",
            "空中莫作嘹唳聲，片雲冷風何快哉。",
            "鶴作聲時我無耳，鶴振羽時我無眼。",
            "蓬萊只是半步許，一生且做老擔板。"
        ],
        "title": "見鶴吟",
        "id": "5a6ade31-b860-443f-bcac-b8d5419f749a"
    },
    {
        "author": "白玉蟾",
        "paragraphs": [
            "宿霧戀喬木，落花粘瘦枝。",
            "鳥聲人靜處，山色雨來時。",
            "霽月成相約，凉風解見知。",
            "僧房安一枕，海氣濯冰肌。"
        ],
        "title": "白雲菴",
        "id": "e22925d1-7b4c-4b76-84c6-9a3e1c306d95"
    },
    {
        "author": "白玉蟾",
        "paragraphs": [
            "海近疑無地，山長儘有天。",
            "蛇崗嵐霧濕，魚市水風膻。",
            "苔色陪巖草，榕陰冒浦蓮。",
            "由來金翠盛，遮莫酌貪泉。"
        ],
        "title": "海豐道中",
        "id": "0ffa43f8-4e43-4ab7-9440-99f8b61aaee5"
    },
    {
        "author": "白玉蟾",
        "paragraphs": [
            "東風正月二，吹我上梅溪。",
            "白雪方纔散，黄鶑未見啼。",
            "半空萌雨意，一蝶訪桃蹊。",
            "醉卧黄三店，夜深聞竹鷄。"
        ],
        "title": "閩清醉中",
        "id": "4035646b-2b4d-43a4-b501-57b29192c693"
    },
    {
        "author": "白玉蟾",
        "paragraphs": [
            "筆下千機錦，胸中一滴金。",
            "乾坤春甕闊，風月夜樓深。",
            "世絕夫君操，人誰梁父吟。",
            "只尋雲外路，誰復聽寒砧。"
        ],
        "title": "順昌即事",
        "id": "a2419c64-dbc9-4206-919b-5280b015f618"
    },
    {
        "author": "白玉蟾",
        "paragraphs": [
            "老雨餞秋菊，孤煙醖暮嵐。",
            "鴈驚十月北，梅早一枝南。",
            "往事風吹帽，良宵月掛簪。",
            "時哉亦難得，我已到無參。"
        ],
        "title": "即事寄紫元",
        "id": "ea5d02a9-816e-40bd-8003-223fe387356b"
    },
    {
        "author": "白玉蟾",
        "paragraphs": [
            "宿鳥能傳語，殘風且點心。",
            "山情憐澹坐，月色笑孤斟。",
            "驚我梅花睡，聞他竹葉吟。",
            "清歸無所得，得句貴如金。"
        ],
        "title": "五更解酲梅竹之間徘體",
        "id": "6d755bfd-a0c1-49ec-837b-83468a8285d8"
    },
    {
        "author": "白玉蟾",
        "paragraphs": [
            "春自如情暖，夜何如話長。",
            "酒醨成水淡，詩妙奪花香。",
            "月出星轉閙，雲行山似忙。",
            "起來携素手，擁被視農秧。"
        ],
        "title": "雲霄菴會宿",
        "id": "82ff9b81-3c85-4d5b-8846-330dc525f6a5"
    },
    {
        "author": "白玉蟾",
        "paragraphs": [
            "有客眠孤館，更闌擁紙衾。",
            "清風千里夢，明月一聲砧。",
            "素壁秋燈暗，紅爐火夜深。",
            "寒猿啼嶺外，惹起故鄉心。"
        ],
        "title": "秋夜",
        "id": "3e0287eb-6cef-4e66-8443-0d531f6ded3c"
    },
    {
        "author": "白玉蟾",
        "paragraphs": [
            "東望吾彭耜，晴窗墜一蛛。",
            "萬金何足抵，尺紙寄來迂。",
            "夜後燈花喜，朝來鵲語符。",
            "手中舒復卷，久別可長吁。"
        ],
        "title": "得鶴林書",
        "id": "458f032a-cfee-4a57-b261-ad8ab4aef0e3"
    },
    {
        "author": "白玉蟾",
        "paragraphs": [
            "虎嘯月生海，猿啼風撼山。",
            "夢回三鼓盡，身自九天還。",
            "雲氣浮窗外，泉聲入枕間。",
            "問心宜富貴，爲復要清閑。"
        ],
        "title": "博羅縣驛",
        "id": "d2a6cbd4-173b-48dd-a53e-54c642781a4d"
    },
    {
        "author": "白玉蟾",
        "paragraphs": [
            "海岸孤絕處，晴沙露遠汀。",
            "潮花人鬢白，山色佛頭青。",
            "夕照雌黄筆，秋煙水墨屏。",
            "天空杉月冷，鶴夢幾回醒。"
        ],
        "title": "景泰晚眺",
        "id": "152ebff7-1375-4dfc-8194-7d3ceb61529d"
    },
    {
        "author": "白玉蟾",
        "paragraphs": [
            "十月十四夜，燈寒燄寸長。",
            "披衣臨曲水，把筆向清霜。",
            "月透詩情冷，風吹醉面凉。",
            "故人知得否，空斷早梅腸。"
        ],
        "title": "十月十四夜",
        "id": "bf8d38b7-d100-47a9-aa4d-145b0a9ae561"
    },
    {
        "author": "白玉蟾",
        "paragraphs": [
            "炎帝辭朱節，清晨立素秋。",
            "借緋皆木葉，脫白滿林丘。",
            "流水高山興，疎風冷雨愁。",
            "詩人應自樂，歌笑海東州。"
        ],
        "title": "溫學士再訪山中",
        "id": "541a2aeb-c079-4650-a78f-b0afc654843a"
    },
    {
        "author": "白玉蟾",
        "paragraphs": [
            "清夢繞羅浮，羽衣延我游。",
            "新茶尋雀舌，獨芋煮鴟頭。",
            "春鶴飲藥院，夜猿啼石樓。",
            "丹爐猶暖在，聊爲稚川留。"
        ],
        "title": "張道士鹿堂",
        "id": "d2e26671-1714-4b62-b934-f45875b4af8d"
    },
    {
        "author": "白玉蟾",
        "paragraphs": [
            "春日何遲遲，東風吹紫微。",
            "子規愁句句，楊柳恨絲絲。",
            "上帝無消息，仙飈杳去期。",
            "水長更天遠，跬步成相思。"
        ],
        "title": "春日詞",
        "id": "f7e5f137-2fae-429a-bb38-9da591552b52"
    },
    {
        "author": "白玉蟾",
        "paragraphs": [
            "別來真夢耳，相對各潸然。",
            "一向於湖海，如今更市廛。",
            "知心能有幾，顧影獨興憐。",
            "自歎吾衰矣，猶期子勉旃。"
        ],
        "title": "再會薛黄庭",
        "id": "d6e0afe8-296e-48b7-98b9-51976bfbd4f3"
    },
    {
        "author": "白玉蟾",
        "paragraphs": [
            "草木從交代，溪山無故新。",
            "更斟些子酒，尚是霎時春。",
            "雨止鶑如怨，花飛柳亦顰。",
            "東皇催上印，生怕子規嗔。"
        ],
        "title": "送春",
        "id": "b0b68d52-1c8c-4e89-8948-bfa35094cb90"
    }
]