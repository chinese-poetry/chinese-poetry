[
    {
        "author": "释景元",
        "paragraphs": [
            "不触又不背，徒劳生拟议。",
            "开口更商量，白云千万里。"
        ],
        "title": "颂古四首  其四",
        "id": "dc683e2b-d4c4-47e5-885c-32dab18f3bb1"
    },
    {
        "author": "魏良臣",
        "paragraphs": [
            "清白声华正直风，数千余载誉增隆。",
            "侯封忠洁缙绅外，庙外汩罗烟霭中。",
            "新宇有功脩已顿，旧碑无字读难穷。",
            "他年我若官湘楚，愿采遗言问钓翁。"
        ],
        "title": "泊罗庙",
        "id": "d42b9791-18b3-455c-bf88-5ce67936e9bb"
    },
    {
        "author": "魏良臣",
        "paragraphs": [
            "峰列洪都秀，名贤隐此间。",
            "乱烟横古木，啼鸟恋深山。",
            "我亦寻诗到，人谁访戴还。",
            "高吟今不见，流水自潺潺。"
        ],
        "title": "栖贤山访戴叔伦隐处",
        "id": "b4a2699a-23e7-46a3-af35-0e1e9092055b"
    },
    {
        "author": "潘良贵",
        "paragraphs": [
            "君不见子猷嗜好与俗殊，种竹不可一日无。",
            "又不见太白清狂世绝伦，举杯邀月独相亲。",
            "风流二子去已远，尘埃那复闻高人。",
            "郑侯未遇身更闲，躬耕自乐巖谷间。",
            "开亭容膝日寄傲，坐对嶕峣崪嵂之西山。",
            "西山苍翠如堆玉，松奏笙竽云作屋。",
            "澄鲜爽气日夕佳，不学时情易翻覆。",
            "田文唾面嗔小儿，翟公署门良可嗤。",
            "悠悠权利悲一时，乐哉此友谁能知。",
            "郑侯与我论心久，年少相従今白首。",
            "对山勿著绝交书，要须著我成三友。"
        ],
        "title": "郑亨仲作亭西山颜曰可友以书求诗为赋一首",
        "id": "a2408b7e-98df-4b0a-8dce-bf62a54f78b3"
    },
    {
        "author": "潘良贵",
        "paragraphs": [
            "室明窗有灯，夜暗天无月。",
            "趺坐依蒲团，竹声助清绝。",
            "初疑小雨至，萧萧俄复歇。",
            "忽然变轩昂，风湍散巖穴。",
            "听久耳根静，万虑皆莹彻。",
            "尘凡不待扫，境妙心自洁。",
            "奇哉不二门，欲倩维摩说。"
        ],
        "title": "夜坐闻竹声示侄",
        "id": "a7d3743c-ad97-4ec8-9cb5-5c483a731058"
    },
    {
        "author": "潘良贵",
        "paragraphs": [
            "经年等待中秋月，一夕阴云扫不开。",
            "高树时惊疏雨过，空山那复故人来。",
            "梦回谁忆霓裳戏，老去愁闻水调哀。",
            "与子相逢长得醉，何须佳节始衔杯。"
        ],
        "title": "和季成弟中秋不见月",
        "id": "71936559-f58d-4482-8f81-d588bedcd911"
    },
    {
        "author": "潘良贵",
        "paragraphs": [
            "贤哉蘧瑗晚知非，此道吾今亦庶几。",
            "囊乏一钱聊自哂，家无三径不妨归。",
            "冥鸿久已离矰缴，野马由来免靮鞿。",
            "溪上月明船正穏，肯将簪笏换蓑衣。"
        ],
        "title": "朱教授见寄七言二首遂用其韵  其一",
        "id": "d6f83279-3540-4e76-81e2-dc181815397c"
    },
    {
        "author": "潘良贵",
        "paragraphs": [
            "等闲长啸倚孤松，云破天邉见碧峰。",
            "架上残书犹可读，瓶中储粟不堪舂。",
            "生涯幸有千年秀，身世何须万户封。",
            "僧榻寄眠无一事，觉来深省听晨钟。"
        ],
        "title": "朱教授见寄七言二首遂用其韵  其二",
        "id": "e85eb0e5-086e-4734-95dd-faa6bc6fbfb7"
    },
    {
        "author": "潘良贵",
        "paragraphs": [
            "隠侯文治知何用，千古端羞堕泪碑。",
            "国危忍助神鼎覆，身免犹嗟鞶带移。",
            "登览寒烟萦远目，凄凉夕照谢高榱。",
            "伤心往事君须赋，恐有遒人来采诗。"
        ],
        "title": "仆读沈约传怒其缓颊卖国发上冲冠然古今人每壮其东阳八篇文辞未有少之者因次卿登楼新什辄效立春体制和且摅所怀云",
        "id": "175776dc-d362-4bf4-bd94-027d3005016a"
    },
    {
        "author": "潘良贵",
        "paragraphs": [
            "四月天气初鬰蒸，碧桐照空门巷清。",
            "何人解助隠居乐，为我唤取黄鹂鸣。"
        ],
        "title": "夏日四绝  其一",
        "id": "1a3f343c-40d9-4275-98ab-78f69356c961"
    },
    {
        "author": "潘良贵",
        "paragraphs": [
            "扫地焚香避湿蒸，睡余茶熟碾声清。",
            "风来桐竹僛僛舞，雨过堦除㶁㶁鸣。"
        ],
        "title": "夏日四绝  其二",
        "id": "c206adb1-a463-4b90-b635-b692c0101d53"
    },
    {
        "author": "潘良贵",
        "paragraphs": [
            "错落星河天未明，太虚涵露气全清。",
            "东方隠约生光耀，便觉林间宿鸟惊。"
        ],
        "title": "夏日四绝  其三",
        "id": "2a0e563b-6dc5-4117-80fa-fa8ba76845fc"
    },
    {
        "author": "潘良贵",
        "paragraphs": [
            "娟娟疏竹拂云长，门巷无尘气自凉。",
            "多病无情如嚼蜡，卧看风篆博山香。"
        ],
        "title": "夏日四绝  其四",
        "id": "6d80cb00-3001-4f2f-afd5-ae799b38a175"
    },
    {
        "author": "潘良贵",
        "paragraphs": [
            "西北干戈拨不开，今宵闻笛更清哀。",
            "高堂亲老发垂白，与子买舟归去来。"
        ],
        "title": "夜与仲严叔倚季成三弟同坐闻笛各赋一绝",
        "id": "0734b812-f5c3-458e-8ab1-79fa816031a6"
    },
    {
        "author": "潘良贵",
        "paragraphs": [
            "有生能几何，避乱不谋夕。",
            "联翩二三子，晚步縦所适。",
            "田野无人声，牛羊断归迹。",
            "时看墟曲中，寒烟袅修碧。",
            "雝雝南飞雁，北信杳难覔。",
            "不知二圣君，泫然泪沾臆。",
            "小臣真虮蝨，持颠頋何力。",
            "残腊行当除，青阳来已逼。",
            "衰骸分填壑，公辈宜强食。"
        ],
        "title": "法清晚步分韵得夕字",
        "id": "1c2e3bfa-4bdc-447d-ab28-828b263a13a3"
    },
    {
        "author": "潘良贵",
        "paragraphs": [
            "学道悠悠未见功，敢言凡质有仙风。",
            "他年一钵江湖去，先向苕溪访葛洪。"
        ],
        "title": "赠方仁声",
        "id": "6604b05a-3a9c-40f0-81ae-dc17d33aad5c"
    },
    {
        "author": "潘良贵",
        "paragraphs": [
            "年来有客従黄石，老去何心望紫泥。",
            "世事违人常八九，生涯随力任东西。"
        ],
        "title": "和沈秀才  其一",
        "id": "833f9be4-a6a6-43a4-9009-c9b45bb8d06a"
    },
    {
        "author": "潘良贵",
        "paragraphs": [
            "软语干时刍豢美，苦言投俗桂姜辛。",
            "山河若欲摅幽愤，盥手焚香读过秦。"
        ],
        "title": "和沈秀才  其二",
        "id": "30786af9-8336-4ab7-8b95-c6bd79283130"
    },
    {
        "author": "潘良贵",
        "paragraphs": [
            "弱龄虑事心常破，壮岁投闲鬂已华。",
            "但得安贫如北阮，何妨受侮似东家。"
        ],
        "title": "和沈秀才  其三",
        "id": "a0d17956-78bb-41d1-a13a-11546b989296"
    },
    {
        "author": "潘良贵",
        "paragraphs": [
            "莫问庄生然不然，时中只可自随缘。",
            "冬深江北无边报，又得安贫过一年。"
        ],
        "title": "和三二兄西庄书怀  其一",
        "id": "932a5a6f-dd12-4c4f-a62e-aa7def7587c1"
    },
    {
        "author": "潘良贵",
        "paragraphs": [
            "贤愚狂圣等为人，要是天君自策勲。",
            "举世纷纷谁得妙，韩公惟许孟轲醇。"
        ],
        "title": "和三二兄西庄书怀  其二",
        "id": "3a89ebac-0041-453b-b442-2ec9009f5e2e"
    },
    {
        "author": "潘良贵",
        "paragraphs": [
            "古来达士尽穷空，我愧修身道未丰。",
            "痛饮不妨歌楚些，投闲何幸伴吾侬。"
        ],
        "title": "和三二兄西庄书怀  其三",
        "id": "1773d443-dc8a-4d9f-9283-6f0322f5c017"
    },
    {
        "author": "潘良贵",
        "paragraphs": [
            "一炷清香度博山，妙观不著有无间。",
            "此心欲报难论价，放我形骸十载闲。"
        ],
        "title": "和三二兄西庄书怀  其四",
        "id": "711ea3c1-91b2-4559-9f91-9c5a9ca07280"
    },
    {
        "author": "潘良贵",
        "paragraphs": [
            "吾生四十已侵寻，独喜年来不动心。",
            "世事升沉君会否，人间春去落花深。"
        ],
        "title": "和仲严弟暮春二绝  其一",
        "id": "dd9931e9-0456-41cc-9eaf-f891dc1691fc"
    },
    {
        "author": "潘良贵",
        "paragraphs": [
            "沂上风光点独知，陶然宁复叹春移。",
            "吾人老大知何用，仰止前贤须及时。"
        ],
        "title": "和仲严弟暮春二绝  其二",
        "id": "cb308066-0dbb-4d6f-904e-72dbbb2b2eeb"
    },
    {
        "author": "潘良贵",
        "paragraphs": [
            "天与孤高花独新，世间草木信非伦。",
            "影涵水月不受彩，气傲冰霜何待春。",
            "冷淡自能驱俗客，风骚端合付幽人。",
            "往来百匝堦除里，顿使心无一点尘。"
        ],
        "title": "梅花  其一",
        "id": "5f306c3b-ef43-4c3f-bef0-39b3c52700c2"
    },
    {
        "author": "潘良贵",
        "paragraphs": [
            "气欲峥嵘岁欲新，寒梅方信冠群伦。",
            "直能平地凌封雪，可是回根迎小春。",
            "九畹蕙兰真上客，千山桃李尽庸人。",
            "即今携酒江郊去，弄蕋攀条一拂尘。"
        ],
        "title": "梅花  其二",
        "id": "a1dfcac7-bc4d-4a13-9157-86198b9baf04"
    },
    {
        "author": "潘良贵",
        "paragraphs": [
            "飞花看六出，俄向腊中来。",
            "解騐人情喜，始知天意回。",
            "夜阑窗愈白，晚冻日难开。",
            "麦熟何时节，饥民正可哀。"
        ],
        "title": "雪中偶成  其一",
        "id": "7ace953d-df00-4188-a710-0f97364ce5bb"
    },
    {
        "author": "潘良贵",
        "paragraphs": [
            "歉岁多流冗，邦侯喜邓来。",
            "雪除惊腊尽，耕近乐春回。",
            "郊野犹同色，江天已半开。",
            "短衣难揜胫，谁说少陵哀。"
        ],
        "title": "雪中偶成  其二",
        "id": "e122f595-e290-46dc-83d9-c7eeda4f0212"
    },
    {
        "author": "潘良贵",
        "paragraphs": [
            "强敌登城日，中华将士奔。",
            "人皆趋北阙，君独死南门。",
            "秘计无人用，英声有史存。",
            "秋原悲泪落，桂酒与招魂。"
        ],
        "title": "挽陈德固守御",
        "id": "bad21d70-c38a-4bbd-8879-8ed52ca09a74"
    },
    {
        "author": "潘良贵",
        "paragraphs": [
            "良木秀山泽，中林犹百年。",
            "斵削应约绳，必资诸巧匠。",
            "陶者输瓦甓，圬人施涂泥。",
            "丝网及宝铃，丹漆塈塑绩。",
            "罢精磨岁月，始克观厥成。",
            "金钱与糗粮，所费如山积。",
            "虽名有漏法，实为无量德。",
            "庶俾凡睹闻，因缘得入道。",
            "我昔礼大士，广厦余千间。",
            "何人持烈烟，一燎不存芥。",
            "呜呼有施者，又有戕毁人。",
            "良繇弗思维，纵我无明故。",
            "今合檀施力，作新美踰初。",
            "丁此时囏危，为众作依怙。",
            "咨尔方来者，毋意隳前功。",
            "增饬爱护之，当如扞头目。",
            "使百千万亿，游戏依双林。",
            "于龙华会中，永瞻微妙相。"
        ],
        "title": "偈一首",
        "id": "4988450e-7b6c-4a01-9290-7ba367ddfa9b"
    },
    {
        "author": "潘良贵",
        "paragraphs": [
            "假守衰颓病日侵，湖山虽好倦追寻。",
            "登城忽睹三江水，快我平生万里心。",
            "聊筑小亭怡父老，敢承佳句粲珠金。",
            "春涛正待诸君赏，更拂诗牌看醉吟。"
        ],
        "title": "三江亭",
        "id": "7aec5fac-e1ea-4755-be75-f1e474310035"
    },
    {
        "author": "潘良贵",
        "paragraphs": [
            "残春始抽芽，首夏已敷绿。",
            "空枝变繁阴，造物信神速。",
            "童童覆短墙，密密连深竹。",
            "扶疏团爽气，秀整厌群木。",
            "鸣琴音下上，和雅奏琴筑。",
            "亭年影途清，吾亦爱吾屋。",
            "身闲百忧无，意适万事足。",
            "此乐何以酬，牀头酒方熟。"
        ],
        "title": "新梧",
        "id": "8f5fbb91-087a-45c7-9147-3d3e53e17cb9"
    },
    {
        "author": "潘良贵",
        "paragraphs": [
            "孤芳移种自仙家，故着轻黄映日华。",
            "举世但知梅蕊白，不知还有蜡梅花。"
        ],
        "title": "蜡梅三绝  其一",
        "id": "1b0dd92c-bd24-41bf-9494-adeaea841d0f"
    },
    {
        "author": "潘良贵",
        "paragraphs": [
            "旦评人物尚雌黄，草木何妨定短长。",
            "试问清芳谁第一，蜡梅花冠百花香。"
        ],
        "title": "蜡梅三绝  其二",
        "id": "e67aa1c9-0fbb-4bde-ab5a-0da7a25d2780"
    },
    {
        "author": "潘良贵",
        "paragraphs": [
            "枝头疏蕊吐檀心，借日娇黄色浅深。",
            "却倩红梅来作伴，要看明玉间良金。"
        ],
        "title": "蜡梅三绝  其三",
        "id": "048b2e53-0b16-4314-bac5-4dc694f9e599"
    },
    {
        "author": "释道颜",
        "paragraphs": [
            "是非海里横身人，豺虎群中自在行。",
            "莫把是非来辨我，平生穿凿不相关。"
        ],
        "title": "颂古  其一",
        "id": "f68f9a9d-5139-4baa-84c5-20b17b4a41cd"
    },
    {
        "author": "释道颜",
        "paragraphs": [
            "老胡不免出胞胎，也解人前恁么来。",
            "指地指天称第一，众生四十九年灾。"
        ],
        "title": "颂古  其二",
        "id": "64216d06-42e6-4cbf-8108-15d390b167a2"
    },
    {
        "author": "释道颜",
        "paragraphs": [
            "海水翻空滚底流，鱼龙虾蟹信沉浮。",
            "可怜金色头陀子，直至如今笑未休。"
        ],
        "title": "颂古  其三",
        "id": "c88f09f7-b832-4f1b-8c0f-724b13e1c10a"
    },
    {
        "author": "释道颜",
        "paragraphs": [
            "迷悟髑髅前，徒劳更举鞭。",
            "只持鸡狗戒，不学祖师禅。"
        ],
        "title": "颂古  其四",
        "id": "cb187f70-2716-432b-bf80-e96bc913888d"
    },
    {
        "author": "释道颜",
        "paragraphs": [
            "少室山前风过耳，九年人事随流水。",
            "若还不是弄潮人，切须莫入洪波里。"
        ],
        "title": "颂古  其五",
        "id": "806e473e-1c57-4ffe-ab17-c7734e616baf"
    },
    {
        "author": "释道颜",
        "paragraphs": [
            "二祖当年立少林，满庭积雪到腰深。",
            "叉手当胸无一事，不求不觅不安心。"
        ],
        "title": "颂古  其六",
        "id": "cbcdceca-7ee0-4199-bac2-c2f042331c1c"
    },
    {
        "author": "释道颜",
        "paragraphs": [
            "不假文殊神通，休要罔明弹指。",
            "尔时灵山会中，女子从定而起。"
        ],
        "title": "颂古  其七",
        "id": "69ae6e90-5df2-41c0-873f-8836e9906804"
    },
    {
        "author": "释道颜",
        "paragraphs": [
            "胡乱三十年，不少盐与醤。",
            "江西马大师，南岳让和尚。"
        ],
        "tags": [
            "衡山"
        ],
        "title": "颂古  其八",
        "id": "0439b722-8126-4103-a803-e0ea69414929"
    },
    {
        "author": "释道颜",
        "paragraphs": [
            "江西一喝动干坤，大用全机是灭门。",
            "三日耳聋风过树，累他黄檗丧儿孙。"
        ],
        "title": "颂古  其九",
        "id": "ba7de73f-bcf2-4e1f-8b42-694b2398c34f"
    },
    {
        "author": "释道颜",
        "paragraphs": [
            "世路风波不见君，一回见面一伤神。",
            "水流花落知何处，洞中桃源别是春。"
        ],
        "title": "颂古  其一○",
        "id": "2d9fe17a-e3ff-4f81-b006-391baaf008b2"
    },
    {
        "author": "释道颜",
        "paragraphs": [
            "有句无句藤倚树，元原白饭用米做。",
            "高楼吹笛柳如烟，满地春风落飞絮。"
        ],
        "title": "颂古  其一一",
        "id": "3d9e499a-e7f5-47a7-9e8a-c53230d05d47"
    },
    {
        "author": "释道颜",
        "paragraphs": [
            "无尾大虫难傍近，近前便是伤人命。",
            "除非自解据号头，自然头正尾亦正。"
        ],
        "title": "颂古  其一二",
        "id": "0ef12a89-3d33-486f-9e76-fc0a792cde92"
    },
    {
        "author": "释道颜",
        "paragraphs": [
            "剔起便行三万里，只今休去八千年。",
            "分明更为从头举，一任诸方取次传。"
        ],
        "title": "颂古  其一三",
        "id": "c7ea3bee-424a-401b-9845-e1ad1a7c939c"
    },
    {
        "author": "释道颜",
        "paragraphs": [
            "心不是佛，智不是道。",
            "青山白云，落花芳草。",
            "若是灵利阿师，终不回头转脑。"
        ],
        "title": "颂古  其一四",
        "id": "67ac06d7-82f1-4b16-8f14-106089119a28"
    },
    {
        "author": "释道颜",
        "paragraphs": [
            "大唐国内无禅师，礼拜归堂更不疑。",
            "堪笑河阳新妇子，不如临济小厮儿。"
        ],
        "title": "颂古  其一五",
        "id": "291d03eb-8f96-4e50-a079-e58afd93ba08"
    },
    {
        "author": "释道颜",
        "paragraphs": [
            "一喝喝上四禅天，临济元来不会禅。",
            "尽道朝阳生户外，不知夜月落阶前。"
        ],
        "title": "颂古  其一六",
        "id": "717214d9-6276-490d-9a9c-beffa6c92778"
    },
    {
        "author": "释道颜",
        "paragraphs": [
            "大悲观音开正面，官不容针通一线。",
            "鼠拽葫芦有底忙，鬼争漆桶无人颂。"
        ],
        "title": "颂古  其一七",
        "id": "d24929a9-7b4d-4422-a091-20c9811a7c82"
    },
    {
        "author": "释道颜",
        "paragraphs": [
            "主宾都落第三机，阵阵开旗不展旗。",
            "石火光中分胜负，倒骑铁马上须弥。"
        ],
        "title": "颂古  其一八",
        "id": "9669a913-67a6-48d5-8967-9824388a792a"
    },
    {
        "author": "释道颜",
        "paragraphs": [
            "面门出入见还难，无位真人只尺间。",
            "去路一身轻似叶，高名千古重如山。"
        ],
        "title": "颂古  其一九",
        "id": "6fe67864-79ae-4771-9351-a0a742b5ef97"
    },
    {
        "author": "释道颜",
        "paragraphs": [
            "洗脚处更不安排，侧聆时非是啗啄。",
            "赵州临济二老人，相见何曾不注脚。"
        ],
        "title": "颂古  其二○",
        "id": "7426b0e7-c230-4d74-938a-9ca4c5de63f8"
    },
    {
        "author": "释道颜",
        "paragraphs": [
            "若谓平常心是道，枝蔓向上更生枝。",
            "贴肉汗衫如脱了，唤来眼上与安眉。"
        ],
        "title": "颂古  其二一",
        "id": "fde9fe6a-574d-46a6-8ef0-1398e4acacc0"
    },
    {
        "author": "释道颜",
        "paragraphs": [
            "百年三万六千日，一日朝昏十二时。",
            "使杀老僧浑不管，不知闹里有谁知。"
        ],
        "title": "颂古  其二二",
        "id": "145ca29f-5d6a-4af7-b8cd-37a63b756ad2"
    },
    {
        "author": "释道颜",
        "paragraphs": [
            "茱萸这里无一滴，赵老无言便走去。",
            "春去秋来三百年，拄杖至今犹靠壁。"
        ],
        "title": "颂古  其二三",
        "id": "5b7a97a9-3424-4b76-b836-e066843cd3cb"
    },
    {
        "author": "释道颜",
        "paragraphs": [
            "殿上唤来先应喏，不知业识太茫茫。",
            "虽然功德已成就，争柰当初不放光。"
        ],
        "title": "颂古  其二四",
        "id": "bcd2a0c5-886d-47bf-8b42-b2b824456e42"
    },
    {
        "author": "释道颜",
        "paragraphs": [
            "大死底人还却活，不许夜行投明到。",
            "陈州人出许州门，翁翁八十重年少。"
        ],
        "title": "颂古  其二五",
        "id": "f97c7a54-14fe-4c8d-afb6-f173e9684fb2"
    },
    {
        "author": "释道颜",
        "paragraphs": [
            "劈回三拳，连腮七掌。",
            "尽大地人，不知痛痒。"
        ],
        "title": "颂古  其二六",
        "id": "d8e5837f-9b0a-47e7-a5d0-bc190275cea7"
    },
    {
        "author": "释道颜",
        "paragraphs": [
            "眼中见惯是寻常，又不惊人又久长。",
            "留得寒窗夜来月，三更依旧照茅堂。"
        ],
        "title": "颂古  其二七",
        "id": "a3ea9277-0e13-4e7d-a9f4-5074290772b1"
    },
    {
        "author": "释道颜",
        "paragraphs": [
            "得入门，在门外。",
            "说向人，人不会。",
            "更高声，我耳背。"
        ],
        "title": "颂古  其二八",
        "id": "bcad38c6-d84d-49eb-b1ee-044b6a079bc7"
    },
    {
        "author": "释道颜",
        "paragraphs": [
            "老僧正在东司上，不将佛法为人说。",
            "一般屎臭旃檀香，父子之机俱漏泄。"
        ],
        "title": "颂古  其二九",
        "id": "630d5071-5146-4eaf-978e-407ec977b91c"
    },
    {
        "author": "释道颜",
        "paragraphs": [
            "天子居闹市里，老僧在百草头。",
            "摆手御街来往，不怕巡火所由。"
        ],
        "title": "颂古  其三○",
        "id": "cee2fb17-d8be-4326-9d8e-8c4461d88b84"
    },
    {
        "author": "释道颜",
        "paragraphs": [
            "平生侍奉老师，全无些子气息。",
            "佛法妙性天机，一字教他不得。"
        ],
        "title": "颂古  其三一",
        "id": "be589e2d-4ac0-4d2f-a58d-74ba2745ccb5"
    },
    {
        "author": "释道颜",
        "paragraphs": [
            "宣德门前过，回头便招祸。",
            "若要无事时，且归屋里坐。"
        ],
        "title": "颂古  其三二",
        "id": "013cf433-a07f-4f21-a927-7d540b2f1de4"
    },
    {
        "author": "释道颜",
        "paragraphs": [
            "金佛木佛泥佛，度炉度水度火。",
            "尽入赵州红炉，烈焰光中煅过。",
            "一声白雪阳春，万古无人能和。"
        ],
        "title": "颂古  其三三",
        "id": "a91f24f9-da28-40e4-a97d-0124da5d2b51"
    },
    {
        "author": "释道颜",
        "paragraphs": [
            "半夜墨漆黑，捉得一个贼。",
            "点火照来看，元是王大伯。"
        ],
        "title": "颂古  其三四",
        "id": "bf715c4f-86cd-4c9e-b6d3-88571b2a0167"
    },
    {
        "author": "释道颜",
        "paragraphs": [
            "镇州出大萝卜头，师资道合有来由。",
            "观音院里安弥勒，东院西边是赵州。"
        ],
        "title": "颂古  其三五",
        "id": "23009352-9e73-4e5c-8f56-428e0cc3f0ed"
    },
    {
        "author": "释道颜",
        "paragraphs": [
            "有佛之处不得住，无佛之处急走过。",
            "三千里外摘杨花，他日归来举似我。"
        ],
        "title": "颂古  其三六",
        "id": "d1254195-d26c-42de-a61b-a7bc1b51a3b7"
    },
    {
        "author": "释道颜",
        "paragraphs": [
            "大地是眼何处屙，天下不柰雪老何。",
            "赵州寄个锹子去，方得此话圆堶堶。"
        ],
        "title": "颂古  其三七",
        "id": "f5438f90-f39c-48de-b52f-cb1e2ac5a9ce"
    },
    {
        "author": "释道颜",
        "paragraphs": [
            "一缝分明在，当头下手难。",
            "饶君钉铰得，终是不圆全。"
        ],
        "title": "颂古  其三八",
        "id": "00fd96d9-b306-4f24-a0c1-d3734573d205"
    },
    {
        "author": "释道颜",
        "paragraphs": [
            "袖头打领无添减，腋下剜襟有短长。",
            "大庾岭头一尊佛，疏山两度放毫光。"
        ],
        "title": "颂古  其三九",
        "id": "60fb5948-dc2f-4509-bd2d-5a107ffab5a6"
    },
    {
        "author": "释道颜",
        "paragraphs": [
            "不踏门前路，春归又一年。",
            "落花红满地，芳草碧连天。"
        ],
        "title": "颂古  其四○",
        "id": "aa5460bd-a183-4cca-9570-8e1635245bde"
    },
    {
        "author": "释道颜",
        "paragraphs": [
            "钟未鸣，鼓未响，依前托钵归方丈。",
            "德山不会末后句，巖头密意谁相亮。",
            "只得三年也大奇，留与诸门作榜样。"
        ],
        "title": "颂古  其四一",
        "id": "b07ce925-fd15-4521-b877-3a768d26d94c"
    },
    {
        "author": "释道颜",
        "paragraphs": [
            "七条披向钟声上，徧界难藏比丘相。",
            "若以色见音声求，迦叶师兄是虚妄。"
        ],
        "title": "颂古  其四二",
        "id": "0b08b9dc-61dd-4d4a-aa62-8ff1d2727777"
    },
    {
        "author": "释道颜",
        "paragraphs": [
            "棒下真?不博金，德山彻底老婆心。",
            "后人只看波涛涌，不见龙王宫殿深。"
        ],
        "title": "颂古  其四三",
        "id": "a849b3b1-4060-4fb0-8180-877523a197db"
    },
    {
        "author": "释道颜",
        "paragraphs": [
            "百丈野狐，塞雁衔芦。",
            "李广神箭，张颠草书。"
        ],
        "title": "颂古  其四四",
        "id": "158035c5-a881-4cdb-947b-9d3faef1fc30"
    },
    {
        "author": "释道颜",
        "paragraphs": [
            "网中跳出便飞腾，好个天然俊衲僧。",
            "何似当初未入网，悟来方始是知音。"
        ],
        "title": "颂古  其四五",
        "id": "1a7cb492-5c75-4897-8466-413e82d6f737"
    },
    {
        "author": "释道颜",
        "paragraphs": [
            "貍奴白牯念摩诃，争似南泉打粥锅。",
            "虽然佛法无多子，天下丛林不柰何。"
        ],
        "title": "颂古  其四六",
        "id": "270a3b6f-1233-4cb3-bd6d-047d4b8ef958"
    },
    {
        "author": "释道颜",
        "paragraphs": [
            "举起竹篦子，如何便道家。",
            "秘魔巖不会，随后便擎叉。"
        ],
        "title": "颂古  其四七",
        "id": "072045cb-6458-4496-89fb-e99545e1fded"
    },
    {
        "author": "释道颜",
        "paragraphs": [
            "一主人公死，一主人公活。",
            "若解弄精魂，两头皆透脱。"
        ],
        "title": "颂古  其四八",
        "id": "24be6327-f765-4d58-ab63-ee5da759c653"
    },
    {
        "author": "释道颜",
        "paragraphs": [
            "霹雳惊天地，那容掩耳听。",
            "须知兴化老，一半是人情。"
        ],
        "title": "颂古  其四九",
        "id": "55ec2241-b172-46ce-bc2a-97d3db6db90d"
    },
    {
        "author": "释道颜",
        "paragraphs": [
            "法战从来许克宾，掣旗夺鼓两分明。",
            "直须尽法方无媿，老汉他年要话行。"
        ],
        "title": "颂古  其五○",
        "id": "e4285666-4777-4731-a75e-c2f8d471b481"
    },
    {
        "author": "释道颜",
        "paragraphs": [
            "紫罗帐里撒真珠，禅客相承总掠虚。",
            "拍手呵呵开口笑，释迦弥勒是他奴。"
        ],
        "title": "颂古  其五一",
        "id": "9668e955-0ac7-4a61-9bac-4db99c37883c"
    },
    {
        "author": "释道颜",
        "paragraphs": [
            "单刀直入更休论，拟议之间宾主分。",
            "不是放他旻德过，须知兴化棒头明。"
        ],
        "title": "颂古  其五二",
        "id": "3950c682-00b9-437f-863a-48fb62e51719"
    },
    {
        "author": "释道颜",
        "paragraphs": [
            "人贫多智短，马瘦见毛长。",
            "独宿双峰寺，同焚一炷香。"
        ],
        "title": "颂古  其五三",
        "id": "8f2ab002-85a2-4a30-94dd-787a07925078"
    },
    {
        "author": "释道颜",
        "paragraphs": [
            "南泉不指净缾，隐峰何曾泻水。",
            "从教打瓦钻龟，佛法不在这里。"
        ],
        "title": "颂古  其五四",
        "id": "3b77b5ba-d2da-4af7-b644-1377fe56c65f"
    },
    {
        "author": "释道颜",
        "paragraphs": [
            "四海狼烟静，中原信息通。",
            "罢拈三尺剑，休弄一张弓。"
        ],
        "title": "颂古  其五五",
        "id": "4a3d1052-c833-4bde-adde-c4719009b1ef"
    },
    {
        "author": "释道颜",
        "paragraphs": [
            "锦鳞透网欲吞舟，一向冲波逆水流。",
            "却被渔翁闲引钓，随波逐浪共悠悠。"
        ],
        "title": "颂古  其五六",
        "id": "a1fb9dff-3382-49a6-a9f5-bb277aed2a57"
    },
    {
        "author": "释道颜",
        "paragraphs": [
            "三十年前此寺游，木兰花发院新修。",
            "如今再到经行处，树老无花僧白头。"
        ],
        "title": "颂古  其五七",
        "id": "28b580c4-6847-4174-9861-55094722fec4"
    },
    {
        "author": "释道颜",
        "paragraphs": [
            "电火光中休草草，剑轮锋上莫忉忉。",
            "等闲却放全身入，终不当头犯一毫。"
        ],
        "title": "颂古  其五八",
        "id": "56af7575-1b5c-4c65-a5b0-dcb9deeac359"
    },
    {
        "author": "释道颜",
        "paragraphs": [
            "睦州只受锥头利，这僧不见凿头方。",
            "直铙转得百千藏，这般供养也寻常。"
        ],
        "title": "颂古  其五九",
        "id": "cd51d444-9d37-41fa-88bf-e6ef4b7bb910"
    },
    {
        "author": "释道颜",
        "paragraphs": [
            "作家相见终不错，两两同时看啐啄。",
            "喝下虽然宾主分，争如普化摇铃铎。"
        ],
        "title": "颂古  其六○",
        "id": "4f31e3b2-dfa3-4bf4-9ef5-7eeee4fbbd09"
    },
    {
        "author": "释道颜",
        "paragraphs": [
            "慺㦬须要逞聪明，金榜何曾得挂名。",
            "捋下幞头归去也，莫骑驴子傍人门。"
        ],
        "title": "颂古  其六一",
        "id": "6e86cc4c-5a3c-4410-9f9c-343bcd006885"
    },
    {
        "author": "释道颜",
        "paragraphs": [
            "风头稍硬难安立，暖气才通瞌睡来。",
            "却笑明招闲费力，无端两处强差排。"
        ],
        "title": "颂古  其六二",
        "id": "a92936a5-593a-443b-a994-be32232fcba7"
    },
    {
        "author": "释道颜",
        "paragraphs": [
            "棒头瞎却一城人，三圣撩地保寿瞋。",
            "正令只堪提一半，一盲引得众盲行。"
        ],
        "title": "颂古  其六三",
        "id": "324e962d-a678-42aa-bb14-d466f7d90ce7"
    },
    {
        "author": "释道颜",
        "paragraphs": [
            "近在口皮边，远过河沙国。",
            "世间多少人，不得油糍吃。"
        ],
        "title": "颂古  其六四",
        "id": "e4e59c82-a8b9-47bc-a031-7c7d809bd5cb"
    },
    {
        "author": "释道颜",
        "paragraphs": [
            "万事由王老师，树子未属你在。",
            "广额屠儿成佛，二祖大师偿债。"
        ],
        "title": "颂古  其六五",
        "id": "46b59fe1-2391-423e-84e0-58e84978dc4e"
    },
    {
        "author": "释道颜",
        "paragraphs": [
            "阿家新妇两同条，只尺家乡路不遥。",
            "可笑骑驴觅驴者，一生错认马鞍桥。"
        ],
        "title": "颂古  其六六",
        "id": "4ad2e070-71d9-4601-ae7c-dc8ec11f7296"
    },
    {
        "author": "释道颜",
        "paragraphs": [
            "赤身挨白刃，死中还得活。",
            "一箭自迷踪，万车皆丧辙。"
        ],
        "title": "颂古  其六七",
        "id": "dbfc2f35-e5ae-4d35-a473-1b46da259c50"
    },
    {
        "author": "释道颜",
        "paragraphs": [
            "不用唐言译，休将梵语传。",
            "摩酰首罗眼，对面隔西天。"
        ],
        "title": "颂古  其六八",
        "id": "2cada588-f04b-48e9-a885-103811970c3a"
    },
    {
        "author": "释道颜",
        "paragraphs": [
            "一念不起须弥山，翻著襴衫退步看。",
            "直上拄天下拄地，言前荐得也颟顸。"
        ],
        "title": "颂古  其六九",
        "id": "ad306b2e-5d5b-4f08-aaa1-c60bd419f8d8"
    },
    {
        "author": "释道颜",
        "paragraphs": [
            "锯解秤槌浑似铁，大愚老子重饶舌。",
            "水流涧下太忙生，云在岭头闲不彻。"
        ],
        "title": "颂古  其七○",
        "id": "346145f1-caed-4293-9d32-bd3a3e42b6e2"
    },
    {
        "author": "释道颜",
        "paragraphs": [
            "一阵狂风骤雨来，却于古庙且闲隈。",
            "虽然打入鬼窟里，吞炭藏身又一回。"
        ],
        "title": "颂古  其七一",
        "id": "39f927a9-46ba-4dd9-97c6-12b730bdc72a"
    },
    {
        "author": "释道颜",
        "paragraphs": [
            "尽道亲曾相见来，依前还是狗来腮。",
            "好将大棒蓦头榍，贵得盲人便眼开。"
        ],
        "title": "颂古  其七二",
        "id": "776617f2-0282-4196-9652-110737d6205c"
    },
    {
        "author": "释道颜",
        "paragraphs": [
            "年来万事总成魔，老去闲添白髪多。",
            "道泰不传天子令，时清休唱太平歌。"
        ],
        "title": "颂古  其七三",
        "id": "b3cb4782-696e-469f-bacd-32d14ebb53b5"
    },
    {
        "author": "释道颜",
        "paragraphs": [
            "一道如弦直，心亲手更亲。",
            "箭穿红日影，方是射雕人。"
        ],
        "title": "颂古  其七四",
        "id": "070e5ae3-bfac-4d84-8ed4-8ca3fbfc6e77"
    },
    {
        "author": "释道颜",
        "paragraphs": [
            "桃花寻剑客，不语笑春风。",
            "白头归未得，家住海门东。"
        ],
        "title": "颂古  其七五",
        "id": "263818fb-b474-4296-9974-c16ec3aa50a1"
    },
    {
        "author": "释道颜",
        "paragraphs": [
            "敢保老兄犹未彻，玄沙之言何太切。",
            "君看陌上桃花红，尽是离人眼中血。"
        ],
        "title": "颂古  其七六",
        "id": "ab224ba1-f236-49cd-b654-91fc13d5e8e4"
    },
    {
        "author": "释道颜",
        "paragraphs": [
            "只要拔榍抽钉，为人解粘去缚。",
            "如何洞山老人，先自藤蛇绕脚。"
        ],
        "title": "颂古  其七七",
        "id": "d64d0773-829d-4266-bf32-f4a29e98e789"
    },
    {
        "author": "释道颜",
        "paragraphs": [
            "官路无人触自行，两家公验甚分明。",
            "路傍偷贩私盐客，草里蹲身过一生。"
        ],
        "title": "颂古  其七八",
        "id": "4aed0924-5c06-4f0d-808a-c51699dea4a2"
    },
    {
        "author": "释道颜",
        "paragraphs": [
            "快骑骏马上高楼，南北东西得自由。",
            "最好腰缠十万贯，更来骑鹤下扬州。"
        ],
        "title": "颂古  其七九",
        "id": "5864d8a9-8040-4b21-aa6f-91729651d620"
    },
    {
        "author": "释道颜",
        "paragraphs": [
            "稽首两足尊，瞻仰不暂舍。",
            "眉间白毫光，照耀大千界。"
        ],
        "title": "颂古  其八○",
        "id": "e426b7dd-7c8d-498c-8cd5-a6e6e4d7010b"
    },
    {
        "author": "释道颜",
        "paragraphs": [
            "到老不曾开话路，临行回首却叮咛。",
            "深深海底犹嫌浅，直向金刚水际行。"
        ],
        "title": "颂古  其八一",
        "id": "e6569d36-96d2-4e99-b6dc-f4bb402fd7b9"
    },
    {
        "author": "释道颜",
        "paragraphs": [
            "干峰不用指陈，云门休打骨董。",
            "自然东海鲤鱼，筑著帝释鼻孔。"
        ],
        "title": "颂古  其八二",
        "id": "3fb72c59-7806-4f10-8a71-7bb856183ff7"
    },
    {
        "author": "释道颜",
        "paragraphs": [
            "南无观世音菩萨，补陀巖上红莲舌。",
            "不知成佛是何时，打刀须用幷州铁。"
        ],
        "title": "颂古  其八三",
        "id": "0b924c0e-9701-4433-acfa-e1ce8a984985"
    },
    {
        "author": "释道颜",
        "paragraphs": [
            "二乘菩萨何年尽，诸佛凡夫早晚休。",
            "世情但将公道断，人心难似水长流。"
        ],
        "title": "颂古  其八四",
        "id": "5225e835-7cb0-468e-95a7-b2e52167ef32"
    },
    {
        "author": "释道颜",
        "paragraphs": [
            "若知天地本同根，终不应来更问人。",
            "却得南泉亲指似，等闲花发梦中春。"
        ],
        "title": "颂古  其八五",
        "id": "161f0ab7-f382-4136-9615-c8eaa2ee98e6"
    },
    {
        "author": "释道颜",
        "paragraphs": [
            "盲聋喑哑接不得，玄沙枉费闲心力。",
            "扁鹊卢医拱手归，三人俱是膏盲疾。"
        ],
        "title": "颂古  其八六",
        "id": "648eb8c1-e9e5-4f44-9c6a-f8c46780184f"
    },
    {
        "author": "释道颜",
        "paragraphs": [
            "利刀自断命根，不要依草附木。",
            "若有一法与人，永入拔舌地狱。"
        ],
        "title": "颂古  其八七",
        "id": "958e4695-192a-4267-82c4-3f02dd279894"
    },
    {
        "author": "释道颜",
        "paragraphs": [
            "掌中擎白日，舌上覆金钱。",
            "壁立争千仞，毫光彻梵天。"
        ],
        "title": "颂古  其八八",
        "id": "3ede5ad9-003b-4faf-8474-a1bb9df1c5e8"
    },
    {
        "author": "释道颜",
        "paragraphs": [
            "世间名利闲荣辱，云雨纷纷手翻覆。",
            "悲歌相继不堪论，棒头无眼黄粱熟。"
        ],
        "title": "颂古  其八九",
        "id": "35639c8e-1696-465e-9c83-51a74ba39cc8"
    },
    {
        "author": "释道颜",
        "paragraphs": [
            "杨岐老人琐口诀，万里长城一条铁。",
            "斫牌禅客如到来，不动金槌脑门裂。"
        ],
        "title": "颂古  其九○",
        "id": "760797ce-d7bf-4f84-bfa7-91769a64cff2"
    },
    {
        "author": "释道颜",
        "paragraphs": [
            "三脚驴子忒晒好，长放后园教吃草。",
            "等闲牵出向人前，踢倒湖南瞎长老。"
        ],
        "title": "颂古  其九一",
        "id": "61d11048-bcd0-4557-94bd-813cf7941666"
    },
    {
        "author": "释道颜",
        "paragraphs": [
            "庐陵米价少知音，佛法商量古到今。",
            "绣出鸳鸯任人看，无端须要觅金针。"
        ],
        "title": "颂古  其九二",
        "id": "7c7329b0-1e2c-4bd8-b733-0ab3cc060fc0"
    },
    {
        "author": "释道颜",
        "paragraphs": [
            "后园驴吃草，莫随言语讨。",
            "跳上蓦腰骑，来往长安道。"
        ],
        "title": "颂古  其九三",
        "id": "1867e4a7-6565-4c04-b91e-a60034c2d4d2"
    },
    {
        "author": "释道颜",
        "paragraphs": [
            "小鱼吞大鱼，门上钉桃符。",
            "邪魔俱不入，佛法也消除。"
        ],
        "title": "颂古  其九四",
        "id": "cac0d454-0c4a-4cf1-a537-45801f23fa24"
    },
    {
        "author": "释道颜",
        "paragraphs": [
            "从来五逆怕闻雷，不似大虫看水磨。",
            "孤峰顶上要同行，十字街头还共坐。"
        ],
        "title": "颂古  其九五",
        "id": "be287913-ba22-43e6-b88c-07ec13131ccd"
    },
    {
        "author": "释道颜",
        "paragraphs": [
            "的的当阳句，明明箭后路。",
            "著靴人吃肉，赤脚人趁兔。"
        ],
        "title": "颂古  其九六",
        "id": "11b55671-82e7-4ce7-85e3-af08ee7311fd"
    },
    {
        "author": "释道颜",
        "paragraphs": [
            "时时日日，日日时时。",
            "七颠八倒，孰是孰非。"
        ],
        "title": "颂古  其九七",
        "id": "1671a9fe-d75c-429e-b9c9-5e8f2d1cc709"
    },
    {
        "author": "释道颜",
        "paragraphs": [
            "猛虎当路坐，游鱼脚底过。",
            "不学紫胡老，便打刘铁磨。"
        ],
        "title": "颂古  其九八",
        "id": "2269dd56-b178-48c5-8921-2876bf1f4644"
    },
    {
        "author": "释道颜",
        "paragraphs": [
            "船子下扬州，浮萍逐水流。",
            "一声河满子，千古动悲愁。"
        ],
        "title": "颂古  其九九",
        "id": "1e88ac3e-a38e-411d-879c-c982b1c583e1"
    },
    {
        "author": "释道颜",
        "paragraphs": [
            "绵州附子汉州姜，最好沉黎出麝香。",
            "鲁子师僧才一嗅，鼻头裂破眼睛黄。"
        ],
        "title": "颂古  其一○○",
        "id": "ee194994-cbb4-4277-aef5-b82198843b2e"
    },
    {
        "author": "释道颜",
        "paragraphs": [
            "十年海上觅冤仇，不得冤仇未肯休。",
            "芍药花开菩萨面，椶榈叶散夜叉头。"
        ],
        "title": "颂古  其一○一",
        "id": "384e69ad-2b3b-4bf7-9d5d-59d58b3c7c5d"
    },
    {
        "author": "释道颜",
        "paragraphs": [
            "韶阳一鉴，生铁馂馅。",
            "直下咬破，咦！莫怪相赚。"
        ],
        "title": "颂古  其一○二",
        "id": "985201f8-790b-42a9-9f01-3110e7f9fa42"
    },
    {
        "author": "释道颜",
        "paragraphs": [
            "大海波涛浅，小人方寸深。",
            "海枯终见底，人死不知心。"
        ],
        "title": "颂古  其一○三",
        "id": "345365a1-891f-4c2c-81a9-57d363beac42"
    },
    {
        "author": "释道颜",
        "paragraphs": [
            "钟谷不生豆苗，蒸砂岂能成饭。",
            "大通智胜如来，一个担板底汉。"
        ],
        "title": "颂古  其一○四",
        "id": "1cb02a1e-5c2e-4b7a-b3a7-d82e4b1811f7"
    },
    {
        "author": "释道颜",
        "paragraphs": [
            "入林不动草，入水不动波。",
            "镬汤无冷处，合眼跳黄河。"
        ],
        "title": "颂古  其一○五",
        "id": "bda2356d-5008-4e74-9e64-d5862e50c9d0"
    },
    {
        "author": "释道颜",
        "paragraphs": [
            "举手攀南斗，翻身倚北辰。",
            "出头天外看，谁是我般人。"
        ],
        "title": "颂古  其一○六",
        "id": "33e5a9a8-5353-4ee5-bc8f-d6b5c4d0a2be"
    },
    {
        "author": "释道颜",
        "paragraphs": [
            "拄杖头边无孔窍，大千沙界犹嫌小。",
            "毗婆尸佛早留心，直至而今不得妙。"
        ],
        "title": "颂古  其一○七",
        "id": "bd1e693e-b00f-4125-aacb-e3dd4b90ed66"
    },
    {
        "author": "释道颜",
        "paragraphs": [
            "鹄白乌本玄，松直棘自曲。",
            "清净比丘僧，却须入地狱。"
        ],
        "title": "颂古  其一○八",
        "id": "4da2ae01-213f-4710-85c3-5d1644622f83"
    },
    {
        "author": "释道颜",
        "paragraphs": [
            "破瓶岂复作瓶事，焦种不应生孽芽。",
            "如彼虚空盘大子，毛轮垂髪翳开花。"
        ],
        "title": "颂古  其一○九",
        "id": "0737427d-859f-4299-a43d-5eb85cab98f1"
    },
    {
        "author": "释道颜",
        "paragraphs": [
            "月里姮娥不画眉，只将云雾作罗衣。",
            "不知梦逐青鸾去，犹把花枝盖面归。"
        ],
        "title": "颂古  其一一○",
        "id": "d09a3a64-0c13-4ac5-9a31-74b046f52d68"
    },
    {
        "author": "释道颜",
        "paragraphs": [
            "一叶落，天下秋。",
            "一尘起，大地收。",
            "鸟窠吹布毛，便有人悟去。",
            "今时学者，为甚么却不识自己。"
        ],
        "title": "偈七首  其一",
        "id": "1ce0197b-5000-4912-a4b0-5eb13607195c"
    },
    {
        "author": "释道颜",
        "paragraphs": [
            "仲冬巖寒，三界无安。",
            "富者快乐，贫者饥寒。",
            "不识玄旨，错认定盘。",
            "牛头安尾上，北斗面南看。"
        ],
        "title": "偈七首  其二",
        "id": "f3d194ed-1e3f-48ea-bff6-808a1267a96c"
    },
    {
        "author": "释道颜",
        "paragraphs": [
            "一滴滴水，一滴滴冻。",
            "天寒人寒，风动幡动。",
            "云门扇子勃跳上三十三天，筑著帝释鼻孔。",
            "东海鲤鱼打一棒，雨似盆倾，不出诸人十二时中寻常受用。"
        ],
        "title": "偈七首  其三",
        "id": "a2ab8c9c-3717-4a19-bed4-a8120f454106"
    },
    {
        "author": "释道颜",
        "paragraphs": [
            "去年寒食后，今年寒食前。",
            "日日是好日，不是正中偏。"
        ],
        "title": "偈七首  其四",
        "id": "b9c1a508-ba3f-4bb4-8d38-b1d233226637"
    },
    {
        "author": "释道颜",
        "paragraphs": [
            "客舍久留连，家乡夕照边。",
            "簷悬三月雨，水没两湖莲。",
            "镬漏烧灯盏，柴生满灶烟。",
            "已忘南北念，入望尽平川。"
        ],
        "title": "偈七首  其五",
        "id": "e439e343-288a-4af2-a921-9b8e67f4474c"
    },
    {
        "author": "释道颜",
        "paragraphs": [
            "向上一窍，八面玲珑。",
            "觌面一机，全身担荷。",
            "是则金?难掩，非则玉石俱焚。",
            "拟议不来，银山粉碎。",
            "总不恁么，又且如何。",
            "是非不挂娘生口，自有旁人话短长。"
        ],
        "title": "偈七首  其六",
        "id": "7e9dd4a9-9fec-4d08-b411-c92cf72b712b"
    },
    {
        "author": "释道颜",
        "paragraphs": [
            "一尘起，大地收。",
            "一叶落，天下秋。",
            "甲巳之年丙作首，乙庚之岁戊为头。"
        ],
        "title": "偈七首  其七",
        "id": "6fae262f-502d-4604-b740-138427af7a23"
    },
    {
        "author": "释道颜",
        "paragraphs": [
            "牛头菩萨面，马面夜叉头。",
            "不作五逆罪，快乐百无忧。"
        ],
        "title": "颂古八首  其一",
        "id": "f1555a24-cf58-45c9-bc61-c65840ab7c03"
    },
    {
        "author": "释道颜",
        "paragraphs": [
            "四海同一家，万口同一舌。",
            "赵州勘婆子，有理向谁说。"
        ],
        "title": "颂古八首  其二",
        "id": "1dd66086-9b04-452b-8173-e601bf178848"
    },
    {
        "author": "释道颜",
        "paragraphs": [
            "骂他还自骂，嗔他还自嗔。",
            "戒之慎之，出乎尔者，反乎尔者也。"
        ],
        "title": "颂古八首  其三",
        "id": "41d91929-7f43-44a6-8e19-a9b2af3ba6f7"
    },
    {
        "author": "释道颜",
        "paragraphs": [
            "椎锣擂鼓转船头，席卷波翻喊激流。",
            "洗脚上船乘快便，顺风相送下扬州。"
        ],
        "title": "颂古八首  其四",
        "id": "4c52a301-f11c-43f7-b6cc-864f47c837f5"
    },
    {
        "author": "释道颜",
        "paragraphs": [
            "相骂饶汝接嘴，相唾饶汝泼水。",
            "等闲摸著蛇头，拍手囉囉哩哩。"
        ],
        "title": "颂古八首  其五",
        "id": "dc67f851-1dd8-404e-835b-385ece2edc76"
    },
    {
        "author": "释道颜",
        "paragraphs": [
            "一钱为本万钱利，富不足而贫有余。",
            "换骨夺胎些子药，输他潘阆倒骑驴。"
        ],
        "title": "颂古八首  其六",
        "id": "b531571a-8f33-417c-bf4b-a2ecde0484ba"
    },
    {
        "author": "释道颜",
        "paragraphs": [
            "骑虎穿市过，把火去偷猪。",
            "主人开眼睡，幷舍叫失驴。"
        ],
        "title": "颂古八首  其七",
        "id": "d83435c6-8de8-4379-97cb-373ce3d3f901"
    },
    {
        "author": "释道颜",
        "paragraphs": [
            "腊月火烧山，苦口是黄连。",
            "相将岁除夜，窦八布衫穿。",
            "大可怜，把手入黄泉。"
        ],
        "title": "颂古八首  其八",
        "id": "0e467ff5-b2ba-4058-81bf-52895c04b314"
    },
    {
        "author": "释道颜",
        "paragraphs": [
            "心如墙壁眼如眉，月饵烟蓑下钓矶。",
            "湛湛寒光凝一片，波澜不犯取鱼归。"
        ],
        "title": "明道",
        "id": "5cdd2683-c39f-40aa-ab47-99778d245236"
    },
    {
        "author": "释道颜",
        "paragraphs": [
            "拔出赵州舌头，去却当门荆棘。",
            "归家倒卧横眠，冷笑奔南走北。"
        ],
        "title": "与洞照禅人",
        "id": "f28d8d6d-2ae8-4677-ab15-ea9b61959cbd"
    },
    {
        "author": "释道颜",
        "paragraphs": [
            "无用顽皮作气毬，谁人趯得上高楼。",
            "如今潦倒浑无力，辊得行时即便休。"
        ],
        "title": "示众  其一",
        "id": "1ebb15ee-96fb-465c-ac9a-aa88d1d22b8d"
    },
    {
        "author": "释道颜",
        "paragraphs": [
            "磐陀石上共安居，水远山高一事无。",
            "唯有多情峰顶月，夜深移影到阶除。"
        ],
        "title": "示众  其二",
        "id": "cd650613-f169-4814-bd3a-ef91e940d57e"
    },
    {
        "author": "释道颜",
        "paragraphs": [
            "五乳峰前，九年冷坐。",
            "孤风绝攀，名不敢涴。",
            "断臂嗣芳，贱卖滞货。",
            "螟蛉有子，负之蜾蠃。",
            "即说呪曰，类我类我。"
        ],
        "title": "赞达磨",
        "id": "5eb52c29-c2e5-423f-9f51-14582c2b0e1f"
    },
    {
        "author": "释道颜",
        "paragraphs": [
            "来自三川，应缘两浙。",
            "肩担华木瓜重担，肚束马簸箕三篾。",
            "饭齩铁钉，羹煮木札。",
            "要是圆悟见儿孙，丧却杨歧家法。",
            "奸汉多疑，黠儿落节。"
        ],
        "title": "自赞  其一",
        "id": "afa1f31c-e1a2-4dee-986b-d225b13a3822"
    },
    {
        "author": "释道颜",
        "paragraphs": [
            "即真非真，是相非相。",
            "龟毛拂子，兔角拄杖。",
            "自歌自舞，独吹独唱。",
            "认得师姑是女儿，志公不是闲和尚。"
        ],
        "title": "自赞  其二",
        "id": "203f5dcc-4486-4e1d-94f7-bffccf879fc5"
    },
    {
        "author": "释道颜",
        "paragraphs": [
            "坐佛牀，斫佛脚，不敬东家孔夫子，却向他乡习礼乐。"
        ],
        "title": "偈",
        "id": "b059b012-6e9a-4738-b81b-3246519f6443"
    },
    {
        "author": "释道颜",
        "paragraphs": [
            "唤似一物非他物，天上天下出还没。",
            "道是无来常现前，道是有来寻不得。",
            "说有说无俱妄想，长安大道平如掌。",
            "昨夜清寒惊觉时，手爪元来会抓痒。"
        ],
        "title": "颂一首",
        "id": "87771c1e-c63a-45d5-b9cb-cf2bd9e39726"
    },
    {
        "author": "释道颜",
        "paragraphs": [
            "七处征心款便成，推穷寻逐按分明。",
            "都缘家贼难防备，拨乱干坤见太平。"
        ],
        "title": "颂古二十首  其一",
        "id": "9cb8c65c-9ae1-4eb8-88d4-4030ee4df113"
    },
    {
        "author": "释道颜",
        "paragraphs": [
            "三十二应不思议，十四无畏如流水。",
            "男子身中入定时，女子身中从定起。"
        ],
        "title": "颂古二十首  其二",
        "id": "951f4a72-fbd4-4e95-867a-5911d41b9583"
    },
    {
        "author": "释道颜",
        "paragraphs": [
            "明暗色空不可还，不可还者绝跻攀。",
            "夹截虚空成畔岸，一重水隔一重山。"
        ],
        "title": "颂古二十首  其三",
        "id": "69da420e-6302-4524-9e1a-0e9d2c2ced6d"
    },
    {
        "author": "释道颜",
        "paragraphs": [
            "东西南北捉虚空，海角天涯信不通。",
            "力尽神疲无处觅，万年松在祝融峰。"
        ],
        "title": "颂古二十首  其四",
        "id": "811702e1-fb89-420b-a5d9-2fa9dd2869d0"
    },
    {
        "author": "释道颜",
        "paragraphs": [
            "根尘缚脱本同源，一处休复六用捐。",
            "手把一条红断贯，娘生鼻孔一时穿。"
        ],
        "title": "颂古二十首  其五",
        "id": "4b63a31b-2fc4-4965-9357-f1af70206964"
    },
    {
        "author": "释道颜",
        "paragraphs": [
            "双剑峰前古寺基，天尊元是一牟尼。",
            "时难只得同香火，莫听闲人说是非。"
        ],
        "title": "颂古二十首  其六",
        "id": "e48c39db-abe5-46be-8e0f-749ca5cd43da"
    },
    {
        "author": "释道颜",
        "paragraphs": [
            "七处精研一妄心，更随三业杀盗婬。",
            "身心不是闲家具，前箭犹轻后箭深。"
        ],
        "title": "颂古二十首  其七",
        "id": "6ff74bf5-3f68-460e-8157-8f48e4e71848"
    },
    {
        "author": "释道颜",
        "paragraphs": [
            "瞿昙彻底老婆心，见明色发理难任。",
            "入乡随俗那伽定，佛魔到此尽平沉。"
        ],
        "title": "颂古二十首  其八",
        "id": "ad885561-3fa7-44d6-89e2-0e1d3574a616"
    },
    {
        "author": "释道颜",
        "paragraphs": [
            "清净本然徧法界，山河大地即皆现。",
            "性觉必明认影明，眼耳便随声色转。"
        ],
        "title": "颂古二十首  其九",
        "id": "8e065685-2e4e-4666-be1e-90529e555ee9"
    },
    {
        "author": "释道颜",
        "paragraphs": [
            "香严上树口啣枝，手不攀枝脚累垂。",
            "才开口，咦不答也，又相违。",
            "未上树时道将来，金刚宝剑顶门挥。"
        ],
        "title": "颂古二十首  其一○",
        "id": "29a4e5a7-7783-4dbd-a6e0-e1603a0bb0eb"
    },
    {
        "author": "释道颜",
        "paragraphs": [
            "六门晓夜任开张，家贼难防事可伤。",
            "识得家亲恩爱断，更无一物献尊堂。"
        ],
        "title": "颂古二十首  其一一",
        "id": "5fb31126-cb63-49db-9c34-c4426618b7b8"
    },
    {
        "author": "释道颜",
        "paragraphs": [
            "赤骨力寸丝不挂，净倮倮兮赤洒洒。",
            "浴出低头满面惭，为我说时定相骂。"
        ],
        "title": "颂古二十首  其一二",
        "id": "85ec227e-daff-4a36-bac9-34a3aed36478"
    },
    {
        "author": "释道颜",
        "paragraphs": [
            "不肯宗师满大唐，罗山礼拜错商量。",
            "洞山无佛人难措，惭愧巖头口放光。"
        ],
        "title": "颂古二十首  其一三",
        "id": "f52f01c9-1d47-4569-ad89-83dcf66784af"
    },
    {
        "author": "释道颜",
        "paragraphs": [
            "因我得礼你，穷源须到底。",
            "九九八十一，阎罗王是鬼。"
        ],
        "title": "颂古二十首  其一四",
        "id": "0c80c557-4bea-489d-907b-a6594f49d0ef"
    },
    {
        "author": "释道颜",
        "paragraphs": [
            "门外依然雨滴声，万般巧说争如实。",
            "平生心胆向人倾，相见还同不相识。"
        ],
        "title": "颂古二十首  其一五",
        "id": "8ec7c97f-a890-4bc3-8295-e3aae210f74e"
    },
    {
        "author": "释道颜",
        "paragraphs": [
            "将谓众生苦，更有苦众生。",
            "相见易得好，共住难为人。"
        ],
        "title": "颂古二十首  其一六",
        "id": "7e6f8168-b52f-4c96-b858-9cb5d171fa0a"
    },
    {
        "author": "释道颜",
        "paragraphs": [
            "闻声见色非闻见，见色闻声是见闻。",
            "欲得不招无间业，莫谤如来正法轮。"
        ],
        "title": "颂古二十首  其一七",
        "id": "130927c2-0da7-4fea-866f-f6f762b908c7"
    },
    {
        "author": "释道颜",
        "paragraphs": [
            "闻刬除露布葛藤，不用之乎者也。",
            "饶君句下精通，未免唤驴作马。"
        ],
        "title": "颂古二十首  其一八",
        "id": "f408b3a5-a8b8-4685-ac65-8162d24c0d9b"
    },
    {
        "author": "释道颜",
        "paragraphs": [
            "闻丙丁童子来求火，南方丙丁又属火。",
            "按剑宗师奈若何，是君心下意不过。"
        ],
        "title": "颂古二十首  其一九",
        "id": "64fe4999-1fb8-477d-af93-c6881b462c7e"
    },
    {
        "author": "释道颜",
        "paragraphs": [
            "闻三脚驴子弄蹄行，两浙江南秋复热。",
            "西北风霜怯早寒，闭门愁见杨花落。"
        ],
        "title": "颂古二十首  其二○",
        "id": "5057df17-ad0d-4b3e-acbd-ef3b82f085f8"
    },
    {
        "author": "张炜",
        "paragraphs": [
            "笙簧世所贵，正调多溺沉。",
            "有人怀古心，临风理瑶琴。",
            "一弹秋月高，忽觉开尘襟。",
            "或疑涧泉声，忽作鸾凤吟。",
            "得意自怡悦，子期难再寻。",
            "铜壶一枝梅，尽可为知音。"
        ],
        "title": "杂诗",
        "id": "6fa22f85-135e-403b-ad74-69de3a29568b"
    },
    {
        "author": "张炜",
        "paragraphs": [
            "北风吹枯桑，污注如语汝。",
            "牎虗夜少寐，展转莫宁处。",
            "衾裯冷如鐡，凛凛不可御。",
            "家居犹畏寒，何况远行旅。"
        ],
        "title": "苦寒二首  其一",
        "id": "f49b6bf8-c822-4953-a603-fb6a8b5626fa"
    },
    {
        "author": "张炜",
        "paragraphs": [
            "白雪农家瑞，亦使天下寒。",
            "陋巷无饥民，此瑞古所难。",
            "上方播春仁，发粟赒饥飡。",
            "一饱生欢心，万户各获安。"
        ],
        "title": "苦寒二首  其二",
        "id": "71a2dee5-e85a-4956-aeb2-e2506bcc9073"
    },
    {
        "author": "张炜",
        "paragraphs": [
            "杨妃睡未足，西子粧太华。",
            "余妖媚东君，化为枝上花。",
            "娇羞沁红玉，袅娜揉春霞。",
            "少陵恐添愁，不欲诗句夸。"
        ],
        "title": "海棠",
        "id": "d2e65a56-f68a-402e-bfee-62c4697e91d0"
    },
    {
        "author": "张炜",
        "paragraphs": [
            "枯木立数茎，断岸走千尺。",
            "旁有牧牛儿，放牛倚拳石。",
            "牛闲芳草间，儿倦眠跼蹐。",
            "画手笔入神，淡墨夺真迹。",
            "凭谁唤儿醒，落日归路僻。",
            "觉来横短笛，吹断远山碧。"
        ],
        "title": "题夏训武珪画牛",
        "id": "0d38820c-0950-4220-8ca4-a572ecffa390"
    },
    {
        "author": "张炜",
        "paragraphs": [
            "柳风吹兰衿，藓晕识芒履。",
            "寻幽古招提，偶识尊者墓。",
            "断碣眠苍云，慈容惨香雾。",
            "孤山岂无诗，未若壁间句。"
        ],
        "title": "游葛岭玛瑙寺瞻孤山尊者像",
        "id": "ec463822-d12c-4612-b872-8522ae4b7bd9"
    },
    {
        "author": "张炜",
        "paragraphs": [
            "虚室既生白，空谷亦传声。",
            "山翁抱高标，借为虚谷名。",
            "中有如带水，流出心源清。",
            "我欲从之游，临风濯尘缨。"
        ],
        "title": "虚谷",
        "id": "e9affbcf-1903-477c-8cfa-b04215191836"
    },
    {
        "author": "张炜",
        "paragraphs": [
            "有客落魄游京都，形服差类山泽臞。",
            "袖携一纸故友书，来求古隶铭墨模。",
            "我方临池且自娱，触拨雅兴生江湖。",
            "坐扣墨法果不诬，出示数餠泥金濡。",
            "质模温润凝龙酥，麝气酷烈清透肤。",
            "浣濯研沼尘滓无，磨动淳漆生金壶。",
            "吴牋半幅翻雪腴，碧云掩冉生兔须。",
            "豪家有钱贮金珠，谁肯淡好如吾徒。",
            "自怜我为贫所拘，倾嚢尽易令无余。",
            "临行束担付獠奴，就索诗句荣归途。",
            "天下具眼不可污，芳名岂借人言沽。"
        ],
        "title": "柯山制墨胡处士求隶字",
        "id": "2aa9e888-d3dc-4775-bc15-6e78b23700fc"
    },
    {
        "author": "张炜",
        "paragraphs": [
            "中山瑞兽久不出，天下笔工徒负名。",
            "近闻宛陵获数辈，束䌸管制差专精。",
            "携入京师求鉴赏，一见不以他毫轻。",
            "呼童涤砚淬瑿玉，催我纸上云烟生。"
        ],
        "title": "试宣毫",
        "id": "021a399c-f37f-4f73-8ad5-efa2ce1808c5"
    },
    {
        "author": "张炜",
        "paragraphs": [
            "袖携一剑三尺铦，试与豪士论丑妍。",
            "锋铓闪烁走冰雪，靶鞘激烈拏风烟。",
            "断蛟截犀挺灵怪，照人切玉光牵聨。",
            "昔时欧冶不再岀，纯钩磐郢名空传。",
            "越王苟不遇薛烛，万户骏马谁肯捐。",
            "物虽有价瑶无价，瑶逢识者逾精鲜。",
            "主人得之亦自壮，十袭珍秘轻万钱。",
            "何当佩服却戎羌，会令沙漠无戈鋋。"
        ],
        "title": "买剑",
        "id": "dfbcfa3f-8ff1-4ea1-bc6c-3b602c3941a5"
    },
    {
        "author": "张炜",
        "paragraphs": [
            "物意通人事，阳生一脉天。",
            "梅虽搀腊破，柳已得春先。",
            "袜颂趋时献，台云取巧传。",
            "所须惟饱耳，延颈看丰年。"
        ],
        "title": "辛丑长至",
        "id": "3c41d31b-1508-4183-a40a-c85a6a821fb6"
    },
    {
        "author": "张炜",
        "paragraphs": [
            "师默修禅观，龙升虎自闲。",
            "眼开俱是道，心定亦无山。",
            "瘿木牀三尺，蓬茅屋半间。",
            "錬成真积力，策景到瑶关。"
        ],
        "title": "寄任居士",
        "id": "6010b7b7-605a-4437-9995-dd85d10ebb0f"
    },
    {
        "author": "张炜",
        "paragraphs": [
            "男儿劲正气，期欲展经纶。",
            "场屋求程艺，山林多隠人。",
            "学优宜必仕，道在不妨贫。",
            "快举摩霄翮，聮翩立要津。"
        ],
        "title": "为徐叔刚赋达斋",
        "id": "7fea4307-3ac0-4399-a399-9c68e7a54c1d"
    },
    {
        "author": "张炜",
        "paragraphs": [
            "夺得莲峰秀，英名馥迩遐。",
            "文章腾气燄，句律炼聱牙。",
            "一梗江湖客，三朝忠义家。",
            "欲评清绝处，雪月照梅花。"
        ],
        "title": "题莲峰集后",
        "id": "1eab10ec-b4a5-41c4-997e-872f00b09322"
    },
    {
        "author": "张炜",
        "paragraphs": [
            "纸阁新装褫，青氊喜尚存。",
            "翠圆垂彩络，红朶粲陶盆。",
            "藏密寒无著，融真体自温。",
            "夜深谁晤语，花缀短檠昏。"
        ],
        "title": "纸阁",
        "id": "cf3918b3-e315-44d2-94a5-b03b4dd7a0b1"
    },
    {
        "author": "张炜",
        "paragraphs": [
            "家世帝王州，钟山耻未游。",
            "卷书趍幕府，散步入林丘。",
            "泉湃悬崖丑，云闲古树愁。",
            "草堂今在否，更欲展诗眸。"
        ],
        "title": "游蒋山",
        "id": "b0eafe0a-2a3a-490e-8e55-56aca3dd6e52"
    },
    {
        "author": "张炜",
        "paragraphs": [
            "一犂将暝色，月下自耕耘。",
            "为适能吟趣，非干力穑勤。",
            "草芟心地阔，苗揠世情分。",
            "莘野如膺诏，新诗就献君。"
        ],
        "title": "简耕月",
        "id": "ba156a14-8c83-4222-ad7f-90f0b429428e"
    },
    {
        "author": "张炜",
        "paragraphs": [
            "朝家祷琼瑞，天忽赐雄风。",
            "静听耳轰皷，冻眠身屈弓。",
            "把茅吹卷后，矮柱兀揺中。",
            "拶晓怪威息，太阳升海东。"
        ],
        "title": "辛丑长至后九日其夕大风",
        "id": "21d3b995-3a00-4236-a255-0d39f7bda533"
    },
    {
        "author": "张炜",
        "paragraphs": [
            "久不到西陵，重来扣便𦫃。",
            "眼吞沧海碧，帆卷越山青。",
            "路远人烟盛，官清风浪停。",
            "片时登岸口，小立望云亭。"
        ],
        "title": "过西兴渡",
        "id": "ba37140a-de5c-4a25-bbbd-e252e5782e38"
    },
    {
        "author": "张炜",
        "paragraphs": [
            "古院无僧住，含情更惘然。",
            "绿苔欺破阁，白鸟没飞烟。",
            "壶隐迟迟日，筒分细细泉。",
            "栏干聊小凭，取次缀诗篇。"
        ],
        "title": "题浄众壶隐",
        "id": "3576ca75-4c32-4fcd-a498-035d54116c3a"
    },
    {
        "author": "张炜",
        "paragraphs": [
            "陌上骑骢马，朱缨耀日丹。",
            "袖欺鞭竹瘦，靴入𩍐金寒。",
            "毳帽兜貂鼠，茸裘织雁团。",
            "戎装吾亦可，初不碍儒冠。"
        ],
        "title": "骑马",
        "id": "68e89ba7-4495-420b-8da1-527e424f00c5"
    },
    {
        "author": "张炜",
        "paragraphs": [
            "闲中有真乐，深隐向林峦。",
            "𠜴竹招山色，栽梅结岁寒。",
            "事因贫后少，心到老来安。",
            "拾芥取青紫，野人犹畏难。"
        ],
        "title": "题友人深居",
        "id": "a3f6a1ce-83fd-474b-a658-2899b65d329d"
    },
    {
        "author": "张炜",
        "paragraphs": [
            "千步入修廊，犹闻碧雾香。",
            "风翻宫襭紫，菊染御枹黄。",
            "亭宇丹青老，笙歌岁月长。",
            "上皇临幸少，书圃自翺翔。"
        ],
        "title": "观集芳园",
        "id": "b8c74c04-50c0-4015-b237-53ea99d01c72"
    },
    {
        "author": "张炜",
        "paragraphs": [
            "先生遗隐迹，年古路荒凉。",
            "鹤唤诗魂去，梅留姓字香。",
            "孤山应似旧，荐菊谩流芳。",
            "翻作西湖梦，骚人为断肠。"
        ],
        "tags": [
            "西湖"
        ],
        "title": "谒和靖祠",
        "id": "bbbbb12e-c0a6-4a3e-bb6e-fc7285eb3f3e"
    },
    {
        "author": "张炜",
        "paragraphs": [
            "闻说藏修所，凭山更接溪。",
            "百花搀序发，万竹剪云齐。",
            "地胜尘无染，廛居俗正迷。",
            "二王诗绝唱，何用我留题。"
        ],
        "title": "题心远别墅",
        "id": "f7b5dd8f-7ba9-4119-a69a-bc794bbf62d2"
    },
    {
        "author": "张炜",
        "paragraphs": [
            "眷客留连久，分携各惘情。",
            "艣摇江水碧，城凸晓烟明。",
            "衣薄寒先觉，心平浪不惊。",
            "钟山青在睫，归兴逐云生。"
        ],
        "title": "舟离和州别史君",
        "id": "5ba87b76-2dbb-4894-b751-914aa1a88be3"
    },
    {
        "author": "张炜",
        "paragraphs": [
            "因合谦斋饮，新编得细哦。",
            "髯掀天地阔，足历水云多。",
            "才敏逢青眼，家成隐翠萝。",
            "近闻诗债盛，老退欲停戈。"
        ],
        "title": "谦斋席间赠苔矶",
        "id": "38434327-ed8b-4344-8d6a-152953abd900"
    },
    {
        "author": "张炜",
        "paragraphs": [
            "步入山回处，茅櫩隐士家。",
            "远峰奔渇骥，曲径袅修蛇。",
            "纯翠千茎竹，交红一架花。",
            "客来费清供，汲水自煎茶。"
        ],
        "title": "访刘山人隐居",
        "id": "4c2554f2-5368-44db-a575-c448fdf4eb7f"
    },
    {
        "author": "张炜",
        "paragraphs": [
            "行春车马渐无多，闲步郊原玩物华。",
            "已角未腴阴径笋，似香非韵别篱花。",
            "子规饶舌空催客，蛱蝶贪游不恋家。",
            "常记湖邉同咏赏，归鞍扶醉月笼纱。"
        ],
        "title": "春晚郊行有怀",
        "id": "e0ffb8ee-efd4-4eeb-b488-328bfb2beb13"
    },
    {
        "author": "张炜",
        "paragraphs": [
            "冷笑书云上鲁台，乖祥俱向眼中猜。",
            "阴逢剥处自阳复，否到极时须泰来。",
            "霜剪草茸寒欲断，日烘梅粉暖全开。",
            "吾侬唤作寻常事，坐看儿童拜节回。"
        ],
        "title": "冬至",
        "id": "f22e519d-252a-4836-b446-240aa456b407"
    },
    {
        "author": "张炜",
        "paragraphs": [
            "骚豪矢口便成诗，全异推敲炼句迟。",
            "一字下平揺不动，数聨生就稳难移。",
            "池塘春草英灵处，水月梅花颕悟时。",
            "我亦学吟功未进，每将此理扣心师。"
        ],
        "title": "学吟",
        "id": "fd7d16bd-2707-4793-8a3b-85d1368c384f"
    },
    {
        "author": "张炜",
        "paragraphs": [
            "秀江亭上驻吟怀，苔藓轩窗四面开。",
            "潮怒挟风吹海立，橹声揺月下天来。",
            "浮沤世事等出没，泛梗羁人几去回。",
            "待写篇诗纪游迹，路迢不奈马频催。"
        ],
        "title": "题六和塔秀江亭",
        "id": "4de3326f-c064-451a-9d69-35fc8e72d911"
    },
    {
        "author": "张炜",
        "paragraphs": [
            "洛浦风流几隔年，江南重见色依然。",
            "根从埜卉同分品，香与梅花可并肩。",
            "葩白中黄饶蕴藉，腊梅春暖肆芳妍。",
            "殷勤并挟新诗送，领略丰姿夜不眠。"
        ],
        "title": "雪窗自西陵以新诗竝水仙见惠",
        "id": "186f184f-d9b0-409a-866d-302e075470b8"
    },
    {
        "author": "张炜",
        "paragraphs": [
            "竹风荷气约朱明，路入渠阳暑尚清。",
            "马耳萧萧悬堕月，鸡声喔喔勉修程。",
            "何拘梅政夸年少，即泛莲漪赞老成。",
            "莫把西湖浪吟笔，楚山空阔更关情。"
        ],
        "tags": [
            "西湖"
        ],
        "title": "饯友人赴靖州通道尉",
        "id": "d305364a-c5a9-43c4-8d1f-30fdb8272346"
    },
    {
        "author": "张炜",
        "paragraphs": [
            "素喜华居逼禁闉，北山何事又移文。",
            "来依岳麓千章翠，闲却南屏一片云。",
            "招月咏梅君自乐，煮泉瀹茗客同分。",
            "未随燕雀伸忱贺，先剪溪藤述寸芹。"
        ],
        "title": "题友人自方家峪迁居北山栖霞岭",
        "id": "964fb6ec-f477-489d-addb-e831e3dd708a"
    },
    {
        "author": "张炜",
        "paragraphs": [
            "笋舆揺兀到山前，就宿栖真古洞天。",
            "老木倚风清鹤唳，湿云拖雨护龙眠。",
            "尘凡夐岀几千仞，足迹经由已半仙。",
            "到此岂容闲咏笔，重来知复是何年。"
        ],
        "title": "游洞霄栖真洞",
        "id": "d9bad653-cdd2-4d59-b092-a543887e9cec"
    },
    {
        "author": "张炜",
        "paragraphs": [
            "高人深欲买山居，常办栽梅养鹤图。",
            "喜有名园邻水月，不妨清梦忆江湖。",
            "羲之坦腹应相爱，和靖掀髯足自娱。",
            "旦夕杖藜须践约，锦囊先束付奚奴。"
        ],
        "title": "题可山梅花巖",
        "id": "d409ca14-a55c-4567-b6d7-e66cfe8bec56"
    },
    {
        "author": "张炜",
        "paragraphs": [
            "才了花阴入要涂，暂时归去友樵渔。",
            "远山数笔意不尽，流水一泓清有余。",
            "我辈爱吟怀退步，谁人得计肯闲居。",
            "古梅树下三间屋，深掩柴门静读书。"
        ],
        "title": "题童宰盘隐",
        "id": "a8b965c9-5273-4366-84a8-a9c00b6c0234"
    },
    {
        "author": "张炜",
        "paragraphs": [
            "纡青拖紫信天缘，才说归畊自乐然。",
            "二顷良田供活计，一鉏风雨饱丰年。",
            "妻条桑叶催蚕起，儿脱莎衣傍犊眠。",
            "不是此心甘隐退，为贪农隙理残编。"
        ],
        "title": "归畊",
        "id": "5345c49d-e64c-40cb-8291-70ff79999372"
    },
    {
        "author": "张炜",
        "paragraphs": [
            "援藤穿藓扣云扉，清足高标显翠楣。",
            "风月任随时事改，江山不被世情移。",
            "虽无白酒留君醉，却有青编可自怡。",
            "朱紫纷纷徒说贵，隐居真乐几曾知。"
        ],
        "title": "援藤",
        "id": "eea0aa24-d257-4a8e-8684-2e372ea3808d"
    },
    {
        "author": "张炜",
        "paragraphs": [
            "痴儿緫向月中求，不信人间賸有秋。",
            "万点尽垂金粟颗，一枝宜上玉搔头。",
            "清香已压龙涎倒，堕蕚宜将蚁醑浮。",
            "吟得诗成对花举，不须招客费赓酬。"
        ],
        "title": "桂",
        "id": "32c0a690-eb75-4c07-9613-8f36ae2692e4"
    },
    {
        "author": "张炜",
        "paragraphs": [
            "自别梧姿二十年，情亲何暇雁传笺。",
            "深疑楚泽蟠胸次，不放吴霜点鬓邉。",
            "我忆花间听乐府，君嗟柳下度吟鞭。",
            "于今又遂啣杯乐，湖海相逄岂偶然。"
        ],
        "title": "简任新恩",
        "id": "74e82a57-f214-4538-9dac-75d9a984ca72"
    },
    {
        "author": "张炜",
        "paragraphs": [
            "柳下分携须影苍，好风吹梦过都梁。",
            "诸蛮帖化花阴静，一骑飞尘荐墨香。",
            "书就几曾逢驿使，公余应不冷奚囊。",
            "云情鹤态元如旧，应倚株梅忆锦乡。"
        ],
        "title": "寄武冈宰宋雪巖",
        "id": "350c5860-bcdf-47bc-97f7-ebd759a05c4d"
    },
    {
        "author": "张炜",
        "paragraphs": [
            "门掩飞花欲曙时，起来忽接湛卢诗。",
            "清新尽夺冰霜气，婉丽浑无脂腻辞。",
            "题品江山今已了，登庸廊庙不宜迟。",
            "高沙父老休专惠，宣室今兴夜半思。"
        ],
        "title": "谢朱高邮惠湛卢诗集",
        "id": "c1394a10-adf6-48a1-82a4-4c4ca08216e2"
    },
    {
        "author": "张炜",
        "paragraphs": [
            "心远郊居闲亦胜，砖炉纸阁类僧房。",
            "倦抽乐府翻吴韵，独对骚经味楚羌。",
            "句到夺将袍锦赤，功成消得带金黄。",
            "相逢毎惜芝兰种，犹在潇潇水竹傍。"
        ],
        "title": "寒月郊居",
        "id": "5ad68f9c-be7d-407d-81c2-f4c0b0cac1ed"
    },
    {
        "author": "张炜",
        "paragraphs": [
            "曾见金鳞已十年，重来鬐鬛尚凄然。",
            "忍从鰕蠏常为侣，好作蛟龙飞上天。",
            "古木耸云尊梵宇，灵源疏滴润农阡。",
            "商霖已得真贤佐，旱暵何劳吁玉泉。"
        ],
        "title": "再游玉泉观金鱼",
        "id": "d97f0834-41ea-433e-a4f3-04b66a94e0e7"
    },
    {
        "author": "张炜",
        "paragraphs": [
            "翰墨场中浪得名，近来研席愧尘侵。",
            "紫怀心素锋铓健，红束腰身管套深。",
            "珍重故交分数种，胜于埜老获千金。",
            "便当拂茧晴窗下，賸写新诗倩鹤吟。"
        ],
        "title": "谢友人惠笔",
        "id": "66af6343-b457-4200-bc9d-4c70f0f50e8c"
    },
    {
        "author": "张炜",
        "paragraphs": [
            "湖邉旧好即潘杨，惜不同舟舣岸傍。",
            "竹叶肯陪三揖醉，荷花分受一襟凉。",
            "雪壶色浄冰心爽，金缕歌停玉骨香。",
            "客散楼台收晚照，独看西子学吴妆。"
        ],
        "title": "湖上次韵",
        "id": "17fdc7d2-ec5b-49dc-b690-5d3480246f6d"
    },
    {
        "author": "张炜",
        "paragraphs": [
            "列岫宗奇观，藤萝结翠门。",
            "隔巖龙唤雨，云走半牎昏。"
        ],
        "title": "宿洞霄虚白房",
        "id": "98ef339d-063b-498e-84d1-838504a3cdb0"
    },
    {
        "author": "张炜",
        "paragraphs": [
            "玉石纷纷叹混淆，君今怀璞在吟袍。",
            "快帆闻指西陵去，识眼相逄价自高。"
        ],
        "title": "怀玉山人过越江",
        "id": "7c1acf0c-ac10-4c94-a042-418c5061d4c1"
    },
    {
        "author": "张炜",
        "paragraphs": [
            "吾今两鬓已成丝，毎毎逢春独自悲。",
            "最恨秋千无力上，风流不比少年时。"
        ],
        "title": "秋千  其一",
        "id": "f0cdeda8-6fe4-4857-bdae-f0897c95b254"
    },
    {
        "author": "张炜",
        "paragraphs": [
            "彩索高悬锦柱头，女郎花下竞风流。",
            "垂杨影里曾窥见，飞起娇红一点愁。"
        ],
        "title": "秋千  其二",
        "id": "e9f988fe-71f9-427b-8e57-799e17dc384b"
    },
    {
        "author": "张炜",
        "paragraphs": [
            "昔年摘叶更寻枝，踏遍山巅与水涯。",
            "今日华阳亲荐得，玉苗仙草映灵芝。"
        ],
        "title": "赋竹宫羽人芸谷",
        "id": "61806047-2f9a-43e7-ad76-0f3b7111532d"
    },
    {
        "author": "张炜",
        "paragraphs": [
            "山亭碍月不容留，拆去危基立故丘。",
            "落日倚笻舒望眼，片帆钩破一江秋。"
        ],
        "title": "观王氏山亭旧基",
        "id": "55ce2fd0-3cd4-4b3f-8de1-70597ed50fc9"
    },
    {
        "author": "张炜",
        "paragraphs": [
            "芗林一谱传清白，以耐名轩更出奇。",
            "修竹护牎梅夹路，岁寒消息独君知。"
        ],
        "title": "书向耐轩",
        "id": "376a4b27-1d0c-4f48-becc-9aa29731d417"
    },
    {
        "author": "张炜",
        "paragraphs": [
            "万木轮囷卧岁寒，一声啼鸟应空山。",
            "兴来小立危栏畔，身在碧云霄汉间。"
        ],
        "title": "翠微亭",
        "id": "46cea088-6cae-485d-a9de-dab2dda9baa6"
    },
    {
        "author": "张炜",
        "paragraphs": [
            "破屋伶俜断碣横，剥苔彷彿见题名。",
            "自从人去西湖后，一掬寒泉便不清。"
        ],
        "tags": [
            "西湖"
        ],
        "title": "知果寺参寥泉",
        "id": "ff4352bd-ab76-459c-b63d-2d291791db0a"
    },
    {
        "author": "张炜",
        "paragraphs": [
            "闲飞芦苇疑成序，独立菰蒲似不群。",
            "愁思无邉烟水阔，画家诗境合平分。"
        ],
        "title": "鸥鹭世界",
        "id": "d00f25f5-039f-41c3-ad96-7afe7cae3100"
    },
    {
        "author": "张炜",
        "paragraphs": [
            "寄我黄龙茗一圭，旋烹竹雪试新奇。",
            "地炉火软汤初沸，先约梅花小赋诗。"
        ],
        "title": "谢瑜首座寄黄龙茶",
        "id": "f7811d9a-dab1-49a7-a77d-adfba24ef246"
    },
    {
        "author": "张炜",
        "paragraphs": [
            "日炙虗窗暖欲春，窗前椒蕾破梅英。",
            "朦胧困眼看书倦，蓦听蜂儿扑纸声。"
        ],
        "title": "窗底",
        "id": "990d918c-7b29-42ae-ba07-2047d99ec627"
    },
    {
        "author": "张炜",
        "paragraphs": [
            "天街清晓似香林，压担秋花塞市心。",
            "緫被时人低价得，苇帘茅屋尽黄金。"
        ],
        "title": "巖桂",
        "id": "b6b60ddb-af2f-495a-af34-0d5a731963fc"
    },
    {
        "author": "张炜",
        "paragraphs": [
            "万点春风吐白云，孤芳绕屋占云根。",
            "幽闲中得幽闲处，暗水流香紧闭门。"
        ],
        "title": "题问坐主梅隐",
        "id": "cf822370-b794-4bad-ae8e-20bd4bb11793"
    },
    {
        "author": "张炜",
        "paragraphs": [
            "数干当櫩眼便青，翠阴千畆况为邻。",
            "休贪冷地闲风月，好作清朝劲节人。"
        ],
        "title": "竹所",
        "id": "48b70c27-60da-468a-8227-43714eebc51a"
    },
    {
        "author": "张炜",
        "paragraphs": [
            "聚若浮萍散若云，江湖姓氏搃相闻。",
            "何烦爵里重铺叙，只倩梅花举似君。"
        ],
        "title": "书云萍录  其一",
        "id": "a93300a0-a6ed-4b17-a874-318553d96044"
    },
    {
        "author": "张炜",
        "paragraphs": [
            "杰阁峥嵘据柳湾，段侯江令梦魂间。",
            "我来不问兴亡事，傲立薫风看蒋山。"
        ],
        "title": "书云萍录  其二",
        "id": "0938b8de-d04b-433d-bbe8-885d87c85dd0"
    },
    {
        "author": "张炜",
        "paragraphs": [
            "万杵炼麋揺夜月，一圭分剂割晴云。",
            "雪腴半展陶泓浄，改罢新诗写赠君。"
        ],
        "title": "试翁寿乡贡余墨",
        "id": "91e5c2e5-91a2-4aa2-8514-4924a794f759"
    },
    {
        "author": "张炜",
        "paragraphs": [
            "回公胶法不轻传，太玉知机合伴仙。",
            "安得翠云蜚象管，书邀风月上蛮牋。"
        ],
        "title": "赠制墨羽人葛太玉",
        "id": "15480dcb-502f-4105-bd5f-8c23c1043dcc"
    },
    {
        "author": "张炜",
        "paragraphs": [
            "袖惹天香隐故庐，一山猿鹤伴清虗。",
            "有人来叩神仙诀，就剪晴云问起居。"
        ],
        "title": "寄简崇禧司徒高士",
        "id": "5ea03aaf-6e80-4803-9d1d-349fa21ca817"
    },
    {
        "author": "张炜",
        "paragraphs": [
            "花飞梁苑春消后，月落秦楼夜断时。",
            "一点不如归去恨，阿谁说与杜鹃知。"
        ],
        "title": "花飞",
        "id": "2fb7f18a-3a34-458b-87b7-c5053d06fd3a"
    },
    {
        "author": "张炜",
        "paragraphs": [
            "曾向诗坛夺锦袍，至今湖海诵风骚。",
            "何如放下浑无事，句不惊人意更高。"
        ],
        "title": "简赵真休",
        "id": "eb894ff2-8ffd-4f8c-988a-b7c30e55b0a5"
    },
    {
        "author": "张炜",
        "paragraphs": [
            "拾得骊珠不秘藏，来寻识眼共平章。",
            "临风一盼留书架，夜夜豪光射竹房。"
        ],
        "title": "缴回友人转示诗卷",
        "id": "5851c537-e866-4939-b3f5-d9d44ca8cbff"
    },
    {
        "author": "张炜",
        "paragraphs": [
            "笑侧华阳一幅巾，碧眸苍鬓貌如春。",
            "罗浮洞里通勾曲，疑怪相逢似故人。"
        ],
        "title": "赠梁弥仙",
        "id": "b77e116c-140d-4e05-bc72-300f5c0e4bda"
    },
    {
        "author": "张炜",
        "paragraphs": [
            "驱奴分送海棠花，袅娜枝头剪碎霞。",
            "插向铜壶当爱惜，且留春色在吾家。"
        ],
        "title": "雪窗惠海棠",
        "id": "8a01d6d4-6d0b-4d1f-a637-490689656875"
    },
    {
        "author": "张炜",
        "paragraphs": [
            "萝蔓纫巖竹翳闾，天然幻出隐人居。",
            "客来欲问山中趣，挂壁丝桐插架书。"
        ],
        "title": "题适安隐居",
        "id": "cf95c205-4357-463e-80f6-117732a13131"
    },
    {
        "author": "张炜",
        "paragraphs": [
            "杵麋烘麝様新翻，蟾玉轻磨漆未干。",
            "合走春风供化笔，肯随清誉到诗坛。"
        ],
        "title": "试童巖野墨",
        "id": "34be33dc-321b-43c1-aa07-ec8f4275bb57"
    },
    {
        "author": "张炜",
        "paragraphs": [
            "童鹤饥癯古屋低，孤山犹忆数聨诗。",
            "先生更有清高处，未必梅花尽得知。"
        ],
        "title": "书和靖故居",
        "id": "6607b542-8034-4dfe-891f-6b95dda48bc3"
    },
    {
        "author": "张炜",
        "paragraphs": [
            "恰恰方池款竹斋，风揺窗扇掩还开。",
            "无端半夜疏荷雨，更带秋声入梦来。"
        ],
        "title": "小池",
        "id": "e95f8fc9-0aca-495b-a2b1-47071bf4a0ec"
    },
    {
        "author": "张炜",
        "paragraphs": [
            "村居何识见时节，春去春来自一年。",
            "谁与儿童话寒食，也将杨柳插门前。"
        ],
        "title": "题村居  其一",
        "id": "88e88e2c-3ffa-4836-ae1d-f556cf85fda7"
    },
    {
        "author": "张炜",
        "paragraphs": [
            "数舍茅茨簇水涯，傍簷一树早梅花。",
            "年丰便觉村居好，竹里新添卖酒家。"
        ],
        "title": "题村居  其二",
        "id": "1b9d3a41-1d5e-4a4b-a259-fb993e81bade"
    },
    {
        "author": "张炜",
        "paragraphs": [
            "水拍田塍路半斜，悄无人迹过农家。",
            "春风自谓专桃李，也有工夫到菜花。"
        ],
        "title": "马塍",
        "id": "51118892-30c8-4dff-8225-7cb2e136cbd4"
    },
    {
        "author": "张炜",
        "paragraphs": [
            "近来湖上风光改，古蹟三贤亦就迁。",
            "独有菊泉能定力，岁寒坚守此山前。"
        ],
        "title": "荐菊泉",
        "id": "00174154-3b30-4f34-825f-186b8000bdf5"
    },
    {
        "author": "胡权",
        "paragraphs": [
            "不是等闲到，须知会合稀。",
            "水行清骨髪，云卧冷裳衣。",
            "桐挂秋阴薄，松寒露气肥。",
            "共吟有佳致，何苦只言归。"
        ],
        "title": "殊圣寺",
        "id": "314b2a4f-c9ac-4077-92f4-92556010f7eb"
    },
    {
        "author": "释昙玩",
        "paragraphs": [
            "汝有一对眼，我也有一对眼。",
            "汝若瞒，还自瞒。",
            "汝若成佛作祖，老僧无汝底分。",
            "汝若做驴做马，老僧救汝不得。"
        ],
        "title": "偈二首  其一",
        "id": "661878a2-2d0e-4336-b200-ba0b0bf63db8"
    },
    {
        "author": "释昙玩",
        "paragraphs": [
            "我无长处名虚出，谢汝殷勤特地来。",
            "明因无法堪分付，谩把山门为汝开。"
        ],
        "title": "偈二首  其二",
        "id": "62d55f04-5a8c-4833-bb71-960ed61d819b"
    },
    {
        "author": "晁谦之",
        "paragraphs": [
            "少师睦宗族，誉望四海尊。",
            "具载涪翁诗，凛凛英气存。",
            "我方继先志，爱汝贤弟昆。",
            "郊天均霈泽，延赏光子孙。",
            "适当强而仕，青衫拜君恩。",
            "命驾易千里，玉麟共清樽。",
            "半年悦清话，膏车遽还辕。",
            "轩昂意气雄，下视鹏与鹍。",
            "我今归兴浓，倦游怀文园。",
            "送别已凄断，握手何忘言。",
            "九经在践履，勤劳穷渊源。",
            "勉为门户计，无使群议喧。",
            "行轻则招忧，世事难重论。",
            "勿贻内举羞，同姓古所敦。"
        ],
        "title": "送侄子靖还九经堂",
        "id": "5ed76a3d-9bcb-49c4-ab2b-d87ce363821c"
    },
    {
        "author": "晁谦之",
        "paragraphs": [
            "南巖夫何为，山作天倚盖。",
            "山南谿山复，飞顶压其外。",
            "当空横广頟，架屋喉舌内。",
            "尝聆释氏说，仰覆各世界。",
            "千间未可著，五畆良不隘。",
            "清泠气射人，热恼从此溃。",
            "崖奔木疏瘦，谷逺鸟幽怪。",
            "朅予与二子，高兴偶相戒。",
            "松舟下清江，毛髪数鰕蟹。",
            "篮舆上峻岭，幢节望杉桧。",
            "李侯勋门胄，文彩山作绘。",
            "赵君儒林孙，嫮美兰结珮。",
            "不为城郭游，继此是于迈。",
            "宁知老逾拙，意在精力退。",
            "得居溪南山，食饮与山对。",
            "夔魈入奥穾，云雨出绅襘。",
            "顾此诚未逢，欣然与心会。",
            "彭湖两崖蹙，泉作一线霈。",
            "禅月古台空，灵境自明晦。",
            "平生所驱使，诗酒俱好在。",
            "天涯得吾侣，物外从所快。",
            "便欲登赤城，一观天宇大。"
        ],
        "title": "南巖",
        "id": "868fa518-99af-4324-8a28-9494f21c0c77"
    },
    {
        "author": "陈相",
        "paragraphs": [
            "翩翩旌旆蔽长川，满目秋光重黯然。",
            "老泪曾向人落，离愁聊复为君先。",
            "赤城旧欲谋三窟，白首还容受一廛。",
            "岁晚田家足还往，只鸡斗酒得周旋。"
        ],
        "title": "送谢开之",
        "id": "4bf88cf1-aba0-4430-b3d7-0558d132d9d7"
    },
    {
        "author": "杨逴",
        "paragraphs": [
            "随州西南多群峰，争高竞秀无终穷。",
            "众山迤逦渐行尽，始见独尊惟大洪。"
        ],
        "title": "题大洪山",
        "id": "50d7b3dd-9064-4b25-abee-e045f7e8fa5b"
    },
    {
        "author": "杨逴",
        "paragraphs": [
            "前年蹭蹬一麾出，乃得凭轼汉水东。"
        ],
        "title": "句",
        "id": "a68f41fa-4fb9-422b-949f-8903902684a6"
    },
    {
        "author": "方云翼",
        "paragraphs": [
            "暂脱尘闉马足埃，僧窗高卧白云堆。",
            "青山影里春酲解，黄鸟声边午梦回。",
            "坐懒且推书册去，吟清时唤茗瓯来。",
            "要知门外无车辙，十日新生一迳苔。"
        ],
        "title": "题宝积寺",
        "id": "967c0500-3378-4e2a-9c92-955c1a6ebb7a"
    },
    {
        "author": "王以咏",
        "paragraphs": [
            "剑水落霞晴熨绿，衍峰新月夜梳鬟。"
        ],
        "title": "句",
        "id": "ef945203-7d5b-4d71-97f8-6924d74236b6"
    },
    {
        "author": "严有翼",
        "paragraphs": [
            "蒌蒿短短荻芽肥，正是河豚欲上时。",
            "甘美远胜西子乳，吴王当日未曾知。"
        ],
        "title": "戏题河豚",
        "id": "ffaee0df-70f8-4711-bf4c-c9e97cfa808b"
    },
    {
        "author": "王晞韩",
        "paragraphs": [
            "谁怜定远不生还，驿骑翩翩出汉关。",
            "未肯西风回马首，要传飞檄过千山。"
        ],
        "title": "和方廷实见赠",
        "id": "923802b2-3bd2-4631-b885-a81a2c8851bd"
    },
    {
        "author": "邵棠",
        "paragraphs": [
            "如鷴非鹤自精神，天地江湖快尔生。",
            "既不鹃吟因甚瘦，何尝食素也能清。",
            "随身钓具去无计，到处画图来便成。",
            "见说得鱼归较晚，芦花滩上月偏明。"
        ],
        "title": "咏鹭鸶",
        "id": "3a315d84-2c95-40e3-b441-48f23835643f"
    },
    {
        "author": "邵棠",
        "paragraphs": [
            "山带寒流无俗声，通樵一径锁清阴。",
            "幽人饱卧西风里，并午醒来黄叶深。"
        ],
        "title": "赠山庵高士",
        "id": "d26712e7-d766-45bd-bceb-84fa50f91b43"
    },
    {
        "author": "邵棠",
        "paragraphs": [
            "破荒风信到花英，标格孤高画不成。",
            "万古色专天下白，一生香在雪中清。",
            "罗浮松月关幽兴，野路梨云散晓情。",
            "我欲重来竟题墨，莫教吹动玉箫声。"
        ],
        "title": "梅",
        "id": "bfed5943-8a44-4a34-a0bd-91557bf31d15"
    },
    {
        "author": "邵棠",
        "paragraphs": [
            "蓑笠相从老故丘，断桥流水护深幽。",
            "竹箫吹落黄昏月，诗与梅花一例愁。"
        ],
        "title": "闻笛",
        "id": "859f557f-7103-4b80-aed3-e0ca21985946"
    },
    {
        "author": "邵棠",
        "paragraphs": [
            "余寒欺酒不成醺，转觉供诗景物新。",
            "篛笠带归山路雨，竹箫吹老陇梅春。",
            "田君泉石闲招隐，颜子箪瓢自食贫。",
            "莫诧柴门回俗驾，东风不受庾公尘。"
        ],
        "title": "春山雨中闻笛",
        "id": "5aa34047-0c88-45b2-932f-2ce5f901e53e"
    },
    {
        "author": "邵棠",
        "paragraphs": [
            "弊裘相伴宿烟霞，烧药余香恋碧纱。",
            "客里不知春几许，起来和月数梅花。"
        ],
        "title": "托宿孤山道观",
        "id": "e0fab5cc-d3b2-4bdb-9885-cecf7f06e3fa"
    },
    {
        "author": "邵棠",
        "paragraphs": [
            "上苑啼莺春事休，吴中山水暂淹留。",
            "黄梅时候千门雨，老麦郊墟一望秋。",
            "村熟香醪清入脭，庭存脩竹旧封侯。",
            "数声牛笛长亭暮，试把羁情问马周。"
        ],
        "title": "苕溪道中",
        "id": "bc0f000d-07f5-478d-b015-2b24840a58eb"
    },
    {
        "author": "邵棠",
        "paragraphs": [
            "地偏尘俗少，屋近往来频。",
            "浊酒有妙理，好山如故人。",
            "竹多翻碍月，树老不争春。",
            "冷看繁华事，他时一聚尘。"
        ],
        "title": "地偏",
        "id": "7cb7e759-680c-46e4-af41-3b9ac6e3b3ff"
    },
    {
        "author": "邵棠",
        "paragraphs": [
            "往事东随縠水流，诗人虚负一番秋。",
            "黄花不入渊明兴，流落西风古渡头。"
        ],
        "title": "江皋见菊",
        "id": "decd06c0-8b0e-4c13-9412-90eec2bb491a"
    },
    {
        "author": "邵棠",
        "paragraphs": [
            "少时欢笑已无缘，只有清闲守暮年。",
            "目断遥山青不了，手挼黄菊兴悠然。",
            "兰芽春暖供吟佩，芦叶秋深隐钓船。",
            "个里生涯元自好，莫教姓字达凌烟。"
        ],
        "title": "湖山把菊",
        "id": "7e35577f-26e5-4052-b4de-90325c0b2859"
    },
    {
        "author": "邵棠",
        "paragraphs": [
            "水没溪痕不见沙，小桥分路入山家。",
            "一庭野景无人管，时倩东风扫落花。"
        ],
        "title": "山傍废宅",
        "id": "d3af5e61-5a1a-4e46-9634-abb613315016"
    },
    {
        "author": "邵棠",
        "paragraphs": [
            "结屋水云村，车尘不及门。",
            "坼花春有力，度砌月无痕。",
            "墨带新题湿，醪因旋漉浑。",
            "纷纷名利客，谁解悟孤豚。"
        ],
        "title": "隐居",
        "id": "3b4b10df-5c66-4f41-afe2-b796cbcef003"
    },
    {
        "author": "邵棠",
        "paragraphs": [
            "玉堂萧散古臞仙，一谪因循不记年。",
            "花落东风闲不扫，莺啼晓日醉犹眠。",
            "买山仅了种瓜地，把钓因乘载鹤船。",
            "独立风骚无着处，朗吟声过乱云边。"
        ],
        "title": "怀隐居",
        "id": "d12a7771-7f12-41d7-8ef9-0c57c9eeaba6"
    },
    {
        "author": "邵棠",
        "paragraphs": [
            "篆香宿火度炉灰，帘佩声惊午梦回。",
            "门径长闲留鹤守，基机不泄任鸥猜。",
            "渊明归计松三径，毕卓生涯酒一杯。",
            "南陌黍田秋正熟，饭牛歌里共徘徊。"
        ],
        "title": "闲居",
        "id": "486362e5-862b-4b31-bfd9-75532191fc4f"
    },
    {
        "author": "邵棠",
        "paragraphs": [
            "脩林阙处见溪山，地隔嚣尘居易安。",
            "起早多因啼鸟唤，惜春细数落花看。",
            "世无机事鸥盟在，门掩滩声鹤梦阑。",
            "政坐清幽闻牧笛，一声吹断碧云寒。"
        ],
        "title": "闲居",
        "id": "1e70f026-1c1a-466a-a45c-6449ea14c661"
    },
    {
        "author": "邵棠",
        "paragraphs": [
            "履道坊南竹径脩，绿杨阴里水分流。",
            "众贤买得澄心景，独我居为养老秋。",
            "若比陈门成已僭，苟陪颜巷亦堪忧。",
            "无端风雨虽狂暴，不信能凌沈隐侯。"
        ],
        "title": "新居成呈刘君玉殿院",
        "id": "abf4e306-7af2-4930-b750-a2d2e967d26e"
    },
    {
        "author": "邵棠",
        "paragraphs": [
            "熏风入佩舞翩翩，不到林泉二十年。",
            "钟歇恐惊巖豹隐，水流不动石牛眠。",
            "野桥风月诗愁里，客路光阴归鬓边。",
            "长笑一声烟雨暝，书堂唤起贯休禅。"
        ],
        "title": "回舟石壁书感",
        "id": "99b93978-516a-49a9-972b-5a47954c178b"
    },
    {
        "author": "邵棠",
        "paragraphs": [
            "独坐吟残几度春，小窗元不受尘昏。",
            "夜深村落无更点，只把梅花记月痕。"
        ],
        "title": "吟窗",
        "id": "81a68602-466e-4732-96f7-454d11a9f942"
    },
    {
        "author": "邵棠",
        "paragraphs": [
            "解装歇马访高僧，门掩东风日又曛。",
            "入定不知禅外事，任侬敲碎北山云。"
        ],
        "title": "访僧可堂",
        "id": "88050e08-acda-43f6-b039-f8c03c88d65d"
    },
    {
        "author": "邵棠",
        "paragraphs": [
            "世上飞尘不到山，萧萧佛屋两三间。",
            "老僧饱玩松花月，春去春来意自闲。"
        ],
        "title": "托宿方山余庵",
        "id": "e53b787f-053e-4c5a-bc4f-9ce65b551b12"
    },
    {
        "author": "邵棠",
        "paragraphs": [
            "青山万叠倚晴空，中有招提一径通。",
            "衲子不关尘世事，黄花红叶共秋风。"
        ],
        "title": "道经柘溪静林寺",
        "id": "b8ee8e7e-126c-44c9-9727-217e93ecf146"
    },
    {
        "author": "邵棠",
        "paragraphs": [
            "佛屋三间破冷开，半通云气半苍苔。",
            "行人莫问僧年纪，岭上乔松是手栽。"
        ],
        "title": "万松岭老僧",
        "id": "164cd4c0-2bb0-4fd1-a730-12f62fb4438c"
    },
    {
        "author": "邵棠",
        "paragraphs": [
            "江皋过雨弄晴晖，水滚桃花去似飞。",
            "今日已成曾点服，舞雩风里带春归。"
        ],
        "title": "上巳散步汇东",
        "id": "eb203371-d536-4c92-9636-42184702e774"
    },
    {
        "author": "熊彦诗",
        "paragraphs": [
            "夜深寒妥帖，前村人断绝。",
            "何许小茅茨，开门满山雪。"
        ],
        "title": "屏山夜雪",
        "id": "7b9dc916-ecb9-45eb-bba5-095a5164d1dc"
    },
    {
        "author": "熊彦诗",
        "paragraphs": [
            "湘里难为别，湘江易得秋。"
        ],
        "title": "句",
        "id": "9c720275-0518-40ff-acf9-3c32ed0e4550"
    },
    {
        "author": "董颖",
        "paragraphs": [
            "万顷沧江万顷秋，镜天飞雪一双鸥。",
            "摩挲数尺沙边柳，待汝成阴系钓舟。"
        ],
        "title": "江上",
        "id": "be6d0c1b-7a8c-4a00-b873-efe62f42f4e0"
    },
    {
        "author": "董颖",
        "paragraphs": [
            "画舫风流六一翁，君分小样过江东。",
            "拥袍坐对舒波月，不减披蓑雪浪中。"
        ],
        "title": "题赵质夫艇斋  其一",
        "id": "180d3164-5fdb-4f59-b81c-3473a140547d"
    },
    {
        "author": "董颖",
        "paragraphs": [
            "瘦竹吟风横笛处，丛蕉著雨打蓬时。",
            "锦鳞只向铜盘钓，鳙比松江似更奇。"
        ],
        "title": "题赵质夫艇斋  其二",
        "id": "c3f209b4-9f2e-4306-89be-c4474b4d4d90"
    },
    {
        "author": "董颖",
        "paragraphs": [
            "别业松间八九椽，何宜清夜对床眠。",
            "飞流溅沫知何处，环珮余青到枕前。"
        ],
        "title": "宿叶陂用前韵",
        "id": "500bd1a6-29f4-4d1a-96ff-a98d920290a0"
    },
    {
        "author": "董颖",
        "paragraphs": [
            "龙巖戏墨作横枝，韵胜何妨不入时。",
            "黑雾玄霜遮缟袂，玉妃谪堕畏人知。"
        ],
        "title": "题龙巖居士墨梅",
        "id": "08506c7e-dc87-4ffd-a9cf-efbdbf6b4e9f"
    },
    {
        "author": "董颖",
        "paragraphs": [
            "措顾蛟龙鼍宅九衢，谁能经济运雄图。",
            "先生道义为舟楫，可但三江与五湖。"
        ],
        "title": "题舫斋",
        "id": "b3285efc-bb9a-4c99-aacf-19a4b9c9deca"
    },
    {
        "author": "董颖",
        "paragraphs": [
            "杨郎丘壑尚，草堂脩竹林。",
            "去郭十里近，而无车马音。",
            "鹤怨不应闻，鸥盟政尔寻。",
            "九畹兰荃富，三径蓬蒿深。",
            "窗间焦尾曲，聊答清风吟。",
            "英英彼白云，出岫得无心。",
            "渊明既容膝，那复历岖嵚。",
            "狂夫十年狂，客鬓吴霜侵。",
            "因君发深省，杖藜合从今。",
            "寄傲有余地，不妨成盍簪。"
        ],
        "title": "寄题杨德辰清隐堂借至游老人韵",
        "id": "a3ae3520-b706-420c-bcab-377b8a338611"
    },
    {
        "author": "董颖",
        "paragraphs": [
            "归买农畴一饱休，乌鸢储肉且身谋。",
            "扁舟欲趁晚潮发，别袂莫烦樽酒留。",
            "松菊有情供好梦，氛埃无赖犯征裘。",
            "明年驿使相逢处，还折梅花寄我不。"
        ],
        "title": "次韵文约赠行",
        "id": "75457d16-4348-4a8b-86ae-ac2e6a4ecb75"
    },
    {
        "author": "董颖",
        "paragraphs": [
            "能延仓卒客，不以在亡辞。",
            "错倒蔡邕屣，初无匡鼎诗。",
            "病多殊怕酒，算少敢谈棋。",
            "愿见纤纤玉，轻红擘荔枝。"
        ],
        "title": "呈泽中明府",
        "id": "47a8e59d-8bed-4853-a1d0-47f15c826272"
    },
    {
        "author": "董颖",
        "paragraphs": [
            "日近长安远，风高易水寒。",
            "畏途君莫问，何啻上天难。"
        ],
        "title": "旅中追和微之韵示詹次山",
        "id": "85bb0aee-0a4d-4eba-8653-a286f41869cc"
    },
    {
        "author": "董颖",
        "paragraphs": [
            "控蜀连吴最上流，清时词伯拜元侯。",
            "骎骎和气随千骑，籍籍英声慰十州。",
            "士识朝宗方定价，客依刘表祇销忧。",
            "三朝开济元勋后，蝉冕还应映黑头。"
        ],
        "title": "贺曾修撰帅江陵  其一",
        "id": "235dfb67-269c-4cbf-886c-ca9a4b90b882"
    },
    {
        "author": "董颖",
        "paragraphs": [
            "荆州刺史苏州似，可但超然五字诗。",
            "试问清香凝寝处，何如夜雨对床时。",
            "风流云散心方折，月落参横角更悲。",
            "堂下为公理脩竹，琳瑯他日照幽姿。"
        ],
        "title": "贺曾修撰帅江陵  其二",
        "id": "7c3e6926-62ff-494a-b209-41d72bae1145"
    },
    {
        "author": "董颖",
        "paragraphs": [
            "大府山河壮，严城鼓角雄。",
            "先声消鼠辈，善颂到牛童。",
            "八境风烟上，千篇咳唾中。",
            "鼇头聊尔耳，归觐大明宫。"
        ],
        "title": "贺曾修撰帅江陵  其三",
        "id": "f31768a6-2d65-46b2-a0bf-0af4c485c29c"
    },
    {
        "author": "董颖",
        "paragraphs": [
            "化蜀归来欲醉吟，君王又起福淮民。",
            "旌旗光动迟迟日，鼓角声传盎盎春。",
            "风采十州安抚使，典刑四海老成人。",
            "屯田小试营平策，蚤晚论思从紫辰。"
        ],
        "title": "贺曾修撰帅江陵  其四",
        "id": "9f47cf17-2b8e-4955-8dad-28764488cd3a"
    },
    {
        "author": "董颖",
        "paragraphs": [
            "麟符虎节烂龙光，势重侯藩壮帝乡。",
            "那复谢玄将淝水，政烦汲黯守淮阳。",
            "咄嗟万户无穷惠，清净三州已试方。",
            "余事不妨哦妙句，韦郎韵胜寝凝香。"
        ],
        "title": "贺曾修撰帅江陵  其五",
        "id": "abb8240e-dadd-48ee-bcc3-5dc9a5441a6c"
    },
    {
        "author": "董颖",
        "paragraphs": [
            "云壑酿成千嶂雨，风苹吹老一汀秋。"
        ],
        "title": "句",
        "id": "161b11ca-77c6-45d0-a711-3b54edb5dafa"
    },
    {
        "author": "吴元美",
        "paragraphs": [
            "杖履叨从五马行，山翁醉舞乐升平。",
            "昨朝台上观垂钓，今夕江边伴濯缨。",
            "瘴水东流头半白，仙山南望眼双明。",
            "他时诵得使君句，绝似寒潭彻底清。"
        ],
        "title": "濯缨石",
        "id": "2619103d-98b0-4a04-85e7-530c49e57f11"
    },
    {
        "author": "吴元美",
        "paragraphs": [
            "群峦环翠绣江隈，八叠中峰洞府开。",
            "剑戟香炉空际列，马鞍兜子上方排。",
            "烟笼丹灶鳌擎稳，云盖仙人鹤驾来。",
            "观此宝玄真胜境，何须航海觅蓬莱。"
        ],
        "title": "都峤山",
        "id": "142e3c0b-ff74-4320-acd2-0926db99f511"
    },
    {
        "author": "吴遵",
        "paragraphs": [
            "百里桑麻雨露同，溪山无地不春风。",
            "东风若问春来处，尽在门前桃李中。"
        ],
        "title": "题早春亭",
        "id": "64f3bf9f-3ffa-45bf-8eb8-1e3b11f6f2ee"
    },
    {
        "author": "吴遵",
        "paragraphs": [
            "危亭瞰碧虚，缥缈青林薄。",
            "坐久人不知，衣上云光落。",
            "绝构临层霄，虚窗动元气。",
            "晨兴苍莽间，诸峰在平地。"
        ],
        "title": "龙浔山",
        "id": "152c8aa1-5e05-496e-b0f1-53afef1defc1"
    },
    {
        "author": "李谊",
        "paragraphs": [
            "姜居渭水为周相，严隐桐江不汉臣。",
            "试把二公较名节，谁知总是一丝纶。"
        ],
        "title": "题钓台",
        "id": "b41e1517-d1a8-40de-a120-f46579065328"
    },
    {
        "author": "李经",
        "paragraphs": [
            "桐柏分奇对郡楼，括苍真隐翠何尤。",
            "幽人选胜近龙穴，野客忽来忘虎丘。",
            "溪户便将尘事隔，云房曾遣宦情收。",
            "灰心到此方高尚，好学遗民结社游。"
        ],
        "title": "题延庆院",
        "id": "144127ba-7125-4627-af8d-e1ace960f8bb"
    },
    {
        "author": "苏钦",
        "paragraphs": [
            "当年正觉此韬藏，巖穴于今尚有光。",
            "特特扪萝访遗迹，龙神何事报支郎。"
        ],
        "title": "瑞泉庵",
        "id": "45a65717-4f53-4577-815f-320feefd218d"
    },
    {
        "author": "苏钦",
        "paragraphs": [
            "曾买江天著钓船，夜深波浪拍船舷。",
            "祇今耳畔闻风雨，恰似当年逢底眠。"
        ],
        "title": "听雨轩  其一",
        "id": "df3ef8f9-69b1-47f0-860f-4db18572491b"
    },
    {
        "author": "苏钦",
        "paragraphs": [
            "身外无穷百不闻，算沙活计亦慵论。",
            "斋余闲倚蒲团瞑，只有溪声落耳根。"
        ],
        "title": "听雨轩  其二",
        "id": "f5bd27e6-0194-4591-b06a-728fdde555cd"
    },
    {
        "author": "苏钦",
        "paragraphs": [
            "喜鹊寒鸦噪晚田，山前茅舍起炊烟。",
            "小桥败叶风频扫，斜月平芜犊自眠。"
        ],
        "title": "山口晓望",
        "id": "d1b40dc1-4393-4b1a-a55a-e9f6f838b427"
    },
    {
        "author": "苏钦",
        "paragraphs": [
            "风摇陇麦东西浪，春入郊原远近花。",
            "闲趁溪流到村曲，断垣乔木两三家。"
        ],
        "title": "春日三会闲行  其一",
        "id": "5bf89c86-da60-487c-944d-351c6ffd1db5"
    },
    {
        "author": "苏钦",
        "paragraphs": [
            "溪上横岗一道斜，成行鸳鹭落平沙。",
            "竹篱茅舍林中见，彷彿孤山处士家。"
        ],
        "title": "春日三会闲行  其二",
        "id": "5851bad3-a3f9-4f15-afe4-feeb2138c4d2"
    },
    {
        "author": "苏钦",
        "paragraphs": [
            "红药青绫心已灰，且从开士宿招提。",
            "半窗白月炉烟断，枫叶萧萧乌夜啼。"
        ],
        "title": "九座山中即事二首  其一",
        "id": "cf75ad0d-c49e-4a99-9e91-0d2886b5e267"
    },
    {
        "author": "苏钦",
        "paragraphs": [
            "携僧缓步听溪声，课仆疏筠出翠屏。",
            "泉石膏肓吾自许，余生应不愧山灵。"
        ],
        "title": "九座山中即事二首  其二",
        "id": "babfa915-aaa7-4f05-b120-14d2973933d9"
    },
    {
        "author": "苏钦",
        "paragraphs": [
            "新堂良佳哉，前山罗万戟。",
            "中有倚天石，玉立破深碧。",
            "异时老夕郎，直道众谗咋。",
            "不种南山豆，聊卜辋川宅。",
            "举头得佛观，喜甚几折屐。",
            "名加一字褒，价重连城璧。",
            "忽骑箕尾去，胜概堕岑寂。",
            "乃孙丘壑姿，结屋踵前迹。",
            "时呼名胜流，谈觞阅晨夕。",
            "向来富贵人，搜索徧山泽。",
            "舳舻蔽江淮，斧凿巧镵刻。",
            "屡闻挥橐金，所得仅鸡肋。",
            "谁能燕坐间，领略在几席。",
            "要知此段奇，自是天所惜。",
            "吾生事幽讨，佳处皆足历。",
            "是中一延睇，破觉慰平昔。",
            "会须买东邻，来作堂中客。",
            "公乎肯见容，斯言当不食。"
        ],
        "title": "穹石堂",
        "id": "e3fd0ee6-43bf-4d06-9e97-5de8e785eb7a"
    },
    {
        "author": "苏钦",
        "paragraphs": [
            "高峰峭壁近江城，晓日浮舟荡漾明。",
            "并峙幽巖云外邃，朋来嘉客坐间盈。",
            "泠泠迸石甘泉洌，馥馥袭人和气生。",
            "此景此游俱胜绝，诗壁仍仰万人英。"
        ],
        "title": "游灵巖",
        "id": "643799af-903c-4f41-8f34-1d1929cb8e1b"
    },
    {
        "author": "黄彻",
        "paragraphs": [
            "江干食息呼扶老，木末攀缘讶宛童。"
        ],
        "title": "句  其一",
        "id": "28d29231-6ab7-4b3a-a3fe-9619597543e8"
    },
    {
        "author": "黄彻",
        "paragraphs": [
            "但遣一枝居巧妇，不殊大厦贺嘉宾。"
        ],
        "title": "句  其二",
        "id": "46070059-53cc-4943-bf98-469767852cf2"
    },
    {
        "author": "黄彻",
        "paragraphs": [
            "圆冠思得多于鲫，刻木惟宜少似彪。"
        ],
        "title": "句  其三",
        "id": "1d7db154-0f52-45c5-8abc-fc8a3740711e"
    },
    {
        "author": "黄彻",
        "paragraphs": [
            "就舍勿令人避席，渡江莫与马同船。"
        ],
        "title": "句  其四",
        "id": "44d51688-117a-458a-9e2e-f5c9655f1dd4"
    },
    {
        "author": "黄祖舜",
        "paragraphs": [
            "飞阁凌云翠，幽寻一径微。",
            "峰峦长竞秀，烟水莽相围。",
            "景色尘嚣外，诗情领略归。",
            "标题属大手，价重胜留衣。"
        ],
        "title": "黄檗览秀阁和韵",
        "id": "35bb55d2-4b06-4832-a98c-5b2212620fb5"
    },
    {
        "author": "曹粹中",
        "paragraphs": [
            "侯育我兮明淳，民感侯兮慈仁。",
            "筑河碶兮水粼粼，开池井兮水沄沄。",
            "我农耕兮河之漘，我农耘兮泉之濆。",
            "土田膏兮稻如云，岁功成兮德泽均。",
            "以食以餐兮，子孙诜诜。",
            "歌侯之勋兮，颂侯之勤。",
            "颂之勤兮，歌侯之勋。"
        ],
        "title": "周侯德政谣",
        "id": "1b8fef74-262b-4ec1-886c-65f5f19aafcb"
    },
    {
        "author": "田如鼇",
        "paragraphs": [
            "投晓凭高雾满天，直疑和气酿丰年。",
            "殷勤北客还知否，不是南来有瘴烟。"
        ],
        "title": "无题",
        "id": "994eab63-fab2-40c2-9ade-1e2539f5e959"
    },
    {
        "author": "田如鼇",
        "paragraphs": [
            "诗题：题米晖司马端衡诗意卷首句：万顷长江水接天。"
        ],
        "tags": [
            "长江"
        ],
        "title": "存目",
        "id": "a8eed98b-47d4-47ca-8260-851fa351c5ce"
    },
    {
        "author": "田如鼇",
        "paragraphs": [
            "山到秋来骨更奇，看山寻径步逶迤。",
            "楼台半与云相乱，钟梵时因风自移。",
            "万卷生涯书可载，一身老去髪先知。",
            "我来尚想诸贤在，绿竹堂前壁上诗。"
        ],
        "title": "题度门寺",
        "id": "8429aa6d-18ec-4caf-85ea-cab1ef61411a"
    },
    {
        "author": "陈致一",
        "paragraphs": [
            "青麻幪幪近人长，小麦青青大麦黄。",
            "令尹出郊闻好语，春来喜有半年粮。"
        ],
        "title": "普惠院劝农",
        "id": "19f76b36-ffd2-4b6b-bc9b-4cd195c7f772"
    },
    {
        "author": "陈师孟",
        "paragraphs": [
            "新看滕阁旧游句，又见池亭弄水吟。",
            "千古才华少人敌，一生风韵为情深。",
            "向时行乐秾桃恨，此处重阳对菊心。",
            "昨夜清溪明月里，想君灵魄未消沉。"
        ],
        "title": "弄水亭",
        "id": "0bf29e53-f257-4864-af57-7fe35a3a004d"
    },
    {
        "author": "刘昉",
        "paragraphs": [
            "上天甲子庆升平，春到潇湘倍有情。",
            "白璧当天千里共，红莲照夜万枝明。"
        ],
        "title": "潭州",
        "id": "2534b903-9630-4eaa-bffb-ff541c427fea"
    },
    {
        "author": "刘昉",
        "paragraphs": [
            "隋物尚余双鼎在，唐人犹有八诗传。"
        ],
        "title": "句",
        "id": "19e5dd7a-0fad-4dc4-84bb-b9ea84b104b0"
    },
    {
        "author": "章杰",
        "paragraphs": [
            "弭楫山水县，驱马东南隅。",
            "候当溽暑至，乘凉出郊墟。",
            "晓月醒魂梦，轻飔动襟裾。",
            "气爽体自轻，纵意驰坦途。",
            "俄然远嚣尘，平野酾青渠。",
            "突兀见广殿，解鞍试入趋。",
            "厥祝唯防风，庙貌侔王居。",
            "槃杅残椒糈，惆怅走鼪鼯。",
            "像设匪丰硕，胡能骨专车。",
            "媲以二小君，宥坐五丈夫。",
            "壮者黝而武，少者美且都。",
            "所被皆甲胄，所执皆予殳。",
            "列侍立众鬼，昂头竞睢盱。",
            "我欲诹本因，遗民孰与呼。",
            "袪服立庑下，亟询乃淫巫。",
            "指数为我陈，其辞诞以迂。",
            "吾闻夏后氏，经启良勤劬。",
            "泽水戢大患，巡狩徧中区。",
            "稽山考制度，轨物示宏图。",
            "冕弁拱黼座，玉帛罗庭除。",
            "群臣并奔奏，臣职当罄输。",
            "如波朝沧溟，混混川流俱。",
            "于时独此侯，后至行趦趄。",
            "天王赫震怒，萧斧命显诛。",
            "其后越千禩，吴越相吞屠。",
            "山隳出巨骨，睹眎咸惊呼。",
            "使轺聘上国，彻俎咨真儒。",
            "先圣与辩说，门人著于书。",
            "愚生邈三季，复历千载余。",
            "管窥偶致疑，鄙抱思略摅。",
            "王制重述职，期会诚难踰。",
            "川途或淹阻，驰骤有疾徐。",
            "推诚不逆诈，大度宜纳洿。",
            "尉佗怠朝贡，汉庭方剖符。",
            "刘濞称内病，几杖赐勾吴。",
            "矧在先王时，宪令期简孚。",
            "贬爵与削地，轻重分差殊。",
            "迨至三不朝，六师始诛鉏。",
            "薄乎后期罪，何至绝头颅。",
            "文命敷四海，祗德垂典谟。",
            "班师远格苗，下车亲泣辠。",
            "奚独汪芒氏，遽忍加金鈇。",
            "吾观此邑壤，如环尽崎岖。",
            "左方小类玦，众流复萦纡。",
            "意彼漆姓君，继世居封禺。",
            "负固资险阻，勇悍由魁梧。",
            "虎视远京邑，狼贪生觊觎。",
            "清跸来海峤，神兵卫龙舆。",
            "势穷力已屈，席藁往自拘。",
            "士师有常刑，明罚讵可逋。",
            "异哉雄伟姿，恃以丧厥躯。",
            "羿奡不得死，斯人殆其徒。",
            "犀角裹象万，终然被醢葅。",
            "长狄正俗类，伯也为侨如。",
            "舂喉逢富父，埋首当子驹。",
            "诸国近剿灭，鄋瞒无遗孥。",
            "斯事足可证，斯理谅非虚。",
            "夫子作春秋，近详远则疏。",
            "隐威事已略，廤兹姓氏初。",
            "繁简据旧史，疑信戒厚诬。",
            "或讥陷刑戮，尸祝真谄谀。",
            "答云无轻议，在礼存楷模。",
            "黄能遭亟死，祀典其舍诸。",
            "侯虽犯天宪，私惠曾霑濡。",
            "束手赴棘水，靡烦动戈戵。",
            "一国实被赐，重恩谁敢孤。",
            "春秋荐苹藻，抱送嘈笙竽。",
            "血食庇此方，永世终无渝。"
        ],
        "title": "防风庙",
        "id": "476c314c-a39a-4ff5-bd3d-114a99716518"
    },
    {
        "author": "王扬英",
        "paragraphs": [
            "礨胸浇酒遣，洞腹晒书眠。"
        ],
        "title": "句",
        "id": "b5d4b675-7e82-4c59-be15-6629bbb0e861"
    },
    {
        "author": "蔡绦",
        "paragraphs": [
            "两鬓忧民半欲丝，此中能政动神祇。",
            "河阳花发春风满，单父琴调昼日迟。",
            "直操已为松柏许，贞心不逐岁时移。",
            "凤雏骥子生有种，已是庭前玉树枝。"
        ],
        "title": "上乌程李明府",
        "id": "6073dc32-c5cd-4da7-b074-c6e560c60dc3"
    },
    {
        "author": "杨椿",
        "paragraphs": [
            "坤地厚鼇背，艮山比犬牙。",
            "云根生夜雨，石刃凑朝霞。",
            "蜀国关防壮，巴山道路斜。"
        ],
        "title": "隆庆",
        "id": "b2fbba26-4923-4e62-b815-335172ccc608"
    },
    {
        "author": "阎彦昭",
        "paragraphs": [
            "著我闲身短短篱，青山一角压书帷。",
            "黏碑摹得古人帖，涂壁续成前日诗。",
            "有约看花倾竹叶，欲谈挥尘折松枝。",
            "偶然乐意相关处，忘却秋霜上鬓丝。"
        ],
        "title": "云穴山居",
        "id": "fd89ebf7-1718-4659-bd30-431c0e85c182"
    },
    {
        "author": "徐庭筠",
        "paragraphs": [
            "不论台阁与山林，爱尔岂惟千亩阴。",
            "未出土时先有节，便凌云去也无心。",
            "葛陂始与龙俱化，嶰谷聊同凤一吟。",
            "月朗风清良夜永，可怜王子独知音。"
        ],
        "title": "咏竹",
        "id": "130eea21-5580-4c91-96df-ccb32df75e8c"
    },
    {
        "author": "许尹",
        "paragraphs": [
            "仙都踪迹想遗书，我欲归时更问途。",
            "忽得新诗如见画，山蹊野径不须迂。"
        ],
        "title": "和吴谨微游仙都五首  其一",
        "id": "93688a11-4e13-4512-a6f9-2ac2f9367f25"
    },
    {
        "author": "许尹",
        "paragraphs": [
            "山中鹤怨无寻处，洞口云归未得归。",
            "忆著仙都旧时路，石梁苔涩履痕稀。"
        ],
        "title": "和吴谨微游仙都五首  其二",
        "id": "585c17e9-9a88-4556-b149-d671dbb9970b"
    },
    {
        "author": "许尹",
        "paragraphs": [
            "玉貌仙人老不癯，世间荣辱此中无。",
            "烟云昨夜微销铄，似怪题舆车骑都。"
        ],
        "title": "和吴谨微游仙都五首  其三",
        "id": "c28c4272-8535-47bb-a0c8-c8671d7dc4ab"
    },
    {
        "author": "许尹",
        "paragraphs": [
            "黄帝得仙从此去，鼎湖传说几经年。",
            "龙髯堕地成春草，直到如今不上天。"
        ],
        "title": "和吴谨微游仙都五首  其四",
        "id": "7d274894-e235-42f2-a4c6-5795088fdca6"
    },
    {
        "author": "许尹",
        "paragraphs": [
            "桃源归路净无尘，只是当时避世人。",
            "仙事茫茫类如此，鼎湖辙迹恐非真。"
        ],
        "title": "和吴谨微游仙都五首  其五",
        "id": "70a435a0-b5c9-4672-95a4-916a5ee56cc8"
    },
    {
        "author": "许尹",
        "paragraphs": [
            "漫作游仙去，灵槎进晚凉。",
            "悬巖迷日月，倒影浸潇湘。",
            "风满征帆过，云归度鸟忙。",
            "相忘物外趣，时许棹相将。"
        ],
        "title": "朝阳巖",
        "id": "1b65d60c-2aab-44ae-81fc-9053d8f0dd13"
    },
    {
        "author": "李处权",
        "paragraphs": [
            "今年客闽中，春山亦花鸟。",
            "时果次第熟，风露枝袅袅。",
            "含桃品居最，朱实若自表。",
            "高人肯见分，厚味未觉少。",
            "绛囊敢鬬荔，木蜜虚名枣。",
            "多食颜自驻，此语闻本草。",
            "翩翩出谷莺，啄取定先饱。",
            "故园当此时，行树映池沼。",
            "散火耀隅隈，灼目看未了。",
            "翳叶色逾深，累颗核更小。",
            "园人挈筠笼，银甲摘清晓。",
            "匀圆入彫俎，拟借麻姑爪。",
            "择佳间留玩，引杖日数遶。",
            "烟尘坐流落，魄断首空矫。"
        ],
        "title": "谢士特饷樱桃",
        "id": "fa0c1347-c79f-4010-aeea-e63c8256cc9e"
    },
    {
        "author": "李处权",
        "paragraphs": [
            "性静乃可琴，德常乃可医。",
            "二事人所难，而子能兼之。",
            "好古身则润，活人功不赀。",
            "未媿孙思邈，何慙钟子期。",
            "俗眼多重轻，世态工瑕疵。",
            "自视无所嫌，安行复何疑。",
            "子有贤舅氏，闻名四方驰。",
            "勉矣归问津，沛然有余师。"
        ],
        "title": "赠刘至道",
        "id": "8a2aef6b-0217-488f-afa8-dd80c45c12f9"
    },
    {
        "author": "李处权",
        "paragraphs": [
            "我交半天下，颇接金石友。",
            "相逢便论心，已别更回首。",
            "三年厄兵火，水陆东南走。",
            "风餐近波浪，露宿薄林薮。",
            "庐陵信名邦，昔贤犹见取。",
            "水南遇彭子，门巷似无帚。",
            "胸中有泾渭，如镜不受垢。",
            "呼儿具杯盘，物物皆可口。",
            "新青撷嘉蔬，大白酾旨酒。",
            "使我忘身世，不复问升斗。",
            "茫茫四海内，二子可与久。",
            "我昔当少年，摆落谢纷纠。",
            "老来龃龉事，在十常八九。",
            "尚倚笔锋劲，恃此或不朽。",
            "飘零欲何归，故国生藜莠。",
            "无乃造物意，穷途一假手。",
            "丹枫作初寒，客袂不掩肘。",
            "冥冥甲子雨，山远似无有。",
            "试问夜归舟，网中得鱼否。"
        ],
        "title": "赠彭表臣才臣",
        "id": "36be74da-2902-4024-bb40-7d5baf0101f1"
    },
    {
        "author": "李处权",
        "paragraphs": [
            "一日不作诗，已觉神不王。",
            "一日不饮酒，更苦舌本彊。",
            "梁王自堕马，贾傅恨无状。",
            "寥寥千载后，有怀意谁谅。",
            "夫君出世家，伟一魁三相。",
            "人物方辈出，事业雅相尚。",
            "笑我守丘壑，踪迹更漫浪。",
            "尚余杯中物，足以助豪放。",
            "相逢倾五斗，老子未多让。"
        ],
        "title": "同吕倅小饮",
        "id": "0e4b16e9-6e55-4ccf-a8a9-685e34a0bb49"
    },
    {
        "author": "李处权",
        "paragraphs": [
            "我兄如琼林，皎皎尘滓外。",
            "不从门地初，便许人物最。",
            "裁诗陶谢流，射策晁董辈。",
            "欬唾落人间，一一珠无纇。",
            "群居款名理，澡雪赖箴诲。",
            "坐我琅玕林，清风长十倍。",
            "谁令困小官，寸进而尺退。",
            "前年宰荥泽，与古能吏配。",
            "兹入山水国，牛刀钦益淬。",
            "穏借一帆风，开涛上鲸背。",
            "独怜藐然孤，厌逐儿童队。",
            "梦想在东南，浮云寄心会。",
            "定不俟瓜及，归奉明光对。",
            "犹当念奇穷，寂寞将把耒。"
        ],
        "title": "送嘉仲兄赴永康宰",
        "id": "a9e851a7-1dbe-463f-b029-ec9c030bc022"
    },
    {
        "author": "李处权",
        "paragraphs": [
            "缁徒中有人，籍甚初与显。",
            "是非不挂口，好恶不入眼。",
            "终日但怡怡，言行无可拣。",
            "外相示枯槁，风味殊不浅。",
            "初公如鹤长，昂藏谁得管。",
            "今秋忽坐脱，山立不少偃。",
            "显公方晏如，随缘自舒卷。",
            "平生三事衲，夏燠冬不煖。",
            "大雅右司公，国器乃瑚琏。",
            "颇敦方外契，渊明亦亲远。",
            "道术久相忘，书来叙缱绻。",
            "一被直千金，溪帘浄冰蠒。",
            "邀我置香茗，抚玩不忍展。",
            "而我在家僧，业习尽鉏刬。",
            "琴书不疗饥，拙生良可莞。",
            "未识韩荆州，不敏怀媿赧。",
            "向来袖漫刺，到门不及款。",
            "音问复后时，当蒙贷疏懒。",
            "公如骥腾骧，我类鼈跛蹇。",
            "出处固不同，投分怅已晚。",
            "明年壑源春，驱车望云巘。",
            "载醪问奇字，从公定忘返。"
        ],
        "title": "右司公致书显上人并遗楮衾诗以赞之并简都公",
        "id": "da42a5bc-7f9c-49ed-babe-0cc7a649adfb"
    },
    {
        "author": "李处权",
        "paragraphs": [
            "霁景如发蒙，幽人事临眺。",
            "山明乍开屏，水浄新拭照。",
            "百年能几醉，万事付一笑。",
            "纶巾称芒屩，持竿坐窈窕。",
            "勿谓吾钩直，我意不在钓。",
            "独鹤何处来，寒云发清叫。",
            "乃以闻天声，和此登皋啸。",
            "我亦遗世人，与尔岂殊调。"
        ],
        "title": "溪晴独钓",
        "id": "ac1309fb-2008-4e6a-ae8d-9f273ab9b54e"
    },
    {
        "author": "李处权",
        "paragraphs": [
            "阴泉隐巖壑，长夏发幽植。",
            "深处但闻香，往往樵苏得。",
            "幸不杂薪槱，论价亦何直。",
            "适从支郎舍，远致居士室。",
            "婆娑复偃蹇，其高不盈尺。",
            "铅华了不御，绚此冰雪质。",
            "我有古鱼洗，岁久莓苔蚀。",
            "注之清泠水，藉以璀错石。",
            "静态自愔愔，孤芳何的的。",
            "初疑云生础，复讶月过隙。",
            "膏沐露穰穰，动摇风激激。",
            "忽然参鼻观，似欲破禅寂。",
            "俗物多丰肥，仙姿乃癯瘠。",
            "已输白玉英，更作黄金实。",
            "昌阳讵足数，薝卜诚可匹。",
            "老来无所好，一见心辄溺。",
            "坐卧与之俱，于焉遂成癖。",
            "异时张紫薇，饮客尽一石。",
            "放怀歌舞筵，折赠无所惜。",
            "蝉蜕倐仙去，楼居藐姑射。",
            "三嗅哦公诗，俯仰成今昔。",
            "问花花如嚬，对之长太息。"
        ],
        "title": "水栀",
        "id": "fed467b0-e47e-40ab-85a6-c7ee32178c78"
    },
    {
        "author": "李处权",
        "paragraphs": [
            "孝为百行本，儒训存六经。",
            "未有仁而遗，礼宜权重轻。",
            "哀严以事死，敬乐以事生。",
            "岂徒天性得，乃见人道成。",
            "显显三彭子，德事肃且馨。",
            "好仁无以尚，尊誉乡有评。",
            "当年彩衣戏，此日羊枣诚。",
            "春秋荐霜露，洒扫供粢盛。",
            "新亭洁轮奂，拱木连高甍。",
            "霜松无鹿犯，风树有乌鸣。",
            "不惭王谢家，芝兰秀堦庭。",
            "他年看崛起，阔步跻公卿。",
            "可为风俗劝，以代门闾旌。",
            "埋蛇功亦微，获报犹尔荣。",
            "岂念不忘本，罔极通无形。",
            "天人固相悬，昭然无臭声。",
            "请观妙莲华，嘉瑞非其徴。"
        ],
        "title": "孝感堂",
        "id": "4b3c0722-2cfb-4894-b902-4d0ddd50098f"
    },
    {
        "author": "李处权",
        "paragraphs": [
            "屈原作离骚，采菊飧其英。",
            "渊明赋归来，径荒菊犹荣。",
            "此物有至性，名因君子成。",
            "岂知时节过，不顾霜露凝。",
            "岁华易晼晚，芳物随凋零。",
            "艳色始独秀，馨香自孤清。",
            "花似时美女，俗恶空娉婷。",
            "由来品次定，横议那得争。",
            "公如醉翁贤，雅好违世情。",
            "三噢复三遶，莫逆如友生。",
            "泛之黄金杯，愿言制颓龄。",
            "更呼门下士，哦诗同倒倾。"
        ],
        "title": "次韵德孺晚菊",
        "id": "27a84f42-b259-47b5-87c6-8c6ec04fcd98"
    },
    {
        "author": "李处权",
        "paragraphs": [
            "野人不入俗，裋褐分田舍。",
            "由来黄犊车，不受尘中驾。",
            "空牀蟋蟀邉，阴牖蒲萄下。",
            "适然契幽怀，推枕起中夜。"
        ],
        "title": "次韵约之秋怀  其一",
        "id": "551cb1f0-fd0e-4c2f-a0fc-1d84e1c87a2b"
    },
    {
        "author": "李处权",
        "paragraphs": [
            "粲粲东篱花，如为时节好。",
            "冥冥花上蝶，婉娈死亦抱。",
            "神仙那可求，姑欲学不老。",
            "去去人世间，高步撷瑶草。"
        ],
        "title": "次韵约之秋怀  其二",
        "id": "609f9f9c-6b3a-48ee-b97c-8c4bfb9d1c4c"
    },
    {
        "author": "李处权",
        "paragraphs": [
            "春事有底忙，清和风已扇。",
            "小雨出花竹，微寒生几砚。",
            "直道毎多违，修门难自厌。",
            "栖迟无与言，袖手看归燕。"
        ],
        "title": "偶书",
        "id": "95fd618f-9253-4d49-ae54-6c1ab802a1a3"
    },
    {
        "author": "李处权",
        "paragraphs": [
            "百年梦一觉，无事且行乐。",
            "何必寻方外，而求不死药。",
            "我里足嘉处，胜践两芒屩。",
            "有来问名利，掉头告莫莫。",
            "夫君永嘉彦，载酒情不薄。",
            "凌晨马首北，共赴云霞约。",
            "珠宇敞天中，非烟动寥廓。",
            "黄庭拜吾祖，素髪炯然灼。",
            "堂前系牛木，柯叶宛如昨。",
            "少陵诗之史，余光贲伊洛。",
            "虽烦鬼神护，九原不可作。",
            "我辄吟其傍，窘涩愧穿凿。",
            "是时天已霜，山川向摇落。",
            "南登驻跸亭，北上朝元阁。",
            "俯仰尽形胜，觞咏得盘礴。",
            "惜无羽客琴，一洗尘土恶。"
        ],
        "title": "陪林茂南游上清宫分韵得落字",
        "id": "c4209db8-6535-4c94-8d6e-0b814e130669"
    },
    {
        "author": "李处权",
        "paragraphs": [
            "闭门倾浊醪，胜接俗子语。",
            "蟹螯得橙韲，风味正如许。",
            "缅怀冰雪姿，何由对谈尘。",
            "夫君腹为笥，万卷方撑拄。",
            "哦诗送归鸿，平生无漫与。",
            "十年就闲旷，一日看轩翥。",
            "老夫衰病余，颓然守环堵。",
            "无因少年事，插花更椎鼓。",
            "岁晚场圃休，黄落溪上雨。",
            "溪邉双白鹭，见影忽惊举。",
            "水天渺无际，瞑霭下前浦。",
            "此时亦愁绝，拥鼻吟正苦。",
            "安得百斛舟，载取君家醑。"
        ],
        "title": "简友生促酒",
        "id": "cccb28d5-86d6-4158-8a92-e8a4c13a1337"
    },
    {
        "author": "李处权",
        "paragraphs": [
            "先生志丘壑，溪山助幽兴。",
            "持竿聊尔尔，至乐在游泳。",
            "故人已龙飞，旌车远来聘。",
            "掉头藐不顾，长揖辞万乘。",
            "人生各有愿，可不安吾分。",
            "是在易之干，曰遯世无闷。",
            "至今堂前竹，苍翠有余润。",
            "我行出祠下，敬谒仰胜韵。",
            "愧负营口腹，驰驱违本性。",
            "言归不敢迟，卖剑买鱼艇。"
        ],
        "title": "钓台",
        "id": "aa2a2c40-8fd5-4747-a736-611f65a9c306"
    },
    {
        "author": "李处权",
        "paragraphs": [
            "身无累则佚，心无营故乐。",
            "舍外而取内，此味初不薄。",
            "使君蚤闻道，观妙契独觉。",
            "不即仍不离，无止亦无作。",
            "庵如大圆镜，万象含虚廓。",
            "簷空看云归，窗静闻雨落。",
            "惟良二千石，分忧得此托。",
            "蕴真惬所寓，俯仰成今昨。"
        ],
        "title": "题无疵庵",
        "id": "074567fb-fb08-46d0-9628-1739c8bd5a49"
    },
    {
        "author": "李处权",
        "paragraphs": [
            "古之学为已，今之学为人。",
            "始乎芒芴间，扩充遂无垠。",
            "克已而复礼，天下皆归仁。",
            "尼父百世师，道妙圣且神。",
            "天将为木铎，故未丧斯文。",
            "贤哉颜氏子，至乐忘其贫。",
            "语之而不惰，好学无与伦。",
            "孟子养浩然，卓尔踵后尘。",
            "万钟与千乘，不肯易其身。",
            "茫茫自圣哲，六籍经几秦。",
            "末学更多岐，学海无问津。",
            "伊川二先生，身修道愈振。",
            "当年从之游，不减洙泗濵。",
            "至今士气盛，亦复民风淳。",
            "柴子柯山秀，言厉即之温。",
            "由来思无邪，果见德有邻。",
            "潜心坐一室，淡泊遗嚣纷。",
            "收视而返听，自得于见闻。",
            "先生虽云亡，书在传日新。",
            "得味极钻仰，恍如入室亲。",
            "而我先君子，实预绛帐宾。",
            "我亦闻绪余，往往书诸绅。",
            "多言反成蔽，目击道乃存。",
            "藜杖一幅巾，蚤晚来叩门。"
        ],
        "title": "潜心斋",
        "id": "65c063c8-f643-4c27-8daf-4f4502c48f26"
    },
    {
        "author": "李处权",
        "paragraphs": [
            "惟兹衣褐徒，功用莫与大。",
            "驰骋文字间，下上无不载。",
            "卓哉昌黎公，毫端跨百代。",
            "传纪何新奇，不泯良有赖。",
            "先生胸次广，万窍号一噫。",
            "学成身益穷，动辄与时背。",
            "兴怜不肖子，磨砻去瑕纇。",
            "辛勤三十年，所得才稊稗。",
            "遗我虽八蹄，高义意有在。",
            "想当避鹘拳，冈垄如历块。",
            "束缚谅何施，拙情甘自退。",
            "笔砚行且焚，重垂儿子戒。",
            "方当事口腹，坐与巨觥对。",
            "闭门拥红炉，大嚼资一快。"
        ],
        "title": "谢王敦玉惠双兔",
        "id": "8429b95d-a898-4258-8633-6520fe3811fb"
    },
    {
        "author": "李处权",
        "paragraphs": [
            "郴江带郴山，逶迤入平楚。",
            "伟观甲潇湘，信美非吾土。",
            "阿咸方试吏，家风在仪矩。",
            "此时奉亲舆，行李慎袢暑。",
            "别离同姓重，况我老尔许。",
            "勉力事勾稽，远臣观所主。"
        ],
        "title": "送森侄赴官",
        "id": "12a4f070-e6ae-46d1-971a-589dd59af0ed"
    },
    {
        "author": "李处权",
        "paragraphs": [
            "山云向晚留，山雨凌晓濯。",
            "花明红欲坠，松浄翠可握。",
            "未觉人意寛，独喜鸟声乐。",
            "平生麋鹿性，避地谐丘壑。",
            "复接翁季友，诗文賸酧酢。",
            "萝门邃宜步，洼樽深可酌。",
            "不闻杖屦过，无乃厌硗确。",
            "愿承名理谈，煑茗破昏浊。"
        ],
        "title": "招士特似表",
        "id": "d561f354-21cd-4811-825b-14f625d694bb"
    },
    {
        "author": "李处权",
        "paragraphs": [
            "客里仍惊奔，南走荆溪上。",
            "系船楼前树，偶接丈人行。",
            "兹惟天下士，抱负不可状。",
            "而今年七十，面睟背益盎。",
            "论文复把酒，十日共清访。",
            "归家照眸子，炯炯觉神王。",
            "朅来情所亲，邹子颇直谅。",
            "斯文有能事，笔挟风雨壮。",
            "今晨叩其门，不见动惆怅。",
            "我希嵇叔夜，子慕陶元亮。",
            "念子如清风，执热欲何往。",
            "寇退子当返，子去我曷望。",
            "何时芝兰室，重见玉色酿。",
            "快意倾百杯，浇我舌本强。"
        ],
        "title": "自宜兴归谒邹德久不遇",
        "id": "50d6aeb0-f610-411b-808f-e3881a75e9b7"
    },
    {
        "author": "李处权",
        "paragraphs": [
            "阮籍颇推咸，谢安已举玄。",
            "盛事如昨日，风流想当年。",
            "嶷嶷次对公，人物艺且贤。",
            "文忠命世豪，植本濬其源。",
            "世家不乏人，名德见所传。",
            "郎官后来秀，骨相尤卓然。",
            "庭中生玉树，池下出龙泉。",
            "向来宅大忧，未了粥与饘。",
            "吉服事朝请，高名动陶甄。",
            "青云要平步，一岁期九迁。",
            "人事喜倒置，正直成党偏。",
            "一笑就闲散，拂衣遽言旋。",
            "及门听传呼，和气驩相延。",
            "共止一区宅，分食二顷田。",
            "远从物外游，高谢区中缘。",
            "方须康乐屐，岂问祖逖鞭。",
            "人生规远大，跬步何足言。",
            "风雨听朝鸡，结束无安眠。",
            "何如一丘壑，耳目清不烦。",
            "嘉禾荫沼沚，可濯亦可沿。",
            "有酒自献酬，醉操云峤篇。",
            "慕此冥冥鸿，念彼跕跕鸢。",
            "贱子不适用，受性愚且颛。",
            "晚忝登门游，缪称嫫母妍。",
            "眷言林下期，雅尚寄所便。",
            "野服袖漫刺，乘凉过东阡。"
        ],
        "title": "行之金部既获奉祠之请归赴大阮之约诗以高之",
        "id": "17d94cd4-1739-41b9-bab5-8d12e6087e45"
    },
    {
        "author": "李处权",
        "paragraphs": [
            "天地有至和，薰蒸效兹祥。",
            "异哉桃李蹊，葩萼俱作双。",
            "纷纷承朝露，一一含春阳。",
            "飞来两珍禽，文采粲成章。",
            "鸣集芳树间，其音美如簧。",
            "近君白玉堂，奉君黄金觞。",
            "君家伯仲贤，人物伟相望。",
            "衣冠作嘉话，何止跨一乡。",
            "永言棣华好，歌乐殊未央。",
            "我赋角弓诗，封植讵可忘。"
        ],
        "title": "赋樊氏园双花",
        "id": "7cccec9a-e236-4f54-b0f5-3b03061f2df5"
    },
    {
        "author": "李处权",
        "paragraphs": [
            "我读醉翁文，想当笔如椽。",
            "东坡独知翁，谓今为飞仙。",
            "伟明后来秀，文亦星斗悬。",
            "一旦辞世纷，归巢月轮邉。",
            "大雅久不作，刘子艺且贤。",
            "笔墨所横溃，折冲遂无前。",
            "向来坐位书，一日万口传。",
            "不慙颜鲁公，易地则皆然。",
            "身闲无事日，日涉五畆园。",
            "圗书破百金，花石费万钱。",
            "子真隠谷口，摩诘居辋川。",
            "渊明道上醉，知章井底眠。",
            "风味有数子，较量谁后先。",
            "君乃于其间，并得四子全。",
            "高堂纳日月，竹树森以聨。",
            "览彼不尽景，乐此无穷年。",
            "前山若飞来，倚断西南天。",
            "灏气濯苍玉，晴阳生紫烟。",
            "固疑融结异，真恐造化偏。",
            "想像山中人，因之招隠篇。",
            "我家居洛阳，门巷伊水连。",
            "吾庐荫清竹，不受车马喧。",
            "一来升君堂，抚事情悁悁。",
            "交浅言已深，胜处相磨镌。",
            "却来从杖履，已办几屐穿。",
            "折简王夫子，载醪携向泉。"
        ],
        "title": "翠微堂",
        "id": "968e707e-3414-4ca7-a1f8-f37394af64e6"
    },
    {
        "author": "李处权",
        "paragraphs": [
            "先生万卷读，命世文之豪。",
            "矫矫鸾凤姿，仰止人物高。",
            "坐石翳白拂，古茧磨衲袍。",
            "玉堂挥翰手，不数乘与褒。",
            "前身老画师，寓兴时抽毫。",
            "要在胸中奇，醉笔随秉操。",
            "柘原沙错错，独树风骚骚。",
            "天荒鸟不入，路绝人告劳。",
            "一旦辞世纷，御风归泬寥。",
            "遥知紫玉府，冠佩方游遨。",
            "不然跨汗漫，骑鲸弄云涛。",
            "夜中梦见之，酌公以蒲萄。",
            "觉来空把卷，我心增鬰陶。"
        ],
        "title": "题东坡枯木",
        "id": "a51a7829-a5a0-46fe-9c19-7746b1058cf0"
    },
    {
        "author": "李处权",
        "paragraphs": [
            "昔从大小阮，日为林下游。",
            "酒熟无孤斟，诗好不易酬。",
            "形影一参商，书问缺置邮。",
            "渇闻盛德事，仰止东家丘。",
            "大阮今养高，誉望老更收。",
            "小阮遂长往，岁月已载周。",
            "人生一世间，所重惟交游。",
            "而我忧患余，身事良悠悠。",
            "阿戎远来过，整整仪矩修。",
            "话言极敦笃，道旧何绸缪。",
            "萧寺夜寒深，风雨鸣飕飕。",
            "秉烛如梦寐，惝恍一夕留。",
            "明发又告别，行色不堪忧。",
            "赠言加餐饭，心折涕泗流。"
        ],
        "title": "送翁子秀归泉",
        "id": "9ae4c9e2-90e0-4853-940c-d93de2bcf689"
    },
    {
        "author": "李处权",
        "paragraphs": [
            "君平隠于卜，百钱非少多。",
            "术妙语更简，数精心匪他。",
            "群书了在口，诵解如县河。",
            "驰声日籍籍，问肆肩相摩。",
            "小人恶切直，先生无诡阿。",
            "有时隘穷巷，轩冕纷巍峩。",
            "朋来竞徼福，习吉理则那。",
            "从而再三凟，不告反嘲诃。",
            "少焉一閧散，帘前可张罗。",
            "要知安分者，鲁叟正波波。"
        ],
        "title": "赠术士",
        "id": "f5ad091e-5087-4694-b243-3abb2a8935a7"
    },
    {
        "author": "李处权",
        "paragraphs": [
            "昔闻刘伯伦，荷锸常自随。",
            "又闻陶元亮，自作挽歌辞。",
            "人生一大梦，未了黄粱炊。",
            "有初必有终，此理夫何疑。",
            "大阮吾宗杰，德事见所施。",
            "后凋难老质，寿考当期颐。",
            "开阡营兆域，预卜青乌期。",
            "无乃大蚤计，究竟良不痴。",
            "一旦与世辞，于焉乃真归。",
            "庶几达者观，永谢高人嗤。",
            "山川蕴嘉气，雨露竹柏滋。",
            "于公更高门，驷马来不迟。"
        ],
        "title": "叔父作寿藏",
        "id": "8d7a3c4c-ce69-4c99-b925-86c55a724065"
    },
    {
        "author": "李处权",
        "paragraphs": [
            "我如萍不根，有往而无返。",
            "天涯与地角，孰能量近远。",
            "故乡无巢归，流落岁时晚。",
            "辜负平生心，何由见嵇阮。"
        ],
        "title": "将至兰陵道中以远岫重叠出寒花散漫开为韵  其一",
        "id": "e0a2ac2c-bc21-43d0-90f6-1494355e57f9"
    },
    {
        "author": "李处权",
        "paragraphs": [
            "故家洛阳隅，烟林接云岫。",
            "社酒无俗期，柴门有清叩。",
            "传闻俱丘墟，凄凉兵火后。",
            "祇应秋夜月，松竹影如昼。"
        ],
        "title": "将至兰陵道中以远岫重叠出寒花散漫开为韵  其二",
        "id": "a27769be-993a-44f6-9c88-63780a9eda3e"
    },
    {
        "author": "李处权",
        "paragraphs": [
            "惊飇起群雁，落日明孤松。",
            "溪驶石齿齿，树断山重重。",
            "功名贵及时，丈夫不可慵。",
            "初不系贤愚，秖系其所逢。"
        ],
        "title": "将至兰陵道中以远岫重叠出寒花散漫开为韵  其三",
        "id": "c82ad741-c007-4710-be04-0b85c1f76ea4"
    },
    {
        "author": "李处权",
        "paragraphs": [
            "故人限南北，昨日梦寐接。",
            "朝来得素书，开缄意稠叠。",
            "别时赠吴钩，璀粲犹在箧。",
            "因循愧迟暮，欲见煌煌业。"
        ],
        "title": "将至兰陵道中以远岫重叠出寒花散漫开为韵  其四",
        "id": "60b02876-77d7-4987-8866-88aa4c871277"
    },
    {
        "author": "李处权",
        "paragraphs": [
            "王民坠涂炭，志士怀愤鬰。",
            "岂无卧龙人，想待三顾出。",
            "从容命世豪，肯为庸主屈。",
            "英名如白日，千岁常不殁。"
        ],
        "title": "将至兰陵道中以远岫重叠出寒花散漫开为韵  其五",
        "id": "d11f2415-3ff3-4b74-a0b3-2ebee7fe3791"
    },
    {
        "author": "李处权",
        "paragraphs": [
            "舟子厌牵挽，峻濑凌风湍。",
            "烟霏丽初日，水气生早寒。",
            "鹾物直六伯，始叹生理难。",
            "一月不食肉，悽然对盘餐。",
            "客程方浩渺，念此道里賖。",
            "秋林伤客情，霜叶色胜花。",
            "溪鱼不论钱，我饥岂无涯。",
            "何当见升平，四海如一家。"
        ],
        "title": "将至兰陵道中以远岫重叠出寒花散漫开为韵  其六",
        "id": "b62eb132-d5d7-42e6-bdd9-a238a110c2d3"
    },
    {
        "author": "李处权",
        "paragraphs": [
            "溪行日有趣，便欲老绝涧。",
            "复怀少陵作，亭午气始散。",
            "客子鬬身强，尚得加餐饭。",
            "弟兄杳何许，不及沙头雁。"
        ],
        "title": "将至兰陵道中以远岫重叠出寒花散漫开为韵  其七",
        "id": "82dae802-de76-4ec3-b042-c1fe19f62807"
    },
    {
        "author": "李处权",
        "paragraphs": [
            "早希马少游，下泽而款段。",
            "一官聊尔尔，此志亦复漫。",
            "束薪与斗米，未足了晨爨。",
            "人生固可怜，况复更忧患。"
        ],
        "title": "将至兰陵道中以远岫重叠出寒花散漫开为韵  其八",
        "id": "c2117b1d-cc59-4663-b2ce-7f380bb1f578"
    },
    {
        "author": "李处权",
        "paragraphs": [
            "小黠而大痴，耄耋均童孩。",
            "当其有酒时，且共笑口开。",
            "渊明真可人，吾庐归去来。",
            "我今无吾庐，念之寸心摧。"
        ],
        "title": "将至兰陵道中以远岫重叠出寒花散漫开为韵  其九",
        "id": "c52d2ef3-e72d-47b3-8997-997d5a5bcc3f"
    },
    {
        "author": "李处权",
        "paragraphs": [
            "古云七尺躯，不及一尺面。",
            "纷纷阅人久，过眼今乃见。",
            "吾弟外门杰，籍甚东周彦。",
            "澜翻倒三峡，浩博横万卷。",
            "不减王夷甫，似是曹子建。",
            "抱负三十年，始遇相君荐。",
            "声名彻当宁，赐对金銮殿。",
            "乃不留石渠，颇动荐绅叹。",
            "大藩须按察，此事君亦漫。",
            "遥知闭斋阁，幽讨在几案。",
            "岁月局上消，山水琴中玩。",
            "官池本不浑，慎勿惊鱼乱。",
            "明年麦秋残，荔子承清宴。",
            "即席洒椽笔，可酢风味献。",
            "归来佐中与，密勿膺帝眷。",
            "不忍话艰难，江淮尚酣战。",
            "乃翁月旦评，饱学富文翰。",
            "当年蒙赏音，好我置华馔。",
            "侑觞出歌舞，色温微笑粲。",
            "回头隔生死，拊事脸必泫。",
            "而今百无堪，老大足忧患。",
            "读书秪自误，株愚不知变。",
            "平生一丘壑，竞此岂其慢。",
            "正可卷而怀，安于素贫贱。",
            "故乡无巢归，客子鬬身健。",
            "功名要晚就，婚嫁须早办。",
            "浮萍偶相值，怅此临岐饯。",
            "更待南雁回，书来警衰愞。"
        ],
        "title": "送范才元",
        "id": "b41a6ef8-002b-44de-8cc4-1a833ef1bfd4"
    },
    {
        "author": "李处权",
        "paragraphs": [
            "士为知已用，亦为知已死。",
            "嘉哉孔文举，特达惟荐祢。",
            "寥寥千载后，此事今已矣。",
            "俯仰常有怀，邂逅过愿始。",
            "襄阳紫微公，操行见所履。",
            "字如入草蛇，诗继余霞绮。",
            "家声凤凰池，盍在金门里。",
            "三年民父母，政事粲可纪。",
            "倦游丐闲归，解绂如脱屣。",
            "东山宁久卧，行为苍生起。",
            "要观补衮功，左右圣天子。",
            "小人不更事，岂解令公喜。",
            "平生万卷书，不直一杯水。",
            "颓然衰病余，所存今复几。",
            "与世竟悠悠，逢人但唯唯。",
            "从公文字饮，德言方在耳。",
            "胡为舍我去，衣袖不可禠。",
            "离合亦偶然，世事皆如此。",
            "声出已复呑，相顾泪如洗。"
        ],
        "title": "送张巨山",
        "id": "ae89d05d-bb57-45c2-80f9-adef3754f422"
    },
    {
        "author": "李处权",
        "paragraphs": [
            "戎马绝黄流，飞尘暗京畿。",
            "竟成王室祸，痛定不忍思。",
            "衣冠半陷没，逃难皆散之。",
            "有如水衡君，将命弗顾危。",
            "跃马赤手出，扼隘河之湄。",
            "中途被冲突，星夜西南驰。",
            "回头望城阙，敻隔母与妻。",
            "半年无家书，欲言涕先挥。",
            "微身亦曷爱，所忧国步隳。",
            "仓黄偶不死，定省陈苦辞。",
            "汴水六七月，横泛被两隄。",
            "河渠忽中干，漕挽功莫施。",
            "不劾辄加罪，散秩总厥司。",
            "相次下维扬，庀职从六飞。",
            "众人之所畏，远害夫何疑。",
            "春来仪真火，鼠辈轻王师。",
            "伟哉马氏妹，贞节不可欺。",
            "终焉兵在颈，视死端如归。",
            "何慙古烈妇，事与日月埀。",
            "君性根孝友，而不求人知。",
            "方其闻孽初，对客神若痴。",
            "茹悲不敢哭，上念亲老悲。",
            "岂惟识者悼，行路犹歔欷。",
            "兹畴魏楼功，叙君官甚卑。",
            "几年始见录，孰为公是非。",
            "君怀有直气，不为宠辱移。",
            "朝来又骇闻，白简停官资。",
            "索马亟往唁，我心有不怡。",
            "君乃笑迎我，喜色见睫眉。",
            "曰此造物意，巧以从其私。",
            "舟楫密已办，生具亦甚微。",
            "税驾不可必，苟全其庶几。",
            "我贫君不厌，交契管鲍期。",
            "去意尚勇决，升斗不足縻。",
            "春风鼓河水，立岸看解维。",
            "四郊鼙鼓声，问君此何时。"
        ],
        "title": "送荣茂世",
        "id": "72b0aba5-baf7-443f-bad9-918867ee3e32"
    },
    {
        "author": "李处权",
        "paragraphs": [
            "恭惟文简公，雅意在人物。",
            "一时推鉴裁，似秉袁许术。",
            "莘莘材馆盛，多自东床出。",
            "昌黎宰相器，气宇吞溟渤。",
            "门阑最前席，褒借难具述。",
            "爱贤前辈事，此道今谁恤。",
            "我生独何后，叹不及湔祓。",
            "声驰翰墨场，兴尽云霞窟。",
            "古来豪杰士，可杀不可屈。",
            "涂穷暂时尔，被褐未宜忽。",
            "之子乃名裔，秀爽开风骨。",
            "尚勉激颓波，典刑庶不没。"
        ],
        "title": "送程思永",
        "id": "69663222-f170-4505-83dd-28f8981bcfb3"
    },
    {
        "author": "李处权",
        "paragraphs": [
            "春风恼百物，物物不禁渠。",
            "水为盎盎绿，柳亦毵毵舒。",
            "芳菲遽如许，流光亦须臾。",
            "谁令更别离，此恨当何如。",
            "外门有人物，照映冰玉壶。",
            "茹古髯似戟，说兵胆过躯。",
            "中外已践更，能事乃绪余。",
            "主馈孟光贤，郎君千里驹。",
            "人生得此乐，底事犹区区。",
            "兹行谒贤相，袖有时政书。",
            "世家治剧手，陶冶宁舍诸。",
            "我老不适用，饥寒出无驴。",
            "论亲无党近，分义何敢疏。",
            "吾儿似我拙，久已分龙猪。",
            "一闻词赋功，决科良起予。",
            "山林与钟鼎，愿言今则殊。",
            "岁寒苟在兹，勿忘双鲤鱼。"
        ],
        "title": "送范彦覃",
        "id": "51e1601f-8e99-4a62-8654-a3fec252398f"
    },
    {
        "author": "李处权",
        "paragraphs": [
            "佳哉木芙蓉，秋晚芳意足。",
            "偶植华堂下，似续渊明菊。",
            "眷此好颜色，可玩不可触。",
            "始见开二三，旋已放五六。",
            "濯濯晨风吹，鲜鲜宵露浴。",
            "非闗竞时节，庶用慰幽独。",
            "我老百念空，扫迹坐林谷。",
            "犹作烟霞想，久绝脂粉欲。",
            "三径阻幽事，吟苦颠毛秃。",
            "河洛未休兵，媿负杯中绿。"
        ],
        "title": "芙蓉",
        "id": "9b403a11-919a-4b35-8d7f-3fd93e5d25f7"
    },
    {
        "author": "李处权",
        "paragraphs": [
            "老大于节物，真成风马牛。",
            "出山赴嘉招，敝袍厕英游。",
            "箫鼓市井隘，绮罗人物稠。",
            "嫦娥亦飞来，余光上帘钩。",
            "使君民父母，谣颂布政优。",
            "牙旗错彩绣，康衢看遨头。",
            "夜气烛光满，春寒香雾浮。",
            "中兴太平象，郡国皆鲁邹。",
            "丰年入醉乡，颁白卧道周。",
            "遥知苍龙阙，宴敞华萼楼。",
            "惟公班马手，斯文擅风流。",
            "行归侍严宸，玉堂听更筹。",
            "独怜衰病客，鬓毛蚤惊秋。",
            "颓然宾裾后，报德慙应刘。"
        ],
        "title": "元夕陪张使君燕集",
        "id": "f4380f0a-5416-461b-85aa-df286d5e9d75"
    },
    {
        "author": "李处权",
        "paragraphs": [
            "平生金石友，参商几暌阻。",
            "二年更丧乱，流落随处所。",
            "夫君丘壑姿，鸿鹄杳鶱举。",
            "超然有能事，妙绝见心苦。",
            "苍茫尺余松，黛色起烟雨。",
            "兴来洒风竹，六月无袢暑。",
            "又尝作平远，近代未可数。",
            "奈何于吾侪，一笔独不与。",
            "我有敲冰练，度越世俗楮。",
            "烦君作横卷，放意写湘楚。"
        ],
        "title": "简申甫求画",
        "id": "cf85d7a4-02a2-4861-b8da-6e1093e35702"
    },
    {
        "author": "李处权",
        "paragraphs": [
            "尝读东坡诗，不可居无竹。",
            "况此真琅玕，一一温如玉。",
            "得非瑶池种，阿母所爱育。",
            "一日三封植，近之谁敢触。",
            "山僧不知贵，遣送如薪束。",
            "坐成阮家林，色映兵厨醁。",
            "主人何必问，抱琴来就宿。",
            "此君不须多，潇洒数竿足。",
            "却笑陶元亮，但采东篱菊。"
        ],
        "title": "次韵翁子秀移竹",
        "id": "90561a98-7fbf-418a-9984-7bf80687b8db"
    },
    {
        "author": "李处权",
        "paragraphs": [
            "外门推望郎，天启眉干白。",
            "掲掲廊庙器，仕道无枉尺。",
            "仁义允蹈之，言行可法则。",
            "优为君子儒，彬彬见文质。",
            "伊川有夫子，四海尊学术。",
            "燕申乡里化，语默世不识。",
            "公时列高弟，见独蚤入室。",
            "从容为邦问，领略济时策。",
            "海涵而地负，光辉日充实。",
            "向来坐省中，能事已籍籍。",
            "出入群公间，持论颇正色。",
            "皦皦活国心，周召可辈伯。",
            "朝廷公议丧，牛李计方得。",
            "道大固不容，青蝇工点璧。",
            "知难幞被去，回首帝阍隔。",
            "嗟嗟已衰俗，弗俾蒙其泽。",
            "出把使者节，顾未远亲侧。",
            "荣耀老莱衣，孝心惟惕惕。",
            "温寻故时学，委蛇山水国。",
            "澄清足暇裕，荐延颇推择。",
            "宛彼南阳族，食指居数百。",
            "衣冠日零替，贫有未葬骨。",
            "嘅然斥余赀，黄壤即安宅。",
            "于公已高门，叔敖有阴德。",
            "敌马祸中原，南迁例奔廹。",
            "故林无巢归，瓦砾漫阡陌。",
            "艰难更道路，扶病亲药石。",
            "肩舆岂久堪，命数奄兹厄。",
            "铭旌瘴烟里，过者为悽恻。",
            "无儿但有孙，尚可付窀穸。",
            "坟墓五千里，河洛兵未息。",
            "招魂动楚些，路远迷南北。",
            "鲰生愧无似，忘年罇俎客。",
            "提携在斯文，恨不借羽翮。",
            "去春失所恃，钜痛摧肝膈。",
            "衔哀赴丧所，寸步且如棘。",
            "犹期见渭阳，慰我孤苦极。",
            "伤心舍我去，涙落满裀席。",
            "遥知凛生气，千古犹不没。",
            "夜中梦见之，话言及畴昔。",
            "谓公犹在世，眼明失心疾。",
            "山风忽惊起，月朗清露滴。"
        ],
        "title": "哭驾部舅",
        "id": "3e330f01-a27a-4607-9d25-6145312e8c08"
    },
    {
        "author": "李处权",
        "paragraphs": [
            "异时柳柳州，谪居食虾蟇。",
            "人情尚随俗，此道谁疵瑕。",
            "穷工见文字，制作排淫哇。",
            "作诗报昌黎，想当剧雄夸。",
            "集中此篇亡，恨不穷天葩。",
            "人生一饱止，何事须鱼虾。",
            "我乡实西北，柯山偶藏家。",
            "土人重石鳞，充馔蔑有加。",
            "商论及品次，众口时纷拏。",
            "朝来有分甘，珍味到齿牙。",
            "笼粒坐剥雪，壶浆荐流霞。",
            "此物亦易致，我饥其有涯。",
            "儿童还可笑，远岸去携叉。"
        ],
        "title": "食石鳞",
        "id": "76b3f9dd-8898-494e-ac31-75ee892b4981"
    },
    {
        "author": "李处权",
        "paragraphs": [
            "春风欲裂石，春云如鼓涛。",
            "况复横来雨，簷溜声连宵。",
            "畸人早盥帻，散目临亭皋。",
            "挽折户外柳，吹残竹间桃。",
            "慨然念芳物，摧抑适所遭。",
            "因之感时节，幽愤空忉忉。",
            "少年亦弃置，自引瓶中醪。",
            "醉后眼生缬，孤坐清吟高。"
        ],
        "title": "感春",
        "id": "7c1b7923-6a8d-43ee-9dd6-354d552edb73"
    },
    {
        "author": "李处权",
        "paragraphs": [
            "巖寺报梅开，可是知时节。",
            "映竹已萧疏，临流复清绝。",
            "正须幽士赏，莫纵狂僧折。",
            "山寒云雾深，日暮更飞雪。"
        ],
        "title": "闻梅",
        "id": "4f949139-c2ac-4d67-9f6e-9f6d1ac09d84"
    },
    {
        "author": "李处权",
        "paragraphs": [
            "春云向晚留，夜雨凌晓濯。",
            "花明娇欲语，柳绿浄可握。",
            "化工了无尽，芳意殊未觉。",
            "烧笋荐清尊，此味初不恶。",
            "君知忘忧物，便是却老药。",
            "百年终一炊，无事且行乐。"
        ],
        "title": "雨后凝秀阁口占呈子方",
        "id": "0fd48792-4902-4861-888a-df591dee4e0a"
    },
    {
        "author": "李处权",
        "paragraphs": [
            "惟昔清献公，二年蜀中归。",
            "归载无长物，一琴而一龟。",
            "龟属烟霞想，琴寓山水思。",
            "婆娑二物间，德容俨怡怡。",
            "元龙岂时辈，康乐匪俗期。",
            "书斋质不陋，覆之以茒茨。",
            "手植参天松，亭亭岁寒姿。",
            "公去几霜露，高风犹在兹。",
            "可使贪夫廉，至今仰伯夷。",
            "使君挺孤洁，后身盖亡疑。",
            "治体简而肃，民俗醇不疵。",
            "竭虔拜公像，雅有宾僚随。",
            "置酒延公孙，诚意公所知。",
            "表表孝弟里，人物固未衰。",
            "德厚者流光，此言良不欺。",
            "春阴澹物华，蔼蔼原隰滋。",
            "远山出云气，近水余风漪。",
            "时禽屋上语，野蝶筵中飞。",
            "此堂历千载，盛事传一时。",
            "凛如公在傍，冠弁不敢欹。",
            "庶几饱公德，满酌其可辞。",
            "聊以永今朝，画景方舒迟。"
        ],
        "title": "陪张巨山谒清献公祠",
        "id": "8b674a28-1588-43f6-b3c7-41b9bd5b105b"
    },
    {
        "author": "李处权",
        "paragraphs": [
            "野寺何所有，梅花如玉盆。",
            "客愁浩如许，我声已载吞。",
            "大士坐丈室，燠若阳谷温。",
            "从来第一义，入耳简不烦。",
            "不谓兵火余，见此祇树园。",
            "仰沐方外契，蔼然风味存。",
            "我诗如废井，已涸宁有源。",
            "又如既老马，力尽不复奔。",
            "空余浩然气，踵见常焞焞。",
            "熊经非我事，讵以胎息论。",
            "蒙庄岂达者，区区说鹏鲲。",
            "何如柳下惠，坐令薄夫敦。",
            "殊方对节物，凄断游子魂。",
            "山晚云欲雪，阴风树雅翻。",
            "不见柴桑翁，此意无语言。"
        ],
        "title": "赠高老",
        "id": "4d92e886-548a-472f-931d-43bf8ab3825c"
    },
    {
        "author": "李处权",
        "paragraphs": [
            "茫茫人间世，佛法最长久。",
            "山林坐九年，面壁不挂口。",
            "须是丈夫儿，悬崖能撒手。",
            "为语学道人，何须天下走。",
            "夜寒云去尽，横参挂南斗。",
            "我已办青鞋，要闻狮子吼。"
        ],
        "title": "送禅客入高峰",
        "id": "6b38c7be-9ab3-4e75-a51b-273a7ff460b8"
    },
    {
        "author": "李处权",
        "paragraphs": [
            "木落山重重，溪长雨霏霏。",
            "云惨伤客容，风饕裂征衣。",
            "我行已千里，恨无羽翰飞。",
            "倒帆近古寺，烟钟深翠微。",
            "明轩快远目，俛仰涵清辉。",
            "上人惠休辈，道眼与世遗。",
            "匡床竹火炉，翛然自忘机。",
            "余生尚奔迫，所遇非所依。",
            "天地兵革满，乡闗音信稀。",
            "拊膺坐长啸，岁晚将安归。"
        ],
        "title": "赠宝胜主僧",
        "id": "777f47f9-7266-4e8c-b481-b47b64e629d6"
    },
    {
        "author": "李处权",
        "paragraphs": [
            "学诗如学佛，教外别有传。",
            "室中要自悟，心地方廓然。",
            "悟了更须坐，壁下三十年。",
            "他时一瓣香，未可孤老禅。"
        ],
        "title": "戏赠巽老",
        "id": "8234161e-1897-4b30-9b23-19f3552a3121"
    },
    {
        "author": "李处权",
        "paragraphs": [
            "壮此江郎峰，何年俨而峙。",
            "融结自太古，造化钟一气。",
            "屹然居独尊，群峰俱不至。",
            "如冠剑大臣，廷诤而出位。",
            "大哉天地间，覆载不敢议。",
            "此峰有四面，面面各异势。",
            "撑空方突兀，傲世不妩媚。",
            "我昨玉山来，雪罢烟收霁。",
            "川平如涌出，荡漾浮苍翠。",
            "已远更回头，眼老犹决眦。",
            "眷言须水阳，税驾得巖寺。",
            "黄童与白叟，追逐两阅岁。",
            "胜践在咫尺，心赏通寤寐。",
            "尘劳不鞭后，俯仰徒自媿。",
            "会待秋风高，杖履穷幽邃。",
            "云深月满山，傥与神仙侍。"
        ],
        "title": "江郎峰",
        "id": "a5447324-37a1-4762-971f-3dd081a7204a"
    },
    {
        "author": "李处权",
        "paragraphs": [
            "春来雨鸣屋，夜静雷破山。",
            "客子叹身世，曷以舒心颜。",
            "高人不事事，结屋苍翠间。",
            "松竹不改操，鸿鹄何由攀。",
            "想知于此时，斋扉犹未闗。",
            "短檠书史倦，危坐听潺潺。"
        ],
        "title": "简士特",
        "id": "424955e4-08e5-4ada-81ba-31d3846cb5c2"
    },
    {
        "author": "李处权",
        "paragraphs": [
            "西风吹雨来，濯此青琅玕。",
            "黄华媚幽独，秀色如可餐。",
            "我居适在野，门庭已荒寒。",
            "老屋四壁立，生涯堪鼻酸。",
            "向来颇好饮，无日无杯盘。",
            "而今废升斗，百忧何以寛。",
            "惟取架上书，拭几支颐观。",
            "伟哉圣贤旨，妙处言莫殚。",
            "如渇遇新汲，醒然开肺肝。",
            "因不求甚解，会心亦解颜。",
            "茫茫百年中，毁誉非一端。",
            "要知仁与义，多出贫贱间。",
            "相逢勉为善，世路良独难。",
            "谁能逐狂痴，凌竞趋险艰。",
            "何以易此乐，此乐居之安。"
        ],
        "title": "读书",
        "id": "5692ee52-850f-41f2-9813-fd75d6bf64ec"
    },
    {
        "author": "李处权",
        "paragraphs": [
            "北风夜号呼，逗晓云已罩。",
            "腊雪及春来，佳瑞故难料。",
            "舞空复低徊，投隙乍颠倒。",
            "山川若为容，松竹不改操。",
            "断陇失坡陀，连峰增峻峭。",
            "琼堆与玉立，南北浄相照。",
            "独鹤无处寻，田中发清叫。",
            "疏梅有时见，水际含微笑。",
            "晏裘昔所慕，王氅可同调。",
            "江练好催诗，公乎今谢朓。"
        ],
        "title": "雪中赴德孺燕集",
        "id": "da5cec22-be1c-494d-8b46-9d49e597d3a6"
    },
    {
        "author": "李处权",
        "paragraphs": [
            "莘野隠于耕，傅巖隐于筑。",
            "叔夜隠于锻，君平隐于卜。",
            "四子隠不同，抗志俱超俗。",
            "夫君无所事，扫迹隠于谷。",
            "优游以卒岁，燕居常慎独。",
            "方寸湛若水，颜状温比玉。",
            "白璧无瑕玷，幽兰自芬馥。",
            "插架万籖书，拥簷千挺竹。",
            "时乘昃月过，自伴微云宿。",
            "萧然伏腊余，尚不愧此屋。",
            "岂曰不愿仕，可以速则速。",
            "富贵草头露，荣华风中烛。",
            "止止理固明，知止乃不辱。",
            "小人无藉在，放浪谢羁束。",
            "衰年廹饥冻，强颜隐于禄。",
            "晚食且徐行，分量初易足。",
            "婆娑一丘壑，雅趣在松菊。",
            "平生喜文字，终恨窘邉幅。",
            "顾闻多种秫，迎寒酿已熟。",
            "更约阮仲容，清谈夜更仆。"
        ],
        "title": "题吕季升谷隠堂兼寄居仁",
        "id": "b5c4b9f0-49df-4ec4-9e8f-5539f6e5deba"
    },
    {
        "author": "李处权",
        "paragraphs": [
            "倦游得兹行，颇惬丘壑性。",
            "俗虑与秋澄，禅心随夜静。",
            "灯前见脩竹，月下闻清磬。",
            "未作故山归，空吟长卿咏。"
        ],
        "title": "陪约之宿东禅",
        "id": "c0a8ed72-382f-4ef7-bb61-7d7a31200aa4"
    },
    {
        "author": "李处权",
        "paragraphs": [
            "老屋不知春，余花纷委雪。",
            "中有忘言人，截断天下舌。",
            "我久执情见，终日在谈说。",
            "一笑示全机，春云满城阙。"
        ],
        "title": "北禅",
        "id": "4823f06c-7b2c-4818-8d1f-7ca77c2b36dd"
    },
    {
        "author": "李处权",
        "paragraphs": [
            "恨我生不早，不拜苏范岑。",
            "伥伥斯文中，永叹一何深。",
            "世家颍川上，万卷脩竹林。",
            "相望群玉府，清风犹至今。",
            "合好一大事，遗训敢弗钦。",
            "求之且弥年，齐大肯见临。",
            "侍郎著清德，温厚如球琳。",
            "吐而为文章，中有太古音。",
            "嗣孙固多贤，玉立俱及寻。",
            "近坦东床腹，执礼不免簪。",
            "留连岁将晏，离索秋正阴。",
            "往崇丘索志，用壮爵禄心。",
            "一杯须重持，为子商声吟。",
            "当复记衰懦，病懒何可箴。"
        ],
        "title": "送岑婿归许昌",
        "id": "b6357b81-319e-4ec0-bfac-ae568bc7eb22"
    },
    {
        "author": "李处权",
        "paragraphs": [
            "群峰如高马，飞云若为驭。",
            "苍翠来无际，摆脱欲仙去。",
            "我时登兹亭，物色生四顾。",
            "同行有君子，粲笑随杖屦。",
            "樵苏自生理，孤烟横匹素。",
            "归鸟枫树林，天高西日暮。",
            "不见髯将军，长桥斩蛟处。",
            "安得起斯人，扶危正天步。",
            "平生江湖想，齿发凋行路。",
            "倘有百斛舟，载酒经烟雾。"
        ],
        "title": "陪陈叔易汪彦章登浮翠亭",
        "id": "a0679025-e386-4b50-a459-0e71ef7a12dc"
    },
    {
        "author": "李处权",
        "paragraphs": [
            "高情接巾屦，雅志在丘壑。",
            "林疏见鸟下，池静闻鱼跃。",
            "岁月已屡改，风烟只如昨。",
            "我知造物心，遗子良不薄。",
            "畏途有豺虎，骇浪有鲛鳄。",
            "何如远忧患，共此吟啸乐。"
        ],
        "title": "环照阁口占呈德良",
        "id": "d05cd270-5d22-4a96-9ea7-fba7c7f5866c"
    },
    {
        "author": "李处权",
        "paragraphs": [
            "丈人居水南，未省价高索。",
            "平生丘壑事，长啸天宇窄。",
            "舍傍五株柳，宛是陶家宅。",
            "舍南数畆园，似与人境隔。",
            "方须漉酒巾，渐喜扶老策。",
            "以兹不愿仕，偶然似彭泽。",
            "青松手所种，抚之无愧色。",
            "都忘岁月徂，不受霜霰廹。",
            "是身等浮云，术也可不择。",
            "持此百年间，常恐中道画。",
            "旷哉遗世情，遇我眼不白。",
            "问我来何时，胡为久于客。",
            "我官亦易抛，行矣勿多责。",
            "方从倦飞鸟，望林整归翮。"
        ],
        "title": "抚松堂",
        "id": "107b35c8-1889-4c09-8f80-6220d3668806"
    },
    {
        "author": "李处权",
        "paragraphs": [
            "对植是何年，巖巖挺寥廓。",
            "风雷已屡起，霜雪终不著。",
            "先生立其中，偃蹇相参错。",
            "高标与秀气，鼎足冠伊洛。",
            "想此堂成初，来贺纷燕雀。",
            "醉哦渊明句，众鸟欣有托。",
            "伟哉拔俗姿，闻见穷浩博。",
            "钟鼎列珍玩，圗史谐至乐。",
            "小人辱忘年，高义见啸诺。",
            "讵敢窥藩篱，庶遂饫糟粕。",
            "南池俯空旷，倒影如衡霍。",
            "乘月抱琴过，坐石幽弄作。"
        ],
        "title": "双松堂",
        "id": "282386a3-34e0-4b1c-b20b-51b197b683df"
    },
    {
        "author": "李处权",
        "paragraphs": [
            "青山不远人，人自与山远。",
            "好事或致之，来赴不待挽。",
            "夫君有丘壑，于此兴不浅。",
            "昔为谷口郑，今是竹林阮。",
            "雌黄不挂口，青白常在眼。",
            "官居真吏隠，衙鼓自早晚。",
            "常令远趍走，俗冗尽除刬。",
            "朝夕面苍翠，无事日把醆。",
            "填门气象豪，入户云烟满。",
            "诗成足风味，醉墨自舒卷。",
            "我获一日雅，甚爱王戎简。",
            "傥无绝交书，定过嵇中散。"
        ],
        "title": "面山堂",
        "id": "b0f5e206-c094-4227-a3f4-8889e1175946"
    },
    {
        "author": "李处权",
        "paragraphs": [
            "漂流剧东南，所历过所闻。",
            "始及庐陵郡，俯仰尤不尘。",
            "朅来未敢忘，事贤友其仁。",
            "翘翘萧与李，拔萃而多文。",
            "萧君辞盖寡，空林兰自薰。",
            "扬鞭舍我去，意欲树殊勲。",
            "李君舌尚在，真气凌秋旻。",
            "扫门与我俱，软语回阳春。",
            "客舍甲子雨，八荒同一云。",
            "倾盖有彭子，微言时解纷。",
            "爱我忘其陋，肯顾罗雀门。",
            "从容香积饭，可口谢八珍。",
            "张公丈人行，气宇老而淳。",
            "舒吴无俗姿，信是德有邻。",
            "篮舆复聨翩，去指江之津。",
            "坐中皆我辈，肴蔌来逡巡。",
            "把盏属形胜，领略难具陈。",
            "山寒更宜远，江流复沄沄。",
            "大哉开辟功，孰测造化源。",
            "挂席者谁子，其来自无垠。",
            "躭躭载万斛，徴取何其勤。",
            "落帆占近岸，过逢庆欣欣。",
            "方矜猗顿富，谁信管鲍贫。",
            "鸣雁何处来，冥冥初不言。",
            "亦知个中好，鸣呼下其群。",
            "商羊不觉舞，渔父收微缗。",
            "烟树仅可识，归鸦喧水村。",
            "我昔观画图，对此犹心存。",
            "怳若梦中事，有怀携酒樽。",
            "客子鬬身强，身外安足论。",
            "无事颇相见，斯言吾所敦。"
        ],
        "title": "十月十日陪张丈奉高雅臣德器凌波亭小酌",
        "id": "8d209c6b-a454-4c49-a93b-773e039a7ba4"
    },
    {
        "author": "李处权",
        "paragraphs": [
            "清风泛寒露，夜久气转凉。",
            "恍然幽梦觉，明月及我牀。",
            "披衣起独坐，爱此数尺光。",
            "兴来御桐君，正始其可忘。",
            "山高既峩峩，水流亦汤汤。",
            "方当志获麟，故宜鄙求凰。",
            "永怀嵇叔夜，复思蔡中郎。",
            "妙处与心会，乐哉殊未央。"
        ],
        "title": "月夜鼓琴",
        "id": "a5437f21-1e31-49e0-90c4-f66cbc4fb73b"
    },
    {
        "author": "李处权",
        "paragraphs": [
            "峄桐斵孙枝，所取非老大。",
            "比其爨之焦，孰谓邕也过。",
            "拂拭见太古，断腹宛蛇卧。",
            "持来长安市，万口莫能破。",
            "爱公胸次广，云梦吞几个。",
            "夜堂发孤弹，风月清入座。",
            "高山不易赏，白雪久无和。",
            "且乐舜絃薰，毋事楚臣些。"
        ],
        "title": "次韵叔羽听琴诗",
        "id": "d9b3a96f-3520-4973-9697-47ea9080c18c"
    },
    {
        "author": "李处权",
        "paragraphs": [
            "我公自言老，能事如少年。",
            "我公自言退，人材望陶甄。",
            "公功在本朝，本朝方赖焉。",
            "公德在斯民，斯民宁舍旃。",
            "中年倦政机，去若浮云旋。",
            "名山占形胜，筑堂苍翠巅。",
            "洼樽为壶觞，虚籁为管絃。",
            "招携足宾客，啸傲穷云烟。",
            "胸中万卷书，三峡倾词源。",
            "兴来不停缀，摛华笔如椽。",
            "登临出妙语，珠玑落清圆。",
            "不数刘白辈，一斗真百篇。",
            "裴傅堂绿野，赞皇墅平泉。",
            "东山谢安妓，五湖范蠡船。",
            "四子之于公，器业微差肩。",
            "公之于四子，趣尚并其全。",
            "公术可活国，公力可回天。",
            "苍生望公起，天子忘公艰。",
            "伫瞻丹凤诏，衮衣来陛前。",
            "三入知眷殊，一夔见任专。",
            "发挥中兴业，开辟造化权。",
            "拯焚而救溺，持危而扶颠。",
            "雍容复密勿，造膝陈一言。",
            "长驱卷沙漠，擣穴空腥羶。",
            "谈笑九州复，懽呼两宫还。",
            "四海各安堵，六军同晏眠。",
            "跻民入仁寿，致主登光宣。",
            "圗像冠云台，勒功照燕然。",
            "功成了不居，高谢区中缘。",
            "拂衣赤松游，辟谷求神仙。",
            "去去蓬莱路，云螭不受鞭。"
        ],
        "title": "退老堂",
        "id": "44d5d3c3-2ecf-4722-a4e3-a4edb3e894e7"
    },
    {
        "author": "李处权",
        "paragraphs": [
            "管蔡既失道，周公遂相残。",
            "召公乃赋诗，棠棣良可观。",
            "圣贤尚如此，末世讵得安。",
            "斗粟与尺布，至今兴永叹。",
            "汝南贤伯仲，乡评蔼芝兰。",
            "冰清而玉洁，友于甚相懽。",
            "鸿雁识先后，鹡鸰知急难。",
            "同衣且共爨，怡怡生理寛。",
            "壎箎翕和乐，学海闚波澜。",
            "好爵岂终靳，未用咏考槃。",
            "他年表门闾，紫荆出簷端。"
        ],
        "title": "题周氏棣华堂",
        "id": "2965da77-a56b-4aab-aa36-5f076740a146"
    },
    {
        "author": "李处权",
        "paragraphs": [
            "德积固有源，吉卜可无地。",
            "要知青囊术，讵尽黄壤计。",
            "翁族鼎七闽，籍甚月旦议。",
            "五车闻善训，三迁见深意。",
            "父子兄弟间，接武广寒桂。",
            "世方慕朱紫，此道非我贵。",
            "而今二阮贤，风雅果未坠。",
            "婆娑竹林下，颇用文章戏。",
            "诸郎赤凤麟，唾手可高位。",
            "惟松岁寒质，似抱君子器。",
            "伟此无情物，胡然效斯瑞。",
            "天人理则悬，声闻在交际。",
            "我行几千里，岁晚飘零至。",
            "升亭整素冠，敬仰动长喟。",
            "塜木助芊芊，前山益佳气。"
        ],
        "title": "题瑞松亭",
        "id": "1d4a41a7-2f56-4a0c-9976-a81ddbd8f874"
    },
    {
        "author": "李处权",
        "paragraphs": [
            "我行出陜右，来升召公堂。",
            "叹公不可作，祗令吾道伤。",
            "优哉听讼日，斯民歌乐康。",
            "善教被南国，美荫余甘棠。",
            "惟公与周公，左右相成王。",
            "孰知二公心，千载惟苍苍。",
            "人不学二南，其蔽犹面墙。",
            "先圣垂此言，下士其可忘。",
            "太史述世家，源深者流长。",
            "公泽亦至今，风烈殊未央。",
            "再拜仰公像，冠佩犹煌煌。",
            "徘徊不能去，泪落征衣裳。"
        ],
        "title": "召伯祠",
        "id": "db79824b-7ca6-4c09-8b33-c6b17bc08838"
    },
    {
        "author": "李处权",
        "paragraphs": [
            "庭植何夭矫，苍皮余雨溜。",
            "本非寻常材，岁月方成就。",
            "伟此萧散姿，眄睐揖孤秀。",
            "慕陶筑斯亭，千载可同臭。",
            "引杖步嘉荫，携书席永昼。",
            "舒啸一徜徉，清风满怀袖。",
            "更想五老峰，杰卓立癯瘦。",
            "何因借羽翮，接踵宾裾后。"
        ],
        "title": "题九江徐使君眄柯亭",
        "id": "cbdf038b-0f21-48ff-8d32-6020191be0d3"
    },
    {
        "author": "李处权",
        "paragraphs": [
            "草碧波复绿，南浦愁送君。",
            "君行将何之，怆指南北云。",
            "相思无早晚，生离无近远。",
            "悠悠闗塞阻，杳杳音信断。",
            "青灯挑已尽，夜长方展转。"
        ],
        "title": "次韵陈叔易三首  其一",
        "id": "a3154cf8-5584-4c28-88f5-d91ba56a214a"
    },
    {
        "author": "李处权",
        "paragraphs": [
            "东邻有艳妇，倾城室家索。",
            "西邻有贞妻，空闺守葵藿。",
            "良人万里去，岂为铅华落。",
            "君心谅不移，妾命由来薄。",
            "天地终无情，人生复何托。"
        ],
        "title": "次韵陈叔易三首  其二",
        "id": "8dd7d8ce-af0d-4a64-b987-1b67cb94d709"
    },
    {
        "author": "李处权",
        "paragraphs": [
            "马鸣旌斾摇，雪满闗山道。",
            "白草连云中，羊肠复萦绕。",
            "别离工损神，宿昔已枯槁。",
            "却望南飞鸿，惊弦亦虚憍。",
            "祗应马上曲，偏能写怀抱。"
        ],
        "title": "次韵陈叔易三首  其三",
        "id": "fb2cee96-d696-438d-9034-177b35575e07"
    },
    {
        "author": "李处权",
        "paragraphs": [
            "去年客中愁，忽忽意未伸。",
            "归来媚儿曹，行乐犹及辰。",
            "融怡帝乡日，浩荡天街春。",
            "物色岂不好，所思难重陈。",
            "婉娈有能事，朱絃妙通神。",
            "从容兰臭言，事事皆可人。",
            "关河一乖隔，梦想清洛濵。",
            "况乃行止间，愧负匏瓜身。",
            "情随节物改，事逐风景新。",
            "踌躇不自释，渌酒徒芳辛。",
            "明朝更牵强，接踵肥马尘。",
            "凌波固可慕，解佩良无因。",
            "青翼不复来，怅望瑶池津。"
        ],
        "title": "将游西池偶书",
        "id": "5993078b-6cfb-46b5-a46d-e9020a35ffc6"
    },
    {
        "author": "李处权",
        "paragraphs": [
            "青松百尺余，宛彼山之陲。",
            "白鹤巢其高，皂鹤巢其卑。",
            "红鹤不敢来，下巢枫树枝。",
            "阳春一动荡，百鸟俱蕃孽。",
            "绸缪各尽力，草草成藩篱。",
            "卵翼与哺育，不媿乌鸟慈。",
            "清晨求食去，鼓翼远奋飞。",
            "斯须复来还，亦有蛇鳣随。",
            "引颈鸣相呼，所忧非渇饥。",
            "不日毛羽成，颉颃下陂池。",
            "浴之以清泠，弄影相娱嬉。",
            "既久遂不来，远举将何之。",
            "高山与深林，浩荡信所归。",
            "明年又当至，复作今所为。",
            "我为唐虞世，鸟巢何所窥。",
            "乱来纒兵火，杀气满四维。",
            "人群失安居，恨无羽翰施。",
            "偶此共偷生，偪仄何可辞。",
            "忧患亦所同，去就可弗思。",
            "网罗非尔事，弹射不尔私。",
            "近辞燕雀喧，远与鸿鹄期。",
            "相望在寥廓，大翮如云垂。",
            "时来松树间，听我哦此诗。"
        ],
        "title": "纪鹤",
        "id": "fd998a79-8af0-4833-bfc0-fd4677d10528"
    },
    {
        "author": "李处权",
        "paragraphs": [
            "秋露日以繁，秋气日以清。",
            "爱此堂下花，色好香满庭。",
            "藉之青玉叶，表以白玉英。",
            "微风过披拂，小雨来滋荣。",
            "我老味更薄，与世无复情。",
            "颓然衰病余，见花犹眼明。",
            "俗客不到门，取琴花前横。",
            "小童为席地，取酒花前倾。",
            "昔人工比物，言簪岂虚名。",
            "愿登君子首，雅与冠弁并。"
        ],
        "title": "玉簪花",
        "id": "05f6948d-a07a-4d31-9fac-d7b10ba0a4d4"
    },
    {
        "author": "李处权",
        "paragraphs": [
            "昔人爱仙掌，归时倒骑驴。",
            "风味顾不浅，岂以俗士拘。",
            "我来过溪桥，效颦返肩舆。",
            "异世颇同怀，往者不可呼。",
            "是时秋冬交，霜后木落疏。",
            "人家在窈窕，溪山如画圗。",
            "我老尚羁束，媿尔鹜与凫。",
            "川光媚烟景，沿戯得自如。",
            "人生一世间，过眼皆空虚。",
            "偶然及胜践，临览复起予。",
            "尚当风月夕，藉地倒一壶。",
            "意亦不在酒，得句聊自书。",
            "谁能五侯门，长铗归来乎。"
        ],
        "title": "溪桥",
        "id": "104ec18b-7504-4dcb-8c70-d3dba448fa14"
    },
    {
        "author": "李处权",
        "paragraphs": [
            "老全冰玉姿，不受一滓尘。",
            "弹琴看飞鸿，自是千载人。",
            "幽兰写国香，白雪回阳春。",
            "邈视嵇阮流，不肯加冠巾。",
            "丝桐得心法，二子入室亲。",
            "高山与流水，领略难具陈。",
            "前年出闗意，浩荡谁能驯。",
            "跌足兵火围，所遇多苦辛。",
            "却来湖上寺，翳拂坐石门。",
            "颇有名胜士，宛然交道存。",
            "寄书亦及我，匪但通寒温。",
            "问我能来无，媿负匏瓜身。",
            "翩然如野鹤，接羽凌秋旻。",
            "过我晋陵郡，促轸风露新。",
            "谐和下鸾凤，幽怨出鬼神。",
            "老全殆不没，千古名知津。",
            "漂流更丧乱，我生乃不辰。",
            "见子颜色开，慰我羁旅魂。",
            "我心亦清苦，久愿丘壑邻。",
            "何时舟载月，一弄秋江濵。"
        ],
        "title": "听照旷尘外琴",
        "id": "f610614b-e03b-4053-bbe8-79d1e4b5770c"
    },
    {
        "author": "李处权",
        "paragraphs": [
            "我无锦绣肠，而居锦绣谷。",
            "春风二三月，山花名踯躅。",
            "芳鲜照寒涧，窈窕映修竹。",
            "化工亦耐事，造物能委曲。",
            "不知几猩唇，贷此色可足。",
            "看久直欲燃，况乃手未触。",
            "杖藜两幅巾，人物俱惊俗。",
            "方观笔端妙，更对杯中醁。",
            "念昔嵩少步，千层上云麓。",
            "政似徐熈圗，写生开百幅。",
            "怀归阻兵火，梦想如在目。",
            "会当返升平，柴车驾黄犊。"
        ],
        "title": "翁士特李似表相过小酌分题得踯躅",
        "id": "8afe864b-b196-4109-924c-30f8092c320d"
    },
    {
        "author": "李处权",
        "paragraphs": [
            "二老学而穷，超然以诗鸣。",
            "雍容三百篇，一一韶与韺。",
            "挺特汜水诗，彊梁与古争。",
            "寂寥会隠篇，澹荡遗心营。",
            "珠玑沦瓦砾，有时应夜明。",
            "过者剧千万，岂无一不盲。",
            "我父实久要，早以文会并。",
            "兹来唱无和，樽酒怀平生。",
            "遗篇乃见属，悼往泯厥声。",
            "歘然奋长笔，摭实无过情。",
            "而今且谁托，两族俱凋零。",
            "从古作者意，所务非近程。",
            "徐观百年内，污世曷足名。"
        ],
        "title": "家君为张丈明叔段丈处厚作诗集序小子赞之",
        "id": "959b54b8-1fce-4177-81c3-ac1c3d67ca8a"
    },
    {
        "author": "李处权",
        "paragraphs": [
            "芗林近知名，怅望江干路。",
            "无因从之游，梦魂几飞去。",
            "侍郎天下士，器识廊庙具。",
            "诗似王右丞，文如韩吏部。",
            "勇退不待年，苍生思谢傅。",
            "幽栖新卜筑，日涉已成趣。",
            "人物在篮舆，风流称椶屦。",
            "身闲鱼鸟近，心远烟霞聚。",
            "浄几展圗书，疏帘约风露。",
            "时倾清浊酒，唤客坐飞絮。",
            "江鳞白可脍，野雀黄堪茹。",
            "懽言忘宾主，脱帽方箕踞。",
            "手挥玉麈尾，故自有佳处。",
            "拄颊欲招隠，撚髯知得句。",
            "快当走尺书，径拉王文度。"
        ],
        "title": "寄题向伯恭芗林",
        "id": "e5d15765-ae37-463f-8a9c-a30508d82473"
    },
    {
        "author": "李处权",
        "paragraphs": [
            "坐啸凝香雾，卷帘松竹青。",
            "新霜戒微寒，远日朝霞赪。",
            "过午时云族，其濛见初零。",
            "萧萧打叶响，沥沥依簷声。",
            "幽鸟故格磔，寒蜂自竛竮。",
            "椶君曲江裔，句含万古情。",
            "端知意有在，复契心所冥。",
            "至哉蒙庄言，为善无近名。",
            "天弢久已解，世网讵可撄。",
            "寄谢夸毗子，胡然事蝇营。"
        ],
        "tags": [
            "庐山"
        ],
        "title": "次韵张匡山使君郡斋对雨效韦苏州体",
        "id": "1c9a4843-5432-4c96-8abe-948c600f9909"
    },
    {
        "author": "李处权",
        "paragraphs": [
            "夜雪驳群峰，春寒僵万木。",
            "山斋无所为，高卧仰看屋。",
            "冻云飞不去，就我簷下宿。",
            "平生柴夫子，能事立于独。",
            "蚤直渭水钩，晚怀荆山玉。",
            "陆地讵能沉，世侯终必复。",
            "不见林中兰，无人亦芬馥。",
            "暮年一丘壑，避地歌同谷。",
            "散诞水石间，清凉日三沐。",
            "笑人强解事，闭门作龟缩。",
            "一世竟何成，万事蛇著足。",
            "二侄瑞家庭，贯穿经史匵。",
            "才如射虎将，中石犹饮镞。",
            "诗成出连璧，墨妙粲牋幅。",
            "乃知作者心，求益不求速。",
            "我年及学易，方究大小畜。",
            "翛然对此君，苦节更森束。",
            "嗟今但洋洋，悼往宁逐逐。",
            "愿借邺侯书，尽阅三万轴。",
            "无因访煨烬，叹惜邯郸目。"
        ],
        "title": "次韵元章黄冈春雪督二侄诗课",
        "id": "1b0405ee-cf8e-490e-a528-fb3220e26728"
    },
    {
        "author": "李处权",
        "paragraphs": [
            "寒望暮雨来，隠见田中路。",
            "纷纷黄雀起，冉冉行人度。",
            "长林相蔽亏，连冈莽回互。",
            "莫作异乡悲，百年均暂寓。"
        ],
        "title": "雨望",
        "id": "f3b5ac8c-2faa-43a7-bee1-48bcefb3e7d4"
    },
    {
        "author": "李处权",
        "paragraphs": [
            "杖藜出望江郎峰，清辉秀气在眼中。",
            "当年何人运神斧，劖削碧玉成芙蓉。",
            "平地崛起五千仞，浮云落日当秋空。",
            "东西南北千里间，他山莫敢来争雄。",
            "英灵往往在人物，异时杰出闻数公。",
            "伟哉高厚职覆载，储精毓粹良未穷。",
            "畸予家世本伊洛，四时行乐都忘慵。",
            "楼台面面得形胜，锦屏女几鸣皋嵩。",
            "十年戎马断归路，流落江湖今一翁。",
            "平生所得在黄卷，昔贤今圣独见容。",
            "青衫憔悴百寮底，犹欣收此笔砚功。",
            "声名突兀不磨灭，要与此峰相始终。"
        ],
        "title": "望灵石",
        "id": "c5724f7a-8389-4f21-8fde-01b704bdb649"
    },
    {
        "author": "李处权",
        "paragraphs": [
            "我有经纶天下之大志，陶冶万物之雄心。",
            "上书几欲自荐达，君门无籍不可寻。",
            "归来抚剑星斗近，老去援琴山水深。",
            "混迹渔樵友麋鹿，兴发时为梁父吟。",
            "雾雨方寒蔽林薮，黄狐跳梁苍兕吼。",
            "歳云暮矣人白头，纳履踵决衣见肘。",
            "茫茫大块宁终久，青史功名谁不朽。",
            "昔贤达观有至言，破除万事无过酒。",
            "朝来叩关闻剥啄，长须致简喜且愕。",
            "满壶倾写清若空，一釂衰颜返丹渥。",
            "此物难从俗士论，古今与世收奇勲。",
            "寒谷可以回阳春，浇风亦使还其淳。",
            "书生分量当饮温，圣清贤浊何用分。",
            "浊醪有妙理，引人著胜地。",
            "乘坠且不知，焉知物为贵。",
            "扬雄嗜饮而家贫，玄嘲尚白费解纷。",
            "屈原独醒良自苦，湘累空有些招魂。",
            "一石亦醉淳于髠，五斗解酲刘伯伦。",
            "卧舆当道陶渊明，骑马似船贺季真。",
            "吏部有时甘盗瓮，丞相他年容吐茵。",
            "古人已往不复见，忽然举觞如对面。",
            "穷通得丧寓于此，旦暮方齐死生变。",
            "拍浮池中固不恶，曲垒糟丘仍不薄。",
            "一杯一杯复一杯，身世兼忘乃真乐。",
            "不可一日无此君，今吾于酒而亦云。",
            "安得四海尽种秫，春台寿域长醺醺。"
        ],
        "title": "歳晚诸君送酒赋长歌以谢之",
        "id": "9d052455-d773-4ec0-8f96-9dd90a424502"
    },
    {
        "author": "李处权",
        "paragraphs": [
            "吴侬踏车茧盈足，用力多而见功少。",
            "江南水轮不假人，智者创物真大巧。",
            "一轮十筒挹且注，循环下上无时了。",
            "四山开辟中沃壤，万顷秧齐绿云遶。",
            "绿云看即变黄云，一歳丰穰百家饱。",
            "今年小荒人菜色，斗易衾稠逮昏晓。",
            "古来善政抑兼并，贫富相通俗淳好。",
            "闭籴待价良忍哉，客主遑遑不相保。",
            "令尹贤于郑子产，视民恐伤心皎皎。",
            "朝来戒谕甚丁宁，令下翕然风偃草。",
            "我今亦有在陈厄，回首田园迹如扫。",
            "他年归计一廛氓，抱瓮甘同汉阴老。"
        ],
        "title": "士贵要予赋水轮因广之幸率介卿同作兼呈郭宰",
        "id": "f6e390e1-efe1-4c37-a181-65c59b307130"
    },
    {
        "author": "李处权",
        "paragraphs": [
            "家山凿龙似修眉，中有伊川寒更绿。",
            "吾庐亦复远城市，舍下清流环几曲。",
            "四时幽人共吟醉，饮若长鲸杯要覆。",
            "三年芳草怨王孙，定有金钱无处卜。",
            "南征际会竹林阮，兵厨况有酒百斛。",
            "夫君笔力抵万钧，所当穿彻如强镞。",
            "义形抗论及朝政，正容凛若冰霜肃。",
            "因君远忆邹与张，畴昔之言皆可复。",
            "二士揭揭庙堂器，用之艰难一夔足。",
            "空令两行壮夫泪，回首尽向燕云哭。",
            "我心之忧正谓是，夜中兴叹仰看屋。",
            "相思歳尽书不来，念我衣单体生粟。"
        ],
        "title": "次士特韵寄德久牧之",
        "id": "b117a4d2-c73c-49d2-9541-881b856f4bf6"
    },
    {
        "author": "李处权",
        "paragraphs": [
            "爱君直似朱丝绳，遇物可折不可曲。",
            "三仕无喜已无愠，肯学时人走巫卜。",
            "平生不作吠尧事，乘矢犹闻去其镞。",
            "至今莫可奸以私，尊视正冠何太肃。",
            "归来田园不改旧，歳寒见此猗猗绿。",
            "绝交未怪孔方兄，有酒盈樽书满屋。",
            "小人倾盖已蒙润，遗我珠玑不论斛。",
            "使我竟夕搜枯肠，鱼目非珍何敢复。",
            "我今已似云无心，江湖不说虚舟覆。",
            "言乘下泽与款段，早莫少游良易足。",
            "惯看赤脚老婢悲，亦任索饭痴儿哭。",
            "皇天其忍杀善类，支离亦受三钟粟。"
        ],
        "title": "再次士特韵",
        "id": "5b0c4f90-ad50-4dc9-a1c8-fa0b1c793aef"
    },
    {
        "author": "李处权",
        "paragraphs": [
            "时风正薫弹广陵，乱世掩抑吚嚘声。",
            "孰谓嵇康敢不臣，此心炯炯难自明。",
            "荒楸古墓鬼神啸，大泽深山龙鳯惊。",
            "我来听此可无语，天乎孰谓得其平。"
        ],
        "title": "听弹广陵",
        "id": "387b5090-28f8-48dd-925e-529c9561b71f"
    },
    {
        "author": "李处权",
        "paragraphs": [
            "百年均梦幻，俯仰在一室。",
            "况乃物外人，身闲有余力。",
            "朝来忽改作，轩牖开虚寂。",
            "匡床竹火炉，棐几贝叶帙。",
            "清风常入座，飞尘不霑席。",
            "煑茗焚香净扫除，賸种松杉障西日。"
        ],
        "title": "普月新寮",
        "id": "e97f56dd-a3a1-4d89-a165-934583b85a71"
    },
    {
        "author": "李处权",
        "paragraphs": [
            "何年此峰独飞来，群山让秀中崔嵬。",
            "神刓天画不可状，仰视孤高摩斗魁。",
            "蕴灵产此万珍木，隆霜几度森不摧。",
            "异僧一见乃能识，击洞果有猿声哀。",
            "灵隠之南天竺北，筑亭结屋初谁媒。",
            "直疑朱夏落冰雪，亦恐白昼藏风雷。",
            "槛泉清可数毛髪，白石齿齿如琼瑰。",
            "参差透影微日下，淅沥生籁长飔回。",
            "恍然若欲学蝉脱，洗眼绿净无纤埃。",
            "已将缨尘付流水，更以屐齿留苍苔。",
            "南丰家世有人物，幅巾藜杖同裴徊。",
            "剧谈抵掌共相对，惜无玉酒倾金罍。"
        ],
        "title": "陪曾宏父登冷泉亭望飞来峰",
        "id": "7dfc522e-2afb-4c4c-803f-76601acabe87"
    },
    {
        "author": "李处权",
        "paragraphs": [
            "涉春徂冬祷雨雪，皇天靳此云何甚。",
            "儿童晓报六花飞，失喜钩窗犹屡审。",
            "荒渠断溜冰已合，度雁停号口应噤。",
            "望中玉树散枝柯，二室峰峦张素锦。",
            "我家西邻有胜概，杖履清携冒凝凛。",
            "平生不作儿女欢，此地适谐文字饮。",
            "浊醪冰蔬荐重味，燃鼎当炉肆烹饪。",
            "诗豪遽发要分吟，頼此放过新弛禁。",
            "归来老匠已先成，定笑才悭弗胜任。",
            "惜哉初无田二顷，徒偕雀鼠贺登稔。",
            "堂堂大尹燮理才，嘉瑞应祈当奠枕。",
            "书生醉饱何为者，鼻息如雷但酣寝。",
            "明朝更约提石缾，来试壑源最高品。"
        ],
        "title": "先仲微仲纯仲三兄过普明寺赏雪分韵得饮字",
        "id": "f5e26112-c13d-46fa-9637-81748930b3d8"
    },
    {
        "author": "李处权",
        "paragraphs": [
            "海上芳敷有瑶草，采而食之颜不老。",
            "海中翕赩有骊珠，探而得之形不枯。",
            "赤乌玄兔未同宿，姹女婴儿自相逐。",
            "深存踵息通三关，升降出入无时闲。",
            "九转七返成大还，功高行满起人寰，凌虚一举三神山。"
        ],
        "title": "短歌送范彦行",
        "id": "a163a27c-c845-43eb-88c2-76831a507355"
    },
    {
        "author": "李处权",
        "paragraphs": [
            "朝来冻坐如缩龟，不闻打窗那得知。",
            "江南地暖亦有此，惊心远自龙沙吹。",
            "六一居士最能赋，东坡先生追撚髭。",
            "腐儒得句亦起舞，砚寒沃笔浮轻澌。",
            "征尘暗天铁马健，衣冠南奔身世危。",
            "兄弟相望音信绝，梳头纷纷满面丝。",
            "裋褐袖手如怀冰，车马不来奚所为。",
            "前年毗陵雪盈尺，蟹螯犹记左手持。",
            "归来浩歌仰看屋，夜深凛凛粟满肌。",
            "室中老妇几兴叹，膝下奈此号寒儿。",
            "今年造物颇垂顾，税驾仁里懽此时。",
            "杀鸡为黍朝夕事，苦节诸郎方下帏。",
            "起看松竹有特操，坐对溪山无俗姿。",
            "刘子唱高和弥寡，要当独醒歠其醨。",
            "已呼稚子来候门，更戒黄童无扫墀。",
            "十千不向楼头贳，一蓑正忆江上披。",
            "五陵之客夸轻肥，呼鹰逐兽广莫驰。",
            "五侯之第事豪侈，珊瑚照耀金屈巵。",
            "岂如高举纵清赏，钩帘一目万景随。",
            "亦有末至居客右，其言不让故哂之。"
        ],
        "title": "次韵德基效欧阳体作雪诗禁体物之字兼送表臣才臣友直勉诸郎力学之乐仍率同赋  其一",
        "id": "11749c43-2fd0-41f1-b90d-5251b566906b"
    },
    {
        "author": "李处权",
        "paragraphs": [
            "枯肠服气如寿龟，穷冬却扫百不知。",
            "开门忽见雪满地，纵横浩荡春正飞。",
            "入隙时欣点万卷，仰簷不见霑吟髭。",
            "松林冥冥起薄雾，涧水活活生微澌。",
            "清可洗心明洗目，卑且不污高不危。",
            "残粧如见寿阳面，不食可怜姑射肌。",
            "书生长年营口腹，颇似蜘蛛空吐丝。",
            "身将老矣厄离乱，我生之初尚无为。",
            "百篇落落或能赋，一杯炯炯须重持。",
            "崆峒漫倚防身剑，枉负平生作男儿。",
            "回首农桑三万里，无复贞观开元时。",
            "恭惟天子尚勤俭，早集书囊为殿帷。",
            "一朝随仗过沙漠，落日风尘龙鳯姿。",
            "此时燕山士如虎，寒多况乃秫酒醨。",
            "肉食岂堪茹毛苦，应念靴鸣集赤墀。",
            "尘沙错落赭黄暗，貂狐独向寒风披。",
            "关山寂寞草树死，指点射猎方奔驰。",
            "心益不忘尝胆事，望云遥祝万寿巵。",
            "向来窃取名器者，扈圣曾无一夫随。",
            "忠臣义士愤切骨，皇天后土傥鉴之。"
        ],
        "title": "次韵德基效欧阳体作雪诗禁体物之字兼送表臣才臣友直勉诸郎力学之乐仍率同赋  其二",
        "id": "3b78a0d6-107d-4b65-a1b2-378313b917c0"
    },
    {
        "author": "李处权",
        "paragraphs": [
            "泉汤瀹肤垢如失，振衣坐觉神充实。",
            "挹其寒冽事清盥，三咽逾甘过饴蜜。",
            "华清之池故有名，玉莲出水香雾生。",
            "可怜妃子汗犹湿，已闻伐鼓渔阳声。",
            "我思行吟泽畔者，梦想沧浪归濯缨。"
        ],
        "title": "浴罢",
        "id": "f2d5c63b-48aa-47dd-87c6-1b679a96acb3"
    },
    {
        "author": "李处权",
        "paragraphs": [
            "从来膏粱鄙世胄，岂知牛后与鸡口。",
            "况乃末俗交道衰，时态纷纷翻覆手。",
            "刘君门多长者辙，俗子驱车未容蹂。",
            "斯文博约有王郎，正如白二得元九。",
            "子猷无事只种竹，渊明有巾惟漉酒。",
            "万钟五斗唾不顾，冷笑累累印如斗。",
            "我今已无田园归，身外宁论婚嫁有。",
            "卞和三献已两刖，被褐会当逢一剖。",
            "今君家世自汾阳，汉相人物何堂堂。",
            "坐使斯民歌乐康，岂弟之化如龚黄。",
            "趣君移具过吟窗，羽虫得时已飞扬。"
        ],
        "title": "次韵刘端礼兼简王民瞻郭进道",
        "id": "c2011157-a6eb-4766-b004-fe82e024c23a"
    },
    {
        "author": "李处权",
        "paragraphs": [
            "九江使君何殷勤，千里遗我款识文。",
            "夏匜商钟迄周鼎，良工模刻锱铢分。",
            "先秦述作知渊源，相斯不绍嗟无传。",
            "历载数千如昨日，人与宝器名俱镌。",
            "使君雅尚心绝俗，考古稽疑如不足。",
            "搜罗遐迩极闻见，附益之功思更续。",
            "曾奉宣和乙夜观，万丈光芒牛斗寒。",
            "兵戈散落人间世，神护往往投衣冠。",
            "时去事非空叹息，玊轴牙籖蛛网织。",
            "载行何啻数橐驼，变故纷纷岂人力。",
            "烟尘翳没咸阳道，尺璧寸珠沉野草。",
            "秋风吹梦入长安，白髪苍颜日枯槁。"
        ],
        "title": "谢徐献可送款识刻",
        "id": "51047d48-162b-4570-b196-64ede5f6206a"
    },
    {
        "author": "李处权",
        "paragraphs": [
            "春寒苹末风尤劲，过雨山林都眼净。",
            "西江天来泻明镜，劈箭孤帆飞小艇。",
            "中有丈人若冰壶，冰为眸子玊作肤。",
            "黄河逆流沧海枯，彷彿羡门丹丘徒。",
            "仙风道骨何敷腴，烟霞之姿远见揖。",
            "弭棹芳洲招我急，野人竭蹷抠衣入。",
            "酌之瑶丹饫琼汁，荐以金桃露犹湿。",
            "御寇衣袂方泠然，岸巾笑拍洪崖肩。",
            "交梨火枣开心田，木钻石盘今已穿。",
            "青鞋布袜白行纒，游戯人间五百年。"
        ],
        "title": "梦江彦文",
        "id": "a75b668f-738f-48c3-ba5e-6c7bfb9893d6"
    },
    {
        "author": "李处权",
        "paragraphs": [
            "我世君家居里同，异时德邻饱过从。",
            "论文高摘屈宋艶，结交远蹑管鲍踪。",
            "嗟我不识丈人行，喜君雅有前辈风。",
            "靖康三月虎狼去，长安城中一再逢。",
            "笑谈未了已吹断，五年千里一转蓬。",
            "只知兵戈事奔窜，岂料樽酒陪从容。",
            "清溪照人山入座，鸎声已老春事空。",
            "人生一世太草草，客舍百事尤怱怱。",
            "和文已远典型在，芝兰玊树庭砌中。",
            "况君屡持使者节，至今能声满河东。",
            "丞相方须幕中画，国士之顾必所蒙。",
            "开元贞观望公等，天子不在咸阳宫。"
        ],
        "title": "送李巨源",
        "id": "07450c73-8162-495a-b447-6c9f5322c51a"
    },
    {
        "author": "李处权",
        "paragraphs": [
            "带如当风衣出水，曹吴丹青古莫比。",
            "一时更有刘与杨，妙手斲泥端及此。",
            "叶生心匠何瓌奇，异代同声人所推。",
            "颇甘蔬饭绝肉想，神物自应来护持。",
            "花鬘珠冠宝月相，补陀宝山移海上。",
            "净缾杨柳翠鹦鹉，突兀惊人焕寻丈。",
            "十六尊者初不同，俨然肖貌清而雄。",
            "或伏猛虎制毒龙，或飞锡杖凌虚空。",
            "伟哉功刮造化窟，凛发天风肃毛骨。",
            "来观堵立万口传，坐看声名从此出。"
        ],
        "title": "赠叶生",
        "id": "8f7de857-cac4-47d4-920d-a41f377589d1"
    },
    {
        "author": "李处权",
        "paragraphs": [
            "太歳治水十二龙，春夏用事秋罔功。",
            "半年不雨人作恶，禾苖枯槁井泉涸。",
            "使君勤政首劝农，忧国如家愿年丰。",
            "斋居意祷天已通，四山升云野返风。",
            "雨脚如麻未断绝，簷溜连宵声不歇。",
            "竞报兼并发仓廪，千里欢呼舞童耋。",
            "上帝犹怒勑雨师，群龙鞭后不敢迟。",
            "帝力于民民岂知，始我公田毕及私。",
            "槁苖复起井泉涌，更闻击鼓歌鱼梦。",
            "庙堂行拜富民侯，归作商家霖雨用。"
        ],
        "title": "贺雨",
        "id": "b88a3743-1762-4a0e-9afe-a69b7e0c5029"
    },
    {
        "author": "李处权",
        "paragraphs": [
            "家山回首三千里，世乱身危今老矣。",
            "由来客子鬬身强，敢弗加餐慎行李。",
            "闽中此地称多贤，招我作邻密且迩。",
            "二子人物夙所慕，倾盖忘形到汝尔。",
            "刘郎能事出世家，胜韵那知集于此。",
            "人生多计才狙公，朝暮不离三四中。",
            "我今一食日还并，士也乃有如此穷。",
            "爱酒犹能致山简，清谈兼喜对王戎。",
            "异时掉臂五侯门，解纷堪作滑稽雄。",
            "如今流落百无用，夜起捋须问苍穹。",
            "白髪萧萧不胜理，客舍灯花虚作喜。",
            "怜君咳唾是珠玑，照眼陆离光棐几。",
            "惜不当年夺绣袍，枉著词锋夸孟劳。",
            "遣我黎明拥吟鼻，寒蝉抱叶空哀号。"
        ],
        "title": "次韵刘彦冲醉歌",
        "id": "e6dc49bc-6d83-48b7-a51b-de2915239e0d"
    },
    {
        "author": "李处权",
        "paragraphs": [
            "父母之邦岂复仇，人情至此乃可忧。",
            "刺史县令方坐视，久矣肉食无远谋。",
            "崇墉可当天设险，烟火惊奔无一点。",
            "可怜缩手俱就毙，不见一夫来袭掩。",
            "清晨诸家好音至，说贼回戈马回辔。",
            "玉帛子女既充牣，捆载而归乃真退。",
            "妻孥向来便伸眉，将军凯旋亦班师。",
            "身长八尺剑三尺，缓带轻裘有设施。"
        ],
        "title": "喜贼退",
        "id": "ccb06546-c547-4a8e-bcf6-64f94fd78c03"
    },
    {
        "author": "李处权",
        "paragraphs": [
            "许国以身身反辱，十日呼天鬓凋绿。",
            "蛮貊直倚忠信行，我心不疑顾何卜。",
            "生喜柴愚恶鮀佞，封侯岂谓能钩曲。",
            "可怜论交道大丧，云雨纷纷手翻覆。",
            "望郎胸中横万卷，日破千篇酹一斛。",
            "雅好上取唐虞器，多闻远识肃慎镞。",
            "桃李不言自成蹊，家法整如官府肃。",
            "四海人高悬犊鼻，定知不作穷途哭。",
            "郎君天池渥洼种，堕地惊人千里足。",
            "夜光联璧乃暗投，刮膜金篦快三复。",
            "草玄正忆扬雄宅，我今皇皇未有屋。",
            "余波岂止九里润，周也意在监河粟。"
        ],
        "title": "翁士特借韵见及复答之",
        "id": "836640b1-1b54-4d6e-832f-f473363ae0df"
    },
    {
        "author": "李处权",
        "paragraphs": [
            "贤哉令尹出名胄，百里歌谣不容口。",
            "岂弟父母今信之，视民恐伤如足手。",
            "讼庭端可置雀罗，若网在纲无杂糅。",
            "万顷之陂黄叔度，云梦何止吞八九。",
            "潘岳无事只种花，陶潜有巾惟漉酒。",
            "三公九卿唾不取，金印从渠大如斗。",
            "刘君语默端可人，固知十室忠信有。",
            "五经腹笥贯今古，决疑索隠如瓜剖。",
            "小圃风烟似洛阳，翠微不减绿野堂。",
            "会闻激烈歌时康，不负抵掌工雌黄。",
            "何时赠扇乃有语，向来仁风已奉扬。"
        ],
        "title": "次韵端礼谢郭宰载酒相访之什",
        "id": "c28d3314-c93c-4869-8f07-d816016d7bde"
    },
    {
        "author": "李处权",
        "paragraphs": [
            "庾郎吾家千里驹，朝暮勤苦读父书。",
            "少年绰有老成态，月旦考订评乡闾。",
            "明当别我择贤妃，结束琴剑谁挽裾。",
            "春空吹晴惠风畅，烟草弄色和气舒。",
            "野桥融泄柳絮合，石岸惨怆鸣鶢鶋。",
            "乘龙有期弗获饯，数椽政葺渊明庐。",
            "旅愁冥思莫排遣，离恨挂臆难扫除。",
            "况当春晚气暄淑，著体欲醉甘醴如。",
            "修程所嘱盖养摄，礼毕早办双飞舆。",
            "妇翁传道世大儒，习俗再使淳古初。",
            "稔知贤舅继家学，子如从之师有余。",
            "归来阿叔待审订，义路礼门从广居。"
        ],
        "title": "送庾侄亲迎延平李先生家",
        "id": "62c80876-a614-4981-8098-6bc0b68cb0cf"
    },
    {
        "author": "李处权",
        "paragraphs": [
            "北风呼云生夕阴，小松稚竹俱萧森。",
            "双溪主人不孤斟，好文尚类肯见寻。",
            "坐中少监乐登临，清谈亹亹知古今。",
            "有句不吐藏之深，而令下士寒螀吟。"
        ],
        "title": "双溪堂晚集",
        "id": "0f32698a-09da-49a8-b2a3-092cf6bab232"
    },
    {
        "author": "李处权",
        "paragraphs": [
            "御风缥缈云霞衣，骖龙翳鳯相追随。",
            "三秀为粮桂为醑，玉笛送酒双童吹。",
            "樵歌已换人间世，未了巖前一局棋。",
            "桃源归路咫尺迷，醉眼疑在扶桑西。",
            "仙人授我长生诀，俄而梦觉鸣天鸡。"
        ],
        "title": "游石桥",
        "id": "b201be32-2518-43fc-b87b-b46d507f1690"
    },
    {
        "author": "李处权",
        "paragraphs": [
            "江空月挂疏梅村，生香湔祓何郎魂。",
            "亭亭自是尘表物，玉质敢有烟埃昏。",
            "西州风土似南国，高树缭台丞相园。",
            "居然志士节独苦，炯若德人颜更温。",
            "至今往往入幽梦，梦去折花迎朝暾。",
            "寇来一炬半月红，伤心无处求朱门。",
            "君知行乐不可缓，中圣友贤余勿言。",
            "侍郎堂西腊前破，唤取我辈斟洼樽。"
        ],
        "title": "张元览追和东坡咏梅要予同赋",
        "id": "0debcd90-2fc1-40d5-826e-6dddba38e9ae"
    },
    {
        "author": "李处权",
        "paragraphs": [
            "南越巨象何壮哉，齿牙脱落歳几枚。",
            "削木混真易以埋，玩视常恐生怒猜。",
            "良工到手能剪裁，成此大笏莫与偕。",
            "远随舶贾凌涛雷，论贾奚啻百琼瑰。",
            "异贶忽自王孙来，珍藏十袭敢遽开。",
            "莹如截玉无纤埃，照人冰彩满袖怀。",
            "惟君许我王佐才，我亦自负刚不摧。",
            "他年致主登中台，垂绅峩弁直斗魁。",
            "正色凛凛天可回，帝傍奸佞须击排。",
            "恢复洪业平泰阶，写之丹青上云台。"
        ],
        "title": "文度以大笏见遗奇伟特甚非鄙人所称拟柏梁体廿句以谢然他日出处断不负此笏老狂不衰聊供一笑云",
        "id": "6ed2f966-9d45-4b9c-8f2c-42c7852e37de"
    },
    {
        "author": "李处权",
        "paragraphs": [
            "陆郎好古心不俗，雅似王郎爱脩竹。",
            "绿阴清昼坐焚香，想见人琴两如玉。",
            "尺书招我我未暇，兴发从君醉醽醁。",
            "秋风满院木樨繁，明月飞来花底宿。"
        ],
        "title": "怀陆仲仁",
        "id": "9c10459c-b5d0-429a-ba07-baee281d5fa2"
    },
    {
        "author": "李处权",
        "paragraphs": [
            "老渔取鱼倍知津，设网提纲疑有神。",
            "船头兀坐如鸱蹲，忽然一举千百鳞。",
            "涎沫盈筥趋早市，掌握铜腥俱是利。",
            "陂湖漠漠水连天，尽欲留为子孙计。",
            "书生白首困嚅嗫，世乱身危舟一叶。",
            "君不见孟尝门下客三千，此日冯驩正弹铗。"
        ],
        "title": "观渔",
        "id": "030d7b6e-8222-48a2-96d4-4bc5ba3fb6ac"
    },
    {
        "author": "李处权",
        "paragraphs": [
            "亭皋树林五月寒，坐损秀爽披孱颜。",
            "使君清雅颇好事，妙墨风流名闯山。",
            "云归雨罢作佳色，山在杳霭空濛间。",
            "烟中合还展屏障，鸟外纡余堆髻鬟。",
            "疏帘卷尽一搔首，决眦荡胸如可攀。",
            "江头好山不知数，供给骚人犹等闲。"
        ],
        "title": "闯山亭",
        "id": "58cb98aa-0522-44b2-a355-01c30bec8705"
    },
    {
        "author": "李处权",
        "paragraphs": [
            "笔端落落曳十牛，老气飘飘横九州。",
            "河伯未睹北海若，鲁人未识东家丘。",
            "豪户但余酒肉臭，要涂秖益衣冠羞。",
            "旦评公议百年后，此士斯文班马俦。"
        ],
        "title": "简柴端叟",
        "id": "3549c889-ef91-43bc-af06-7954fa17c18e"
    },
    {
        "author": "李处权",
        "paragraphs": [
            "江南形胜地，列坐肆遐观。",
            "气象天围大，溪山眼界寛。",
            "远风来绿野，返照上朱栏。",
            "更待秋澄澈，重寻落帽欢。"
        ],
        "title": "西亭",
        "id": "3ba48433-a3fe-416c-b158-a95a303e5f44"
    },
    {
        "author": "李处权",
        "paragraphs": [
            "过午时云簇，膏春暝雨簁。",
            "石苔先受色，桃叶复含滋。",
            "客舍居难穏，家书到毎迟。",
            "二公俱强饭，宗社要扶持。"
        ],
        "title": "简彦冲兄弟",
        "id": "f09f99f4-d5b6-440a-aab7-fe632e57543a"
    },
    {
        "author": "李处权",
        "paragraphs": [
            "旅泊桐庐郡，溪山过所传。",
            "稍寛游子恨，知有丈人贤。",
            "水落鱼鰕聚，林疏橘柚悬。",
            "淹留拼宿醉，卧扣月中船。"
        ],
        "title": "简江二十丈",
        "id": "c44b0129-7f64-4531-a268-d028d9ed310f"
    },
    {
        "author": "李处权",
        "paragraphs": [
            "淮海秦夫子，相逢又十年。",
            "好诗无漫与，爱酒不虚传。",
            "夜寺云连榻，秋江月满舩。",
            "不知嵇叔夜，何得绝交篇。"
        ],
        "title": "戏简秦处度",
        "id": "76694209-5ace-4fc4-bed0-43ec04ddee3d"
    },
    {
        "author": "李处权",
        "paragraphs": [
            "野老元同社，柴门不上关。",
            "喜君捐俗事，令我破愁颜。",
            "宿雨生流水，春云媚远山。",
            "何当事鸡黍，把酒坐忘还。"
        ],
        "title": "简知章",
        "id": "29217b59-c4a9-44b6-b146-ce0a7c057c67"
    },
    {
        "author": "李处权",
        "paragraphs": [
            "饭已抄云子，杯仍致曲生。",
            "青梅方弄色，黄鸟已无声。",
            "世态穷尤见，吾心老更明。",
            "从来文字饮，意不在倾城。"
        ],
        "title": "道夫惠诗为和五首  其一",
        "id": "f06d2039-98ad-4b70-9358-bc98c5f6dfe7"
    },
    {
        "author": "李处权",
        "paragraphs": [
            "独醒非我事，多难亦吾生。",
            "将相知无种，文章怕有声。",
            "且当乘款段，无复谒承明。",
            "使我忘羁旅，絃歌近武城。"
        ],
        "title": "道夫惠诗为和五首  其二",
        "id": "fac0ae8f-b456-4c4e-a5ef-b349457285d3"
    },
    {
        "author": "李处权",
        "paragraphs": [
            "山云谈次改，溪水坐来生。",
            "白鸟饥逾静，苍蝇饱不声。",
            "令君真子产，墨客陋弥明。",
            "回首人间世，尘埃望赤城。"
        ],
        "title": "道夫惠诗为和五首  其三",
        "id": "08ff9228-47fb-4741-a6fc-47134faa5abe"
    },
    {
        "author": "李处权",
        "paragraphs": [
            "不恨青春去，唯愁白髪生。",
            "日长宜燕乳，水满自蛙声。",
            "念我心方逝，逢君眼渐明。",
            "刚肠三尺剑，光彩动丰城。"
        ],
        "title": "道夫惠诗为和五首  其四",
        "id": "786d83f9-f38b-4342-9ed3-a639cbd50abe"
    },
    {
        "author": "李处权",
        "paragraphs": [
            "水陆劳千里，诗书误半生。",
            "山开南国翠，鸟已故园声。",
            "会是豺狼静，方瞻日月明。",
            "牵羊今古恨，洒血望占城。"
        ],
        "title": "道夫惠诗为和五首  其五",
        "id": "b6f81ee5-ad01-45a1-810d-7a33136bcf5c"
    },
    {
        "author": "李处权",
        "paragraphs": [
            "覔醉无千日，浮家又一春。",
            "闲门久罗雀，贫甑自生尘。",
            "我欲论秦过，君须赋洛神。",
            "穷途依二阮，遂欲老于闽。"
        ],
        "title": "士特倒用韵作元日复和",
        "id": "00fef79b-9612-4cc7-a0da-433b2aa1bfbd"
    },
    {
        "author": "李处权",
        "paragraphs": [
            "鬓丝殊觉老，泪血更伤春。",
            "阅世元如梦，除天总是尘。",
            "有心躭传癖，无意媚钱神。",
            "坐怪三衢守，书来不到闽。"
        ],
        "title": "再和",
        "id": "2d3a3546-9870-4e45-8631-5c83dea88e2b"
    },
    {
        "author": "李处权",
        "paragraphs": [
            "南州新岁换，北客长年悲。",
            "吾日且三省，我生仍百罹。",
            "谷深云不起，树暖蝶先知。",
            "闻道山翁醉，何如卧雪池。"
        ],
        "title": "元日闻养源文少醉诗以简之",
        "id": "366f2de9-675b-4321-9f1a-f7427dafa8eb"
    },
    {
        "author": "李处权",
        "paragraphs": [
            "已恨春风过，犹欣夏日长。",
            "莺喧桑已葚，燕乳麦初芒。",
            "白髪悲如许，青鞋乐未央。",
            "归来安客舍，更有北窗凉。"
        ],
        "title": "同二三子步溪上",
        "id": "044b25cf-43a6-4198-bb0c-466f3dfcac3c"
    },
    {
        "author": "李处权",
        "paragraphs": [
            "已著莲花酿，仍兼竹叶醅。",
            "橙和致上味，蚋聚见良材。",
            "政想攅眉漉，须烦掩鼻开。",
            "先生元自立，不是乞邻来。"
        ],
        "title": "谢翁养源惠醋",
        "id": "c2b279a7-3df3-4f48-a519-526502a9b23c"
    },
    {
        "author": "李处权",
        "paragraphs": [
            "飘零吾老矣，诗酒得斯人。",
            "邂逅干戈际，慇懃骨肉亲。",
            "锦囊元绝俗，琼树旧无尘。",
            "归棹荷花里，従谁问玉津。"
        ],
        "title": "见怀",
        "id": "79c27f90-6f8c-4b5f-a5ef-2d8f8227a13a"
    },
    {
        "author": "李处权",
        "paragraphs": [
            "北客身将老，东风又歳华。",
            "山晴添气象，水暖莫津涯。",
            "贫觉他乡苦，慵嫌去路斜。",
            "升平吾会见，时事不须嗟。"
        ],
        "title": "陪诸友野步  其一",
        "id": "e0923d28-0660-47dc-8950-4f49e9a75ec5"
    },
    {
        "author": "李处权",
        "paragraphs": [
            "淹留伤老眼，放旷适闲心。",
            "石浅出佳色，鸟幽传好音。",
            "课诗空自切，馈酒莫辞深。",
            "更说溪西寺，明朝款款寻。"
        ],
        "title": "陪诸友野步  其二",
        "id": "0e226736-da5c-4d50-89d0-0fde1f2c88bf"
    },
    {
        "author": "李处权",
        "paragraphs": [
            "静闻簷际雨，密障坐隅风。",
            "竹晚叶时堕，梅疏香欲空。",
            "芝兰室自好，文字饮谁同。",
            "它日功名事，应从笔砚中。"
        ],
        "title": "偶坐西斋陪介卿赏卿嘉话久之成诗",
        "id": "3d3c4bc8-e272-4432-b94b-af29983f7dd0"
    },
    {
        "author": "李处权",
        "paragraphs": [
            "歳晚山云合，窗鸣霰雪飞。",
            "方欣樽有酒，未叹箧无衣。",
            "谷杳青松健，林空绿萼肥。",
            "月明溪上醉，应是夜深归。"
        ],
        "title": "夜雪偶书",
        "id": "014f9184-f199-417f-ae37-da303ca6dbbd"
    },
    {
        "author": "李处权",
        "paragraphs": [
            "野鹤元同性，晴山正满门。",
            "那知有城市，初不异丘樊。",
            "水静嫌风挠，花开畏蝶喧。",
            "应当如是观，客至亦忘言。"
        ],
        "title": "澹轩",
        "id": "6424dac3-371f-4880-8843-37a3140f299c"
    },
    {
        "author": "李处权",
        "paragraphs": [
            "挂席上桐庐，溪山似画图。",
            "斯人不复见，吾道一何孤。",
            "谁入非熊梦，真成失马徒。",
            "清风端未冺，犹可激贪夫。"
        ],
        "title": "题严公祠",
        "id": "c6673a59-7010-4ef0-bfa8-29d55bf0dbbd"
    },
    {
        "author": "李处权",
        "paragraphs": [
            "节物赖邻家，南风竞剪花。",
            "门无迎客犬，地有噪人鸦。",
            "病眼愁中暗，题诗醉里斜。",
            "乱离俱老大，今夕意何涯。"
        ],
        "title": "守歳用少陵阿戎家韵寄怀萧国器",
        "id": "9ac06ba1-5740-4f26-97e3-dab1b6186659"
    },
    {
        "author": "李处权",
        "paragraphs": [
            "已见王正月，陈人百不知。",
            "红颜岂长好，白髪已多时。",
            "腊雪微霑土，春风小动帷。",
            "丘之祷久矣，何意问祥祺。"
        ],
        "title": "新歳偶书呈诸友",
        "id": "6c3a9a7b-d410-4b69-bda3-73054ec03a0c"
    },
    {
        "author": "李处权",
        "paragraphs": [
            "簷屋排空阔，薫风眺晚晴。",
            "闲云连树碧，白鸟破烟明。",
            "世乱思君子，身危仗友生。",
            "秪应今夜月，解识故乡情。"
        ],
        "title": "东亭",
        "id": "6098580a-77e2-48d5-9bdb-5f2bb30fb6e5"
    },
    {
        "author": "李处权",
        "paragraphs": [
            "照水桃花树，春风灼灼开。",
            "虽非天上种，何异观中栽。",
            "帝子吹笙罢，渔人信棹回。",
            "故园何处是，目尽望乡台。"
        ],
        "title": "桃花",
        "id": "ebd9785a-00a2-46ba-80b8-a041ce7161c1"
    },
    {
        "author": "李处权",
        "paragraphs": [
            "攘攘谁逃死，黄泉不独君。",
            "一官书载考，五举擅多文。",
            "异日辽东鹤，当年冀北群。",
            "承家知有子，翮就看摩云。"
        ],
        "title": "挽许主簿",
        "id": "65e75d0a-6b85-4aad-affa-5674eb9f4e66"
    },
    {
        "author": "李处权",
        "paragraphs": [
            "徙倚长桥上，时难得此游。",
            "水光迎目动，帆影上天浮。",
            "不见鸱夷子，须烦顾虎头。",
            "今年闰八月，好好醉中秋。"
        ],
        "title": "长桥",
        "id": "ff04a79a-93a6-4d2b-9b13-7451138aa87f"
    },
    {
        "author": "李处权",
        "paragraphs": [
            "不识交溪路，诗来锦绣重。",
            "闲云时出岫，落日更明松。",
            "叔夜常为锻，渊明亦近农。",
            "喜君机事息，鱼鸟故相容。"
        ],
        "title": "和彦冲同原仲过交溪桥头",
        "id": "ce27f276-c231-4d27-8577-dc3ed46aae3a"
    },
    {
        "author": "李处权",
        "paragraphs": [
            "僧房元寂寂，客意遂陶陶。",
            "诗笔翻云锦，茶瓯卷露涛。",
            "鸦归寒日下，雪尽远峰高。",
            "尚喜王乔近，吹笙坐碧桃。"
        ],
        "title": "和刘逸老题罗汉壁间韵",
        "id": "7f44695d-77ab-4fba-afdb-9565707405c1"
    },
    {
        "author": "李处权",
        "paragraphs": [
            "已着诗招隠，何须酒引陶。",
            "胸中有泾渭，笔下足波涛。",
            "世乱闭门早，身闲倚枕高。",
            "何慙少陵老，鹦鹉啄金桃。"
        ],
        "title": "再和",
        "id": "b56b22a8-98ed-4d61-b3c2-af471b631175"
    },
    {
        "author": "李处权",
        "paragraphs": [
            "故国三千里，行藏岂问天。",
            "雪峰明的的，水溜响涓涓。",
            "指冻无完甲，琴寒有折絃。",
            "老僧如木石，性静不须禅。"
        ],
        "title": "题月山寺壁三首  其一",
        "id": "7308c93e-2227-49c8-901a-2ff2c41b62bb"
    },
    {
        "author": "李处权",
        "paragraphs": [
            "罢雪仍廻雨，僧房物物宜。",
            "谿明霜落后，山净月来时。",
            "泯默穷愁志，艰难食菜时。",
            "弟兄千里隔，书断鬓成丝。"
        ],
        "title": "题月山寺壁三首  其二",
        "id": "4d20ecef-19dc-4db6-9446-71108f091a3e"
    },
    {
        "author": "李处权",
        "paragraphs": [
            "不遇彭夫子，何因到此间。",
            "无穷霜后木，不断雨中山。",
            "秖恐高僧占，多慙倦鸟还。",
            "孤云在寥廓，容望不容攀。"
        ],
        "title": "题月山寺壁三首  其三",
        "id": "d7d89f8b-66e7-45b8-aaf0-d1d4b9917ede"
    },
    {
        "author": "李处权",
        "paragraphs": [
            "淡泊幽人趣，萧条隠者居。",
            "疏帘隔花竹，净几展图书。",
            "自向交游密，何拘礼法疏。",
            "为言陶靖节，吾亦爱吾庐。"
        ],
        "title": "题隠居",
        "id": "84cfadca-d3fe-4120-afc1-e1065b621d78"
    },
    {
        "author": "李处权",
        "paragraphs": [
            "此地堪营屋，何山更采薇。",
            "怪松拏石出，好鸟傍人飞。",
            "衰相年来见，幽寻乱后稀。",
            "郎君似冰玉，令我亦忘归。"
        ],
        "title": "赠彦先",
        "id": "37a62b13-61a0-452d-ac2b-dda01fc12e20"
    },
    {
        "author": "李处权",
        "paragraphs": [
            "干禄谋何拙，求人计又疏。",
            "祝鮀焉用佞，甯武岂真愚。",
            "自乏千箱积，谁令万卷余。",
            "艾肥兰蕙瘦，饥馑竟何如。"
        ],
        "title": "偶书讥武团练",
        "id": "2b0d741f-179c-489d-b879-fc739d195a82"
    },
    {
        "author": "李处权",
        "paragraphs": [
            "淹留歳云暮，旅泊似幽栖。",
            "鸥鹭如相识，牛羊自不迷。",
            "已烦陶令顾，何必谢公携。",
            "始觉吴侬健，天寒更涉溪。"
        ],
        "title": "桥院",
        "id": "4e0e9d43-31dd-4631-98fa-b1325ae41184"
    },
    {
        "author": "李处权",
        "paragraphs": [
            "不谓人间世，官居有此清。",
            "山横犹倒影，鸟过忽遗声。",
            "倦客方躭句，高人不治名。",
            "夜寒云去尽，对面月华生。"
        ],
        "title": "题兰陵税官清辉亭",
        "id": "3b5eba51-5b7c-445a-91a5-a7c23e6fc2e0"
    },
    {
        "author": "李处权",
        "paragraphs": [
            "小雨妨幽事，徜徉所得多。",
            "前期操野艇，亭午出烟萝。",
            "选胜才如许，偷闲肯重过。",
            "自怜诗酒涸，无句敌阴何。"
        ],
        "title": "阻雨",
        "id": "111ac4f9-e1bf-4375-b533-9b18baef50dd"
    },
    {
        "author": "李处权",
        "paragraphs": [
            "顾我非仙李，知君实老彭。",
            "承家罗玉树，润屋起金赢。",
            "世路嗟多事，人生戒不情。",
            "歳华将暮矣，切勿诉深觥。"
        ],
        "title": "才臣设席彦修来过仍陪表臣终日之乐岂易得也因赋",
        "id": "ce5d0f9a-652e-4b6d-9995-19e8e86ff472"
    },
    {
        "author": "李处权",
        "paragraphs": [
            "何处难忘酒，南州盗贼多。",
            "黄巾方裂眦，白日敢持戈。",
            "不见韩擒虎，宁闻马伏波。",
            "此时无一盏，其奈客愁何。"
        ],
        "title": "彦修席上命赋何处难忘酒",
        "id": "a6e98046-d4fe-4a84-b8a5-ab75fc5a9020"
    },
    {
        "author": "李处权",
        "paragraphs": [
            "愧匪屠门嚼，且无金屈巵。",
            "人生难得醉，我辈不须辞。",
            "山迥云生谷，林空鸟并枝。",
            "前溪天欲雪，为报戴逵知。"
        ],
        "title": "草饮招表臣才臣彦文道夫",
        "id": "2067b9fc-c81b-4d5b-9ed9-3b27b98bc821"
    },
    {
        "author": "李处权",
        "paragraphs": [
            "佳节年年好，新春处处宜。",
            "莺花从自得，蒲柳顿先衰。",
            "事过如惊梦，愁来剧乱丝。",
            "神仙端可学，吾愿问安期。"
        ],
        "title": "清明日席上呈诸友  其一",
        "id": "40739a39-fb97-4fa0-a1ea-065cfc3d02d9"
    },
    {
        "author": "李处权",
        "paragraphs": [
            "飘零何足怪，丧乱故应宜。",
            "炙手宁为盛，张罗未必衰。",
            "篇章怀杜牧，游说鄙袁丝。",
            "钟鼎山林事，胸中自有期。"
        ],
        "title": "清明日席上呈诸友  其二",
        "id": "fe60fd95-6185-47df-9f22-304423161172"
    },
    {
        "author": "李处权",
        "paragraphs": [
            "已秀不成实，长怀事可吁。",
            "宁论日下鹤，遽失掌中珠。",
            "扰扰遭斯厄，冥冥丧厥躯。",
            "高堂亲白髪，泪眼尚青枯。"
        ],
        "title": "吊彦深",
        "id": "404fc4c0-afec-4b98-9c8e-965ebc3ae505"
    },
    {
        "author": "李处权",
        "paragraphs": [
            "南国寒多雨，溪山昼更晴。",
            "风帆随鸟上，樵迳入云行。",
            "已苦无饘粥，犹欣见耦耕。",
            "故园归未得，豺虎正纵横。"
        ],
        "title": "水阁雨中",
        "id": "85172e5e-1767-4b7b-8579-8d9623b392e5"
    },
    {
        "author": "李处权",
        "paragraphs": [
            "晚烟林际泊，夕阳波上明。",
            "天寒少佳色，树老无柔声。",
            "支郎颇好事，我辈适同行。",
            "剧论不知醉，感时空复情。"
        ],
        "title": "陪诸友赴城南妙智上人晚集",
        "id": "0bce3d4a-bbe3-4e79-aeef-f3dc610f8670"
    },
    {
        "author": "李处权",
        "paragraphs": [
            "旧好崔亭伯，新交阮仲容。",
            "招携来白水，祖饯过中峰。",
            "谷暖芊芊树，云深杳杳钟。",
            "兵戈一分袂，惆怅几时逢。"
        ],
        "title": "同士特似表过中峰饯似宗",
        "id": "0b73eff6-7710-49b5-8414-fd85b413e4a0"
    },
    {
        "author": "李处权",
        "paragraphs": [
            "设网机关密，磨刀意气麄。",
            "令人思洛鲤，媿客问江鲈。",
            "豆曲偏相与，橙虀未可无。",
            "相从频莫厌，乘兴不烦呼。"
        ],
        "title": "食鲙",
        "id": "4bd27f61-bcfb-43b4-b9d1-e333c75af29d"
    },
    {
        "author": "李处权",
        "paragraphs": [
            "闻说烟尘近，惊奔道路长。",
            "人生何草草，天意竟茫茫。",
            "山鸟寒亡路，溪花湿更香。",
            "飘零值君子，老眼慰悲凉。"
        ],
        "title": "呈似表",
        "id": "ae972c4e-51aa-447a-8ad3-cda2af19c70f"
    },
    {
        "author": "李处权",
        "paragraphs": [
            "云断山如拭，秋明水剧虚。",
            "湿烟蒙翠竹，瞑雨濯红蕖。",
            "茅舍真淳俗，甆甖窈窕沽。",
            "何须访摩诘，便是辋川图。"
        ],
        "title": "发永丰道中",
        "id": "44f968cc-de74-48f4-ae60-f374a029bd1d"
    },
    {
        "author": "李处权",
        "paragraphs": [
            "喜得真消息，仍安岭表居。",
            "深知道路远，不在信音疏。",
            "荔子应怜汝，槟榔敢笑渠。",
            "一年看又尽，兄弟意何如。"
        ],
        "title": "喜闻三十弟消息",
        "id": "c64c4743-b0ff-4efd-bc88-33bf33e79b38"
    },
    {
        "author": "李处权",
        "paragraphs": [
            "江山天下胜，北客兴悠哉。",
            "月上千峰雪，潮生万壑雷。",
            "酒狂怜老大，吟苦觉衰颓。",
            "始满平生愿，征帆未忆开。"
        ],
        "title": "武林偶作",
        "id": "6223fa40-b195-4bd5-99b9-11f482842f23"
    },
    {
        "author": "李处权",
        "paragraphs": [
            "故人俱白髪，念子始青袍。",
            "仆色新生敬，诗名旧仰高。",
            "天寒西日瘦，岁晚北风号。",
            "望望滕王阁，何时共浊醪。"
        ],
        "tags": [
            "滕王阁"
        ],
        "title": "寄朱希真",
        "id": "e9eadfca-c59d-4f40-ae46-05df45ad69f9"
    },
    {
        "author": "李处权",
        "paragraphs": [
            "倾盖鄱阳彦，孤芳且寄林。",
            "一官方似水，五字可兼金。",
            "与世不求合，开筵犹见寻。",
            "何当铸农器，归望故人岑。"
        ],
        "title": "简叶丞",
        "id": "e5ba21c7-44d2-4cf6-bce6-5ed257d2f9ba"
    },
    {
        "author": "李处权",
        "paragraphs": [
            "旅泊愁春雨，春寒更北风。",
            "云山方秀发，烟树却冥濛。",
            "念我携家客，逢君足谷翁。",
            "胡为在穷谷，正渴一尊同。"
        ],
        "title": "表臣检校东皋雨中有怀诗以促归",
        "id": "a755e19d-b82b-4276-ae8d-8228f78bed85"
    },
    {
        "author": "李处权",
        "paragraphs": [
            "博洽人为史，循良吏得师。",
            "谋谟当启沃，出处系安危。",
            "鹗立通丹地，龙章近赤墀。",
            "咨询唐典故，笔削汉官仪。",
            "结客多青眼，承家最白眉。",
            "浩然无害气，汪若有容陂。",
            "慎独仍三省，操危任百罹。",
            "谁嘲玄尚白，自信涅非缁。",
            "俯仰俱无怍，幽明两不欺。",
            "爱君心匪石，忧国鬓成丝。",
            "劵外真毫末，樊中足坦夷。",
            "闭门因拂袖，展卷代支颐。",
            "远览迷千古，高怀自一时。",
            "海非蠡可测，豹岂管能窥。",
            "能事推天禄，威名到月支。",
            "孔融徴已晚，安石起何迟。",
            "不待南飞雁，贪悬左顾龟。",
            "向来鹦鹉赋，此去鳯凰池。",
            "揭揭英灵气，巍巍柱石姿。",
            "衮衣须我补，霖雨更谁为。",
            "贱子端何者，先生颇识之。",
            "几年当顾盼，今日倒鑪锤。",
            "解榻徐生入，弹冠贡子知。",
            "青蝇休点污，白璧漫瑕疵。",
            "炼句终乖律，看书正阙疑。",
            "地偏如有避，交淡欲无私。",
            "瘦马终千里，寒灰待一吹。",
            "西江如可激，毕命守轩帷。"
        ],
        "title": "留别范元长二十八韵",
        "id": "2d62628e-5aba-4b9b-b310-5e05e0a6c2bd"
    },
    {
        "author": "李处权",
        "paragraphs": [
            "北客何来此，浮生直偶然。",
            "风飚从禹穴，日脚近虞渊。",
            "渔唱谁能问，鸥盟我不捐。",
            "燃犀怪可睹，击树讯空传。",
            "钓石温徐坐，樯竿穏近联。",
            "波明疑练妥，山净学眉连。",
            "客上三千履，军呼十万鋋。",
            "可思江柳下，秖欠舞衣前。",
            "鼓柂知无及，乘查怅未缘。",
            "远中微隠树，阔外莽横天。",
            "缥缈湘灵瑟，夷犹范蠡船。",
            "健帆风作驭，骇浪雪盈颠。",
            "行鹭纷群起，孤鸿杳独鶱。",
            "断崖方怒吸，浅瀬或劳牵。",
            "夜泊星辰逼，晴占日月偏。",
            "幽姿閟蛟室，神物护龙泉。",
            "世乱甘沦隠，涂穷枉乞怜。",
            "渚花迎日笑，岸草信人沿。",
            "颇欲追双桨，无因共两舷。",
            "时来如谢朓，三复有余妍。"
        ],
        "tags": [
            "太湖"
        ],
        "title": "次陈叔易太湖二十韵",
        "id": "1e78d5a9-283b-41c4-8d31-2dd1459e9dfd"
    },
    {
        "author": "李处权",
        "paragraphs": [
            "天欲斯文起，时将此道隆。",
            "昭明应熊梦，爽拔降神崧。",
            "业则真王佐，猷当沃帝聪。",
            "尊经独韦氏，识字必扬雄。",
            "制作超前辈，篇章萃古风。",
            "不忧时易失，却怕俗多聋。",
            "日月胸襟里，江湖度量中。",
            "谗深遭璧玷，施博尽金空。",
            "指日风云会，来时雨露蒙。",
            "经纶观世业，润色付宗工。",
            "炯炯丹心壮，氲氲浩气充。",
            "桧坛休跨鹿，丹鼎且蟠龙。",
            "载诞佳辰及，高门喜气融。",
            "捧觞欣有祝，陈颂愧无功。",
            "舞鹤窥筵净，偷桃照座红。",
            "孔庭诗礼集，请访吸川虹。"
        ],
        "title": "大人生日",
        "id": "8f0a3d4c-e4fe-4500-aa59-079a63bcc9b9"
    },
    {
        "author": "李处权",
        "paragraphs": [
            "天上石麟堕，人间琼树芳。",
            "叔孙知典礼，曹植有文章。",
            "桃李蹊方盛，芝兰室更香。",
            "榻先徐孺下，书异邺侯藏。",
            "载世推能事，当年亦宠光。",
            "颇怀追润色，奚惜吐琳瑯。",
            "末俗元多忌，冲怀竟两忘。",
            "由来高士驾，不肯少年场。",
            "鼎鼎文方古，鱼鱼道必昌。",
            "仲山终补衮，虞舜正埀裳。",
            "贱子虚蒙顾，仁风实奉扬。",
            "弹冠从入仕，执戟且为郎。",
            "欲作蝉遗蜕，差同鼠耗仓。",
            "穷途遭白眼，永夜付黄粱。",
            "尚齿三千客，容窥数仞墙。",
            "受知心有激，欲报意何长。",
            "皓鹤宜风露，青松饱雪霜。",
            "倾身挹东海，再拜酌公觞。"
        ],
        "title": "失题",
        "id": "1b5a76f8-2bfd-4aef-8bd0-74c8d48231fa"
    },
    {
        "author": "李处权",
        "paragraphs": [
            "之子儒林杰，斯文国士称。",
            "词章曹植擅，典故叔孙能。",
            "秉哲中逾旷，㧑谦外匪矜。",
            "世家非冠玉，人物是壶冰。",
            "海内休方驾，朝端且服膺。",
            "五车俱可复，万顷不劳澄。",
            "活国嘉猷告，匡君重任胜。",
            "侧闻金作砺，意在木从绳。",
            "昔旅西雝鹭，方观南海鹏。",
            "青冥翻蹭蹬，凌厉失飞腾。",
            "制礼初烦订，为郎顷见徴。",
            "祢生宜独荐，文子要同升。",
            "浪有羶供饵，虚传被幞绫。",
            "可嗟怀白璧，竟与污青蝇。",
            "直作悠悠去，从他衮衮登。",
            "时情尚驰突，吾道岂凭陵。",
            "善舞须长袖，良医必折肱。",
            "宁为栖枳鳯，不作下鞲鹰。",
            "郑谷成真隠，萧斋占上层。",
            "华胥久无梦，款段适堪乘。",
            "种柳追彭泽，栽桃学武陵。",
            "池凉蛙合合，径暖羽{甍瓦=羽}{甍瓦=羽}。",
            "得句长须送，敲门稚子应。",
            "扫庭延墨客，过寺折谈僧。",
            "贱子孤怀切，穷途百虑烝。",
            "待沽希善贾，投分得良朋。",
            "戎马来何速，烽烟见未曾。",
            "神伤瞻雉尾，愁绝望觚棱。",
            "漠漠虽难问，苍苍尚可凭。",
            "人心无右袒，天意有中兴。",
            "厌世思蝉蜕，伤时泣土崩。",
            "渔樵甘混杂，贫病苦因仍。",
            "更短犹为簿，从聋也作丞。",
            "依仁剧山仰，饱德正川增。",
            "旧事将谁语，前非秖自惩。",
            "缘危时过栈，扶老渐携藤。",
            "笃义几虚辱，温颜岂谬承。",
            "醇醲须手漉，拨刺頼观罾。",
            "笑语朝曛隔，尘埃肺腑凝。",
            "尚期文字饮，相对夜深灯。"
        ],
        "title": "谒翁丈四十韵",
        "id": "893abec6-38f2-4e59-b5c4-dace1ebae3b9"
    },
    {
        "author": "李处权",
        "paragraphs": [
            "孤烟落日对衔杯，此观人间亦伟哉。",
            "树色远从江浦合，潮声低咽海门廽。",
            "衣冠喜有承平气，宾客惭无赋咏才。",
            "城阙鬰葱人望幸，五云将拥翠华来。"
        ],
        "title": "伟观堂",
        "id": "5eea6b0b-498b-4142-9d5d-6d646a36dc37"
    },
    {
        "author": "李处权",
        "paragraphs": [
            "蚤接君家伯仲贤，笑谈吹断各风烟。",
            "人生俱是梦中事，归计却须沙上田。",
            "悔有论心三尺喙，恨无糊口一囊钱。",
            "他时局罢樵柯烂，小道谁知亦有仙。"
        ],
        "title": "送杨充老",
        "id": "c49f0778-abc6-41c0-ad70-408f5b6e31b2"
    },
    {
        "author": "李处权",
        "paragraphs": [
            "已斵长篇饯女生，君犹从我覔诗行。",
            "穷途白眼何须怪，乱世苍颜不足惊。",
            "南国旌旗犹灭没，中原豺虎正纵横。",
            "苏湖亦产人头豆，为问扁舟底远征。"
        ],
        "title": "送李全甫",
        "id": "7f88b8e2-03dc-492f-a268-28a4a8068daa"
    },
    {
        "author": "李处权",
        "paragraphs": [
            "丈人能事见斯文，世业家风尽属君。",
            "自许旦评方藉藉，岂同时辈漫纷纷。",
            "清于须水真堪挹，秀自郎峰故不群。",
            "五马双旌何足道，便看平步到青云。"
        ],
        "title": "送景荀",
        "id": "c71a092d-73ff-4d2e-9f0d-a5b23d4abc7a"
    },
    {
        "author": "李处权",
        "paragraphs": [
            "坡老仇池安在哉，佛家鹫岭解飞来。",
            "但令气象侔衡霍，可要孤高切斗魁。",
            "涡处正堪承雨露，浪中莫使长莓苔。",
            "明窗净几无尘入，想对诗翁墨沼开。"
        ],
        "title": "送石与德孺",
        "id": "f78ff3db-32bf-440f-9a18-e723665801ac"
    },
    {
        "author": "李处权",
        "paragraphs": [
            "平生佳处在离骚，怪我年来得此豪。",
            "不信胸中横太华，试从笔下看惊涛。",
            "门连止水心无竞，地接名山眼更高。",
            "要是一时廊庙噐，莫将刘向比王褒。"
        ],
        "title": "送表之",
        "id": "bf4266f1-edca-4481-afd6-47d15d3aa8b4"
    },
    {
        "author": "李处权",
        "paragraphs": [
            "都门雪罢看杨柳，濯濯风流已不群。",
            "千里澄清方有道，十年出处不忘君。",
            "新诗旧自开锦段，醉面向人生缬纹。",
            "我欲从公借余地，与传名姓上青云。"
        ],
        "title": "送徐漕",
        "id": "ca7ce106-0663-4b8e-8c04-90bbd1414e38"
    },
    {
        "author": "李处权",
        "paragraphs": [
            "一见琼林病眼开，东南秀爽力能廽。",
            "须知载腹五千卷，受我浇膓三百杯。",
            "可但世官从鳯沼，要看人物上云台。",
            "歌呼枉费谈天口，宜及中兴国论陪。"
        ],
        "title": "送谹父",
        "id": "155d2810-59ef-4bcc-8417-345a97029a5c"
    },
    {
        "author": "李处权",
        "paragraphs": [
            "雨后绿阴无处著，风前黄鸟为谁歌。",
            "天为世乱相逢少，子以诗呜不遇多。",
            "行在故人能健否，瘴江逐客柰愁何。",
            "典衣尚可供汤饼，蚤作清凉肯重过。"
        ],
        "title": "简巽老",
        "id": "2d563824-9fa5-466a-8e13-a7f526d4e007"
    },
    {
        "author": "李处权",
        "paragraphs": [
            "五年踪迹似浮萍，岂料全家入画屏。",
            "春去水田方漫漫，晓来山雾却冥冥。",
            "可怜北客鬓毛白，尚喜主人眸子青。",
            "凖拟丰年多酿酒，正宜长醉不宜醒。"
        ],
        "title": "简彦庸兄弟",
        "id": "6336050b-d465-4241-be8a-41477632cc30"
    },
    {
        "author": "李处权",
        "paragraphs": [
            "松杉高下韵笙箫，谷口钟声梵海潮。",
            "秋气作阴连蟋蟀，夜寒随雨上芭蕉。",
            "身危甚幸依贤庇，吏隠何须覔句招。",
            "直待它年见凫舄，始传仙叶有王乔。"
        ],
        "title": "简辨老",
        "id": "51eea1ed-c134-4564-8541-9c3da5b91239"
    },
    {
        "author": "李处权",
        "paragraphs": [
            "税驾居邻古寺中，高堂永日笑言同。",
            "山云浓淡未成雨，溪竹飘萧先得风。",
            "短髪只从今岁白，衰颜无复少时红。",
            "君家酿熟能分我，一醉端令万事空。"
        ],
        "title": "简立之",
        "id": "1d0caf01-4665-4e11-94cb-71553610700b"
    },
    {
        "author": "李处权",
        "paragraphs": [
            "祖笔摩空有赋声，长扬羽猎旧齐名。",
            "颇推门第多人物，故作楼居远世情。",
            "我辈一生悲短褐，君家五字倚长城。",
            "武陵欲借渔舟便，春水桃花不计程。"
        ],
        "title": "简刘致中兄弟",
        "id": "2de515d6-88e6-4bb5-ad74-9daa3dd297af"
    },
    {
        "author": "李处权",
        "paragraphs": [
            "茗椀纹楸昼不譁，心如出水妙莲华。",
            "喜君活计唯三事，遇我人情似一家。",
            "夜久竹声闻雨过，晓来山色看云遮。",
            "此身去国已千里，回首中原犹暮笳。"
        ],
        "title": "简潮公",
        "id": "59fc3778-6244-4b9b-86ae-e564d3b6a742"
    },
    {
        "author": "李处权",
        "paragraphs": [
            "世情何怪白头新，岂料穷途复友仁。",
            "一室他乡春笑客，半年行路雨欺人。",
            "辋川诗说王摩诘，谷口名闻郑子真。",
            "想是书机似图画，云峰矗矗水粼粼。"
        ],
        "title": "简致中温其",
        "id": "c4e9e99d-9095-4bd1-b223-80b61da887b1"
    },
    {
        "author": "李处权",
        "paragraphs": [
            "丈人清德冠儒林，三世文章照古今。",
            "节比松筠元自直，气含海岳故能深。",
            "箧中尚有为郎被，堂上宁无化俗琴。",
            "贱子飘零无死所，可怜羁旅费黄金。"
        ],
        "title": "简苏二丈",
        "id": "1f7d72a7-f60f-4d9a-8bbf-f7a96e79e72b"
    },
    {
        "author": "李处权",
        "paragraphs": [
            "池上风烟故可人，倦游老眼厌纷纷。",
            "晴云出岫似知我，野鹤鸣皋疑是君。",
            "可恨音书长契阔，尚从杯酒见殷勤。",
            "新诗凖拟频相寄，独学方当病寡闻。"
        ],
        "title": "池上书所见留别益谦",
        "id": "8d49a435-630e-4edf-9a60-d568c3576372"
    },
    {
        "author": "李处权",
        "paragraphs": [
            "树色溪光五月寒，幅巾藜杖接清懽。",
            "吞声鸟自屏中过，倒影山从镜里看。",
            "佳处唯堪著胸次，平生久已付毫端。",
            "向来未筑沙堤路，岂信东山有谢安。"
        ],
        "title": "过德孺池上二首  其一",
        "id": "f3a86f26-1c80-49a2-bff6-dfc2c8394045"
    },
    {
        "author": "李处权",
        "paragraphs": [
            "谁堪秋热与春寒，北客南州有底懽。",
            "酒熟但招吾辈饮，诗成莫与俗人看。",
            "眼明白鸟清溪上，心折黄鹂碧树端。",
            "口诵离骚手遮日，梦魂不敢到长安。"
        ],
        "title": "过德孺池上二首  其二",
        "id": "4990a69f-31f5-4cb7-9ccc-1b408d56a3b5"
    },
    {
        "author": "李处权",
        "paragraphs": [
            "敝屣浮云世所难，谁堪走俗抗尘颜。",
            "海鹏已激三千里，天马终归十二闲。",
            "醉发杖藜云逐逐，香凝宴寝雨斑斑。",
            "林泉久假皆吾有，何必捐金更买山。"
        ],
        "title": "次韵德孺感怀",
        "id": "7c7df092-9aad-4e3e-a0ed-d30ef2e604e6"
    },
    {
        "author": "李处权",
        "paragraphs": [
            "岁晚怱怱日复夜，老禅相对口慵开。",
            "梦归千里几时到，香度一枝何处来。",
            "世乱飘零少供给，地寒潦倒无梯媒。",
            "可怜七尺髯如戟，媿负妻孥空拨灰。"
        ],
        "title": "梅二首  其一",
        "id": "95c13f48-19a6-406e-929b-8eb456c0b188"
    },
    {
        "author": "李处权",
        "paragraphs": [
            "可怜映竹深深见，似为催诗特特开。",
            "湖上林逋今老矣，扬州何逊未归来。",
            "前村欲雨鸠呼妇，断垅收晴雉应媒。",
            "幻境应当如是观，道人深悟刼池灰。"
        ],
        "title": "梅二首  其二",
        "id": "be895d35-375f-4341-aff2-9c17a43cc8cc"
    },
    {
        "author": "李处权",
        "paragraphs": [
            "可喜刘郎鬓未霜，能容宋玉近东墙。",
            "自知老眼无春事，谁意穷途得夜光。",
            "前日桃园真有路，何时兰室可无香。",
            "便须一醉经千日，免作人间寸寸肠。"
        ],
        "title": "温其示梅诗用韵为谢兼简士特  其一",
        "id": "5d848467-3981-4857-9def-918486319401"
    },
    {
        "author": "李处权",
        "paragraphs": [
            "潦倒谁怜五十霜，登门可媿及肩墙。",
            "银钩已作惊人势，玉唾何悭照眼光。",
            "春醉灯前犹纵博，夜阑帐底更添香。",
            "阮生正作穷途哭，漫道江南刺史肠。"
        ],
        "title": "温其示梅诗用韵为谢兼简士特  其二",
        "id": "7d91bbde-7d5b-450e-8b89-fe83fb662080"
    },
    {
        "author": "李处权",
        "paragraphs": [
            "桃李何须续后开，芝兰胜韵许相陪。",
            "先春莫道无深意，调鼎方知有大才。",
            "南国正宜溪上路，故园长梦竹间台。",
            "骚人不为寻诗句，自爱幽芳特特来。"
        ],
        "title": "席上赋梅",
        "id": "ce872276-2c4d-48af-8ef6-d61a19baec85"
    },
    {
        "author": "李处权",
        "paragraphs": [
            "老来风味淡于秋，媿负平生马少游。",
            "但得山云供晚眺，何须花雨作春愁。",
            "新诗未省曾多见，情话端知肯独留。",
            "政渴一杯浇磊磈，书生何用玉为舟。"
        ],
        "title": "和如祖弟二首  其一",
        "id": "73c5e538-d690-45a8-a979-a119ba482d9c"
    },
    {
        "author": "李处权",
        "paragraphs": [
            "绿树黄鹂阴复晴，春风何处不堪行。",
            "野烟著草绵绵色，江日浮花灔灔明。",
            "故国音书添梦想，异乡节物减心情。",
            "逢人尽说兵戈事，始觉如今去就轻。"
        ],
        "title": "和如祖弟二首  其二",
        "id": "df6160c4-ffbc-4bc7-a3ac-8cfd3aeb49cc"
    },
    {
        "author": "李处权",
        "paragraphs": [
            "何处春光最可怜，仙山亭上碧巖前。",
            "穷来更觉诗堪画，老去谁知酒可仙。",
            "云色弄晴花蘸水，风光纵好柳拖烟。",
            "左思近有三都赋，谁与吹嘘送上天。"
        ],
        "title": "叔易席上",
        "id": "66992aeb-6e77-4c17-bb5e-e6967e5d2864"
    },
    {
        "author": "李处权",
        "paragraphs": [
            "翠竹丹枫共一村，诗家得句转清新。",
            "已怜楚地梅知腊，更想隋河柳欲春。",
            "须信成名皆志士，故应行乐属吾人。",
            "请君淬砺斑斑刃，始验儒冠不误身。"
        ],
        "title": "和赏卿席上之韵",
        "id": "e742a7c8-6637-495d-9c33-4205ea1e2574"
    },
    {
        "author": "李处权",
        "paragraphs": [
            "一日复倾三百杯，新年物色兴悠哉。",
            "应怜远客此流落，故有幽人常往来。",
            "楮刻三年殊未就，诗成七步可须催。",
            "平生信笔多狂简，从此方知所以裁。"
        ],
        "title": "席上次表臣韵以遗明之仍督其和章",
        "id": "3d938aa0-0aca-454c-852b-3db379cf178e"
    },
    {
        "author": "李处权",
        "paragraphs": [
            "梅树飘香酒满杯，时危风景亦佳哉。",
            "横笻有客挑钱去，重担谁家送米来。",
            "云色可怜谈次改，年华不奈鬓边催。",
            "萧郎及我亲书尺，珍赠霜纨费剪裁。"
        ],
        "title": "复次韵呈诸友",
        "id": "69539100-f383-4a94-926f-d41cf5b75113"
    },
    {
        "author": "李处权",
        "paragraphs": [
            "平生丘壑几欲颠，谁使老来逢郑虔。",
            "苍须对我三千尺，黑头聼渠十八年。",
            "已有霜雪入晏座，宁无风雷浮屋椽。",
            "个中得句不敢吐，可人何许心悠然。"
        ],
        "title": "题画卷",
        "id": "3d369f9d-03fa-4c15-b762-afa0a277b65b"
    },
    {
        "author": "李处权",
        "paragraphs": [
            "书生卧病久无衣，不意临衰厌鼓鼙。",
            "乡信略无鸿雁到，客愁惟有杜鹃啼。",
            "谁怜弹铗长依孟，自不工竽漫说齐。",
            "我亦漂流费耘业，看君文字照浯溪。"
        ],
        "title": "次韵呈德基兼呈王侍郎",
        "id": "3cd082e3-1ec7-4bd2-8ae7-00f1e881c088"
    },
    {
        "author": "李处权",
        "paragraphs": [
            "渐远闽中地更平，土风疏爽语言轻。",
            "山浓不减嵩高翠，溪涨浑如洛浦声。",
            "忽见槐花思举子，欲求萤火遗书生。",
            "使君元是丈人行，回首铃斋空复情。"
        ],
        "title": "临川道中寄汪守",
        "id": "7114c8ef-1374-416e-be3d-c1ac2d46f824"
    },
    {
        "author": "李处权",
        "paragraphs": [
            "一坐闗山百念灰，德邻诗社许徘徊。",
            "静看林鸟衔花去，寒觉溪风送雨来。",
            "小阮有怀应种竹，步兵无事且传杯。",
            "东牀坦腹真佳壻，俗客多慙数月陪。"
        ],
        "title": "奉怀养源士特似表",
        "id": "cb45c410-731c-4246-a015-a4f523aebf90"
    },
    {
        "author": "李处权",
        "paragraphs": [
            "梦想平生始此廽，扁舟坐穏兴悠哉。",
            "阴阴树底莺声切，漠漠田中雨气来。",
            "乱世等闲凋鬓髪，故园何处问池台。",
            "临风不见高公子，正渴论文共一杯。"
        ],
        "title": "怀清叙",
        "id": "104f0007-fa98-4c61-adf0-27d7921991ac"
    },
    {
        "author": "李处权",
        "paragraphs": [
            "从来语默有千钧，乱后相逢气益振。",
            "好鸟开窗如应客，清风挽竹故留人。",
            "更贫岂顾墦间祭，已老犹堪席上珍。",
            "说到苍梧泪横臆，皇天万一照酸辛。"
        ],
        "title": "初至毗陵简巽老时有所怀也",
        "id": "14ab018d-2f28-4a52-b98e-2b4717f2ecd7"
    },
    {
        "author": "李处权",
        "paragraphs": [
            "雪屋银山满上头，年年伟观近中秋。",
            "只言沧海无廽浪，岂信长江有逆流。",
            "一一樯帆如过鸟，时时烟雨要沉牛。",
            "青衫白鬓功名晚，何日翩然范蠡舟。"
        ],
        "tags": [
            "长江",
            "钱塘江"
        ],
        "title": "观潮二首  其一",
        "id": "748dffa6-dd73-43f1-8388-319c50c82794"
    },
    {
        "author": "李处权",
        "paragraphs": [
            "海舶忽惊风打头，观澜又破一年秋。",
            "若为尽作杯中物，安得飞来枕下流。",
            "岂计双凫兼乘雁，谁分去马与来牛。",
            "君王大业追神禹，前日黄龙已负舟。"
        ],
        "tags": [
            "钱塘江"
        ],
        "title": "观潮二首  其二",
        "id": "a46879a2-f414-41ac-8f5b-f14ef4ea2f01"
    },
    {
        "author": "李处权",
        "paragraphs": [
            "惟曾家世颇堪论，文采南丰实浚源。",
            "德必有言人望重，义形于色主威尊。",
            "随珠未可轻弹雀，腐鼠从教竞吓鹓。",
            "固是相门终出相，鲁公泉下有英魂。"
        ],
        "title": "送公卷赴金陵",
        "id": "5c9ec0af-b0fc-42f1-8557-4ef284409c98"
    },
    {
        "author": "李处权",
        "paragraphs": [
            "月离于毕俾滂沱，兆及丰年喜欲歌。",
            "任有泥涂甘曵尾，更无波浪敢凭河。",
            "老来酒量难酬酢，闲里诗情好琢磨。",
            "晏子方观久而敬，人间炙手又张罗。"
        ],
        "title": "赴端礼之招道中偶成",
        "id": "296d9903-ea60-4ea2-8d31-6e63d5d0f8a8"
    },
    {
        "author": "李处权",
        "paragraphs": [
            "山行密雨来纷纷，过午人家犹掩门。",
            "水寒鸥鸟亦亡頼，烟湿梅花如欲言。",
            "顿忘客子怀抱恶，可喜丈人颜色温。",
            "而今何计百年事，乞与清诗当绿樽。"
        ],
        "title": "道中口占呈翁养源",
        "id": "fea7d7a8-0dcf-4a84-874e-38a3f279e894"
    },
    {
        "author": "李处权",
        "paragraphs": [
            "我兄少有谪仙才，襟抱于今得好开。",
            "珠玉尽从谈次落，溪山浑入句中来。",
            "弦歌小邑徒劳尔，松菊故园安在哉。",
            "有客漂流无税驾，愿将高义挽春回。"
        ],
        "title": "呈九兄",
        "id": "d0ffcb02-a195-4fe0-8c86-1805faff6988"
    },
    {
        "author": "李处权",
        "paragraphs": [
            "此行检校幽栖事，佳处知公故未忘。",
            "新笋定应过母大，旧松想亦及人长。",
            "老来对客须灵照，贫后持家藉孟光。",
            "世乱身危何处是，二年孤负北窗凉。"
        ],
        "title": "送二十兄还镇江",
        "id": "42afabc2-5f4f-449e-933e-ce875994a317"
    },
    {
        "author": "李处权",
        "paragraphs": [
            "鼠辈欺人可奈何，我今行槖已无多。",
            "醉魂尚爱黄华谷，归梦长迷白石坡。",
            "壮士陆沉无籍在，道人香积有经过。",
            "行朝近报仍安穏，想见沙堤蹀玉珂。"
        ],
        "title": "仆入月山介卿有诗见怀次韵答之",
        "id": "5d8abff5-f657-4fb1-aee8-27a88b072c4d"
    },
    {
        "author": "李处权",
        "paragraphs": [
            "毎爱前山似画图，兴来萧散岂能无。",
            "幽人著屐全忘懒，野老闗门不可呼。",
            "夕照晖晖明远水，春风莽莽著平芜。",
            "晴来已喜儿能赋，软脚仍烦送一壶。"
        ],
        "title": "放步登游回谢表臣遗酒",
        "id": "3302cd3a-637d-482e-a13c-4523c3d25513"
    },
    {
        "author": "李处权",
        "paragraphs": [
            "枉报新诗锦不如，句中风竹韵萧疏。",
            "颇分泾渭甘从子，不较穷通岂病予。",
            "避地拟求千日酒，误身何用五车书。",
            "谁人与作任公钓，要使东人厌若鱼。"
        ],
        "title": "次韵民瞻端礼二首  其一",
        "id": "fbe8461a-5829-45dc-88ab-767622bfbff9"
    },
    {
        "author": "李处权",
        "paragraphs": [
            "春雨既过云未归，春寒屋下人无衣。",
            "林如膏沐鹁鸠语，草已怒生胡蝶飞。",
            "中原格鬬几时定，北叟飘零何所归。",
            "我今始悟蘧伯玉，明明四十九年非。"
        ],
        "title": "次韵民瞻端礼二首  其二",
        "id": "1129f76d-3d39-4716-ab93-519a8916517e"
    },
    {
        "author": "李处权",
        "paragraphs": [
            "世家传子又传孙，岂较前身与后身。",
            "知足已如仓庾氏，忘怀真是葛天民。",
            "骑鲸又见诗无敌，射虎何须武绝伦。",
            "白屋朱门果非是，万钱日食是何人。"
        ],
        "title": "次韵明孺见遗之什",
        "id": "1066e4d2-2eb2-439c-afbc-1831a7e405e6"
    },
    {
        "author": "李处权",
        "paragraphs": [
            "自昔孤芳难寄林，乱离漂泊却须禁。",
            "春风不解廽双鬓，夜雨何堪搅寸心。",
            "薄日花光怀杜曲，清流竹色梦山阴。",
            "从来玉石昆山火，臭味多君肯嗣音。"
        ],
        "title": "次韵端礼见寄",
        "id": "80c09fb3-065f-4a04-8e06-284bebd02ed4"
    },
    {
        "author": "李处权",
        "paragraphs": [
            "鼙鼓声中老战尘，故山归梦月三更。",
            "交情咄咄浑无寐，学古悠悠浪得名。",
            "鼇禁未容追世职，熊轓何足语官荣。",
            "阿咸自是吾家秀，始觉前人畏后生。"
        ],
        "title": "次韵朴侄见寄",
        "id": "1e216730-0f6c-459f-b3fa-1a716ea358bd"
    },
    {
        "author": "李处权",
        "paragraphs": [
            "煌煌世谱未应微，直道高怀古所稀。",
            "义往谁能单骑见，幽寻坐想垫巾归。",
            "公庭此日棠堪憩，仙路他年舄觧飞。",
            "顾我登门勤倒屣，题诗媿匪谢玄晖。"
        ],
        "title": "简郭令",
        "id": "8553d5c3-fcab-414a-b55c-23a236d9988c"
    },
    {
        "author": "李处权",
        "paragraphs": [
            "寺古天寒杖屦清，闲身合得此闲行。",
            "破烟独鸟惊人去，积雪群峰照眼明。",
            "坐久泉声醒客耳，谈余茗味发诗情。",
            "张公语壮髯如戟，蚤晚掀涛看斩鲸。"
        ],
        "title": "游罗汉院因会张良辅大夫遂留于壁",
        "id": "2bc21a09-9611-4214-be89-b1c4b2004026"
    },
    {
        "author": "李处权",
        "paragraphs": [
            "仰止先生道不穷，爱茶直似玉川翁。",
            "灵芽动是连城价，妙手才争一水功。",
            "贱子诗书元未饱，愁肠藜苋岂宜蒙。",
            "高斋罢酒陪清啜，归御泠然两腋风。"
        ],
        "title": "谢养源惠茶兼陪士特清啜",
        "id": "4593388f-4ea0-4647-a684-421bc76868c9"
    },
    {
        "author": "李处权",
        "paragraphs": [
            "祖德当年吐握勤，谏垣人物典刑存。",
            "在阴鸣鹤和有子，产峄孤桐枝见孙。",
            "王室艰难欣得士，世家矜伐敢援恩。",
            "清明謇谔平生事，况乃中兴辟四门。"
        ],
        "title": "和九兄贺二十六兄除大谏",
        "id": "3ae88b1f-0af9-4f12-9a79-6ae0738c7dfa"
    },
    {
        "author": "李处权",
        "paragraphs": [
            "除书喜动荐绅颜，穏上天池刷羽翰。",
            "诗似少陵多教化，文从太史有波澜。",
            "王庭看折朱云槛，儒巷闻弹贡禹冠。",
            "兄弟相知夫岂敢，会怜流落久江干。"
        ],
        "title": "亨仲家兄擢居谏省诗以贺之",
        "id": "e8859684-6f4c-4c92-bc39-1ebe622f2638"
    },
    {
        "author": "李处权",
        "paragraphs": [
            "客里栖栖叹食艰，桃源也复念人间。",
            "九重鹓鹭思金屋，万里烟尘痛玉闗。",
            "节物可怜梅竞出，浪萍长羡鸟知还。",
            "明朝跋马归仙隠，健笔清樽尽傲闲。"
        ],
        "title": "和表臣遗诗招归仙隠",
        "id": "65d8dcf5-8510-490f-9755-47b623f4132d"
    },
    {
        "author": "李处权",
        "paragraphs": [
            "三年客里重阳节，故典征衣共一杯。",
            "雁下紫茰能自好，霜前黄菊为谁开。",
            "中原豺虎定何许，故国池台安在哉。",
            "山水中逢张学士，慢扶双桨不须催。"
        ],
        "title": "桐庐道中九日逢子公",
        "id": "947c9151-5c41-441b-ad14-5a53f55a6353"
    },
    {
        "author": "李处权",
        "paragraphs": [
            "将老从君得所图，交情及我岁寒余。",
            "适闻蒋诩开三迳，且喜扬雄就一区。",
            "尽取风烟多种竹，雅为窗室便看书。",
            "无钱可买墙西地，决眦云峰正起予。"
        ],
        "title": "景荀筑室伟甚诗以赞之",
        "id": "c7f05c2f-9782-4d56-a817-a431dbfe0deb"
    },
    {
        "author": "李处权",
        "paragraphs": [
            "露洗风吹未遽央，登山临水总心降。",
            "明年此夕知何处，自古中秋不可双。",
            "尚倚人琴温似玉，更能诗酒浩如江。",
            "披襟拄颊浑无寐，斗转参移莫下窗。"
        ],
        "title": "中秋对月",
        "id": "342370a2-32eb-4021-ba58-9bb1ff593d41"
    },
    {
        "author": "李处权",
        "paragraphs": [
            "溪流暴雨涨江同，咫尺西邻信不通。",
            "衰朽怕看青镜里，笑谈犹近翠屏中。",
            "侍郎客到无苛礼，教授诗来有古风。",
            "五载皇皇无税驾，我途正似阮生穷。"
        ],
        "title": "次韵四首寄德基兼呈侍郎公  其一",
        "id": "a8b576ff-d7b4-41b3-aa2d-229412592f88"
    },
    {
        "author": "李处权",
        "paragraphs": [
            "蒙尘天子尚戎衣，南国旌旗正伐鼙。",
            "国士伤时多刺怨，王官失路有悲啼。",
            "似闻叔向方图晋，亦报夷吾未去齐。",
            "易地皆然心寸折，钓竿吾欲老磻溪。"
        ],
        "title": "次韵四首寄德基兼呈侍郎公  其二",
        "id": "8482d384-0938-453c-9814-9cd6bdf89f55"
    },
    {
        "author": "李处权",
        "paragraphs": [
            "书文车轨几时同，诸道惟闻羽檄通。",
            "岂较北南聊暂寓，若论贤圣且时中。",
            "门前杨柳方埀雨，溪上桃花尚舞风。",
            "谁见东山谢安石，命宾携妓兴何穷。"
        ],
        "title": "次韵四首寄德基兼呈侍郎公  其三",
        "id": "93becbd7-9d6c-4088-b3da-cb9548d1ff9d"
    },
    {
        "author": "李处权",
        "paragraphs": [
            "紫凤天吴在短衣，乱来无日不鸣鼙。",
            "情随野鹤云间舞，梦绕城乌月下啼。",
            "但得交情如水淡，何须妇馔与眉齐。",
            "抱琴载酒眀朝去，相送无劳过虎溪。"
        ],
        "title": "次韵四首寄德基兼呈侍郎公  其四",
        "id": "23f1ddd8-82d8-497f-91dd-09e55df41307"
    },
    {
        "author": "李处权",
        "paragraphs": [
            "家世中朝第一流，郡符那得久淹留。",
            "诗情更入山水国，醉眼独高烟雨楼。",
            "文举定非余子辈，元龙须向古人求。",
            "磻溪莫讶功名晚，今代何人有直钩。"
        ],
        "title": "寄吕季升",
        "id": "7fe3cbf8-7986-49ac-9dad-749fd0dd94a5"
    },
    {
        "author": "李处权",
        "paragraphs": [
            "岁晚沉沉双鲤鱼，交情可是白头疏。",
            "含香不见为郎后，吐屑频闻赐对余。",
            "内廏给乘千里马，大官供饵万钱厨。",
            "丝纶润色须公等，莫负平生载腹书。"
        ],
        "title": "寄希真",
        "id": "7ee8c746-3619-403b-81f9-b7bc8387ca1f"
    },
    {
        "author": "李处权",
        "paragraphs": [
            "青鬓追随到白头，中间忧患两悠悠。",
            "异时果有臧仓沮，他日宁无雍齿侯。",
            "旧隠重过三径菊，昔贤何在五湖舟。",
            "一杯坐阻论文酒，老懒闭门春事休。"
        ],
        "title": "寄益谦",
        "id": "406cda46-7ea8-4bac-996b-1bae09a98b85"
    },
    {
        "author": "李处权",
        "paragraphs": [
            "路贫不在扊扅炊，调苦谁闻食菜时。",
            "枉道故于寻尺见，求人曷以斗升为。",
            "夷吾不去齐何患，叔向方来晋可知。",
            "得士则兴今亦古，可能只直五羊皮。"
        ],
        "title": "寄萧国噐",
        "id": "b4368506-85a2-4cc4-9c45-67180f80ba7b"
    },
    {
        "author": "李处权",
        "paragraphs": [
            "溪南浑似辋川居，不啻当年卧草庐。",
            "从昔金声蒙酱瓿，至今汗血困盐车。",
            "端知将相真无种，更喜才华甚有余。",
            "及此知机同免祸，季鹰初不为鲈鱼。"
        ],
        "title": "次韵表臣见遗喜归",
        "id": "64f74969-c71e-4852-9206-aa23131e8ea2"
    },
    {
        "author": "李处权",
        "paragraphs": [
            "野寺经旬客寓居，水声山色是吾庐。",
            "喜君能道碧云句，招我更烦黄犊车。",
            "世路从来多险阻，人生何必问赢余。",
            "况闻一诺千金重，为激西江救涸鱼。"
        ],
        "title": "自龙云归复次前韵",
        "id": "7848c9ec-a5af-44f2-86dd-f135e7cb3a4c"
    },
    {
        "author": "李处权",
        "paragraphs": [
            "把玩新诗病眼开，家风端有谪仙才。",
            "祗应鱼蟹留人住，肯为溪山唤我来。",
            "客舍更堪秋乍入，鬓毛无柰老相催。",
            "重阳共醉滕王阁，此观人间亦伟哉。"
        ],
        "tags": [
            "滕王阁"
        ],
        "title": "寄八十五侄",
        "id": "44ac2109-c3a1-49a5-99d1-1c58892f1ab9"
    },
    {
        "author": "李处权",
        "paragraphs": [
            "十载吾庐信不通，偶来仁里一尊同。",
            "心惊人物如江左，眼净林塘似洛中。",
            "著日晶明松下雪，弄波萧瑟竹间风。",
            "浇花酿酒勤料理，作记东园有醉翁。"
        ],
        "title": "陪德孺游徐氏园池",
        "id": "f763df20-c16d-4b1b-a5ad-df791342ac79"
    },
    {
        "author": "李处权",
        "paragraphs": [
            "悲秋宋玉已销魂，忍聼阳闗共十分。",
            "黄叶萧萧下寒日，碧山逐逐过晴云。",
            "面如濯玉想无对，气已食牛知不群。",
            "问讯冰清怀大雅，世家王谢属斯文。"
        ],
        "title": "送粹伯弟亲迎兼简宣卿龙图",
        "id": "82d16b24-7dd8-44cb-9358-d9defd9ba16d"
    },
    {
        "author": "李处权",
        "paragraphs": [
            "人生有酒即佳辰，忽忽园林已暮春。",
            "雨后落花浑帖砌，风前飞絮欲沾人。",
            "我如放浪陶彭泽，公是风流贺季真。",
            "伊水崧云在何处，旧衣犹有洛阳尘。"
        ],
        "title": "春晚简德孺",
        "id": "9d7c8e62-be69-4227-be6d-bcab606384ae"
    },
    {
        "author": "李处权",
        "paragraphs": [
            "似闻环佩杂箫笙，鼎立争雄凛太清。",
            "不与古今争变化，可能舒惨属阴晴。",
            "花开玉井难求种，月下瑶台但有名。",
            "我亦生来未尝屈，敢持方寸并峥嵘。"
        ],
        "title": "江上望灵石",
        "id": "ee35e0ed-1d67-4f39-8e11-898d71a67864"
    },
    {
        "author": "李处权",
        "paragraphs": [
            "渊明佳致在篮舆，子以名亭德不孤。",
            "异代颇能同臭味，休年犹得见规模。",
            "挂簷明月聊堪问，入坐清风不待呼。",
            "我欲典衣供一斗，兴来能赋百篇无。"
        ],
        "title": "题祖道篮舆亭",
        "id": "7833684a-8e5c-4c72-a93b-3497b931857e"
    },
    {
        "author": "李处权",
        "paragraphs": [
            "南州春老雨如丝，刺眼青秧水满陂。",
            "树湿黄莺看更好，溪浑白鹭立多时。",
            "寸心折尽人千里，霜鬓凋残酒一巵。",
            "我恐前身是匡鼎，幸公不厌解颐诗。"
        ],
        "title": "雨止送王侍郎",
        "id": "cd73a391-cde1-4d49-bef6-c1f590e935a3"
    },
    {
        "author": "李处权",
        "paragraphs": [
            "凿石为渠水有声，四垣惟欠竹青青。",
            "壁含霁月光千丈，黛拂云峰画一屏。",
            "香异定应来绝岛，茶甘初不藉中泠。",
            "主人莫惜千金费，更作飞楼拟摘星。"
        ],
        "title": "雨后凝秀阁口占呈子方",
        "id": "4e25303e-68ab-40c5-8709-ce7e34ca631e"
    },
    {
        "author": "李处权",
        "paragraphs": [
            "已著芭蕉喻此身，木人花鸟岂知春。",
            "他家定自无生灭，此物何尝有故新。",
            "美玉不羞论瓦砾，明珠终解照泥尘。",
            "相逢一笑空归去，无语堪酬彼上人。"
        ],
        "title": "妙空出示诸公诗卷次元韵",
        "id": "c059e731-fa4b-4e1f-8916-65b9f269687d"
    },
    {
        "author": "李处权",
        "paragraphs": [
            "衲子谁为盖代豪，生憎污俗紫方袍。",
            "何须鉴水能知止，未必归云可拟高。",
            "虎穴等闲休探手，龙泉取次莫吹毛。",
            "君知五祖堂中老，妙处何曾挂一毫。"
        ],
        "title": "送杲兄",
        "id": "fdcac696-879d-4f50-8b9e-916f4966f8ef"
    },
    {
        "author": "李处权",
        "paragraphs": [
            "禅闗无复老莱衣，陟屺心摧怨夕晖。",
            "泣血可怜犹不死，望乡无处欲何归。",
            "仁山老子方传法，枯木堂中久息机。",
            "不见桃花并柏树，焉知四十九年非。"
        ],
        "title": "简仁山海老用山谷赠灵源老人韵",
        "id": "40c9c29b-dc7a-4ea9-b8fc-7d554d754c49"
    },
    {
        "author": "李处权",
        "paragraphs": [
            "休论至后日相催，乘兴篮舆到岭隈。",
            "风竹尽揺花玉玦，云山浑作烂银堆。",
            "须知此日逢僧话，不减当年访戴廽。",
            "更喜彭君真我辈，溪流渡马肯相陪。"
        ],
        "title": "游罗汉院途中口占",
        "id": "51def296-e018-4335-8335-2830c5ad4082"
    },
    {
        "author": "李处权",
        "paragraphs": [
            "岁寒纡锡辱西临，一笑忘言意自深。",
            "怪石奇松那有价，片云孤鹤本无心。",
            "上人已了洞山偈，倦客方为梁父吟。",
            "枯木堂中无孔笛，侍郎今日是知音。"
        ],
        "title": "送密老",
        "id": "4c865c3d-945a-43b5-a558-669b22f00e1b"
    },
    {
        "author": "李处权",
        "paragraphs": [
            "道无南北本同流，远赴丛林非所求。",
            "到底此生俱扰扰，从前何事不悠悠。",
            "撞钟撃鼓千人饭，戴角披毛万刼休。",
            "蚤晚相从巖下寺，对床清话雨飕飕。"
        ],
        "title": "寄昙晦二首  其一",
        "id": "90db5a63-535f-4232-8d3a-f4ae093064d6"
    },
    {
        "author": "李处权",
        "paragraphs": [
            "高僧辟馆坐诸生，夜久亦闻弦诵声。",
            "物外喜君能笔砚，尘中媿我漫簮缨。",
            "钵飧尚返慈乌哺，囊句时为老鳯鸣。",
            "他日篮舆莲社约，秖应惠远识渊明。"
        ],
        "title": "寄昙晦二首  其二",
        "id": "e752953d-583b-411f-887c-b49a6c1e75db"
    },
    {
        "author": "李处权",
        "paragraphs": [
            "剪水适从天上手，缀条不作世间花。",
            "柴门有客方高枕，石鼎无人共试茶。",
            "清借远山迎马出，润含修竹倚窗斜。",
            "令人却忆前年盛，辇毂欢声百万家。"
        ],
        "title": "喜雪",
        "id": "fc3035fe-2269-4908-b3de-1a4bd869cbd9"
    },
    {
        "author": "李处权",
        "paragraphs": [
            "已过平山又谷林，登高能赋兴何深。",
            "群峰雪后皆浮玉，万竹风前亦碎金。",
            "尚喜日闻黄屋信，可堪时动白头吟。",
            "载游不为壶觞事，携取君家绿绮琴。"
        ],
        "title": "戊申春登平山谷林二堂时茂世应时同行追录之",
        "id": "b1643913-240c-46c4-b57b-68a15379c981"
    },
    {
        "author": "李处权",
        "paragraphs": [
            "路迷应有误随车，望眼楼高莫可涯。",
            "鹤驾鹭涛来浩渺，瑶林琼树出交加。",
            "广寒玉兔翻羞缩，上蔡苍鹰正怒拏。",
            "得句幽人方起舞，夜寒明月在梨花。"
        ],
        "title": "和怀英雪诗  其一",
        "id": "7430a2ac-5ad6-42a2-b2bd-d9bcbc0f02fc"
    },
    {
        "author": "李处权",
        "paragraphs": [
            "纵赏钩帘面远山，蟹螯谁复问尖团。",
            "飞花空自嫌春晚，折竹应当念岁寒。",
            "句法一如冰柱险，书斋坐怪玉壶寛。",
            "固知柳絮因风起，何事青天亦受漫。"
        ],
        "title": "和怀英雪诗  其二",
        "id": "d7873302-41e9-48df-9576-b587d61ea82a"
    },
    {
        "author": "李处权",
        "paragraphs": [
            "烟云坐久湿人衣，未觉城中有鼓鼙。",
            "春到好花随意折，日长幽鸟尽情啼。",
            "贵公行色心方壮，旷士闲居物已齐。",
            "客子不知今夕梦，故乡何处是潜溪。"
        ],
        "title": "谒王夏卿同过曼卿西轩留题",
        "id": "d55bb680-be29-462b-bd3f-94067dfb9a1e"
    },
    {
        "author": "李处权",
        "paragraphs": [
            "挽尽溪流沮洳浑，幽人昼卧懒开门。",
            "诸邻鹅鸭顿亡頼，一夕鱼虾无半存。",
            "及此焦枯方有祷，从而暴殄岂堪论。",
            "清漪绿竹城南路，回首吾庐正断魂。"
        ],
        "title": "车水",
        "id": "efc1c155-1b3e-440d-9536-ed09a53e40d8"
    },
    {
        "author": "李处权",
        "paragraphs": [
            "世乱何堪岁月摧，高斋始见数枝梅。",
            "想他疏影横溪过，撩我清香入坐来。",
            "老眼相看浑几许，幽人独折未多开。",
            "情钟正属吾曹事，湔祓风霜破百杯。"
        ],
        "title": "赋郭令南轩梅",
        "id": "e851e95e-6674-4c4d-93f2-8f79dc388a05"
    },
    {
        "author": "李处权",
        "paragraphs": [
            "北里溪山翠满门，似闻小阮瓮浮春。",
            "怜渠世乱益风味，念我途穷多苦辛。",
            "旷士可无千日醉，浮生何事百年身。",
            "临风日日香穿鼻，被缚甘为瓮下人。"
        ],
        "title": "强立许酒不至因以趣之",
        "id": "04304b79-3c18-418f-b08d-f9afd6f3a43a"
    },
    {
        "author": "李处权",
        "paragraphs": [
            "梅林楼阁上嵯峨，浅渌浮澌亦自波。",
            "荘叟梦中非一蝶，右军书次失群鹅。",
            "句从永柱思能苦，人在玉壶寒更多。",
            "宴寝凝香归入夜，流苏帐小奈公何。"
        ],
        "title": "雪后赴徐氏招呈德孺",
        "id": "4b55fbaa-b1e6-4056-bab7-a1c798e3b389"
    },
    {
        "author": "李处权",
        "paragraphs": [
            "已雪犹阴更逆风，斜川略彴断行踪。",
            "瑶台贝阙三千丈，玉树琼林一万重。",
            "学子经时无载酒，邻僧过午未鸣钟。",
            "华筵此地成宾主，孔翠屏深琥珀浓。"
        ],
        "title": "雪后赴徐氏燕集",
        "id": "42c2e21c-cb31-4c84-8e22-a41643391d5e"
    },
    {
        "author": "李处权",
        "paragraphs": [
            "冰柱雪车元有声，五言早已号长城。",
            "仙源迷路及春浅，盗骑解围空月明。",
            "君岂似龟将曳尾，我端如雁不能鸣。",
            "何人肯作千金贷，卖药江湖隠姓名。"
        ],
        "title": "醉后赠道夫",
        "id": "66dac985-fb02-493b-bac5-bdb6a704445a"
    },
    {
        "author": "李处权",
        "paragraphs": [
            "安城西有庆云乡，山秀溪明出孟尝。",
            "毎见朱门推恺悌，遂令贫士有辉光。",
            "君家太尉威名远，世谱观文德泽长。",
            "苍狗白衣何足道，古今兴废两茫茫。"
        ],
        "title": "赠王师古",
        "id": "d70217df-209a-4ff1-b798-df3e30453c59"
    },
    {
        "author": "李处权",
        "paragraphs": [
            "树含新绿花事稀，友生要我宁重违。",
            "信脚一百五日出，扪心四十九年非。",
            "饧粥盘空家立壁，松楸地远涕沾衣。",
            "弟兄不见音书绝，植杖临流赋式微。"
        ],
        "title": "寒食日同赏卿步江头",
        "id": "9d9a7f83-c34c-4990-88e3-b8fd2b7e0d9e"
    },
    {
        "author": "李处权",
        "paragraphs": [
            "一踏红尘又五年，倦游翻作送行篇。",
            "春花秋月谁无分，伊水崧云自有缘。",
            "我比嵇康犹更懒，子追元亮故应贤。",
            "因归望讯忘机老，买个鱼舟费几钱。"
        ],
        "title": "送希真入洛",
        "id": "aa6ef748-1680-45b6-9547-c8cff87e4a2d"
    },
    {
        "author": "李处权",
        "paragraphs": [
            "异时丞相柄文盟，一顾曾空冀北群。",
            "鈆椠无功方笑我，箕裘不坠蚤知君。",
            "诗家只说王摩诘，官况谁怜郑广文。",
            "散尽黄金犹作客，还来把酒对孤云。"
        ],
        "title": "投建阳王宰",
        "id": "3646f24f-08aa-43dc-8535-40d4f077ad00"
    },
    {
        "author": "李处权",
        "paragraphs": [
            "老去何堪行路难，冰霜几晚见苍官。",
            "鲈鱼南国无张翰，妓女东山有谢安。",
            "秉烛夜阑真是梦，传杯秋际若为欢。",
            "吾徒恰似丰城剑，光气须从斗下看。"
        ],
        "title": "酬辩老见遗怀旧之什",
        "id": "75a31cc0-c921-42f4-a1eb-eea31188362a"
    },
    {
        "author": "李处权",
        "paragraphs": [
            "乱来身世任浮沉，宴豆南州几盍簮。",
            "十顷菰蒲秋向晚，一池烟雨夜来深。",
            "诗成颇复蒙嘉赏，酒熟时须共满斟。",
            "唤取陆郎携绿绮，小凉同聼越江吟。"
        ],
        "title": "题次真东轩",
        "id": "ce18b696-d158-442b-922a-72fa688e266f"
    },
    {
        "author": "李处权",
        "paragraphs": [
            "北客南征岁欲阴，经行始满爱山心。",
            "霜溪见石如清洛，烟树参云似故林。",
            "昨日喜传黄屋信，余生怕聼白头吟。",
            "公归问讯庵中老，只履西来意浅深。"
        ],
        "title": "陪德久出郊",
        "id": "ce7b2904-a104-4f6f-acd6-f86e2e791d84"
    },
    {
        "author": "李处权",
        "paragraphs": [
            "北客未识猫头笋，此来逢君欣得之。",
            "出土好色已胜玉，下箸珍味端如饴。",
            "口涎馋嚼笑早计，食指蠕动能前知。",
            "小炉谁见亲煨熟，醉眼瞢腾岸接篱。"
        ],
        "title": "谢翁士特惠笋",
        "id": "ce47d97e-7efc-44f9-bfbf-10108d45f683"
    },
    {
        "author": "李处权",
        "paragraphs": [
            "无复清池照病颜，尚余诗思发天悭。",
            "西风似水初鸣叶，细雨如尘不隔山。",
            "岁熟自然民意乐，时平更觉鸟声闲。",
            "江梅会见花敷雪，剧饮须期倒卧还。"
        ],
        "title": "再到值雨",
        "id": "3accda8a-db7d-4592-95cd-fc01fee40fd3"
    },
    {
        "author": "李处权",
        "paragraphs": [
            "风作山云断复飘，沙平竹日影萧萧。",
            "柔桑始叶蚕争出，浅水无鱼鹭独翘。",
            "白髪寻春悲去国，朱门赐火望行朝。",
            "游从此地多君子，乘兴来过不待招。"
        ],
        "title": "偶至溪岸时当寒食书节物呈同行",
        "id": "e469e50c-f169-488a-a302-80f60b902ca9"
    },
    {
        "author": "李处权",
        "paragraphs": [
            "坐见妖氛犯斗魁，使君谋略信雄哉。",
            "寇如狐兔草间出，兵似貔貅天上来。",
            "门馆无私千里静，宾朋多暇百壶开。",
            "他年入数中书考，始识汾阳济世才。"
        ],
        "title": "止戈堂",
        "id": "b61ac7ae-0553-4f37-822f-7a7e852603cc"
    },
    {
        "author": "李处权",
        "paragraphs": [
            "下村正与辋川同，只恐桃源有路通。",
            "山色直侵书幌里，花香尽泛酒杯中。",
            "使君已致随车雨，丞相方来拔木风。",
            "照席侍郎真玉树，慨然怜我坐诗穷。"
        ],
        "title": "简王夏卿侍郎",
        "id": "564320d9-086b-427a-94a2-90db163ac415"
    },
    {
        "author": "李处权",
        "paragraphs": [
            "清躭七盌爱卢全，富贵千金鄙邓通。",
            "新岁烟尘悲塞北，旧时花鸟忆回中。",
            "可能春雨如秋雨，合是东风却北风。",
            "尚喜张仪惟舌在，百年从古没终穷。"
        ],
        "title": "寄德器二首  其一",
        "id": "b9f304c8-27d6-4cd9-bd2b-6bd106d7969e"
    },
    {
        "author": "李处权",
        "paragraphs": [
            "客舍春寒数挽衣，云重雨湿不闻鼙。",
            "老妻未免负薪叹，稚子何为索饭啼。",
            "南地好山青不断，故园芳草绿应齐。",
            "胸中磈磊但尘土，惭愧锦囊兼玉溪。"
        ],
        "title": "寄德器二首  其二",
        "id": "849fc048-fb30-4c50-accc-0e0686ba402e"
    },
    {
        "author": "李处权",
        "paragraphs": [
            "去尽沙鸥水照空，群山濯玉有无中。",
            "乱来更觉心情减，佳处犹欣臭味同。",
            "喜有清樽对雌霓，惭无健笔继雄风。",
            "此行会见承平否，岁晚飘零已秃翁。"
        ],
        "title": "后乐堂",
        "id": "2dea699a-f3d8-4b7d-92ed-735b5dac0732"
    },
    {
        "author": "李处权",
        "paragraphs": [
            "倚马万言才一挥，问年于我亦肩随。",
            "才华早擅乡评在，人物行看国士知。",
            "黄卷沉酣端有志，青云腾踏岂无时。",
            "小人薄宦犹三黜，方驾聊同柳士师。"
        ],
        "title": "和与可见惠之诗",
        "id": "4e816cd7-924a-4c2b-a9e5-c75a6270bfbe"
    },
    {
        "author": "李处权",
        "paragraphs": [
            "风前竹干须料理，雨后蜗涎费扫除。",
            "北客经过无好语，南州骚屑少安居。",
            "雄称百万空扛鼎，功盖三分漫顾庐。",
            "识字信为忧患始，邺侯何必万籖书。"
        ],
        "title": "次韵巽老",
        "id": "3f501a25-4bf5-42b1-96d0-45c22f644a19"
    },
    {
        "author": "李处权",
        "paragraphs": [
            "琳宫尚记昔年游，扑面杨花晚不收。",
            "自倚钓鱼终悟主，谁知射虎不封侯。",
            "江湖已恨长为客，风雨何须横作秋。",
            "未见故人心已醉，更拼十日为君留。"
        ],
        "title": "迓辨老",
        "id": "0ad91121-f056-4f99-9934-da173abe3db0"
    },
    {
        "author": "李处权",
        "paragraphs": [
            "力扶吾道与斯文，世职家声蚤出群。",
            "欲致升平宁舍我，从来出处不忘君。",
            "龙吟虎啸弥千日，兔髓乌肝恰一斤。",
            "已格皇天方俾寿，未须骑鹿上青云。"
        ],
        "title": "元长生辰",
        "id": "d2030db1-b432-4774-9d2f-f23d7430fc74"
    },
    {
        "author": "李处权",
        "paragraphs": [
            "当年倾盖便情亲，老去那知更贱贫。",
            "松竹故园秋未老，溪山南国雨能新。",
            "可怜作客身如梦，尚喜传家笔有神。",
            "咫尺重阳归务速，吹花落帽要吾人。"
        ],
        "title": "送蔡伸道",
        "id": "b5f80874-f48c-4620-aea7-f4ea921310ba"
    },
    {
        "author": "李处权",
        "paragraphs": [
            "此生何处是真归，俯仰人间念念非。",
            "雨后溪山无限好，烟中鸥鹭自由飞。",
            "只轮双桨成何事，白酒黄鸡可息机。",
            "北客上来千万恨，故乡回首夕阳微。"
        ],
        "title": "题南浦楼",
        "id": "f1742cd8-6071-4da6-b832-c05487832f64"
    },
    {
        "author": "李处权",
        "paragraphs": [
            "谁识堂堂忠懿孙，至今人物典刑存。",
            "颇同陶令辞莲社，但学厐公隠鹿门。",
            "醉枕泉香分石脉，吟窗树老出云根。",
            "喜携自有东山妓，好事宁无北海樽。",
            "服食方依炼丹井，跻攀莫近洗头盆。",
            "秋风百本篱边菊，夜月三号涧下猿。",
            "未怪频穿康乐屐，可须多羡辟疆园。",
            "题诗我愧词源涸，作记渠能学海翻。",
            "乱后烟霞真得计，静中丘壑要重论。",
            "十年杀气纒伊洛，回首吾庐正断魂。"
        ],
        "title": "题钱德载双清堂",
        "id": "4d026d46-6931-4be3-9461-5fef432cfdf9"
    },
    {
        "author": "李处权",
        "paragraphs": [
            "柴门如画映山隈，窈窕轩窗向水开。",
            "想见幽人清彻骨，松阴翠竹竹阴梅。"
        ],
        "title": "偶书三首  其一",
        "id": "83a4637e-586e-4f55-908e-cde4c3ce2a9c"
    },
    {
        "author": "李处权",
        "paragraphs": [
            "碧涧溅溅遶竹林，欲从源水阻幽深。",
            "春风想有桃花树，更有渔舟可访寻。"
        ],
        "title": "偶书三首  其二",
        "id": "c8a7b1e9-1ed6-4399-94d0-36dfb6678be5"
    },
    {
        "author": "李处权",
        "paragraphs": [
            "朝云漠漠雨丝匀，山路清无一点尘。",
            "桃李著花溪水满，断肠何处故园深。"
        ],
        "title": "偶书三首  其三",
        "id": "23b0ec30-fefe-4c1d-b88a-c5987ae8b33d"
    },
    {
        "author": "李处权",
        "paragraphs": [
            "已晴云气却濛濛，坐见前山没半峰。",
            "报道名卿谒丞相，不须行雨借蛟龙。"
        ],
        "title": "雨止奉送制置侍郎王公",
        "id": "0fdd82f3-2aea-425b-8e0e-14e741481d13"
    },
    {
        "author": "李处权",
        "paragraphs": [
            "晚风吹叶满溪流，落日孤云万里秋。",
            "径欲五湖寻范蠡，醉携西子上扁舟。"
        ],
        "title": "简辨老",
        "id": "049113c8-3c27-4059-aef3-5426d896633d"
    },
    {
        "author": "李处权",
        "paragraphs": [
            "不独京尘解化衣，秋阳流火树阴稀。",
            "折腰为米初何有，亲见渊明负弩归。"
        ],
        "title": "戯辨老",
        "id": "c9460b6b-66c4-4a6f-8bf8-f6855ba6e64f"
    },
    {
        "author": "李处权",
        "paragraphs": [
            "两山相对似香山，滩响浑如八节滩。",
            "安得高风从此去，载醪犹是菊花残。"
        ],
        "title": "舟中偶书",
        "id": "569789fe-a986-461e-8b3e-d092621c7124"
    },
    {
        "author": "李处权",
        "paragraphs": [
            "山家梅树出疏篱，好客慇懃折一枝。",
            "直是老来风味薄，而今相遇可无诗。"
        ],
        "title": "道中题梅",
        "id": "950c9736-c2a2-4c45-82ff-26825cd9e473"
    },
    {
        "author": "李处权",
        "paragraphs": [
            "低阴漠漠水漫漫，杨柳如丝不忍看。",
            "见说山前风更恶，杏花无处避春寒。"
        ],
        "title": "雪中过伊南",
        "id": "8448ba77-fc33-480a-82b2-a865750a2d10"
    },
    {
        "author": "李处权",
        "paragraphs": [
            "客舍犹寻未见书，邺侯何止万籖余。",
            "君家酿玉推能事，得及重阳把盏无。"
        ],
        "title": "促梦弼酿",
        "id": "03107bee-0403-4595-9065-16ecf7b10e0e"
    },
    {
        "author": "李处权",
        "paragraphs": [
            "当年此地勤花竹，景物方成姓又移。",
            "尽爱芙蓉照秋水，倚风怀往亦多时。"
        ],
        "title": "题湘园",
        "id": "63eee997-f0e2-4475-a6d1-f3033a3d7d78"
    },
    {
        "author": "李处权",
        "paragraphs": [
            "高人折简苦相催，要及春风把一杯。",
            "花柳溪山寒食后，云中何似雨中来。"
        ],
        "title": "赴端礼之招道中",
        "id": "707f4dda-a8d5-4a46-93a9-b84405167961"
    },
    {
        "author": "李处权",
        "paragraphs": [
            "乱来身世羡沙鸥，雪后溪山粲两眸。",
            "不用东床呼外舅，当年雅契在仙舟。"
        ],
        "title": "次怀英韵",
        "id": "56ad2473-04a8-45ee-b279-dbecb769e8ce"
    },
    {
        "author": "李处权",
        "paragraphs": [
            "禽鱼花竹静相参，溪雪融春青出蓝。",
            "月下醉归休秉烛，要将清梦过江南。"
        ],
        "title": "陪德孺游徐氏园池",
        "id": "e7ce886a-58a5-43a2-94aa-607f3bbbcda7"
    },
    {
        "author": "李处权",
        "paragraphs": [
            "千里无云湛九霄，月明花露滴春桥。",
            "何时心绪如杨柳，笑倚春风万丈条。"
        ],
        "title": "和翁子秀夜过溪桥韵",
        "id": "c149e759-998a-4138-8543-e8a71aba6dc0"
    },
    {
        "author": "李处权",
        "paragraphs": [
            "人物如公亦伟哉，漥樽寂寞岘山隈。",
            "似闻著履凌风出，不见拿舟弄月回。",
            "往事只应君可纪，幽期孰谓我能开。",
            "留诗更约荷花语，莫惜障泥走马来。"
        ],
        "title": "游岘山观颜鲁公漥樽呈谹父",
        "id": "c8712883-9439-4211-b097-1dbbcccfa373"
    },
    {
        "author": "释弥光",
        "paragraphs": [
            "通身一穿金锁骨，正眼观来犹剩物。",
            "纵使当机觌面提，敢保居士犹未彻。"
        ],
        "title": "和学士吴元昭",
        "id": "696d4e8d-cbf6-4d11-b9cf-5b72cc72388d"
    },
    {
        "author": "释弥光",
        "paragraphs": [
            "胡牀稳坐已通津，何处更寻不二门。",
            "八苦起时全体现，不知谁解报深恩。"
        ],
        "title": "和参政李汉老",
        "id": "6dee963b-ac8b-4545-8600-f73461035809"
    },
    {
        "author": "释弥光",
        "paragraphs": [
            "一拶当机怒雷吼，惊起须弥藏北斗。",
            "洪波浩渺浪滔天，拈得鼻孔失却口。"
        ],
        "title": "偈五首  其一",
        "id": "794bfdff-16eb-4ff1-9417-574e18ce89f1"
    },
    {
        "author": "释弥光",
        "paragraphs": [
            "儿时曾向山前住，老大还归山上来。",
            "云外堂前逢蔡柳，大家拍掌笑咍咍。"
        ],
        "title": "偈五首  其二",
        "id": "e9e35a73-4a8c-4300-8b0b-ee03c47c4311"
    },
    {
        "author": "释弥光",
        "paragraphs": [
            "一九与二九，相逢不出手。",
            "冻得鸱吻头，面南看北斗。",
            "诸禅人，晓不晓，地炉火冷莫嫌寒，更有樵夫赤脚走。"
        ],
        "title": "偈五首  其三",
        "id": "e818d780-3a7c-4413-903b-90da60595dc2"
    },
    {
        "author": "释弥光",
        "paragraphs": [
            "今朝腊月二十，衲僧门风壁立。",
            "进前拟问如何，劈面老拳箭疾。"
        ],
        "title": "偈五首  其四",
        "id": "099e4de1-98f5-4740-9b92-8c5b2faeae00"
    },
    {
        "author": "释弥光",
        "paragraphs": [
            "和风习习，膏雨微微。",
            "洗开柳眼，秀出花枝。",
            "衲僧闻得呵呵笑，也是宗门第八机。"
        ],
        "title": "偈五首  其五",
        "id": "48fa2327-59e7-485b-8e93-99062582770d"
    },
    {
        "author": "释弥光",
        "paragraphs": [
            "梦幻空花，何劳把捉。",
            "得失是非，一时放却。"
        ],
        "title": "偈二首  其一",
        "id": "bd9ad29a-e9bf-42b0-97a0-809358139a53"
    },
    {
        "author": "释弥光",
        "paragraphs": [
            "一物不将来，两肩担不起。",
            "直下便承当，坐在屎窖里。"
        ],
        "title": "偈二首  其二",
        "id": "995c4c2c-6431-49ec-8bbf-e987a39c5756"
    },
    {
        "author": "释弥光",
        "paragraphs": [
            "生銕铸就昆仑儿，头轻脚重肚皮大。",
            "明眼衲僧萨普咤，九十日中看不破。",
            "看不破，笑倒嵩山破灶堕。"
        ],
        "title": "颂古二首  其一",
        "id": "80a5ce6b-da68-439d-9576-7eccba69b33f"
    },
    {
        "author": "释弥光",
        "paragraphs": [
            "家家尽看野狐儿，见者虽多识者稀。",
            "百怪千妖俱扫迹，春风已到万年枝。"
        ],
        "title": "颂古二首  其二",
        "id": "25cfd2f0-8b83-4695-9ddb-4801646dd274"
    },
    {
        "author": "曾慥",
        "paragraphs": [
            "渺渺阳台去，茫茫鹦鹉洲。",
            "干戈迷大别，烟雨瞑南楼。"
        ],
        "title": "沔鄂",
        "id": "876cb9a1-a4a5-4f91-9e3c-b6ce9a4e0405"
    },
    {
        "author": "曾慥",
        "paragraphs": [
            "白帝城头路，逶迤一径遥。",
            "高堂临峡口，暴水没山腰。",
            "隔岸鱼施网，横江铁贯桥。",
            "神妃翻覆手，愿赐雨连宵。"
        ],
        "title": "白帝城",
        "id": "9cc6a0c2-3294-4904-81b1-d534bcf3b3e3"
    },
    {
        "author": "曾慥",
        "paragraphs": [
            "巫山不可见，翠岫几重重。",
            "云外藏三岛，江头认九峰。",
            "淡烟迷暝色，疏雨浥秋容。",
            "目断凝贞路，松风传暮钟。"
        ],
        "title": "巫山",
        "id": "b37ae2b6-9c1a-4937-8f1f-95b0873e0196"
    },
    {
        "author": "曾慥",
        "paragraphs": [
            "众水归三峡，悠悠万古情。",
            "白盐无路到，赤甲罕人行。",
            "西瀼泉尤胜，东屯谷有名。",
            "丰年公事少，饱暖荷恩荣。"
        ],
        "title": "到夔州",
        "id": "2ea9527e-6029-4289-a322-e1eaa82ce36e"
    },
    {
        "author": "曾慥",
        "paragraphs": [
            "元祐文章绝代无，为盟主者眉山苏。",
            "旧闻宗匠为诗匠，今见东湖说后湖。",
            "寂寞香山老居士，浩荡烟波古钓徒。",
            "澜翻翰墨惊人眼，一段清冰在玉壶。"
        ],
        "title": "题苏养直词翰巨轴",
        "id": "aedfa3c3-133b-4fa4-bdee-3b84682dde0b"
    },
    {
        "author": "曾慥",
        "paragraphs": [
            "云连三峡苍茫外，人在千峰紫翠间。"
        ],
        "title": "句  其一",
        "id": "9ad95898-366b-4ccc-8321-ae4e84846429"
    },
    {
        "author": "曾慥",
        "paragraphs": [
            "秋风三度发孤妍，扑面幽香十里传。"
        ],
        "title": "句  其二",
        "id": "3bb34b93-f995-40db-88ab-9febd4b8d620"
    },
    {
        "author": "李牧",
        "paragraphs": [
            "怪底尘劳破，青山在眼中。",
            "竹桥低跨水，林磬小鸣风。",
            "半岭暮云碧，一村霜叶红。",
            "禅枝栖众鸟，回首意无穷。"
        ],
        "title": "次韵曾端伯晚过青山",
        "id": "5b452045-169c-47c5-adb0-856b87e7b51e"
    },
    {
        "author": "吕渭老",
        "paragraphs": [
            "尘断征车杳，云低毳帐深。",
            "古今那有此，天地亦何心。"
        ],
        "title": "伤世",
        "id": "38fc4e51-b09e-4c6b-a2c8-b86e8512a56d"
    },
    {
        "author": "关注",
        "paragraphs": [
            "玄衣仙子从双鬟，缓节长歌一解颜。",
            "满引铜杯效鲸吸，低回红袖作弓弯。",
            "舞留月殿春风冷，乐奏钧天晓梦还。",
            "行听新声太平乐，先传五拍到人间。"
        ],
        "title": "记梦",
        "id": "60c8f490-b6d1-49bc-af0c-feef1b0b98dd"
    },
    {
        "author": "关注",
        "paragraphs": [
            "梦破松声枕上闻，睡魔夜半战吟魂。",
            "初疑秋雨连江岸，乍觉寒潮上海门。",
            "招引好风来古寺，追随月色下前村。",
            "晚行欲问声来处，鬰鬰苍波漫不分。"
        ],
        "title": "秋声",
        "id": "f0880fa1-b24b-4121-b493-a4e3bb30b9b7"
    },
    {
        "author": "关注",
        "paragraphs": [
            "夜阑立语意萧然，似与黄冠有宿缘。",
            "不用天坛飞皓鹤，知君家世是神仙。"
        ],
        "title": "洞霄与道士夜话",
        "id": "f4a166e8-3f58-4012-b023-47c9f422e6a8"
    },
    {
        "author": "关注",
        "paragraphs": [
            "手追心慕漫悠悠，写向丹青入卧游。",
            "绝胜山阴问陈迹，茂林修竹想风流。"
        ],
        "title": "咏俞仲义屏上王内史",
        "id": "e9e3cae4-3ae8-46fb-9ac8-51ff01a0dd06"
    },
    {
        "author": "关注",
        "paragraphs": [
            "钟声互起东西寺，灯火遥分远近村。"
        ],
        "title": "句  其一",
        "id": "6e305d90-549a-438e-b220-4c2140b3f834"
    },
    {
        "author": "关注",
        "paragraphs": [
            "夜长何时旦，苦寒不成寐。"
        ],
        "title": "句  其二",
        "id": "9f3c3313-3a43-444b-822d-096cf537991b"
    },
    {
        "author": "刘著",
        "paragraphs": [
            "福威看九落，笔削在麟经。",
            "中道亡三鉴，危时忆九龄。",
            "网罗无处避，鼙鼓不堪听。",
            "身远辽阳渡，心怀岘首亭。",
            "脱巾头半白，倾盖眼谁青。",
            "断雁西风急，潸然涕泗零。"
        ],
        "title": "次韵彦高即事",
        "id": "7ec6c540-5997-49a4-9042-16f1a34bad17"
    },
    {
        "author": "刘著",
        "paragraphs": [
            "太平时世屡丰年，胜事空闻父老传。",
            "郭外桑麻知几顷，船头鱼蟹不论钱。"
        ],
        "title": "顺安辞呈赵使君二首  其一",
        "id": "2f1bb1ae-64ef-4685-b03a-3dd514e2ca4c"
    },
    {
        "author": "刘著",
        "paragraphs": [
            "六朝兴废渡河年，旧国归来更黯然。",
            "八月边城山未雪，芦花籍藉已漫天。"
        ],
        "title": "顺安辞呈赵使君二首  其二",
        "id": "53423ef5-295b-45f6-b44e-b4d258b41d20"
    },
    {
        "author": "刘著",
        "paragraphs": [
            "东晋风流属子猷，开元峭直让韩休。",
            "丝纶对掌惊三隽，尊酒更酬失四愁。",
            "古道阴阴槐树老，归鸿杳杳荻花秋。",
            "浩然诗思天涯远，月满江南小谢楼。"
        ],
        "title": "次韵王子慎玉田道中一首兼呈韩公美阁老",
        "id": "e6f603f2-c055-4796-8d95-3a1342821ca4"
    },
    {
        "author": "刘著",
        "paragraphs": [
            "羽檄中原满，萍流四海间。",
            "少时过桂岭，壮岁出榆关。",
            "奇祸心如折，羁愁鬓已斑。",
            "楚累千万亿，知有几人还。"
        ],
        "title": "出榆关",
        "id": "c0095d6f-1ff9-4433-9a04-07fc561914c1"
    },
    {
        "author": "刘著",
        "paragraphs": [
            "身隔辽东渡，心怀冀北群。",
            "会归苏属国，却忆范将军。",
            "风陈横秋雁，雷声吼夜蚊。",
            "方言莫相笑，唐梵本殊分。"
        ],
        "title": "渡辽",
        "id": "f76a3907-e744-4d4f-b5de-360942b2d59a"
    },
    {
        "author": "刘著",
        "paragraphs": [
            "乱离南国忽经年，一线愁添未死前。",
            "心折灵台候云物，眼看东海变桑田。",
            "燕巢幕上终非计，雉畜樊中政可怜。",
            "安得绝云行九万，却骑鲸背上青天。"
        ],
        "title": "至日",
        "id": "f31856e8-40fb-4522-89fe-cd5814dc958e"
    },
    {
        "author": "刘著",
        "paragraphs": [
            "平生漫浪老清晖，却扫丘园属少微。",
            "世乱伤心青眼旧，天涯流泪白云飞。",
            "羁愁只忆中山酒，贫病长悬子夏衣。",
            "泽畔行吟谁念我，祗应形影自相依。"
        ],
        "title": "次韵彦高暮春书事",
        "id": "56687807-6c27-4eca-9bca-141e6a8bedca"
    },
    {
        "author": "刘著",
        "paragraphs": [
            "入座山光秀玉柯，岸巾绝景意如何。",
            "瘦来岂为寒松句，和寡还惊白雪歌。",
            "地近云烟来鹤驾，簷高星斗泻银河。",
            "悬知老子登临处，渺渺沧波月色多。"
        ],
        "title": "寄题张浩然松雪楼",
        "id": "22044425-9c42-4189-9215-8bdd689b5f36"
    },
    {
        "author": "刘著",
        "paragraphs": [
            "天秋鼓南风，云海飘暮雪。",
            "三春犹沍寒，九夏那苦热。",
            "土圭测中气，尝闻先儒说。",
            "穷髪多异宜，泥古诚亦拙。",
            "吴侯擅六艺，名宦端不屑。",
            "晚岁登泰山，蚤已探禹穴。",
            "千岁可坐致，不待数旬月。",
            "重阴畏坎陷，五阳欣夬决。",
            "君子方履霜，渠肯蹈覆辙。",
            "鸡猪与鱼蒜，幸可充朝餟。"
        ],
        "tags": [
            "泰山"
        ],
        "title": "次韵彦高占雪",
        "id": "50ffac42-749b-4889-a47d-e89ea2659965"
    },
    {
        "author": "刘著",
        "paragraphs": [
            "九土将分裂，中原政扰攘。",
            "孰为真汉相，却忆假齐王。",
            "晋室迁神鼎，梁园作战场。",
            "可怜羁客梦，夜夜在家乡。"
        ],
        "title": "枕上言怀",
        "id": "7c446f5d-a650-4934-a79c-21031d428c54"
    },
    {
        "author": "刘著",
        "paragraphs": [
            "否泰由来在岁星，谁听叩角作商声。",
            "一朝汉魏成今古，百口燕秦隔死生。",
            "雉堞仅能逃病妇，雁书犹记作团兄。",
            "雪云埋尽辽西路，有酒如淮奈此情。"
        ],
        "title": "再和彦高",
        "id": "4c4111d9-59b4-4ab5-a156-cbc99dcba9b0"
    },
    {
        "author": "刘著",
        "paragraphs": [
            "千里寒云卷朔风，当轩月午雁书空。",
            "烦君为报江南客，顦顇辽东更向东。"
        ],
        "title": "闻雁",
        "id": "6ad1fcba-bbe3-4912-a533-6bc2e8519e8a"
    },
    {
        "author": "刘著",
        "paragraphs": [
            "天边北斗又回春，愁绝龙沙任酒醺。",
            "万里巫山归梦断，不知何处觅行云。"
        ],
        "title": "闺情二绝  其一",
        "id": "cc6302e4-7dc6-407b-9f1d-26f2cc4b005c"
    },
    {
        "author": "刘著",
        "paragraphs": [
            "蕙帐金炉冷篆烟，故山春草几芊芊。",
            "只今唯有潇湘月，万里相随照不眠。"
        ],
        "title": "闺情二绝  其二",
        "id": "15c8a3b9-5823-4f96-af50-04bfe220b01a"
    },
    {
        "author": "刘著",
        "paragraphs": [
            "万折狂澜肯倒流，归心梦寐在东周。",
            "平生快意君知否，今日驱车过沟。"
        ],
        "title": "过白沟趁顺安",
        "id": "f1c48207-29ce-47a0-a5ef-dc5287b12a32"
    },
    {
        "author": "刘著",
        "paragraphs": [
            "一径埋云草树荒，石麟苍藓卧田桑。",
            "汉家陵阙今何在，洛水嵩山满夕阳。"
        ],
        "title": "题御城寺壁",
        "id": "5f3ce6f9-7a13-439e-95b7-99f56ce10f5a"
    },
    {
        "author": "刘著",
        "paragraphs": [
            "浮世浑如出岫云，南朝词客北朝臣。",
            "传邮扰扰无虚日，吏俗区区老却人。",
            "入眼青山看不厌，傍船白鹭自相亲。",
            "举杯更欲邀明月，暂向尧封作逸民。"
        ],
        "title": "月夜汎舟",
        "id": "612496d8-5ed2-4163-ac9f-1f76c601b52c"
    },
    {
        "author": "刘著",
        "paragraphs": [
            "月满江楼午夜钟，多情多病一衰翁。",
            "行云不道无行雨，只恐相逢是梦中。"
        ],
        "title": "病中寄楚卿",
        "id": "17b316f7-d6cc-4384-9bc6-156ebc26ea60"
    },
    {
        "author": "刘著",
        "paragraphs": [
            "十年羁旅鬓成丝，千里淮山信息稀。",
            "送尽长亭短亭客，且看庄舄几时归。"
        ],
        "title": "送客亭",
        "id": "6ddabb38-51ed-4b4f-be20-78a0ff10bfcf"
    },
    {
        "author": "刘著",
        "paragraphs": [
            "潦倒淮山客，金台五见秋。",
            "退飞嗟宋鹢，畏暑甚吴牛。",
            "问疾怜摩诘，分曹类子猷。",
            "自慙无补报，只合隐林丘。"
        ],
        "title": "病中言怀呈韩给事",
        "id": "a57e8fdf-5594-4401-8fa6-d58507d56192"
    },
    {
        "author": "刘著",
        "paragraphs": [
            "建溪玉饼号无双，双井为奴日铸降。",
            "忽听松风翻蟹眼，却疑春雪落寒江。"
        ],
        "title": "伯坚惠新茶绿橘香味郁然便如一到江湖之上戏作小诗二首  其一",
        "id": "5580c658-26a4-4b5b-be48-efe09a962ba1"
    },
    {
        "author": "刘著",
        "paragraphs": [
            "黄苞犹带洞庭霜，翠袖传看绿叶香。",
            "何待封题三百颗，只今诗思满江乡。"
        ],
        "tags": [
            "洞庭湖"
        ],
        "title": "伯坚惠新茶绿橘香味郁然便如一到江湖之上戏作小诗二首  其二",
        "id": "06346aef-2dd2-49ff-8ae3-4f00eee74771"
    },
    {
        "author": "刘著",
        "paragraphs": [
            "一枝绿萼冠群芳，潇洒犹疑楚岸傍。",
            "香骨瘦来冰蕋细，梦魂清处月波凉。",
            "赓酬便合成千首，醒醉宁须计百觞。",
            "横玉叫云吹不尽，只教今古洗离肠。"
        ],
        "title": "文季侍郎得绿萼香梅子文待制有诗辄亦同赋",
        "id": "93b84786-da90-44b7-9e8e-009cecb44a64"
    },
    {
        "author": "释宗印",
        "paragraphs": [
            "七十劳生西复东，乡关在望念飘蓬。",
            "大辽半岁九分尽，全晋一年千里空。",
            "周召已亡无善政，蔡童虽死有余风。",
            "华阴乞食商山去，巖谷幽寻四老翁。"
        ],
        "title": "题佛刹",
        "id": "5ec8ddc8-f0d5-4517-84ad-c5fa58508242"
    },
    {
        "author": "王昭宇",
        "paragraphs": [
            "明朝山北山南路，各自逢人话胜游。"
        ],
        "title": "句",
        "id": "cb8339d2-c318-44c9-b72f-5a76801b25de"
    },
    {
        "author": "罗大全",
        "paragraphs": [
            "愿挽玻瓈江，霈作东州雨。"
        ],
        "title": "句",
        "id": "0717fe13-0ef7-4a25-8515-ac7395e8f048"
    },
    {
        "author": "荀完",
        "paragraphs": [
            "门前春挂一壶山，修竹乔松不可攀。",
            "落尽桃花无觅处，应随流水到人间。"
        ],
        "title": "重兴寺",
        "id": "279449cf-067e-4804-8498-9f94d788d282"
    },
    {
        "author": "张嵲",
        "paragraphs": [
            "天监我宋，受命以人。",
            "咋为乱阶，以启圣人。",
            "皇帝嗣位，其仁如春。",
            "万邦欣载，共惟帝臣。",
            "垂衣高拱，惟务俭勤。",
            "恤民不怠，懋穑劝分。",
            "卑宫勿饰，服御无文。",
            "膳食取具，不羞庶珍。",
            "内官弗备，简御嫱嫔。",
            "抑损戚畹，登崇搢绅。",
            "吏除苛绕，狱去放分。",
            "刑罚不试，号令不频。",
            "旰食宵衣，导率以身。",
            "行之期年，天下归仁。",
            "皇帝躬行，过于尧禹。",
            "如天不言，乃帝之所。",
            "内资禀命，外须训抚。",
            "不有相贤，孰资察补。",
            "天舍其衷，遗之硕辅。",
            "实惟旧臣，乃吾肱股。",
            "昔以梦求，今以德错。",
            "皇帝曰咨，惟予与汝。",
            "我唱而和，无或疑阻。",
            "如手如臂，如心如膂。",
            "如彼事神，汝为椒糈。",
            "如彼琴瑟，相待戞拊。",
            "相臣受命，于帝其训。",
            "敢惮夙宵，以图淑问。",
            "衣不及带，冠不暇正。",
            "内事抚摩，外修好聘。",
            "忍尤攘纷，徂惟求定。",
            "皇帝之孝，克迈帝舜。",
            "相臣佐之，兹惟无竞。",
            "上感穹昊，下格殊邻。",
            "以暴为恩，易顽以驯。",
            "母后既归，东朝侍御。",
            "天下载欢，若饥得哺。",
            "天子躬俭，惟亲是丰。",
            "未明求衣，朝长乐宫。",
            "礼备家人，养以天下。",
            "先意承旨，事无违者。",
            "天子行孝，天下承风。",
            "胥训胥效，比屋可封。",
            "乃建中宫，以母四海。",
            "诗首关雎，易称中馈。",
            "天子之尊，亦资内助。",
            "上奉慈颜，下式寰宇。",
            "事亲底豫，化民致和。",
            "始于壸阈，邦国是讹。",
            "太学肇建，四方是极。",
            "增博士员，导以经术。",
            "有来英髦，充牣上京。",
            "三年大比，以考其成。",
            "异时之用，维公维卿。",
            "石渠广内，图书之渊。",
            "羽陵之蠧，断简之编。",
            "是息是游，英俊在焉。",
            "逸群之彦，比迹卿云。",
            "怀材待问，发闻扬芬。",
            "驰骋古今，上下典坟。",
            "考正律度，是为景钟。",
            "导和殖财，国用以丰。",
            "不窕不槬，咸中典刑。",
            "有涣其章，上公是铭。",
            "兹器惟则，允为国经。",
            "德爵之亚，莫尚惟齿。",
            "班序颠毛，以为民纪。",
            "乡饮既行，郡邑是遵。",
            "洙泗之风，无复龂龂。",
            "井田既坏，民困劫假。",
            "乃正经界，以实多寡。",
            "赋入既均，贫富不病。",
            "非上恤之，孰拯其命。",
            "诞弥之节，式宴示慈。",
            "乐不计费，孰敢节之。",
            "皇帝曰咨，费财无艺。",
            "亲降德音，以禁肆侈。",
            "天下欢然，称盛德事。",
            "匪帝命之，臣子曷议。",
            "著之令甲，付之史官。",
            "永永万年，无或敢干。",
            "人事既洽，惟神是事。",
            "于庙于郊，各尽其礼。",
            "其郊维何，蒇事圜丘。",
            "帝御六龙，冕十二旒。",
            "既新宫架，既备礼服。",
            "有洁其牲，有温其玉。",
            "合袪天地，侑以祖考。",
            "乐奏六变，其音肆好。",
            "问谁相祀，实维上公。",
            "登降跪起，有肃其容。",
            "天地并况，瑞物来下。",
            "天子万年，以有神嘏。",
            "其庙维何，可以观德。",
            "德盛不祧，祀事不忒。",
            "祖庙既饬，旅楹有闲。",
            "原庙继作，以游衣冠。",
            "若节春秋，皇帝戾止。",
            "荐献有容，祖考咸喜。",
            "礼成而退，祗奉不凟。",
            "天子万年，永绥遐福。",
            "天神贵者，莫尊太一。",
            "置祠为民，其宫有洫。",
            "既倣谬忌，道开八通。",
            "皇帝临飨，威神是崇。",
            "天人相际，福禄攸同。",
            "国南千亩，是为帝籍。",
            "天子肇祀，以祈黍稷。",
            "我黍与与，我稷翼翼。",
            "以享以祀，以为民食。",
            "福禄绥之，万世无斁。",
            "乃营吉壤，肇建高禖。",
            "何以歆之，帝德不回。",
            "瑞乙既至，后率所御。",
            "以弗以祈，有秩斯祜。",
            "千亿之祥，兆于帝武。",
            "天锡皇帝，圣钦不迟。",
            "事神保民，以莫不祗。",
            "上帝临之，云何以报。",
            "维年屡丰，诸福是効。",
            "非维丰之，又布濩之。",
            "东西北南，咸锡予之。",
            "稼茂于野，粟积于仓。",
            "礼义兴行，民俗以臧。",
            "桴鼓不鸣，狱讼衰息。",
            "人有盖藏，道无捐瘠。",
            "和气所蒸，化为瑞物。",
            "甘露零庭，近在郊邑。",
            "有木呈祥，合枝共柢。",
            "考传验符，远人不贰。",
            "或剖其中，自然成文。",
            "太平是告，希代莫闻。",
            "丰年屡应，众瑞应图。",
            "皇帝谦恭，不以自居。",
            "图回庶事，益慎厥初。",
            "君臣相戒，可否吁俞。",
            "政过三代，言成典谟。",
            "历选后辟，前载所无。",
            "在昔中兴，周汉二宣。",
            "夏康商宗，汉祖晋元。",
            "咸用干戈，配天祀夏。",
            "其臣歌颂，或列于雅。",
            "方之皇帝，爝火太阳。",
            "顾无歌诗，垂世用光。",
            "词臣伏罪，无以塞责。",
            "谁其诗之，以佐皇德。",
            "下臣张嵲，过不自揆。",
            "日官西掖，待罪文字。",
            "敢颂厥美，以赞后功。",
            "江汉崧高，不足比隆。"
        ],
        "title": "绍兴中兴上复古诗",
        "id": "032e87ac-d874-4c7c-b697-8ee5552a6221"
    },
    {
        "author": "张嵲",
        "paragraphs": [
            "宋有天下，逮乎八世。",
            "猛敌横生，侵欲不忌。",
            "尧汤水旱，文景菑异。",
            "数则使然，岂人攸塈。",
            "皇帝承统，甚武且仁。",
            "内销奸孽，外备殊邻。",
            "濅明濅昌，师武臣力。",
            "抵掌含怒，日思奋殛。",
            "皇帝曰咨，咨女将臣。",
            "慎守疆埸，以保吾民。",
            "敌来则御，折北勿追。",
            "姑修吾德，以待所归。",
            "人亦有言，投鼠忌器。",
            "矧彼狡焉，吾亲是质。",
            "彼兵攸恃，我则德攻。",
            "靡以岁月，徼天之衷。",
            "彼虽刚戾，不可扰驯。",
            "我视其欲，以舒吾仁。",
            "始我有众，公卿庶士。",
            "谓彼悍骄，庸知德义。",
            "苟有诚信，金石为开。",
            "豚鱼之孚，惟道之怀。",
            "有唐睿真，亟诏求访。",
            "恻怛之诚，宁甘百誷。",
            "皇帝曰咨，予由是心。",
            "彼虽我诈，我惟尔忱。",
            "孝悌之至，神明可通。",
            "惟彼不信，天诱其衷。",
            "行人是来，言弃旧恶。",
            "我奉慈母，归御长乐。",
            "八月甲子，至行在所。",
            "天子在所，天子郊迎，其从如雨。",
            "老稚仰观，踊跃呼舞。",
            "卿士相趋，肃穆伛偻。",
            "天地感通，发祥颓祉。",
            "卿云鬰兴，轮囷离诡。",
            "屏翳不惊，川后静波。",
            "云飞渊泳，讙声相和。",
            "玉虬沛艾，芝盖穹崇。",
            "千乘雷动，万骑风从。",
            "天子是侍，如长乐宫。",
            "渤澥为杯，华嵩为豆。",
            "举烽行炙，撞钟命酒。",
            "既劳王爵，下逮奔走。",
            "万岁称觞，献太母寿。",
            "敷天之庆，周浃寰宇。",
            "薄海内外，无或失所。",
            "皇帝之孝，振古曷遇。",
            "睿算无疆，永作民主。",
            "人无疾疠，田多稷黍。",
            "兵革不试，四夷款附。",
            "太母万年，康疆燕豫。",
            "皇帝之孝，莫与比德。",
            "锡羡无疆，子孙千亿。",
            "莞簟发祥，开统拓迹。",
            "嶷嶷岐岐，诜诜翼翼。",
            "有绿其车，有赤其舄。",
            "太母万年，含饴燕息。",
            "始归太母，小大具疑。",
            "谓将我廷，胡宁以归。",
            "皇帝之孝，先定不易。",
            "爰有廷臣，协比我德。",
            "有赞其决，无贰其心。",
            "指期待蔇，天实我临。",
            "曾无愆素，归御愔愔。",
            "凡是讙嚣，尽为歌吟。",
            "天锡皇帝，示将保定。",
            "太平之休，繄此其证。",
            "际天所覆，咸为我土。",
            "含识之伦，我籍斯附。",
            "充入旧贯，天临万方。",
            "子子孙孙，永世克昌。"
        ],
        "title": "绍兴圣孝感通诗",
        "id": "0099672c-e09d-4d54-8fba-a7af01012762"
    },
    {
        "author": "张嵲",
        "paragraphs": [
            "前山跻暮气，虚簷纳轻阴。",
            "沉疴稍轻体，徐步望遥岑。",
            "泬寥天宇净，斐亹秋云深。",
            "原野旷萧条，岗阜何崎嵚。",
            "微霜被群物，悴叶声萧森。",
            "游鳞奔巨壑，翔鸟候穹林。",
            "结念非一端，滞思纷相寻。",
            "伊昔抱微尚，夙怀尘外心。",
            "风波一震荡，飘流安可任。",
            "廉颇思赵士，钟仪怀楚音。",
            "往愤既切古，来忧方在今。",
            "安排谅躛言，委顺亦虚襟。",
            "由来穷达士，万古同堙沉。",
            "聊申悽断意，持和双南金。"
        ],
        "title": "秋怀",
        "id": "ff2ad77b-1947-403e-a295-adaf90d3e7e2"
    },
    {
        "author": "张嵲",
        "paragraphs": [
            "屯云生广泽，白日互亏蔽。",
            "如何三秋杪，顾作九暑炽。",
            "高风摧蒲柳，未觉到兰蕙。",
            "幽人感岁徂，节生悲远志。",
            "伊予老忧患，感激志鉴寐。",
            "起视篱下花，节过真少味。",
            "岂无王弘酒，深愧渊明意。",
            "未然招隠诗，默契幽林思。",
            "瞻彼区中人，清冽成萎悴。",
            "安得西山药，飘然以超世。"
        ],
        "title": "奉和李元叔察院秋怀",
        "id": "88434746-119a-4099-9d97-c0a2acd2db08"
    },
    {
        "author": "张嵲",
        "paragraphs": [
            "人生朝气锐，兹花亦复然。",
            "鲜荣若自矜，低垂如乞怜。",
            "平生浙郦路，满谷为谁妍。",
            "山深风日美，扬芳被涯边。",
            "食饮赖香洁，轻安遗节宣。",
            "昔乃寿胡广，由来岂其天。",
            "至理竟谁问，三叹秋风前。"
        ],
        "title": "董弥大郎中以窗前菊花晨且鲜明午间萎蕤感而成诗兴寄古雅次元韵",
        "id": "d7c44d2d-2c66-4f58-9377-2b4719026b8a"
    },
    {
        "author": "张嵲",
        "paragraphs": [
            "末契托外亲，夙昔承顾盻。",
            "邓鄙听论诗，房陵共遭乱。",
            "苍黄南山路，大雪将没骭。",
            "事定访田家，山花已如霰。",
            "燃薪代灯烛，新诗仰华绚。",
            "雨余登近岭，春晴集两涧。",
            "彷彿纸坊山，泉石眼中见。",
            "形影一东西，音声阻河县。",
            "驽骀自拘挛，鸿鹄谢羁绊。",
            "俄瞻九天上，更觉斯文焕。",
            "鄙贱集亹深，十年两遭难。",
            "稠重荷顾存，凡庸辱推荐。",
            "穷途感一饭，况此膺深眷。",
            "门墙行欲近，仰止极昏旦。",
            "余生不自意，复得亲谈宴。",
            "存没割中肠，申章泪滂溅。"
        ],
        "title": "将至临安途中偶成呈表叔陈给事去非",
        "id": "06017de8-ab45-4132-9b62-a4a5232f1117"
    },
    {
        "author": "张嵲",
        "paragraphs": [
            "一岁三百日，烈风朝暮吹。",
            "不知剖判来，曾有无风时。",
            "况兹踰年旱，小雨时散丝。",
            "蓬蓬从天来，一扫云气离。",
            "虽荷扇暍劳，要无膏润滋。",
            "功过不相庚，退坐徒叹咨。",
            "何当快雨至，簷霤如绠縻。",
            "万瓦跃冰丸，千虹注幽池。",
            "坐见槁死苖，翠浪翻前陂。",
            "雨罢树不揺，溟溟天宇垂。",
            "此事恐无冀，忘言咏吾诗。"
        ],
        "title": "风",
        "id": "f96c5d47-f934-4349-a495-a3563efcc6ec"
    },
    {
        "author": "张嵲",
        "paragraphs": [
            "欲雨春岚重，微风松韵清。",
            "泊舟古观下，卧听山鸟声。",
            "行乐惬幽步，访僧舒远情。",
            "仙翁遯世久，巖壑自峥嵘。",
            "丹灶颇可识，故基犹未平。",
            "何当遯世网，来此饭黄精。"
        ],
        "title": "普照观",
        "id": "a88f5b86-b1ad-4c72-91c6-ad5d29649a54"
    },
    {
        "author": "张嵲",
        "paragraphs": [
            "秋风来万里，草木日夜凋。",
            "属兹憀栗时，执别在今朝。",
            "乱离多苦辛，况乃道路穷。",
            "若人抱奇节，劲气干云霄。",
            "结交二十年，途穷识久要。",
            "间闗复会面，益若漆投胶。",
            "感深念存殁，投分忘顽嚣。",
            "汝海昔为别，盛年意气豪。",
            "及兹分手日，星星悲二毛。",
            "壮心随遇尽，曩志与时消。",
            "别夜月皎皎，首途方迢迢。",
            "故园不足怀，令德乃所操。",
            "君其爱尔躯，努力熙皇朝。"
        ],
        "title": "送冯贯道之东川转而之行在",
        "id": "84f01866-a5c1-46c6-a677-cabd0173fd16"
    },
    {
        "author": "张嵲",
        "paragraphs": [
            "驰骛谢新轨，息偃思旧扉。",
            "婵连怅若人，阅岁此音徽。",
            "直谅方求益，离忧忽在兹。",
            "平居轻岁月，分首重斯时。",
            "出郭郊树绿，夏云千里奇。",
            "男儿杖策去，行路亦光辉。",
            "还家未徂暑，散帙掩郊扉。",
            "酒醪款邻里，时果欢稚儿。",
            "家山恣跻攀，田野日遨嬉。",
            "驽骀恋栈豆，鸿鹄谢絷维。",
            "论才惜暂去，循计岂云非。",
            "握手钱塘别，余归未有期。"
        ],
        "title": "送李子勉",
        "id": "27fded62-b201-46f9-ac42-60e76107a97e"
    },
    {
        "author": "张嵲",
        "paragraphs": [
            "脱巾造朝市，委辔即田庐。",
            "虽云怀素尚，出处亦自如。",
            "吾宗信端谅，宪宪为世儒。",
            "顷以才令选，来司中祕书。",
            "光荣耀士林，侧伫翔天衢。",
            "一朝拂衣去，意与张邴俱。",
            "出饯北郭门，踟蹰立路隅。",
            "雨余夏郊绿，时觉晴云驱。",
            "专城秩匪卑，还家意复舒。",
            "谁云离念恶，兹行翻足娱。",
            "徒伤万里客，送别在三吴。"
        ],
        "title": "送张养正",
        "id": "c7e53205-db76-4bf0-9df9-b71c81dae0e2"
    },
    {
        "author": "张嵲",
        "paragraphs": [
            "烈士志徇名，仁人思爱日。",
            "冯公杖节归，颇全忠孝术。",
            "狂童昔兆乱，天常几反易。",
            "大臣清国屯，公实预谋画。",
            "白士为台郎，未省闻在昔。",
            "义为轩冕重，功在钟鼎勒。",
            "十载犹故官，念言为伊鬰。",
            "迩来升宰士，式序期日夕。",
            "囊封郤复上，告去更甫力。",
            "官荣岂不怀，志养不遑息。",
            "顾我废蓼莪，日念扫茔域。",
            "公方咏南陔，肯为高官职。",
            "绝裾旧疑温，抗疏今师密。",
            "都门行饯君，视古无愧色。",
            "柔甘既获奉，中外等事国。",
            "虽是平生言，勉哉宣泽□。"
        ],
        "title": "送冯元通帅夔",
        "id": "7d3cecc0-049c-45dc-b091-782d6aed8161"
    },
    {
        "author": "张嵲",
        "paragraphs": [
            "夜雨山水清，朝晖浄崖壁。",
            "飞来双白鸟，未省平生识。",
            "鴐鵞谢清姿，鸥鸟慙素质。",
            "低昂信波涛，顾盻矜羽翮。",
            "鲜明潭光青，错乱浪花白。",
            "轻舫忽东来，抢飞百余尺。",
            "复下水中央，相将讵离析。",
            "稻粱岂深谋，饮啄亦自得。",
            "空山罗网稀，遂性无惊惕。",
            "不学西雍鹭，翻飞近人迹。"
        ],
        "title": "咏水上双白鸟",
        "id": "cf96ded1-324c-4ff2-91ed-8b64080492c3"
    },
    {
        "author": "张嵲",
        "paragraphs": [
            "万壑自清夜，春岚昏众星。",
            "明月丽霄汉，清风周四溟。",
            "独立万里外，飘然欲遐征。",
            "回首望江汉，中原气冥冥。",
            "东北有去鸟，我愿从之行。",
            "逝将归旧邦，山河宛平生。",
            "丘园已芜没，径术春草青。",
            "观台倾夜雨，曲池今向平。",
            "俯首呌父老，旷野无人声。",
            "庐井不复辨，灌莽春露凝。",
            "伤心时震荡，怀旧意纵横。",
            "夜久林叶光，山空泉韵鸣。",
            "绪风行复革，桥运无暂停。",
            "理会众缘释，情钟群虑并。",
            "静躁物固殊，太空本何婴。",
            "庶以道自达，超遥谢撄宁。"
        ],
        "title": "春夜山居望月思故园有作",
        "id": "3157a85a-8373-44c8-bc54-960ca6ade308"
    },
    {
        "author": "张嵲",
        "paragraphs": [
            "绝壁不带土，一目千仞青。",
            "何年架危阁，窱窕陵青冥。",
            "仰观众树姿，俯听大壑声。",
            "山空响互答，隠辚心所惊。",
            "人生几何时，冒此绝险行。",
            "虽获须臾快，未偿百年生。",
            "龙洞视正黑，水为琴筑鸣。",
            "层巖积阴厚，六月如寒冰。",
            "泉甘聚壑小，洞深秘神灵。",
            "天设境自绝，地近人乃轻。",
            "独坐荫佳桂，峰高日西倾。",
            "薄暮来者少，长风始清泠。",
            "赏会匪初望，徘徊但含情。",
            "坐见山月上，众景纷纵横。",
            "密林栖鸟定，始复事前征。"
        ],
        "title": "六月初八日过龙洞纳凉树阴下酌泉待月而行",
        "id": "4b64ec20-6bf2-4d5f-a801-5fa245447c0a"
    },
    {
        "author": "张嵲",
        "paragraphs": [
            "岁晚多烈风，鸿雁号广泽。",
            "寒日行天边，及兹送归客。",
            "余生足暌异，不作儿女色。",
            "此夕复何夕，伤离重悽恻。",
            "子櫂既云西，余行亦将北。",
            "岂但今日别，方异平生迹。",
            "千里即寄书，万里空叹息。",
            "朝市与山林，从兹恐乖隔。"
        ],
        "title": "送别",
        "id": "d487b540-8684-415a-b02c-7155e20cd960"
    },
    {
        "author": "张嵲",
        "paragraphs": [
            "薄暮行人息，角声吹已残。",
            "城空群犬吠，明月照闗山。",
            "四望何所见，烟苍树团团。",
            "但闻流水声，不见飞鸟还。",
            "故园天一角，时危路间闗。",
            "避地方云始，整驾何当旋。",
            "故人同此夕，若为怀抱寛。"
        ],
        "title": "达州月夜",
        "id": "3891baae-628b-4879-9999-73ad6cf3e0ae"
    },
    {
        "author": "张嵲",
        "paragraphs": [
            "平日云安县，常见少陵诗。",
            "今朝忽经过，人生信难期。",
            "不闻鶗鴂鸣，萧萧山树悲。",
            "昔人不可见，长江无尽时。"
        ],
        "tags": [
            "长江"
        ],
        "title": "过云安县",
        "id": "198bd517-7cf8-4ff0-9f2f-4416e5e81298"
    },
    {
        "author": "张嵲",
        "paragraphs": [
            "月淡云始合，沉沉山树清。",
            "露濡幽气馥，涧草不知名。",
            "既念上庸隠，复怀鹿门行。",
            "暌离驰岁月，南北异平生。",
            "况抱怀昔念，存没感中情。",
            "缅怀故园月，亦傍山河明。",
            "花发因风散，溪流度石平。",
            "当时游瞩地，何人复再经。",
            "客心徒搔搔，夜色自冥冥。",
            "萧散讵为适，祗今悲愤盈。"
        ],
        "title": "山中月夜草色香烈颇如昔年上庸鹿门之游感而为诗",
        "id": "a306fe53-96d7-4a34-85cb-59970bea5a37"
    },
    {
        "author": "张嵲",
        "paragraphs": [
            "众岭莽回互，古刹藏乔林。",
            "平川一目尽，列岫千重深。",
            "昔人几经历，我辈复登临。",
            "山川谅不改，徒伤怀古心。"
        ],
        "title": "呈同游诸公",
        "id": "44e03af5-5146-47eb-acd4-b62e3d689bb4"
    },
    {
        "author": "张嵲",
        "paragraphs": [
            "泊舟依聚落，水色澹余辉。",
            "红树满秋山，夕烟上霏微。",
            "稍观渔火明，渐见行人稀。",
            "孤客畏遥夜，况乃穷秋时。",
            "疏篷见天星，朔风左右吹。",
            "重衾不能煖，展转枕屡移。",
            "怀归意恋恋，感旧心悽悽。",
            "骤使百虑集，起坐复搘颐。",
            "人生谅多牵，吁嗟竟何为。"
        ],
        "title": "舟中独夜",
        "id": "4f9ec225-f1cf-4b49-ba34-87df3fbbcbd2"
    },
    {
        "author": "张嵲",
        "paragraphs": [
            "时雨当夜来，出郭喜新霁。",
            "伫立望四郊，春容卉无际。",
            "群山隔大江，苍巖澹相对。",
            "轻风生水波，微露滋花气。",
            "缘津柳已暗，忽悟清明至。",
            "融怡岁序同，俯仰山河异。",
            "逢时思坟墓，拜扫十年废。",
            "闻有故童仆，壶飡酹荒隧。",
            "新阡固已远，龙輴尚天外。",
            "已深濡露悲，更下孤臣泪。"
        ],
        "title": "雨霁出郊外",
        "id": "670accf1-6dd7-4074-9255-434967defdec"
    },
    {
        "author": "张嵲",
        "paragraphs": [
            "闽岭冬候晚，岁穷殊未寒。",
            "谁为五里雾，皓皓怀群山。",
            "剥琢斧斤响，啁啾禽鸟闲。",
            "逖听知何处，四顾但漫漫。",
            "怳如湖水秋，眇与天相连。",
            "乔林膏沐已，远岫渐披颜。",
            "高阁延朝景，清辉泛林端。",
            "谅非侵晨兴，讵识景物闲。",
            "忽思乡社岁，日晏未开闗。"
        ],
        "title": "闽中山间毎早白雾四塞咫尺不辨",
        "id": "7f3cf82a-2031-4164-9bf6-2e03529ae52e"
    },
    {
        "author": "张嵲",
        "paragraphs": [
            "夜半雨鸣廊，晨起雪暗空。",
            "不减腊月寒，故作昨日风。",
            "融银拥山腰，飞花满裘茸。",
            "办此了不难，咳唾烦天公。",
            "纤纤园中花，一夕无光容。",
            "凛凛庭下松，巍然两苍龙。"
        ],
        "title": "庚辰二月雪夜作",
        "id": "7a5d34da-0f2d-411d-847a-eebf22776e85"
    },
    {
        "author": "张嵲",
        "paragraphs": [
            "翯然毛羽净，绰与秋风宜。",
            "阔步循广庭，伸吭矜羽仪。",
            "稻粱谋几何，终然遭絷羁。",
            "岂衒云外标，遂为时所縻。",
            "因知古清士，削迹畏人知。"
        ],
        "title": "咏鹤",
        "id": "bfe5ffaa-ca34-4792-a015-fb9b3bf94363"
    },
    {
        "author": "张嵲",
        "paragraphs": [
            "高峰犹返照，绝壑已先晦。",
            "苍波去不穷，青崖俨相对。",
            "山回路欲断，溪豁双流汇。",
            "阁道自委蛇，林影常澹瀩。",
            "仰空欣树佳，伫立惊石怪。",
            "山晚云不驱，路暗客犹迈。",
            "平生事幽讨，兴与林泉会。",
            "何意漂泊年，得此行李内。",
            "境胜固所便，地绝复多畏。",
            "娟娟月初上，飂飂远风快。",
            "幽蝉响复咽，宿鸟惊欲坠。",
            "望望驿尚赊，应在青烟外。"
        ],
        "title": "晚行阁道自对溪趋小柏宿",
        "id": "73d0c81d-e709-4ee4-b3d5-42ab013868e1"
    },
    {
        "author": "张嵲",
        "paragraphs": [
            "疏园两树杏，风雨夜离披。",
            "离披君莫恨，结子还并枝。",
            "犹胜西涧水，一去杳无期。",
            "静坐观物理，令人添鬓丝。"
        ],
        "title": "杂兴",
        "id": "f67aa5a4-db17-40f3-b9f2-e223e179958f"
    },
    {
        "author": "张嵲",
        "paragraphs": [
            "利成山百丈，直下独孤城。",
            "事往岁月积，长江依旧清。",
            "昔人经过地，我辈复此行。",
            "但见竹树稠，石崖如削成。",
            "乔木晚未凋，青青发余荣。",
            "天寒远峰澹，日晏长川明。",
            "时危怀古意，岁暮羁旅情。",
            "一室寄绝岸，全家托柴荆。",
            "晨炊饭脱粟，似此田涧氓。",
            "群盗正猖獗，深居且偷生。",
            "反念故园日，默默何由平。"
        ],
        "tags": [
            "长江"
        ],
        "title": "游独孤城下作",
        "id": "4dee7bc8-4d23-4134-ab75-71ffb7031060"
    },
    {
        "author": "张嵲",
        "paragraphs": [
            "东皇携春来，属车载霓裳。",
            "回风作妙舞，杂佩鸣珠珰。",
            "千官玉笋班，再拜称瑶觞。",
            "酒罢各分瑞，圭琮粲琳琅。",
            "浩荡涵濡恩，一笑徧八荒。",
            "尘垢得湔洗，焦枯亦辉光。",
            "伟哉造化力，天地为翕张。",
            "功成了不居，杲日天中央。"
        ],
        "title": "咏雪得光字",
        "id": "09361384-876a-44eb-96c5-8fccdbe5c744"
    },
    {
        "author": "张嵲",
        "paragraphs": [
            "澒洞四山没，万籁无遗声。",
            "群飞喜凌乱，遍积爱寛平。",
            "呈姿碧树立，照影方池清。",
            "出户延幽意，斋心谢群灵。",
            "幸有丰年望，初无丝竹情。",
            "取乐付诸少，焚香观道经。",
            "何事冲寒久，微吟诗句成。"
        ],
        "title": "喜雪",
        "id": "df8a6061-f04f-4345-9612-81ec853bd861"
    },
    {
        "author": "张嵲",
        "paragraphs": [
            "微月破幽树，草露生夕凉。",
            "夏木纷已成，时禽暮归翔。",
            "闲花自白红，无人领幽芳。",
            "晚沐岸轻帻，披衣暂倘佯。",
            "外徇志自局，理会言可忘。",
            "俯仰婚宦初，未省离土疆。",
            "那知天壤内，有地名魏塘。",
            "朅来岁再华，及此身方强。",
            "岂但理茨栋，种树日望长。",
            "分将百年身，送老湖海荒。",
            "人生等如寓，何必还故乡。"
        ],
        "title": "初夏晚兴",
        "id": "be7a8513-d793-4a3f-a394-c58dd564a331"
    },
    {
        "author": "张嵲",
        "paragraphs": [
            "我本江汉客，十年官到京。",
            "君为三吴士，歘有南雍行。",
            "风波眇沿溯，水陆幸俱平。",
            "是邦虽毁顿，生聚今尚成。",
            "矧君勤令德，足以惠遗氓。",
            "井邑应非旧，长江如故清。",
            "岘山虽已赭，遗记尚纵横。",
            "假日当访古，兵厨宜细倾。",
            "客心终惮远，归意欲遐征。",
            "鬰纡怀土念，去往游子情。",
            "待君成政日，繄我契归耕。",
            "送别南归路，复班三岘荆。",
            "离居何以慰，日夕伫休声。"
        ],
        "tags": [
            "长江"
        ],
        "title": "送陆尧夫倅襄阳",
        "id": "b9ec3888-d6b1-49e9-9bdc-134256e34e01"
    },
    {
        "author": "张嵲",
        "paragraphs": [
            "话别河梁上，踟蹰古道边。",
            "男儿重意气，握节向幽燕。",
            "一来单于庭，五闰犹未还。",
            "黄云愁瀚海，朔雪暗燕然。",
            "塞柳春犹白，河冰煖尚坚。",
            "有怀幽闺妇，二八政婵娟。",
            "寄言当永决，欲语讵能宣。",
            "忍苦聊相待，恐乖全盛年。",
            "二事热中肠，吞声徒向天。",
            "纷纷节髦落，泪尽秋风前。"
        ],
        "title": "拟苏少卿寄内",
        "id": "6d3759b1-65b4-4367-b6be-c20263a12797"
    },
    {
        "author": "张嵲",
        "paragraphs": [
            "后皇毓珍木，翠盖如停云。",
            "徕服兹南土，素艶方氛氲。",
            "睠言在深固，非用儗封君。"
        ],
        "title": "橘林",
        "id": "76343c40-eb49-4338-9adb-e5b80948c0bb"
    },
    {
        "author": "张嵲",
        "paragraphs": [
            "草白露初晓，好鸟啼高林。",
            "篱下水流急，门前山气深。",
            "花光迷近甸，柳色映遥岑。",
            "春物自鲜萦，但伤离乱心。",
            "还成骑马出，恻怆望城阴。"
        ],
        "title": "村居早出",
        "id": "c9307348-846c-45ad-9c04-efc9701775ea"
    },
    {
        "author": "张嵲",
        "paragraphs": [
            "怫鬰厌烦暑，稍欣夕气清。",
            "彷徨不能寐，解带临前庭。",
            "长林激远飚，余凉入疏櫺。",
            "白露被百草，河汉上纵横。",
            "山气自高爽，久谐肥遯情。",
            "羲和当此岁，振职在朱明。",
            "金石亦为焦，况乃柔脆形。",
            "阴泉变汤液，夕颕成枯茎。",
            "念彼市朝士，复嗟田畆氓。",
            "徙倚待明月，徘徊步列星。",
            "炎蒸岂不苦，复畏秋风生。"
        ],
        "title": "大热",
        "id": "5677c41b-9f28-44dd-9c96-44c324912af1"
    },
    {
        "author": "张嵲",
        "paragraphs": [
            "借屋得修竹，复近清江湄。",
            "衡门独看雪，众物有余姿。",
            "幽鸟下庭静，野泉通櫂迟。",
            "既谐避世心，况与尘事违。",
            "幸无井臼劳，未免亲锄犂。",
            "已放西山烧，种粟方俟时。",
            "此外复何作，闭门但成诗。"
        ],
        "title": "借居",
        "id": "1dba4dd1-930e-41e9-99cf-5c582036e43f"
    },
    {
        "author": "张嵲",
        "paragraphs": [
            "浮云作晓阴，未放寒日光。",
            "平冈连县郭，草树鬰苍苍。",
            "清溪贯其中，可以一苇航。",
            "西流合汉沔，水外山微茫。",
            "红叶明碧林，下有寒菊芳。",
            "蜂蝶纷已去，无风徒自香。",
            "我欲寄所思，远在天一方。",
            "安得千里足，寛余九回肠。"
        ],
        "title": "出顺阳",
        "id": "1211f480-0fb9-4942-8bef-78897b3205ba"
    },
    {
        "author": "张嵲",
        "paragraphs": [
            "白云冒山顶，流阔作深青。",
            "平林如屯云，中有枫叶頳。",
            "湿烟聚合散，小雨时漂零。",
            "公庭尽日闲，停午闻鸡声。",
            "还如在山间，契此适野情。",
            "老菊不作花，秋蝶转伶竮。",
            "独坐玩物变，万事与心冥。",
            "远怀韦苏州，覔句非为名。",
            "兴至一摛辞，工拙子无撄。",
            "妍媸理不无，要非心所营。"
        ],
        "title": "九日三首  其一",
        "id": "9c62012d-ec81-4b0e-a843-68533a3e3d11"
    },
    {
        "author": "张嵲",
        "paragraphs": [
            "忆昔陶元亮，闲居爱重九。",
            "秋菊虽满园，无钱得沽酒。",
            "怅望平野中，壶浆俄见仇。",
            "开罇对来使，举盏属层岫。",
            "自古节士中，高情复安有。",
            "古人重出处，一往不复又。",
            "俯仰愧前躅，留滞成衰朽。",
            "名玷金闺籍，事落田夫后。",
            "无地可扶犂，有乡但回首。",
            "黄花开已晚，红萸犹可嗅。",
            "闭户无杂宾，独理槽牀溜。"
        ],
        "title": "九日三首  其二",
        "id": "eb62759d-4382-4af9-af8d-ccebccc9c774"
    },
    {
        "author": "张嵲",
        "paragraphs": [
            "夏衣著体轻，晓气蒸岚湿。",
            "清池湛城闉，微风为磨拭。",
            "今朝乃重九，万木犹故碧。",
            "芙蕖久退红，衰蒲尚森戟。",
            "岁丰农务闲，林间闻组织。",
            "天涯一杯酒，胜日同此席。",
            "论交真臭味，不必须旧识。",
            "高谈璨齿白，谑浪发颊赤。",
            "向会喜今逢，追思多古昔。",
            "千年龙山盛，坐客看落笔。",
            "平生跌宕意，寻胜穷履屐。",
            "领会苟在心，傍人笑脱帻。",
            "故为牛山会，遽作儿女泣。",
            "古人欣佳名，且用永今日。",
            "百年如过鸟，万事何损益。",
            "唯思快雨来，窗竹听夜滴。",
            "杯行莫暂停，城乌归已急。",
            "林壑暮气生，疏钟耿明夕。",
            "尚余古今囊，冥搜句新得。"
        ],
        "title": "九日三首  其三",
        "id": "4d60eca4-c9d8-44c4-9211-4eedff283bc2"
    },
    {
        "author": "张嵲",
        "paragraphs": [
            "胧胧晓月淡，暠暠晨霜耿。",
            "弃马沙金平，步过草池岭。",
            "仰登上层云，俯降入深井。",
            "回潭冷更清，岭树疏逾整。",
            "蹊荒陈叶深，山回微路永。",
            "雪霰迷远空，岚烟护绝境。",
            "闗门仅可辨，归涂难具省。",
            "设险得地形，戎丑期远屏。",
            "宁辞满衣雪，曛黑到绝顶。",
            "石浅微溜喧，独觉空山静。",
            "形寂寝逾熟，山白梦方醒。",
            "去路望更遥，陟降怯深泞。",
            "壻水碧于蓝，何由放烟艇。"
        ],
        "title": "斤竹岭",
        "id": "3f6d54ed-0aac-4ae9-8934-b19d3e31ac25"
    },
    {
        "author": "张嵲",
        "paragraphs": [
            "吴蜀相持地，江山真险固。",
            "昔闻焚夷陵，今兹但遗堵。",
            "山远欲连天，江寛疑浸树。",
            "左顾渚宫涂，右眺襄阳路。",
            "野迥无居人，荒村但豺虎。",
            "依依念鄊井，怆怆悲坟墓。",
            "月淡江风寒，云深楚山暮。",
            "伫立小踟蹰，苍苍归鸟去。"
        ],
        "title": "夷陵",
        "id": "aca51000-f2f4-45f9-bef7-309bb3ecd52c"
    },
    {
        "author": "张嵲",
        "paragraphs": [
            "孟夏忽已至，雨余草木荒。",
            "俯涧有惊泉，仰林无遗芳。",
            "山中岁事晚，是日农始忙。",
            "布谷鸣远林，田家竞农桑。",
            "故园今何为，默默心独伤。"
        ],
        "title": "初夏",
        "id": "8f1d7d80-73cb-44e2-8ea5-7f9661b8b3c8"
    },
    {
        "author": "张嵲",
        "paragraphs": [
            "兵退田事始，夜来春雨匀。",
            "向时耦耕者，十无三四人。",
            "努力勿转徙，赦语如阳春。"
        ],
        "title": "防江二首  其一",
        "id": "5d8aeabb-2604-4291-8702-c4e93c0917c2"
    },
    {
        "author": "张嵲",
        "paragraphs": [
            "大漠与吴越，天南天北头。",
            "虏尤涉吾地，饮马长淮流。",
            "饮马尚犹可，莫使学操舟。"
        ],
        "title": "防江二首  其二",
        "id": "cc5172e5-1560-41c7-91ee-346f57050ed3"
    },
    {
        "author": "张嵲",
        "paragraphs": [
            "精蓝负东岑，奇石护山麓。",
            "嵁巖如车轮，一镜方黛蓄。",
            "沉沉不动容，澹瀩立山木。",
            "日射翠气浮，游鳞翻寸玉。",
            "泉边群石润，净映僧房绿。",
            "庐阜势相高，鱼龙争起伏。",
            "奇章昔好此，忽弃不见录。",
            "青丛晚花明，涧草幽气馥。",
            "树深春去远，景至夏方燠。",
            "此地风长清，萧萧似秋肃。",
            "南来眇万里，云峤几经目。",
            "安知绝世境，在此近山腹。",
            "超遥轻前游，慷慨谢双足。",
            "向非来远客，所见信跼趣。",
            "宁非造物意，设此慰羁束。",
            "人世足埃氛，山林有高躅。",
            "何当幞被来，共此巖下宿。"
        ],
        "title": "题石井",
        "id": "9e014d0e-6523-461c-9d75-b7094e83adb0"
    },
    {
        "author": "张嵲",
        "paragraphs": [
            "东风吹广泽，和气日夜旋。",
            "微澜生曲沼，积翠被层峦。",
            "细草蔼近甸，时禽响郊园。",
            "整巾步庭下，申舒委余暄。",
            "万物各有时，而余复何言。",
            "燋谷忘牙事，深居寄考槃。",
            "结交乏二中，征心迂七还。",
            "聊持瞬息念，一究空有源。",
            "狂閙等瓶中，何须计悲欢。"
        ],
        "title": "春晴散步庭下",
        "id": "8b918974-b1d0-4b5c-b527-85e7fb115839"
    },
    {
        "author": "张嵲",
        "paragraphs": [
            "柴门一延竚，暮色集四山。",
            "雨歇林蔼变，岁阴岚气寒。",
            "峰高看月上，巢昏迟鸟还。",
            "游眺暂自适，裵回反长叹。",
            "幽思招隠作，怆恨南涧篇。",
            "羁怀定谁识，凄然独掩闗。"
        ],
        "title": "柴门晚步",
        "id": "381660dd-0893-4ab4-a072-11de9f8d37d9"
    },
    {
        "author": "张嵲",
        "paragraphs": [
            "时危适远县，卧疴蔽疏篷。",
            "浮舟难计程，一听水与风。",
            "今日出江口，划见天边峰。",
            "维舟邀胜士，杖策凌穹崇。",
            "绝壁迤崩豗，可验秋涛雄。",
            "镌崖佛像古，凭虚楼殿工。",
            "沄沄窗外江，落落堦前松。",
            "涧响雨滂濞，云生树玲珑。",
            "揽胜欣远游，抚身悲转蓬。",
            "忧乐未相偿，林霏生晚容。",
            "却纵中流棹，回望青莲宫。",
            "秋晚山萧寂，云散烟空濛。",
            "舟行转沙尾，微闻林外钟。",
            "惜哉李膺船，去若孤征鸿。",
            "晨暮一相失，云峤何年同。",
            "若纵金门步，永遗尘外踪。"
        ],
        "title": "游下巖寺先是刘宝学约于此相聚既而先进舟遂失胜业",
        "id": "e725c939-c17a-422e-a99c-9eca078660f5"
    },
    {
        "author": "张嵲",
        "paragraphs": [
            "销忧苟自诬，策杖来幽墅。",
            "浮舟绝碧水，蹑履遵远步。",
            "置酒危埼亭，开襟面孤屿。",
            "川浅不兴波，春阴易成暮。",
            "杂花开照牖，细草生侵路。",
            "虚槛满夕岚，空堦连水雾。",
            "物变知节暄，地僻嗟所寓。",
            "干戈莽未定，胜集何能屡。",
            "觞咏答佳游，更筹促归驭。",
            "一水限山城，风烟眇回顾。"
        ],
        "title": "过覃氏水南别墅",
        "id": "bf32350f-ba4a-4056-a590-a0abcb658ec8"
    },
    {
        "author": "张嵲",
        "paragraphs": [
            "避贼入深谷，乘桴复悠悠。",
            "四顾江上山，群峰如荠稠。",
            "是时雪霜霁，林壑氛雾收。",
            "茂树荫石壁，澄潭深不流。",
            "蓧荡拥荒岗，冲飚忽飕飗。",
            "山深水更佳，溪喧鸟啼幽。",
            "平昔慕寻胜，所见良未俦。",
            "举世逢祸枢，我独成兹游。",
            "暂赏兴复阑，自誷寛百忧。",
            "舍棹陟绝巘，林光与云浮。",
            "却观来时江，碧线萦长洲。",
            "一室苟自安，两饭无余求。",
            "彼苍未厌乱，生民何时休。",
            "传闻敌人营，近在濒汉州。",
            "尚恐复飘转，讵敢辞淹留。",
            "已与农父言，佣耕事田畴。",
            "耘耔纾井田，蚕绩充衣裘。",
            "尚享黄发期，庶几谐首丘。"
        ],
        "title": "避贼",
        "id": "425231b5-fbc9-4b33-8f8c-b246e84ce49a"
    },
    {
        "author": "张嵲",
        "paragraphs": [
            "秋至今几日，山云峰尚奇。",
            "新亭独骋望，咏我秋怀诗。",
            "碧水萦麓转，幽蝉映叶悲。",
            "古藤依翠壁，茂树镜清池。",
            "赏会情方适，忧来忽自滋。",
            "荒山逃死地，落日故园思。",
            "遇乱甘身弃，持心与世违。",
            "应人时懒语，兀坐独搘颐。",
            "沉思山烟冥，微吟暮影移。",
            "祗应从此去，寂寞但如斯。"
        ],
        "title": "晚游新亭",
        "id": "61ad2f70-4639-4a94-984c-4c8d8607363b"
    },
    {
        "author": "张嵲",
        "paragraphs": [
            "留侯佐汉日，结志已离群。",
            "唐乐闲退年，陟险勤邦君。",
            "区中岂所慕，物外良作论。",
            "上宰曩侨寓，新亭初目存。",
            "缅怀杖策时，风衣自翻翻。",
            "□□□□□，□□□□□。",
            "竹密径迷远，孤游遗世纷。",
            "憩松玩碧草，临流睇归云。",
            "山晚落花积，溪深啼鸟喧。",
            "揽物觉意适，依风嗟世屯。",
            "虽安吴越胜，讵忘河洛尊。",
            "毕辅中兴业，终回西北辕。",
            "扈跸归庙社，角巾反丘樊。",
            "游瞩河华郊，往来鄠杜村。",
            "规摹王粲宅，彷彿辟疆园。",
            "斯亭回首地，应为闾里言。"
        ],
        "title": "寄题赵丞相独往亭",
        "id": "0220b508-28eb-4a04-9fcc-3e13c2dcadc6"
    },
    {
        "author": "张嵲",
        "paragraphs": [
            "往岁客闽岭，满目皆黄茅。",
            "而今居魏塘，白水漫平皋。",
            "举头无所见，惟闻风怒号。",
            "我身如枯枿，雨露自相辽。",
            "又如在寒谷，终岁雪霜骄。",
            "四顾万物春，悽然不自聊。",
            "复思毕竟空，更使心陶陶。",
            "酿酒尝苦薄，种花尝苦彫。",
            "酒乃乱性具，花为眩目妖。",
            "弃置不复近，树竹延清飚。",
            "况有手植松，雨夜能萧萧。",
            "瞑目存黄庭，屏居非慕高。",
            "所愿侣松竹，迟以延松乔。"
        ],
        "title": "玩所植松竹有作",
        "id": "3a4d0644-1765-4781-a93a-8d62a6c22be2"
    },
    {
        "author": "张嵲",
        "paragraphs": [
            "平生子何子，自赞如柳州。",
            "昨缘功名迕，悮落西南陬。",
            "借宅备三径，读书穷九丘。",
            "身与苍梧闲，心同湘水悠。",
            "时为鲍谢句，自作商声讴。",
            "入户山嶷嶷，垂簷竹修修。",
            "不携东山妓，居是东山流。",
            "子长擅史册，传家称故侯。",
            "矧君外王父，晚尝陈帝猷。",
            "君传衣钵久，轩昂似前修。",
            "勿以一跌故，便欲荣菟裘。",
            "解手旧年永，寄书新岁稠。",
            "君其自贵珍，遄归侍凝旒。"
        ],
        "title": "何子应金华书院寄题",
        "id": "79c412a7-c458-4352-bfbc-a518e5b7b5a5"
    },
    {
        "author": "张嵲",
        "paragraphs": [
            "天晴白云高，乔木荫初暑。",
            "久客倦红尘，爱此崖寺古。",
            "时危僧饭少，日晏无钟皷。",
            "下马憩幽轩，光风转林莽。",
            "新竹雨来香，余花夏方吐。",
            "避地适三巴，精蓝暂延伫。",
            "回忆鹿门游，淫淫涕如雨。"
        ],
        "title": "题营山法幢院",
        "id": "c9873453-ae6b-4ea3-b1bd-b049a4ec1a08"
    },
    {
        "author": "张嵲",
        "paragraphs": [
            "秋末结层阴，风雨连岁暮。",
            "寒空暗霏微，旷野流云雾。",
            "居人蔽蓬茅，行子悲道路。",
            "纷纷天地间，剧易随所务。",
            "独有掩闗人，存真唯内顾。"
        ],
        "title": "久雨",
        "id": "17f92308-15fe-40fd-87af-bee71e674472"
    },
    {
        "author": "张嵲",
        "paragraphs": [
            "小雨集春夜，忆居江汉时。",
            "西园桃李树，到晚有余姿。",
            "载酒绕阡陌，折芳恣遨嬉。",
            "里闾多乐事，中年遭乱离。",
            "飘零向十载，南来复再朞。",
            "故园当日春，相见一天涯。",
            "他乡花自发，山寺日初迟。",
            "时节岂云异，身世自堪悲。"
        ],
        "title": "春夜雨",
        "id": "e4309f1f-7c80-4a1d-a8ce-484bcb3b639f"
    },
    {
        "author": "张嵲",
        "paragraphs": [
            "溪山含变态，可玩不可说。",
            "西岭澹斜晖，前山明积雪。",
            "潭空游鳞出，景晏飞鸟绝。",
            "远屿上孤烟，平沙散疏樾。",
            "天涯一尊酒，草草堂上设。",
            "觞咏寄高爽，对此清夜月。",
            "但使息营营，宁论醉兀兀。",
            "寓兴合一篇，亡书谢三箧。"
        ],
        "title": "次韵王倅大梵寺山亭夜雨",
        "id": "1b1260d1-779d-43c6-9d5e-6f2e336c1902"
    },
    {
        "author": "张嵲",
        "paragraphs": [
            "行客路正远，曦驭已西驰。",
            "霜风吹草树，眇眇连荒陂。",
            "如何羁旅怀，更值揺落时。",
            "四序歘已晚，我生可无衰。",
            "尚纡俗吏袍，久负南山期。",
            "吾庐岂固好，此身自安之。",
            "胡为终岁别，使我心怕悲。",
            "故园松菊荒，静计勿差池。"
        ],
        "title": "自顺阳至均房道五首用陈符宝去非韵  其一",
        "id": "d53ae7e4-50bf-445f-b5c1-e114e78d3ed8"
    },
    {
        "author": "张嵲",
        "paragraphs": [
            "桑柘共平陆，过桥野色分。",
            "冬序日向深，冒山多薄云。",
            "惊飚入长林，黄叶久纷纷。",
            "山前有人家，鸡犬时一闻。"
        ],
        "title": "自顺阳至均房道五首用陈符宝去非韵  其二",
        "id": "1bcc15ae-4691-411e-b151-aabd8e98a3fc"
    },
    {
        "author": "张嵲",
        "paragraphs": [
            "我行均阳道，冈阜如群驼。",
            "涧石既齿齿，寒山亦峨峨。",
            "乔林木叶尽，仰见鹤鹳窠。",
            "风景固不殊，举目异山河。",
            "我生虽尚壮，百虑纷已多。",
            "祗今且如此，后日当奈何。",
            "细较平生中，忧乐恒相摩。",
            "悲吟谁复听，日暮越前坡。"
        ],
        "title": "自顺阳至均房道五首用陈符宝去非韵  其三",
        "id": "dce49673-5ea5-4ab6-9eac-f79f22931911"
    },
    {
        "author": "张嵲",
        "paragraphs": [
            "行客日暮时，愁闻萧条风。",
            "云山当我前，适与清兴同。",
            "夕涧生白烟，蒸空自溟濛。",
            "林壑岂不佳，陟降烦奴僮。",
            "径侧有黄花，凄疏隠珍丛。",
            "我欲采落英，恨无圣贤中。",
            "徘徊恋幽意，欲住兴来穷。",
            "山深月正黑，投驿尚怱怱。"
        ],
        "title": "自顺阳至均房道五首用陈符宝去非韵  其四",
        "id": "171bebd4-2ef0-4e2c-97c6-c2783a225576"
    },
    {
        "author": "张嵲",
        "paragraphs": [
            "蓐食带残月，驱仆事西奔。",
            "烟尘犹未息，去住敢轻论。",
            "道古留余险，溪寒减涨痕。",
            "鸣桴闻远驿，吠犬应前村。",
            "境绝增诗兴，山深畏客魂。",
            "吾生久已定，漂转任干坤。"
        ],
        "title": "自顺阳至均房道五首用陈符宝去非韵  其五",
        "id": "4d933def-bf1a-4a72-b0bf-aef95fc92e8c"
    },
    {
        "author": "张嵲",
        "paragraphs": [
            "忽忽倦幽独，试寻居士室。",
            "循篱野蔓悬，闭户邻鸡出。",
            "小水已清泠，前山政岑鬰。",
            "禾黍满平川，高低动残日。"
        ],
        "title": "秋日访野人",
        "id": "51448dbf-baee-447d-b42f-115a177727c1"
    },
    {
        "author": "张嵲",
        "paragraphs": [
            "寒食光辉薄，古原多夕阴。",
            "行经平陵道，感慨一何深。",
            "将军昔封此，汉史传至今。",
            "山川宛如旧，事迹嗟已沉。",
            "聚落有人烟，故国无乔林。",
            "尚想英雄气，千古犹森森。",
            "边尘久未定，干戈日相寻。",
            "兴怀几内恸，何必鼓鼙音。"
        ],
        "title": "过平陵汉苏建所封",
        "id": "1d46159e-359b-4608-8ded-168edc03c349"
    },
    {
        "author": "张嵲",
        "paragraphs": [
            "夜半风撼山，苦雨歇初晓。",
            "高峰吹成冰，草树叶尽缟。",
            "行行入云中，稍稍临木杪。",
            "恍疑天宇近，渐觉溪溜小。",
            "挺身陵绝顶，夐与人代杳。",
            "篁竹互蒙笼，冈峦亘萦绕。",
            "乃知七闽境，如此平地少。",
            "攻击固其然，割据亦可考。",
            "始悟淮南书，铺陈苦未了。",
            "右顾远中原，前瞻临岭峤。",
            "边马犹乱华，淮濆尚云扰。",
            "故乡岂不怀，甘心混蛮獠。",
            "九夷傥可归，吾愿从高鸟。"
        ],
        "title": "上分水岭",
        "id": "85bac4b0-66f5-48ef-84fb-62d5af6eed83"
    },
    {
        "author": "张嵲",
        "paragraphs": [
            "朔风吹同云，万木不敢芳。",
            "黄衣何许仙，窈窕来离房。",
            "终期赏心会，未恨冰雪乡。",
            "向来脂粉流，睨睥谁敢当。",
            "宜于风露晨，置在清净箱。",
            "更招能赋客，苾茀咏奇香。",
            "楚人意已疏，亡闻为操章。"
        ],
        "title": "腊梅",
        "id": "a726d146-065c-4b82-bae9-9bfc525826bd"
    },
    {
        "author": "张嵲",
        "paragraphs": [
            "山明雪犹积，林白梅已绽。",
            "冻泉时断续，晴云既流烂。",
            "山空樵者归，树响游蜂散。",
            "愁同平子多，游比相如倦。",
            "晞发近阳阿，长歌何时旦。"
        ],
        "title": "山中雪后颇有春意",
        "id": "3a04bafe-8f74-4f57-849c-3067d2e08eb9"
    },
    {
        "author": "张嵲",
        "paragraphs": [
            "孟夏倐已晚，诘旦及悬弧。",
            "推迁惊岁序，俯仰念劳劬。",
            "感物叹漂泊，抚已既叨踰。",
            "去事日已遥，来者言足图。",
            "澹漠远世纷，超遥观道书。",
            "伊昔有胜士，染工藏市区。",
            "感悟及生朝，欲访仙人闾。",
            "自缒投绝壑，果谐欣愿初。",
            "尘念虽少牵，脱屣终不渝。",
            "一死会当有，贵贱理必俱。",
            "万事惟一舍，此外无复余。",
            "李君本市人，而予岂非夫。",
            "蹑屐千仞岗，振策万里涂。",
            "暂愒即弱水，款闗必清都。",
            "千载复来归，陵谷知焉如。"
        ],
        "title": "癸亥生日前一日读神仙李清传作",
        "id": "eda0468b-aace-4d0b-b3a5-4675df137e79"
    },
    {
        "author": "张嵲",
        "paragraphs": [
            "本初休车骑，陶令归田园。",
            "憧憧天壤间，何人无一廛。",
            "惟我若断梗，漂流淛江边。",
            "牵丝始立岁，屏处知命年。",
            "虚恬因势使，憔悴仍化迁。",
            "愧无杨仆功，居不外汉闗。",
            "又非穉季侠，徒使墙垣穿。",
            "欲收衰病身，迤逦还故山。",
            "风波渺万里，欲去无由缘。",
            "愿窃刺史符，一临江汉壖。",
            "敢同昼绣归，仅比辽鹤翻。",
            "送老得三径，奉亲归九原。",
            "如斯志愿毕，天恩真满泉。",
            "所祈造物心，俯狥人欲偏。",
            "决策在今岁，无令辜愿言。"
        ],
        "title": "将请乡郡作",
        "id": "0a74c5f1-f800-49cc-a4d7-f1b75c91f3f3"
    },
    {
        "author": "张嵲",
        "paragraphs": [
            "积雨连日夜，敢谓今旦晴。",
            "绿彩泛林端，爱此朝景明。",
            "晨炊肃徒驭，结束方上征。",
            "千巖屹穹隆，万壑临峥嵘。",
            "谁知有微迳，在此苍翠屏。",
            "昔闻五尺道，驰心已伶俜。",
            "今朝复何朝，冒此绝险行。",
            "侧路不容足，下瞰千仞阬。",
            "步武一蹉跌，陨身如建瓴。",
            "避地本爱死，兹行岂偷生。",
            "篮舆仗伧人，崎岖信所经。",
            "下为崖石碍，上苦萝蔓撄。",
            "阴巖多沮洳，泥苔汏相仍。",
            "薄暮雨欲来，白云起如蒸。",
            "稍观前山暗，已复如悬绳。",
            "行行入中林，心悸万皷鸣。",
            "三泉如雪翻，竞泻石上声。",
            "值此绝世景，避贼难为情。",
            "路转复临川，浊流方满盈。",
            "波神恣桀?，势欲丘壑平。",
            "雄张拥行潦，河渎将抗衡。",
            "我方媚斯水，敢夸海若名。",
            "呌度雨踰急，山烟深杳冥。",
            "舍棹即绝壁，扶持陟碐层。",
            "经行细石坠，十步九战兢。",
            "羊肠与三涂，其险莫与京。",
            "叱驭匪前哲，但觉微命轻。",
            "须臾至田家，茅茨耿清灯。",
            "篝火燎衣湿，坐使愁虑并。",
            "夜雨喧客耳，羁梦何由成。",
            "平明起长望，重阴竟四瞑。",
            "嘉禾垂垅病，恶木连山荣。",
            "兵荒兼岁恶，吁嗟此黎氓。",
            "泥水方自蔽，出门谅何能。",
            "穷居未觉苦，篱外长峰青。"
        ],
        "title": "上二溪山",
        "id": "854e55a8-01e5-4bdf-a837-82cf16c71d22"
    },
    {
        "author": "张嵲",
        "paragraphs": [
            "层阴生万里，岁晚岚雾昏。",
            "终日转盘道，那知入寒云。",
            "忽上最高顶，划见众山繁。",
            "嵯峨揷苍旻，迫窄塞厚坤。",
            "俯仰混一气，眺听属无垠。",
            "直欲溯丰隆，逝将排帝阍。",
            "小臣敢上诉，边尘暗中原。",
            "天宁忍下土，厌此豺虎群。",
            "庶几动真宰，一洗戎马氛。",
            "此意复茫昧，侧伫扬精魂。"
        ],
        "title": "上楮平山",
        "id": "b233b4dd-1749-4624-8290-8f834ecb678c"
    },
    {
        "author": "张嵲",
        "paragraphs": [
            "奉令事设险，兹山再经历。",
            "岁暮阴云昏，雪后杉桂碧。",
            "修篁亚路低，老木参天直。",
            "下瞰穹谷中，众树纷若戟。",
            "或为龙蛇鬬，或作熊虎踯。",
            "阴崖不受春，冬带轮囷色。",
            "古苔如绿毛，因依露犹滴。",
            "阴风忽动谷，众籁久方寂。",
            "傥非神物居，定有龙蛇宅。",
            "山阴魏家平，百丈峙绝壁。",
            "战楼摩云霄，武帐侵斗极。",
            "钩援谅无庸，梯冲当弃绝。",
            "虽无墨翟守，天险岂所敌。",
            "揽胜心以愉，经险情屡惕。",
            "抚事既靡愆，微驱谅安惜。",
            "何当四海晏，诛茅此投迹。",
            "诗成无与言，搔首三叹息。"
        ],
        "title": "刘谷山",
        "id": "15aecfe4-6295-4dad-8574-6e696e741352"
    },
    {
        "author": "张嵲",
        "paragraphs": [
            "野竹何修修，森然满山麓。",
            "清溪潄苍根，夜雨滋寒玉。",
            "干密风岂揺，林深鸟应宿。",
            "苍山黄叶中，见此歘惊目。",
            "经行一回首，何用慰羁束。"
        ],
        "title": "野竹",
        "id": "cb4f054c-a13f-475e-9cc2-19a584f26e46"
    },
    {
        "author": "张嵲",
        "paragraphs": [
            "世乱弃禄仕，居间食苦贫。",
            "置田上庸山，稍依农亩邻。",
            "岁入无几何，诛求方荐臻。",
            "老农幸导我，播植当自勤。",
            "晨起具糇粮，伐木西涧滨。",
            "畬田去岁秋，稸粟今年春。",
            "肥硗半百亩，良苗生已匀。",
            "监督课子弟，耘耔烦隶人。",
            "所望在一饱，讵敢悲苦辛。",
            "及此岁将晏，场功躬自亲。",
            "所得未偿费，相顾但深颦。",
            "归去且读书，愧兹百年身。"
        ],
        "title": "穗粟",
        "id": "76b92506-1ffa-455e-9f65-0c7ba9396b99"
    },
    {
        "author": "张嵲",
        "paragraphs": [
            "兹轩临绝顶，远与前山平。",
            "睡起月初上，冷冷晓风清。",
            "暗岭跃飞雷，白云出疏星。",
            "四顾莽不辨，惟闻候虫鸣。",
            "居人正酣寝，我已事晨征。",
            "思妇闺中意，游子天外情。",
            "策羸取微径，羁梦何由成。"
        ],
        "title": "将池僧舍东轩晓起",
        "id": "1499c0e9-dd9f-4285-8e4e-50ca49eed98f"
    },
    {
        "author": "张嵲",
        "paragraphs": [
            "屏居倦幽独，出门无所适。",
            "种竹满前庭，坐玩凌寒色。",
            "森森密阴净，竦竦条干直。",
            "晴日借景光，霜风时荡析。",
            "自我来此居，三见岁华易。",
            "小孙渐成童，长杨忆初植。",
            "杂花亦纷然，似欲娱閴寂。",
            "世虑久已忘，况乃头半白。",
            "旧乡丧乱后，城郭满荆棘。",
            "藉使能北归，亦不异作客。",
            "独怀首丘念，未易忘日夕。",
            "读书计诚谬，习静理何益。",
            "万事鸟过空，何处留遗迹。",
            "世故漫酬酢，迢遥混今昔。"
        ],
        "title": "种竹",
        "id": "f802e938-d449-4a4d-a148-c640beebf39b"
    },
    {
        "author": "张嵲",
        "paragraphs": [
            "今朝寒食节，拨撒挥涕余。",
            "何心事游行，谁使膏我车。",
            "出门悟春远，绿遍万里涂。",
            "阴林杂花稀，巨树新叶敷。",
            "春风慰游客，荡漾回衣裾。",
            "举杯复置杯，岸帻唯平湖。",
            "岂无坐上客，不见朱与徐。"
        ],
        "title": "庚申寒食湖上作",
        "id": "a7629e4c-6f14-4950-8521-ecb5cfeaf77e"
    },
    {
        "author": "张嵲",
        "paragraphs": [
            "山木绿阴暗，骇云当昼繁。",
            "惊风乍掩冉，积雨连荒村。",
            "映岫若银竹，泻涧如翻盆。",
            "悬霤遂及旦，暗空还至昏。",
            "长川怒方蓄，浊浪正崩奔。",
            "暂见没岸草，已复侵山樊。",
            "冲波激远屿，聚沫旋林根。",
            "劈箭揺定目，殷雷惊客魂。",
            "俄吞众濑没，瀺灂成奫辈。",
            "波神信雄桀，灏漾方无垠。",
            "傥不究其源，岂辩河渎尊。",
            "朝盈暮已竭，暂满安足论。",
            "明旦立沙尾，若带青沄沄。"
        ],
        "title": "四月旦大雨昼夜不止者两日微水一夕暴涨",
        "id": "087335f4-491d-4ee6-9cba-b8afc1536933"
    },
    {
        "author": "张嵲",
        "paragraphs": [
            "雨止林叶浄，游步喜川平。",
            "停午众阴寂，山高一蝉鸣。",
            "境静道心熟，世疏尘虑轻。",
            "凉飚飒已至，自适羲皇情。"
        ],
        "title": "七月初四日小雨后游步水边",
        "id": "3f693abc-f8fb-4661-bcff-7dc0a80d4825"
    },
    {
        "author": "张嵲",
        "paragraphs": [
            "平昔志升车，年来但芒屦。",
            "前旬返城邑，宵旦未踰数。",
            "及兹复入山，始觉离乱苦。",
            "行行望远峰，山村犹几许。",
            "风清初戒寒，云垂欲收雨。",
            "羸马尚嘶林，吾行已遵渚。",
            "茂树曩堪攀，澄潭今可俯。",
            "秋意满山川，微烟澹村坞。",
            "经过竹篱侧，倦极欣一语。",
            "三钟应昔志，一室固堪处。",
            "去留非本心，偶地因为主。",
            "野屋尽茅茨，山田多瘠卤。",
            "菽粟工疗饥，薯蓣行堪煮。",
            "一水可乘流，从公公莫御。"
        ],
        "title": "和张簿韵",
        "id": "16d96a92-b82c-49b1-b009-cc6cf054ccd0"
    },
    {
        "author": "张嵲",
        "paragraphs": [
            "既游天汉地，复泛清汉流。",
            "我本襄汉人，对酒集百忧。",
            "是时云气昏，雪片迷汀洲。",
            "沉沉百丈潭，坐看渔子游。",
            "重裘悯浑脱，得隽怜深投。",
            "舞空清渚逈，遍积修篁幽。",
            "山川疑旧里，歌舞迷新游。",
            "薄暮理归棹，中流任夷犹。",
            "忽惊在乡社，谁辨阴成楼。",
            "歘知非旧邦，汍澜涕难收。"
        ],
        "title": "雪中泛汉水观捕鱼",
        "id": "217c2951-6ef2-4843-80b9-8f1a2d064ca7"
    },
    {
        "author": "张嵲",
        "paragraphs": [
            "西山一丸药，终当持遗亲。",
            "奈何嗜利者，藉口托爱君。",
            "太真绝袖去，中兴为名臣。",
            "功业竟谁归，老妪终苦辛。",
            "大恩竟不报，初无乌鹊仁。"
        ],
        "title": "感事二事  其一",
        "id": "95f8caa7-f39e-4b56-aaef-a1dd155f8e87"
    },
    {
        "author": "张嵲",
        "paragraphs": [
            "投身螭鬽域，宁免众鬼欺。",
            "黄昏风雨集，所向道路迷。",
            "一鬼在前啸，群鬼争和之。",
            "从以众妖鸟，纷披鸣树枝。",
            "训狐当傍呌，破獍随后啼。",
            "斯须哭土枭，次第嘷狐狸。",
            "睢盱恣陵傲，踸踔争新奇。",
            "变态遂百出，殽然当此时。",
            "胡为乃历兹，侧伫成𥈭眙。",
            "其始为股栗，惨悽粟生肌。",
            "惧以柔脆躯，遂为众鬼糜。",
            "其中稍自定，注视但嗟咨。",
            "其终乃释然，坚坐翻愉怡。",
            "鬼见不为动，技穷将罢归。",
            "人命固有常，此物终何为。",
            "迟留待明发，请与众鬼辞。"
        ],
        "title": "感事二事  其二",
        "id": "98180afb-070c-4a0e-8b90-85f9bf6a8512"
    },
    {
        "author": "张嵲",
        "paragraphs": [
            "中原殊未平，避地甘羁束。",
            "著意问樵渔，尚恐惊麋鹿。",
            "出门亦何事，望望清江曲。",
            "雨气晚来寒，惊风乱新绿。"
        ],
        "title": "春晚风雨甚暴衡门独立望微水有作",
        "id": "317a2468-4227-4269-88a8-37d7c40b40d4"
    },
    {
        "author": "张嵲",
        "paragraphs": [
            "古驿藏幽谷，回环乱峰稠。",
            "驿前山特秀，翠气光浮浮。",
            "晴日经短簷，奇温惊敝裘。",
            "门前万山道，过客空悠悠。",
            "忆昔庐戢黎，伐庸此淹留。",
            "山中老鹳鹤，应识旌斾愁。",
            "事去一转首，巖花几经秋。",
            "石碐与涧道，犹是曩者否。",
            "秪应军旅声，长咽寒溪流。"
        ],
        "title": "方城驿",
        "id": "d9f72f1c-622f-4195-b681-419f6f62f860"
    },
    {
        "author": "张嵲",
        "paragraphs": [
            "吴王避暑地，西施采香路。",
            "陵谷偶未移，山川尚如故。",
            "遗宫俱泯灭，轮奂乃僧户。",
            "梵放想遗转，考槃疑簨簴。",
            "繁华随化迁，歘若高鸟度。",
            "忧勤及豫怠，兴隆与倾仆。",
            "何异貉一丘，同归易晞露。",
            "平湖际远海，环山莽回互。",
            "涧草足芳菲，山泉多沮洳。",
            "昔人经行处，赏会今已屡。",
            "来者复为谁，将亦遵往步。",
            "新故更递代，一往复何故。",
            "日暮钟磬闲，聊将澹吾虑。"
        ],
        "title": "游灵巖寺",
        "id": "62d9cb27-24a6-44d4-8e98-943cd6cc3d40"
    },
    {
        "author": "张嵲",
        "paragraphs": [
            "行穿密竹尽，胜概集斯亭。",
            "地远岚光重，冬温草木青。",
            "俯鉴含空水，还观山作屏。",
            "巖溜有时歇，松声无暂停。",
            "遐思南涧作，彷彿识仪刑。",
            "世缘因岁阔，静习与心冥。",
            "离人慕肥遯，驻屐恋巖扄。",
            "不似投荒柳，悲吟涕泪零。"
        ],
        "title": "南涧亭诗",
        "id": "f2a2df3a-af13-4205-b419-681cb85819f8"
    },
    {
        "author": "张嵲",
        "paragraphs": [
            "天秋万象静，云横乱峰起。",
            "已下微王山，入峡自兹始。",
            "惊湍扵此尽，安流澹如砥。",
            "两山鬰嵳峩，壁立相对峙。",
            "上凌空崇外，下插渌浄底。",
            "层巖碧树滋，洄潭丹叶委。",
            "舟行石罅中，江流瓮城里。",
            "举头天若带，堕此清弥弥。",
            "忽惊龛巖大，奔浪喧客耳。",
            "鱼陀考方言，岁出鱼万尾。",
            "水边菖蒲青，石上土花紫。",
            "淙流来不绝，无由访源委。",
            "俄经陈佗洞，斩绝不容趾。",
            "土人若猿猱，跻攀因葛藟。",
            "燃火入其中，数丈神披靡。",
            "睹兹泉壑迥，始觉化工伟。",
            "投身西南陬，肆意阅奇诡。",
            "是邦不生人，境胜乃如此。",
            "寕非造物初，意尽向山水。",
            "神惊畏石坠，志豁欣树美。",
            "穷探日易晚，惜去船欲舣。",
            "徐闻涌波涛，渐见山峛崺。",
            "奇观忽鹜过，我兴方未已。",
            "赖此慰羁愁，无庸伤转徙。"
        ],
        "title": "入峡",
        "id": "bc424590-1f1e-409d-9534-31114c86c2ff"
    },
    {
        "author": "张嵲",
        "paragraphs": [
            "坡陁两山间，沧波旦夕骛。",
            "高柳横澄流，岁久根全露。",
            "细雨川上来，澜漪满沿溯。",
            "灌木生退滩，危桥架孤屿。",
            "石濑斵春冰，山云粉轻絮。",
            "往岁忆经过，物色如雅素。",
            "阳春日已远，叹息流年度。",
            "来轨不暂停，往躅自成故。",
            "初为闽岭游，后指江东去。",
            "风急子规啼，何由傍归路。"
        ],
        "title": "过杨村溪",
        "id": "135be826-8dd3-4d26-809d-74269329c66e"
    },
    {
        "author": "张嵲",
        "paragraphs": [
            "忽忽掩关卧，起来春日曛。",
            "和风吹草木，杂花纷已繁。",
            "他乡农事兴，悽然怀故园。",
            "青山虽满眼，何用慰忧烦。"
        ],
        "title": "春昼睡起偶书二首  其一",
        "id": "11e8c06c-b14a-4802-b09f-ec4d92b18ecd"
    },
    {
        "author": "张嵲",
        "paragraphs": [
            "闭户长春草，日晏独高眠。",
            "起步遶广庭，爱此风景妍。",
            "青山罗郭外，白日当中天。",
            "坐见柳意浓，亦知花向残。",
            "鸡鸣水外村，人耕原上田。",
            "玩物意方适，居闲情转延。",
            "忽悟是作客，骤使心悁然。"
        ],
        "title": "春昼睡起偶书二首  其二",
        "id": "9595099c-c696-488f-807f-d8a6f2385b16"
    },
    {
        "author": "张嵲",
        "paragraphs": [
            "学废乡校空，鸟雀欲据有。",
            "甚雨晚来晴，循簷厌黄口。",
            "巴水亦能大，一暮没堤柳。",
            "落照满涨川，归云翼山岫。",
            "达州去未远，望望空回首。",
            "母老儿未齚，何苦事西走。",
            "轻生冒畏涂，用意在升斗。",
            "三复祷雨辞，此道废已久。",
            "恭闻贤侍郎，求才如恐后。",
            "密置郑庄驿，屡接鬷蔑手。",
            "英俊颇云集，巖穴犹辐凑。",
            "菅蒯且不遗，岂独弃枯朽。",
            "矧尝辱英盻，屡以温言授。",
            "私心颇感激，尝欲事奔走。",
            "搅衣中夜起，颒面不尽垢。",
            "平生慕蔺心，已在辕门右。",
            "某也濩洛人，时命大不偶。",
            "读书慕经济，颇亦略句读。",
            "雅意死知已，且复羞自售。",
            "耻为辕下驹，终若丧家狗。",
            "遭乱乏禄食，避地阙田亩。",
            "栖栖穷涂间，但未操井臼。",
            "我公寕忍兹，无令混樵叟。"
        ],
        "title": "五月二十四日自达州至永睦县投宿废学即事书怀",
        "id": "f23df588-9c0b-4d42-879d-4fa5b96eb516"
    },
    {
        "author": "张嵲",
        "paragraphs": [
            "忆昔游河梁，对床三夜语。",
            "平生慷慨心，远别颜亦苦。",
            "朔风黄叶深，尚记驱车去。",
            "君行已映林，我首犹屡顾。",
            "重经分手地，物色宛如许。",
            "怀人感河山，抚节惊寒暑。",
            "别来世事多，琐细不足数。",
            "惟有绿林徒，跳梁犹若故。",
            "汉南十二州，一半为盗据。",
            "向之西来师，猛鸷类熊虎。",
            "从以万马群，旌旃蔽村坞。",
            "惟知口打贼，未辨狸搏鼠。",
            "征求徒浚民，万分一无补。",
            "空令贫者毙，复使富室窭。",
            "去年粟如金，艰食古未睹。",
            "今春濒汉州，秋种不入土。",
            "如何十万师，不办一朝贮。",
            "传闻许汝郊，平民尽俘掳。",
            "秋高马首南，跬足仰谁御。",
            "栖山无定居，处邑复多惧。",
            "无资忧殍踣，有粟畏攘取。",
            "怀安昔所戒，随众谋远举。",
            "第恐向他州，未保终安堵。",
            "悠悠四海间，托身定何所。",
            "忧来如鼎燋，意乱若棼缕。",
            "君家聚族多，巢幙多风雨。",
            "胡为事远游，遄归莫容与。"
        ],
        "title": "去年十一月十二日致宏如秦州仆饯之余口复到生口作别明年六月十二日仆自竹山避地溯流上余口道由生口复经分手之地感时书事奉寄致宏时建炎四年也",
        "id": "8ad3003c-64d7-49a2-8b61-eef67b69a421"
    },
    {
        "author": "张嵲",
        "paragraphs": [
            "积雪天欲晴，山深雾犹拥。",
            "大包谁缔结，架壑一何耸。",
            "崕倾石路仄，峡束惊波涌。",
            "垂堂尚何言，颠坠虞接踵。",
            "经过固已殆，却顾神屡悚。",
            "前山净如洗，浩浩云根动。",
            "崕花作蜜香，山童似猴拱。",
            "旧乡迷远近，所历但如梦。",
            "穷通久已忘，况此髪种种。",
            "犹欣故人近，寛我惧将恐。",
            "语乱眉定颦，道旧腹应捧。",
            "灯前侍儿出，花外寒烟重。",
            "羁怀醉里寛，离念风前恫。",
            "游宦愧吹竽，剧谈犹贾勇。",
            "观君富声华，顾我成阘茸。",
            "行台定匪赊，失喜欲距踊。"
        ],
        "title": "过大包阁寄夏漕致宏",
        "id": "1f14fd1e-970a-4137-a0d0-94280d640c0f"
    },
    {
        "author": "张嵲",
        "paragraphs": [
            "春雪欲垂地，春水縠纹浮。",
            "乱山无人到，梅花供客愁。",
            "轻风侧乌帽，韶序欺白头。",
            "攀条记旧赏，嗅蘂悲前游。",
            "斜日忽反照，烟华风际流。",
            "已叹繁华盛，俄观青荫稠。",
            "沉吟两京路，恻怅濒汉洲。",
            "尚想万玉妃，清樽交献酬。",
            "天涯叹憔悴，览物空夷犹。",
            "饮罢不能赋，临风三叹休。"
        ],
        "title": "南山观梅",
        "id": "09a00376-7d3a-4a94-a638-69553b9ea8f7"
    },
    {
        "author": "张嵲",
        "paragraphs": [
            "日出雾犹重，微茫认山麓。",
            "远目疑可穷，澶漫如夷陆。",
            "韶序日已深，时禽啭幽谷。",
            "青林不受春，景气润脩竹。",
            "日晴烟光乱，风澹水容渌。",
            "闽岭农事初，荒泉被山曲。",
            "耒耜没深泥，凫鸭讙相逐。",
            "躬耕记往年，遭乱成羁束。",
            "故园隔山河，桑柘犹在目。",
            "丘陇谅荒芜，春归惟灌木。",
            "囚拘怆兹晨，傥徉悲前躅。",
            "缘情固攀援，理会何桎梏。",
            "且寄终日闲，玩此春苗绿。"
        ],
        "title": "晨起登寺阁前山为雾覆微露山麓宛如平远偶书春物",
        "id": "634337c3-1d28-4d30-9359-8c02cc6528ee"
    },
    {
        "author": "张嵲",
        "paragraphs": [
            "乱后足漂零，所至倦迁客。",
            "那知此江上，飞亭跨穹石。",
            "客来赣山青，客去赣水寂。",
            "徙倚亭上人，悠悠往来陌。"
        ],
        "title": "庐陵曾氏临江作亭以舍过客因同舍来求诗",
        "id": "0534fe0f-bd0c-482c-813f-f9db2ad68998"
    },
    {
        "author": "张嵲",
        "paragraphs": [
            "澄空流华月，列炬林梢缀。",
            "众焰烁明霞，红曛花似醉。",
            "流连陶嘉月，共惜春风驶。",
            "预叹他日来，余红纷满地。"
        ],
        "title": "月下观海棠",
        "id": "c73cefcb-245d-4512-bdab-1fb29243c472"
    },
    {
        "author": "张嵲",
        "paragraphs": [
            "艾杼灭浇殪，方召平夷蛮。",
            "夏书纪少康，小雅咏周宣。",
            "茂烈盖当代，休声垂亿年。",
            "君臣今望之，犹若神人然。",
            "皇天昔降乱，国步多艰辛。",
            "海宇政揺荡，封疆托大臣。",
            "召旻歌卒章，三复徒怆神。",
            "寇攘有厚赏，山林多贱贫。",
            "小夫矜宠秩，持以傲寒士。",
            "达人每大观，讵肯屈其志。",
            "从人畏损名，不从斯逆耳。",
            "肮脏每不容，委随多狥死。",
            "孔明佐玄德，君臣称鱼水。",
            "田祖辅本初，愎谏昧良图。",
            "蜀成鼎足势，卧龙名益都。",
            "袁丧官渡师，二臣随见屠。",
            "女萝依青松，蔹蔓相绵延。",
            "岁暮饶雪霜，枝干犹萦纒。",
            "蔓草生毁垣，逢时亦芊芊。",
            "积雨毁垣坠，苕颕亦以干。",
            "婉婉我良友，才具宜佐时。",
            "果敢无与前，议论有余资。",
            "功名可立致，要当慎其为。",
            "吴橘北化橙，良玉贵不缁。",
            "行矣保令图，怀哉丝路悲。"
        ],
        "title": "赠别",
        "id": "68bb1785-87c7-4c3c-bdc2-88e6bf414458"
    },
    {
        "author": "张嵲",
        "paragraphs": [
            "淹流既失策，贼至甘远屏。",
            "往岁忆曾游，迳路犹可省。",
            "今来冬向除，昔至夏方永。",
            "山寒竹树疏，岁阴云雾冷。",
            "破屋今已无，荒筠蔓枯颖。",
            "昔人安在哉，经过涕垂领。"
        ],
        "title": "再经蒲溪往年避地处",
        "id": "6819633a-e26a-465b-a62d-b994b6014809"
    },
    {
        "author": "张嵲",
        "paragraphs": [
            "千峰雪犹积，万木春已回。",
            "穷阴倦羁束，忽欣阳景开。",
            "徐步出衡门，中野展幽怀。",
            "杖策遂侵寻，独下前山隈。",
            "惊湍激远飚，疏篁耿寒梅。",
            "婆娑时动容，似与客徘徊。",
            "岁晏益多感，况斯韶景催。",
            "暂赏岂所懽，离念方催颓。",
            "还观增怆恻，三叹为谁来。"
        ],
        "title": "穷阴忽霁独往山下看梅",
        "id": "0fca0559-288a-41f4-8e2a-2aa5f563e8ec"
    },
    {
        "author": "张嵲",
        "paragraphs": [
            "埼岸互萦斜，因依爱筠绿。",
            "虽疑境过清，未必伤幽独。",
            "偶坐松下石，泉声作琴筑。"
        ],
        "title": "鸣筑亭",
        "id": "c5138de5-9060-4ab3-a019-747624a61b8a"
    },
    {
        "author": "张嵲",
        "paragraphs": [
            "残方岁已晏，层阴万里生。",
            "何如苦寒际，子有关陕行。",
            "风烟正浩荡，夜雨吹成冰。",
            "时危壮士志，日暮游客情。",
            "感子请别意，令我肝胆倾。",
            "告之以尽言，念子远徂征。",
            "聊代绕朝策，勉旃图令名。"
        ],
        "title": "赠赵端",
        "id": "71e83cca-d645-4f1e-bfc5-df6ea7989b50"
    },
    {
        "author": "张嵲",
        "paragraphs": [
            "大雅久不作，此风日萧条。",
            "纷纷世上儿，啁啾乱鸣蜩。",
            "唯公妙句法，字字陵风骚。",
            "如鼓清庙絃，听者无淫滔。",
            "癯瘦藏具美，和平蓄余豪。",
            "思苦理自寄，志深言益高。",
            "顾我吟风苦，知公心力劳。",
            "世无杜陵老，谁知何水曹。",
            "柳韦傥可作，论诗应定交。"
        ],
        "title": "赠陈符宝去非",
        "id": "a2ae3de3-fc8d-4d6f-8215-9dae4a2d7ea7"
    },
    {
        "author": "张嵲",
        "paragraphs": [
            "吾叔超世士，笔力回狂澜。",
            "作诗到合处，未谢春草篇。",
            "罢官守环堵，冷屋风萧然。",
            "操尚非矫世，静退真所安。",
            "慷慨引浊醪，俛默窥尘编。",
            "冥搜得新语，自喜欲忘年。",
            "常言毕婚嫁，归老汉水边。",
            "此意有真趣，勿为儿辈言。"
        ],
        "title": "赠元方叔",
        "id": "a63b61d8-5fb4-4c2c-acf7-0a99d553dfb1"
    },
    {
        "author": "张嵲",
        "paragraphs": [
            "作客岁月久，新春生白须。",
            "淹留竟何为，闭户犹繙书。",
            "今朝天气佳，逍遥步城隅。",
            "初旭野尚晦，青草含露濡。",
            "好风如有期，微漪满平湖。",
            "白日照原野，青山开画图。",
            "晴林峰外稠，壊塔烟中孤。",
            "山坳见修竹，游步得僧居。",
            "地偏兰茝芳，气暖夭桃舒。",
            "何年深宫姬，藁葬依浮图。",
            "一往随化迁，岂复平阳车。",
            "顾之三叹息，不饮定何如。"
        ],
        "title": "与孙太冲游湖上寺",
        "id": "3fc1695c-2fa1-49f8-b0e8-405765661660"
    },
    {
        "author": "张嵲",
        "paragraphs": [
            "幽泉清见石，停停映山树。",
            "风定绝漪澜，雨余多沮洳。",
            "适谐尘外心，时来澹吾虑。",
            "灵窦几年开，何由讯源委。",
            "泉上木阴稠，交柯存清泚。",
            "忆昔游杏山，蒙泉政如此。"
        ],
        "title": "醒心泉",
        "id": "a74f2831-032a-4d2e-9841-bee5e08a2fa4"
    },
    {
        "author": "张嵲",
        "paragraphs": [
            "溪水东流去，何时合大江。",
            "岂无双鲤鱼，附书还故乡。",
            "不忧溪水迟，所恨垅坂长。",
            "临流一叹息，四顾山苍苍。"
        ],
        "title": "溪水",
        "id": "9e551eca-4e8d-40f2-8966-c405e129613a"
    },
    {
        "author": "张嵲",
        "paragraphs": [
            "清溪寒不流，空明涵万象。",
            "连山倒景来，顾盼迷俯仰。",
            "云浮潭底深，鸟度镜中往。",
            "悠悠寒藻疏，一一游鱼上。",
            "危桥飐长硔，行客情屡怆。",
            "溪傍万竿竹，矗矗倚崕嶂。",
            "苍根带古色，落叶堕深广。",
            "阴森暗藩篱，萧摵扫空旷。",
            "无人结茅茨，有客契心赏。",
            "物外识远情，天边知旅况。",
            "野店犹远烟，仆夫力难强。",
            "何以纾我怀，浩歌聊自放。"
        ],
        "title": "渡溪水",
        "id": "214d4e7d-1782-459a-a128-f4c209807d9e"
    },
    {
        "author": "张嵲",
        "paragraphs": [
            "奉诏励农耦，建旟行近郊。",
            "流云生薄阴，远色澹平皋。",
            "溪口逾散涣，山远始岧嶤。",
            "柔荑展翠茵，穹石架长桥。",
            "暂休佳士庐，竹树干云霄。",
            "步障疑围饰，杂花竞嫺妖。",
            "粧面羞短垣，儿童惊鼓铙。",
            "皇恩信广大，祇事因游遨。",
            "竞识使君车，夫妇杂颠毛。",
            "竟夕不知回，偃月生林梢。",
            "已举候亭火，犹滞川上桡。",
            "抚已愧民氓，归思戒屯膏。"
        ],
        "title": "劝农",
        "id": "189f6a99-86e2-447a-a336-9a2981819019"
    },
    {
        "author": "张嵲",
        "paragraphs": [
            "今旦一沐浴，废兹简编功。",
            "读书岂常懃，鞭策常自攻。",
            "繄予髪种种，力此将何庸。",
            "不如掩卷坐，前山翠濛濛。"
        ],
        "title": "沐髪",
        "id": "fe146ff3-da89-4091-8d6d-a0d64d49db1c"
    },
    {
        "author": "张嵲",
        "paragraphs": [
            "驽马固多肉，元鹤原骨轻。",
            "以彼栈豆意，方此云霄情。",
            "汨汨世纷远，萧萧中虑盈。",
            "将寻包道士，一问升天行。"
        ],
        "title": "瘦",
        "id": "37f68af9-4268-4a2c-aeb8-4b98e53e9059"
    },
    {
        "author": "张嵲",
        "paragraphs": [
            "炎蒸成积雨，异候无寒暑。",
            "睡觉无余声，清灯翳复吐。",
            "长年遭丧乱，万事其谁语。",
            "愒日阅流年，茫然忘去取。",
            "谅无经世心，还山艺禾黍。"
        ],
        "title": "暑雨遂如深秋",
        "id": "ed647ddf-17b5-48df-add4-29bf3ed7686a"
    },
    {
        "author": "张嵲",
        "paragraphs": [
            "天师羽化久，殊馆临官道。",
            "系马松门深，风清乱蝉噪。",
            "开基今几时，庭树皆连抱。",
            "有池号遗履，无地寻丹灶。",
            "金像独俨然，讵识何人造。",
            "学仙匪吾事，访古乃其好。",
            "物色聊默存，他年忆曾到。"
        ],
        "title": "登真观在利州嘉川县西五里南临宋江相传云张天师栖真之地至今有遗履池县下二十余里江心有积石土人谓天师殡鬼堆石上有纹隐起类篆籀土人谓天师符观中多大柏连抱皆数百年物也又有铁铸老君二其一已损六月初五日少息观中闻其事于小童与石刻颇验云",
        "id": "23934164-f8f4-44b6-8b25-b7c74773d436"
    },
    {
        "author": "张嵲",
        "paragraphs": [
            "再来居檇李，又枉故人车。",
            "故人固是客，我居岂吾庐。",
            "共在天之涯，犹如水中凫。",
            "细话汉傍事，想见江纡余。",
            "死者不可作，生者多离居。",
            "无轻今日别，与子皆白须。",
            "临分尚何言，早寄江阴书。"
        ],
        "title": "赠黄子真",
        "id": "e8865823-68ec-4893-8bd5-ad58d8c2bdd1"
    },
    {
        "author": "张嵲",
        "paragraphs": [
            "还山映平湖，未厌伤极目。",
            "篮舆值初晴，步步转湖曲。",
            "宿雾鬰乔林，寒曦煦穹谷。",
            "废刹今几时，浮图在山腹。",
            "村荒樵牧多，岁晚稉稻熟。",
            "曲岸倒菰蒲，回潭聚凫鹜。",
            "前瞻岚岭分，右顾缘原绿。",
            "游眺暂萧疏，沉吟反羁束。",
            "斋祠奉简书，尸素慙微禄。",
            "日暮闻幽禽，睠此林下宿。"
        ],
        "title": "斋祠湖上作",
        "id": "a21c5ab7-833b-4847-baa9-542a845a05cf"
    },
    {
        "author": "张嵲",
        "paragraphs": [
            "余花送春暮，群绿迎夏初。",
            "清晨出郡郭，溪山含雨濡。",
            "宿霭昏近麓，初阳灔平湖。",
            "空明映山树，澹淡浮青芜。",
            "亭亭天际峰，微茫如有无。",
            "纵櫂水波阔，叩舷幽意抒。",
            "白鸟若娱人，尽日鸣菰蒲。",
            "举酒一相嘱，岸巾清啸余。",
            "佳游虽浩荡，离念终鬰纡。",
            "寄与北来客，赏心良自诬。"
        ],
        "title": "四月十一日游湖上作",
        "id": "e41f02e6-f9f7-443f-a2b7-b89920b75be5"
    },
    {
        "author": "张嵲",
        "paragraphs": [
            "青女衒微巧，染绛妬春工。",
            "如何青林表，忽有万炬红。",
            "浑疑在绝塞，斥堠传夕烽。",
            "烂烂烁晚日，烨烨含天风。",
            "锦绣满山谷，佳兴浩无穷。",
            "全胜在萧寺，吟玩广庭中。"
        ],
        "title": "山中红叶",
        "id": "a77f1958-9f44-4a16-ba6c-244697c2e7b0"
    },
    {
        "author": "张嵲",
        "paragraphs": [
            "又上微王峡，山寒含翠雾。",
            "青壁尽侵云，鳞鳞多碧树。",
            "山深石状古，地僻禽声怒。",
            "竟日不逢人，茫茫水空注。"
        ],
        "title": "溯流入微王峡",
        "id": "592c27c6-2dca-459d-92a0-ddbea420ba3a"
    },
    {
        "author": "张嵲",
        "paragraphs": [
            "西风今日寒，细雨湿青嶂。",
            "微江水渌波，大石牵舟上。",
            "岸菊犹未芳，山木先后黄。",
            "满滩圆石浄，两岸鸣寒螀。",
            "回舟暮色集，飒飒雨声急。",
            "爱此云林幽，未信衣巾湿。",
            "初为山水游，藉以驱离忧。",
            "及此赏心尽，翻兹羁客愁。",
            "来归向蓬茅，树黑风萧萧。",
            "背壁青灯暗，山空夜寂寥。"
        ],
        "title": "与赵智叔嶬弟泛舟回灯下",
        "id": "672a215a-ab9b-42e4-a51c-17aff63e0411"
    },
    {
        "author": "张嵲",
        "paragraphs": [
            "盥栉及平旦，晓庭风露清。",
            "萧然无一事，对此夏阴成。",
            "春晚方受谢，孤花有余荣。",
            "地远物性遂，时禽自飞鸣。",
            "书籍但掩卷，冲虚道已盈。",
            "非为隐沦客，自快适野情。"
        ],
        "title": "晨起",
        "id": "d1ed9f39-2669-4a95-bc82-bb326fc0baaf"
    },
    {
        "author": "张嵲",
        "paragraphs": [
            "平湖望不极，天垂作周遭。",
            "今朝春风暴，涟漪生微涛。",
            "高杨明远村，黄花点青皋。",
            "可验去人远，乌鸢低作巢。",
            "老年无戏事，即此当游遨。",
            "浮舟不知远，但觉白日高。",
            "烟中何处寺，孤塔冠山椒。"
        ],
        "title": "早行",
        "id": "98d658ff-a552-4f4d-9420-ab20281aed98"
    },
    {
        "author": "张嵲",
        "paragraphs": [
            "老病罢搜句，空对秋月明。",
            "寂寥天宇逈，惨栗夜气清。",
            "松门委余照，萧散此闲行。",
            "归来坐庭除，浊酒聊自倾。",
            "但喜亲爱会，岂谓赏心并。",
            "回思故园夜，恻怆独缄情。"
        ],
        "title": "中秋四十一弟归自豫章",
        "id": "f543f587-7a38-4f8a-8e2b-006da80b5013"
    },
    {
        "author": "张嵲",
        "paragraphs": [
            "野鹤本长生，孤云无定意。",
            "托迹虽世间，游心乃尘外。",
            "请问绛人年，曾观柏寝器。",
            "微言洞倚伏，妙中惊人世。",
            "往夏识方瞳，今春分别袂。",
            "飞帆烟雨外，驻锡云林际。",
            "逸兴轻远游，滞念牵离思。",
            "后夜听钟鸣，应在寒山寺。"
        ],
        "title": "赠相僧杨嬾散",
        "id": "1bf843df-803f-46e9-b15f-661bc3a5e13a"
    },
    {
        "author": "张嵲",
        "paragraphs": [
            "阳春今已归，孟夏饶草莾。",
            "积雨树阴成，新晴渚蒲长。",
            "前山涧水喧，隔竹黄鹂响。",
            "一径度乔林，涓流会心赏。",
            "野静閴无人，萧条成独往。"
        ],
        "title": "喜晴",
        "id": "b673abcb-646a-4ad4-ad1f-641aa22878ea"
    },
    {
        "author": "张嵲",
        "paragraphs": [
            "南州困歊暑，蔽映资筼筜。",
            "帘卷午阴静，窗开夕气凉。",
            "径幽怜笋密，庭空喜干长。",
            "相期待岁晏，持以凌繁霜。"
        ],
        "title": "题竹",
        "id": "765add14-9fb3-4ebf-b797-23f03e727e5d"
    },
    {
        "author": "张嵲",
        "paragraphs": [
            "石岩两相束，竹树交柯绿。",
            "因听林外声，遂来幽涧曲。",
            "湿烟深不散，浅濑漂寒玉。",
            "木杪见云生，前峰聊注目。"
        ],
        "title": "六月初七日雨小止游蒲溪临独木桥而还",
        "id": "332917a2-72fe-42be-9dc4-e1058f646237"
    },
    {
        "author": "张嵲",
        "paragraphs": [
            "长楸弄朝日，吴宫闻夜啼。",
            "晨集主人屋，暮宿上林枝。",
            "如何失俦侣，独向空林飞。"
        ],
        "title": "林鸦诗",
        "id": "e6829918-045d-4eb8-9870-f67e4cdb608b"
    },
    {
        "author": "张嵲",
        "paragraphs": [
            "西溪泱泱来，伫立溪桥上。",
            "回风生微澜，夜雨发幽响。",
            "听兹无尽声，讵觉年华往。"
        ],
        "title": "西溪",
        "id": "10fc9c39-39e3-47cd-9f71-bb66ddd31df2"
    },
    {
        "author": "张嵲",
        "paragraphs": [
            "晨气雾露除，初日照高阁。",
            "青山偪岁昏，碧树霜余落。",
            "俯涧爱鸣泉，临郊美华薄。",
            "幽情歘自欣，乡念频成愕。",
            "且寄当日闲，无论今与昨。"
        ],
        "title": "晓登灵梵寺阁二首  其一",
        "id": "26b74677-1155-4170-8460-c36a75eea5d3"
    },
    {
        "author": "张嵲",
        "paragraphs": [
            "晨登高望阁，爱此经簷日。",
            "稍观宿雾卷，坐见前山出。",
            "望岫喜林疏，闻泉令竹密。",
            "与世若相忘，怀人如有失。",
            "聊此寄晨昏，惭无经世术。"
        ],
        "title": "晓登灵梵寺阁二首  其二",
        "id": "17174e87-7a6f-4697-8d2f-db7a24745eac"
    },
    {
        "author": "张嵲",
        "paragraphs": [
            "冥冥云出溪，浩浩风薄木。",
            "湿烟驱不散，映岫森雨足。",
            "场功既云毕，麦陇望已绿。",
            "矧予无一事，屏处谢追逐。",
            "霜空晴固佳，雨暗亦所欲。",
            "悠悠老大心，万事付所属。",
            "独敢私言润，活尽新栽竹。"
        ],
        "title": "雨",
        "id": "b6193aaf-c46c-4576-b6ee-0c49c4c5717c"
    },
    {
        "author": "张嵲",
        "paragraphs": [
            "昔游安康道，野竹晓森森。",
            "疏篱隐茅茨，置屋何幽深。",
            "卜邻嗟未办，长梦秋风林。",
            "如何嘉公子，得此萧寺阴。",
            "作轩面苍根，坐卧当幽寻。",
            "夜雨老苔色，微风助哀音。",
            "轩前置绿蚁，轩后陈素琴。",
            "我料之子意，必无朝市心。",
            "宜邀能赋客，为拟效古吟。",
            "折简索我诗，高咏惭南金。"
        ],
        "title": "题景温筠居",
        "id": "d30c6c34-b1e2-4613-a52d-eef818c0cbcf"
    },
    {
        "author": "张嵲",
        "paragraphs": [
            "颓垣已芜漫，人事日萧寂。",
            "赖近青莲宫，残僧识遗迹。",
            "傍连岚岭秀，面对湖光溢。",
            "惟应此如昨，万变非畴日。",
            "悠悠夏已深，故沼荷初积。",
            "振古尽如斯，徒然怅今昔。"
        ],
        "title": "吊和靖故居",
        "id": "00ea9291-040d-438f-ae77-88cc698a62e0"
    },
    {
        "author": "张嵲",
        "paragraphs": [
            "阳崖被积雪，照水自光辉。",
            "乘暖时时堕，偏怜映日飞。",
            "经行嗟境胜，去去与心违。",
            "居者讵知此，日高犹掩扉。"
        ],
        "title": "雪晴",
        "id": "e0d09523-97b9-453d-b107-929fc9cec412"
    },
    {
        "author": "张嵲",
        "paragraphs": [
            "上庸乱石满微水，建平孤屿横中流。",
            "惊涛穹隆旋云绕，经过亲见客沉舟。",
            "建溪物色两相似，使我恻贮悲西州。",
            "闽中穷腊春欲动，陈荄已见新萌抽。",
            "十寻岭树森翠葆，百尺瀑泉垂素虬。",
            "已遭霜露感人意，况复梅花欺客愁。",
            "沙村呌渡日色晚，野店投宿林灯幽。",
            "语言不通费辨数，逆旅主人才见留。",
            "十年敌骑遍寰海，北客走到天南陬。",
            "天高地逈岂不广，南来北去皆离忧。",
            "传闻敌骑又深入，旃毳欲临瓜步洲。",
            "吁嗟华夏半为鬼，干戈喋血冲斗牛。",
            "天公亦宜小解事，号令一使灾祸瘳。",
            "刜除欃枪殪旬始，弯弓一矢摧旄头。",
            "擢寇之筋洒寇血，永使万国无戈矛。",
            "山清海晏氛祲息，地辟天开宗社休。",
            "黄屋却临天北极，紫坛复在郊南丘。",
            "千官济济奉宸扆，万姓蠢蠢蒙皇猷。",
            "六营健儿易驱使，四海黎庶依田畴。",
            "老夫渐得反闾里，汛扫坟墓栽松楸。",
            "洗耳不闻兵革事，毕命邱樊何怨尤。",
            "愿言秪恐未成遂，作客蹉跎霜鬓秋。"
        ],
        "title": "行建溪上是晚同宿小桥感怀书事",
        "id": "17c897d4-5aca-4d8b-b8f3-51decd0df88e"
    },
    {
        "author": "张嵲",
        "paragraphs": [
            "君不见绵州官府诚磊落，越王楼观翔寥廓。",
            "又不见昔日荆州分上游，举世独传王粲楼。",
            "蕞然土木何足数，托名胜士真难休。",
            "何年此地有新构，杨公巧智人谁侔。",
            "芟夷荒秽走狐鼠，一朝翼瓦飞城头。",
            "轩窗四面瞰木杪，下顾众宇如敦丘。",
            "卓然独立世尘外，高视物表心夷犹。",
            "西山列翠拥云峤，汉水拽练萦寒流。",
            "江枫染绛照林莽，芦花吐雪连沧洲。",
            "秋高尽放远山出，点缀天宇浓眉修。",
            "人间何处有此景，未识黄楼如此否。",
            "杨公举世称贤侯，好客不减韩荆州。",
            "仁风惠政已及物，退公余事归觥筹。",
            "我来正值秋节晚，胜概一得从公游。",
            "敢辞山路困行役，小舸舣岸聊淹留。",
            "剧谈抵掌去苛礼，宾幙主人交献酬。",
            "固知如此兴不浅，大白岂惜为公浮。",
            "却思宾散城乌集，回首新亭风景愁。",
            "聊摅累句写清赏，作赋能事迟曹刘。"
        ],
        "title": "题均州超然亭",
        "id": "4a59340f-d930-4f86-b8fc-633e6024fc86"
    },
    {
        "author": "张嵲",
        "paragraphs": [
            "夔州之山皆入云，夔女寝陋男不文。",
            "山川历历应如旧，昭君屈平犹荒村。",
            "三百篇后无继者，始作离骚绍风雅。",
            "君门九重难叩阍，欲登阆风聊蹀马。",
            "精衷写尽君不闻，徙倚怀沙泪盈把。",
            "汉家靡曼盈六宫，明妃容与如春风。",
            "琵琶何能慰行路，槛槛氊车随去鸿。",
            "椒兰得得在修门，独任先生作放臣。",
            "妃嫔无数贮金屋，秪遣王嫱犯塞尘。",
            "万古江山虚秀气，二人贤色皆钟美。",
            "天之生此谅应难，一弃单于一沈水。",
            "远色苍苍难致极，吊古徘回泪霑臆。",
            "二宅遗基自古存，石巖天深秋日昏。",
            "沧波渺渺流遗恨，后人谁为赓天问。"
        ],
        "title": "过屈平昭君故宅",
        "id": "408e74ff-8254-47ae-be4a-72e24939f37f"
    },
    {
        "author": "张嵲",
        "paragraphs": [
            "愁见繁云帖死灰，骤喜春从天际回。",
            "晴云流烂满峰起，潋灔陂塘泉脉来。",
            "春归欲騐将何许，柳腰杏頬知春处。",
            "出门矫首望四郊，满目都无故园树。",
            "暖景犹疑是故园，纷红糅白终萧然。",
            "黄茅不受春色染，化工无地施妖妍。",
            "老夫此时三叹息，晴霭暄风总轻掷。",
            "缘冈绕涧试幽寻，好鸟一声山桂碧。",
            "却忆当年汉水边，花光柳色媚晴天。",
            "江头醉罢日将落，芊眠草色生长烟。",
            "秪今春事知何有，伤心万里空回首。",
            "中原但有骨如麻，杜曲应无花似酒。",
            "我今流落荒山隈，秋蓬作鬓心催颓。",
            "逢花政恐被花恼，幸兹寂寞无狂媒。",
            "闭门睡足高舂后，炉烟一炷消清昼。"
        ],
        "title": "闽中早春",
        "id": "f50ab6d1-f7ec-4667-a6af-c7fee7964bb6"
    },
    {
        "author": "张嵲",
        "paragraphs": [
            "欲雪未雪天糢糊，冻行沙尾鸧鸹呼。",
            "北风刮耳立不住，更骑钝马穿枯芦。",
            "两生怜我意不舒，江头三日占樯乌。",
            "高堂明朝置安舆，买羊沽酒偿勤劬。"
        ],
        "title": "欲雪",
        "id": "16cdf7bb-d7c4-45da-ab00-6b6c0d4561a1"
    },
    {
        "author": "张嵲",
        "paragraphs": [
            "新粧间花光，口脂杂蘂气。",
            "相对两生春，停杯自成醉。",
            "高歌白苎舞西施，半夜雨来宫锦移。",
            "明日重来歌舞地，宫水浮花绕宫树。"
        ],
        "title": "吴宫词",
        "id": "5fbaa3ec-3578-4ac6-b28c-3468bc21b8cd"
    },
    {
        "author": "张嵲",
        "paragraphs": [
            "相君事郡当少时，见谓迟钝遭谩欺。",
            "一从蔡叟问所适，羁游万里来京师。",
            "从冯老姥织屦卖，学问声名从此大。",
            "胡常初毁更见誉，一日超升登掾宰。",
            "男儿立身要自励，旬岁连摧两司隶。",
            "薛公视遇不敢轻，果见登迁居相位。",
            "徒知得意快恩仇，峻文未肯持平例。",
            "九卿先达故郡归，红阳贵倨犹夺气。",
            "忽闻当坐定陵事，慙惧乞骸更见慰。",
            "深穷党友圗自安，十有九人同免官。",
            "得君万事无不可，觧使众丑成妖娴。",
            "一朝天文示变异，李寻奏记翩然至。",
            "养牛尊酒天上来，万岁之期何可避。",
            "使人致命忽驰去，半道尚书言物故。",
            "十年宠贵一日空，徒见缟衣蒙槛柱。",
            "谁云盖棺事则已，下流众怨何能止。",
            "芋魁饭豆亦云足，至今鸿隙歌鸿鹄。"
        ],
        "title": "翟方进",
        "id": "fabe7abc-3c15-4ffb-b99d-ca8ca8501c25"
    },
    {
        "author": "张嵲",
        "paragraphs": [
            "仲冬冬至后，春从九地回。",
            "去年逢春在此寺，今年复向此寺逢。",
            "春来春去无复见花草，但有东风刮地如惊雷。",
            "人生七十能几时，四度逢春祇在斯。",
            "祠官不复更递代，直若仓庾氏，久任无年期。",
            "大农赋禄随官品，丰俭由来皆有分。",
            "空尽天年在世间，饥饱死生皆不问。",
            "癃老非才固应尔，豪俊当年亦为此。",
            "谓非贬谪实累囚，谓是归田犹禄仕。",
            "忆昔汉唐与本朝，咸有自新及起废。",
            "如今岂无大眚及溥天，不在他时洒心例。",
            "人生如寓年年老，岁岁彫零人渐少。",
            "莫嫌四见魏唐春，尚得逢春到华皓。",
            "祠官之设自何时，闻是元丰宰相之所为。",
            "欲摈老成皆不用，托于优假创斯规。",
            "当时弊政出一切，岂谓疮疣后世遗。",
            "専宠持权事虽巧，荣华宁得多时好。",
            "君不见金陵零落故相家，一如寂寞韶阳庙。"
        ],
        "title": "仲冬冬至后",
        "id": "040209c6-3fa9-44b4-9c64-e05d6dcb0da8"
    },
    {
        "author": "张嵲",
        "paragraphs": [
            "雪尽径泥干，团栾遶树看。",
            "玉梅呈素艶，霜重月华寒。",
            "一蕚半含春意密，数苞未破臙脂粒。",
            "斜枝倒浸碧池深，罗衣暗惹香风湿。",
            "须知贾午最多情，绣囊偷佩芳筵惊。",
            "又疑仙人下姑射，玉容寂寞幽态清。",
            "去年梅花开，干戈犹未扫。",
            "今年梅花开，劝君休草草。",
            "莫待子规啼，梅花满地蝴蝶飞。"
        ],
        "title": "觉道同玩梅",
        "id": "88366260-ef34-453f-8dfc-5d4209b6e749"
    },
    {
        "author": "张嵲",
        "paragraphs": [
            "前旬小雨飞廉纤，今旬夜雨声满簷。",
            "高原草青花欲消，幽人意与春萧条。",
            "四山不复见桃李，开到梨花春有几。",
            "似闻城下野水生，正好浮舟烟雨里。"
        ],
        "title": "约人泛舟",
        "id": "c7a83515-84a7-49f5-9762-c568d6abae43"
    },
    {
        "author": "张嵲",
        "paragraphs": [
            "题舆意匠崇崖图，鲁侯为赋溪隠诗。",
            "长松短壑历可数，坐使妙境移于斯。",
            "地灵神秀天所秘，豺嘷虺伏鬼莫窥。",
            "芟蓬扶翳快登览，若有异物阴相之。",
            "嵌巖嶻嶪临汉浒，左拱右揖如追随。",
            "七峰远峙攅剑直，三溪旁缭萦带垂。",
            "芳洲兰杜飞白鹭，沧浪渔艇牵钩丝。",
            "烟霏露融水鉴浄，一声孤笛横云霓。",
            "淑气亭亭扫般若，昂精灿灿栖明祠。",
            "幽寻眼力覻大巧，卜筑得此林峦奇。",
            "堂如连舰岸若玦，呀成空谷洼为池。",
            "妙观观尽见觉性，静隠隠德腾光辉。",
            "信美谁谓非云土，致爽自足和天倪。",
            "邓公之孙特不凡，渥洼绣韀黄金羁。",
            "胸中万顷九云梦，江湖寛旷贞以期。"
        ],
        "title": "崇山图七贤诗",
        "id": "f559c338-ebba-4af6-9ccf-562ac0c63ad5"
    },
    {
        "author": "张嵲",
        "paragraphs": [
            "微王大峡何峥嵘，叠嶂层峦碍飞鸟。",
            "石壁排空何可凿，拽云蒸雾无昏晓。",
            "凝思天地始胚胎，清川一道何从来。",
            "联峰既非巨灵擘，绝岸不闻神禹开。",
            "两山中断缘何许，异事人传向开府。",
            "凿石穿云神鬼愁，至今行迹行人睹。",
            "从此奔流出乱山，东汇沮漳入荆楚。",
            "鳞鳞山树经寒碧，枝侵雨露根连石。",
            "境胜应来仙驭游，巖深定有蛟龙宅。",
            "君侯事迹已烟沉，流水年年石上深。",
            "山川不改时代积，徒使人兴万古心。",
            "土人事神何敢侮，桂酒春秋荐椒糈。",
            "衎衎巫歌神降时，森森庙树来风雨。"
        ],
        "title": "入峡诗",
        "id": "7ad19fbf-f4b7-473d-8430-f829f8e94bb1"
    },
    {
        "author": "张嵲",
        "paragraphs": [
            "泽国天低星斗湿，疾风吹波作山立。",
            "岸头草木皆震动，鸡犬鸣吠纷相及。",
            "通宵万窍无停声，平明更作春涛惊。",
            "青天东下日杲杲，风伯盛怒何当平。",
            "人言航河只一苇，咫尺犹须论万里。",
            "乃知世事不可期，指点舟人转船尾。",
            "常悲无梁越长川，我今操舟翻百难。",
            "平生所遇半如许，岂独此事堪长叹。",
            "吁嗟屏翳真可鄙，岁岁祠官费秩礼。",
            "我闻敌骑南渡年，万里长江波不起。"
        ],
        "tags": [
            "长江"
        ],
        "title": "乘舟阻风",
        "id": "5dca9da3-8e75-4849-b099-7bcd36367266"
    },
    {
        "author": "张嵲",
        "paragraphs": [
            "西川峰岭皆绵延，一峰突兀如青莲。",
            "崔嵬势压东南倒，穹崇下俯群峰小。",
            "古木阴森寒未凋，长云惨澹晴犹绕。",
            "阴巖积雪溜轻冰，南岭惊春啭幽鸟。",
            "山西有谷闻深曲，中有人家在山麓。",
            "昼掩柴荆鸡犬闲，岁耕烟岫囷仓足。",
            "巫山岷岭遥相连，知是层城几洞天。",
            "避世秦人应绿髪，茹芝仙子好朱颜。",
            "寰区丧乱方如许，寸地尺天无安堵。",
            "我欲携家住此山，高谢时人出尘土。",
            "女萝薜荔结为衣，文杏香茅缉为宇。",
            "满谷栽松紫翠寒，漫山种杏赪霞吐。",
            "朝寻石乳丹洞深，暮斸茯苓苍桧古。",
            "山中父老志斯言，他时来访吹笙侣。"
        ],
        "title": "西谷歌",
        "id": "d3d02d96-5e36-4764-b9ee-faf868f93a09"
    },
    {
        "author": "张嵲",
        "paragraphs": [
            "岁星运行至荒落，鹑尾初占建魁杓。",
            "大旱金石皆流烁，旱魃何知恣为虐。",
            "大田多稼三百廛，尽是农夫耦十千。",
            "一朝焦枯如束管，赤地百里焚则烟。",
            "官长视民如视子，常恐岁饥为殣死。",
            "并走群望严神祀，却盖斥肩昭勤止。",
            "至诚果能格明神，明神为公诉苍旻。",
            "苍旻油然兴浓云，浓云鬰兴雨如霖。",
            "农家不伞走沟遂，抖擞偃禾有生意。",
            "诘朝犯晓细□□，缕缕青黄交颖穗。",
            "农人以手加额头，使我不死赖宋侯。",
            "白老垂髫声呦呦，优游咸歌脱穷愁。",
            "陵山攅空插苍玉，舒水拖绢浸寒绿。",
            "山高水长岁月续，德我宋侯歌不足。"
        ],
        "title": "喜雨行",
        "id": "dd80a2ee-54df-402f-8a74-2097fe5a574f"
    },
    {
        "author": "张嵲",
        "paragraphs": [
            "少年意气隘九州，远别不为儿女愁。",
            "秪今摧颓落异县，跬步信宿生离忧。",
            "况今送子又千里，使我别绪何能休。",
            "忆昔石城初识面，两髦紒帻君才收。",
            "余方弱冠事科举，竝辔共适东西州。",
            "春风寻胜襄傍寺，夜月复登临汉楼。",
            "凤林花开无远近，渔梁柳暗迷汀洲。",
            "荆门至陋不足数，杏山百丈清泉幽。",
            "径过物色尽可记，至今夜梦当时游。",
            "从兹一别星再终，相望不啻马牛风。",
            "临安相见各惊叹，君非丁壮予老翁。",
            "长离更挟鹓鶵至，射策同攀郄诜桂。",
            "上书不肯干相公，頫首甘为州县吏。",
            "故人义重非时俗，三程过我荒村寺。",
            "欢言不觉春夜阑，破月已上前林端。",
            "一杯相属且自适，莫话旧游成慨叹。",
            "闻君早有求田约，四方宁有襄阳乐。",
            "时平我则径西归，远追高士鹿门期。"
        ],
        "title": "赠赵公旦",
        "id": "fc22d78c-4bf2-4503-b0ac-231692d2e156"
    },
    {
        "author": "张嵲",
        "paragraphs": [
            "再作醉李客，四年两相从。",
            "当时江头树，又暗行李中。",
            "嗟君事业诚有余，十年客路常崎岖。",
            "祇应未识今杰士，怀刺试谒刘南徐。"
        ],
        "title": "赠黄子真",
        "id": "8fd4372e-8298-4104-b193-9e458571d1c5"
    },
    {
        "author": "张嵲",
        "paragraphs": [
            "魏塘草树环佛宫，两春不识花白红。",
            "但有柳絮迷晴空，今年始种木芙蓉。",
            "间以寒菊助丰容，新栽黄葵已蒙茸。",
            "坐待泬寥秋色浓，鞠衣仙人来御风。",
            "似闻芍药富红紫，愿分余波作春事，要令睡眼迷缃绮。",
            "勿言滞客无几求，将致来禽及青李。"
        ],
        "title": "种植诗",
        "id": "4f3f26af-1dad-476d-9374-d45de2a3ef38"
    },
    {
        "author": "张嵲",
        "paragraphs": [
            "游丝百尺如堪挽，小虫群飞欣日暖。",
            "蒿莱满地不见春，唯有蔓菁迷病眼。",
            "无复陵陂间碎金，青苔漫想玄都观。",
            "今朝幸值天无风，飞来雌蝶畏雄蜂。",
            "村中女儿将插鬓，不信河阳万树红。",
            "幽人惜春春已远，把酒属君君自遣，蔓菁开花犹烂熳。",
            "君不见西园桃李能几时，此辈天教擅春晚。"
        ],
        "title": "蔓菁花诗",
        "id": "7207de44-ea08-4f07-a211-5b482660ec26"
    },
    {
        "author": "张嵲",
        "paragraphs": [
            "寒食由来古今重，四海人人作丘垅。",
            "两京道上松柏多，尽是王公大家冢。",
            "伊昔年年当此时，钿车宝马相追随。",
            "纷纷锦树满原野，暖风迟日争光辉。",
            "草间烧纸树间哭，罗列杯盘乌攫肉。",
            "侵晨祭罢薄暮归，旋风剪剪吹余灰。",
            "尔时马医夏畦鬼，亦受子孙追养礼。",
            "丰薄由来称有无，咸具盘餐致醪醴。",
            "家家丘坟各为主，何人垅上无新土。",
            "自从遭乱去乡关，几岁松楸不曾睹。",
            "况复其间多发掘，孝子慈孙泪如雨。",
            "流落他州遇火前，去年如此复今年。",
            "新阡旧垅祇回首，无复原头挂纸钱。",
            "君不见东都之傍永安道，车辙平来生碧草。",
            "四时祠祭今寂然，五陵春树生苍烟。"
        ],
        "title": "寒食行",
        "id": "ea9e1c5b-2538-4b38-acbd-a061a04995c3"
    },
    {
        "author": "张嵲",
        "paragraphs": [
            "涉旬秋暑不可触，髪疏被汗如膏沐。",
            "忽然三日风撼山，冬裘未具肤生粟。",
            "去年登高作重九，黄菊未开新酒熟。",
            "今年无酒不登高，独行漫绕庭边菊。",
            "中原季月欲折胶，江界陨霜无脱木。",
            "拥鼻从今四序移，遮眼残书岂真读。"
        ],
        "title": "秋暑",
        "id": "84117e4d-ff34-44eb-9787-8da0112b4d67"
    },
    {
        "author": "张嵲",
        "paragraphs": [
            "柴门直面排青壁，山木凋霜疏寂历。",
            "西风吹雨众山昏，声落茅簷断还滴。",
            "每读离骚伤远游，一为迁客又经秋。",
            "四时代谢不停轨，澂江万古长悠悠。",
            "丹枫蕙叶照巖壑，物态故欲增繁忧。",
            "诗成满岫湿烟起，寸心折尽空搔头。"
        ],
        "title": "夏致宏方城道中以诗见寄避地穷山秋雨仍作因次其韵",
        "id": "3ad04622-32f6-4f1b-9d0a-0271e26ada36"
    },
    {
        "author": "张嵲",
        "paragraphs": [
            "老去仍羁旅，逢春非我春。",
            "物华随意别，感慨与时新。",
            "柳重将迎客，花然似笑人。",
            "十年忧国泪，依旧洒衣巾。"
        ],
        "title": "春日",
        "id": "826e221d-3802-46ff-8233-87ae558a1e53"
    },
    {
        "author": "张嵲",
        "paragraphs": [
            "尘世未徂暑，山中今授衣。",
            "露蝉声渐咽，秋日景初微。",
            "四海犹多垒，余生久息机。",
            "漂流空老大，万事与心违。"
        ],
        "title": "七月二十四日山中已寒二十九日处暑",
        "id": "e63e998e-87dd-460a-8b08-86516140175c"
    },
    {
        "author": "张嵲",
        "paragraphs": [
            "新凉增客意，卧病复踰时。",
            "雨脚夜深白，虫声秋后悲。",
            "高低山树立，迢递晓钟迟。",
            "此夕天涯鬓，知添几缕丝。"
        ],
        "title": "病中夜雨",
        "id": "7d2ea6bd-de05-46eb-b3ea-5d2da240215f"
    },
    {
        "author": "张嵲",
        "paragraphs": [
            "积雪凝闽岭，凌风识暗香。",
            "疏花经雨瘦，卧影入溪长。",
            "万里难为赠，九回空绕膓。",
            "绿原聊驻屐，试待月荒凉。"
        ],
        "title": "忽见早梅",
        "id": "ea5b898c-2817-44c9-a07c-fa34738a8153"
    },
    {
        "author": "张嵲",
        "paragraphs": [
            "闽山冬候暖，寒鸟似春禽。",
            "一听间关语，偏伤羁寓心。",
            "雨霑陈叶尽，云压暮山深。",
            "坐久疏钟歇，余声过远林。"
        ],
        "title": "坐听啼鸟如春禽响信笔书",
        "id": "c9ba53e9-5f38-4345-a507-98e53c123fca"
    },
    {
        "author": "张嵲",
        "paragraphs": [
            "南北半程云，澄江对荜门。",
            "未能操井臼，试学牧鸡豚。",
            "智勇怀三杰，英雄鄙二袁。",
            "男儿须报主，未用反招魂。"
        ],
        "title": "次韵子直二首  其一",
        "id": "4151800b-cd60-46d6-8e34-b5ee6c6183ed"
    },
    {
        "author": "张嵲",
        "paragraphs": [
            "旷朗秋天迥，岭云依树消。",
            "飞飞归鸟急，去去广川遥。",
            "鸿鹄本难畜，松筠常后凋。",
            "谁为招隠赋，岁暮独难聊。"
        ],
        "title": "次韵子直二首  其二",
        "id": "588d4d3b-a3fd-49ca-88f0-69e66f6cb361"
    },
    {
        "author": "张嵲",
        "paragraphs": [
            "东观曾同入，南宫复雁行。",
            "甞寮虽具尔，投分独难忘。",
            "荣悴无多异，漂零共一乡。",
            "遥欣访萧寺，颠倒曳衣裳。"
        ],
        "title": "次韵朱希真二首  其一",
        "id": "8455328d-cb16-42fe-a2d6-52752c6e9e07"
    },
    {
        "author": "张嵲",
        "paragraphs": [
            "禅榻仍兼卧，蒲团穏著绵。",
            "自疑方外客，犹费县官钱。",
            "意懒如闻道，身闲似得仙。",
            "何当集兰若，已办泛湖船。"
        ],
        "title": "次韵朱希真二首  其二",
        "id": "eb2e61c7-8a8e-46fa-b9a6-29cc5a8c02a7"
    },
    {
        "author": "张嵲",
        "paragraphs": [
            "一舍徒相望，书来秖细行。",
            "野梅行欲尽，幽兴讵能忘。",
            "老去尤耽句，春来更忆乡。",
            "看看过寒食，北望一霑裳。"
        ],
        "title": "再次韵寄朱希真二首  其一",
        "id": "9b9c184f-ccdb-46c6-8c87-eb7d592b1344"
    },
    {
        "author": "张嵲",
        "paragraphs": [
            "初喜花明炬，还愁柳堕绵。",
            "时须杯里物，聊费杖头钱。",
            "天上足官府，人间有地仙。",
            "却惭营道嬾，浑似逆风船。"
        ],
        "title": "再次韵寄朱希真二首  其二",
        "id": "f3e8d52c-36cd-47a0-825f-be4c1b612418"
    },
    {
        "author": "张嵲",
        "paragraphs": [
            "西川方用武，忧思惔如焚。",
            "秋兴悲黄叶，闲情属野云。",
            "鸣鸿何日到，络纬不堪闻。",
            "每忆盈尊酒，清谈从使君。"
        ],
        "title": "次韵周守二首  其一",
        "id": "7b18115b-8355-4854-9cdc-4cd2c60a61de"
    },
    {
        "author": "张嵲",
        "paragraphs": [
            "秋色际遥海，乘高伤远眸。",
            "风尘方未艾，身世岂胜愁。",
            "黄菊已过晚，浊醪徒满瓯。",
            "何时奉松□，一醉碧溪头。"
        ],
        "title": "次韵周守二首  其二",
        "id": "79991c87-77e0-4c5d-9e7c-05b6ea1206a3"
    },
    {
        "author": "张嵲",
        "paragraphs": [
            "寰宇安危异，干坤岁序同。",
            "投身云峤碧，落胆战尘红。",
            "晋马成南渡，宗周入国风。",
            "操戈谁卫社，群盗正争雄。"
        ],
        "title": "次韵周子直四首  其一",
        "id": "64834911-5b4b-4811-9765-d62979539229"
    },
    {
        "author": "张嵲",
        "paragraphs": [
            "西北壃途蹙，东南信未通。",
            "小夫方自智，大将莫论功。",
            "敌马来关外，油幢入阆中。",
            "孤臣难自力，报国意无穷。"
        ],
        "title": "次韵周子直四首  其二",
        "id": "38ba70d5-f01a-4c83-9a58-dc17f45d4e03"
    },
    {
        "author": "张嵲",
        "paragraphs": [
            "□樊多胜日，杖屦偶相同。",
            "西岭轻阴结，东山落照红。",
            "葵倾终向日，蒲弱易含风。",
            "甘作囚山柳，休为投阁雄。"
        ],
        "title": "次韵周子直四首  其三",
        "id": "4b3260d2-baca-4b62-a73b-72e26f61c969"
    },
    {
        "author": "张嵲",
        "paragraphs": [
            "渊明门谩设，仲蔚径才通。",
            "用世慙无术，哦诗喜有功。",
            "旧庐群盗里，北阙战尘中。",
            "塞路多豺虎，吾生信自穷。"
        ],
        "title": "次韵周子直四首  其四",
        "id": "c2546630-dfb2-4f65-be8e-19f119d841f6"
    },
    {
        "author": "张嵲",
        "paragraphs": [
            "长夏林泉好，还欣觞羽同。",
            "颠毛愁里白，颧頬醉来红。",
            "日蹇嗟南国，民离叹北风。",
            "当涂宁市骏，俗眼竞嘲雄。"
        ],
        "title": "又次韵四首  其一",
        "id": "4ddd5182-08aa-452d-9e83-7a6d31ec090e"
    },
    {
        "author": "张嵲",
        "paragraphs": [
            "异世如张贽，深居似敬通。",
            "致身宁有意，覔句恐无功。",
            "世事忘言外，群情一笑中。",
            "诗书犹可咏，吾道未终穷。"
        ],
        "title": "又次韵四首  其二",
        "id": "e2c76def-06c0-4b4b-a8b2-576918e666fc"
    },
    {
        "author": "张嵲",
        "paragraphs": [
            "临流清溽暑，薄暮一尊同。",
            "林叶风翻白，山梅雨渍红。",
            "惊魂须楚些，缮性赖真风。",
            "旧学嗟荒落，新诗识浑雄。"
        ],
        "title": "又次韵四首  其三",
        "id": "4a9b1045-38a6-4db0-a9b0-d8b9beb4131c"
    },
    {
        "author": "张嵲",
        "paragraphs": [
            "篇章虽漫往，悃愊讵能通。",
            "待子应无恙，临池定有功。",
            "绮疏群大杪，倒影乱流中。",
            "何日陪康乐，登临兴未穷。"
        ],
        "title": "又次韵四首  其四",
        "id": "c3b8fbf1-f000-4155-8bf0-71bb1a5b5a3d"
    },
    {
        "author": "张嵲",
        "paragraphs": [
            "过雨得清夜，月明惟水声。",
            "叶光知露陨，兰馥赖风清。",
            "天地未悔祸，豺狼犹阻兵。",
            "故园同此夕，长望一霑缨。"
        ],
        "title": "山中月夜",
        "id": "bb79f771-9f35-43ba-937e-6c1be479a8fa"
    },
    {
        "author": "张嵲",
        "paragraphs": [
            "繁星凝夜气，黑月惟西山。",
            "一室空林迥，逾知天地寛。",
            "叶干风有韵，石乱水多湍。",
            "独坐澄诸念，忧来信有端。"
        ],
        "title": "雨霁独夜",
        "id": "6a1a8ef4-adf9-4069-9d52-3380b2f9d05e"
    },
    {
        "author": "张嵲",
        "paragraphs": [
            "病觉诗思竭，年华奈若何。",
            "乱花欺客恨，黄雾作春魔。",
            "地僻交游绝，庭空鸟雀多。",
            "乱离从节变，不复叹蹉跎。"
        ],
        "title": "今春花卉盛时黄雾连十余日不觧久不作诗偶成",
        "id": "268b04d8-3488-4b89-a04a-c0691c71fe01"
    },
    {
        "author": "张嵲",
        "paragraphs": [
            "苍烟迷野色，林谷尚微分。",
            "暮雨已吹幔，层巖犹出云。",
            "晚风时断续，落叶自缤纷。",
            "寂寞穷山里，何堪入夜闻。"
        ],
        "title": "郡楼对雨和周守韵二首  其一",
        "id": "31407b0c-1054-45c9-a4de-e3dc72754d3a"
    },
    {
        "author": "张嵲",
        "paragraphs": [
            "暮雨昏平远，南山渐不分。",
            "濛濛连楚塞，细细湿行云。",
            "从宦成羁束，登危厌纠纷。",
            "何时疏竹里，还向旧山闻。"
        ],
        "title": "郡楼对雨和周守韵二首  其二",
        "id": "fd6f9970-0ffc-4583-8b60-465968c0660c"
    },
    {
        "author": "张嵲",
        "paragraphs": [
            "三吴皆白水，处处秖横舟。",
            "独有桃花坞，光风尽日留。",
            "一朝山雨过，忽见夏阴稠。",
            "讵昔繁华晚，徒嗟岁月遒。"
        ],
        "title": "桃花坞",
        "id": "e318026c-cc85-48ca-9551-b1e180ee8f13"
    },
    {
        "author": "张嵲",
        "paragraphs": [
            "岭云方笠覆，簷雨已盆倾。",
            "山气昼侵幔，滩声夜入城。",
            "子真空旧隠，褒姒谩垂名。",
            "访古多磨灭，秋风山树赪。"
        ],
        "title": "褒城县雨中",
        "id": "f3839c3c-6aef-4758-80ff-f5fb0ea51fd1"
    },
    {
        "author": "张嵲",
        "paragraphs": [
            "山中茅屋好，况复竹篱新。",
            "一迳往来客，万山迎送人。",
            "叶殷浑欲染，冬暖却疑春。",
            "近得幽栖地，时来岸角巾。"
        ],
        "title": "梦中作得六句觉后足成",
        "id": "a143f1f4-73fe-4d87-ac60-e6ef3e822213"
    },
    {
        "author": "张嵲",
        "paragraphs": [
            "故里田庐远，他乡禾黍秋。",
            "风高初下叶，川浅欲生洲。",
            "月出空山静，烟生远树稠。",
            "已谙为客意，坚坐任迟留。"
        ],
        "title": "秋日怀古园有作",
        "id": "a10a69d8-11e2-4cd0-895e-7db610fde74a"
    },
    {
        "author": "张嵲",
        "paragraphs": [
            "旷朗高天浄，蝉鸣江汉秋。",
            "川晴山历历，身远意悠悠。",
            "落日惨行子，长风欺弊裘。",
            "郡楼今夜月，应从庾公游。"
        ],
        "title": "途中偶成寄幕下诸公",
        "id": "edbae0d9-4eb6-44b5-8407-d75641b4907c"
    },
    {
        "author": "张嵲",
        "paragraphs": [
            "忽忽经年事，悠悠滞客心。",
            "晚花生废圃，老树立秋阴。",
            "岂有清樽醉，宁辞白髪侵。",
            "楼高见豪髪，老大怯登临。"
        ],
        "title": "秋怀",
        "id": "ddc56532-ccfa-43f8-8fdc-5816adcfa5e9"
    },
    {
        "author": "张嵲",
        "paragraphs": [
            "万古瞿塘峡，犹存禹凿痕。",
            "岷峨驱众水，灔滪没孤根。",
            "云黑树含雨，祠荒鸦噪昏。",
            "悲凉瀼西地，三叹相营魂。"
        ],
        "title": "望瞿塘峡",
        "id": "66facd40-5636-4823-a996-a57afc1bfb3e"
    },
    {
        "author": "张嵲",
        "paragraphs": [
            "瞿塘深窈窕，翠气晓空濛。",
            "乱石增惊浪，长滩激迅风。",
            "舟行天壍内，身在夹城中。",
            "绝壁皆侵汉，于兹识禹功。"
        ],
        "title": "入瞿塘峡",
        "id": "9592be34-9a3f-456e-afdd-ba7fd404767f"
    },
    {
        "author": "张嵲",
        "paragraphs": [
            "江汉知名士，石城黄子真。",
            "殷勤能过我，坎?叹斯人。",
            "此去仍为客，舟行任过春。",
            "无资振游旧，怀抱不能伸。"
        ],
        "title": "赠黄子真",
        "id": "a3ec1389-2913-41d3-a495-329a6937fdf7"
    },
    {
        "author": "张嵲",
        "paragraphs": [
            "上蔡旧名士，中台令望郎。",
            "行驰封传宠，路向七闽长。",
            "山水闻清远，官曹试暇皇。",
            "遥怜荔枝熟，虗馆进风凉。"
        ],
        "title": "送贺子忱漕闽",
        "id": "12bf3db2-2472-4677-9d18-9a727e6ba63a"
    },
    {
        "author": "张嵲",
        "paragraphs": [
            "为郎端有望，漕务复需能。",
            "湖外频无岁，汉傍连有兴。",
            "足兵先一饱，化俗迟三登。",
            "时到湘西寺，高台得暂凴。"
        ],
        "title": "送许子礼漕湖南",
        "id": "58815856-44dc-4620-b6bf-05be17057a12"
    },
    {
        "author": "张嵲",
        "paragraphs": [
            "岁序属残腊，云容先发春。",
            "氛氲迎近壑，乱鬈霭遥津。",
            "暮色含微雨，林滋被细筠。",
            "忧居时物变，有泪洒苍旻。"
        ],
        "title": "雨后望云",
        "id": "84b22a72-f3ba-4f39-baa7-a29f11bf0081"
    },
    {
        "author": "张嵲",
        "paragraphs": [
            "薄暮春风恶，黄尘涨远山。",
            "冥冥林霭变，冉冉鸟飞还。",
            "作客信多畏，依人足强颜。",
            "飘扬它日意，回首鬓毛斑。"
        ],
        "title": "立春后一日偶书",
        "id": "bdb386b0-886b-4e0c-a67b-9668ca969999"
    },
    {
        "author": "张嵲",
        "paragraphs": [
            "为问邉城客，经春复若何。",
            "孤生寛意少，游子苦颜多。",
            "青壁题诗处，澄潭载酒过。",
            "塞垣风色恶，应忆旧云萝。"
        ],
        "title": "偶成寄致宏",
        "id": "fe911014-74fc-479b-a9f4-6fe47b9ffa69"
    },
    {
        "author": "张嵲",
        "paragraphs": [
            "前山风落木，俯槛爱斓斑。",
            "凌晓千花丽，经旬万炬闲。",
            "词人歌火繖，巴客讶烧山。",
            "不似庭花艳，开时瞬息间。"
        ],
        "title": "山前红叶",
        "id": "c249be05-6364-4ea7-b3c9-6e8ae9945cf9"
    },
    {
        "author": "张嵲",
        "paragraphs": [
            "邂逅湖傍寺，翻然还语离。",
            "春风飞锡远，暮雨渡杯迟。",
            "渺渺孤云意，翩翩野鹤姿。",
            "百年堪几别，何处重相期。"
        ],
        "title": "赠相僧杨嬾散",
        "id": "43be8bd6-ed1b-4f7f-88db-60aebadea6a1"
    },
    {
        "author": "张嵲",
        "paragraphs": [
            "投晓过书斋，风门自闭开。",
            "云容疑水墨，雪意吝琼瑰。",
            "笔冷吟呵冻，炉寒坐画灰。",
            "何如氊帐下，低唱两三杯。"
        ],
        "title": "戏呈觉老",
        "id": "b7df8c9d-e7bf-4c2b-b8ec-be78afc43aa3"
    },
    {
        "author": "张嵲",
        "paragraphs": [
            "园幽春去远，山暗绿初成。",
            "雨过林姿润，风回池面平。",
            "十年空潦倒，万里近清明。",
            "泪尽新阡树，如今青叶生。"
        ],
        "title": "清明",
        "id": "444758dd-09cb-4fb4-9bf5-ea72ceaa46f8"
    },
    {
        "author": "张嵲",
        "paragraphs": [
            "清灯萧寺远，不寐夜何长。",
            "风细频翻叶，云轻才护霜。",
            "磵黑水决决，月明山苍苍。",
            "作客岁月晚，故园春欲芳。"
        ],
        "title": "独夜",
        "id": "2ac7438b-1ab5-4f78-9edc-8a4393393898"
    },
    {
        "author": "张嵲",
        "paragraphs": [
            "三吴多异候，疟疠日愁予。",
            "夏日虽可畏，清风非穆如。",
            "残春且重茧，徂暑但深居。",
            "冻饮清凉耐，由来未可储。"
        ],
        "title": "苦热",
        "id": "dc1940c2-5446-4ca4-a80f-e52152c03310"
    },
    {
        "author": "张嵲",
        "paragraphs": [
            "异世黄叔度，宗支刘辟疆。",
            "相看不觉厌，此别讵能忘。",
            "四海兵戈满，山川道路长。",
            "去留无上策，分手鬓毛苍。"
        ],
        "title": "送赵公望入蜀",
        "id": "afc44a7f-a9b4-4882-8dce-c7190d21b880"
    },
    {
        "author": "张嵲",
        "paragraphs": [
            "暝色生平野，乔林动远风。",
            "虫鸣古道迥，月白戍楼空。",
            "岁月悲欢异，山川今古同。",
            "荒城见揺落，未免泣途穷。"
        ],
        "title": "秋日晚出郡郊",
        "id": "b3e052ff-2c99-460c-9d42-f55e2a14c284"
    },
    {
        "author": "张嵲",
        "paragraphs": [
            "是处为家得，斯居亦漫成。",
            "西斋便静密，小阁更深明。",
            "送老一床足，遗形百虑轻。",
            "傍人讶幽僻，端可寄余生。"
        ],
        "title": "寓居",
        "id": "e3e80ae7-26e9-425c-ba3d-bcf76be891b3"
    },
    {
        "author": "张嵲",
        "paragraphs": [
            "寒风动原野，密雪度层轩。",
            "素积长郊色，青余远岫痕。",
            "轻冰幽沼合，栖鸟暮丛喧。",
            "邉骑暗河洛，应无闭户袁。"
        ],
        "title": "和周守登楼对雪  其一",
        "id": "64417d8c-a891-4b54-b10f-b3180c017511"
    },
    {
        "author": "张嵲",
        "paragraphs": [
            "风积同云凝，飞花际八寰。",
            "碧流连远水，玉立认群山。",
            "戎马逾猖獗，生民政险艰。",
            "兔园歌吹地，回望损朱颜。"
        ],
        "title": "和周守登楼对雪  其二",
        "id": "1165a76e-46d0-4826-9017-992b0965ae83"
    },
    {
        "author": "张嵲",
        "paragraphs": [
            "世人应未到，若士或曾游。",
            "岸隔千峰秀，门临万濑愁。",
            "蜺旌疑可迟，丹洞拟深投。",
            "归去夸尘侣，城闉鹤暂留。"
        ],
        "title": "余于六月初三日泛舟至奇石洞留题洞中一首",
        "id": "e57b9dd9-0f00-4cc2-a311-cd33029b97b5"
    },
    {
        "author": "张嵲",
        "paragraphs": [
            "鬰鬰复苍苍，扶疏翻晓光。",
            "岂能偏雨露，秪益早风霜。",
            "萧瑟秋将暮，纷披叶尽黄。",
            "深溪调鼎树，岁晚独能芳。"
        ],
        "title": "赋得山上树",
        "id": "7d341c28-3ab0-4f39-83e9-a46eb89f5ccf"
    },
    {
        "author": "张嵲",
        "paragraphs": [
            "寻山轻近境，偶向此中来。",
            "精舍层巖拥，穹林石路开。",
            "排云今岁竹，封径几年苔。",
            "僧老无余事，端居傲刼灰。"
        ],
        "title": "游北巖",
        "id": "0ea7b251-d112-47ac-9d03-4fddff92e2a8"
    },
    {
        "author": "张嵲",
        "paragraphs": [
            "七年如转首，复过此山头。",
            "阅世兴衰异，伤时涕泪流。",
            "嗟无补天手，岂有去乡愁。",
            "渐觉山河异，凭高更少留。"
        ],
        "title": "往年沿檄金州谒女娲神祠是时犹未乱也绍兴壬子挈家避地三巴后过祠下登山椒以望江汉自是故园悬隔矣",
        "id": "7c69b922-39be-436f-b4a8-af69674b909b"
    },
    {
        "author": "张嵲",
        "paragraphs": [
            "屐齿破苔色，林塘欣共寻。",
            "水光连竹坞，山翠上衣襟。",
            "疏柳揺斜日，高梧转晚阴。",
            "娵隅休入咏，可怕兕觥深。"
        ],
        "title": "次韵太守会宜休亭二首  其一",
        "id": "26b805e1-c449-4855-a5d6-bb4112eb1ffa"
    },
    {
        "author": "张嵲",
        "paragraphs": [
            "万竹鏁深翠，幽亭枕柳塘。",
            "共临朱槛坐，遥借渚苹香。",
            "乌喜树阴密，鱼游荷影凉。",
            "聊从山简醉，疏逸兴何长。"
        ],
        "title": "次韵太守会宜休亭二首  其二",
        "id": "dedbcca8-93c3-4278-9654-89f3b09c2812"
    },
    {
        "author": "张嵲",
        "paragraphs": [
            "一春黄雾暗，今旦天始清。",
            "林姿明积雨，水色澹初晴。",
            "好鸟关关啭，新泉决决鸣。",
            "前山有佳色，聊以驻幽情。"
        ],
        "title": "喜晴",
        "id": "7c12e955-f76b-4f79-bc2b-0244baead4a6"
    },
    {
        "author": "张嵲",
        "paragraphs": [
            "残阳犹半谷，片月已临山。",
            "暮色千林起，乡心万里还。",
            "不堪常俯仰，宁有但间关。",
            "绝世非吾意，幽栖寄暂闲。"
        ],
        "title": "登寺阁见月上率然成咏",
        "id": "6d2fe048-f103-4eea-9707-c9ff3e94d35c"
    },
    {
        "author": "张嵲",
        "paragraphs": [
            "重阳述令序，景物自为嘉。",
            "易办如江酒，难浮似粟花。",
            "追游疑所务，寄兴眇无涯。",
            "旧俗台应废，何人杖马檛。"
        ],
        "title": "九日  其一",
        "id": "41f830dd-4873-47d0-b935-24d485a32480"
    },
    {
        "author": "张嵲",
        "paragraphs": [
            "九日空山里，乘高感岁华。",
            "霜风翻绛叶，晴日乱黄花。",
            "积雨饶新径，荒林足乱雅。",
            "连年频避地，憔悴客田家。"
        ],
        "title": "九日  其二",
        "id": "83a91e34-a497-49dc-82c2-b307d59c8b55"
    },
    {
        "author": "张嵲",
        "paragraphs": [
            "兹山已巉绝，盘道乏萦廻。",
            "路向日边出，人从云外来。",
            "涧声高更咽，梅蘂雪犹开。",
            "却忆僧房坐，深炉拥细灰。"
        ],
        "title": "归日再过分水岭",
        "id": "ac922706-dda7-48d6-88ee-5506372a4d58"
    },
    {
        "author": "张嵲",
        "paragraphs": [
            "城头翻鼔罢，庭树晚风愁。",
            "破隙华星大，当簷素月流。",
            "滩声侵夜急，江雾入城浮。",
            "此夕天涯客，何心倚戍楼。"
        ],
        "title": "金州行衙",
        "id": "4029a367-8bac-46ea-84e7-4f16b9a26bdc"
    },
    {
        "author": "张嵲",
        "paragraphs": [
            "津木始凋霜，溪梅已飘素。",
            "河山自殊方，景物宛如故。",
            "悠悠川陆行，日日年华度。",
            "迁客未停舟，江烟欲成暮。"
        ],
        "title": "舟行书所见",
        "id": "84ed7714-fb09-4258-a619-48de68c80dc7"
    },
    {
        "author": "张嵲",
        "paragraphs": [
            "簪组岂为累，悠然尘事微。",
            "看山心自适，闭户客来稀。",
            "流水三吴大，清霜众卉腓。",
            "何由纳芒履，一为款荆扉。"
        ],
        "title": "寄题友人小轩",
        "id": "6dd8df94-1bed-42f4-9b16-7de669c2ebfe"
    },
    {
        "author": "张嵲",
        "paragraphs": [
            "深夏远林黑，溶溶云动山。",
            "晚川澄众影，霁色润层峦。",
            "地静知秋至，衣轻觉暑阑。",
            "居山非有意，偶托即身安。"
        ],
        "title": "山中",
        "id": "f2e7c231-5ead-4255-a34a-85493a50f417"
    },
    {
        "author": "张嵲",
        "paragraphs": [
            "非干秋色苦，客意自萧条。",
            "谷口玄云恶，关门白露高。",
            "泥涂连远驿，寒雨暗长郊。",
            "谁念征衣薄，西风方怒号。"
        ],
        "title": "兴州道中遇雨",
        "id": "146bd6d9-0972-48c1-81cd-2d54d8af104e"
    },
    {
        "author": "张嵲",
        "paragraphs": [
            "东西几山隔，石径不容车。",
            "那知厚地底，自然成井渠。",
            "甘余留齿頬，清足鉴眉须。",
            "不用瓶罍贮，累累似酒酤。"
        ],
        "title": "通惠泉",
        "id": "76e3b6d6-3b69-4a34-8251-f0b4e2af1828"
    },
    {
        "author": "张嵲",
        "paragraphs": [
            "暮气集江县，斯亭发兴深。",
            "凭栏看巴水，见月过东岑。",
            "浅濑金蛇动，澄潭白璧沉。",
            "天边未归客，折尽此时心。"
        ],
        "title": "寄题江月亭",
        "id": "e2ffa7ff-d90c-471f-88fd-8b7c96759659"
    },
    {
        "author": "张嵲",
        "paragraphs": [
            "落日边书急，秋风战鼓多。",
            "私忧真过计，长算合如何。",
            "尽欲清淮戍，仍收瀚海波。",
            "栖迟一尊酒，幽恨满关河。"
        ],
        "title": "即事",
        "id": "cccc116f-559f-48d7-ad03-1fad5bb16f13"
    },
    {
        "author": "张嵲",
        "paragraphs": [
            "阳精天际灭，暮色望中生。",
            "岚气侵衣薄，山风堕叶轻。",
            "林空霜月迥，沙白夜江明。",
            "云里相呼雁，翩翩尚远征。"
        ],
        "title": "九月十四日登崇山晚归",
        "id": "de9d85b1-0b9b-43fe-89d8-cc364de6ccf9"
    },
    {
        "author": "张嵲",
        "paragraphs": [
            "原野土膏动，怀生各自欣。",
            "老年欢绪少，献岁物华新。",
            "草木涵时泽，江湖寄病身。",
            "百年都几日，四见魏塘春。"
        ],
        "title": "初春",
        "id": "7a07fb8f-79e8-4e16-b2b8-b3e1e1bc76da"
    },
    {
        "author": "张嵲",
        "paragraphs": [
            "浣纱何处是，空翠隔崔嵬。",
            "嫩绿连山暗，妖红照水开。",
            "惜春嗟婉娩，载酒约徘徊。",
            "莫怪臙脂湿，曾经夜雨来。"
        ],
        "title": "次韵周守游海棠溪",
        "id": "36238038-907b-4fa0-a8d2-214224db1b33"
    },
    {
        "author": "张嵲",
        "paragraphs": [
            "空庭满积雨，竟日看圆纹。",
            "未厌草木薉，不堪蛙黾喧。",
            "奔流遥涧水，乱上前峰云。",
            "境静悟诸幻，泊然遗世纷。"
        ],
        "title": "穷居暑雨",
        "id": "56b69797-dcba-41e0-b594-e2c80a659aef"
    },
    {
        "author": "张嵲",
        "paragraphs": [
            "今古虽同尽，存亡惕遽分。",
            "人谁为为善，天不右斯文。",
            "莫遂三年筑，空悲四尺坟。",
            "音尘竟何所，俯仰叹蒿焄。"
        ],
        "title": "陈参政挽诗三首  其一",
        "id": "d32dba86-6340-4ca4-a1de-1212af764ef3"
    },
    {
        "author": "张嵲",
        "paragraphs": [
            "脱屣违人代，振容即路岐。",
            "名流祠洗马，白旐痛元规。",
            "一代风流尽，千年翰墨垂。",
            "伤心墓前水，故作夜深悲。"
        ],
        "title": "陈参政挽诗三首  其二",
        "id": "59276014-7a73-435f-8374-e9bbb80baa02"
    },
    {
        "author": "张嵲",
        "paragraphs": [
            "徒知天可恃，岂谓病终侵。",
            "遽使仪刑意，翻成殄瘁心。",
            "开阡贤子力，卜远外姻临。",
            "墓木看初种，俄悲已茂林。"
        ],
        "title": "陈参政挽诗三首  其三",
        "id": "4674d9ca-2cdf-4b7e-894a-bb0300445100"
    },
    {
        "author": "张嵲",
        "paragraphs": [
            "黄屋辞丹阙，贞臣赴敌营。",
            "觧言终不反，先面竟如生。",
            "谁并当时节，独流千祀名。",
            "承家有贤嗣，谅不愧西平。"
        ],
        "title": "刘忠显挽词  其一",
        "id": "c80de838-b00b-4349-b6b6-f58a368bbe19"
    },
    {
        "author": "张嵲",
        "paragraphs": [
            "抗节群公愧，摅忠异国尊。",
            "威棱千古在，奸佞百年存。",
            "盛德源流远，公朝礼物敦。",
            "丰碑昭令德，荣耀及来昆。"
        ],
        "title": "刘忠显挽词  其二",
        "id": "3838036c-c493-429e-a83c-f96161986f08"
    },
    {
        "author": "张嵲",
        "paragraphs": [
            "天运丁阳九，蒙尘事可伤。",
            "群寮徒陷敌，贼子更臣张。",
            "自古宁无死，惟公独有光。",
            "向来从伪者，生意日荒凉。"
        ],
        "title": "刘忠显挽词  其三",
        "id": "28607588-d744-497f-b96b-357bfaea2152"
    },
    {
        "author": "张嵲",
        "paragraphs": [
            "视死如归士，捐躯徇国臣。",
            "杀身虽一概，为义岂无因。",
            "孔墨休相并，张南仅比伦。",
            "微公今史上，死节定何人。"
        ],
        "title": "刘忠显挽词  其四",
        "id": "e939a5ed-1467-4041-b740-aa3a32b6caf2"
    },
    {
        "author": "张嵲",
        "paragraphs": [
            "临难不忘死，为忠已足多。",
            "全生犹有路，仗节竟如何。",
            "可騐平生志，宜令后世歌。",
            "诸儒主褒贬，毫髪未容讹。"
        ],
        "title": "刘忠显挽词  其五",
        "id": "91ecc098-8087-4bc0-a6d8-ea9cc0e16143"
    },
    {
        "author": "张嵲",
        "paragraphs": [
            "德望三山重，勤劳一节忠。",
            "丹心明贯日，英气浩如虹。",
            "趣召恩方急，跏趺事已空。",
            "功名重回首，寂寞泪东风。"
        ],
        "title": "王宝学挽词二首  其一",
        "id": "d67a1927-d525-4e01-aadb-4099ed492d6a"
    },
    {
        "author": "张嵲",
        "paragraphs": [
            "故相传勲阀，风流见典刑。",
            "所期为旱雨，何意堕明星。",
            "有美闲桴鼓，姑苏诧使亭。",
            "若追甘露事，忠首定丹青。"
        ],
        "title": "王宝学挽词二首  其二",
        "id": "6020c423-14d7-4d4a-876f-5f7585f36f0d"
    },
    {
        "author": "张嵲",
        "paragraphs": [
            "蓄德竟不耀，坐观门户成。",
            "生无三事贵，禄有万钟荣。",
            "色养无违志，陵终若事生。",
            "秋风如罔极，萧瑟在松声。"
        ],
        "title": "刘无虞尊人挽诗二首  其一",
        "id": "4b4787cb-132d-43e0-97ad-5d0c98286d1b"
    },
    {
        "author": "张嵲",
        "paragraphs": [
            "刻杖方优老，临川忽逝波。",
            "登年惟载德，生子旧持荷。",
            "此日悲风树，他时废蓼莪。",
            "輀车方即路，邻杵为停歌。"
        ],
        "title": "刘无虞尊人挽诗二首  其二",
        "id": "cdb05a15-e51c-4208-ae1b-71bd27c2b48a"
    },
    {
        "author": "张嵲",
        "paragraphs": [
            "磊落生平志，酣歌万虑空。",
            "名从敦朴重，家为克勤丰。",
            "谁与莱衣戯，唯余杖蕚红。",
            "素车惭有阻，挥泪洒霜风。"
        ],
        "title": "李广甫挽词",
        "id": "fe1ef128-17b5-4568-b772-740d90adaa7c"
    },
    {
        "author": "张嵲",
        "paragraphs": [
            "万里南来日，惟君意最亲。",
            "浑如相识旧，殊异白头新。",
            "一别遽千古，九衢空万人。",
            "道乡虽有子，不使继清尘。"
        ],
        "title": "邹德久挽词二首  其一",
        "id": "a030470b-8a7e-44cf-bd14-728bdee6dae7"
    },
    {
        "author": "张嵲",
        "paragraphs": [
            "才具称要腹，奋然吞八荒。",
            "相期终用世，谁料秪为郎。",
            "地下修文久，人间逝水长。",
            "平湖游览处，山色旧苍苍。"
        ],
        "title": "邹德久挽词二首  其二",
        "id": "d0d60539-c404-408e-ac2a-56de4828ea20"
    },
    {
        "author": "张嵲",
        "paragraphs": [
            "射策惊寰海，收名儗岱嵩。",
            "俄从白面士，遽作黑头公。",
            "积善龄何促，流光后必丰。",
            "他年悲宰树，独在淛江东。"
        ],
        "title": "范觉民挽词四首  其一",
        "id": "faffb808-78c1-40c3-a81f-a23536b8e181"
    },
    {
        "author": "张嵲",
        "paragraphs": [
            "旧阴交盖处，草草遂离群。",
            "何意终天别，居然此地分。",
            "丰盈宜上寿，鼎盛忽西曛。",
            "遥想天台路，悲笳惨暮云。"
        ],
        "title": "范觉民挽词四首  其二",
        "id": "2882f698-a0c3-4dbb-9ba3-e3c54fc63fea"
    },
    {
        "author": "张嵲",
        "paragraphs": [
            "有位居台铉，无年究远猷。",
            "共怀三入望，忽叹九原幽。",
            "归葬新阡远，追荣恤典优。",
            "兴衰春梦短，人世谅何求。"
        ],
        "title": "范觉民挽词四首  其三",
        "id": "4ec9cdab-eef5-4e4c-ae60-79dddf1febd2"
    },
    {
        "author": "张嵲",
        "paragraphs": [
            "生平轻语别，徒恃接乡闾。",
            "及此悲存没，追维恨阔疏。",
            "已闻窀穸日，犹怪孟郊书。",
            "宿草他年哭，仍悲非故墟。"
        ],
        "title": "范觉民挽词四首  其四",
        "id": "7f01551b-1f08-4366-bf48-b346b87f9cec"
    },
    {
        "author": "张嵲",
        "paragraphs": [
            "在姆毋烦训，承家绰有宜。",
            "辛勤当早岁，宴乐近期颐。",
            "既极南陔养，仍深枫树悲。",
            "他年褒女史，不愧管彤诗。"
        ],
        "title": "陆尧夫母吴夫人挽词",
        "id": "52674ed4-701a-477a-a39e-c009aea0cc2a"
    },
    {
        "author": "张嵲",
        "paragraphs": [
            "弱岁承苹藻，慈和内政惇。",
            "辛勤立门户，寿考见曾孙。",
            "宠秩官封贵，徽音琬琰存。",
            "新阡卜何许，当可万家屯。"
        ],
        "title": "余夫人挽词",
        "id": "bd44c35b-58f5-4bb0-9db6-3dae7fa84c95"
    },
    {
        "author": "张嵲",
        "paragraphs": [
            "宗庙璵璠器，皇家柱石臣。",
            "策名存紫府，佐世值昌辰。",
            "德懋膺宸眷，才雄处要津。",
            "文辞追贾马，宾望并荀陈。",
            "共贵丰年玉，咸推席上珍。",
            "荐延言有味，发摘政如神。",
            "既畏西门猛，兼怀郑产仁。",
            "化民几变鲁，群盗遂奔秦。",
            "峻节推邦直，高风耸佞人。",
            "立身惟耿耿，谗口遂狺狺。",
            "一出修门道，重尝未下莼。",
            "岂同游泽畔，讵类卧漳濵。",
            "逸兴倾醇酎，清谈岸角巾。",
            "处屯常若泰，在屈每如伸。",
            "忽下泥金诏，初回雨露春。",
            "巾车趋象阙，鸣玉觐枫宸。",
            "江汉终归海，风花复坠茵。",
            "途长知騄骥，霜后识松筠。",
            "道合明良旧，恩濡宠数新。",
            "调元归大鼐，爕理属洪钧。",
            "贱子独何者，龙门亦有宾。",
            "承颜常数数，惠训每谆谆。",
            "屡赏王濛语，宁遗赵壹贫。",
            "数言真可诵，一语足书绅。",
            "他日承题品，今朝冀选抡。",
            "知归如有地，拜赐遂无垠。",
            "菅蒯虽何用，驽骀尚可驯。",
            "傥能收散诞，幸免屡逡巡。",
            "怅别瞻行斾，衘恩睇后尘。",
            "祝公闻政日，著意念穷鳞。"
        ],
        "title": "送人赴阙",
        "id": "42a9f6dc-9e60-4e3c-ba1d-bcbc5a8da5b8"
    },
    {
        "author": "张嵲",
        "paragraphs": [
            "野旷烟迷县，溪湍柳系航。",
            "雉鸣初翳麦，蚕长未眠桑。",
            "地有前朝恨，炉残古庙芗。",
            "空江长漠漠，寒日自荒荒。",
            "竟堕萧何计，仍同项氏亡。",
            "相黥宁作帝，昼锦亦还乡。",
            "严濑终辞汉，箕山不禅唐。",
            "君王千载恨，行客亦凄凉。"
        ],
        "title": "题六合英氏庙",
        "id": "a2082bba-391f-4429-8b30-80352f89cbf4"
    },
    {
        "author": "张嵲",
        "paragraphs": [
            "徂暑初残夜，飞萤遍曲塘。",
            "翕张舒焰短，斗注引辉长。",
            "翻屋星移位，窥帘烬吐光。",
            "未应弥辇路，聊可映书囊。",
            "乍与风俱远，偏随雨送凉。",
            "老夫常作客，看汝鬓毛苍。"
        ],
        "title": "萤火",
        "id": "135b574f-b90d-40b4-b458-6ceacad16ec0"
    },
    {
        "author": "张嵲",
        "paragraphs": [
            "落叶将埋径，林寒欲刺天。",
            "情凝遥岭外，雪坠草堂前。",
            "竹密潜增响，梅疏欲鬬妍。",
            "纷纷迷远树，整整度清川。",
            "未拟乘高看，惟思拥褐眠。",
            "衡门聊骋望，憔悴廹新年。"
        ],
        "title": "偪冬至小雪",
        "id": "a3fbf8ee-f9d9-49e2-84bb-83aa3d49d267"
    },
    {
        "author": "张嵲",
        "paragraphs": [
            "长来栖遯兴偏浓，秋日山光望欲空。",
            "圆纹被水川涵雨，碎影翻林树带风。",
            "群山绵亘多连峡，微水潆洄只向东。",
            "各有田园归未得，追陪强欲备邻翁。"
        ],
        "title": "和张簿韵",
        "id": "db0917d7-b762-4ac8-9785-1cfec6752446"
    },
    {
        "author": "张嵲",
        "paragraphs": [
            "投老叨恩得一州，平生江令始从游。",
            "挥豪坐上夸新句，岸帻罇前傲早秋。",
            "幸有高情能命驾，宁能十日为吾留。",
            "诗成苦被黄花恼，急送兵厨与破愁。"
        ],
        "title": "赠江司令朝宗",
        "id": "0ec36371-1829-4c1f-b3d0-33e5e0c1447a"
    }
]
    }
]