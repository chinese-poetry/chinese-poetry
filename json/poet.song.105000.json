[
    {
        "author": "釋景元",
        "paragraphs": [
            "不觸又不背，徒勞生擬議。",
            "開口更商量，白雲千萬里。"
        ],
        "title": "頌古四首  其四",
        "id": "dc683e2b-d4c4-47e5-885c-32dab18f3bb1"
    },
    {
        "author": "魏良臣",
        "paragraphs": [
            "清白聲華正直風，數千餘載譽增隆。",
            "侯封忠潔縉紳外，廟外汩羅煙靄中。",
            "新宇有功脩已頓，舊碑無字讀難窮。",
            "他年我若官湘楚，願採遺言問釣翁。"
        ],
        "title": "泊羅廟",
        "id": "d42b9791-18b3-455c-bf88-5ce67936e9bb"
    },
    {
        "author": "魏良臣",
        "paragraphs": [
            "峰列洪都秀，名賢隱此間。",
            "亂煙橫古木，啼鳥戀深山。",
            "我亦尋詩到，人誰訪戴還。",
            "高吟今不見，流水自潺潺。"
        ],
        "title": "棲賢山訪戴叔倫隱處",
        "id": "b4a2699a-23e7-46a3-af35-0e1e9092055b"
    },
    {
        "author": "潘良貴",
        "paragraphs": [
            "君不見子猷嗜好與俗殊，種竹不可一日無。",
            "又不見太白清狂世絕倫，舉杯邀月獨相親。",
            "風流二子去已遠，塵埃那復聞高人。",
            "鄭侯未遇身更閒，躬耕自樂巖谷間。",
            "開亭容膝日寄傲，坐對嶕嶢崪嵂之西山。",
            "西山蒼翠如堆玉，松奏笙竽雲作屋。",
            "澄鮮爽氣日夕佳，不學時情易翻覆。",
            "田文唾面嗔小兒，翟公署門良可嗤。",
            "悠悠權利悲一時，樂哉此友誰能知。",
            "鄭侯與我論心久，年少相従今白首。",
            "對山勿著絕交書，要須著我成三友。"
        ],
        "title": "鄭亨仲作亭西山顔曰可友以書求詩爲賦一首",
        "id": "a2408b7e-98df-4b0a-8dce-bf62a54f78b3"
    },
    {
        "author": "潘良貴",
        "paragraphs": [
            "室明窗有燈，夜暗天無月。",
            "趺坐依蒲團，竹聲助清絕。",
            "初疑小雨至，蕭蕭俄復歇。",
            "忽然變軒昂，風湍散巖穴。",
            "聽久耳根靜，萬慮皆瑩徹。",
            "塵凡不待掃，境妙心自潔。",
            "奇哉不二門，欲倩維摩說。"
        ],
        "title": "夜坐聞竹聲示侄",
        "id": "a7d3743c-ad97-4ec8-9cb5-5c483a731058"
    },
    {
        "author": "潘良貴",
        "paragraphs": [
            "經年等待中秋月，一夕陰雲掃不開。",
            "高樹時驚疏雨過，空山那復故人来。",
            "夢回誰憶霓裳戲，老去愁聞水調哀。",
            "與子相逢長得醉，何須佳節始銜杯。"
        ],
        "title": "和季成弟中秋不見月",
        "id": "71936559-f58d-4482-8f81-d588bedcd911"
    },
    {
        "author": "潘良貴",
        "paragraphs": [
            "賢哉蘧瑗晚知非，此道吾今亦庶幾。",
            "囊乏一錢聊自哂，家無三徑不妨歸。",
            "冥鴻久已離矰繳，野馬由来免靮鞿。",
            "溪上月明船正穏，肯將簪笏換蓑衣。"
        ],
        "title": "朱教授見寄七言二首遂用其韵  其一",
        "id": "d6f83279-3540-4e76-81e2-dc181815397c"
    },
    {
        "author": "潘良貴",
        "paragraphs": [
            "等閒長嘯倚孤松，雲破天邉見碧峰。",
            "架上殘書猶可讀，瓶中儲粟不堪舂。",
            "生涯幸有千年秀，身世何須萬户封。",
            "僧榻寄眠無一事，覺来深省聽晨鐘。"
        ],
        "title": "朱教授見寄七言二首遂用其韵  其二",
        "id": "e85eb0e5-086e-4734-95dd-faa6bc6fbfb7"
    },
    {
        "author": "潘良貴",
        "paragraphs": [
            "隠侯文治知何用，千古端羞堕淚碑。",
            "國危忍助神鼎覆，身免猶嗟鞶带移。",
            "登覽寒烟縈遠目，凄凉夕照謝高榱。",
            "傷心往事君須賦，恐有遒人来采詩。"
        ],
        "title": "僕讀沈約傳怒其緩頰賣國髮上衝冠然古今人每壯其東陽八篇文辭未有少之者因次卿登樓新什輒效立春體製和且攄所懷云",
        "id": "175776dc-d362-4bf4-bd94-027d3005016a"
    },
    {
        "author": "潘良貴",
        "paragraphs": [
            "四月天氣初鬰蒸，碧桐照空門巷清。",
            "何人解助隠居樂，爲我喚取黄鸝鳴。"
        ],
        "title": "夏日四絕  其一",
        "id": "1a3f343c-40d9-4275-98ab-78f69356c961"
    },
    {
        "author": "潘良貴",
        "paragraphs": [
            "掃地焚香避濕蒸，睡餘茶熟碾聲清。",
            "風來桐竹僛僛舞，雨過堦除㶁㶁鳴。"
        ],
        "title": "夏日四絕  其二",
        "id": "c206adb1-a463-4b90-b635-b692c0101d53"
    },
    {
        "author": "潘良貴",
        "paragraphs": [
            "錯落星河天未明，太虛涵露氣全清。",
            "東方隠約生光耀，便覺林間宿鳥驚。"
        ],
        "title": "夏日四絕  其三",
        "id": "2a0e563b-6dc5-4117-80fa-fa8ba76845fc"
    },
    {
        "author": "潘良貴",
        "paragraphs": [
            "娟娟疏竹拂雲長，門巷無塵氣自凉。",
            "多病無情如嚼蠟，卧看風篆博山香。"
        ],
        "title": "夏日四絕  其四",
        "id": "6d80cb00-3001-4f2f-afd5-ae799b38a175"
    },
    {
        "author": "潘良貴",
        "paragraphs": [
            "西北干戈撥不開，今宵聞笛更清哀。",
            "高堂親老髮垂白，與子買舟歸去来。"
        ],
        "title": "夜與仲嚴叔倚季成三弟同坐聞笛各賦一絕",
        "id": "0734b812-f5c3-458e-8ab1-79fa816031a6"
    },
    {
        "author": "潘良貴",
        "paragraphs": [
            "有生能幾何，避亂不謀夕。",
            "聯翩二三子，晚步縦所適。",
            "田野無人聲，牛羊斷歸迹。",
            "時看墟曲中，寒烟裊修碧。",
            "雝雝南飛雁，北信杳難覔。",
            "不知二聖君，泫然淚沾臆。",
            "小臣真蟣蝨，持顛頋何力。",
            "殘臘行當除，青陽來已逼。",
            "衰骸分填壑，公輩宜強食。"
        ],
        "title": "法清晚步分韵得夕字",
        "id": "1c2e3bfa-4bdc-447d-ab28-828b263a13a3"
    },
    {
        "author": "潘良貴",
        "paragraphs": [
            "學道悠悠未見功，敢言凡質有仙風。",
            "他年一鉢江湖去，先向苕溪訪葛洪。"
        ],
        "title": "贈方仁聲",
        "id": "6604b05a-3a9c-40f0-81ae-dc17d33aad5c"
    },
    {
        "author": "潘良貴",
        "paragraphs": [
            "年来有客従黄石，老去何心望紫泥。",
            "世事違人常八九，生涯随力任東西。"
        ],
        "title": "和沈秀才  其一",
        "id": "833f9be4-a6a6-43a4-9009-c9b45bb8d06a"
    },
    {
        "author": "潘良貴",
        "paragraphs": [
            "軟語干時芻豢美，苦言投俗桂薑辛。",
            "山河若欲攄幽憤，盥手焚香讀過秦。"
        ],
        "title": "和沈秀才  其二",
        "id": "30786af9-8336-4ab7-8b95-c6bd79283130"
    },
    {
        "author": "潘良貴",
        "paragraphs": [
            "弱齡慮事心常破，壯歲投閒鬂已華。",
            "但得安貧如北阮，何妨受侮似東家。"
        ],
        "title": "和沈秀才  其三",
        "id": "a0d17956-78bb-41d1-a13a-11546b989296"
    },
    {
        "author": "潘良貴",
        "paragraphs": [
            "莫問莊生然不然，時中只可自隨緣。",
            "冬深江北無邊報，又得安貧過一年。"
        ],
        "title": "和三二兄西莊書懷  其一",
        "id": "932a5a6f-dd12-4c4f-a62e-aa7def7587c1"
    },
    {
        "author": "潘良貴",
        "paragraphs": [
            "賢愚狂聖等爲人，要是天君自策勲。",
            "舉世紛紛誰得妙，韓公惟許孟軻醇。"
        ],
        "title": "和三二兄西莊書懷  其二",
        "id": "3a89ebac-0041-453b-b442-2ec9009f5e2e"
    },
    {
        "author": "潘良貴",
        "paragraphs": [
            "古来達士盡窮空，我愧修身道未豐。",
            "痛飲不妨歌楚些，投閒何幸伴吾儂。"
        ],
        "title": "和三二兄西莊書懷  其三",
        "id": "1773d443-dc8a-4d9f-9283-6f0322f5c017"
    },
    {
        "author": "潘良貴",
        "paragraphs": [
            "一炷清香度博山，妙觀不著有無間。",
            "此心欲報難論價，放我形骸十載閒。"
        ],
        "title": "和三二兄西莊書懷  其四",
        "id": "711ea3c1-91b2-4559-9f91-9c5a9ca07280"
    },
    {
        "author": "潘良貴",
        "paragraphs": [
            "吾生四十已侵尋，獨喜年来不動心。",
            "世事升沉君會否，人間春去落花深。"
        ],
        "title": "和仲嚴弟暮春二絕  其一",
        "id": "dd9931e9-0456-41cc-9eaf-f891dc1691fc"
    },
    {
        "author": "潘良貴",
        "paragraphs": [
            "沂上風光點獨知，陶然寧復歎春移。",
            "吾人老大知何用，仰止前賢須及時。"
        ],
        "title": "和仲嚴弟暮春二絕  其二",
        "id": "cb308066-0dbb-4d6f-904e-72dbbb2b2eeb"
    },
    {
        "author": "潘良貴",
        "paragraphs": [
            "天與孤高花獨新，世間草木信非倫。",
            "影涵水月不受彩，氣傲冰霜何待春。",
            "冷淡自能驅俗客，風騷端合付幽人。",
            "往来百匝堦除裏，頓使心無一點塵。"
        ],
        "title": "梅花  其一",
        "id": "5f306c3b-ef43-4c3f-bef0-39b3c52700c2"
    },
    {
        "author": "潘良貴",
        "paragraphs": [
            "氣欲崢嶸歲欲新，寒梅方信冠群倫。",
            "直能平地凌封雪，可是回根迎小春。",
            "九畹蕙蘭真上客，千山桃李盡庸人。",
            "即今攜酒江郊去，弄蕋攀條一拂塵。"
        ],
        "title": "梅花  其二",
        "id": "a1dfcac7-bc4d-4a13-9157-86198b9baf04"
    },
    {
        "author": "潘良貴",
        "paragraphs": [
            "飛花看六出，俄向臘中来。",
            "解騐人情喜，始知天意回。",
            "夜闌窗愈白，晚凍日難開。",
            "麥熟何時節，饑民正可哀。"
        ],
        "title": "雪中偶成  其一",
        "id": "7ace953d-df00-4188-a710-0f97364ce5bb"
    },
    {
        "author": "潘良貴",
        "paragraphs": [
            "歉歲多流冗，邦侯喜鄧来。",
            "雪除驚臘盡，耕近樂春回。",
            "郊野猶同色，江天已半開。",
            "短衣難揜脛，誰說少陵哀。"
        ],
        "title": "雪中偶成  其二",
        "id": "e122f595-e290-46dc-83d9-c7eeda4f0212"
    },
    {
        "author": "潘良貴",
        "paragraphs": [
            "強敵登城日，中華將士奔。",
            "人皆趨北闕，君獨死南門。",
            "秘計無人用，英聲有史存。",
            "秋原悲淚落，桂酒與招魂。"
        ],
        "title": "挽陳德固守禦",
        "id": "bad21d70-c38a-4bbd-8879-8ed52ca09a74"
    },
    {
        "author": "潘良貴",
        "paragraphs": [
            "良木秀山澤，中林猶百年。",
            "斵削應約繩，必資諸巧匠。",
            "陶者輸瓦甓，圬人施塗泥。",
            "絲網及寶鈴，丹漆塈塑績。",
            "罷精磨歲月，始克觀厥成。",
            "金錢與糗糧，所費如山積。",
            "雖名有漏法，實爲無量德。",
            "庶俾凡睹聞，因緣得入道。",
            "我昔禮大士，廣廈餘千間。",
            "何人持烈煙，一燎不存芥。",
            "嗚呼有施者，又有戕毀人。",
            "良繇弗思維，縱我無明故。",
            "今合檀施力，作新美踰初。",
            "丁此時囏危，爲衆作依怙。",
            "咨爾方來者，毋意隳前功。",
            "增飭愛護之，當如扞頭目。",
            "使百千萬億，遊戲依雙林。",
            "於龍華會中，永瞻微妙相。"
        ],
        "title": "偈一首",
        "id": "4988450e-7b6c-4a01-9290-7ba367ddfa9b"
    },
    {
        "author": "潘良貴",
        "paragraphs": [
            "假守衰頽病日侵，湖山雖好倦追尋。",
            "登城忽睹三江水，快我平生萬里心。",
            "聊築小亭怡父老，敢承佳句粲珠金。",
            "春濤正待諸君賞，更拂詩牌看醉吟。"
        ],
        "title": "三江亭",
        "id": "7aec5fac-e1ea-4755-be75-f1e474310035"
    },
    {
        "author": "潘良貴",
        "paragraphs": [
            "殘春始抽芽，首夏已敷綠。",
            "空枝變繁陰，造物信神速。",
            "童童覆短墻，密密連深竹。",
            "扶疏團爽氣，秀整厭群木。",
            "鳴琴音下上，和雅奏琴筑。",
            "亭年影途清，吾亦愛吾屋。",
            "身閒百憂無，意適萬事足。",
            "此樂何以酬，牀頭酒方熟。"
        ],
        "title": "新梧",
        "id": "8f5fbb91-087a-45c7-9147-3d3e53e17cb9"
    },
    {
        "author": "潘良貴",
        "paragraphs": [
            "孤芳移種自仙家，故着輕黄映日華。",
            "舉世但知梅蕊白，不知還有蠟梅花。"
        ],
        "title": "蠟梅三絕  其一",
        "id": "1b0dd92c-bd24-41bf-9494-adeaea841d0f"
    },
    {
        "author": "潘良貴",
        "paragraphs": [
            "旦評人物尚雌黄，草木何妨定短長。",
            "試問清芳誰第一，蠟梅花冠百花香。"
        ],
        "title": "蠟梅三絕  其二",
        "id": "e67aa1c9-0fbb-4bde-ab5a-0da7a25d2780"
    },
    {
        "author": "潘良貴",
        "paragraphs": [
            "枝頭疏蕊吐檀心，借日嬌黄色淺深。",
            "卻倩紅梅來作伴，要看明玉間良金。"
        ],
        "title": "蠟梅三絕  其三",
        "id": "048b2e53-0b16-4314-bac5-4dc694f9e599"
    },
    {
        "author": "釋道顔",
        "paragraphs": [
            "是非海裏橫身人，豺虎群中自在行。",
            "莫把是非來辨我，平生穿鑿不相關。"
        ],
        "title": "頌古  其一",
        "id": "f68f9a9d-5139-4baa-84c5-20b17b4a41cd"
    },
    {
        "author": "釋道顔",
        "paragraphs": [
            "老胡不免出胞胎，也解人前恁麽來。",
            "指地指天稱第一，衆生四十九年災。"
        ],
        "title": "頌古  其二",
        "id": "64216d06-42e6-4cbf-8108-15d390b167a2"
    },
    {
        "author": "釋道顔",
        "paragraphs": [
            "海水翻空滾底流，魚龍蝦蟹信沉浮。",
            "可憐金色頭陀子，直至如今笑未休。"
        ],
        "title": "頌古  其三",
        "id": "c88f09f7-b832-4f1b-8c0f-724b13e1c10a"
    },
    {
        "author": "釋道顔",
        "paragraphs": [
            "迷悟髑髏前，徒勞更舉鞭。",
            "只持雞狗戒，不學祖師禪。"
        ],
        "title": "頌古  其四",
        "id": "cb187f70-2716-432b-bf80-e96bc913888d"
    },
    {
        "author": "釋道顔",
        "paragraphs": [
            "少室山前風過耳，九年人事隨流水。",
            "若還不是弄潮人，切須莫入洪波裏。"
        ],
        "title": "頌古  其五",
        "id": "806e473e-1c57-4ffe-ab17-c7734e616baf"
    },
    {
        "author": "釋道顔",
        "paragraphs": [
            "二祖當年立少林，滿庭積雪到腰深。",
            "叉手當胸無一事，不求不覓不安心。"
        ],
        "title": "頌古  其六",
        "id": "cbcdceca-7ee0-4199-bac2-c2f042331c1c"
    },
    {
        "author": "釋道顔",
        "paragraphs": [
            "不假文殊神通，休要罔明彈指。",
            "爾時靈山會中，女子從定而起。"
        ],
        "title": "頌古  其七",
        "id": "69ae6e90-5df2-41c0-873f-8836e9906804"
    },
    {
        "author": "釋道顔",
        "paragraphs": [
            "胡亂三十年，不少鹽與醤。",
            "江西馬大師，南嶽讓和尚。"
        ],
        "tags": [
            "衡山"
        ],
        "title": "頌古  其八",
        "id": "0439b722-8126-4103-a803-e0ea69414929"
    },
    {
        "author": "釋道顔",
        "paragraphs": [
            "江西一喝動乾坤，大用全機是滅門。",
            "三日耳聾風過樹，累他黄檗喪兒孫。"
        ],
        "title": "頌古  其九",
        "id": "ba7de73f-bcf2-4e1f-8b42-694b2398c34f"
    },
    {
        "author": "釋道顔",
        "paragraphs": [
            "世路風波不見君，一回見面一傷神。",
            "水流花落知何處，洞中桃源別是春。"
        ],
        "title": "頌古  其一○",
        "id": "2d9fe17a-e3ff-4f81-b006-391baaf008b2"
    },
    {
        "author": "釋道顔",
        "paragraphs": [
            "有句無句藤倚樹，元原白飯用米做。",
            "高樓吹笛柳如煙，滿地春風落飛絮。"
        ],
        "title": "頌古  其一一",
        "id": "3d9e499a-e7f5-47a7-9e8a-c53230d05d47"
    },
    {
        "author": "釋道顔",
        "paragraphs": [
            "無尾大蟲難傍近，近前便是傷人命。",
            "除非自解據號頭，自然頭正尾亦正。"
        ],
        "title": "頌古  其一二",
        "id": "0ef12a89-3d33-486f-9e76-fc0a792cde92"
    },
    {
        "author": "釋道顔",
        "paragraphs": [
            "剔起便行三萬里，只今休去八千年。",
            "分明更爲從頭舉，一任諸方取次傳。"
        ],
        "title": "頌古  其一三",
        "id": "c7ea3bee-424a-401b-9845-e1ad1a7c939c"
    },
    {
        "author": "釋道顔",
        "paragraphs": [
            "心不是佛，智不是道。",
            "青山白雲，落花芳草。",
            "若是靈利阿師，終不回頭轉腦。"
        ],
        "title": "頌古  其一四",
        "id": "67ac06d7-82f1-4b16-8f14-106089119a28"
    },
    {
        "author": "釋道顔",
        "paragraphs": [
            "大唐國內無禪師，禮拜歸堂更不疑。",
            "堪笑河陽新婦子，不如臨濟小廝兒。"
        ],
        "title": "頌古  其一五",
        "id": "291d03eb-8f96-4e50-a079-e58afd93ba08"
    },
    {
        "author": "釋道顔",
        "paragraphs": [
            "一喝喝上四禪天，臨濟元來不會禪。",
            "盡道朝陽生戶外，不知夜月落階前。"
        ],
        "title": "頌古  其一六",
        "id": "717214d9-6276-490d-9a9c-beffa6c92778"
    },
    {
        "author": "釋道顔",
        "paragraphs": [
            "大悲觀音開正面，官不容針通一線。",
            "鼠拽葫蘆有底忙，鬼爭漆桶無人頌。"
        ],
        "title": "頌古  其一七",
        "id": "d24929a9-7b4d-4422-a091-20c9811a7c82"
    },
    {
        "author": "釋道顔",
        "paragraphs": [
            "主賓都落第三機，陣陣開旗不展旗。",
            "石火光中分勝負，倒騎鐵馬上須彌。"
        ],
        "title": "頌古  其一八",
        "id": "9669a913-67a6-48d5-8967-9824388a792a"
    },
    {
        "author": "釋道顔",
        "paragraphs": [
            "面門出入見還難，無位真人只尺間。",
            "去路一身輕似葉，高名千古重如山。"
        ],
        "title": "頌古  其一九",
        "id": "6fe67864-79ae-4771-9351-a0a742b5ef97"
    },
    {
        "author": "釋道顔",
        "paragraphs": [
            "洗腳處更不安排，側聆時非是啗啄。",
            "趙州臨濟二老人，相見何曾不注腳。"
        ],
        "title": "頌古  其二○",
        "id": "7426b0e7-c230-4d74-938a-9ca4c5de63f8"
    },
    {
        "author": "釋道顔",
        "paragraphs": [
            "若謂平常心是道，枝蔓向上更生枝。",
            "貼肉汗衫如脫了，喚來眼上與安眉。"
        ],
        "title": "頌古  其二一",
        "id": "fde9fe6a-574d-46a6-8ef0-1398e4acacc0"
    },
    {
        "author": "釋道顔",
        "paragraphs": [
            "百年三萬六千日，一日朝昏十二時。",
            "使殺老僧渾不管，不知鬧裏有誰知。"
        ],
        "title": "頌古  其二二",
        "id": "145ca29f-5d6a-4af7-b8cd-37a63b756ad2"
    },
    {
        "author": "釋道顔",
        "paragraphs": [
            "茱萸這裏無一滴，趙老無言便走去。",
            "春去秋來三百年，拄杖至今猶靠壁。"
        ],
        "title": "頌古  其二三",
        "id": "5b7a97a9-3424-4b76-b836-e066843cd3cb"
    },
    {
        "author": "釋道顔",
        "paragraphs": [
            "殿上喚來先應喏，不知業識太茫茫。",
            "雖然功德已成就，爭柰當初不放光。"
        ],
        "title": "頌古  其二四",
        "id": "bcd2a0c5-886d-47bf-8b42-b2b824456e42"
    },
    {
        "author": "釋道顔",
        "paragraphs": [
            "大死底人還卻活，不許夜行投明到。",
            "陳州人出許州門，翁翁八十重年少。"
        ],
        "title": "頌古  其二五",
        "id": "f97c7a54-14fe-4c8d-afb6-f173e9684fb2"
    },
    {
        "author": "釋道顔",
        "paragraphs": [
            "劈回三拳，連腮七掌。",
            "盡大地人，不知痛癢。"
        ],
        "title": "頌古  其二六",
        "id": "d8e5837f-9b0a-47e7-a5d0-bc190275cea7"
    },
    {
        "author": "釋道顔",
        "paragraphs": [
            "眼中見慣是尋常，又不驚人又久長。",
            "留得寒窗夜來月，三更依舊照茅堂。"
        ],
        "title": "頌古  其二七",
        "id": "a3ea9277-0e13-4e7d-a9f4-5074290772b1"
    },
    {
        "author": "釋道顔",
        "paragraphs": [
            "得入門，在門外。",
            "說向人，人不會。",
            "更高聲，我耳背。"
        ],
        "title": "頌古  其二八",
        "id": "bcad38c6-d84d-49eb-b1ee-044b6a079bc7"
    },
    {
        "author": "釋道顔",
        "paragraphs": [
            "老僧正在東司上，不將佛法爲人說。",
            "一般屎臭旃檀香，父子之機俱漏泄。"
        ],
        "title": "頌古  其二九",
        "id": "630d5071-5146-4eaf-978e-407ec977b91c"
    },
    {
        "author": "釋道顔",
        "paragraphs": [
            "天子居鬧市裏，老僧在百草頭。",
            "擺手御街來往，不怕巡火所由。"
        ],
        "title": "頌古  其三○",
        "id": "cee2fb17-d8be-4326-9d8e-8c4461d88b84"
    },
    {
        "author": "釋道顔",
        "paragraphs": [
            "平生侍奉老師，全無些子氣息。",
            "佛法妙性天機，一字教他不得。"
        ],
        "title": "頌古  其三一",
        "id": "be589e2d-4ac0-4d2f-a58d-74ba2745ccb5"
    },
    {
        "author": "釋道顔",
        "paragraphs": [
            "宣德門前過，回頭便招禍。",
            "若要無事時，且歸屋裏坐。"
        ],
        "title": "頌古  其三二",
        "id": "013cf433-a07f-4f21-a927-7d540b2f1de4"
    },
    {
        "author": "釋道顔",
        "paragraphs": [
            "金佛木佛泥佛，度爐度水度火。",
            "盡入趙州紅爐，烈焰光中煅過。",
            "一聲白雪陽春，萬古無人能和。"
        ],
        "title": "頌古  其三三",
        "id": "a91f24f9-da28-40e4-a97d-0124da5d2b51"
    },
    {
        "author": "釋道顔",
        "paragraphs": [
            "半夜墨漆黑，捉得一個賊。",
            "點火照來看，元是王大伯。"
        ],
        "title": "頌古  其三四",
        "id": "bf715c4f-86cd-4c9e-b6d3-88571b2a0167"
    },
    {
        "author": "釋道顔",
        "paragraphs": [
            "鎮州出大蘿蔔頭，師資道合有來由。",
            "觀音院裏安彌勒，東院西邊是趙州。"
        ],
        "title": "頌古  其三五",
        "id": "23009352-9e73-4e5c-8f56-428e0cc3f0ed"
    },
    {
        "author": "釋道顔",
        "paragraphs": [
            "有佛之處不得住，無佛之處急走過。",
            "三千里外摘楊花，他日歸來舉似我。"
        ],
        "title": "頌古  其三六",
        "id": "d1254195-d26c-42de-a61b-a7bc1b51a3b7"
    },
    {
        "author": "釋道顔",
        "paragraphs": [
            "大地是眼何處屙，天下不柰雪老何。",
            "趙州寄箇鍬子去，方得此話圓堶堶。"
        ],
        "title": "頌古  其三七",
        "id": "f5438f90-f39c-48de-b52f-cb1e2ac5a9ce"
    },
    {
        "author": "釋道顔",
        "paragraphs": [
            "一縫分明在，當頭下手難。",
            "饒君釘鉸得，終是不圓全。"
        ],
        "title": "頌古  其三八",
        "id": "00fd96d9-b306-4f24-a0c1-d3734573d205"
    },
    {
        "author": "釋道顔",
        "paragraphs": [
            "袖頭打領無添減，腋下剜襟有短長。",
            "大庾嶺頭一尊佛，疏山兩度放毫光。"
        ],
        "title": "頌古  其三九",
        "id": "60fb5948-dc2f-4509-bd2d-5a107ffab5a6"
    },
    {
        "author": "釋道顔",
        "paragraphs": [
            "不踏門前路，春歸又一年。",
            "落花紅滿地，芳草碧連天。"
        ],
        "title": "頌古  其四○",
        "id": "aa5460bd-a183-4cca-9570-8e1635245bde"
    },
    {
        "author": "釋道顔",
        "paragraphs": [
            "鐘未鳴，鼓未響，依前托鉢歸方丈。",
            "德山不會末後句，巖頭密意誰相亮。",
            "只得三年也大奇，留與諸門作榜樣。"
        ],
        "title": "頌古  其四一",
        "id": "b07ce925-fd15-4521-b877-3a768d26d94c"
    },
    {
        "author": "釋道顔",
        "paragraphs": [
            "七條披向鐘聲上，徧界難藏比丘相。",
            "若以色見音聲求，迦葉師兄是虛妄。"
        ],
        "title": "頌古  其四二",
        "id": "0b08b9dc-61dd-4d4a-aa62-8ff1d2727777"
    },
    {
        "author": "釋道顔",
        "paragraphs": [
            "棒下真鍮不博金，德山徹底老婆心。",
            "後人只看波濤湧，不見龍王宮殿深。"
        ],
        "title": "頌古  其四三",
        "id": "a849b3b1-4060-4fb0-8180-877523a197db"
    },
    {
        "author": "釋道顔",
        "paragraphs": [
            "百丈野狐，塞雁銜蘆。",
            "李廣神箭，張顛草書。"
        ],
        "title": "頌古  其四四",
        "id": "158035c5-a881-4cdb-947b-9d3faef1fc30"
    },
    {
        "author": "釋道顔",
        "paragraphs": [
            "網中跳出便飛騰，好箇天然俊衲僧。",
            "何似當初未入網，悟來方始是知音。"
        ],
        "title": "頌古  其四五",
        "id": "1a7cb492-5c75-4897-8466-413e82d6f737"
    },
    {
        "author": "釋道顔",
        "paragraphs": [
            "貍奴白牯念摩訶，爭似南泉打粥鍋。",
            "雖然佛法無多子，天下叢林不柰何。"
        ],
        "title": "頌古  其四六",
        "id": "270a3b6f-1233-4cb3-bd6d-047d4b8ef958"
    },
    {
        "author": "釋道顔",
        "paragraphs": [
            "舉起竹篦子，如何便道家。",
            "秘魔巖不會，隨後便擎叉。"
        ],
        "title": "頌古  其四七",
        "id": "072045cb-6458-4496-89fb-e99545e1fded"
    },
    {
        "author": "釋道顔",
        "paragraphs": [
            "一主人公死，一主人公活。",
            "若解弄精魂，兩頭皆透脫。"
        ],
        "title": "頌古  其四八",
        "id": "24be6327-f765-4d58-ab63-ee5da759c653"
    },
    {
        "author": "釋道顔",
        "paragraphs": [
            "霹靂驚天地，那容掩耳聽。",
            "須知興化老，一半是人情。"
        ],
        "title": "頌古  其四九",
        "id": "55ec2241-b172-46ce-bc2a-97d3db6db90d"
    },
    {
        "author": "釋道顔",
        "paragraphs": [
            "法戰從來許克賓，掣旗奪鼓兩分明。",
            "直須盡法方無媿，老漢他年要話行。"
        ],
        "title": "頌古  其五○",
        "id": "e4285666-4777-4731-a75e-c2f8d471b481"
    },
    {
        "author": "釋道顔",
        "paragraphs": [
            "紫羅帳裏撒真珠，禪客相承總掠虛。",
            "拍手呵呵開口笑，釋迦彌勒是他奴。"
        ],
        "title": "頌古  其五一",
        "id": "9668e955-0ac7-4a61-9bac-4db99c37883c"
    },
    {
        "author": "釋道顔",
        "paragraphs": [
            "單刀直入更休論，擬議之間賓主分。",
            "不是放他旻德過，須知興化棒頭明。"
        ],
        "title": "頌古  其五二",
        "id": "3950c682-00b9-437f-863a-48fb62e51719"
    },
    {
        "author": "釋道顔",
        "paragraphs": [
            "人貧多智短，馬瘦見毛長。",
            "獨宿雙峰寺，同焚一炷香。"
        ],
        "title": "頌古  其五三",
        "id": "8f2ab002-85a2-4a30-94dd-787a07925078"
    },
    {
        "author": "釋道顔",
        "paragraphs": [
            "南泉不指凈缾，隱峰何曾瀉水。",
            "從教打瓦鑽龜，佛法不在這裏。"
        ],
        "title": "頌古  其五四",
        "id": "3b77b5ba-d2da-4af7-b644-1377fe56c65f"
    },
    {
        "author": "釋道顔",
        "paragraphs": [
            "四海狼煙靜，中原信息通。",
            "罷拈三尺劍，休弄一張弓。"
        ],
        "title": "頌古  其五五",
        "id": "4a3d1052-c833-4bde-adde-c4719009b1ef"
    },
    {
        "author": "釋道顔",
        "paragraphs": [
            "錦鱗透網欲吞舟，一向衝波逆水流。",
            "卻被漁翁閑引釣，隨波逐浪共悠悠。"
        ],
        "title": "頌古  其五六",
        "id": "a1fb9dff-3382-49a6-a9f5-bb277aed2a57"
    },
    {
        "author": "釋道顔",
        "paragraphs": [
            "三十年前此寺遊，木蘭花發院新修。",
            "如今再到經行處，樹老無花僧白頭。"
        ],
        "title": "頌古  其五七",
        "id": "28b580c4-6847-4174-9861-55094722fec4"
    },
    {
        "author": "釋道顔",
        "paragraphs": [
            "電火光中休草草，劍輪鋒上莫忉忉。",
            "等閑卻放全身入，終不當頭犯一毫。"
        ],
        "title": "頌古  其五八",
        "id": "56af7575-1b5c-4c65-a5b0-dcb9deeac359"
    },
    {
        "author": "釋道顔",
        "paragraphs": [
            "睦州只受錐頭利，這僧不見鑿頭方。",
            "直鐃轉得百千藏，這般供養也尋常。"
        ],
        "title": "頌古  其五九",
        "id": "cd51d444-9d37-41fa-88bf-e6ef4b7bb910"
    },
    {
        "author": "釋道顔",
        "paragraphs": [
            "作家相見終不錯，兩兩同時看啐啄。",
            "喝下雖然賓主分，爭如普化搖鈴鐸。"
        ],
        "title": "頌古  其六○",
        "id": "4f31e3b2-dfa3-4bf4-9ef5-7eeee4fbbd09"
    },
    {
        "author": "釋道顔",
        "paragraphs": [
            "慺㦬須要逞聰明，金榜何曾得掛名。",
            "捋下幞頭歸去也，莫騎驢子傍人門。"
        ],
        "title": "頌古  其六一",
        "id": "6e86cc4c-5a3c-4410-9f9c-343bcd006885"
    },
    {
        "author": "釋道顔",
        "paragraphs": [
            "風頭稍硬難安立，暖氣纔通瞌睡來。",
            "卻笑明招閑費力，無端兩處強差排。"
        ],
        "title": "頌古  其六二",
        "id": "a92936a5-593a-443b-a994-be32232fcba7"
    },
    {
        "author": "釋道顔",
        "paragraphs": [
            "棒頭瞎卻一城人，三聖撩地保壽瞋。",
            "正令只堪提一半，一盲引得衆盲行。"
        ],
        "title": "頌古  其六三",
        "id": "324e962d-a678-42aa-bb14-d466f7d90ce7"
    },
    {
        "author": "釋道顔",
        "paragraphs": [
            "近在口皮邊，遠過河沙國。",
            "世間多少人，不得油糍喫。"
        ],
        "title": "頌古  其六四",
        "id": "e4e59c82-a8b9-47bc-a031-7c7d809bd5cb"
    },
    {
        "author": "釋道顔",
        "paragraphs": [
            "萬事由王老師，樹子未屬你在。",
            "廣額屠兒成佛，二祖大師償債。"
        ],
        "title": "頌古  其六五",
        "id": "46b59fe1-2391-423e-84e0-58e84978dc4e"
    },
    {
        "author": "釋道顔",
        "paragraphs": [
            "阿家新婦兩同條，只尺家鄉路不遙。",
            "可笑騎驢覓驢者，一生錯認馬鞍橋。"
        ],
        "title": "頌古  其六六",
        "id": "4ad2e070-71d9-4601-ae7c-dc8ec11f7296"
    },
    {
        "author": "釋道顔",
        "paragraphs": [
            "赤身挨白刃，死中還得活。",
            "一箭自迷蹤，萬車皆喪轍。"
        ],
        "title": "頌古  其六七",
        "id": "dbfc2f35-e5ae-4d35-a473-1b46da259c50"
    },
    {
        "author": "釋道顔",
        "paragraphs": [
            "不用唐言譯，休將梵語傳。",
            "摩醯首羅眼，對面隔西天。"
        ],
        "title": "頌古  其六八",
        "id": "2cada588-f04b-48e9-a885-103811970c3a"
    },
    {
        "author": "釋道顔",
        "paragraphs": [
            "一念不起須彌山，翻著襴衫退步看。",
            "直上拄天下拄地，言前薦得也顢頇。"
        ],
        "title": "頌古  其六九",
        "id": "ad306b2e-5d5b-4f08-aaa1-c60bd419f8d8"
    },
    {
        "author": "釋道顔",
        "paragraphs": [
            "鋸解秤槌渾似鐵，大愚老子重饒舌。",
            "水流澗下太忙生，雲在嶺頭閑不徹。"
        ],
        "title": "頌古  其七○",
        "id": "346145f1-caed-4293-9d32-bd3a3e42b6e2"
    },
    {
        "author": "釋道顔",
        "paragraphs": [
            "一陣狂風驟雨來，卻於古廟且閑隈。",
            "雖然打入鬼窟裏，吞炭藏身又一回。"
        ],
        "title": "頌古  其七一",
        "id": "39f927a9-46ba-4dd9-97c6-12b730bdc72a"
    },
    {
        "author": "釋道顔",
        "paragraphs": [
            "盡道親曾相見來，依前還是狗來腮。",
            "好將大棒驀頭榍，貴得盲人便眼開。"
        ],
        "title": "頌古  其七二",
        "id": "776617f2-0282-4196-9652-110737d6205c"
    },
    {
        "author": "釋道顔",
        "paragraphs": [
            "年來萬事總成魔，老去閑添白髪多。",
            "道泰不傳天子令，時清休唱太平歌。"
        ],
        "title": "頌古  其七三",
        "id": "b3cb4782-696e-469f-bacd-32d14ebb53b5"
    },
    {
        "author": "釋道顔",
        "paragraphs": [
            "一道如弦直，心親手更親。",
            "箭穿紅日影，方是射鵰人。"
        ],
        "title": "頌古  其七四",
        "id": "070e5ae3-bfac-4d84-8ed4-8ca3fbfc6e77"
    },
    {
        "author": "釋道顔",
        "paragraphs": [
            "桃花尋劍客，不語笑春風。",
            "白頭歸未得，家住海門東。"
        ],
        "title": "頌古  其七五",
        "id": "263818fb-b474-4296-9974-c16ec3aa50a1"
    },
    {
        "author": "釋道顔",
        "paragraphs": [
            "敢保老兄猶未徹，玄沙之言何太切。",
            "君看陌上桃花紅，盡是離人眼中血。"
        ],
        "title": "頌古  其七六",
        "id": "ab224ba1-f236-49cd-b654-91fc13d5e8e4"
    },
    {
        "author": "釋道顔",
        "paragraphs": [
            "只要拔榍抽釘，爲人解粘去縛。",
            "如何洞山老人，先自藤蛇繞腳。"
        ],
        "title": "頌古  其七七",
        "id": "d64d0773-829d-4266-bf32-f4a29e98e789"
    },
    {
        "author": "釋道顔",
        "paragraphs": [
            "官路無人觸自行，兩家公驗甚分明。",
            "路傍偷販私鹽客，草裏蹲身過一生。"
        ],
        "title": "頌古  其七八",
        "id": "4aed0924-5c06-4f0d-808a-c51699dea4a2"
    },
    {
        "author": "釋道顔",
        "paragraphs": [
            "快騎駿馬上高樓，南北東西得自由。",
            "最好腰纏十萬貫，更來騎鶴下揚州。"
        ],
        "title": "頌古  其七九",
        "id": "5864d8a9-8040-4b21-aa6f-91729651d620"
    },
    {
        "author": "釋道顔",
        "paragraphs": [
            "稽首兩足尊，瞻仰不暫捨。",
            "眉間白毫光，照耀大千界。"
        ],
        "title": "頌古  其八○",
        "id": "e426b7dd-7c8d-498c-8cd5-a6e6e4d7010b"
    },
    {
        "author": "釋道顔",
        "paragraphs": [
            "到老不曾開話路，臨行回首卻叮嚀。",
            "深深海底猶嫌淺，直向金剛水際行。"
        ],
        "title": "頌古  其八一",
        "id": "e6569d36-96d2-4e99-b6dc-f4bb402fd7b9"
    },
    {
        "author": "釋道顔",
        "paragraphs": [
            "乾峰不用指陳，雲門休打骨董。",
            "自然東海鯉魚，築著帝釋鼻孔。"
        ],
        "title": "頌古  其八二",
        "id": "3fb72c59-7806-4f10-8a71-7bb856183ff7"
    },
    {
        "author": "釋道顔",
        "paragraphs": [
            "南無觀世音菩薩，補陀巖上紅蓮舌。",
            "不知成佛是何時，打刀須用幷州鐵。"
        ],
        "title": "頌古  其八三",
        "id": "0b924c0e-9701-4433-acfa-e1ce8a984985"
    },
    {
        "author": "釋道顔",
        "paragraphs": [
            "二乘菩薩何年盡，諸佛凡夫早晚休。",
            "世情但將公道斷，人心難似水長流。"
        ],
        "title": "頌古  其八四",
        "id": "5225e835-7cb0-468e-95a7-b2e52167ef32"
    },
    {
        "author": "釋道顔",
        "paragraphs": [
            "若知天地本同根，終不應來更問人。",
            "卻得南泉親指似，等閑花發夢中春。"
        ],
        "title": "頌古  其八五",
        "id": "161f0ab7-f382-4136-9615-c8eaa2ee98e6"
    },
    {
        "author": "釋道顔",
        "paragraphs": [
            "盲聾喑啞接不得，玄沙枉費閑心力。",
            "扁鵲盧醫拱手歸，三人俱是膏盲疾。"
        ],
        "title": "頌古  其八六",
        "id": "648eb8c1-e9e5-4f44-9c6a-f8c46780184f"
    },
    {
        "author": "釋道顔",
        "paragraphs": [
            "利刀自斷命根，不要依草附木。",
            "若有一法與人，永入拔舌地獄。"
        ],
        "title": "頌古  其八七",
        "id": "958e4695-192a-4267-82c4-3f02dd279894"
    },
    {
        "author": "釋道顔",
        "paragraphs": [
            "掌中擎白日，舌上覆金錢。",
            "壁立爭千仞，毫光徹梵天。"
        ],
        "title": "頌古  其八八",
        "id": "3ede5ad9-003b-4faf-8474-a1bb9df1c5e8"
    },
    {
        "author": "釋道顔",
        "paragraphs": [
            "世間名利閑榮辱，雲雨紛紛手翻覆。",
            "悲歌相繼不堪論，棒頭無眼黄粱熟。"
        ],
        "title": "頌古  其八九",
        "id": "35639c8e-1696-465e-9c83-51a74ba39cc8"
    },
    {
        "author": "釋道顔",
        "paragraphs": [
            "楊岐老人瑣口訣，萬里長城一條鐵。",
            "斫牌禪客如到來，不動金槌腦門裂。"
        ],
        "title": "頌古  其九○",
        "id": "760797ce-d7bf-4f84-bfa7-91769a64cff2"
    },
    {
        "author": "釋道顔",
        "paragraphs": [
            "三腳驢子忒曬好，長放後園教喫草。",
            "等閑牽出向人前，踢倒湖南瞎長老。"
        ],
        "title": "頌古  其九一",
        "id": "61d11048-bcd0-4557-94bd-813cf7941666"
    },
    {
        "author": "釋道顔",
        "paragraphs": [
            "廬陵米價少知音，佛法商量古到今。",
            "繡出鴛鴦任人看，無端須要覓金針。"
        ],
        "title": "頌古  其九二",
        "id": "7c7329b0-1e2c-4bd8-b733-0ab3cc060fc0"
    },
    {
        "author": "釋道顔",
        "paragraphs": [
            "後園驢喫草，莫隨言語討。",
            "跳上驀腰騎，來往長安道。"
        ],
        "title": "頌古  其九三",
        "id": "1867e4a7-6565-4c04-b91e-a60034c2d4d2"
    },
    {
        "author": "釋道顔",
        "paragraphs": [
            "小魚吞大魚，門上釘桃符。",
            "邪魔俱不入，佛法也消除。"
        ],
        "title": "頌古  其九四",
        "id": "cac0d454-0c4a-4cf1-a537-45801f23fa24"
    },
    {
        "author": "釋道顔",
        "paragraphs": [
            "從來五逆怕聞雷，不似大蟲看水磨。",
            "孤峰頂上要同行，十字街頭還共坐。"
        ],
        "title": "頌古  其九五",
        "id": "be287913-ba22-43e6-b88c-07ec13131ccd"
    },
    {
        "author": "釋道顔",
        "paragraphs": [
            "的的當陽句，明明箭後路。",
            "著靴人喫肉，赤腳人趁兔。"
        ],
        "title": "頌古  其九六",
        "id": "11b55671-82e7-4ce7-85e3-af08ee7311fd"
    },
    {
        "author": "釋道顔",
        "paragraphs": [
            "時時日日，日日時時。",
            "七顛八倒，孰是孰非。"
        ],
        "title": "頌古  其九七",
        "id": "1671a9fe-d75c-429e-b9c9-5e8f2d1cc709"
    },
    {
        "author": "釋道顔",
        "paragraphs": [
            "猛虎當路坐，游魚腳底過。",
            "不學紫胡老，便打劉鐵磨。"
        ],
        "title": "頌古  其九八",
        "id": "2269dd56-b178-48c5-8921-2876bf1f4644"
    },
    {
        "author": "釋道顔",
        "paragraphs": [
            "船子下揚州，浮萍逐水流。",
            "一聲河滿子，千古動悲愁。"
        ],
        "title": "頌古  其九九",
        "id": "1e88ac3e-a38e-411d-879c-c982b1c583e1"
    },
    {
        "author": "釋道顔",
        "paragraphs": [
            "綿州附子漢州薑，最好沉黎出麝香。",
            "魯子師僧才一嗅，鼻頭裂破眼睛黄。"
        ],
        "title": "頌古  其一○○",
        "id": "ee194994-cbb4-4277-aef5-b82198843b2e"
    },
    {
        "author": "釋道顔",
        "paragraphs": [
            "十年海上覓冤讎，不得冤讎未肯休。",
            "芍藥花開菩薩面，椶櫚葉散夜叉頭。"
        ],
        "title": "頌古  其一○一",
        "id": "384e69ad-2b3b-4bf7-9d5d-59d58b3c7c5d"
    },
    {
        "author": "釋道顔",
        "paragraphs": [
            "韶陽一鑒，生鐵餕餡。",
            "直下咬破，咦！莫怪相賺。"
        ],
        "title": "頌古  其一○二",
        "id": "985201f8-790b-42a9-9f01-3110e7f9fa42"
    },
    {
        "author": "釋道顔",
        "paragraphs": [
            "大海波濤淺，小人方寸深。",
            "海枯終見底，人死不知心。"
        ],
        "title": "頌古  其一○三",
        "id": "345365a1-891f-4c2c-81a9-57d363beac42"
    },
    {
        "author": "釋道顔",
        "paragraphs": [
            "鐘穀不生豆苗，蒸砂豈能成飯。",
            "大通智勝如來，一個擔板底漢。"
        ],
        "title": "頌古  其一○四",
        "id": "1cb02a1e-5c2e-4b7a-b3a7-d82e4b1811f7"
    },
    {
        "author": "釋道顔",
        "paragraphs": [
            "入林不動草，入水不動波。",
            "鑊湯無冷處，合眼跳黄河。"
        ],
        "title": "頌古  其一○五",
        "id": "bda2356d-5008-4e74-9e64-d5862e50c9d0"
    },
    {
        "author": "釋道顔",
        "paragraphs": [
            "舉手攀南斗，翻身倚北辰。",
            "出頭天外看，誰是我般人。"
        ],
        "title": "頌古  其一○六",
        "id": "33e5a9a8-5353-4ee5-bc8f-d6b5c4d0a2be"
    },
    {
        "author": "釋道顔",
        "paragraphs": [
            "拄杖頭邊無孔竅，大千沙界猶嫌小。",
            "毗婆尸佛早留心，直至而今不得妙。"
        ],
        "title": "頌古  其一○七",
        "id": "bd1e693e-b00f-4125-aacb-e3dd4b90ed66"
    },
    {
        "author": "釋道顔",
        "paragraphs": [
            "鵠白烏本玄，松直棘自曲。",
            "清凈比丘僧，卻須入地獄。"
        ],
        "title": "頌古  其一○八",
        "id": "4da2ae01-213f-4710-85c3-5d1644622f83"
    },
    {
        "author": "釋道顔",
        "paragraphs": [
            "破瓶豈復作瓶事，焦種不應生孽芽。",
            "如彼虛空盤大子，毛輪垂髪翳開花。"
        ],
        "title": "頌古  其一○九",
        "id": "0737427d-859f-4299-a43d-5eb85cab98f1"
    },
    {
        "author": "釋道顔",
        "paragraphs": [
            "月裏姮娥不畫眉，只將雲霧作羅衣。",
            "不知夢逐青鸞去，猶把花枝蓋面歸。"
        ],
        "title": "頌古  其一一○",
        "id": "d09a3a64-0c13-4ac5-9a31-74b046f52d68"
    },
    {
        "author": "釋道顔",
        "paragraphs": [
            "一葉落，天下秋。",
            "一塵起，大地收。",
            "鳥窠吹布毛，便有人悟去。",
            "今時學者，爲甚麽卻不識自己。"
        ],
        "title": "偈七首  其一",
        "id": "1ce0197b-5000-4912-a4b0-5eb13607195c"
    },
    {
        "author": "釋道顔",
        "paragraphs": [
            "仲冬巖寒，三界無安。",
            "富者快樂，貧者饑寒。",
            "不識玄旨，錯認定盤。",
            "牛頭安尾上，北斗面南看。"
        ],
        "title": "偈七首  其二",
        "id": "f3d194ed-1e3f-48ea-bff6-808a1267a96c"
    },
    {
        "author": "釋道顔",
        "paragraphs": [
            "一滴滴水，一滴滴凍。",
            "天寒人寒，風動幡動。",
            "雲門扇子勃跳上三十三天，築著帝釋鼻孔。",
            "東海鯉魚打一棒，雨似盆傾，不出諸人十二時中尋常受用。"
        ],
        "title": "偈七首  其三",
        "id": "a2ab8c9c-3717-4a19-bed4-a8120f454106"
    },
    {
        "author": "釋道顔",
        "paragraphs": [
            "去年寒食後，今年寒食前。",
            "日日是好日，不是正中偏。"
        ],
        "title": "偈七首  其四",
        "id": "b9c1a508-ba3f-4bb4-8d38-b1d233226637"
    },
    {
        "author": "釋道顔",
        "paragraphs": [
            "客舍久留連，家鄉夕照邊。",
            "簷懸三月雨，水沒兩湖蓮。",
            "鑊漏燒燈盞，柴生滿竈煙。",
            "已忘南北念，入望盡平川。"
        ],
        "title": "偈七首  其五",
        "id": "e439e343-288a-4af2-a921-9b8e67f4474c"
    },
    {
        "author": "釋道顔",
        "paragraphs": [
            "向上一竅，八面玲瓏。",
            "覿面一機，全身擔荷。",
            "是則金鍮難掩，非則玉石俱焚。",
            "擬議不來，銀山粉碎。",
            "總不恁麽，又且如何。",
            "是非不掛娘生口，自有旁人話短長。"
        ],
        "title": "偈七首  其六",
        "id": "7e9dd4a9-9fec-4d08-b411-c92cf72b712b"
    },
    {
        "author": "釋道顔",
        "paragraphs": [
            "一塵起，大地收。",
            "一葉落，天下秋。",
            "甲巳之年丙作首，乙庚之歲戊爲頭。"
        ],
        "title": "偈七首  其七",
        "id": "6fae262f-502d-4604-b740-138427af7a23"
    },
    {
        "author": "釋道顔",
        "paragraphs": [
            "牛頭菩薩面，馬面夜叉頭。",
            "不作五逆罪，快樂百無憂。"
        ],
        "title": "頌古八首  其一",
        "id": "f1555a24-cf58-45c9-bc61-c65840ab7c03"
    },
    {
        "author": "釋道顔",
        "paragraphs": [
            "四海同一家，萬口同一舌。",
            "趙州勘婆子，有理向誰說。"
        ],
        "title": "頌古八首  其二",
        "id": "1dd66086-9b04-452b-8173-e601bf178848"
    },
    {
        "author": "釋道顔",
        "paragraphs": [
            "罵他還自罵，嗔他還自嗔。",
            "戒之慎之，出乎爾者，反乎爾者也。"
        ],
        "title": "頌古八首  其三",
        "id": "41d91929-7f43-44a6-8e19-a9b2af3ba6f7"
    },
    {
        "author": "釋道顔",
        "paragraphs": [
            "椎鑼擂鼓轉船頭，席卷波翻喊激流。",
            "洗腳上船乘快便，順風相送下揚州。"
        ],
        "title": "頌古八首  其四",
        "id": "4c52a301-f11c-43f7-b6cc-864f47c837f5"
    },
    {
        "author": "釋道顔",
        "paragraphs": [
            "相罵饒汝接嘴，相唾饒汝潑水。",
            "等閑摸著蛇頭，拍手囉囉哩哩。"
        ],
        "title": "頌古八首  其五",
        "id": "dc67f851-1dd8-404e-835b-385ece2edc76"
    },
    {
        "author": "釋道顔",
        "paragraphs": [
            "一錢爲本萬錢利，富不足而貧有餘。",
            "換骨奪胎些子藥，輸他潘閬倒騎驢。"
        ],
        "title": "頌古八首  其六",
        "id": "b531571a-8f33-417c-bf4b-a2ecde0484ba"
    },
    {
        "author": "釋道顔",
        "paragraphs": [
            "騎虎穿市過，把火去偷豬。",
            "主人開眼睡，幷舍叫失驢。"
        ],
        "title": "頌古八首  其七",
        "id": "d83435c6-8de8-4379-97cb-373ce3d3f901"
    },
    {
        "author": "釋道顔",
        "paragraphs": [
            "臘月火燒山，苦口是黄連。",
            "相將歲除夜，竇八布衫穿。",
            "大可憐，把手入黄泉。"
        ],
        "title": "頌古八首  其八",
        "id": "0e467ff5-b2ba-4058-81bf-52895c04b314"
    },
    {
        "author": "釋道顔",
        "paragraphs": [
            "心如牆壁眼如眉，月餌煙蓑下釣磯。",
            "湛湛寒光凝一片，波瀾不犯取魚歸。"
        ],
        "title": "明道",
        "id": "5cdd2683-c39f-40aa-ab47-99778d245236"
    },
    {
        "author": "釋道顔",
        "paragraphs": [
            "拔出趙州舌頭，去卻當門荆棘。",
            "歸家倒臥橫眠，冷笑奔南走北。"
        ],
        "title": "與洞照禪人",
        "id": "f28d8d6d-2ae8-4677-ab15-ea9b61959cbd"
    },
    {
        "author": "釋道顔",
        "paragraphs": [
            "無用頑皮作氣毬，誰人趯得上高樓。",
            "如今潦倒渾無力，輥得行時即便休。"
        ],
        "title": "示衆  其一",
        "id": "1ebb15ee-96fb-465c-ac9a-aa88d1d22b8d"
    },
    {
        "author": "釋道顔",
        "paragraphs": [
            "磐陀石上共安居，水遠山高一事無。",
            "唯有多情峰頂月，夜深移影到階除。"
        ],
        "title": "示衆  其二",
        "id": "cd650613-f169-4814-bd3a-ef91e940d57e"
    },
    {
        "author": "釋道顔",
        "paragraphs": [
            "五乳峰前，九年冷坐。",
            "孤風絕攀，名不敢涴。",
            "斷臂嗣芳，賤賣滯貨。",
            "螟蛉有子，負之蜾蠃。",
            "即說呪曰，類我類我。"
        ],
        "title": "贊達磨",
        "id": "5eb52c29-c2e5-423f-9f51-14582c2b0e1f"
    },
    {
        "author": "釋道顔",
        "paragraphs": [
            "來自三川，應緣兩浙。",
            "肩擔華木瓜重擔，肚束馬簸箕三篾。",
            "飯齩鐵釘，羹煮木札。",
            "要是圓悟見兒孫，喪卻楊歧家法。",
            "奸漢多疑，黠兒落節。"
        ],
        "title": "自贊  其一",
        "id": "afa1f31c-e1a2-4dee-986b-d225b13a3822"
    },
    {
        "author": "釋道顔",
        "paragraphs": [
            "即真非真，是相非相。",
            "龜毛拂子，兔角拄杖。",
            "自歌自舞，獨吹獨唱。",
            "認得師姑是女兒，誌公不是閑和尚。"
        ],
        "title": "自贊  其二",
        "id": "203f5dcc-4486-4e1d-94f7-bffccf879fc5"
    },
    {
        "author": "釋道顔",
        "paragraphs": [
            "坐佛牀，斫佛腳，不敬東家孔夫子，卻向他鄉習禮樂。"
        ],
        "title": "偈",
        "id": "b059b012-6e9a-4738-b81b-3246519f6443"
    },
    {
        "author": "釋道顔",
        "paragraphs": [
            "喚似一物非他物，天上天下出還沒。",
            "道是無來常現前，道是有來尋不得。",
            "說有說無俱妄想，長安大道平如掌。",
            "昨夜清寒驚覺時，手爪元來會抓癢。"
        ],
        "title": "頌一首",
        "id": "87771c1e-c63a-45d5-b9cb-cf2bd9e39726"
    },
    {
        "author": "釋道顔",
        "paragraphs": [
            "七處徵心款便成，推窮尋逐按分明。",
            "都緣家賊難防備，撥亂乾坤見太平。"
        ],
        "title": "頌古二十首  其一",
        "id": "9cb8c65c-9ae1-4eb8-88d4-4030ee4df113"
    },
    {
        "author": "釋道顔",
        "paragraphs": [
            "三十二應不思議，十四無畏如流水。",
            "男子身中入定時，女子身中從定起。"
        ],
        "title": "頌古二十首  其二",
        "id": "951f4a72-fbd4-4e95-867a-5911d41b9583"
    },
    {
        "author": "釋道顔",
        "paragraphs": [
            "明暗色空不可還，不可還者絕躋攀。",
            "夾截虛空成畔岸，一重水隔一重山。"
        ],
        "title": "頌古二十首  其三",
        "id": "69da420e-6302-4524-9e1a-0e9d2c2ced6d"
    },
    {
        "author": "釋道顔",
        "paragraphs": [
            "東西南北捉虛空，海角天涯信不通。",
            "力盡神疲無處覓，萬年松在祝融峰。"
        ],
        "title": "頌古二十首  其四",
        "id": "811702e1-fb89-420b-a5d9-2fa9dd2869d0"
    },
    {
        "author": "釋道顔",
        "paragraphs": [
            "根塵縛脫本同源，一處休復六用捐。",
            "手把一條紅斷貫，娘生鼻孔一時穿。"
        ],
        "title": "頌古二十首  其五",
        "id": "4b63a31b-2fc4-4965-9357-f1af70206964"
    },
    {
        "author": "釋道顔",
        "paragraphs": [
            "雙劍峰前古寺基，天尊元是一牟尼。",
            "時難只得同香火，莫聽閑人說是非。"
        ],
        "title": "頌古二十首  其六",
        "id": "e48c39db-abe5-46be-8e0f-749ca5cd43da"
    },
    {
        "author": "釋道顔",
        "paragraphs": [
            "七處精研一妄心，更隨三業殺盜婬。",
            "身心不是閑家具，前箭猶輕後箭深。"
        ],
        "title": "頌古二十首  其七",
        "id": "6ff74bf5-3f68-460e-8157-8f48e4e71848"
    },
    {
        "author": "釋道顔",
        "paragraphs": [
            "瞿曇徹底老婆心，見明色發理難任。",
            "入鄉隨俗那伽定，佛魔到此盡平沉。"
        ],
        "title": "頌古二十首  其八",
        "id": "ad885561-3fa7-44d6-89e2-0e1d3574a616"
    },
    {
        "author": "釋道顔",
        "paragraphs": [
            "清凈本然徧法界，山河大地即皆現。",
            "性覺必明認影明，眼耳便隨聲色轉。"
        ],
        "title": "頌古二十首  其九",
        "id": "8e065685-2e4e-4666-be1e-90529e555ee9"
    },
    {
        "author": "釋道顔",
        "paragraphs": [
            "香嚴上樹口啣枝，手不攀枝腳纍垂。",
            "纔開口，咦不答也，又相違。",
            "未上樹時道將來，金剛寶劍頂門揮。"
        ],
        "title": "頌古二十首  其一○",
        "id": "29a4e5a7-7783-4dbd-a6e0-e1603a0bb0eb"
    },
    {
        "author": "釋道顔",
        "paragraphs": [
            "六門曉夜任開張，家賊難防事可傷。",
            "識得家親恩愛斷，更無一物獻尊堂。"
        ],
        "title": "頌古二十首  其一一",
        "id": "5fb31126-cb63-49db-9c34-c4426618b7b8"
    },
    {
        "author": "釋道顔",
        "paragraphs": [
            "赤骨力寸絲不掛，凈倮倮兮赤灑灑。",
            "浴出低頭滿面慚，爲我說時定相罵。"
        ],
        "title": "頌古二十首  其一二",
        "id": "85ec227e-daff-4a36-bac9-34a3aed36478"
    },
    {
        "author": "釋道顔",
        "paragraphs": [
            "不肯宗師滿大唐，羅山禮拜錯商量。",
            "洞山無佛人難措，慚愧巖頭口放光。"
        ],
        "title": "頌古二十首  其一三",
        "id": "f52f01c9-1d47-4569-ad89-83dcf66784af"
    },
    {
        "author": "釋道顔",
        "paragraphs": [
            "因我得禮你，窮源須到底。",
            "九九八十一，閻羅王是鬼。"
        ],
        "title": "頌古二十首  其一四",
        "id": "0c80c557-4bea-489d-907b-a6594f49d0ef"
    },
    {
        "author": "釋道顔",
        "paragraphs": [
            "門外依然雨滴聲，萬般巧說爭如實。",
            "平生心膽向人傾，相見還同不相識。"
        ],
        "title": "頌古二十首  其一五",
        "id": "8ec7c97f-a890-4bc3-8295-e3aae210f74e"
    },
    {
        "author": "釋道顔",
        "paragraphs": [
            "將謂衆生苦，更有苦衆生。",
            "相見易得好，共住難爲人。"
        ],
        "title": "頌古二十首  其一六",
        "id": "7e6f8168-b52f-4c96-b858-9cb5d171fa0a"
    },
    {
        "author": "釋道顔",
        "paragraphs": [
            "聞聲見色非聞見，見色聞聲是見聞。",
            "欲得不招無間業，莫謗如來正法輪。"
        ],
        "title": "頌古二十首  其一七",
        "id": "130927c2-0da7-4fea-866f-f6f762b908c7"
    },
    {
        "author": "釋道顔",
        "paragraphs": [
            "聞剗除露布葛藤，不用之乎者也。",
            "饒君句下精通，未免喚驢作馬。"
        ],
        "title": "頌古二十首  其一八",
        "id": "f408b3a5-a8b8-4685-ac65-8162d24c0d9b"
    },
    {
        "author": "釋道顔",
        "paragraphs": [
            "聞丙丁童子來求火，南方丙丁又屬火。",
            "按劍宗師奈若何，是君心下意不過。"
        ],
        "title": "頌古二十首  其一九",
        "id": "64fe4999-1fb8-477d-af93-c6881b462c7e"
    },
    {
        "author": "釋道顔",
        "paragraphs": [
            "聞三腳驢子弄蹄行，兩浙江南秋復熱。",
            "西北風霜怯早寒，閉門愁見楊花落。"
        ],
        "title": "頌古二十首  其二○",
        "id": "5057df17-ad0d-4b3e-acbd-ef3b82f085f8"
    },
    {
        "author": "張煒",
        "paragraphs": [
            "笙簧世所貴，正調多溺沉。",
            "有人懷古心，臨風理瑶琴。",
            "一彈秋月高，忽覺開塵襟。",
            "或疑澗泉聲，忽作鸞鳳吟。",
            "得意自怡悦，子期難再尋。",
            "銅壺一枝梅，儘可爲知音。"
        ],
        "title": "雜詩",
        "id": "6fa22f85-135e-403b-ad74-69de3a29568b"
    },
    {
        "author": "張煒",
        "paragraphs": [
            "北風吹枯桑，汙注如語汝。",
            "牎虗夜少寐，展轉莫寧處。",
            "衾裯冷如鐡，凛凛不可禦。",
            "家居猶畏寒，何况遠行旅。"
        ],
        "title": "苦寒二首  其一",
        "id": "f49b6bf8-c822-4953-a603-fb6a8b5626fa"
    },
    {
        "author": "張煒",
        "paragraphs": [
            "白雪農家瑞，亦使天下寒。",
            "陋巷無饑民，此瑞古所難。",
            "上方播春仁，發粟賙饑飡。",
            "一飽生歡心，萬户各獲安。"
        ],
        "title": "苦寒二首  其二",
        "id": "71a2dee5-e85a-4956-aeb2-e2506bcc9073"
    },
    {
        "author": "張煒",
        "paragraphs": [
            "楊妃睡未足，西子粧太華。",
            "餘妖媚東君，化爲枝上花。",
            "嬌羞沁紅玉，裊娜揉春霞。",
            "少陵恐添愁，不欲詩句誇。"
        ],
        "title": "海棠",
        "id": "d2e65a56-f68a-402e-bfee-62c4697e91d0"
    },
    {
        "author": "張煒",
        "paragraphs": [
            "枯木立數莖，斷岸走千尺。",
            "旁有牧牛兒，放牛倚拳石。",
            "牛閑芳草間，兒倦眠跼蹐。",
            "畫手筆入神，淡墨奪真跡。",
            "憑誰喚兒醒，落日歸路僻。",
            "覺來横短笛，吹斷遠山碧。"
        ],
        "title": "題夏訓武珪畫牛",
        "id": "0d38820c-0950-4220-8ca4-a572ecffa390"
    },
    {
        "author": "張煒",
        "paragraphs": [
            "柳風吹蘭衿，蘚暈識芒履。",
            "尋幽古招提，偶識尊者墓。",
            "斷碣眠蒼雲，慈容惨香霧。",
            "孤山豈無詩，未若壁間句。"
        ],
        "title": "游葛嶺瑪瑙寺瞻孤山尊者像",
        "id": "ec463822-d12c-4612-b872-8522ae4b7bd9"
    },
    {
        "author": "張煒",
        "paragraphs": [
            "虚室既生白，空谷亦傳聲。",
            "山翁抱高標，借爲虚谷名。",
            "中有如带水，流出心源清。",
            "我欲從之遊，臨風濯塵纓。"
        ],
        "title": "虚谷",
        "id": "e9affbcf-1903-477c-8cfa-b04215191836"
    },
    {
        "author": "張煒",
        "paragraphs": [
            "有客落魄遊京都，形服差類山澤臞。",
            "袖携一紙故友書，來求古隸銘墨模。",
            "我方臨池且自娛，觸撥雅興生江湖。",
            "坐扣墨法果不誣，出示數餠泥金濡。",
            "質模温潤凝龍酥，麝氣酷烈清透膚。",
            "浣濯研沼塵滓無，磨動淳漆生金壺。",
            "吳牋半幅翻雪腴，碧雲掩冉生兔鬚。",
            "豪家有錢貯金珠，誰肯淡好如吾徒。",
            "自憐我爲貧所拘，傾嚢盡易令無餘。",
            "臨行束擔付獠奴，就索詩句榮歸途。",
            "天下具眼不可污，芳名豈借人言沽。"
        ],
        "title": "柯山製墨胡處士求隸字",
        "id": "2aa9e888-d3dc-4775-bc15-6e78b23700fc"
    },
    {
        "author": "張煒",
        "paragraphs": [
            "中山瑞獸久不出，天下筆工徒負名。",
            "近聞宛陵獲數輩，束縳管製差專精。",
            "携入京師求鑒賞，一見不以他毫輕。",
            "呼童滌硯淬瑿玉，催我紙上雲烟生。"
        ],
        "title": "試宣毫",
        "id": "021a399c-f37f-4f73-8ad5-efa2ce1808c5"
    },
    {
        "author": "張煒",
        "paragraphs": [
            "袖携一劍三尺銛，試與豪士論醜妍。",
            "鋒鋩閃爍走冰雪，靶鞘激烈拏風煙。",
            "斷蛟截犀挺靈怪，照人切玉光牽聨。",
            "昔時歐冶不再岀，純鈎磐郢名空傳。",
            "越王苟不遇薛燭，萬户駿馬誰肯捐。",
            "物雖有價瑤無價，瑤逢識者逾精鮮。",
            "主人得之亦自壯，十襲珍秘輕萬錢。",
            "何當佩服卻戎羌，會令沙漠無戈鋋。"
        ],
        "title": "買劍",
        "id": "dfbcfa3f-8ff1-4ea1-bc6c-3b602c3941a5"
    },
    {
        "author": "張煒",
        "paragraphs": [
            "物意通人事，陽生一脈天。",
            "梅雖攙臘破，柳已得春先。",
            "襪頌趨時獻，臺雲取巧傳。",
            "所須惟飽耳，延頸看豐年。"
        ],
        "title": "辛丑長至",
        "id": "3c41d31b-1508-4183-a40a-c85a6a821fb6"
    },
    {
        "author": "張煒",
        "paragraphs": [
            "師默修禪觀，龍升虎自閒。",
            "眼開俱是道，心定亦無山。",
            "癭木牀三尺，蓬茅屋半間。",
            "錬成真積力，策景到瑶關。"
        ],
        "title": "寄任居士",
        "id": "6010b7b7-605a-4437-9995-dd85d10ebb0f"
    },
    {
        "author": "張煒",
        "paragraphs": [
            "男兒勁正氣，期欲展經綸。",
            "場屋求程藝，山林多隠人。",
            "學優宜必仕，道在不妨貧。",
            "快舉摩霄翮，聮翩立要津。"
        ],
        "title": "爲徐叔剛賦達齋",
        "id": "7fea4307-3ac0-4399-a399-9c68e7a54c1d"
    },
    {
        "author": "張煒",
        "paragraphs": [
            "奪得蓮峰秀，英名馥邇遐。",
            "文章騰氣燄，句律煉聱牙。",
            "一梗江湖客，三朝忠義家。",
            "欲評清絕處，雪月照梅花。"
        ],
        "title": "題蓮峰集後",
        "id": "1eab10ec-b4a5-41c4-997e-872f00b09322"
    },
    {
        "author": "張煒",
        "paragraphs": [
            "紙閣新裝褫，青氊喜尚存。",
            "翠圓垂彩絡，紅朶粲陶盆。",
            "藏密寒無著，融真體自温。",
            "夜深誰晤語，花綴短檠昏。"
        ],
        "title": "紙閣",
        "id": "cf3918b3-e315-44d2-94a5-b03b4dd7a0b1"
    },
    {
        "author": "張煒",
        "paragraphs": [
            "家世帝王州，鍾山恥未遊。",
            "卷書趍幕府，散步入林丘。",
            "泉湃懸崖醜，雲閑古樹愁。",
            "草堂今在否，更欲展詩眸。"
        ],
        "title": "游蔣山",
        "id": "b0eafe0a-2a3a-490e-8e55-56aca3dd6e52"
    },
    {
        "author": "張煒",
        "paragraphs": [
            "一犂將暝色，月下自耕耘。",
            "爲適能吟趣，非干力穡勤。",
            "草芟心地闊，苗揠世情分。",
            "莘野如膺詔，新詩就獻君。"
        ],
        "title": "簡耕月",
        "id": "ba156a14-8c83-4222-ad7f-90f0b429428e"
    },
    {
        "author": "張煒",
        "paragraphs": [
            "朝家禱瓊瑞，天忽賜雄風。",
            "静聽耳轟皷，凍眠身屈弓。",
            "把茅吹卷後，矮柱兀揺中。",
            "拶曉怪威息，太陽升海東。"
        ],
        "title": "辛丑長至後九日其夕大風",
        "id": "21d3b995-3a00-4236-a255-0d39f7bda533"
    },
    {
        "author": "張煒",
        "paragraphs": [
            "久不到西陵，重來扣便𦫃。",
            "眼吞滄海碧，帆卷越山青。",
            "路遠人煙盛，官清風浪停。",
            "片時登岸口，小立望雲亭。"
        ],
        "title": "過西興渡",
        "id": "ba37140a-de5c-4a25-bbbd-e252e5782e38"
    },
    {
        "author": "張煒",
        "paragraphs": [
            "古院無僧住，含情更惘然。",
            "綠苔欺破閣，白鳥没飛煙。",
            "壺隐遲遲日，筒分細細泉。",
            "欄干聊小凭，取次綴詩篇。"
        ],
        "title": "題浄衆壺隐",
        "id": "3576ca75-4c32-4fcd-a498-035d54116c3a"
    },
    {
        "author": "張煒",
        "paragraphs": [
            "陌上騎驄馬，朱纓耀日丹。",
            "袖欺鞭竹瘦，靴入𩍐金寒。",
            "毳帽兜貂鼠，茸裘織雁團。",
            "戎装吾亦可，初不礙儒冠。"
        ],
        "title": "騎馬",
        "id": "68e89ba7-4495-420b-8da1-527e424f00c5"
    },
    {
        "author": "張煒",
        "paragraphs": [
            "閒中有真樂，深隐向林巒。",
            "𠜴竹招山色，栽梅結歲寒。",
            "事因貧後少，心到老來安。",
            "拾芥取青紫，野人猶畏難。"
        ],
        "title": "題友人深居",
        "id": "a3f6a1ce-83fd-474b-a658-2899b65d329d"
    },
    {
        "author": "張煒",
        "paragraphs": [
            "千步入修廊，猶聞碧霧香。",
            "風翻宫襭紫，菊染御枹黄。",
            "亭宇丹青老，笙歌歲月長。",
            "上皇臨幸少，書圃自翺翔。"
        ],
        "title": "觀集芳園",
        "id": "b8c74c04-50c0-4015-b237-53ea99d01c72"
    },
    {
        "author": "張煒",
        "paragraphs": [
            "先生遺隐跡，年古路荒凉。",
            "鶴喚詩魂去，梅留姓字香。",
            "孤山應似舊，薦菊謾流芳。",
            "翻作西湖夢，騷人爲斷腸。"
        ],
        "tags": [
            "西湖"
        ],
        "title": "謁和靖祠",
        "id": "bbbbb12e-c0a6-4a3e-bb6e-fc7285eb3f3e"
    },
    {
        "author": "張煒",
        "paragraphs": [
            "聞說藏修所，憑山更接溪。",
            "百花攙序發，萬竹剪雲齊。",
            "地勝塵無染，廛居俗正迷。",
            "二王詩絕唱，何用我留題。"
        ],
        "title": "題心遠别墅",
        "id": "f7b5dd8f-7ba9-4119-a69a-bc794bbf62d2"
    },
    {
        "author": "張煒",
        "paragraphs": [
            "眷客留連久，分携各惘情。",
            "艣摇江水碧，城凸曉烟明。",
            "衣薄寒先覺，心平浪不驚。",
            "鍾山青在睫，歸興逐雲生。"
        ],
        "title": "舟離和州别史君",
        "id": "5ba87b76-2dbb-4894-b751-914aa1a88be3"
    },
    {
        "author": "張煒",
        "paragraphs": [
            "因合謙齋飲，新編得細哦。",
            "髯掀天地闊，足歷水雲多。",
            "才敏逢青眼，家成隐翠蘿。",
            "近聞詩債盛，老退欲停戈。"
        ],
        "title": "謙齋席間贈苔磯",
        "id": "38434327-ed8b-4344-8d6a-152953abd900"
    },
    {
        "author": "張煒",
        "paragraphs": [
            "步入山回處，茅櫩隐士家。",
            "遠峰奔渇驥，曲徑裊修蛇。",
            "純翠千莖竹，交紅一架花。",
            "客來費清供，汲水自煎茶。"
        ],
        "title": "訪劉山人隐居",
        "id": "4c2554f2-5368-44db-a575-c448fdf4eb7f"
    },
    {
        "author": "張煒",
        "paragraphs": [
            "行春車馬漸無多，閒步郊原玩物華。",
            "已角未腴陰徑筍，似香非韵别籬花。",
            "子規饒舌空催客，蛺蝶貪遊不戀家。",
            "常記湖邉同詠賞，歸鞍扶醉月籠紗。"
        ],
        "title": "春晚郊行有懷",
        "id": "e0ffb8ee-efd4-4eeb-b488-328bfb2beb13"
    },
    {
        "author": "張煒",
        "paragraphs": [
            "冷笑書雲上魯臺，乖祥俱向眼中猜。",
            "陰逢剥處自陽復，否到極時須泰來。",
            "霜剪草茸寒欲斷，日烘梅粉暖全開。",
            "吾儂喚作尋常事，坐看兒童拜節回。"
        ],
        "title": "冬至",
        "id": "f22e519d-252a-4836-b446-240aa456b407"
    },
    {
        "author": "張煒",
        "paragraphs": [
            "騷豪矢口便成詩，全異推敲鍊句遲。",
            "一字下平揺不動，數聨生就稳難移。",
            "池塘春草英靈處，水月梅花頴悟時。",
            "我亦學吟功未進，每將此理扣心師。"
        ],
        "title": "學吟",
        "id": "fd7d16bd-2707-4793-8a3b-85d1368c384f"
    },
    {
        "author": "張煒",
        "paragraphs": [
            "秀江亭上駐吟懷，苔蘚軒窗四面開。",
            "潮怒挾風吹海立，櫓聲揺月下天來。",
            "浮漚世事等出沒，泛梗羈人幾去回。",
            "待寫篇詩紀游跡，路迢不奈馬頻催。"
        ],
        "title": "題六和塔秀江亭",
        "id": "4de3326f-c064-451a-9d69-35fc8e72d911"
    },
    {
        "author": "張煒",
        "paragraphs": [
            "洛浦風流幾隔年，江南重見色依然。",
            "根從埜卉同分品，香與梅花可並肩。",
            "葩白中黄饒藴藉，臘梅春暖肆芳妍。",
            "殷勤併挾新詩送，領略丰姿夜不眠。"
        ],
        "title": "雪窗自西陵以新詩竝水仙見惠",
        "id": "186f184f-d9b0-409a-866d-302e075470b8"
    },
    {
        "author": "張煒",
        "paragraphs": [
            "竹風荷氣約朱明，路入渠陽暑尚清。",
            "馬耳蕭蕭懸墮月，鷄聲喔喔勉修程。",
            "何拘梅政誇年少，即泛蓮漪贊老成。",
            "莫把西湖浪吟筆，楚山空闊更關情。"
        ],
        "tags": [
            "西湖"
        ],
        "title": "餞友人赴靖州通道尉",
        "id": "d305364a-c5a9-43c4-8d1f-30fdb8272346"
    },
    {
        "author": "張煒",
        "paragraphs": [
            "素喜華居逼禁闉，北山何事又移文。",
            "來依岳麓千章翠，閒卻南屏一片雲。",
            "招月詠梅君自樂，煮泉瀹茗客同分。",
            "未隨燕雀伸忱賀，先剪溪藤述寸芹。"
        ],
        "title": "題友人自方家峪遷居北山棲霞嶺",
        "id": "964fb6ec-f477-489d-addb-e831e3dd708a"
    },
    {
        "author": "張煒",
        "paragraphs": [
            "筍輿揺兀到山前，就宿棲真古洞天。",
            "老木倚風清鶴唳，濕雲拖雨護龍眠。",
            "塵凡夐岀幾千仞，足跡經由已半仙。",
            "到此豈容閑詠筆，重來知復是何年。"
        ],
        "title": "游洞霄棲真洞",
        "id": "d9bad653-cdd2-4d59-b092-a543887e9cec"
    },
    {
        "author": "張煒",
        "paragraphs": [
            "高人深欲買山居，常辦栽梅養鶴圖。",
            "喜有名園鄰水月，不妨清夢憶江湖。",
            "羲之坦腹應相愛，和靖掀髯足自娛。",
            "旦夕杖藜須踐約，錦囊先束付奚奴。"
        ],
        "title": "題可山梅花巖",
        "id": "d409ca14-a55c-4567-b6d7-e66cfe8bec56"
    },
    {
        "author": "張煒",
        "paragraphs": [
            "才了花陰入要塗，暫時歸去友樵漁。",
            "遠山數筆意不盡，流水一泓清有餘。",
            "我輩愛吟懷退步，誰人得計肯閑居。",
            "古梅樹下三間屋，深掩柴門静讀書。"
        ],
        "title": "題童宰盤隐",
        "id": "a8b965c9-5273-4366-84a8-a9c00b6c0234"
    },
    {
        "author": "張煒",
        "paragraphs": [
            "紆青拖紫信天緣，才說歸畊自樂然。",
            "二頃良田供活計，一鉏風雨飽豐年。",
            "妻條桑葉催蠶起，兒脫莎衣傍犢眠。",
            "不是此心甘隐退，爲貪農隙理殘編。"
        ],
        "title": "歸畊",
        "id": "5345c49d-e64c-40cb-8291-70ff79999372"
    },
    {
        "author": "張煒",
        "paragraphs": [
            "援藤穿蘚扣雲扉，清足高標顯翠楣。",
            "風月任隨時事改，江山不被世情移。",
            "雖無白酒留君醉，卻有青編可自怡。",
            "朱紫紛紛徒說貴，隐居真樂幾曾知。"
        ],
        "title": "援藤",
        "id": "eea0aa24-d257-4a8e-8684-2e372ea3808d"
    },
    {
        "author": "張煒",
        "paragraphs": [
            "癡兒緫向月中求，不信人間賸有秋。",
            "萬點盡垂金粟顆，一枝宜上玉搔頭。",
            "清香已壓龍涎倒，墮蕚宜將蟻醑浮。",
            "吟得詩成對花舉，不須招客費賡酬。"
        ],
        "title": "桂",
        "id": "32c0a690-eb75-4c07-9613-8f36ae2692e4"
    },
    {
        "author": "張煒",
        "paragraphs": [
            "自别梧姿二十年，情親何暇雁傳箋。",
            "深疑楚澤蟠胸次，不放吳霜點鬢邉。",
            "我憶花間聽樂府，君嗟柳下度吟鞭。",
            "于今又遂啣杯樂，湖海相逄豈偶然。"
        ],
        "title": "簡任新恩",
        "id": "74e82a57-f214-4538-9dac-75d9a984ca72"
    },
    {
        "author": "張煒",
        "paragraphs": [
            "柳下分携鬚影蒼，好風吹夢過都梁。",
            "諸蠻帖化花陰静，一騎飛塵薦墨香。",
            "書就幾曾逢驛使，公餘應不冷奚囊。",
            "雲情鶴態元如舊，應倚株梅憶錦鄉。"
        ],
        "title": "寄武岡宰宋雪巖",
        "id": "350c5860-bcdf-47bc-97f7-ebd759a05c4d"
    },
    {
        "author": "張煒",
        "paragraphs": [
            "門掩飛花欲曙時，起來忽接湛盧詩。",
            "清新盡奪冰霜氣，婉麗渾無脂膩辭。",
            "題品江山今已了，登庸廊廟不宜遲。",
            "高沙父老休專惠，宣室今興夜半思。"
        ],
        "title": "謝朱高郵惠湛盧詩集",
        "id": "c1394a10-adf6-48a1-82a4-4c4ca08216e2"
    },
    {
        "author": "張煒",
        "paragraphs": [
            "心遠郊居閒亦勝，磚爐紙閣類僧房。",
            "倦抽樂府翻吳韵，獨對騷經味楚羌。",
            "句到奪將袍錦赤，功成消得带金黄。",
            "相逢毎惜芝蘭種，猶在瀟瀟水竹傍。"
        ],
        "title": "寒月郊居",
        "id": "5ad68f9c-be7d-407d-81c2-f4c0b0cac1ed"
    },
    {
        "author": "張煒",
        "paragraphs": [
            "曾見金鱗已十年，重來鬐鬛尚凄然。",
            "忍從鰕蠏常爲侣，好作蛟龍飛上天。",
            "古木聳雲尊梵宇，靈源疏滴潤農阡。",
            "商霖已得真賢佐，旱暵何勞籲玉泉。"
        ],
        "title": "再遊玉泉觀金魚",
        "id": "d97f0834-41ea-433e-a4f3-04b66a94e0e7"
    },
    {
        "author": "張煒",
        "paragraphs": [
            "翰墨場中浪得名，近來研席愧塵侵。",
            "紫懷心素鋒鋩健，紅束腰身管套深。",
            "珍重故交分數種，勝于埜老獲千金。",
            "便當拂繭晴窗下，賸寫新詩倩鶴吟。"
        ],
        "title": "謝友人惠筆",
        "id": "66af6343-b457-4200-bc9d-4c70f0f50e8c"
    },
    {
        "author": "張煒",
        "paragraphs": [
            "湖邉舊好即潘楊，惜不同舟艤岸傍。",
            "竹葉肯陪三揖醉，荷花分受一襟凉。",
            "雪壺色浄冰心爽，金縷歌停玉骨香。",
            "客散樓臺收晚照，獨看西子學吳妝。"
        ],
        "title": "湖上次韵",
        "id": "17fdc7d2-ec5b-49dc-b690-5d3480246f6d"
    },
    {
        "author": "張煒",
        "paragraphs": [
            "列岫宗奇觀，藤蘿結翠門。",
            "隔巖龍喚雨，雲走半牎昏。"
        ],
        "title": "宿洞霄虚白房",
        "id": "98ef339d-063b-498e-84d1-838504a3cdb0"
    },
    {
        "author": "張煒",
        "paragraphs": [
            "玉石紛紛嘆混淆，君今懷璞在吟袍。",
            "快帆聞指西陵去，識眼相逄價自高。"
        ],
        "title": "懷玉山人過越江",
        "id": "7c1acf0c-ac10-4c94-a042-418c5061d4c1"
    },
    {
        "author": "張煒",
        "paragraphs": [
            "吾今兩鬢已成絲，毎毎逢春獨自悲。",
            "最恨鞦韆無力上，風流不比少年時。"
        ],
        "title": "鞦韆  其一",
        "id": "f0cdeda8-6fe4-4857-bdae-f0897c95b254"
    },
    {
        "author": "張煒",
        "paragraphs": [
            "綵索高懸錦柱頭，女郎花下競風流。",
            "垂楊影裏曾窺見，飛起嬌紅一點愁。"
        ],
        "title": "鞦韆  其二",
        "id": "e9f988fe-71f9-427b-8e57-799e17dc384b"
    },
    {
        "author": "張煒",
        "paragraphs": [
            "昔年摘葉更尋枝，踏遍山巔與水涯。",
            "今日華陽親薦得，玉苗仙草映靈芝。"
        ],
        "title": "賦竹宫羽人芸谷",
        "id": "61806047-2f9a-43e7-ad76-0f3b7111532d"
    },
    {
        "author": "張煒",
        "paragraphs": [
            "山亭礙月不容留，拆去危基立故丘。",
            "落日倚笻舒望眼，片帆鈎破一江秋。"
        ],
        "title": "觀王氏山亭舊基",
        "id": "55ce2fd0-3cd4-4b3f-8de1-70597ed50fc9"
    },
    {
        "author": "張煒",
        "paragraphs": [
            "薌林一譜傳清白，以耐名軒更出奇。",
            "修竹護牎梅夾路，歲寒消息獨君知。"
        ],
        "title": "書向耐軒",
        "id": "376a4b27-1d0c-4f48-becc-9aa29731d417"
    },
    {
        "author": "張煒",
        "paragraphs": [
            "萬木輪囷卧歲寒，一聲啼鳥應空山。",
            "興來小立危欄畔，身在碧雲霄漢間。"
        ],
        "title": "翠微亭",
        "id": "46cea088-6cae-485d-a9de-dab2dda9baa6"
    },
    {
        "author": "張煒",
        "paragraphs": [
            "破屋伶俜斷碣横，剥苔彷彿見題名。",
            "自從人去西湖後，一掬寒泉便不清。"
        ],
        "tags": [
            "西湖"
        ],
        "title": "知果寺參寥泉",
        "id": "ff4352bd-ab76-459c-b63d-2d291791db0a"
    },
    {
        "author": "張煒",
        "paragraphs": [
            "閒飛蘆葦疑成序，獨立菰蒲似不群。",
            "愁思無邉煙水闊，畫家詩境合平分。"
        ],
        "title": "鷗鷺世界",
        "id": "d00f25f5-039f-41c3-ad96-7afe7cae3100"
    },
    {
        "author": "張煒",
        "paragraphs": [
            "寄我黄龍茗一圭，旋烹竹雪試新奇。",
            "地爐火軟湯初沸，先約梅花小賦詩。"
        ],
        "title": "謝瑜首座寄黄龍茶",
        "id": "f7811d9a-dab1-49a7-a77d-adfba24ef246"
    },
    {
        "author": "張煒",
        "paragraphs": [
            "日炙虗窗暖欲春，窗前椒蕾破梅英。",
            "朦朧困眼看書倦，驀聽蜂兒撲紙聲。"
        ],
        "title": "窗底",
        "id": "990d918c-7b29-42ae-ba07-2047d99ec627"
    },
    {
        "author": "張煒",
        "paragraphs": [
            "天街清曉似香林，壓擔秋花塞市心。",
            "緫被時人低價得，葦簾茅屋盡黄金。"
        ],
        "title": "巖桂",
        "id": "b6b60ddb-af2f-495a-af34-0d5a731963fc"
    },
    {
        "author": "張煒",
        "paragraphs": [
            "萬點春風吐白雲，孤芳繞屋占雲根。",
            "幽閑中得幽閑處，暗水流香緊閉門。"
        ],
        "title": "題問坐主梅隐",
        "id": "cf822370-b794-4bad-ae8e-20bd4bb11793"
    },
    {
        "author": "張煒",
        "paragraphs": [
            "數幹當櫩眼便青，翠陰千畆况爲鄰。",
            "休貪冷地閑風月，好作清朝勁節人。"
        ],
        "title": "竹所",
        "id": "48b70c27-60da-468a-8227-43714eebc51a"
    },
    {
        "author": "張煒",
        "paragraphs": [
            "聚若浮萍散若雲，江湖姓氏搃相聞。",
            "何煩爵里重鋪叙，只倩梅花舉似君。"
        ],
        "title": "書雲萍錄  其一",
        "id": "a93300a0-a6ed-4b17-a874-318553d96044"
    },
    {
        "author": "張煒",
        "paragraphs": [
            "傑閣峥嶸據柳灣，段侯江令夢魂間。",
            "我來不問興亡事，傲立薫風看蔣山。"
        ],
        "title": "書雲萍錄  其二",
        "id": "0938b8de-d04b-433d-bbe8-885d87c85dd0"
    },
    {
        "author": "張煒",
        "paragraphs": [
            "萬杵煉麋揺夜月，一圭分劑割晴雲。",
            "雪腴半展陶泓浄，改罷新詩寫贈君。"
        ],
        "title": "試翁壽鄉貢餘墨",
        "id": "91e5c2e5-91a2-4aa2-8514-4924a794f759"
    },
    {
        "author": "張煒",
        "paragraphs": [
            "回公膠法不輕傳，太玉知機合伴仙。",
            "安得翠雲蜚象管，書邀風月上蠻牋。"
        ],
        "title": "贈製墨羽人葛太玉",
        "id": "15480dcb-502f-4105-bd5f-8c23c1043dcc"
    },
    {
        "author": "張煒",
        "paragraphs": [
            "袖惹天香隐故廬，一山猿鶴伴清虗。",
            "有人來叩神仙訣，就剪晴雲問起居。"
        ],
        "title": "寄簡崇禧司徒高士",
        "id": "5ea03aaf-6e80-4803-9d1d-349fa21ca817"
    },
    {
        "author": "張煒",
        "paragraphs": [
            "花飛梁苑春消後，月落秦樓夜斷時。",
            "一點不如歸去恨，阿誰說與杜鵑知。"
        ],
        "title": "花飛",
        "id": "2fb7f18a-3a34-458b-87b7-c5053d06fd3a"
    },
    {
        "author": "張煒",
        "paragraphs": [
            "曾向詩壇奪錦袍，至今湖海誦風騷。",
            "何如放下渾無事，句不驚人意更高。"
        ],
        "title": "簡趙真休",
        "id": "eb894ff2-8ffd-4f8c-988a-b7c30e55b0a5"
    },
    {
        "author": "張煒",
        "paragraphs": [
            "拾得驪珠不秘藏，来尋識眼共平章。",
            "臨風一盼留書架，夜夜豪光射竹房。"
        ],
        "title": "繳回友人轉示詩卷",
        "id": "5851c537-e866-4939-b3f5-d9d44ca8cbff"
    },
    {
        "author": "張煒",
        "paragraphs": [
            "笑側華陽一幅巾，碧眸蒼鬢貌如春。",
            "羅浮洞裏通勾曲，疑怪相逢似故人。"
        ],
        "title": "贈梁彌仙",
        "id": "b77e116c-140d-4e05-bc72-300f5c0e4bda"
    },
    {
        "author": "張煒",
        "paragraphs": [
            "驅奴分送海棠花，裊娜枝頭剪碎霞。",
            "插向銅壺當愛惜，且留春色在吾家。"
        ],
        "title": "雪窗惠海棠",
        "id": "8a01d6d4-6d0b-4d1f-a637-490689656875"
    },
    {
        "author": "張煒",
        "paragraphs": [
            "蘿蔓紉巖竹翳閭，天然幻出隐人居。",
            "客來欲問山中趣，掛壁絲桐插架書。"
        ],
        "title": "題適安隐居",
        "id": "cf95c205-4357-463e-80f6-117732a13131"
    },
    {
        "author": "張煒",
        "paragraphs": [
            "杵麋烘麝様新翻，蟾玉輕磨漆未乾。",
            "合走春風供化筆，肯隨清譽到詩壇。"
        ],
        "title": "試童巖野墨",
        "id": "34be33dc-321b-43c1-aa07-ec8f4275bb57"
    },
    {
        "author": "張煒",
        "paragraphs": [
            "童鶴饑癯古屋低，孤山猶憶數聨詩。",
            "先生更有清高處，未必梅花盡得知。"
        ],
        "title": "書和靖故居",
        "id": "6607b542-8034-4dfe-891f-6b95dda48bc3"
    },
    {
        "author": "張煒",
        "paragraphs": [
            "恰恰方池款竹齋，風揺窗扇掩還開。",
            "無端半夜疏荷雨，更带秋聲入夢來。"
        ],
        "title": "小池",
        "id": "e95f8fc9-0aca-495b-a2b1-47071bf4a0ec"
    },
    {
        "author": "張煒",
        "paragraphs": [
            "村居何識見時節，春去春來自一年。",
            "誰與兒童話寒食，也將楊柳插門前。"
        ],
        "title": "題村居  其一",
        "id": "88e88e2c-3ffa-4836-ae1d-f556cf85fda7"
    },
    {
        "author": "張煒",
        "paragraphs": [
            "數舍茅茨簇水涯，傍簷一樹早梅花。",
            "年豐便覺村居好，竹裏新添賣酒家。"
        ],
        "title": "題村居  其二",
        "id": "1b9d3a41-1d5e-4a4b-a259-fb993e81bade"
    },
    {
        "author": "張煒",
        "paragraphs": [
            "水拍田塍路半斜，悄無人跡過農家。",
            "春風自謂專桃李，也有工夫到菜花。"
        ],
        "title": "馬塍",
        "id": "51118892-30c8-4dff-8225-7cb2e136cbd4"
    },
    {
        "author": "張煒",
        "paragraphs": [
            "近來湖上風光改，古蹟三賢亦就遷。",
            "獨有菊泉能定力，歲寒堅守此山前。"
        ],
        "title": "薦菊泉",
        "id": "00174154-3b30-4f34-825f-186b8000bdf5"
    },
    {
        "author": "胡權",
        "paragraphs": [
            "不是等閑到，須知會合稀。",
            "水行清骨髪，雲臥冷裳衣。",
            "桐掛秋陰薄，松寒露氣肥。",
            "共吟有佳致，何苦只言歸。"
        ],
        "title": "殊聖寺",
        "id": "314b2a4f-c9ac-4077-92f4-92556010f7eb"
    },
    {
        "author": "釋曇玩",
        "paragraphs": [
            "汝有一對眼，我也有一對眼。",
            "汝若瞞，還自瞞。",
            "汝若成佛作祖，老僧無汝底分。",
            "汝若做驢做馬，老僧救汝不得。"
        ],
        "title": "偈二首  其一",
        "id": "661878a2-2d0e-4336-b200-ba0b0bf63db8"
    },
    {
        "author": "釋曇玩",
        "paragraphs": [
            "我無長處名虛出，謝汝殷勤特地來。",
            "明因無法堪分付，謾把山門爲汝開。"
        ],
        "title": "偈二首  其二",
        "id": "62d55f04-5a8c-4833-bb71-960ed61d819b"
    },
    {
        "author": "晁謙之",
        "paragraphs": [
            "少師睦宗族，譽望四海尊。",
            "具載涪翁詩，凜凜英氣存。",
            "我方繼先志，愛汝賢弟昆。",
            "郊天均霈澤，延賞光子孫。",
            "適當強而仕，青衫拜君恩。",
            "命駕易千里，玉麟共清樽。",
            "半年悅清話，膏車遽還轅。",
            "軒昂意氣雄，下視鵬與鵾。",
            "我今歸興濃，倦遊懷文園。",
            "送別已凄斷，握手何忘言。",
            "九經在踐履，勤勞窮淵源。",
            "勉爲門戶計，無使群議喧。",
            "行輕則招憂，世事難重論。",
            "勿貽內舉羞，同姓古所敦。"
        ],
        "title": "送侄子靖還九經堂",
        "id": "5ed76a3d-9bcb-49c4-ab2b-d87ce363821c"
    },
    {
        "author": "晁謙之",
        "paragraphs": [
            "南巖夫何爲，山作天倚盖。",
            "山南谿山複，飛頂壓其外。",
            "當空横廣頟，架屋喉舌內。",
            "嘗聆釋氏說，仰覆各世界。",
            "千間未可著，五畆良不隘。",
            "清泠氣射人，熱惱從此潰。",
            "崖奔木疏瘦，谷逺鳥幽怪。",
            "朅予與二子，高興偶相戒。",
            "松舟下清江，毛髪數鰕蟹。",
            "籃輿上峻嶺，幢節望杉檜。",
            "李侯勳門胄，文彩山作繪。",
            "趙君儒林孫，嫮美蘭結珮。",
            "不爲城郭遊，繼此是于邁。",
            "寧知老逾拙，意在精力退。",
            "得居溪南山，食飲與山對。",
            "夔魈入奥穾，雲雨出紳襘。",
            "顧此誠未逢，欣然與心會。",
            "彭湖兩崖蹙，泉作一線霈。",
            "禪月古臺空，靈境自明晦。",
            "平生所驅使，詩酒俱好在。",
            "天涯得吾侣，物外從所快。",
            "便欲登赤城，一觀天宇大。"
        ],
        "title": "南巖",
        "id": "868fa518-99af-4324-8a28-9494f21c0c77"
    },
    {
        "author": "陳相",
        "paragraphs": [
            "翩翩旌旆蔽長川，滿目秋光重黯然。",
            "老淚曾向人落，離愁聊復爲君先。",
            "赤城舊欲謀三窟，白首還容受一廛。",
            "歲晚田家足還往，隻雞斗酒得周旋。"
        ],
        "title": "送謝開之",
        "id": "4bf88cf1-aba0-4430-b3d7-0558d132d9d7"
    },
    {
        "author": "楊逴",
        "paragraphs": [
            "隨州西南多群峰，爭高競秀無終窮。",
            "衆山迤邐漸行盡，始見獨尊惟大洪。"
        ],
        "title": "題大洪山",
        "id": "50d7b3dd-9064-4b25-abee-e045f7e8fa5b"
    },
    {
        "author": "楊逴",
        "paragraphs": [
            "前年蹭蹬一麾出，乃得憑軾漢水東。"
        ],
        "title": "句",
        "id": "a68f41fa-4fb9-422b-949f-8903902684a6"
    },
    {
        "author": "方雲翼",
        "paragraphs": [
            "暫脫塵闉馬足埃，僧窗高臥白雲堆。",
            "青山影裏春酲解，黄鳥聲邊午夢回。",
            "坐懶且推書冊去，吟清時喚茗甌來。",
            "要知門外無車轍，十日新生一逕苔。"
        ],
        "title": "題寶積寺",
        "id": "967c0500-3378-4e2a-9c92-955c1a6ebb7a"
    },
    {
        "author": "王以詠",
        "paragraphs": [
            "劍水落霞晴熨綠，衍峰新月夜梳鬟。"
        ],
        "title": "句",
        "id": "ef945203-7d5b-4d71-97f8-6924d74236b6"
    },
    {
        "author": "嚴有翼",
        "paragraphs": [
            "蔞蒿短短荻芽肥，正是河豚欲上時。",
            "甘美遠勝西子乳，吳王當日未曾知。"
        ],
        "title": "戲題河豚",
        "id": "ffaee0df-70f8-4711-bf4c-c9e97cfa808b"
    },
    {
        "author": "王晞韓",
        "paragraphs": [
            "誰憐定遠不生還，驛騎翩翩出漢關。",
            "未肯西風回馬首，要傳飛檄過千山。"
        ],
        "title": "和方廷實見贈",
        "id": "923802b2-3bd2-4631-b885-a81a2c8851bd"
    },
    {
        "author": "邵棠",
        "paragraphs": [
            "如鷴非鶴自精神，天地江湖快爾生。",
            "既不鵑吟因甚瘦，何嘗食素也能清。",
            "隨身釣具去無計，到處畫圖来便成。",
            "見說得魚歸較晚，蘆花灘上月偏明。"
        ],
        "title": "咏鷺鷥",
        "id": "3a315d84-2c95-40e3-b441-48f23835643f"
    },
    {
        "author": "邵棠",
        "paragraphs": [
            "山带寒流無俗聲，通樵一徑鎖清陰。",
            "幽人飽臥西風裏，並午醒來黄葉深。"
        ],
        "title": "贈山庵高士",
        "id": "d26712e7-d766-45bd-bceb-84fa50f91b43"
    },
    {
        "author": "邵棠",
        "paragraphs": [
            "破荒風信到花英，標格孤高畫不成。",
            "萬古色專天下白，一生香在雪中清。",
            "羅浮松月關幽興，野路梨雲散曉情。",
            "我欲重來竟題墨，莫教吹動玉簫聲。"
        ],
        "title": "梅",
        "id": "bfed5943-8a44-4a34-a0bd-91557bf31d15"
    },
    {
        "author": "邵棠",
        "paragraphs": [
            "蓑笠相從老故丘，斷橋流水護深幽。",
            "竹簫吹落黄昏月，詩與梅花一例愁。"
        ],
        "title": "聞笛",
        "id": "859f557f-7103-4b80-aed3-e0ca21985946"
    },
    {
        "author": "邵棠",
        "paragraphs": [
            "餘寒欺酒不成醺，轉覺供詩景物新。",
            "篛笠带歸山路雨，竹簫吹老隴梅春。",
            "田君泉石閑招隱，顔子簞瓢自食貧。",
            "莫詫柴門回俗駕，東風不受庾公塵。"
        ],
        "title": "春山雨中聞笛",
        "id": "5aa34047-0c88-45b2-932f-2ce5f901e53e"
    },
    {
        "author": "邵棠",
        "paragraphs": [
            "弊裘相伴宿煙霞，燒藥餘香戀碧紗。",
            "客裏不知春幾許，起來和月數梅花。"
        ],
        "title": "托宿孤山道觀",
        "id": "e0fab5cc-d3b2-4bdb-9885-cecf7f06e3fa"
    },
    {
        "author": "邵棠",
        "paragraphs": [
            "上苑啼鶯春事休，吳中山水暫淹留。",
            "黄梅時候千門雨，老麥郊墟一望秋。",
            "村熟香醪清入脭，庭存脩竹舊封侯。",
            "數聲牛笛長亭暮，試把羈情問馬周。"
        ],
        "title": "苕溪道中",
        "id": "bc0f000d-07f5-478d-b015-2b24840a58eb"
    },
    {
        "author": "邵棠",
        "paragraphs": [
            "地偏塵俗少，屋近往來頻。",
            "濁酒有妙理，好山如故人。",
            "竹多翻礙月，樹老不爭春。",
            "冷看繁華事，他時一聚塵。"
        ],
        "title": "地偏",
        "id": "7cb7e759-680c-46e4-af41-3b9ac6e3b3ff"
    },
    {
        "author": "邵棠",
        "paragraphs": [
            "往事東隨縠水流，詩人虛負一番秋。",
            "黄花不入淵明興，流落西風古渡頭。"
        ],
        "title": "江皋見菊",
        "id": "decd06c0-8b0e-4c13-9412-90eec2bb491a"
    },
    {
        "author": "邵棠",
        "paragraphs": [
            "少時歡笑已無緣，只有清閑守暮年。",
            "目斷遙山青不了，手挼黄菊興悠然。",
            "蘭芽春暖供吟佩，蘆葉秋深隱釣船。",
            "箇裏生涯元自好，莫教姓字達凌煙。"
        ],
        "title": "湖山把菊",
        "id": "7e35577f-26e5-4052-b4de-90325c0b2859"
    },
    {
        "author": "邵棠",
        "paragraphs": [
            "水沒溪痕不見沙，小橋分路入山家。",
            "一庭野景無人管，時倩東風掃落花。"
        ],
        "title": "山傍廢宅",
        "id": "d3af5e61-5a1a-4e46-9634-abb613315016"
    },
    {
        "author": "邵棠",
        "paragraphs": [
            "結屋水雲村，車塵不及門。",
            "坼花春有力，度砌月無痕。",
            "墨带新題濕，醪因旋漉渾。",
            "紛紛名利客，誰解悟孤豚。"
        ],
        "title": "隱居",
        "id": "3b4b10df-5c66-4f41-afe2-b796cbcef003"
    },
    {
        "author": "邵棠",
        "paragraphs": [
            "玉堂蕭散古臞仙，一謫因循不記年。",
            "花落東風閑不掃，鶯啼曉日醉猶眠。",
            "買山僅了種瓜地，把釣因乘載鶴船。",
            "獨立風騷無着處，朗吟聲過亂雲邊。"
        ],
        "title": "懷隱居",
        "id": "d12a7771-7f12-41d7-8ef9-0c57c9eeaba6"
    },
    {
        "author": "邵棠",
        "paragraphs": [
            "篆香宿火度爐灰，簾佩聲驚午夢回。",
            "門徑長閑留鶴守，基機不洩任鷗猜。",
            "淵明歸計松三徑，畢卓生涯酒一杯。",
            "南陌黍田秋正熟，飯牛歌裏共徘徊。"
        ],
        "title": "閑居",
        "id": "486362e5-862b-4b31-bfd9-75532191fc4f"
    },
    {
        "author": "邵棠",
        "paragraphs": [
            "脩林闕處見溪山，地隔囂塵居易安。",
            "起早多因啼鳥喚，惜春細數落花看。",
            "世無機事鷗盟在，門掩灘聲鶴夢闌。",
            "政坐清幽聞牧笛，一聲吹斷碧雲寒。"
        ],
        "title": "閑居",
        "id": "1e70f026-1c1a-466a-a45c-6449ea14c661"
    },
    {
        "author": "邵棠",
        "paragraphs": [
            "履道坊南竹徑脩，綠楊陰裏水分流。",
            "衆賢買得澄心景，獨我居爲養老秋。",
            "若比陳門成已僭，苟陪顔巷亦堪憂。",
            "無端風雨雖狂暴，不信能凌沈隱侯。"
        ],
        "title": "新居成呈劉君玉殿院",
        "id": "abf4e306-7af2-4930-b750-a2d2e967d26e"
    },
    {
        "author": "邵棠",
        "paragraphs": [
            "熏風入佩舞翩翩，不到林泉二十年。",
            "鍾歇恐驚巖豹隱，水流不動石牛眠。",
            "野橋風月詩愁裏，客路光陰歸鬢邊。",
            "長笑一聲煙雨暝，書堂喚起貫休禪。"
        ],
        "title": "回舟石壁書感",
        "id": "99b93978-516a-49a9-972b-5a47954c178b"
    },
    {
        "author": "邵棠",
        "paragraphs": [
            "獨坐吟殘幾度春，小窗元不受塵昏。",
            "夜深村落無更點，只把梅花記月痕。"
        ],
        "title": "吟窗",
        "id": "81a68602-466e-4732-96f7-454d11a9f942"
    },
    {
        "author": "邵棠",
        "paragraphs": [
            "解裝歇馬訪高僧，門掩東風日又曛。",
            "入定不知禪外事，任儂敲碎北山雲。"
        ],
        "title": "訪僧可堂",
        "id": "88050e08-acda-43f6-b039-f8c03c88d65d"
    },
    {
        "author": "邵棠",
        "paragraphs": [
            "世上飛塵不到山，蕭蕭佛屋兩三間。",
            "老僧飽玩松花月，春去春來意自閑。"
        ],
        "title": "托宿方山余庵",
        "id": "e53b787f-053e-4c5a-bc4f-9ce65b551b12"
    },
    {
        "author": "邵棠",
        "paragraphs": [
            "青山萬疊倚晴空，中有招提一徑通。",
            "衲子不關塵世事，黄花紅葉共秋風。"
        ],
        "title": "道經柘溪靜林寺",
        "id": "b8ee8e7e-126c-44c9-9727-217e93ecf146"
    },
    {
        "author": "邵棠",
        "paragraphs": [
            "佛屋三間破冷開，半通雲氣半蒼苔。",
            "行人莫問僧年紀，嶺上喬松是手栽。"
        ],
        "title": "萬松嶺老僧",
        "id": "164cd4c0-2bb0-4fd1-a730-12f62fb4438c"
    },
    {
        "author": "邵棠",
        "paragraphs": [
            "江皋過雨弄晴暉，水滾桃花去似飛。",
            "今日已成曾點服，舞雩風裏带春歸。"
        ],
        "title": "上巳散步匯東",
        "id": "eb203371-d536-4c92-9636-42184702e774"
    },
    {
        "author": "熊彥詩",
        "paragraphs": [
            "夜深寒妥帖，前村人斷絕。",
            "何許小茅茨，開門滿山雪。"
        ],
        "title": "屏山夜雪",
        "id": "7b9dc916-ecb9-45eb-bba5-095a5164d1dc"
    },
    {
        "author": "熊彥詩",
        "paragraphs": [
            "湘裏難爲別，湘江易得秋。"
        ],
        "title": "句",
        "id": "9c720275-0518-40ff-acf9-3c32ed0e4550"
    },
    {
        "author": "董穎",
        "paragraphs": [
            "萬頃滄江萬頃秋，鏡天飛雪一雙鷗。",
            "摩挲數尺沙邊柳，待汝成陰繫釣舟。"
        ],
        "title": "江上",
        "id": "be6d0c1b-7a8c-4a00-b873-efe62f42f4e0"
    },
    {
        "author": "董穎",
        "paragraphs": [
            "畫舫風流六一翁，君分小樣過江東。",
            "擁袍坐對舒波月，不減披簑雪浪中。"
        ],
        "title": "題趙質夫艇齋  其一",
        "id": "180d3164-5fdb-4f59-b81c-3473a140547d"
    },
    {
        "author": "董穎",
        "paragraphs": [
            "瘦竹吟風橫笛處，叢蕉著雨打蓬時。",
            "錦鱗只向銅盤釣，鳙比松江似更奇。"
        ],
        "title": "題趙質夫艇齋  其二",
        "id": "c3f209b4-9f2e-4306-89be-c4474b4d4d90"
    },
    {
        "author": "董穎",
        "paragraphs": [
            "別業松間八九椽，何宜清夜對床眠。",
            "飛流濺沫知何處，環珮餘青到枕前。"
        ],
        "title": "宿葉陂用前韻",
        "id": "500bd1a6-29f4-4d1a-96ff-a98d920290a0"
    },
    {
        "author": "董穎",
        "paragraphs": [
            "龍巖戲墨作橫枝，韻勝何妨不入時。",
            "黑霧玄霜遮縞袂，玉妃謫墮畏人知。"
        ],
        "title": "題龍巖居士墨梅",
        "id": "08506c7e-dc87-4ffd-a9cf-efbdbf6b4e9f"
    },
    {
        "author": "董穎",
        "paragraphs": [
            "措顧蛟龍鼉宅九衢，誰能經濟運雄圖。",
            "先生道義爲舟楫，可但三江與五湖。"
        ],
        "title": "題舫齋",
        "id": "b3285efc-bb9a-4c99-aacf-19a4b9c9deca"
    },
    {
        "author": "董穎",
        "paragraphs": [
            "楊郎丘壑尚，草堂脩竹林。",
            "去郭十里近，而無車馬音。",
            "鶴怨不應聞，鷗盟政爾尋。",
            "九畹蘭荃富，三徑蓬蒿深。",
            "窗間焦尾曲，聊答清風吟。",
            "英英彼白雲，出岫得無心。",
            "淵明既容膝，那復歷嶇嶔。",
            "狂夫十年狂，客鬢吳霜侵。",
            "因君發深省，杖藜合從今。",
            "寄傲有餘地，不妨成盍簪。"
        ],
        "title": "寄題楊德辰清隱堂借至游老人韻",
        "id": "a3ae3520-b706-420c-bcab-377b8a338611"
    },
    {
        "author": "董穎",
        "paragraphs": [
            "歸買農疇一飽休，烏鳶儲肉且身謀。",
            "扁舟欲趁晚潮發，別袂莫煩樽酒留。",
            "松菊有情供好夢，氛埃無賴犯征裘。",
            "明年驛使相逢處，還折梅花寄我不。"
        ],
        "title": "次韻文約贈行",
        "id": "75457d16-4348-4a8b-86ae-ac2e6a4ecb75"
    },
    {
        "author": "董穎",
        "paragraphs": [
            "能延倉卒客，不以在亡辭。",
            "錯倒蔡邕屣，初無匡鼎詩。",
            "病多殊怕酒，算少敢談棋。",
            "願見纖纖玉，輕紅擘荔枝。"
        ],
        "title": "呈澤中明府",
        "id": "47a8e59d-8bed-4853-a1d0-47f15c826272"
    },
    {
        "author": "董穎",
        "paragraphs": [
            "日近長安遠，風高易水寒。",
            "畏途君莫問，何啻上天難。"
        ],
        "title": "旅中追和微之韻示詹次山",
        "id": "85bb0aee-0a4d-4eba-8653-a286f41869cc"
    },
    {
        "author": "董穎",
        "paragraphs": [
            "控蜀連吳最上流，清時詞伯拜元侯。",
            "駸駸和氣隨千騎，籍籍英聲慰十州。",
            "士識朝宗方定價，客依劉表祇銷憂。",
            "三朝開濟元勳後，蟬冕還應映黑頭。"
        ],
        "title": "賀曾修撰帥江陵  其一",
        "id": "235dfb67-269c-4cbf-886c-ca9a4b90b882"
    },
    {
        "author": "董穎",
        "paragraphs": [
            "荆州刺史蘇州似，可但超然五字詩。",
            "試問清香凝寢處，何如夜雨對床時。",
            "風流雲散心方折，月落參橫角更悲。",
            "堂下爲公理脩竹，琳瑯他日照幽姿。"
        ],
        "title": "賀曾修撰帥江陵  其二",
        "id": "7c3e6926-62ff-494a-b209-41d72bae1145"
    },
    {
        "author": "董穎",
        "paragraphs": [
            "大府山河壯，嚴城鼓角雄。",
            "先聲消鼠輩，善頌到牛童。",
            "八境風煙上，千篇咳唾中。",
            "鼇頭聊爾耳，歸覲大明宮。"
        ],
        "title": "賀曾修撰帥江陵  其三",
        "id": "f31768a6-2d65-46b2-a0bf-0af4c485c29c"
    },
    {
        "author": "董穎",
        "paragraphs": [
            "化蜀歸來欲醉吟，君王又起福淮民。",
            "旌旗光動遲遲日，鼓角聲傳盎盎春。",
            "風采十州安撫使，典刑四海老成人。",
            "屯田小試營平策，蚤晚論思從紫辰。"
        ],
        "title": "賀曾修撰帥江陵  其四",
        "id": "9f47cf17-2b8e-4955-8dad-28764488cd3a"
    },
    {
        "author": "董穎",
        "paragraphs": [
            "麟符虎節爛龍光，勢重侯藩壯帝鄉。",
            "那復謝玄將淝水，政煩汲黯守淮陽。",
            "咄嗟萬戶無窮惠，清凈三州已試方。",
            "餘事不妨哦妙句，韋郎韻勝寢凝香。"
        ],
        "title": "賀曾修撰帥江陵  其五",
        "id": "abb8240e-dadd-48ee-bcc3-5dc9a5441a6c"
    },
    {
        "author": "董穎",
        "paragraphs": [
            "雲壑釀成千嶂雨，風蘋吹老一汀秋。"
        ],
        "title": "句",
        "id": "161b11ca-77c6-45d0-a711-3b54edb5dafa"
    },
    {
        "author": "吳元美",
        "paragraphs": [
            "杖履叨從五馬行，山翁醉舞樂昇平。",
            "昨朝臺上觀垂釣，今夕江邊伴濯纓。",
            "瘴水東流頭半白，仙山南望眼雙明。",
            "他時誦得使君句，絕似寒潭徹底清。"
        ],
        "title": "濯纓石",
        "id": "2619103d-98b0-4a04-85e7-530c49e57f11"
    },
    {
        "author": "吳元美",
        "paragraphs": [
            "群巒環翠繡江隈，八疊中峰洞府開。",
            "劍戟香爐空際列，馬鞍兜子上方排。",
            "煙籠丹竈鰲擎穩，雲蓋仙人鶴駕來。",
            "觀此寶玄真勝境，何須航海覓蓬萊。"
        ],
        "title": "都嶠山",
        "id": "142e3c0b-ff74-4320-acd2-0926db99f511"
    },
    {
        "author": "吳遵",
        "paragraphs": [
            "百里桑麻雨露同，溪山無地不春風。",
            "東風若問春來處，盡在門前桃李中。"
        ],
        "title": "題早春亭",
        "id": "64f3bf9f-3ffa-45bf-8eb8-1e3b11f6f2ee"
    },
    {
        "author": "吳遵",
        "paragraphs": [
            "危亭瞰碧虛，縹緲青林薄。",
            "坐久人不知，衣上雲光落。",
            "絕構臨層霄，虛窗動元氣。",
            "晨興蒼莽間，諸峰在平地。"
        ],
        "title": "龍潯山",
        "id": "152c8aa1-5e05-496e-b0f1-53afef1defc1"
    },
    {
        "author": "李誼",
        "paragraphs": [
            "姜居渭水爲周相，嚴隱桐江不漢臣。",
            "試把二公較名節，誰知總是一絲綸。"
        ],
        "title": "題釣臺",
        "id": "b41e1517-d1a8-40de-a120-f46579065328"
    },
    {
        "author": "李經",
        "paragraphs": [
            "桐柏分奇對郡樓，括蒼真隱翠何尤。",
            "幽人選勝近龍穴，野客忽來忘虎丘。",
            "溪戶便將塵事隔，雲房曾遣宦情收。",
            "灰心到此方高尚，好學遺民結社遊。"
        ],
        "title": "題延慶院",
        "id": "144127ba-7125-4627-af8d-e1ace960f8bb"
    },
    {
        "author": "蘇欽",
        "paragraphs": [
            "當年正覺此韜藏，巖穴于今尚有光。",
            "特特捫蘿訪遺迹，龍神何事報支郎。"
        ],
        "title": "瑞泉庵",
        "id": "45a65717-4f53-4577-815f-320feefd218d"
    },
    {
        "author": "蘇欽",
        "paragraphs": [
            "曾買江天著釣船，夜深波浪拍船舷。",
            "祇今耳畔聞風雨，恰似當年逢底眠。"
        ],
        "title": "聽雨軒  其一",
        "id": "df3ef8f9-69b1-47f0-860f-4db18572491b"
    },
    {
        "author": "蘇欽",
        "paragraphs": [
            "身外無窮百不聞，算沙活計亦慵論。",
            "齋餘閑倚蒲團瞑，只有溪聲落耳根。"
        ],
        "title": "聽雨軒  其二",
        "id": "f5bd27e6-0194-4591-b06a-728fdde555cd"
    },
    {
        "author": "蘇欽",
        "paragraphs": [
            "喜鵲寒鴉噪晚田，山前茅舍起炊煙。",
            "小橋敗葉風頻掃，斜月平蕪犢自眠。"
        ],
        "title": "山口曉望",
        "id": "d1b40dc1-4393-4b1a-a55a-e9f6f838b427"
    },
    {
        "author": "蘇欽",
        "paragraphs": [
            "風搖隴麥東西浪，春入郊原遠近花。",
            "閑趁溪流到村曲，斷垣喬木兩三家。"
        ],
        "title": "春日三會閑行  其一",
        "id": "5bf89c86-da60-487c-944d-351c6ffd1db5"
    },
    {
        "author": "蘇欽",
        "paragraphs": [
            "溪上橫崗一道斜，成行鴛鷺落平沙。",
            "竹籬茅舍林中見，彷彿孤山處士家。"
        ],
        "title": "春日三會閑行  其二",
        "id": "5851bad3-a3f9-4f15-afe4-feeb2138c4d2"
    },
    {
        "author": "蘇欽",
        "paragraphs": [
            "紅藥青綾心已灰，且從開士宿招提。",
            "半窗白月爐煙斷，楓葉蕭蕭烏夜啼。"
        ],
        "title": "九座山中即事二首  其一",
        "id": "cf75ad0d-c49e-4a99-9e91-0d2886b5e267"
    },
    {
        "author": "蘇欽",
        "paragraphs": [
            "攜僧緩步聽溪聲，課僕疏筠出翠屏。",
            "泉石膏肓吾自許，餘生應不愧山靈。"
        ],
        "title": "九座山中即事二首  其二",
        "id": "babfa915-aaa7-4f05-b120-14d2973933d9"
    },
    {
        "author": "蘇欽",
        "paragraphs": [
            "新堂良佳哉，前山羅萬戟。",
            "中有倚天石，玉立破深碧。",
            "異時老夕郎，直道衆讒咋。",
            "不種南山豆，聊卜輞川宅。",
            "舉頭得佛觀，喜甚幾折屐。",
            "名加一字褒，價重連城璧。",
            "忽騎箕尾去，勝概墮岑寂。",
            "乃孫丘壑姿，結屋踵前迹。",
            "時呼名勝流，談觴閱晨夕。",
            "向來富貴人，搜索徧山澤。",
            "舳艫蔽江淮，斧鑿巧鑱刻。",
            "屢聞揮橐金，所得僅雞肋。",
            "誰能燕坐間，領略在几席。",
            "要知此段奇，自是天所惜。",
            "吾生事幽討，佳處皆足歷。",
            "是中一延睇，破覺慰平昔。",
            "會須買東鄰，來作堂中客。",
            "公乎肯見容，斯言當不食。"
        ],
        "title": "穹石堂",
        "id": "e3fd0ee6-43bf-4d06-9e97-5de8e785eb7a"
    },
    {
        "author": "蘇欽",
        "paragraphs": [
            "高峰峭壁近江城，曉日浮舟蕩漾明。",
            "並峙幽巖雲外邃，朋來嘉客坐間盈。",
            "泠泠迸石甘泉洌，馥馥襲人和氣生。",
            "此景此遊俱勝絕，詩壁仍仰萬人英。"
        ],
        "title": "游靈巖",
        "id": "643799af-903c-4f41-8f34-1d1929cb8e1b"
    },
    {
        "author": "黄徹",
        "paragraphs": [
            "江干食息呼扶老，木末攀緣訝宛童。"
        ],
        "title": "句  其一",
        "id": "28d29231-6ab7-4b3a-a3fe-9619597543e8"
    },
    {
        "author": "黄徹",
        "paragraphs": [
            "但遣一枝居巧婦，不殊大廈賀嘉賓。"
        ],
        "title": "句  其二",
        "id": "46070059-53cc-4943-bf98-469767852cf2"
    },
    {
        "author": "黄徹",
        "paragraphs": [
            "圓冠思得多于鯽，刻木惟宜少似彪。"
        ],
        "title": "句  其三",
        "id": "1d7db154-0f52-45c5-8abc-fc8a3740711e"
    },
    {
        "author": "黄徹",
        "paragraphs": [
            "就舍勿令人避席，渡江莫與馬同船。"
        ],
        "title": "句  其四",
        "id": "44d51688-117a-458a-9e2e-f5c9655f1dd4"
    },
    {
        "author": "黄祖舜",
        "paragraphs": [
            "飛閣凌雲翠，幽尋一徑微。",
            "峰巒長競秀，煙水莽相圍。",
            "景色塵囂外，詩情領略歸。",
            "標題屬大手，價重勝留衣。"
        ],
        "title": "黄檗覽秀閣和韻",
        "id": "35bb55d2-4b06-4832-a98c-5b2212620fb5"
    },
    {
        "author": "曹粹中",
        "paragraphs": [
            "侯育我兮明淳，民感侯兮慈仁。",
            "築河碶兮水粼粼，開池井兮水沄沄。",
            "我農耕兮河之漘，我農耘兮泉之濆。",
            "土田膏兮稻如雲，歲功成兮德澤均。",
            "以食以餐兮，子孫詵詵。",
            "歌侯之勳兮，頌侯之勤。",
            "頌之勤兮，歌侯之勳。"
        ],
        "title": "周侯德政謠",
        "id": "1b8fef74-262b-4ec1-886c-65f5f19aafcb"
    },
    {
        "author": "田如鼇",
        "paragraphs": [
            "投曉憑高霧滿天，直疑和氣釀豐年。",
            "殷勤北客還知否，不是南來有瘴煙。"
        ],
        "title": "無題",
        "id": "994eab63-fab2-40c2-9ade-1e2539f5e959"
    },
    {
        "author": "田如鼇",
        "paragraphs": [
            "詩題：題米暉司馬端衡詩意卷首句：萬頃長江水接天。"
        ],
        "tags": [
            "长江"
        ],
        "title": "存目",
        "id": "a8eed98b-47d4-47ca-8260-851fa351c5ce"
    },
    {
        "author": "田如鼇",
        "paragraphs": [
            "山到秋來骨更奇，看山尋徑步逶迤。",
            "樓臺半與雲相亂，鐘梵時因風自移。",
            "萬卷生涯書可載，一身老去髪先知。",
            "我來尚想諸賢在，綠竹堂前壁上詩。"
        ],
        "title": "題度門寺",
        "id": "8429aa6d-18ec-4caf-85ea-cab1ef61411a"
    },
    {
        "author": "陳致一",
        "paragraphs": [
            "青麻幪幪近人長，小麥青青大麥黄。",
            "令尹出郊聞好語，春來喜有半年糧。"
        ],
        "title": "普惠院勸農",
        "id": "19f76b36-ffd2-4b6b-bc9b-4cd195c7f772"
    },
    {
        "author": "陳師孟",
        "paragraphs": [
            "新看滕閣舊遊句，又見池亭弄水吟。",
            "千古才華少人敵，一生風韻爲情深。",
            "向時行樂穠桃恨，此處重陽對菊心。",
            "昨夜清溪明月裏，想君靈魄未消沉。"
        ],
        "title": "弄水亭",
        "id": "0bf29e53-f257-4864-af57-7fe35a3a004d"
    },
    {
        "author": "劉昉",
        "paragraphs": [
            "上天甲子慶昇平，春到瀟湘倍有情。",
            "白璧當天千里共，紅蓮照夜萬枝明。"
        ],
        "title": "潭州",
        "id": "2534b903-9630-4eaa-bffb-ff541c427fea"
    },
    {
        "author": "劉昉",
        "paragraphs": [
            "隋物尚餘雙鼎在，唐人猶有八詩傳。"
        ],
        "title": "句",
        "id": "19e5dd7a-0fad-4dc4-84bb-b9ea84b104b0"
    },
    {
        "author": "章傑",
        "paragraphs": [
            "弭楫山水縣，驅馬東南隅。",
            "候當溽暑至，乘涼出郊墟。",
            "曉月醒魂夢，輕颸動襟裾。",
            "氣爽體自輕，縱意馳坦途。",
            "俄然遠囂塵，平野釃青渠。",
            "突兀見廣殿，解鞍試入趨。",
            "厥祝唯防風，廟貌侔王居。",
            "槃杅殘椒糈，惆悵走鼪鼯。",
            "像設匪豐碩，胡能骨專車。",
            "媲以二小君，宥坐五丈夫。",
            "壯者黝而武，少者美且都。",
            "所被皆甲胄，所執皆予殳。",
            "列侍立衆鬼，昂頭競睢盱。",
            "我欲諏本因，遺民孰與呼。",
            "袪服立廡下，亟詢乃淫巫。",
            "指數爲我陳，其辭誕以迂。",
            "吾聞夏后氏，經啟良勤劬。",
            "澤水戢大患，巡狩徧中區。",
            "稽山考制度，軌物示宏圖。",
            "冕弁拱黼座，玉帛羅庭除。",
            "群臣並奔奏，臣職當罄輸。",
            "如波朝滄溟，混混川流俱。",
            "於時獨此侯，後至行趦趄。",
            "天王赫震怒，蕭斧命顯誅。",
            "其後越千禩，吳越相吞屠。",
            "山隳出巨骨，睹眎咸驚呼。",
            "使軺聘上國，徹俎咨真儒。",
            "先聖與辯說，門人著於書。",
            "愚生邈三季，復歷千載餘。",
            "管窺偶致疑，鄙抱思略攄。",
            "王制重述職，期會誠難踰。",
            "川途或淹阻，馳驟有疾徐。",
            "推誠不逆詐，大度宜納洿。",
            "尉佗怠朝貢，漢庭方剖符。",
            "劉濞稱內病，几杖賜勾吳。",
            "矧在先王時，憲令期簡孚。",
            "貶爵與削地，輕重分差殊。",
            "迨至三不朝，六師始誅鉏。",
            "薄乎後期罪，何至絕頭顱。",
            "文命敷四海，祗德垂典謨。",
            "班師遠格苗，下車親泣辠。",
            "奚獨汪芒氏，遽忍加金鈇。",
            "吾觀此邑壤，如環盡崎嶇。",
            "左方小類玦，衆流復縈紆。",
            "意彼漆姓君，繼世居封禺。",
            "負固資險阻，勇悍由魁梧。",
            "虎視遠京邑，狼貪生覬覦。",
            "清蹕來海嶠，神兵衛龍輿。",
            "勢窮力已屈，席藁往自拘。",
            "士師有常刑，明罰詎可逋。",
            "異哉雄偉姿，恃以喪厥軀。",
            "羿奡不得死，斯人殆其徒。",
            "犀角裹象萬，終然被醢葅。",
            "長狄正俗類，伯也爲僑如。",
            "舂喉逢富父，埋首當子駒。",
            "諸國近剿滅，鄋瞞無遺孥。",
            "斯事足可證，斯理諒非虛。",
            "夫子作春秋，近詳遠則疏。",
            "隱威事已略，廤茲姓氏初。",
            "繁簡據舊史，疑信戒厚誣。",
            "或譏陷刑戮，尸祝真諂諛。",
            "答云無輕議，在禮存楷模。",
            "黄能遭亟死，祀典其捨諸。",
            "侯雖犯天憲，私惠曾霑濡。",
            "束手赴棘水，靡煩動戈戵。",
            "一國實被賜，重恩誰敢孤。",
            "春秋薦蘋藻，抱送嘈笙竽。",
            "血食庇此方，永世終無渝。"
        ],
        "title": "防風廟",
        "id": "476c314c-a39a-4ff5-bd3d-114a99716518"
    },
    {
        "author": "王揚英",
        "paragraphs": [
            "礨胸澆酒遣，洞腹曬書眠。"
        ],
        "title": "句",
        "id": "b5d4b675-7e82-4c59-be15-6629bbb0e861"
    },
    {
        "author": "蔡絛",
        "paragraphs": [
            "兩鬢憂民半欲絲，此中能政動神祇。",
            "河陽花發春風滿，單父琴調晝日遲。",
            "直操已爲松柏許，貞心不逐歲時移。",
            "鳳雛驥子生有種，已是庭前玉樹枝。"
        ],
        "title": "上烏程李明府",
        "id": "6073dc32-c5cd-4da7-b074-c6e560c60dc3"
    },
    {
        "author": "楊椿",
        "paragraphs": [
            "坤地厚鼇背，艮山比犬牙。",
            "雲根生夜雨，石刃湊朝霞。",
            "蜀國關防壯，巴山道路斜。"
        ],
        "title": "隆慶",
        "id": "b2fbba26-4923-4e62-b815-335172ccc608"
    },
    {
        "author": "閻彥昭",
        "paragraphs": [
            "著我閒身短短籬，青山一角壓書帷。",
            "黏碑摹得古人帖，塗壁續成前日詩。",
            "有約看花傾竹葉，欲談揮塵折松枝。",
            "偶然樂意相關處，忘卻秋霜上鬢絲。"
        ],
        "title": "雲穴山居",
        "id": "fd89ebf7-1718-4659-bd30-431c0e85c182"
    },
    {
        "author": "徐庭筠",
        "paragraphs": [
            "不論臺閣與山林，愛爾豈惟千畝陰。",
            "未出土時先有節，便凌雲去也無心。",
            "葛陂始與龍俱化，嶰谷聊同鳳一吟。",
            "月朗風清良夜永，可憐王子獨知音。"
        ],
        "title": "詠竹",
        "id": "130eea21-5580-4c91-96df-ccb32df75e8c"
    },
    {
        "author": "許尹",
        "paragraphs": [
            "仙都蹤跡想遺書，我欲歸時更問途。",
            "忽得新詩如見畫，山蹊野徑不須迂。"
        ],
        "title": "和吳謹微遊仙都五首  其一",
        "id": "93688a11-4e13-4512-a6f9-2ac2f9367f25"
    },
    {
        "author": "許尹",
        "paragraphs": [
            "山中鶴怨無尋處，洞口雲歸未得歸。",
            "憶著仙都舊時路，石梁苔澀履痕稀。"
        ],
        "title": "和吳謹微遊仙都五首  其二",
        "id": "585c17e9-9a88-4556-b149-d671dbb9970b"
    },
    {
        "author": "許尹",
        "paragraphs": [
            "玉貌仙人老不癯，世間榮辱此中無。",
            "煙雲昨夜微銷鑠，似怪題輿車騎都。"
        ],
        "title": "和吳謹微遊仙都五首  其三",
        "id": "c28c4272-8535-47bb-a0c8-c8671d7dc4ab"
    },
    {
        "author": "許尹",
        "paragraphs": [
            "黄帝得仙從此去，鼎湖傳說幾經年。",
            "龍髯墮地成春草，直到如今不上天。"
        ],
        "title": "和吳謹微遊仙都五首  其四",
        "id": "7d274894-e235-42f2-a4c6-5795088fdca6"
    },
    {
        "author": "許尹",
        "paragraphs": [
            "桃源歸路凈無塵，只是當時避世人。",
            "仙事茫茫類如此，鼎湖轍跡恐非真。"
        ],
        "title": "和吳謹微遊仙都五首  其五",
        "id": "70a435a0-b5c9-4672-95a4-916a5ee56cc8"
    },
    {
        "author": "許尹",
        "paragraphs": [
            "漫作游仙去，靈槎進晚涼。",
            "懸巖迷日月，倒影浸瀟湘。",
            "風滿征帆過，雲歸度鳥忙。",
            "相忘物外趣，時許棹相將。"
        ],
        "title": "朝陽巖",
        "id": "1b65d60c-2aab-44ae-81fc-9053d8f0dd13"
    },
    {
        "author": "李處權",
        "paragraphs": [
            "今年客閩中，春山亦花鳥。",
            "時果次第熟，風露枝裊裊。",
            "含桃品居最，朱實若自表。",
            "高人肯見分，厚味未覺少。",
            "絳囊敢鬬荔，木蜜虚名棗。",
            "多食顔自駐，此語聞本草。",
            "翩翩出谷鶯，啄取定先飽。",
            "故園當此時，行樹映池沼。",
            "散火耀隅隈，灼目看未了。",
            "翳葉色逾深，纍顆核更小。",
            "園人挈筠籠，銀甲摘清曉。",
            "勻圓入彫俎，擬借麻姑爪。",
            "擇佳間留玩，引杖日數遶。",
            "煙塵坐流落，魄斷首空矯。"
        ],
        "title": "謝士特餉櫻桃",
        "id": "fa0c1347-c79f-4010-aeea-e63c8256cc9e"
    },
    {
        "author": "李處權",
        "paragraphs": [
            "性静乃可琴，德常乃可醫。",
            "二事人所難，而子能兼之。",
            "好古身則潤，活人功不貲。",
            "未媿孫思邈，何慙鍾子期。",
            "俗眼多重輕，世態工瑕疵。",
            "自視無所嫌，安行復何疑。",
            "子有賢舅氏，聞名四方馳。",
            "勉矣歸問津，沛然有餘師。"
        ],
        "title": "贈劉至道",
        "id": "8a2aef6b-0217-488f-afa8-dd80c45c12f9"
    },
    {
        "author": "李處權",
        "paragraphs": [
            "我交半天下，頗接金石友。",
            "相逢便論心，已别更迴首。",
            "三年厄兵火，水陸東南走。",
            "風餐近波浪，露宿薄林藪。",
            "廬陵信名邦，昔賢猶見取。",
            "水南遇彭子，門巷似無帚。",
            "胸中有涇渭，如鏡不受垢。",
            "呼兒具盃盤，物物皆可口。",
            "新青擷嘉蔬，大白釃旨酒。",
            "使我忘身世，不復問升斗。",
            "茫茫四海內，二子可與久。",
            "我昔當少年，擺落謝紛糾。",
            "老來齟齬事，在十常八九。",
            "尚倚筆鋒勁，恃此或不朽。",
            "飄零欲何歸，故國生藜莠。",
            "無乃造物意，窮途一假手。",
            "丹楓作初寒，客袂不掩肘。",
            "冥冥甲子雨，山遠似無有。",
            "試問夜歸舟，網中得魚否。"
        ],
        "title": "贈彭表臣才臣",
        "id": "36be74da-2902-4024-bb40-7d5baf0101f1"
    },
    {
        "author": "李處權",
        "paragraphs": [
            "一日不作詩，已覺神不王。",
            "一日不飲酒，更苦舌本彊。",
            "梁王自墮馬，賈傅恨無狀。",
            "寥寥千載後，有懷意誰諒。",
            "夫君出世家，偉一魁三相。",
            "人物方輩出，事業雅相尚。",
            "笑我守丘壑，蹤跡更漫浪。",
            "尚餘杯中物，足以助豪放。",
            "相逢傾五斗，老子未多讓。"
        ],
        "title": "同吕倅小飲",
        "id": "0e4b16e9-6e55-4ccf-a8a9-685e34a0bb49"
    },
    {
        "author": "李處權",
        "paragraphs": [
            "我兄如瓊林，皎皎塵滓外。",
            "不從門地初，便許人物最。",
            "裁詩陶謝流，射策晁董輩。",
            "欬唾落人間，一一珠無纇。",
            "群居款名理，澡雪賴箴誨。",
            "坐我琅玕林，清風長十倍。",
            "誰令困小官，寸進而尺退。",
            "前年宰滎澤，與古能吏配。",
            "兹入山水國，牛刀欽益淬。",
            "穏借一帆風，開濤上鯨背。",
            "獨憐藐然孤，厭逐兒童隊。",
            "夢想在東南，浮雲寄心會。",
            "定不俟瓜及，歸奉明光對。",
            "猶當念奇窮，寂寞將把耒。"
        ],
        "title": "送嘉仲兄赴永康宰",
        "id": "a9e851a7-1dbe-463f-b029-ec9c030bc022"
    },
    {
        "author": "李處權",
        "paragraphs": [
            "緇徒中有人，籍甚初與顯。",
            "是非不掛口，好惡不入眼。",
            "終日但怡怡，言行無可揀。",
            "外相示枯槁，風味殊不淺。",
            "初公如鶴長，昂藏誰得管。",
            "今秋忽坐脱，山立不少偃。",
            "顯公方晏如，隨緣自舒卷。",
            "平生三事衲，夏燠冬不煖。",
            "大雅右司公，國器乃瑚璉。",
            "頗敦方外契，淵明亦親遠。",
            "道術久相忘，書來叙繾綣。",
            "一被直千金，溪簾浄冰蠒。",
            "邀我置香茗，撫玩不忍展。",
            "而我在家僧，業習盡鉏剗。",
            "琴書不療饑，拙生良可莞。",
            "未識韓荆州，不敏懷媿赧。",
            "向來袖漫刺，到門不及款。",
            "音問復後時，當蒙貸疏懶。",
            "公如驥騰驤，我類鼈跛蹇。",
            "出處固不同，投分悵已晚。",
            "明年壑源春，驅車望雲巘。",
            "載醪問奇字，從公定忘返。"
        ],
        "title": "右司公致書顯上人并遺楮衾詩以贊之併簡都公",
        "id": "da42a5bc-7f9c-49ed-babe-0cc7a649adfb"
    },
    {
        "author": "李處權",
        "paragraphs": [
            "霽景如發蒙，幽人事臨眺。",
            "山明乍開屏，水浄新拭照。",
            "百年能幾醉，萬事付一笑。",
            "綸巾稱芒屩，持竿坐窈窕。",
            "勿謂吾鈎直，我意不在釣。",
            "獨鶴何處來，寒雲發清叫。",
            "乃以聞天聲，和此登皋嘯。",
            "我亦遺世人，與爾豈殊調。"
        ],
        "title": "溪晴獨釣",
        "id": "ac1309fb-2008-4e6a-ae8d-9f273ab9b54e"
    },
    {
        "author": "李處權",
        "paragraphs": [
            "陰泉隱巖壑，長夏發幽植。",
            "深處但聞香，往往樵蘇得。",
            "幸不雜薪槱，論價亦何直。",
            "適從支郎舍，遠致居士室。",
            "婆娑復偃蹇，其高不盈尺。",
            "鉛華了不御，絢此冰雪質。",
            "我有古魚洗，歲久莓苔蝕。",
            "注之清泠水，藉以璀錯石。",
            "静態自愔愔，孤芳何的的。",
            "初疑雲生礎，復訝月過隙。",
            "膏沐露穰穰，動搖風激激。",
            "忽然參鼻觀，似欲破禪寂。",
            "俗物多豐肥，仙姿乃癯瘠。",
            "已輸白玉英，更作黄金實。",
            "昌陽詎足數，薝蔔誠可匹。",
            "老來無所好，一見心輒溺。",
            "坐卧與之俱，於焉遂成癖。",
            "異時張紫薇，飲客盡一石。",
            "放懷歌舞筵，折贈無所惜。",
            "蟬蛻倐仙去，樓居藐姑射。",
            "三嗅哦公詩，俯仰成今昔。",
            "問花花如嚬，對之長太息。"
        ],
        "title": "水梔",
        "id": "fed467b0-e47e-40ab-85a6-c7ee32178c78"
    },
    {
        "author": "李處權",
        "paragraphs": [
            "孝爲百行本，儒訓存六經。",
            "未有仁而遺，禮宜權重輕。",
            "哀嚴以事死，敬樂以事生。",
            "豈徒天性得，乃見人道成。",
            "顯顯三彭子，德事肅且馨。",
            "好仁無以尚，尊譽鄉有評。",
            "當年綵衣戲，此日羊棗誠。",
            "春秋薦霜露，洒掃供粢盛。",
            "新亭潔輪奐，拱木連高甍。",
            "霜松無鹿犯，風樹有烏鳴。",
            "不慚王謝家，芝蘭秀堦庭。",
            "他年看崛起，闊步躋公卿。",
            "可爲風俗勸，以代門閭旌。",
            "埋蛇功亦微，獲報猶爾榮。",
            "豈念不忘本，罔極通無形。",
            "天人固相懸，昭然無臭聲。",
            "請觀妙蓮華，嘉瑞非其徴。"
        ],
        "title": "孝感堂",
        "id": "4b3c0722-2cfb-4894-b902-4d0ddd50098f"
    },
    {
        "author": "李處權",
        "paragraphs": [
            "屈原作離騷，採菊飱其英。",
            "淵明賦歸來，徑荒菊猶榮。",
            "此物有至性，名因君子成。",
            "豈知時節過，不顧霜露凝。",
            "歲華易晼晚，芳物隨凋零。",
            "艷色始獨秀，馨香自孤清。",
            "花似時美女，俗惡空娉婷。",
            "由來品次定，横議那得争。",
            "公如醉翁賢，雅好違世情。",
            "三噢復三遶，莫逆如友生。",
            "泛之黄金杯，願言制頽齡。",
            "更呼門下士，哦詩同倒傾。"
        ],
        "title": "次韵德孺晚菊",
        "id": "27a84f42-b259-47b5-87c6-8c6ec04fcd98"
    },
    {
        "author": "李處權",
        "paragraphs": [
            "野人不入俗，裋褐分田舍。",
            "由來黄犢車，不受塵中駕。",
            "空牀蟋蟀邉，陰牖蒲萄下。",
            "適然契幽懷，推枕起中夜。"
        ],
        "title": "次韵約之秋懷  其一",
        "id": "551cb1f0-fd0e-4c2f-a0fc-1d84e1c87a2b"
    },
    {
        "author": "李處權",
        "paragraphs": [
            "粲粲東籬花，如爲時節好。",
            "冥冥花上蝶，婉孌死亦抱。",
            "神仙那可求，姑欲學不老。",
            "去去人世間，高步擷瑶草。"
        ],
        "title": "次韵約之秋懷  其二",
        "id": "609f9f9c-6b3a-48ee-b97c-8c4bfb9d1c4c"
    },
    {
        "author": "李處權",
        "paragraphs": [
            "春事有底忙，清和風已扇。",
            "小雨出花竹，微寒生几硯。",
            "直道毎多違，修門難自厭。",
            "棲遲無與言，袖手看歸燕。"
        ],
        "title": "偶書",
        "id": "95fd618f-9253-4d49-ae54-6c1ab802a1a3"
    },
    {
        "author": "李處權",
        "paragraphs": [
            "百年夢一覺，無事且行樂。",
            "何必尋方外，而求不死藥。",
            "我里足嘉處，勝踐兩芒屩。",
            "有來問名利，掉頭告莫莫。",
            "夫君永嘉彦，載酒情不薄。",
            "凌晨馬首北，共赴雲霞約。",
            "珠宇敞天中，非煙動寥廓。",
            "黄庭拜吾祖，素髪炯然灼。",
            "堂前繫牛木，柯葉宛如昨。",
            "少陵詩之史，餘光賁伊洛。",
            "雖煩鬼神護，九原不可作。",
            "我輒吟其傍，窘澀愧穿鑿。",
            "是時天已霜，山川向搖落。",
            "南登駐蹕亭，北上朝元閣。",
            "俯仰盡形勝，觴詠得盤礴。",
            "惜無羽客琴，一洗塵土惡。"
        ],
        "title": "陪林茂南遊上清宫分韵得落字",
        "id": "c4209db8-6535-4c94-8d6e-0b814e130669"
    },
    {
        "author": "李處權",
        "paragraphs": [
            "閉門傾濁醪，勝接俗子語。",
            "蟹螯得橙韲，風味正如許。",
            "緬懷冰雪姿，何由對談塵。",
            "夫君腹爲笥，萬卷方撐拄。",
            "哦詩送歸鴻，平生無漫與。",
            "十年就閒曠，一日看軒翥。",
            "老夫衰病餘，頽然守環堵。",
            "無因少年事，插花更椎鼓。",
            "歲晚場圃休，黄落溪上雨。",
            "溪邉雙白鷺，見影忽驚舉。",
            "水天渺無際，瞑靄下前浦。",
            "此時亦愁絕，擁鼻吟正苦。",
            "安得百斛舟，載取君家醑。"
        ],
        "title": "簡友生促酒",
        "id": "cccb28d5-86d6-4158-8a92-e8a4c13a1337"
    },
    {
        "author": "李處權",
        "paragraphs": [
            "先生志丘壑，溪山助幽興。",
            "持竿聊爾爾，至樂在游泳。",
            "故人已龍飛，旌車遠來聘。",
            "掉頭藐不顧，長揖辭萬乘。",
            "人生各有願，可不安吾分。",
            "是在易之乾，曰遯世無悶。",
            "至今堂前竹，蒼翠有餘潤。",
            "我行出祠下，敬謁仰勝韵。",
            "愧負營口腹，馳驅違本性。",
            "言歸不敢遲，賣劍買魚艇。"
        ],
        "title": "釣臺",
        "id": "aa2a2c40-8fd5-4747-a736-611f65a9c306"
    },
    {
        "author": "李處權",
        "paragraphs": [
            "身無累則佚，心無營故樂。",
            "舍外而取內，此味初不薄。",
            "使君蚤聞道，觀妙契獨覺。",
            "不即仍不離，無止亦無作。",
            "庵如大圓鏡，萬象含虛廓。",
            "簷空看雲歸，窗静聞雨落。",
            "惟良二千石，分憂得此託。",
            "藴真愜所寓，俯仰成今昨。"
        ],
        "title": "題無疵庵",
        "id": "074567fb-fb08-46d0-9628-1739c8bd5a49"
    },
    {
        "author": "李處權",
        "paragraphs": [
            "古之學爲已，今之學爲人。",
            "始乎芒芴間，擴充遂無垠。",
            "克已而復禮，天下皆歸仁。",
            "尼父百世師，道妙聖且神。",
            "天將爲木鐸，故未喪斯文。",
            "賢哉顔氏子，至樂忘其貧。",
            "語之而不惰，好學無與倫。",
            "孟子養浩然，卓爾踵後塵。",
            "萬鍾與千乘，不肯易其身。",
            "茫茫自聖哲，六籍經幾秦。",
            "末學更多岐，學海無問津。",
            "伊川二先生，身修道愈振。",
            "當年從之游，不減洙泗濵。",
            "至今士氣盛，亦復民風淳。",
            "柴子柯山秀，言厲即之温。",
            "由來思無邪，果見德有鄰。",
            "潛心坐一室，淡泊遺囂紛。",
            "收視而返聽，自得于見聞。",
            "先生雖云亡，書在傳日新。",
            "得味極鑽仰，恍如入室親。",
            "而我先君子，實預絳帳賓。",
            "我亦聞緒餘，往往書諸紳。",
            "多言反成蔽，目擊道乃存。",
            "藜杖一幅巾，蚤晚來叩門。"
        ],
        "title": "潛心齋",
        "id": "65c063c8-f643-4c27-8daf-4f4502c48f26"
    },
    {
        "author": "李處權",
        "paragraphs": [
            "惟兹衣褐徒，功用莫與大。",
            "馳騁文字間，下上無不載。",
            "卓哉昌黎公，毫端跨百代。",
            "傳紀何新奇，不泯良有賴。",
            "先生胸次廣，萬竅號一噫。",
            "學成身益窮，動輒與時背。",
            "興憐不肖子，磨礱去瑕纇。",
            "辛勤三十年，所得纔稊稗。",
            "遺我雖八蹄，高義意有在。",
            "想當避鶻拳，岡壟如歷塊。",
            "束縛諒何施，拙情甘自退。",
            "筆硯行且焚，重垂兒子戒。",
            "方當事口腹，坐與巨觥對。",
            "閉門擁紅爐，大嚼資一快。"
        ],
        "title": "謝王敦玉惠雙兔",
        "id": "8429b95d-a898-4258-8633-6520fe3811fb"
    },
    {
        "author": "李處權",
        "paragraphs": [
            "郴江带郴山，逶迤入平楚。",
            "偉觀甲瀟湘，信美非吾土。",
            "阿咸方試吏，家風在儀矩。",
            "此時奉親輿，行李慎袢暑。",
            "别離同姓重，況我老爾許。",
            "勉力事勾稽，遠臣觀所主。"
        ],
        "title": "送森侄赴官",
        "id": "12a4f070-e6ae-46d1-971a-589dd59af0ed"
    },
    {
        "author": "李處權",
        "paragraphs": [
            "山雲向晚留，山雨凌曉濯。",
            "花明紅欲墜，松浄翠可握。",
            "未覺人意寛，獨喜鳥聲樂。",
            "平生麋鹿性，避地諧丘壑。",
            "復接翁季友，詩文賸酧酢。",
            "蘿門邃宜步，窪樽深可酌。",
            "不聞杖屨過，無乃厭磽确。",
            "願承名理談，煑茗破昏濁。"
        ],
        "title": "招士特似表",
        "id": "d561f354-21cd-4811-825b-14f625d694bb"
    },
    {
        "author": "李處權",
        "paragraphs": [
            "客裏仍驚奔，南走荆溪上。",
            "繫船樓前樹，偶接丈人行。",
            "兹惟天下士，抱負不可狀。",
            "而今年七十，面睟背益盎。",
            "論文復把酒，十日共清訪。",
            "歸家照眸子，炯炯覺神王。",
            "朅來情所親，鄒子頗直諒。",
            "斯文有能事，筆挾風雨壯。",
            "今晨叩其門，不見動惆悵。",
            "我希嵇叔夜，子慕陶元亮。",
            "念子如清風，執熱欲何往。",
            "寇退子當返，子去我曷望。",
            "何時芝蘭室，重見玉色釀。",
            "快意傾百盃，澆我舌本强。"
        ],
        "title": "自宜興歸謁鄒德久不遇",
        "id": "50d6aeb0-f610-411b-808f-e3881a75e9b7"
    },
    {
        "author": "李處權",
        "paragraphs": [
            "阮籍頗推咸，謝安已舉玄。",
            "盛事如昨日，風流想當年。",
            "嶷嶷次對公，人物藝且賢。",
            "文忠命世豪，植本濬其源。",
            "世家不乏人，名德見所傳。",
            "郎官後來秀，骨相尤卓然。",
            "庭中生玉樹，池下出龍泉。",
            "向來宅大憂，未了粥與饘。",
            "吉服事朝請，高名動陶甄。",
            "青雲要平步，一歲期九遷。",
            "人事喜倒置，正直成黨偏。",
            "一笑就閒散，拂衣遽言旋。",
            "及門聽傳呼，和氣驩相延。",
            "共止一區宅，分食二頃田。",
            "遠從物外遊，高謝區中緣。",
            "方須康樂屐，豈問祖逖鞭。",
            "人生規遠大，跬步何足言。",
            "風雨聽朝鷄，結束無安眠。",
            "何如一丘壑，耳目清不煩。",
            "嘉禾蔭沼沚，可濯亦可沿。",
            "有酒自獻酬，醉操雲嶠篇。",
            "慕此冥冥鴻，念彼跕跕鳶。",
            "賤子不適用，受性愚且顓。",
            "晚忝登門遊，繆稱嫫母妍。",
            "眷言林下期，雅尚寄所便。",
            "野服袖漫刺，乘涼過東阡。"
        ],
        "title": "行之金部既獲奉祠之請歸赴大阮之約詩以高之",
        "id": "17d94cd4-1739-41b9-bab5-8d12e6087e45"
    },
    {
        "author": "李處權",
        "paragraphs": [
            "天地有至和，薰蒸效兹祥。",
            "異哉桃李蹊，葩萼俱作雙。",
            "紛紛承朝露，一一含春陽。",
            "飛來兩珍禽，文采粲成章。",
            "鳴集芳樹間，其音美如簧。",
            "近君白玉堂，奉君黄金觴。",
            "君家伯仲賢，人物偉相望。",
            "衣冠作嘉話，何止跨一鄉。",
            "永言棣華好，歌樂殊未央。",
            "我賦角弓詩，封植詎可忘。"
        ],
        "title": "賦樊氏園雙花",
        "id": "7cccec9a-e236-4f54-b0f5-3b03061f2df5"
    },
    {
        "author": "李處權",
        "paragraphs": [
            "我讀醉翁文，想當筆如椽。",
            "東坡獨知翁，謂今爲飛仙。",
            "偉明後來秀，文亦星斗懸。",
            "一旦辭世紛，歸巢月輪邉。",
            "大雅久不作，劉子藝且賢。",
            "筆墨所横潰，折衝遂無前。",
            "向來坐位書，一日萬口傳。",
            "不慙顔魯公，易地則皆然。",
            "身閒無事日，日涉五畆園。",
            "圗書破百金，花石費萬錢。",
            "子真隠谷口，摩詰居輞川。",
            "淵明道上醉，知章井底眠。",
            "風味有數子，較量誰後先。",
            "君乃於其間，并得四子全。",
            "高堂納日月，竹樹森以聨。",
            "覽彼不盡景，樂此無窮年。",
            "前山若飛來，倚斷西南天。",
            "灝氣濯蒼玉，晴陽生紫烟。",
            "固疑融結異，真恐造化偏。",
            "想像山中人，因之招隠篇。",
            "我家居洛陽，門巷伊水連。",
            "吾廬蔭清竹，不受車馬喧。",
            "一來升君堂，撫事情悁悁。",
            "交淺言已深，勝處相磨鐫。",
            "卻來從杖履，已辦幾屐穿。",
            "折簡王夫子，載醪攜嚮泉。"
        ],
        "title": "翠微堂",
        "id": "968e707e-3414-4ca7-a1f8-f37394af64e6"
    },
    {
        "author": "李處權",
        "paragraphs": [
            "先生萬卷讀，命世文之豪。",
            "矯矯鸞鳳姿，仰止人物高。",
            "坐石翳白拂，古繭磨衲袍。",
            "玉堂揮翰手，不數乘與褒。",
            "前身老畫師，寓興時抽毫。",
            "要在胸中奇，醉筆隨秉操。",
            "柘原沙錯錯，獨樹風騷騷。",
            "天荒鳥不入，路絕人告勞。",
            "一旦辭世紛，御風歸泬寥。",
            "遙知紫玉府，冠佩方遊遨。",
            "不然跨汗漫，騎鯨弄雲濤。",
            "夜中夢見之，酌公以蒲萄。",
            "覺來空把卷，我心增鬰陶。"
        ],
        "title": "題東坡枯木",
        "id": "a51a7829-a5a0-46fe-9c19-7746b1058cf0"
    },
    {
        "author": "李處權",
        "paragraphs": [
            "昔從大小阮，日爲林下游。",
            "酒熟無孤斟，詩好不易酬。",
            "形影一參商，書問缺置郵。",
            "渇聞盛德事，仰止東家丘。",
            "大阮今養高，譽望老更收。",
            "小阮遂長往，歲月已載周。",
            "人生一世間，所重惟交遊。",
            "而我憂患餘，身事良悠悠。",
            "阿戎遠來過，整整儀矩修。",
            "話言極敦篤，道舊何綢繆。",
            "蕭寺夜寒深，風雨鳴颼颼。",
            "秉燭如夢寐，惝恍一夕留。",
            "明發又告别，行色不堪憂。",
            "贈言加餐飯，心折涕泗流。"
        ],
        "title": "送翁子秀歸泉",
        "id": "9ae4c9e2-90e0-4853-940c-d93de2bcf689"
    },
    {
        "author": "李處權",
        "paragraphs": [
            "君平隠於卜，百錢非少多。",
            "術妙語更簡，數精心匪他。",
            "群書了在口，誦解如縣河。",
            "馳聲日籍籍，問肆肩相摩。",
            "小人惡切直，先生無詭阿。",
            "有時隘窮巷，軒冕紛巍峩。",
            "朋來競徼福，習吉理則那。",
            "從而再三凟，不告反嘲訶。",
            "少焉一閧散，簾前可張羅。",
            "要知安分者，魯叟正波波。"
        ],
        "title": "贈術士",
        "id": "f5ad091e-5087-4694-b243-3abb2a8935a7"
    },
    {
        "author": "李處權",
        "paragraphs": [
            "昔聞劉伯倫，荷鍤常自隨。",
            "又聞陶元亮，自作挽歌辭。",
            "人生一大夢，未了黄粱炊。",
            "有初必有終，此理夫何疑。",
            "大阮吾宗傑，德事見所施。",
            "後凋難老質，壽考當期頤。",
            "開阡營兆域，預卜青烏期。",
            "無乃大蚤計，究竟良不癡。",
            "一旦與世辭，於焉乃真歸。",
            "庶幾達者觀，永謝高人嗤。",
            "山川藴嘉氣，雨露竹柏滋。",
            "于公更高門，駟馬來不遲。"
        ],
        "title": "叔父作壽藏",
        "id": "8d7a3c4c-ce69-4c99-b925-86c55a724065"
    },
    {
        "author": "李處權",
        "paragraphs": [
            "我如萍不根，有往而無返。",
            "天涯與地角，孰能量近遠。",
            "故鄉無巢歸，流落歲時晚。",
            "辜負平生心，何由見嵇阮。"
        ],
        "title": "將至蘭陵道中以遠岫重叠出寒花散漫開爲韵  其一",
        "id": "e0a2ac2c-bc21-43d0-90f6-1494355e57f9"
    },
    {
        "author": "李處權",
        "paragraphs": [
            "故家洛陽隅，煙林接雲岫。",
            "社酒無俗期，柴門有清叩。",
            "傳聞俱丘墟，淒涼兵火後。",
            "祇應秋夜月，松竹影如晝。"
        ],
        "title": "將至蘭陵道中以遠岫重叠出寒花散漫開爲韵  其二",
        "id": "a27769be-993a-44f6-9c88-63780a9eda3e"
    },
    {
        "author": "李處權",
        "paragraphs": [
            "驚飇起群雁，落日明孤松。",
            "溪駛石齒齒，樹斷山重重。",
            "功名貴及時，丈夫不可慵。",
            "初不繫賢愚，秖繫其所逢。"
        ],
        "title": "將至蘭陵道中以遠岫重叠出寒花散漫開爲韵  其三",
        "id": "c82ad741-c007-4710-be04-0b85c1f76ea4"
    },
    {
        "author": "李處權",
        "paragraphs": [
            "故人限南北，昨日夢寐接。",
            "朝來得素書，開緘意稠叠。",
            "别時贈吳鈎，璀粲猶在篋。",
            "因循愧遲暮，欲見煌煌業。"
        ],
        "title": "將至蘭陵道中以遠岫重叠出寒花散漫開爲韵  其四",
        "id": "60b02876-77d7-4987-8866-88aa4c871277"
    },
    {
        "author": "李處權",
        "paragraphs": [
            "王民墜塗炭，志士懷憤鬰。",
            "豈無卧龍人，想待三顧出。",
            "從容命世豪，肯爲庸主屈。",
            "英名如白日，千歲常不歿。"
        ],
        "title": "將至蘭陵道中以遠岫重叠出寒花散漫開爲韵  其五",
        "id": "d11f2415-3ff3-4b74-a0b3-2ebee7fe3791"
    },
    {
        "author": "李處權",
        "paragraphs": [
            "舟子厭牽挽，峻瀨凌風湍。",
            "煙霏麗初日，水氣生早寒。",
            "鹺物直六伯，始歎生理難。",
            "一月不食肉，悽然對盤餐。",
            "客程方浩渺，念此道里賖。",
            "秋林傷客情，霜葉色勝花。",
            "溪魚不論錢，我饑豈無涯。",
            "何當見昇平，四海如一家。"
        ],
        "title": "將至蘭陵道中以遠岫重叠出寒花散漫開爲韵  其六",
        "id": "b62eb132-d5d7-42e6-bdd9-a238a110c2d3"
    },
    {
        "author": "李處權",
        "paragraphs": [
            "溪行日有趣，便欲老絕澗。",
            "復懷少陵作，亭午氣始散。",
            "客子鬬身强，尚得加餐飯。",
            "弟兄杳何許，不及沙頭雁。"
        ],
        "title": "將至蘭陵道中以遠岫重叠出寒花散漫開爲韵  其七",
        "id": "82dae802-de76-4ec3-b042-c1fe19f62807"
    },
    {
        "author": "李處權",
        "paragraphs": [
            "早希馬少游，下澤而款段。",
            "一官聊爾爾，此志亦復漫。",
            "束薪與斗米，未足了晨爨。",
            "人生固可憐，況復更憂患。"
        ],
        "title": "將至蘭陵道中以遠岫重叠出寒花散漫開爲韵  其八",
        "id": "c2117b1d-cc59-4663-b2ce-7f380bb1f578"
    },
    {
        "author": "李處權",
        "paragraphs": [
            "小黠而大癡，耄耋均童孩。",
            "當其有酒時，且共笑口開。",
            "淵明真可人，吾廬歸去來。",
            "我今無吾廬，念之寸心摧。"
        ],
        "title": "將至蘭陵道中以遠岫重叠出寒花散漫開爲韵  其九",
        "id": "c52d2ef3-e72d-47b3-8997-997d5a5bcc3f"
    },
    {
        "author": "李處權",
        "paragraphs": [
            "古云七尺軀，不及一尺面。",
            "紛紛閲人久，過眼今乃見。",
            "吾弟外門傑，籍甚東周彦。",
            "瀾翻倒三峽，浩博横萬卷。",
            "不減王夷甫，似是曹子建。",
            "抱負三十年，始遇相君薦。",
            "聲名徹當宁，賜對金鑾殿。",
            "乃不留石渠，頗動薦紳歎。",
            "大藩須按察，此事君亦漫。",
            "遙知閉齋閣，幽討在几案。",
            "歲月局上消，山水琴中玩。",
            "官池本不渾，慎勿驚魚亂。",
            "明年麥秋殘，荔子承清宴。",
            "即席洒椽筆，可酢風味獻。",
            "歸來佐中與，密勿膺帝眷。",
            "不忍話艱難，江淮尚酣戰。",
            "乃翁月旦評，飽學富文翰。",
            "當年蒙賞音，好我置華饌。",
            "侑觴出歌舞，色温微笑粲。",
            "回頭隔生死，拊事臉必泫。",
            "而今百無堪，老大足憂患。",
            "讀書秪自誤，株愚不知變。",
            "平生一丘壑，競此豈其慢。",
            "正可卷而懷，安於素貧賤。",
            "故鄉無巢歸，客子鬬身健。",
            "功名要晚就，婚嫁須早辦。",
            "浮萍偶相值，悵此臨岐餞。",
            "更待南雁回，書來警衰愞。"
        ],
        "title": "送范才元",
        "id": "b41a6ef8-002b-44de-8cc4-1a833ef1bfd4"
    },
    {
        "author": "李處權",
        "paragraphs": [
            "士爲知已用，亦爲知已死。",
            "嘉哉孔文舉，特達惟薦禰。",
            "寥寥千載後，此事今已矣。",
            "俯仰常有懷，邂逅過願始。",
            "襄陽紫微公，操行見所履。",
            "字如入草蛇，詩繼餘霞綺。",
            "家聲鳳凰池，盍在金門裏。",
            "三年民父母，政事粲可紀。",
            "倦游丐閒歸，解紱如脱屣。",
            "東山寧久卧，行爲蒼生起。",
            "要觀補衮功，左右聖天子。",
            "小人不更事，豈解令公喜。",
            "平生萬卷書，不直一杯水。",
            "頽然衰病餘，所存今復幾。",
            "與世竟悠悠，逢人但唯唯。",
            "從公文字飲，德言方在耳。",
            "胡爲舍我去，衣袖不可禠。",
            "離合亦偶然，世事皆如此。",
            "聲出已復呑，相顧淚如洗。"
        ],
        "title": "送張巨山",
        "id": "ae89d05d-bb57-45c2-80f9-adef3754f422"
    },
    {
        "author": "李處權",
        "paragraphs": [
            "戎馬絕黄流，飛塵暗京畿。",
            "竟成王室禍，痛定不忍思。",
            "衣冠半陷沒，逃難皆散之。",
            "有如水衡君，將命弗顧危。",
            "躍馬赤手出，扼隘河之湄。",
            "中途被衝突，星夜西南馳。",
            "回頭望城闕，敻隔母與妻。",
            "半年無家書，欲言涕先揮。",
            "微身亦曷愛，所憂國步隳。",
            "倉黄偶不死，定省陳苦辭。",
            "汴水六七月，横泛被兩隄。",
            "河渠忽中乾，漕輓功莫施。",
            "不劾輒加罪，散秩總厥司。",
            "相次下維揚，庀職從六飛。",
            "衆人之所畏，遠害夫何疑。",
            "春來儀真火，鼠輩輕王師。",
            "偉哉馬氏妹，貞節不可欺。",
            "終焉兵在頸，視死端如歸。",
            "何慙古烈婦，事與日月埀。",
            "君性根孝友，而不求人知。",
            "方其聞孽初，對客神若痴。",
            "茹悲不敢哭，上念親老悲。",
            "豈惟識者悼，行路猶歔欷。",
            "兹疇魏樓功，叙君官甚卑。",
            "幾年始見錄，孰爲公是非。",
            "君懷有直氣，不爲寵辱移。",
            "朝來又駭聞，白簡停官資。",
            "索馬亟往唁，我心有不怡。",
            "君乃笑迎我，喜色見睫眉。",
            "曰此造物意，巧以從其私。",
            "舟楫密已辦，生具亦甚微。",
            "税駕不可必，苟全其庶幾。",
            "我貧君不厭，交契管鮑期。",
            "去意尚勇决，升斗不足縻。",
            "春風鼓河水，立岸看解維。",
            "四郊鼙鼓聲，問君此何時。"
        ],
        "title": "送榮茂世",
        "id": "72b0aba5-baf7-443f-bad9-918867ee3e32"
    },
    {
        "author": "李處權",
        "paragraphs": [
            "恭惟文簡公，雅意在人物。",
            "一時推鑒裁，似秉袁許術。",
            "莘莘材館盛，多自東床出。",
            "昌黎宰相器，氣宇吞溟渤。",
            "門闌最前席，褒借難具述。",
            "愛賢前輩事，此道今誰恤。",
            "我生獨何後，歎不及湔祓。",
            "聲馳翰墨場，興盡雲霞窟。",
            "古來豪傑士，可殺不可屈。",
            "塗窮暫時爾，被褐未宜忽。",
            "之子乃名裔，秀爽開風骨。",
            "尚勉激頽波，典刑庶不沒。"
        ],
        "title": "送程思永",
        "id": "69663222-f170-4505-83dd-28f8981bcfb3"
    },
    {
        "author": "李處權",
        "paragraphs": [
            "春風惱百物，物物不禁渠。",
            "水爲盎盎綠，柳亦毿毿舒。",
            "芳菲遽如許，流光亦須臾。",
            "誰令更别離，此恨當何如。",
            "外門有人物，照映冰玉壺。",
            "茹古髯似戟，說兵膽過軀。",
            "中外已踐更，能事乃緒餘。",
            "主饋孟光賢，郎君千里駒。",
            "人生得此樂，底事猶區區。",
            "兹行謁賢相，袖有時政書。",
            "世家治劇手，陶冶寧舍諸。",
            "我老不適用，饑寒出無驢。",
            "論親無黨近，分義何敢疏。",
            "吾兒似我拙，久已分龍猪。",
            "一聞詞賦功，决科良起予。",
            "山林與鐘鼎，願言今則殊。",
            "歲寒苟在兹，勿忘雙鯉魚。"
        ],
        "title": "送范彦覃",
        "id": "51e1601f-8e99-4a62-8654-a3fec252398f"
    },
    {
        "author": "李處權",
        "paragraphs": [
            "佳哉木芙蓉，秋晚芳意足。",
            "偶植華堂下，似續淵明菊。",
            "眷此好顔色，可玩不可觸。",
            "始見開二三，旋已放五六。",
            "濯濯晨風吹，鮮鮮宵露浴。",
            "非闗競時節，庶用慰幽獨。",
            "我老百念空，掃迹坐林谷。",
            "猶作煙霞想，久絕脂粉欲。",
            "三徑阻幽事，吟苦顛毛秃。",
            "河洛未休兵，媿負盃中綠。"
        ],
        "title": "芙蓉",
        "id": "9b403a11-919a-4b35-8d7f-3fd93e5d25f7"
    },
    {
        "author": "李處權",
        "paragraphs": [
            "老大於節物，真成風馬牛。",
            "出山赴嘉招，敝袍厠英游。",
            "簫鼓市井隘，綺羅人物稠。",
            "嫦娥亦飛來，餘光上簾鈎。",
            "使君民父母，謠頌布政優。",
            "牙旗錯綵繡，康衢看遨頭。",
            "夜氣燭光滿，春寒香霧浮。",
            "中興太平象，郡國皆魯鄒。",
            "豐年入醉鄉，頒白卧道周。",
            "遙知蒼龍闕，宴敞華萼樓。",
            "惟公班馬手，斯文擅風流。",
            "行歸侍嚴宸，玉堂聽更籌。",
            "獨憐衰病客，鬢毛蚤驚秋。",
            "頽然賓裾後，報德慙應劉。"
        ],
        "title": "元夕陪張使君燕集",
        "id": "f4380f0a-5416-461b-85aa-df286d5e9d75"
    },
    {
        "author": "李處權",
        "paragraphs": [
            "平生金石友，參商幾暌阻。",
            "二年更喪亂，流落隨處所。",
            "夫君丘壑姿，鴻鵠杳鶱舉。",
            "超然有能事，妙絕見心苦。",
            "蒼茫尺餘松，黛色起烟雨。",
            "興來灑風竹，六月無袢暑。",
            "又嘗作平遠，近代未可數。",
            "奈何於吾儕，一筆獨不與。",
            "我有敲冰練，度越世俗楮。",
            "煩君作横卷，放意寫湘楚。"
        ],
        "title": "簡申甫求畫",
        "id": "cf85d7a4-02a2-4861-b8da-6e1093e35702"
    },
    {
        "author": "李處權",
        "paragraphs": [
            "嘗讀東坡詩，不可居無竹。",
            "況此真琅玕，一一温如玉。",
            "得非瑶池種，阿母所愛育。",
            "一日三封植，近之誰敢觸。",
            "山僧不知貴，遣送如薪束。",
            "坐成阮家林，色映兵厨醁。",
            "主人何必問，抱琴來就宿。",
            "此君不須多，瀟灑數竿足。",
            "卻笑陶元亮，但採東籬菊。"
        ],
        "title": "次韵翁子秀移竹",
        "id": "90561a98-7fbf-418a-9984-7bf80687b8db"
    },
    {
        "author": "李處權",
        "paragraphs": [
            "外門推望郎，天啓眉幹白。",
            "掲掲廊廟器，仕道無枉尺。",
            "仁義允蹈之，言行可法則。",
            "優爲君子儒，彬彬見文質。",
            "伊川有夫子，四海尊學術。",
            "燕申鄉里化，語默世不識。",
            "公時列高弟，見獨蚤入室。",
            "從容爲邦問，領略濟時策。",
            "海涵而地負，光輝日充實。",
            "向來坐省中，能事已籍籍。",
            "出入群公間，持論頗正色。",
            "皦皦活國心，周召可輩伯。",
            "朝廷公議喪，牛李計方得。",
            "道大固不容，青蠅工點璧。",
            "知難襆被去，迴首帝閽隔。",
            "嗟嗟已衰俗，弗俾蒙其澤。",
            "出把使者節，顧未遠親側。",
            "榮耀老萊衣，孝心惟惕惕。",
            "温尋故時學，委蛇山水國。",
            "澄清足暇裕，薦延頗推擇。",
            "宛彼南陽族，食指居數百。",
            "衣冠日零替，貧有未葬骨。",
            "嘅然斥餘貲，黄壤即安宅。",
            "于公已高門，叔敖有陰德。",
            "敵馬禍中原，南遷例奔廹。",
            "故林無巢歸，瓦礫漫阡陌。",
            "艱難更道路，扶病親藥石。",
            "肩輿豈久堪，命數奄兹厄。",
            "銘旌瘴煙裏，過者爲悽惻。",
            "無兒但有孫，尚可付窀穸。",
            "墳墓五千里，河洛兵未息。",
            "招魂動楚些，路遠迷南北。",
            "鯫生愧無似，忘年罇俎客。",
            "提攜在斯文，恨不借羽翮。",
            "去春失所恃，鉅痛摧肝膈。",
            "銜哀赴喪所，寸步且如棘。",
            "猶期見渭陽，慰我孤苦極。",
            "傷心捨我去，涙落滿裀席。",
            "遙知凛生氣，千古猶不沒。",
            "夜中夢見之，話言及疇昔。",
            "謂公猶在世，眼明失心疾。",
            "山風忽驚起，月朗清露滴。"
        ],
        "title": "哭駕部舅",
        "id": "3e330f01-a27a-4607-9d25-6145312e8c08"
    },
    {
        "author": "李處權",
        "paragraphs": [
            "異時柳柳州，謫居食蝦蟇。",
            "人情尚隨俗，此道誰疵瑕。",
            "窮工見文字，制作排淫哇。",
            "作詩報昌黎，想當劇雄誇。",
            "集中此篇亡，恨不窮天葩。",
            "人生一飽止，何事須魚蝦。",
            "我鄉實西北，柯山偶藏家。",
            "土人重石鱗，充饌蔑有加。",
            "商論及品次，衆口時紛拏。",
            "朝來有分甘，珍味到齒牙。",
            "籠粒坐剥雪，壺漿薦流霞。",
            "此物亦易致，我饑其有涯。",
            "兒童還可笑，遠岸去攜叉。"
        ],
        "title": "食石鱗",
        "id": "76b3f9dd-8898-494e-ac31-75ee892b4981"
    },
    {
        "author": "李處權",
        "paragraphs": [
            "春風欲裂石，春雲如鼓濤。",
            "況復横來雨，簷溜聲連宵。",
            "畸人早盥幘，散目臨亭皋。",
            "挽折户外柳，吹殘竹間桃。",
            "慨然念芳物，摧抑適所遭。",
            "因之感時節，幽憤空忉忉。",
            "少年亦棄置，自引瓶中醪。",
            "醉後眼生纈，孤坐清吟高。"
        ],
        "title": "感春",
        "id": "7c1b7923-6a8d-43ee-9dd6-354d552edb73"
    },
    {
        "author": "李處權",
        "paragraphs": [
            "巖寺報梅開，可是知時節。",
            "映竹已蕭疏，臨流復清絕。",
            "正須幽士賞，莫縱狂僧折。",
            "山寒雲霧深，日暮更飛雪。"
        ],
        "title": "聞梅",
        "id": "4f949139-c2ac-4d67-9f6e-9f6d1ac09d84"
    },
    {
        "author": "李處權",
        "paragraphs": [
            "春雲向晚留，夜雨凌曉濯。",
            "花明嬌欲語，柳綠浄可握。",
            "化工了無盡，芳意殊未覺。",
            "燒筍薦清尊，此味初不惡。",
            "君知忘憂物，便是卻老藥。",
            "百年終一炊，無事且行樂。"
        ],
        "title": "雨後凝秀閣口占呈子方",
        "id": "0fd48792-4902-4861-888a-df591dee4e0a"
    },
    {
        "author": "李處權",
        "paragraphs": [
            "惟昔清獻公，二年蜀中歸。",
            "歸載無長物，一琴而一龜。",
            "龜屬煙霞想，琴寓山水思。",
            "婆娑二物間，德容儼怡怡。",
            "元龍豈時輩，康樂匪俗期。",
            "書齋質不陋，覆之以茒茨。",
            "手植參天松，亭亭歲寒姿。",
            "公去幾霜露，高風猶在茲。",
            "可使貪夫廉，至今仰伯夷。",
            "使君挺孤潔，後身盖亡疑。",
            "治體簡而肅，民俗醇不疵。",
            "竭虔拜公像，雅有賓僚隨。",
            "置酒延公孫，誠意公所知。",
            "表表孝弟里，人物固未衰。",
            "德厚者流光，此言良不欺。",
            "春陰澹物華，藹藹原隰滋。",
            "遠山出雲氣，近水餘風漪。",
            "時禽屋上語，野蝶筵中飛。",
            "此堂歷千載，盛事傳一時。",
            "凛如公在傍，冠弁不敢欹。",
            "庶幾飽公德，滿酌其可辭。",
            "聊以永今朝，畫景方舒遲。"
        ],
        "title": "陪張巨山謁清獻公祠",
        "id": "8b674a28-1588-43f6-b3c7-41b9bd5b105b"
    },
    {
        "author": "李處權",
        "paragraphs": [
            "野寺何所有，梅花如玉盆。",
            "客愁浩如許，我聲已載吞。",
            "大士坐丈室，燠若陽谷温。",
            "從來第一義，入耳簡不煩。",
            "不謂兵火餘，見此祇樹園。",
            "仰沐方外契，藹然風味存。",
            "我詩如廢井，已涸寧有源。",
            "又如既老馬，力盡不復奔。",
            "空餘浩然氣，踵見常焞焞。",
            "熊經非我事，詎以胎息論。",
            "蒙莊豈達者，區區說鵬鯤。",
            "何如柳下惠，坐令薄夫敦。",
            "殊方對節物，凄斷遊子魂。",
            "山晚雲欲雪，陰風樹雅翻。",
            "不見柴桑翁，此意無語言。"
        ],
        "title": "贈高老",
        "id": "4d92e886-548a-472f-931d-43bf8ab3825c"
    },
    {
        "author": "李處權",
        "paragraphs": [
            "茫茫人間世，佛法最長久。",
            "山林坐九年，面壁不掛口。",
            "須是丈夫兒，懸崖能撒手。",
            "爲語學道人，何須天下走。",
            "夜寒雲去盡，横參掛南斗。",
            "我已辦青鞋，要聞獅子吼。"
        ],
        "title": "送禪客入高峰",
        "id": "6b38c7be-9ab3-4e75-a51b-273a7ff460b8"
    },
    {
        "author": "李處權",
        "paragraphs": [
            "木落山重重，溪長雨霏霏。",
            "雲慘傷客容，風饕裂征衣。",
            "我行已千里，恨無羽翰飛。",
            "倒帆近古寺，煙鐘深翠微。",
            "明軒快遠目，俛仰涵清輝。",
            "上人惠休輩，道眼與世遺。",
            "匡床竹火爐，翛然自忘機。",
            "餘生尚奔迫，所遇非所依。",
            "天地兵革滿，鄉闗音信稀。",
            "拊膺坐長嘯，歲晚將安歸。"
        ],
        "title": "贈寶勝主僧",
        "id": "777f47f9-7266-4e8c-b481-b47b64e629d6"
    },
    {
        "author": "李處權",
        "paragraphs": [
            "學詩如學佛，教外别有傳。",
            "室中要自悟，心地方廓然。",
            "悟了更須坐，壁下三十年。",
            "他時一瓣香，未可孤老禪。"
        ],
        "title": "戲贈巽老",
        "id": "8234161e-1897-4b30-9b23-19f3552a3121"
    },
    {
        "author": "李處權",
        "paragraphs": [
            "壯此江郎峰，何年儼而峙。",
            "融結自太古，造化鍾一氣。",
            "屹然居獨尊，群峰俱不至。",
            "如冠劍大臣，廷諍而出位。",
            "大哉天地間，覆載不敢議。",
            "此峰有四面，面面各異勢。",
            "撐空方突兀，傲世不嫵媚。",
            "我昨玉山來，雪罷煙收霽。",
            "川平如湧出，蕩漾浮蒼翠。",
            "已遠更回頭，眼老猶决眥。",
            "眷言須水陽，税駕得巖寺。",
            "黄童與白叟，追逐兩閲歲。",
            "勝踐在咫尺，心賞通寤寐。",
            "塵勞不鞭後，俯仰徒自媿。",
            "會待秋風高，杖履窮幽邃。",
            "雲深月滿山，儻與神仙侍。"
        ],
        "title": "江郎峰",
        "id": "a5447324-37a1-4762-971f-3dd081a7204a"
    },
    {
        "author": "李處權",
        "paragraphs": [
            "春來雨鳴屋，夜静雷破山。",
            "客子嘆身世，曷以舒心顔。",
            "高人不事事，結屋蒼翠間。",
            "松竹不改操，鴻鵠何由攀。",
            "想知於此時，齋扉猶未闗。",
            "短檠書史倦，危坐聽潺潺。"
        ],
        "title": "簡士特",
        "id": "424955e4-08e5-4ada-81ba-31d3846cb5c2"
    },
    {
        "author": "李處權",
        "paragraphs": [
            "西風吹雨來，濯此青琅玕。",
            "黄華媚幽獨，秀色如可餐。",
            "我居適在野，門庭已荒寒。",
            "老屋四壁立，生涯堪鼻酸。",
            "向來頗好飲，無日無杯盤。",
            "而今廢升斗，百憂何以寛。",
            "惟取架上書，拭几支頤觀。",
            "偉哉聖賢旨，妙處言莫殫。",
            "如渇遇新汲，醒然開肺肝。",
            "因不求甚解，會心亦解顔。",
            "茫茫百年中，毁譽非一端。",
            "要知仁與義，多出貧賤間。",
            "相逢勉爲善，世路良獨難。",
            "誰能逐狂癡，凌競趨險艱。",
            "何以易此樂，此樂居之安。"
        ],
        "title": "讀書",
        "id": "5692ee52-850f-41f2-9813-fd75d6bf64ec"
    },
    {
        "author": "李處權",
        "paragraphs": [
            "北風夜號呼，逗曉雲已罩。",
            "臘雪及春來，佳瑞故難料。",
            "舞空復低徊，投隙乍顛倒。",
            "山川若爲容，松竹不改操。",
            "斷隴失坡陀，連峰增峻峭。",
            "瓊堆與玉立，南北浄相照。",
            "獨鶴無處尋，田中發清叫。",
            "疏梅有時見，水際含微笑。",
            "晏裘昔所慕，王氅可同調。",
            "江練好催詩，公乎今謝朓。"
        ],
        "title": "雪中赴德孺燕集",
        "id": "da5cec22-be1c-494d-8b46-9d49e597d3a6"
    },
    {
        "author": "李處權",
        "paragraphs": [
            "莘野隠於耕，傅巖隱於築。",
            "叔夜隠於鍛，君平隱於卜。",
            "四子隠不同，抗志俱超俗。",
            "夫君無所事，掃迹隠於谷。",
            "優游以卒歲，燕居常慎獨。",
            "方寸湛若水，顔状温比玉。",
            "白璧無瑕玷，幽蘭自芬馥。",
            "插架萬籖書，擁簷千挺竹。",
            "時乘昃月過，自伴微雲宿。",
            "蕭然伏臘餘，尚不愧此屋。",
            "豈曰不願仕，可以速則速。",
            "富貴草頭露，榮華風中燭。",
            "止止理固明，知止乃不辱。",
            "小人無藉在，放浪謝羈束。",
            "衰年廹饑凍，強顔隱於祿。",
            "晚食且徐行，分量初易足。",
            "婆娑一丘壑，雅趣在松菊。",
            "平生喜文字，終恨窘邉幅。",
            "顧聞多種秫，迎寒釀已熟。",
            "更約阮仲容，清談夜更僕。"
        ],
        "title": "題吕季升谷隠堂兼寄居仁",
        "id": "b5c4b9f0-49df-4ec4-9e8f-5539f6e5deba"
    },
    {
        "author": "李處權",
        "paragraphs": [
            "倦遊得兹行，頗愜丘壑性。",
            "俗慮與秋澄，禪心隨夜静。",
            "燈前見脩竹，月下聞清磬。",
            "未作故山歸，空吟長卿詠。"
        ],
        "title": "陪約之宿東禪",
        "id": "c0a8ed72-382f-4ef7-bb61-7d7a31200aa4"
    },
    {
        "author": "李處權",
        "paragraphs": [
            "老屋不知春，餘花紛委雪。",
            "中有忘言人，截斷天下舌。",
            "我久執情見，終日在談說。",
            "一笑示全機，春雲滿城闕。"
        ],
        "title": "北禪",
        "id": "4823f06c-7b2c-4818-8d1f-7ca77c2b36dd"
    },
    {
        "author": "李處權",
        "paragraphs": [
            "恨我生不早，不拜蘇范岑。",
            "倀倀斯文中，永歎一何深。",
            "世家潁川上，萬卷脩竹林。",
            "相望群玉府，清風猶至今。",
            "合好一大事，遺訓敢弗欽。",
            "求之且彌年，齊大肯見臨。",
            "侍郎著清德，温厚如球琳。",
            "吐而爲文章，中有太古音。",
            "嗣孫固多賢，玉立俱及尋。",
            "近坦東床腹，執禮不免簪。",
            "留連歲將晏，離索秋正陰。",
            "往崇丘索志，用壯爵祿心。",
            "一盃須重持，爲子商聲吟。",
            "當復記衰懦，病懶何可箴。"
        ],
        "title": "送岑婿歸許昌",
        "id": "b6357b81-319e-4ec0-bfac-ae568bc7eb22"
    },
    {
        "author": "李處權",
        "paragraphs": [
            "群峰如高馬，飛雲若爲馭。",
            "蒼翠來無際，擺脫欲仙去。",
            "我時登兹亭，物色生四顧。",
            "同行有君子，粲笑隨杖屨。",
            "樵蘇自生理，孤煙横匹素。",
            "歸鳥楓樹林，天高西日暮。",
            "不見髯將軍，長橋斬蛟處。",
            "安得起斯人，扶危正天步。",
            "平生江湖想，齒髮凋行路。",
            "倘有百斛舟，載酒經煙霧。"
        ],
        "title": "陪陳叔易汪彦章登浮翠亭",
        "id": "a0679025-e386-4b50-a459-0e71ef7a12dc"
    },
    {
        "author": "李處權",
        "paragraphs": [
            "高情接巾屨，雅志在丘壑。",
            "林疏見鳥下，池静聞魚躍。",
            "歲月已屢改，風煙只如昨。",
            "我知造物心，遺子良不薄。",
            "畏途有豺虎，駭浪有鮫鱷。",
            "何如遠憂患，共此吟嘯樂。"
        ],
        "title": "環照閣口占呈德良",
        "id": "d05cd270-5d22-4a96-9ea7-fba7c7f5866c"
    },
    {
        "author": "李處權",
        "paragraphs": [
            "丈人居水南，未省價高索。",
            "平生丘壑事，長嘯天宇窄。",
            "舍傍五株柳，宛是陶家宅。",
            "舍南數畆園，似與人境隔。",
            "方須漉酒巾，漸喜扶老策。",
            "以兹不願仕，偶然似彭澤。",
            "青松手所種，撫之無愧色。",
            "都忘歲月徂，不受霜霰廹。",
            "是身等浮雲，術也可不擇。",
            "持此百年間，常恐中道畫。",
            "曠哉遺世情，遇我眼不白。",
            "問我來何時，胡爲久於客。",
            "我官亦易抛，行矣勿多責。",
            "方從倦飛鳥，望林整歸翮。"
        ],
        "title": "撫松堂",
        "id": "107b35c8-1889-4c09-8f80-6220d3668806"
    },
    {
        "author": "李處權",
        "paragraphs": [
            "對植是何年，巖巖挺寥廓。",
            "風雷已屢起，霜雪終不著。",
            "先生立其中，偃蹇相參錯。",
            "高標與秀氣，鼎足冠伊洛。",
            "想此堂成初，來賀紛燕雀。",
            "醉哦淵明句，衆鳥欣有託。",
            "偉哉拔俗姿，聞見窮浩博。",
            "鐘鼎列珍玩，圗史諧至樂。",
            "小人辱忘年，高義見嘯諾。",
            "詎敢窺藩籬，庶遂飫糟粕。",
            "南池俯空曠，倒影如衡霍。",
            "乘月抱琴過，坐石幽弄作。"
        ],
        "title": "雙松堂",
        "id": "282386a3-34e0-4b1c-b20b-51b197b683df"
    },
    {
        "author": "李處權",
        "paragraphs": [
            "青山不遠人，人自與山遠。",
            "好事或致之，來赴不待挽。",
            "夫君有丘壑，於此興不淺。",
            "昔爲谷口鄭，今是竹林阮。",
            "雌黄不掛口，青白常在眼。",
            "官居真吏隠，衙鼓自早晚。",
            "常令遠趍走，俗冗盡除剗。",
            "朝夕面蒼翠，無事日把醆。",
            "填門氣象豪，入户雲煙滿。",
            "詩成足風味，醉墨自舒卷。",
            "我獲一日雅，甚愛王戎簡。",
            "儻無絕交書，定過嵇中散。"
        ],
        "title": "面山堂",
        "id": "b0f5e206-c094-4227-a3f4-8889e1175946"
    },
    {
        "author": "李處權",
        "paragraphs": [
            "漂流劇東南，所歷過所聞。",
            "始及廬陵郡，俯仰尤不塵。",
            "朅來未敢忘，事賢友其仁。",
            "翹翹蕭與李，拔萃而多文。",
            "蕭君辭盖寡，空林蘭自薰。",
            "揚鞭捨我去，意欲樹殊勲。",
            "李君舌尚在，真氣凌秋旻。",
            "掃門與我俱，軟語迴陽春。",
            "客舍甲子雨，八荒同一雲。",
            "傾盖有彭子，微言時解紛。",
            "愛我忘其陋，肯顧羅雀門。",
            "從容香積飯，可口謝八珍。",
            "張公丈人行，氣宇老而淳。",
            "舒吴無俗姿，信是德有鄰。",
            "籃輿復聨翩，去指江之津。",
            "坐中皆我輩，肴蔌來逡巡。",
            "把盞屬形勝，領略難具陳。",
            "山寒更宜遠，江流復沄沄。",
            "大哉開闢功，孰測造化源。",
            "掛席者誰子，其來自無垠。",
            "躭躭載萬斛，徴取何其勤。",
            "落帆占近岸，過逢慶欣欣。",
            "方矜猗頓富，誰信管鮑貧。",
            "鳴雁何處來，冥冥初不言。",
            "亦知箇中好，鳴呼下其群。",
            "商羊不覺舞，漁父收微緡。",
            "煙樹僅可識，歸鴉喧水村。",
            "我昔觀畫圖，對此猶心存。",
            "怳若夢中事，有懷攜酒樽。",
            "客子鬬身强，身外安足論。",
            "無事頗相見，斯言吾所敦。"
        ],
        "title": "十月十日陪張丈奉高雅臣德器凌波亭小酌",
        "id": "8d209c6b-a454-4c49-a93b-773e039a7ba4"
    },
    {
        "author": "李處權",
        "paragraphs": [
            "清風泛寒露，夜久氣轉凉。",
            "恍然幽夢覺，明月及我牀。",
            "披衣起獨坐，愛此數尺光。",
            "興來御桐君，正始其可忘。",
            "山高既峩峩，水流亦湯湯。",
            "方當志獲麟，故宜鄙求凰。",
            "永懷嵇叔夜，復思蔡中郎。",
            "妙處與心會，樂哉殊未央。"
        ],
        "title": "月夜鼓琴",
        "id": "a5437f21-1e31-49e0-90c4-f66cbc4fb73b"
    },
    {
        "author": "李處權",
        "paragraphs": [
            "嶧桐斵孫枝，所取非老大。",
            "比其爨之焦，孰謂邕也過。",
            "拂拭見太古，斷腹宛蛇卧。",
            "持來長安市，萬口莫能破。",
            "愛公胸次廣，雲夢吞幾個。",
            "夜堂發孤彈，風月清入座。",
            "高山不易賞，白雪久無和。",
            "且樂舜絃薰，毋事楚臣些。"
        ],
        "title": "次韵叔羽聽琴詩",
        "id": "d9b3a96f-3520-4973-9697-47ea9080c18c"
    },
    {
        "author": "李處權",
        "paragraphs": [
            "我公自言老，能事如少年。",
            "我公自言退，人材望陶甄。",
            "公功在本朝，本朝方賴焉。",
            "公德在斯民，斯民寧舍旃。",
            "中年倦政機，去若浮雲旋。",
            "名山占形勝，築堂蒼翠巔。",
            "窪樽爲壺觴，虛籟爲管絃。",
            "招攜足賓客，嘯傲窮雲烟。",
            "胸中萬卷書，三峽傾詞源。",
            "興來不停綴，摛華筆如椽。",
            "登臨出妙語，珠璣落清圓。",
            "不數劉白輩，一斗真百篇。",
            "裴傅堂綠野，贊皇墅平泉。",
            "東山謝安妓，五湖范蠡船。",
            "四子之於公，器業微差肩。",
            "公之於四子，趣尚并其全。",
            "公術可活國，公力可迴天。",
            "蒼生望公起，天子忘公艱。",
            "佇瞻丹鳳詔，衮衣來陛前。",
            "三入知眷殊，一夔見任專。",
            "發揮中興業，開闢造化權。",
            "拯焚而救溺，持危而扶顛。",
            "雍容復密勿，造膝陳一言。",
            "長驅卷沙漠，擣穴空腥羶。",
            "談笑九州復，懽呼兩宫還。",
            "四海各安堵，六軍同晏眠。",
            "躋民入仁壽，致主登光宣。",
            "圗像冠雲臺，勒功照燕然。",
            "功成了不居，高謝區中緣。",
            "拂衣赤松游，辟穀求神仙。",
            "去去蓬萊路，雲螭不受鞭。"
        ],
        "title": "退老堂",
        "id": "44d5d3c3-2ecf-4722-a4e3-a4edb3e894e7"
    },
    {
        "author": "李處權",
        "paragraphs": [
            "管蔡既失道，周公遂相殘。",
            "召公乃賦詩，棠棣良可觀。",
            "聖賢尚如此，末世詎得安。",
            "斗粟與尺布，至今興永歎。",
            "汝南賢伯仲，鄉評藹芝蘭。",
            "冰清而玉潔，友于甚相懽。",
            "鴻雁識先後，鶺鴒知急難。",
            "同衣且共爨，怡怡生理寛。",
            "壎箎翕和樂，學海闚波瀾。",
            "好爵豈終靳，未用詠考槃。",
            "他年表門閭，紫荆出簷端。"
        ],
        "title": "題周氏棣華堂",
        "id": "2965da77-a56b-4aab-aa36-5f076740a146"
    },
    {
        "author": "李處權",
        "paragraphs": [
            "德積固有源，吉卜可無地。",
            "要知青囊術，詎盡黄壤計。",
            "翁族鼎七閩，籍甚月旦議。",
            "五車聞善訓，三遷見深意。",
            "父子兄弟間，接武廣寒桂。",
            "世方慕朱紫，此道非我貴。",
            "而今二阮賢，風雅果未墜。",
            "婆娑竹林下，頗用文章戲。",
            "諸郎赤鳳麟，唾手可高位。",
            "惟松歲寒質，似抱君子器。",
            "偉此無情物，胡然效斯瑞。",
            "天人理則懸，聲聞在交際。",
            "我行幾千里，歲晚飄零至。",
            "升亭整素冠，敬仰動長喟。",
            "塜木助芊芊，前山益佳氣。"
        ],
        "title": "題瑞松亭",
        "id": "1d4a41a7-2f56-4a0c-9976-a81ddbd8f874"
    },
    {
        "author": "李處權",
        "paragraphs": [
            "我行出陜右，來升召公堂。",
            "歎公不可作，祗令吾道傷。",
            "優哉聽訟日，斯民歌樂康。",
            "善教被南國，美蔭餘甘棠。",
            "惟公與周公，左右相成王。",
            "孰知二公心，千載惟蒼蒼。",
            "人不學二南，其蔽猶面牆。",
            "先聖垂此言，下士其可忘。",
            "太史述世家，源深者流長。",
            "公澤亦至今，風烈殊未央。",
            "再拜仰公像，冠佩猶煌煌。",
            "徘徊不能去，淚落征衣裳。"
        ],
        "title": "召伯祠",
        "id": "db79824b-7ca6-4c09-8b33-c6b17bc08838"
    },
    {
        "author": "李處權",
        "paragraphs": [
            "庭植何夭矯，蒼皮餘雨溜。",
            "本非尋常材，歲月方成就。",
            "偉此蕭散姿，眄睞揖孤秀。",
            "慕陶築斯亭，千載可同臭。",
            "引杖步嘉蔭，攜書席永晝。",
            "舒嘯一徜徉，清風滿懷袖。",
            "更想五老峰，傑卓立癯瘦。",
            "何因借羽翮，接踵賓裾後。"
        ],
        "title": "題九江徐使君眄柯亭",
        "id": "cbdf038b-0f21-48ff-8d32-6020191be0d3"
    },
    {
        "author": "李處權",
        "paragraphs": [
            "草碧波復綠，南浦愁送君。",
            "君行將何之，愴指南北雲。",
            "相思無早晚，生離無近遠。",
            "悠悠闗塞阻，杳杳音信斷。",
            "青燈挑已盡，夜長方展轉。"
        ],
        "title": "次韵陳叔易三首  其一",
        "id": "a3154cf8-5584-4c28-88f5-d91ba56a214a"
    },
    {
        "author": "李處權",
        "paragraphs": [
            "東鄰有豔婦，傾城室家索。",
            "西鄰有貞妻，空閨守葵藿。",
            "良人萬里去，豈爲鉛華落。",
            "君心諒不移，妾命由來薄。",
            "天地終無情，人生復何託。"
        ],
        "title": "次韵陳叔易三首  其二",
        "id": "8dd7d8ce-af0d-4a64-b987-1b67cb94d709"
    },
    {
        "author": "李處權",
        "paragraphs": [
            "馬鳴旌斾搖，雪滿闗山道。",
            "白草連雲中，羊腸復縈繞。",
            "别離工損神，宿昔已枯槁。",
            "卻望南飛鴻，驚弦亦虚憍。",
            "祗應馬上曲，偏能寫懷抱。"
        ],
        "title": "次韵陳叔易三首  其三",
        "id": "fb2cee96-d696-438d-9034-177b35575e07"
    },
    {
        "author": "李處權",
        "paragraphs": [
            "去年客中愁，忽忽意未伸。",
            "歸來媚兒曹，行樂猶及辰。",
            "融怡帝鄉日，浩蕩天街春。",
            "物色豈不好，所思難重陳。",
            "婉孌有能事，朱絃妙通神。",
            "從容蘭臭言，事事皆可人。",
            "關河一乖隔，夢想清洛濵。",
            "況乃行止間，愧負匏瓜身。",
            "情隨節物改，事逐風景新。",
            "躊躇不自釋，淥酒徒芳辛。",
            "明朝更牽强，接踵肥馬塵。",
            "凌波固可慕，解佩良無因。",
            "青翼不復來，悵望瑶池津。"
        ],
        "title": "將遊西池偶書",
        "id": "5993078b-6cfb-46b5-a46d-e9020a35ffc6"
    },
    {
        "author": "李處權",
        "paragraphs": [
            "青松百尺餘，宛彼山之陲。",
            "白鶴巢其高，皂鶴巢其卑。",
            "紅鶴不敢來，下巢楓樹枝。",
            "陽春一動蕩，百鳥俱蕃孽。",
            "綢繆各盡力，草草成藩籬。",
            "卵翼與哺育，不媿烏鳥慈。",
            "清晨求食去，鼓翼遠奮飛。",
            "斯須復來還，亦有蛇鱣隨。",
            "引頸鳴相呼，所憂非渇饑。",
            "不日毛羽成，頡頏下陂池。",
            "浴之以清泠，弄影相娱嬉。",
            "既久遂不來，遠舉將何之。",
            "高山與深林，浩蕩信所歸。",
            "明年又當至，復作今所爲。",
            "我爲唐虞世，鳥巢何所窺。",
            "亂來纒兵火，殺氣滿四維。",
            "人群失安居，恨無羽翰施。",
            "偶此共偷生，偪仄何可辭。",
            "憂患亦所同，去就可弗思。",
            "網羅非爾事，彈射不爾私。",
            "近辭燕雀喧，遠與鴻鵠期。",
            "相望在寥廓，大翮如雲垂。",
            "時來松樹間，聽我哦此詩。"
        ],
        "title": "紀鶴",
        "id": "fd998a79-8af0-4833-bfc0-fd4677d10528"
    },
    {
        "author": "李處權",
        "paragraphs": [
            "秋露日以繁，秋氣日以清。",
            "愛此堂下花，色好香滿庭。",
            "藉之青玉葉，表以白玉英。",
            "微風過披拂，小雨來滋榮。",
            "我老味更薄，與世無復情。",
            "頽然衰病餘，見花猶眼明。",
            "俗客不到門，取琴花前横。",
            "小童爲席地，取酒花前傾。",
            "昔人工比物，言簪豈虚名。",
            "願登君子首，雅與冠弁并。"
        ],
        "title": "玉簪花",
        "id": "05f6948d-a07a-4d31-9fac-d7b10ba0a4d4"
    },
    {
        "author": "李處權",
        "paragraphs": [
            "昔人愛仙掌，歸時倒騎驢。",
            "風味顧不淺，豈以俗士拘。",
            "我來過溪橋，效顰返肩輿。",
            "異世頗同懷，往者不可呼。",
            "是時秋冬交，霜後木落疏。",
            "人家在窈窕，溪山如畫圗。",
            "我老尚羈束，媿爾鶩與鳬。",
            "川光媚煙景，沿戯得自如。",
            "人生一世間，過眼皆空虛。",
            "偶然及勝踐，臨覽復起予。",
            "尚當風月夕，藉地倒一壺。",
            "意亦不在酒，得句聊自書。",
            "誰能五侯門，長鋏歸來乎。"
        ],
        "title": "溪橋",
        "id": "104ec18b-7504-4dcb-8c70-d3dba448fa14"
    },
    {
        "author": "李處權",
        "paragraphs": [
            "老全冰玉姿，不受一滓塵。",
            "彈琴看飛鴻，自是千載人。",
            "幽蘭寫國香，白雪迴陽春。",
            "邈視嵇阮流，不肯加冠巾。",
            "絲桐得心法，二子入室親。",
            "高山與流水，領略難具陳。",
            "前年出闗意，浩蕩誰能馴。",
            "跌足兵火圍，所遇多苦辛。",
            "卻來湖上寺，翳拂坐石門。",
            "頗有名勝士，宛然交道存。",
            "寄書亦及我，匪但通寒温。",
            "問我能來無，媿負匏瓜身。",
            "翩然如野鶴，接羽凌秋旻。",
            "過我晉陵郡，促軫風露新。",
            "諧和下鸞鳳，幽怨出鬼神。",
            "老全殆不沒，千古名知津。",
            "漂流更喪亂，我生乃不辰。",
            "見子顔色開，慰我羈旅魂。",
            "我心亦清苦，久願丘壑鄰。",
            "何時舟載月，一弄秋江濵。"
        ],
        "title": "聽照曠塵外琴",
        "id": "f610614b-e03b-4053-bbe8-79d1e4b5770c"
    },
    {
        "author": "李處權",
        "paragraphs": [
            "我無錦繡腸，而居錦繡谷。",
            "春風二三月，山花名躑躅。",
            "芳鮮照寒澗，窈窕映修竹。",
            "化工亦耐事，造物能委曲。",
            "不知幾猩唇，貸此色可足。",
            "看久直欲燃，況乃手未觸。",
            "杖藜兩幅巾，人物俱驚俗。",
            "方觀筆端妙，更對盃中醁。",
            "念昔嵩少步，千層上雲麓。",
            "政似徐熈圗，寫生開百幅。",
            "懷歸阻兵火，夢想如在目。",
            "會當返昇平，柴車駕黄犢。"
        ],
        "title": "翁士特李似表相過小酌分題得躑躅",
        "id": "8afe864b-b196-4109-924c-30f8092c320d"
    },
    {
        "author": "李處權",
        "paragraphs": [
            "二老學而窮，超然以詩鳴。",
            "雍容三百篇，一一韶與韺。",
            "挺特汜水詩，彊梁與古争。",
            "寂寥會隠篇，澹蕩遺心營。",
            "珠璣淪瓦礫，有時應夜明。",
            "過者劇千萬，豈無一不盲。",
            "我父實久要，早以文會并。",
            "茲來唱無和，樽酒懷平生。",
            "遺篇乃見屬，悼往泯厥聲。",
            "歘然奮長筆，摭實無過情。",
            "而今且誰託，兩族俱凋零。",
            "從古作者意，所務非近程。",
            "徐觀百年內，污世曷足名。"
        ],
        "title": "家君爲張丈明叔段丈處厚作詩集序小子贊之",
        "id": "959b54b8-1fce-4177-81c3-ac1c3d67ca8a"
    },
    {
        "author": "李處權",
        "paragraphs": [
            "薌林近知名，悵望江干路。",
            "無因從之游，夢魂幾飛去。",
            "侍郎天下士，器識廊廟具。",
            "詩似王右丞，文如韓吏部。",
            "勇退不待年，蒼生思謝傅。",
            "幽棲新卜築，日涉已成趣。",
            "人物在籃輿，風流稱椶屨。",
            "身閒魚鳥近，心遠烟霞聚。",
            "浄几展圗書，疏簾約風露。",
            "時傾清濁酒，喚客坐飛絮。",
            "江鱗白可膾，野雀黄堪茹。",
            "懽言忘賓主，脱帽方箕踞。",
            "手揮玉麈尾，故自有佳處。",
            "拄頰欲招隠，撚髯知得句。",
            "快當走尺書，徑拉王文度。"
        ],
        "title": "寄題向伯恭薌林",
        "id": "e5d15765-ae37-463f-8a9c-a30508d82473"
    },
    {
        "author": "李處權",
        "paragraphs": [
            "坐嘯凝香霧，卷簾松竹青。",
            "新霜戒微寒，遠日朝霞赬。",
            "過午時雲族，其濛見初零。",
            "蕭蕭打葉響，瀝瀝依簷聲。",
            "幽鳥故格磔，寒蜂自竛竮。",
            "椶君曲江裔，句含萬古情。",
            "端知意有在，復契心所冥。",
            "至哉蒙莊言，爲善無近名。",
            "天弢久已解，世網詎可攖。",
            "寄謝夸毗子，胡然事蠅營。"
        ],
        "tags": [
            "庐山"
        ],
        "title": "次韵張匡山使君郡齋對雨效韋蘇州體",
        "id": "1c9a4843-5432-4c96-8abe-948c600f9909"
    },
    {
        "author": "李處權",
        "paragraphs": [
            "夜雪駁群峰，春寒僵萬木。",
            "山齋無所爲，高卧仰看屋。",
            "凍雲飛不去，就我簷下宿。",
            "平生柴夫子，能事立於獨。",
            "蚤直渭水鈎，晚懷荆山玉。",
            "陸地詎能沉，世侯終必復。",
            "不見林中蘭，無人亦芬馥。",
            "暮年一丘壑，避地歌同谷。",
            "散誕水石間，清凉日三沐。",
            "笑人强解事，閉門作龜縮。",
            "一世竟何成，萬事蛇著足。",
            "二侄瑞家庭，貫穿經史匵。",
            "才如射虎將，中石猶飲鏃。",
            "詩成出連璧，墨妙粲牋幅。",
            "乃知作者心，求益不求速。",
            "我年及學易，方究大小畜。",
            "翛然對此君，苦節更森束。",
            "嗟今但洋洋，悼往寧逐逐。",
            "願借鄴侯書，盡閱三萬軸。",
            "無因訪煨燼，歎惜邯鄲目。"
        ],
        "title": "次韵元章黄岡春雪督二侄詩課",
        "id": "1b0405ee-cf8e-490e-a528-fb3220e26728"
    },
    {
        "author": "李處權",
        "paragraphs": [
            "寒望暮雨來，隠見田中路。",
            "紛紛黄雀起，冉冉行人度。",
            "長林相蔽虧，連岡莽迴互。",
            "莫作異鄉悲，百年均暫寓。"
        ],
        "title": "雨望",
        "id": "f3b5ac8c-2faa-43a7-bee1-48bcefb3e7d4"
    },
    {
        "author": "李處權",
        "paragraphs": [
            "杖藜出望江郎峰，清輝秀氣在眼中。",
            "當年何人運神斧，劖削碧玉成芙蓉。",
            "平地崛起五千仞，浮雲落日當秋空。",
            "東西南北千里間，他山莫敢來爭雄。",
            "英靈往往在人物，異時傑出聞數公。",
            "偉哉高厚職覆載，儲精毓粹良未窮。",
            "畸予家世本伊洛，四時行樂都忘慵。",
            "樓臺面面得形勝，錦屏女几鳴皋嵩。",
            "十年戎馬斷歸路，流落江湖今一翁。",
            "平生所得在黄卷，昔賢今聖獨見容。",
            "青衫憔悴百寮底，猶欣收此筆硯功。",
            "聲名突兀不磨滅，要與此峰相始終。"
        ],
        "title": "望靈石",
        "id": "c5724f7a-8389-4f21-8fde-01b704bdb649"
    },
    {
        "author": "李處權",
        "paragraphs": [
            "我有經綸天下之大志，陶冶萬物之雄心。",
            "上書幾欲自薦達，君門無籍不可尋。",
            "歸來撫劍星斗近，老去援琴山水深。",
            "混迹漁樵友麋鹿，興發時爲梁父吟。",
            "霧雨方寒蔽林藪，黄狐跳梁蒼兕吼。",
            "歳云暮矣人白頭，納履踵决衣見肘。",
            "茫茫大塊寧終久，青史功名誰不朽。",
            "昔賢達觀有至言，破除萬事無過酒。",
            "朝來叩關聞剥啄，長鬚致簡喜且愕。",
            "滿壺傾寫清若空，一釂衰顔返丹渥。",
            "此物難從俗士論，古今與世收奇勲。",
            "寒谷可以迴陽春，澆風亦使還其淳。",
            "書生分量當飲温，聖清賢濁何用分。",
            "濁醪有妙理，引人著勝地。",
            "乘墜且不知，焉知物爲貴。",
            "揚雄嗜飲而家貧，玄嘲尚白費解紛。",
            "屈原獨醒良自苦，湘纍空有些招魂。",
            "一石亦醉淳于髠，五斗解酲劉伯倫。",
            "卧輿當道陶淵明，騎馬似船賀季真。",
            "吏部有時甘盗甕，丞相他年容吐茵。",
            "古人已往不復見，忽然舉觴如對面。",
            "窮通得喪寓於此，旦暮方齊死生變。",
            "拍浮池中固不惡，麴壘糟丘仍不薄。",
            "一杯一杯復一杯，身世兼忘乃真樂。",
            "不可一日無此君，今吾於酒而亦云。",
            "安得四海盡種秫，春臺壽域長醺醺。"
        ],
        "title": "歳晚諸君送酒賦長歌以謝之",
        "id": "9d052455-d773-4ec0-8f96-9dd90a424502"
    },
    {
        "author": "李處權",
        "paragraphs": [
            "吳儂踏車繭盈足，用力多而見功少。",
            "江南水輪不假人，智者創物真大巧。",
            "一輪十筒挹且注，循環下上無時了。",
            "四山開闢中沃壤，萬頃秧齊綠雲遶。",
            "綠雲看即變黄雲，一歳豐穰百家飽。",
            "今年小荒人菜色，斗易衾稠逮昏曉。",
            "古來善政抑兼并，貧富相通俗淳好。",
            "閉糴待價良忍哉，客主遑遑不相保。",
            "令尹賢於鄭子産，視民恐傷心皎皎。",
            "朝來戒諭甚丁寧，令下翕然風偃草。",
            "我今亦有在陳厄，回首田園迹如掃。",
            "他年歸計一廛氓，抱甕甘同漢陰老。"
        ],
        "title": "士貴要予賦水輪因廣之幸率介卿同作兼呈郭宰",
        "id": "f6e390e1-efe1-4c37-a181-65c59b307130"
    },
    {
        "author": "李處權",
        "paragraphs": [
            "家山鑿龍似修眉，中有伊川寒更綠。",
            "吾廬亦復遠城市，舍下清流環幾曲。",
            "四時幽人共吟醉，飲若長鯨盃要覆。",
            "三年芳草怨王孫，定有金錢無處卜。",
            "南征際會竹林阮，兵厨况有酒百斛。",
            "夫君筆力抵萬鈞，所當穿徹如強鏃。",
            "義形抗論及朝政，正容凛若冰霜肅。",
            "因君遠憶鄒與張，疇昔之言皆可復。",
            "二士揭揭廟堂器，用之艱難一夔足。",
            "空令兩行壯夫淚，回首盡向燕雲哭。",
            "我心之憂正謂是，夜中興嘆仰看屋。",
            "相思歳盡書不來，念我衣單體生粟。"
        ],
        "title": "次士特韵寄德久牧之",
        "id": "b117a4d2-c73c-49d2-9541-881b856f4bf6"
    },
    {
        "author": "李處權",
        "paragraphs": [
            "愛君直似朱絲繩，遇物可折不可曲。",
            "三仕無喜已無愠，肯學時人走巫卜。",
            "平生不作吠堯事，乘矢猶聞去其鏃。",
            "至今莫可奸以私，尊視正冠何太肅。",
            "歸來田園不改舊，歳寒見此猗猗綠。",
            "絕交未怪孔方兄，有酒盈樽書滿屋。",
            "小人傾盖已蒙潤，遺我珠璣不論斛。",
            "使我竟夕搜枯腸，魚目非珍何敢復。",
            "我今已似雲無心，江湖不說虚舟覆。",
            "言乘下澤與款段，早莫少游良易足。",
            "慣看赤脚老婢悲，亦任索飯痴兒哭。",
            "皇天其忍殺善類，支離亦受三鍾粟。"
        ],
        "title": "再次士特韵",
        "id": "5b0c4f90-ad50-4dc9-a1c8-fa0b1c793aef"
    },
    {
        "author": "李處權",
        "paragraphs": [
            "時風正薫彈廣陵，亂世掩抑吚嚘聲。",
            "孰謂嵇康敢不臣，此心炯炯難自明。",
            "荒楸古墓鬼神嘯，大澤深山龍鳯驚。",
            "我來聽此可無語，天乎孰謂得其平。"
        ],
        "title": "聽彈廣陵",
        "id": "387b5090-28f8-48dd-925e-529c9561b71f"
    },
    {
        "author": "李處權",
        "paragraphs": [
            "百年均夢幻，俯仰在一室。",
            "况乃物外人，身閑有餘力。",
            "朝來忽改作，軒牖開虚寂。",
            "匡床竹火爐，棐几貝葉帙。",
            "清風常入座，飛塵不霑席。",
            "煑茗焚香淨掃除，賸種松杉障西日。"
        ],
        "title": "普月新寮",
        "id": "e97f56dd-a3a1-4d89-a165-934583b85a71"
    },
    {
        "author": "李處權",
        "paragraphs": [
            "何年此峰獨飛來，群山讓秀中崔嵬。",
            "神刓天畫不可狀，仰視孤高摩斗魁。",
            "藴靈産此萬珍木，隆霜幾度森不摧。",
            "異僧一見乃能識，擊洞果有猿聲哀。",
            "靈隠之南天竺北，築亭結屋初誰媒。",
            "直疑朱夏落冰雪，亦恐白晝藏風雷。",
            "檻泉清可數毛髪，白石齒齒如瓊瑰。",
            "參差透影微日下，淅瀝生籟長颸迴。",
            "恍然若欲學蟬脱，洗眼綠净無纖埃。",
            "已將纓塵付流水，更以屐齒留蒼苔。",
            "南豐家世有人物，幅巾藜杖同裴徊。",
            "劇談抵掌共相對，惜無玉酒傾金罍。"
        ],
        "title": "陪曾宏父登冷泉亭望飛來峰",
        "id": "7dfc522e-2afb-4c4c-803f-76601acabe87"
    },
    {
        "author": "李處權",
        "paragraphs": [
            "涉春徂冬禱雨雪，皇天靳此云何甚。",
            "兒童曉報六花飛，失喜鈎窗猶屢審。",
            "荒渠斷溜冰已合，度雁停號口應噤。",
            "望中玉樹散枝柯，二室峰巒張素錦。",
            "我家西鄰有勝概，杖履清攜冒凝凛。",
            "平生不作兒女歡，此地適諧文字飲。",
            "濁醪冰蔬薦重味，燃鼎當爐肆烹飪。",
            "詩豪遽發要分吟，頼此放過新弛禁。",
            "歸來老匠已先成，定笑才慳弗勝任。",
            "惜哉初無田二頃，徒偕雀鼠賀登稔。",
            "堂堂大尹燮理才，嘉瑞應祈當奠枕。",
            "書生醉飽何爲者，鼻息如雷但酣寢。",
            "明朝更約提石缾，來試壑源最高品。"
        ],
        "title": "先仲微仲純仲三兄過普明寺賞雪分韵得飲字",
        "id": "f5e26112-c13d-46fa-9637-81748930b3d8"
    },
    {
        "author": "李處權",
        "paragraphs": [
            "海上芳敷有瑶草，採而食之顔不老。",
            "海中翕赩有驪珠，探而得之形不枯。",
            "赤烏玄兔未同宿，姹女嬰兒自相逐。",
            "深存踵息通三關，升降出入無時閒。",
            "九轉七返成大還，功高行滿起人寰，凌虛一舉三神山。"
        ],
        "title": "短歌送范彦行",
        "id": "a163a27c-c845-43eb-88c2-76831a507355"
    },
    {
        "author": "李處權",
        "paragraphs": [
            "朝來凍坐如縮龜，不聞打窗那得知。",
            "江南地暖亦有此，驚心遠自龍沙吹。",
            "六一居士最能賦，東坡先生追撚髭。",
            "腐儒得句亦起舞，硯寒沃筆浮輕澌。",
            "征塵暗天鐵馬健，衣冠南奔身世危。",
            "兄弟相望音信絕，梳頭紛紛滿面絲。",
            "裋褐袖手如懷冰，車馬不來奚所爲。",
            "前年毗陵雪盈尺，蟹螯猶記左手持。",
            "歸來浩歌仰看屋，夜深凛凛粟滿肌。",
            "室中老婦幾興嘆，膝下奈此號寒兒。",
            "今年造物頗垂顧，税駕仁里懽此時。",
            "殺雞爲黍朝夕事，苦節諸郎方下幃。",
            "起看松竹有特操，坐對溪山無俗姿。",
            "劉子唱高和彌寡，要當獨醒歠其醨。",
            "已呼稚子來候門，更戒黄童無掃墀。",
            "十千不向樓頭貰，一蓑正憶江上披。",
            "五陵之客誇輕肥，呼鷹逐獸廣莫馳。",
            "五侯之第事豪侈，珊瑚照耀金屈巵。",
            "豈如高舉縱清賞，鈎簾一目萬景隨。",
            "亦有末至居客右，其言不讓故哂之。"
        ],
        "title": "次韵德基效歐陽體作雪詩禁體物之字兼送表臣才臣友直勉諸郎力學之樂仍率同賦  其一",
        "id": "11749c43-2fd0-41f1-b90d-5251b566906b"
    },
    {
        "author": "李處權",
        "paragraphs": [
            "枯腸服氣如壽龜，窮冬卻掃百不知。",
            "開門忽見雪滿地，縱横浩蕩春正飛。",
            "入隙時欣點萬卷，仰簷不見霑吟髭。",
            "松林冥冥起薄霧，澗水活活生微澌。",
            "清可洗心明洗目，卑且不污高不危。",
            "殘粧如見壽陽面，不食可憐姑射肌。",
            "書生長年營口腹，頗似蜘蛛空吐絲。",
            "身將老矣厄離亂，我生之初尚無爲。",
            "百篇落落或能賦，一杯炯炯須重持。",
            "崆峒漫倚防身劍，枉負平生作男兒。",
            "回首農桑三萬里，無復貞觀開元時。",
            "恭惟天子尚勤儉，早集書囊爲殿帷。",
            "一朝隨仗過沙漠，落日風塵龍鳯姿。",
            "此時燕山士如虎，寒多况乃秫酒醨。",
            "肉食豈堪茹毛苦，應念靴鳴集赤墀。",
            "塵沙錯落赭黄暗，貂狐獨向寒風披。",
            "關山寂寞草樹死，指點射獵方奔馳。",
            "心益不忘嘗膽事，望雲遥祝萬壽巵。",
            "向來竊取名器者，扈聖曾無一夫隨。",
            "忠臣義士憤切骨，皇天后土儻鑒之。"
        ],
        "title": "次韵德基效歐陽體作雪詩禁體物之字兼送表臣才臣友直勉諸郎力學之樂仍率同賦  其二",
        "id": "3b78a0d6-107d-4b65-a1b2-378313b917c0"
    },
    {
        "author": "李處權",
        "paragraphs": [
            "泉湯瀹膚垢如失，振衣坐覺神充實。",
            "挹其寒冽事清盥，三嚥逾甘過飴蜜。",
            "華清之池故有名，玉蓮出水香霧生。",
            "可憐妃子汗猶濕，已聞伐鼓漁陽聲。",
            "我思行吟澤畔者，夢想滄浪歸濯纓。"
        ],
        "title": "浴罷",
        "id": "f2d5c63b-48aa-47dd-87c6-1b679a96acb3"
    },
    {
        "author": "李處權",
        "paragraphs": [
            "從來膏粱鄙世胄，豈知牛後與鷄口。",
            "况乃末俗交道衰，時態紛紛翻覆手。",
            "劉君門多長者轍，俗子驅車未容蹂。",
            "斯文博約有王郎，正如白二得元九。",
            "子猷無事只種竹，淵明有巾惟漉酒。",
            "萬鍾五斗唾不顧，冷笑纍纍印如斗。",
            "我今已無田園歸，身外寧論婚嫁有。",
            "卞和三獻已兩刖，被褐會當逢一剖。",
            "今君家世自汾陽，漢相人物何堂堂。",
            "坐使斯民歌樂康，豈弟之化如龔黄。",
            "趣君移具過吟窗，羽蟲得時已飛揚。"
        ],
        "title": "次韵劉端禮兼簡王民瞻郭進道",
        "id": "c2011157-a6eb-4766-b004-fe82e024c23a"
    },
    {
        "author": "李處權",
        "paragraphs": [
            "九江使君何殷勤，千里遺我款識文。",
            "夏匜商鐘迄周鼎，良工模刻錙銖分。",
            "先秦述作知淵源，相斯不紹嗟無傳。",
            "歷載數千如昨日，人與寶器名俱鐫。",
            "使君雅尚心絕俗，考古稽疑如不足。",
            "搜羅遐邇極聞見，附益之功思更續。",
            "曾奉宣和乙夜觀，萬丈光芒牛斗寒。",
            "兵戈散落人間世，神護往往投衣冠。",
            "時去事非空歎息，玊軸牙籖蛛網織。",
            "載行何啻數橐駝，變故紛紛豈人力。",
            "煙塵翳没咸陽道，尺璧寸珠沉野草。",
            "秋風吹夢入長安，白髪蒼顔日枯槁。"
        ],
        "title": "謝徐獻可送款識刻",
        "id": "51047d48-162b-4570-b196-64ede5f6206a"
    },
    {
        "author": "李處權",
        "paragraphs": [
            "春寒蘋末風尤勁，過雨山林都眼淨。",
            "西江天來瀉明鏡，劈箭孤帆飛小艇。",
            "中有丈人若冰壺，冰爲眸子玊作膚。",
            "黄河逆流滄海枯，彷彿羡門丹丘徒。",
            "仙風道骨何敷腴，煙霞之姿遠見揖。",
            "弭棹芳洲招我急，野人竭蹷摳衣入。",
            "酌之瑶丹飫瓊汁，薦以金桃露猶濕。",
            "禦寇衣袂方泠然，岸巾笑拍洪崖肩。",
            "交梨火棗開心田，木鑽石盤今已穿。",
            "青鞋布襪白行纒，游戯人間五百年。"
        ],
        "title": "夢江彦文",
        "id": "a75b668f-738f-48c3-ba5e-6c7bfb9893d6"
    },
    {
        "author": "李處權",
        "paragraphs": [
            "我世君家居里同，異時德鄰飽過從。",
            "論文高摘屈宋艶，結交遠躡管鮑蹤。",
            "嗟我不識丈人行，喜君雅有前輩風。",
            "靖康三月虎狼去，長安城中一再逢。",
            "笑談未了已吹斷，五年千里一轉蓬。",
            "只知兵戈事奔竄，豈料樽酒陪從容。",
            "清溪照人山入座，鸎聲已老春事空。",
            "人生一世太草草，客舍百事尤怱怱。",
            "和文已遠典型在，芝蘭玊樹庭砌中。",
            "况君屢持使者節，至今能聲滿河東。",
            "丞相方須幕中畫，國士之顧必所蒙。",
            "開元貞觀望公等，天子不在咸陽宮。"
        ],
        "title": "送李巨源",
        "id": "07450c73-8162-495a-b447-6c9f5322c51a"
    },
    {
        "author": "李處權",
        "paragraphs": [
            "带如當風衣出水，曹吳丹青古莫比。",
            "一時更有劉與楊，妙手斲泥端及此。",
            "葉生心匠何瓌奇，異代同聲人所推。",
            "頗甘蔬飯絕肉想，神物自應來護持。",
            "花鬘珠冠寶月相，補陀寶山移海上。",
            "淨缾楊柳翠鸚鵡，突兀驚人煥尋丈。",
            "十六尊者初不同，儼然肖貌清而雄。",
            "或伏猛虎制毒龍，或飛錫杖凌虚空。",
            "偉哉功刮造化窟，凛發天風肅毛骨。",
            "來觀堵立萬口傳，坐看聲名從此出。"
        ],
        "title": "贈葉生",
        "id": "8f7de857-cac4-47d4-920d-a41f377589d1"
    },
    {
        "author": "李處權",
        "paragraphs": [
            "太歳治水十二龍，春夏用事秋罔功。",
            "半年不雨人作惡，禾苖枯槁井泉涸。",
            "使君勤政首勸農，憂國如家願年豐。",
            "齋居意禱天已通，四山升雲野返風。",
            "雨脚如麻未斷絕，簷溜連宵聲不歇。",
            "競報兼并發倉廩，千里歡呼舞童耋。",
            "上帝猶怒勑雨師，群龍鞭後不敢遲。",
            "帝力於民民豈知，始我公田畢及私。",
            "槁苖復起井泉湧，更聞擊鼓歌魚夢。",
            "廟堂行拜富民侯，歸作商家霖雨用。"
        ],
        "title": "賀雨",
        "id": "b88a3743-1762-4a0e-9afe-a69b7e0c5029"
    },
    {
        "author": "李處權",
        "paragraphs": [
            "家山回首三千里，世亂身危今老矣。",
            "由來客子鬬身強，敢弗加餐慎行李。",
            "閩中此地稱多賢，招我作鄰密且邇。",
            "二子人物夙所慕，傾盖忘形到汝爾。",
            "劉郎能事出世家，勝韵那知集於此。",
            "人生多計纔狙公，朝暮不離三四中。",
            "我今一食日還併，士也乃有如此窮。",
            "愛酒猶能致山簡，清談兼喜對王戎。",
            "異時掉臂五侯門，解紛堪作滑稽雄。",
            "如今流落百無用，夜起捋鬚問蒼穹。",
            "白髪蕭蕭不勝理，客舍燈花虛作喜。",
            "憐君咳唾是珠璣，照眼陸離光棐几。",
            "惜不當年奪繡袍，枉著詞鋒誇孟勞。",
            "遣我黎明擁吟鼻，寒蟬抱葉空哀號。"
        ],
        "title": "次韵劉彦冲醉歌",
        "id": "e6dc49bc-6d83-48b7-a51b-de2915239e0d"
    },
    {
        "author": "李處權",
        "paragraphs": [
            "父母之邦豈復讎，人情至此乃可憂。",
            "刺史縣令方坐視，久矣肉食無遠謀。",
            "崇墉可當天設險，煙火驚奔無一點。",
            "可憐縮手俱就斃，不見一夫來襲掩。",
            "清晨諸家好音至，說賊回戈馬回轡。",
            "玉帛子女既充牣，捆載而歸乃真退。",
            "妻孥向來便伸眉，將軍凱旋亦班師。",
            "身長八尺劍三尺，緩带輕裘有設施。"
        ],
        "title": "喜賊退",
        "id": "ccb06546-c547-4a8e-bcf6-64f94fd78c03"
    },
    {
        "author": "李處權",
        "paragraphs": [
            "許國以身身反辱，十日呼天鬢凋綠。",
            "蠻貊直倚忠信行，我心不疑顧何卜。",
            "生喜柴愚惡鮀佞，封侯豈謂能鈎曲。",
            "可憐論交道大喪，雲雨紛紛手翻覆。",
            "望郎胸中横萬卷，日破千篇酹一斛。",
            "雅好上取唐虞器，多聞遠識肅慎鏃。",
            "桃李不言自成蹊，家法整如官府肅。",
            "四海人高懸犢鼻，定知不作窮途哭。",
            "郎君天池渥洼種，墮地驚人千里足。",
            "夜光聯璧乃暗投，刮膜金篦快三復。",
            "草玄正憶揚雄宅，我今皇皇未有屋。",
            "餘波豈止九里潤，周也意在監河粟。"
        ],
        "title": "翁士特借韵見及復答之",
        "id": "836640b1-1b54-4d6e-832f-f473363ae0df"
    },
    {
        "author": "李處權",
        "paragraphs": [
            "賢哉令尹出名胄，百里歌謠不容口。",
            "豈弟父母今信之，視民恐傷如足手。",
            "訟庭端可置雀羅，若網在綱無雜糅。",
            "萬頃之陂黄叔度，雲夢何止吞八九。",
            "潘岳無事只種花，陶潛有巾惟漉酒。",
            "三公九卿唾不取，金印從渠大如斗。",
            "劉君語默端可人，固知十室忠信有。",
            "五經腹笥貫今古，决疑索隠如瓜剖。",
            "小圃風煙似洛陽，翠微不减綠野堂。",
            "會聞激烈歌時康，不負抵掌工雌黄。",
            "何時贈扇乃有語，向來仁風已奉揚。"
        ],
        "title": "次韵端禮謝郭宰載酒相訪之什",
        "id": "c28d3314-c93c-4869-8f07-d816016d7bde"
    },
    {
        "author": "李處權",
        "paragraphs": [
            "庾郎吾家千里駒，朝暮勤苦讀父書。",
            "少年綽有老成態，月旦考訂評鄉閭。",
            "明當别我擇賢妃，結束琴劍誰挽裾。",
            "春空吹晴惠風暢，煙草弄色和氣舒。",
            "野橋融洩柳絮合，石岸惨愴鳴鶢鶋。",
            "乘龍有期弗獲餞，數椽政葺淵明廬。",
            "旅愁冥思莫排遣，離恨掛臆難掃除。",
            "况當春晚氣暄淑，著體欲醉甘醴如。",
            "修程所囑蓋養攝，禮畢早辦雙飛輿。",
            "婦翁傳道世大儒，習俗再使淳古初。",
            "稔知賢舅繼家學，子如從之師有餘。",
            "歸來阿叔待審訂，義路禮門從廣居。"
        ],
        "title": "送庾侄親迎延平李先生家",
        "id": "62c80876-a614-4981-8098-6bc0b68cb0cf"
    },
    {
        "author": "李處權",
        "paragraphs": [
            "北風呼雲生夕陰，小松稚竹俱蕭森。",
            "雙溪主人不孤斟，好文尚類肯見尋。",
            "坐中少監樂登臨，清談亹亹知古今。",
            "有句不吐藏之深，而令下士寒螿吟。"
        ],
        "title": "雙溪堂晚集",
        "id": "0f32698a-09da-49a8-b2a3-092cf6bab232"
    },
    {
        "author": "李處權",
        "paragraphs": [
            "御風縹緲雲霞衣，驂龍翳鳯相追隨。",
            "三秀爲糧桂爲醑，玉笛送酒雙童吹。",
            "樵歌已換人間世，未了巖前一局棋。",
            "桃源歸路咫尺迷，醉眼疑在扶桑西。",
            "仙人授我長生訣，俄而夢覺鳴天鷄。"
        ],
        "title": "遊石橋",
        "id": "b201be32-2518-43fc-b87b-b46d507f1690"
    },
    {
        "author": "李處權",
        "paragraphs": [
            "江空月掛疏梅村，生香湔祓何郎魂。",
            "亭亭自是塵表物，玉質敢有煙埃昏。",
            "西州風土似南國，高樹繚臺丞相園。",
            "居然志士節獨苦，炯若德人顔更温。",
            "至今往往入幽夢，夢去折花迎朝暾。",
            "寇来一炬半月紅，傷心無處求朱門。",
            "君知行樂不可緩，中聖友賢餘勿言。",
            "侍郎堂西臘前破，喚取我輩斟窪樽。"
        ],
        "title": "張元覽追和東坡詠梅要予同賦",
        "id": "0debcd90-2fc1-40d5-826e-6dddba38e9ae"
    },
    {
        "author": "李處權",
        "paragraphs": [
            "南越巨象何壯哉，齒牙脱落歳幾枚。",
            "削木混真易以埋，玩視常恐生怒猜。",
            "良工到手能剪裁，成此大笏莫與偕。",
            "遠隨舶賈凌濤雷，論賈奚啻百瓊瑰。",
            "異貺忽自王孫來，珍藏十襲敢遽開。",
            "瑩如截玉無纖埃，照人冰彩滿袖懷。",
            "惟君許我王佐才，我亦自負剛不摧。",
            "他年致主登中台，垂紳峩弁直斗魁。",
            "正色凛凛天可回，帝傍奸佞須擊排。",
            "恢復洪業平泰階，寫之丹青上雲臺。"
        ],
        "title": "文度以大笏見遺奇偉特甚非鄙人所稱擬柏梁體廿句以謝然他日出處斷不負此笏老狂不衰聊供一笑云",
        "id": "6ed2f966-9d45-4b9c-8f2c-42c7852e37de"
    },
    {
        "author": "李處權",
        "paragraphs": [
            "陸郎好古心不俗，雅似王郎愛脩竹。",
            "綠陰清晝坐焚香，想見人琴兩如玉。",
            "尺書招我我未暇，興發從君醉醽醁。",
            "秋風滿院木樨繁，明月飛來花底宿。"
        ],
        "title": "懷陸仲仁",
        "id": "9c10459c-b5d0-429a-ba07-baee281d5fa2"
    },
    {
        "author": "李處權",
        "paragraphs": [
            "老漁取魚倍知津，設網提綱疑有神。",
            "船頭兀坐如鴟蹲，忽然一舉千百鱗。",
            "涎沫盈筥趨早市，掌握銅腥俱是利。",
            "陂湖漠漠水連天，盡欲留爲子孫計。",
            "書生白首困嚅囁，世亂身危舟一葉。",
            "君不見孟嘗門下客三千，此日馮驩正彈鋏。"
        ],
        "title": "觀漁",
        "id": "030d7b6e-8222-48a2-96d4-4bc5ba3fb6ac"
    },
    {
        "author": "李處權",
        "paragraphs": [
            "亭皋樹林五月寒，坐損秀爽披孱顔。",
            "使君清雅頗好事，妙墨風流名闖山。",
            "雲歸雨罷作佳色，山在杳靄空濛間。",
            "煙中合還展屏障，鳥外紆餘堆髻鬟。",
            "疏簾捲盡一搔首，决眥盪胸如可攀。",
            "江頭好山不知數，供給騷人猶等閒。"
        ],
        "title": "闖山亭",
        "id": "58cb98aa-0522-44b2-a355-01c30bec8705"
    },
    {
        "author": "李處權",
        "paragraphs": [
            "筆端落落曳十牛，老氣飄飄横九州。",
            "河伯未睹北海若，魯人未識東家丘。",
            "豪户但餘酒肉臭，要塗秖益衣冠羞。",
            "旦評公議百年後，此士斯文班馬儔。"
        ],
        "title": "簡柴端叟",
        "id": "3549c889-ef91-43bc-af06-7954fa17c18e"
    },
    {
        "author": "李處權",
        "paragraphs": [
            "江南形勝地，列坐肆遐觀。",
            "氣象天圍大，溪山眼界寛。",
            "遠風來綠野，返照上朱欄。",
            "更待秋澄澈，重尋落帽歡。"
        ],
        "title": "西亭",
        "id": "3ba48433-a3fe-416c-b158-a95a303e5f44"
    },
    {
        "author": "李處權",
        "paragraphs": [
            "過午時雲簇，膏春暝雨簁。",
            "石苔先受色，桃葉復含滋。",
            "客舍居難穏，家書到毎遲。",
            "二公俱强飯，宗社要扶持。"
        ],
        "title": "簡彦冲兄弟",
        "id": "f09f99f4-d5b6-440a-aab7-fe632e57543a"
    },
    {
        "author": "李處權",
        "paragraphs": [
            "旅泊桐廬郡，溪山過所傳。",
            "稍寛遊子恨，知有丈人賢。",
            "水落魚鰕聚，林疏橘柚懸。",
            "淹留拚宿醉，卧扣月中船。"
        ],
        "title": "簡江二十丈",
        "id": "c44b0129-7f64-4531-a268-d028d9ed310f"
    },
    {
        "author": "李處權",
        "paragraphs": [
            "淮海秦夫子，相逢又十年。",
            "好詩無漫與，愛酒不虚傳。",
            "夜寺雲連榻，秋江月滿舩。",
            "不知嵇叔夜，何得絕交篇。"
        ],
        "title": "戲簡秦處度",
        "id": "76694209-5ace-4fc4-bed0-43ec04ddee3d"
    },
    {
        "author": "李處權",
        "paragraphs": [
            "野老元同社，柴門不上關。",
            "喜君捐俗事，令我破愁顔。",
            "宿雨生流水，春雲媚遠山。",
            "何當事鷄黍，把酒坐忘還。"
        ],
        "title": "簡知章",
        "id": "29217b59-c4a9-44b6-b146-ce0a7c057c67"
    },
    {
        "author": "李處權",
        "paragraphs": [
            "飯已抄雲子，盃仍致麴生。",
            "青梅方弄色，黄鳥已無聲。",
            "世態窮尤見，吾心老更明。",
            "從來文字飲，意不在傾城。"
        ],
        "title": "道夫惠詩爲和五首  其一",
        "id": "f06d2039-98ad-4b70-9358-bc98c5f6dfe7"
    },
    {
        "author": "李處權",
        "paragraphs": [
            "獨醒非我事，多難亦吾生。",
            "將相知無種，文章怕有聲。",
            "且當乘款段，無復謁承明。",
            "使我忘羈旅，絃歌近武城。"
        ],
        "title": "道夫惠詩爲和五首  其二",
        "id": "fac0ae8f-b456-4c4e-a5ef-b349457285d3"
    },
    {
        "author": "李處權",
        "paragraphs": [
            "山雲談次改，溪水坐來生。",
            "白鳥饑逾靜，蒼蠅飽不聲。",
            "令君真子産，墨客陋彌明。",
            "回首人間世，塵埃望赤城。"
        ],
        "title": "道夫惠詩爲和五首  其三",
        "id": "08ff9228-47fb-4741-a6fc-47134faa5abe"
    },
    {
        "author": "李處權",
        "paragraphs": [
            "不恨青春去，唯愁白髪生。",
            "日長宜燕乳，水滿自蛙聲。",
            "念我心方逝，逢君眼漸明。",
            "剛腸三尺劍，光彩動豐城。"
        ],
        "title": "道夫惠詩爲和五首  其四",
        "id": "786d83f9-f38b-4342-9ed3-a639cbd50abe"
    },
    {
        "author": "李處權",
        "paragraphs": [
            "水陸勞千里，詩書誤半生。",
            "山開南國翠，鳥已故園聲。",
            "會是豺狼靜，方瞻日月明。",
            "牽羊今古恨，洒血望占城。"
        ],
        "title": "道夫惠詩爲和五首  其五",
        "id": "b6f81ee5-ad01-45a1-810d-7a33136bcf5c"
    },
    {
        "author": "李處權",
        "paragraphs": [
            "覔醉無千日，浮家又一春。",
            "閒門久羅雀，貧甑自生塵。",
            "我欲論秦過，君須賦洛神。",
            "窮途依二阮，遂欲老於閩。"
        ],
        "title": "士特倒用韵作元日復和",
        "id": "00fef79b-9612-4cc7-a0da-433b2aa1bfbd"
    },
    {
        "author": "李處權",
        "paragraphs": [
            "鬢絲殊覺老，淚血更傷春。",
            "閱世元如夢，除天總是塵。",
            "有心躭傳癖，無意媚錢神。",
            "坐怪三衢守，書来不到閩。"
        ],
        "title": "再和",
        "id": "2d3a3546-9870-4e45-8631-5c83dea88e2b"
    },
    {
        "author": "李處權",
        "paragraphs": [
            "南州新歲換，北客長年悲。",
            "吾日且三省，我生仍百罹。",
            "谷深雲不起，樹暖蝶先知。",
            "聞道山翁醉，何如卧雪池。"
        ],
        "title": "元日聞養源文少醉詩以簡之",
        "id": "366f2de9-675b-4321-9f1a-f7427dafa8eb"
    },
    {
        "author": "李處權",
        "paragraphs": [
            "已恨春風過，猶欣夏日長。",
            "鶯喧桑已葚，燕乳麥初芒。",
            "白髪悲如許，青鞋樂未央。",
            "歸来安客舍，更有北窗涼。"
        ],
        "title": "同二三子步溪上",
        "id": "044b25cf-43a6-4198-bb0c-466f3dfcac3c"
    },
    {
        "author": "李處權",
        "paragraphs": [
            "已著蓮花釀，仍兼竹葉醅。",
            "橙和致上味，蚋聚見良材。",
            "政想攅眉漉，須煩掩鼻開。",
            "先生元自立，不是乞鄰来。"
        ],
        "title": "謝翁養源惠醋",
        "id": "c2b279a7-3df3-4f48-a519-526502a9b23c"
    },
    {
        "author": "李處權",
        "paragraphs": [
            "飄零吾老矣，詩酒得斯人。",
            "邂逅干戈際，慇懃骨肉親。",
            "錦囊元絕俗，瓊樹舊無塵。",
            "歸棹荷花裏，従誰問玉津。"
        ],
        "title": "見懷",
        "id": "79c27f90-6f8c-4b5f-a5ef-2d8f8227a13a"
    },
    {
        "author": "李處權",
        "paragraphs": [
            "北客身將老，東風又歳華。",
            "山晴添氣象，水暖莫津涯。",
            "貧覺他鄉苦，慵嫌去路斜。",
            "昇平吾會見，時事不須嗟。"
        ],
        "title": "陪諸友野步  其一",
        "id": "e0923d28-0660-47dc-8950-4f49e9a75ec5"
    },
    {
        "author": "李處權",
        "paragraphs": [
            "淹留傷老眼，放曠適閒心。",
            "石淺出佳色，鳥幽傳好音。",
            "課詩空自切，饋酒莫辭深。",
            "更說溪西寺，明朝款款尋。"
        ],
        "title": "陪諸友野步  其二",
        "id": "0e226736-da5c-4d50-89d0-0fde1f2c88bf"
    },
    {
        "author": "李處權",
        "paragraphs": [
            "靜聞簷際雨，密障坐隅風。",
            "竹晚葉時墮，梅疏香欲空。",
            "芝蘭室自好，文字飲誰同。",
            "它日功名事，應從筆硯中。"
        ],
        "title": "偶坐西齋陪介卿賞卿嘉話久之成詩",
        "id": "3d3c4bc8-e272-4432-b94b-af29983f7dd0"
    },
    {
        "author": "李處權",
        "paragraphs": [
            "歳晚山雲合，窗鳴霰雪飛。",
            "方欣樽有酒，未嘆篋無衣。",
            "谷杳青松健，林空綠萼肥。",
            "月明溪上醉，應是夜深歸。"
        ],
        "title": "夜雪偶書",
        "id": "014f9184-f199-417f-ae37-da303ca6dbbd"
    },
    {
        "author": "李處權",
        "paragraphs": [
            "野鶴元同性，晴山正滿門。",
            "那知有城市，初不異丘樊。",
            "水靜嫌風撓，花開畏蝶喧。",
            "應當如是觀，客至亦忘言。"
        ],
        "title": "澹軒",
        "id": "6424dac3-371f-4880-8843-37a3140f299c"
    },
    {
        "author": "李處權",
        "paragraphs": [
            "掛席上桐廬，溪山似畫圖。",
            "斯人不復見，吾道一何孤。",
            "誰入非熊夢，真成失馬徒。",
            "清風端未冺，猶可激貪夫。"
        ],
        "title": "題嚴公祠",
        "id": "c6673a59-7010-4ef0-bfa8-29d55bf0dbbd"
    },
    {
        "author": "李處權",
        "paragraphs": [
            "節物賴鄰家，南風競剪花。",
            "門無迎客犬，地有噪人鴉。",
            "病眼愁中暗，題詩醉裏斜。",
            "亂離俱老大，今夕意何涯。"
        ],
        "title": "守歳用少陵阿戎家韵寄懷蕭國器",
        "id": "9ac06ba1-5740-4f26-97e3-dab1b6186659"
    },
    {
        "author": "李處權",
        "paragraphs": [
            "已見王正月，陳人百不知。",
            "紅顔豈長好，白髪已多時。",
            "臘雪微霑土，春風小動帷。",
            "丘之禱久矣，何意問祥祺。"
        ],
        "title": "新歳偶書呈諸友",
        "id": "6c3a9a7b-d410-4b69-bda3-73054ec03a0c"
    },
    {
        "author": "李處權",
        "paragraphs": [
            "簷屋排空闊，薫風眺晚晴。",
            "閒雲連樹碧，白鳥破烟明。",
            "世亂思君子，身危仗友生。",
            "秪應今夜月，解識故鄉情。"
        ],
        "title": "東亭",
        "id": "6098580a-77e2-48d5-9bdb-5f2bb30fb6e5"
    },
    {
        "author": "李處權",
        "paragraphs": [
            "照水桃花樹，春風灼灼開。",
            "雖非天上種，何異觀中栽。",
            "帝子吹笙罷，漁人信棹迴。",
            "故園何處是，目盡望鄉臺。"
        ],
        "title": "桃花",
        "id": "ebd9785a-00a2-46ba-80b8-a041ce7161c1"
    },
    {
        "author": "李處權",
        "paragraphs": [
            "攘攘誰逃死，黄泉不獨君。",
            "一官書載考，五舉擅多文。",
            "異日遼東鶴，當年冀北群。",
            "承家知有子，翮就看摩雲。"
        ],
        "title": "挽許主簿",
        "id": "65e75d0a-6b85-4aad-affa-5674eb9f4e66"
    },
    {
        "author": "李處權",
        "paragraphs": [
            "徙倚長橋上，時難得此遊。",
            "水光迎目動，帆影上天浮。",
            "不見鴟夷子，須煩顧虎頭。",
            "今年閏八月，好好醉中秋。"
        ],
        "title": "長橋",
        "id": "ff04a79a-93a6-4d2b-9b13-7451138aa87f"
    },
    {
        "author": "李處權",
        "paragraphs": [
            "不識交溪路，詩來錦繡重。",
            "閒雲時出岫，落日更明松。",
            "叔夜常爲鍛，淵明亦近農。",
            "喜君機事息，魚鳥故相容。"
        ],
        "title": "和彦冲同原仲過交溪橋頭",
        "id": "ce27f276-c231-4d27-8577-dc3ed46aae3a"
    },
    {
        "author": "李處權",
        "paragraphs": [
            "僧房元寂寂，客意遂陶陶。",
            "詩筆翻雲錦，茶甌捲露濤。",
            "鴉歸寒日下，雪盡遠峰高。",
            "尚喜王喬近，吹笙坐碧桃。"
        ],
        "title": "和劉逸老題羅漢壁間韵",
        "id": "7f44695d-77ab-4fba-afdb-9565707405c1"
    },
    {
        "author": "李處權",
        "paragraphs": [
            "已着詩招隠，何須酒引陶。",
            "胸中有涇渭，筆下足波濤。",
            "世亂閉門早，身閒倚枕高。",
            "何慙少陵老，鸚鵡啄金桃。"
        ],
        "title": "再和",
        "id": "b56b22a8-98ed-4d61-b3c2-af471b631175"
    },
    {
        "author": "李處權",
        "paragraphs": [
            "故國三千里，行藏豈問天。",
            "雪峰明的的，水溜響涓涓。",
            "指凍無完甲，琴寒有折絃。",
            "老僧如木石，性靜不須禪。"
        ],
        "title": "題月山寺壁三首  其一",
        "id": "7308c93e-2227-49c8-901a-2ff2c41b62bb"
    },
    {
        "author": "李處權",
        "paragraphs": [
            "罷雪仍廻雨，僧房物物宜。",
            "谿明霜落後，山淨月來時。",
            "泯默窮愁志，艱難食菜時。",
            "弟兄千里隔，書斷鬢成絲。"
        ],
        "title": "題月山寺壁三首  其二",
        "id": "4d20ecef-19dc-4db6-9446-71108f091a3e"
    },
    {
        "author": "李處權",
        "paragraphs": [
            "不遇彭夫子，何因到此間。",
            "無窮霜後木，不斷雨中山。",
            "秖恐高僧占，多慙倦鳥還。",
            "孤雲在寥廓，容望不容攀。"
        ],
        "title": "題月山寺壁三首  其三",
        "id": "d7d89f8b-66e7-45b8-aaf0-d1d4b9917ede"
    },
    {
        "author": "李處權",
        "paragraphs": [
            "淡泊幽人趣，蕭條隠者居。",
            "疏簾隔花竹，凈几展圖書。",
            "自向交游密，何拘禮法疏。",
            "爲言陶靖節，吾亦愛吾廬。"
        ],
        "title": "題隠居",
        "id": "84cfadca-d3fe-4120-afc1-e1065b621d78"
    },
    {
        "author": "李處權",
        "paragraphs": [
            "此地堪營屋，何山更採薇。",
            "怪松拏石出，好鳥傍人飛。",
            "衰相年來見，幽尋亂後稀。",
            "郎君似冰玉，令我亦忘歸。"
        ],
        "title": "贈彦先",
        "id": "37a62b13-61a0-452d-ac2b-dda01fc12e20"
    },
    {
        "author": "李處權",
        "paragraphs": [
            "干禄謀何拙，求人計又疏。",
            "祝鮀焉用佞，甯武豈真愚。",
            "自乏千箱積，誰令萬卷餘。",
            "艾肥蘭蕙瘦，饑饉竟何如。"
        ],
        "title": "偶書譏武團練",
        "id": "2b0d741f-179c-489d-b879-fc739d195a82"
    },
    {
        "author": "李處權",
        "paragraphs": [
            "淹留歳云暮，旅泊似幽棲。",
            "鷗鷺如相識，牛羊自不迷。",
            "已煩陶令顧，何必謝公携。",
            "始覺吳儂健，天寒更涉溪。"
        ],
        "title": "橋院",
        "id": "4e0e9d43-31dd-4631-98fa-b1325ae41184"
    },
    {
        "author": "李處權",
        "paragraphs": [
            "不謂人間世，官居有此清。",
            "山横猶倒影，鳥過忽遺聲。",
            "倦客方躭句，高人不治名。",
            "夜寒雲去盡，對面月華生。"
        ],
        "title": "題蘭陵税官清輝亭",
        "id": "3b5eba51-5b7c-445a-91a5-a7c23e6fc2e0"
    },
    {
        "author": "李處權",
        "paragraphs": [
            "小雨妨幽事，徜徉所得多。",
            "前期操野艇，亭午出煙蘿。",
            "選勝纔如許，偷閒肯重過。",
            "自憐詩酒涸，無句敵陰何。"
        ],
        "title": "阻雨",
        "id": "111ac4f9-e1bf-4375-b533-9b18baef50dd"
    },
    {
        "author": "李處權",
        "paragraphs": [
            "顧我非仙李，知君實老彭。",
            "承家羅玉樹，潤屋起金贏。",
            "世路嗟多事，人生戒不情。",
            "歳華將暮矣，切勿訴深觥。"
        ],
        "title": "才臣設席彦修來過仍陪表臣終日之樂豈易得也因賦",
        "id": "ce5d0f9a-652e-4b6d-9995-19e8e86ff472"
    },
    {
        "author": "李處權",
        "paragraphs": [
            "何處難忘酒，南州盗賊多。",
            "黄巾方裂眥，白日敢持戈。",
            "不見韓擒虎，寧聞馬伏波。",
            "此時無一盞，其奈客愁何。"
        ],
        "title": "彦修席上命賦何處難忘酒",
        "id": "a6e98046-d4fe-4a84-b8a5-ab75fc5a9020"
    },
    {
        "author": "李處權",
        "paragraphs": [
            "愧匪屠門嚼，且無金屈巵。",
            "人生難得醉，我輩不須辭。",
            "山迥雲生谷，林空鳥並枝。",
            "前溪天欲雪，爲報戴逵知。"
        ],
        "title": "草飲招表臣才臣彦文道夫",
        "id": "2067b9fc-c81b-4d5b-9ed9-3b27b98bc821"
    },
    {
        "author": "李處權",
        "paragraphs": [
            "佳節年年好，新春處處宜。",
            "鶯花從自得，蒲柳頓先衰。",
            "事過如驚夢，愁来劇亂絲。",
            "神仙端可學，吾願問安期。"
        ],
        "title": "清明日席上呈諸友  其一",
        "id": "40739a39-fb97-4fa0-a1ea-065cfc3d02d9"
    },
    {
        "author": "李處權",
        "paragraphs": [
            "飄零何足怪，喪亂故應宜。",
            "炙手寧爲盛，張羅未必衰。",
            "篇章懷杜牧，游說鄙袁絲。",
            "鐘鼎山林事，胸中自有期。"
        ],
        "title": "清明日席上呈諸友  其二",
        "id": "fe60fd95-6185-47df-9f22-304423161172"
    },
    {
        "author": "李處權",
        "paragraphs": [
            "已秀不成實，長懷事可吁。",
            "寧論日下鶴，遽失掌中珠。",
            "擾擾遭斯厄，冥冥喪厥軀。",
            "高堂親白髪，淚眼尚青枯。"
        ],
        "title": "弔彦深",
        "id": "404fc4c0-afec-4b98-9c8e-965ebc3ae505"
    },
    {
        "author": "李處權",
        "paragraphs": [
            "南國寒多雨，溪山晝更晴。",
            "風帆隨鳥上，樵逕入雲行。",
            "已苦無饘粥，猶欣見耦耕。",
            "故園歸未得，豺虎正縱横。"
        ],
        "title": "水閣雨中",
        "id": "85172e5e-1767-4b7b-8579-8d9623b392e5"
    },
    {
        "author": "李處權",
        "paragraphs": [
            "晚烟林際泊，夕陽波上明。",
            "天寒少佳色，樹老無柔聲。",
            "支郎頗好事，我輩適同行。",
            "劇論不知醉，感時空復情。"
        ],
        "title": "陪諸友赴城南妙智上人晚集",
        "id": "0bce3d4a-bbe3-4e79-aeef-f3dc610f8670"
    },
    {
        "author": "李處權",
        "paragraphs": [
            "舊好崔亭伯，新交阮仲容。",
            "招攜來白水，祖餞過中峰。",
            "谷暖芊芊樹，雲深杳杳鐘。",
            "兵戈一分袂，惆悵幾時逢。"
        ],
        "title": "同士特似表過中峰餞似宗",
        "id": "0b73eff6-7710-49b5-8414-fd85b413e4a0"
    },
    {
        "author": "李處權",
        "paragraphs": [
            "設網機關密，磨刀意氣麄。",
            "令人思洛鯉，媿客問江鱸。",
            "豆麴偏相與，橙虀未可無。",
            "相從頻莫厭，乘興不煩呼。"
        ],
        "title": "食鱠",
        "id": "4bd27f61-bcfb-43b4-b9d1-e333c75af29d"
    },
    {
        "author": "李處權",
        "paragraphs": [
            "聞說煙塵近，驚奔道路長。",
            "人生何草草，天意竟茫茫。",
            "山鳥寒亡路，溪花濕更香。",
            "飄零值君子，老眼慰悲凉。"
        ],
        "title": "呈似表",
        "id": "ae972c4e-51aa-447a-8ad3-cda2af19c70f"
    },
    {
        "author": "李處權",
        "paragraphs": [
            "雲斷山如拭，秋明水劇虚。",
            "濕煙蒙翠竹，瞑雨濯紅蕖。",
            "茅舍真淳俗，甆甖窈窕沽。",
            "何須訪摩詰，便是輞川圖。"
        ],
        "title": "發永豐道中",
        "id": "44f968cc-de74-48f4-ae60-f374a029bd1d"
    },
    {
        "author": "李處權",
        "paragraphs": [
            "喜得真消息，仍安嶺表居。",
            "深知道路遠，不在信音疏。",
            "荔子應憐汝，檳榔敢笑渠。",
            "一年看又盡，兄弟意何如。"
        ],
        "title": "喜聞三十弟消息",
        "id": "c64c4743-b0ff-4efd-bc88-33bf33e79b38"
    },
    {
        "author": "李處權",
        "paragraphs": [
            "江山天下勝，北客興悠哉。",
            "月上千峰雪，潮生萬壑雷。",
            "酒狂憐老大，吟苦覺衰頽。",
            "始滿平生願，征帆未憶開。"
        ],
        "title": "武林偶作",
        "id": "6223fa40-b195-4bd5-99b9-11f482842f23"
    },
    {
        "author": "李處權",
        "paragraphs": [
            "故人俱白髪，念子始青袍。",
            "僕色新生敬，詩名舊仰高。",
            "天寒西日瘦，歲晚北風號。",
            "望望滕王閣，何時共濁醪。"
        ],
        "tags": [
            "滕王阁"
        ],
        "title": "寄朱希真",
        "id": "e9eadfca-c59d-4f40-ae46-05df45ad69f9"
    },
    {
        "author": "李處權",
        "paragraphs": [
            "傾盖鄱陽彦，孤芳且寄林。",
            "一官方似水，五字可兼金。",
            "與世不求合，開筵猶見尋。",
            "何當鑄農器，歸望故人岑。"
        ],
        "title": "簡葉丞",
        "id": "e5ba21c7-44d2-4cf6-bce6-5ed257d2f9ba"
    },
    {
        "author": "李處權",
        "paragraphs": [
            "旅泊愁春雨，春寒更北風。",
            "雲山方秀發，煙樹卻冥濛。",
            "念我携家客，逢君足穀翁。",
            "胡爲在窮谷，正渴一尊同。"
        ],
        "title": "表臣檢校東皋雨中有懷詩以促歸",
        "id": "a755e19d-b82b-4276-ae8d-8228f78bed85"
    },
    {
        "author": "李處權",
        "paragraphs": [
            "博洽人爲史，循良吏得師。",
            "謀謨當啟沃，出處繫安危。",
            "鶚立通丹地，龍章近赤墀。",
            "咨詢唐典故，筆削漢官儀。",
            "結客多青眼，承家最白眉。",
            "浩然無害氣，汪若有容陂。",
            "慎獨仍三省，操危任百罹。",
            "誰嘲玄尚白，自信涅非緇。",
            "俯仰俱無怍，幽明兩不欺。",
            "愛君心匪石，憂國鬢成絲。",
            "劵外真毫末，樊中足坦夷。",
            "閉門因拂袖，展卷代支頤。",
            "遠覽迷千古，高懷自一時。",
            "海非蠡可測，豹豈管能窺。",
            "能事推天禄，威名到月支。",
            "孔融徴已晚，安石起何遲。",
            "不待南飛雁，貪懸左顧龜。",
            "向來鸚鵡賦，此去鳯凰池。",
            "揭揭英靈氣，巍巍柱石姿。",
            "衮衣須我補，霖雨更誰爲。",
            "賤子端何者，先生頗識之。",
            "幾年當顧盼，今日倒鑪錘。",
            "解榻徐生入，彈冠貢子知。",
            "青蠅休點污，白璧漫瑕疵。",
            "鍊句終乖律，看書正闕疑。",
            "地偏如有避，交淡欲無私。",
            "瘦馬終千里，寒灰待一吹。",
            "西江如可激，畢命守軒帷。"
        ],
        "title": "留別范元長二十八韵",
        "id": "2d62628e-5aba-4b9b-b310-5e05e0a6c2bd"
    },
    {
        "author": "李處權",
        "paragraphs": [
            "北客何來此，浮生直偶然。",
            "風飈從禹穴，日脚近虞淵。",
            "漁唱誰能問，鷗盟我不捐。",
            "燃犀怪可睹，擊樹訊空傳。",
            "釣石温徐坐，檣竿穏近聯。",
            "波明疑練妥，山凈學眉連。",
            "客上三千履，軍呼十萬鋋。",
            "可思江柳下，秖欠舞衣前。",
            "鼓柂知無及，乘查悵未緣。",
            "遠中微隠樹，闊外莽横天。",
            "縹緲湘靈瑟，夷猶范蠡船。",
            "健帆風作馭，駭浪雪盈顛。",
            "行鷺紛群起，孤鴻杳獨鶱。",
            "斷崖方怒吸，淺瀬或勞牽。",
            "夜泊星辰逼，晴占日月偏。",
            "幽姿閟蛟室，神物護龍泉。",
            "世亂甘淪隠，塗窮枉乞憐。",
            "渚花迎日笑，岸草信人沿。",
            "頗欲追雙槳，無因共兩舷。",
            "時來如謝朓，三復有餘妍。"
        ],
        "tags": [
            "太湖"
        ],
        "title": "次陳叔易太湖二十韵",
        "id": "1e78d5a9-283b-41c4-8d31-2dd1459e9dfd"
    },
    {
        "author": "李處權",
        "paragraphs": [
            "天欲斯文起，時將此道隆。",
            "昭明應熊夢，爽拔降神崧。",
            "業則真王佐，猷當沃帝聰。",
            "尊經獨韋氏，識字必揚雄。",
            "制作超前輩，篇章萃古風。",
            "不憂時易失，卻怕俗多聾。",
            "日月胸襟裏，江湖度量中。",
            "讒深遭璧玷，施博儘金空。",
            "指日風雲會，来時雨露蒙。",
            "經綸觀世業，潤色付宗工。",
            "炯炯丹心壯，氲氲浩氣充。",
            "檜壇休跨鹿，丹鼎且蟠龍。",
            "載誕佳辰及，高門喜氣融。",
            "捧觴欣有祝，陳頌愧無功。",
            "舞鶴窺筵淨，偷桃照座紅。",
            "孔庭詩禮集，請訪吸川虹。"
        ],
        "title": "大人生日",
        "id": "8f0a3d4c-e4fe-4500-aa59-079a63bcc9b9"
    },
    {
        "author": "李處權",
        "paragraphs": [
            "天上石麟墮，人間瓊樹芳。",
            "叔孫知典禮，曹植有文章。",
            "桃李蹊方盛，芝蘭室更香。",
            "榻先徐孺下，書異鄴侯藏。",
            "載世推能事，當年亦寵光。",
            "頗懷追潤色，奚惜吐琳瑯。",
            "末俗元多忌，冲懷竟兩忘。",
            "由來高士駕，不肯少年場。",
            "鼎鼎文方古，魚魚道必昌。",
            "仲山終補衮，虞舜正埀裳。",
            "賤子虚蒙顧，仁風實奉揚。",
            "彈冠從入仕，執戟且爲郎。",
            "欲作蟬遺蜕，差同鼠耗倉。",
            "窮途遭白眼，永夜付黄粱。",
            "尚齒三千客，容窺數仞墻。",
            "受知心有激，欲報意何長。",
            "皓鶴宜風露，青松飽雪霜。",
            "傾身挹東海，再拜酌公觴。"
        ],
        "title": "失題",
        "id": "1b5a76f8-2bfd-4aef-8bd0-74c8d48231fa"
    },
    {
        "author": "李處權",
        "paragraphs": [
            "之子儒林傑，斯文國士稱。",
            "詞章曹植擅，典故叔孫能。",
            "秉哲中逾曠，撝謙外匪矜。",
            "世家非冠玉，人物是壺冰。",
            "海內休方駕，朝端且服膺。",
            "五車俱可復，萬頃不勞澄。",
            "活國嘉猷告，匡君重任勝。",
            "側聞金作礪，意在木從繩。",
            "昔旅西雝鷺，方觀南海鵬。",
            "青冥翻蹭蹬，凌厲失飛騰。",
            "制禮初煩訂，爲郎頃見徴。",
            "禰生宜獨薦，文子要同升。",
            "浪有羶供餌，虚傳被襆綾。",
            "可嗟懷白璧，竟與污青蠅。",
            "直作悠悠去，從他衮衮登。",
            "時情尚馳突，吾道豈憑陵。",
            "善舞須長袖，良醫必折肱。",
            "寧爲棲枳鳯，不作下韝鷹。",
            "鄭谷成真隠，蕭齋占上層。",
            "華胥久無夢，款段適堪乘。",
            "種柳追彭澤，栽桃學武陵。",
            "池凉蛙閤閤，徑暖羽{甍瓦=羽}{甍瓦=羽}。",
            "得句長鬚送，敲門稚子應。",
            "掃庭延墨客，過寺折談僧。",
            "賤子孤懷切，窮途百慮烝。",
            "待沽希善賈，投分得良朋。",
            "戎馬來何速，烽煙見未曾。",
            "神傷瞻雉尾，愁絕望觚棱。",
            "漠漠雖難問，蒼蒼尚可憑。",
            "人心無右袒，天意有中興。",
            "厭世思蟬蛻，傷時泣土崩。",
            "漁樵甘混雜，貧病苦因仍。",
            "更短猶爲簿，從聾也作丞。",
            "依仁劇山仰，飽德正川增。",
            "舊事將誰語，前非秖自懲。",
            "緣危時過棧，扶老漸携藤。",
            "篤義幾虚辱，温顔豈謬承。",
            "醇醲須手漉，撥刺頼觀罾。",
            "笑語朝曛隔，塵埃肺腑凝。",
            "尚期文字飲，相對夜深燈。"
        ],
        "title": "謁翁丈四十韵",
        "id": "893abec6-38f2-4e59-b5c4-dace1ebae3b9"
    },
    {
        "author": "李處權",
        "paragraphs": [
            "孤煙落日對銜盃，此觀人間亦偉哉。",
            "樹色遠從江浦合，潮聲低咽海門廽。",
            "衣冠喜有承平氣，賓客慚無賦詠才。",
            "城闕鬰葱人望幸，五雲将擁翠華來。"
        ],
        "title": "偉觀堂",
        "id": "5eea6b0b-498b-4142-9d5d-6d646a36dc37"
    },
    {
        "author": "李處權",
        "paragraphs": [
            "蚤接君家伯仲賢，笑談吹斷各風烟。",
            "人生俱是夢中事，歸計卻須沙上田。",
            "悔有論心三尺喙，恨無糊口一囊錢。",
            "他時局罷樵柯爛，小道誰知亦有仙。"
        ],
        "title": "送楊充老",
        "id": "c49f0778-abc6-41c0-ad70-408f5b6e31b2"
    },
    {
        "author": "李處權",
        "paragraphs": [
            "已斵長篇餞女生，君猶從我覔詩行。",
            "窮途白眼何須怪，亂世蒼顔不足驚。",
            "南國旌旗猶滅沒，中原豺虎正縱横。",
            "蘇湖亦産人頭豆，爲問扁舟底遠征。"
        ],
        "title": "送李全甫",
        "id": "7f88b8e2-03dc-492f-a268-28a4a8068daa"
    },
    {
        "author": "李處權",
        "paragraphs": [
            "丈人能事見斯文，世業家風盡屬君。",
            "自許旦評方藉藉，豈同時輩漫紛紛。",
            "清於須水真堪挹，秀自郎峰故不群。",
            "五馬雙旌何足道，便看平步到青雲。"
        ],
        "title": "送景荀",
        "id": "c71a092d-73ff-4d2e-9f0d-a5b23d4abc7a"
    },
    {
        "author": "李處權",
        "paragraphs": [
            "坡老仇池安在哉，佛家鷲嶺解飛來。",
            "但令氣象侔衡霍，可要孤高切斗魁。",
            "渦處正堪承雨露，浪中莫使長莓苔。",
            "明窗淨几無塵入，想對詩翁墨沼開。"
        ],
        "title": "送石與德孺",
        "id": "f78ff3db-32bf-440f-9a18-e723665801ac"
    },
    {
        "author": "李處權",
        "paragraphs": [
            "平生佳處在離騷，怪我年來得此豪。",
            "不信胸中横太華，試從筆下看驚濤。",
            "門連止水心無競，地接名山眼更高。",
            "要是一時廊廟噐，莫将劉向比王褒。"
        ],
        "title": "送表之",
        "id": "bf4266f1-edca-4481-afd6-47d15d3aa8b4"
    },
    {
        "author": "李處權",
        "paragraphs": [
            "都門雪罷看楊柳，濯濯風流已不群。",
            "千里澄清方有道，十年出處不忘君。",
            "新詩舊自開錦段，醉面向人生纈紋。",
            "我欲從公借餘地，與傳名姓上青雲。"
        ],
        "title": "送徐漕",
        "id": "ca7ce106-0663-4b8e-8c04-90bbd1414e38"
    },
    {
        "author": "李處權",
        "paragraphs": [
            "一見瓊林病眼開，東南秀爽力能廽。",
            "須知載腹五千卷，受我澆膓三百盃。",
            "可但世官從鳯沼，要看人物上雲臺。",
            "歌呼枉費談天口，宜及中興國論陪。"
        ],
        "title": "送谹父",
        "id": "155d2810-59ef-4bcc-8417-345a97029a5c"
    },
    {
        "author": "李處權",
        "paragraphs": [
            "雨後綠陰無處著，風前黄鳥爲誰歌。",
            "天爲世亂相逢少，子以詩嗚不遇多。",
            "行在故人能健否，瘴江逐客柰愁何。",
            "典衣尚可供湯餅，蚤作清凉肯重過。"
        ],
        "title": "簡巽老",
        "id": "2d563824-9fa5-466a-8e13-a7f526d4e007"
    },
    {
        "author": "李處權",
        "paragraphs": [
            "五年蹤跡似浮萍，豈料全家入畫屏。",
            "春去水田方漫漫，曉來山霧卻冥冥。",
            "可憐北客鬢毛白，尚喜主人眸子青。",
            "凖擬豐年多釀酒，正宜長醉不宜醒。"
        ],
        "title": "簡彦庸兄弟",
        "id": "6336050b-d465-4241-be8a-41477632cc30"
    },
    {
        "author": "李處權",
        "paragraphs": [
            "松杉高下韵笙簫，谷口鐘聲梵海潮。",
            "秋氣作陰連蟋蟀，夜寒隨雨上芭蕉。",
            "身危甚幸依賢庇，吏隠何須覔句招。",
            "直待它年見鳬舄，始傳仙葉有王喬。"
        ],
        "title": "簡辨老",
        "id": "51eea1ed-c134-4564-8541-9c3da5b91239"
    },
    {
        "author": "李處權",
        "paragraphs": [
            "税駕居鄰古寺中，高堂永日笑言同。",
            "山雲濃淡未成雨，溪竹飄蕭先得風。",
            "短髪只從今歲白，衰顔無復少時紅。",
            "君家釀熟能分我，一醉端令萬事空。"
        ],
        "title": "簡立之",
        "id": "1d0caf01-4665-4e11-94cb-71553610700b"
    },
    {
        "author": "李處權",
        "paragraphs": [
            "祖筆摩空有賦聲，長揚羽獵舊齊名。",
            "頗推門第多人物，故作樓居遠世情。",
            "我輩一生悲短褐，君家五字倚長城。",
            "武陵欲借漁舟便，春水桃花不計程。"
        ],
        "title": "簡劉致中兄弟",
        "id": "2de515d6-88e6-4bb5-ad74-9daa3dd297af"
    },
    {
        "author": "李處權",
        "paragraphs": [
            "茗椀紋楸晝不譁，心如出水妙蓮華。",
            "喜君活計唯三事，遇我人情似一家。",
            "夜久竹聲聞雨過，曉來山色看雲遮。",
            "此身去國已千里，回首中原猶暮笳。"
        ],
        "title": "簡潮公",
        "id": "59fc3778-6244-4b9b-86ae-e564d3b6a742"
    },
    {
        "author": "李處權",
        "paragraphs": [
            "世情何怪白頭新，豈料窮途復友仁。",
            "一室他鄉春笑客，半年行路雨欺人。",
            "輞川詩說王摩詰，谷口名聞鄭子真。",
            "想是書機似圖畫，雲峰矗矗水粼粼。"
        ],
        "title": "簡致中温其",
        "id": "c4e9e99d-9095-4bd1-b223-80b61da887b1"
    },
    {
        "author": "李處權",
        "paragraphs": [
            "丈人清德冠儒林，三世文章照古今。",
            "節比松筠元自直，氣含海嶽故能深。",
            "篋中尚有爲郎被，堂上寧無化俗琴。",
            "賤子飄零無死所，可憐羈旅費黄金。"
        ],
        "title": "簡蘇二丈",
        "id": "1f7d72a7-f60f-4d9a-8bbf-f7a96e79e72b"
    },
    {
        "author": "李處權",
        "paragraphs": [
            "池上風烟故可人，倦游老眼厭紛紛。",
            "晴雲出岫似知我，野鶴鳴皋疑是君。",
            "可恨音書長契闊，尚從盃酒見殷勤。",
            "新詩凖擬頻相寄，獨學方當病寡聞。"
        ],
        "title": "池上書所見留别益謙",
        "id": "8d49a435-630e-4edf-9a60-d568c3576372"
    },
    {
        "author": "李處權",
        "paragraphs": [
            "樹色溪光五月寒，幅巾藜杖接清懽。",
            "吞聲鳥自屏中過，倒影山從鏡裏看。",
            "佳處唯堪著胸次，平生久已付毫端。",
            "向來未築沙堤路，豈信東山有謝安。"
        ],
        "title": "過德孺池上二首  其一",
        "id": "f3a86f26-1c80-49a2-bff6-dfc2c8394045"
    },
    {
        "author": "李處權",
        "paragraphs": [
            "誰堪秋熱與春寒，北客南州有底懽。",
            "酒熟但招吾輩飲，詩成莫與俗人看。",
            "眼明白鳥清溪上，心折黄鸝碧樹端。",
            "口誦離騷手遮日，夢魂不敢到長安。"
        ],
        "title": "過德孺池上二首  其二",
        "id": "4990a69f-31f5-4cb7-9ccc-1b408d56a3b5"
    },
    {
        "author": "李處權",
        "paragraphs": [
            "敝屣浮雲世所難，誰堪走俗抗塵顔。",
            "海鵬已激三千里，天馬終歸十二閑。",
            "醉發杖藜雲逐逐，香凝宴寝雨斑斑。",
            "林泉久假皆吾有，何必捐金更買山。"
        ],
        "title": "次韵德孺感懷",
        "id": "7c7df092-9aad-4e3e-a0ed-d30ef2e604e6"
    },
    {
        "author": "李處權",
        "paragraphs": [
            "歲晚怱怱日復夜，老禪相對口慵開。",
            "夢歸千里幾時到，香度一枝何處來。",
            "世亂飄零少供給，地寒潦倒無梯媒。",
            "可憐七尺髯如戟，媿負妻孥空撥灰。"
        ],
        "title": "梅二首  其一",
        "id": "95c13f48-19a6-406e-929b-8eb456c0b188"
    },
    {
        "author": "李處權",
        "paragraphs": [
            "可憐映竹深深見，似爲催詩特特開。",
            "湖上林逋今老矣，揚州何遜未歸來。",
            "前村欲雨鳩呼婦，斷壠收晴雉應媒。",
            "幻境應當如是觀，道人深悟刼池灰。"
        ],
        "title": "梅二首  其二",
        "id": "be895d35-375f-4341-aff2-9c17a43cc8cc"
    },
    {
        "author": "李處權",
        "paragraphs": [
            "可喜劉郎鬢未霜，能容宋玉近東墻。",
            "自知老眼無春事，誰意窮途得夜光。",
            "前日桃園真有路，何時蘭室可無香。",
            "便須一醉經千日，免作人間寸寸腸。"
        ],
        "title": "温其示梅詩用韵爲謝兼簡士特  其一",
        "id": "5d848467-3981-4857-9def-918486319401"
    },
    {
        "author": "李處權",
        "paragraphs": [
            "潦倒誰憐五十霜，登門可媿及肩牆。",
            "銀鈎已作驚人勢，玉唾何慳照眼光。",
            "春醉燈前猶縱博，夜闌帳底更添香。",
            "阮生正作窮途哭，漫道江南刺史腸。"
        ],
        "title": "温其示梅詩用韵爲謝兼簡士特  其二",
        "id": "7d91bbde-7d5b-450e-8b89-fe83fb662080"
    },
    {
        "author": "李處權",
        "paragraphs": [
            "桃李何須續後開，芝蘭勝韵許相陪。",
            "先春莫道無深意，調鼎方知有大才。",
            "南國正宜溪上路，故園長夢竹間臺。",
            "騷人不爲尋詩句，自愛幽芳特特來。"
        ],
        "title": "席上賦梅",
        "id": "ce872276-2c4d-48af-8ef6-d61a19baec85"
    },
    {
        "author": "李處權",
        "paragraphs": [
            "老來風味淡於秋，媿負平生馬少游。",
            "但得山雲供晚眺，何須花雨作春愁。",
            "新詩未省曾多見，情話端知肯獨留。",
            "政渴一盃澆磊磈，書生何用玉爲舟。"
        ],
        "title": "和如祖弟二首  其一",
        "id": "73c5e538-d690-45a8-a979-a119ba482d9c"
    },
    {
        "author": "李處權",
        "paragraphs": [
            "綠樹黄鸝陰復晴，春風何處不堪行。",
            "野煙著草綿綿色，江日浮花灔灔明。",
            "故國音書添夢想，異鄉節物減心情。",
            "逢人盡說兵戈事，始覺如今去就輕。"
        ],
        "title": "和如祖弟二首  其二",
        "id": "df6160c4-ffbc-4bc7-a3ac-8cfd3aeb49cc"
    },
    {
        "author": "李處權",
        "paragraphs": [
            "何處春光最可憐，仙山亭上碧巖前。",
            "窮來更覺詩堪畫，老去誰知酒可仙。",
            "雲色弄晴花蘸水，風光縱好柳拖煙。",
            "左思近有三都賦，誰與吹噓送上天。"
        ],
        "title": "叔易席上",
        "id": "66992aeb-6e77-4c17-bb5e-e6967e5d2864"
    },
    {
        "author": "李處權",
        "paragraphs": [
            "翠竹丹楓共一村，詩家得句轉清新。",
            "已憐楚地梅知臘，更想隋河柳欲春。",
            "須信成名皆志士，故應行樂屬吾人。",
            "請君淬礪斑斑刃，始驗儒冠不誤身。"
        ],
        "title": "和賞卿席上之韵",
        "id": "e742a7c8-6637-495d-9c33-4205ea1e2574"
    },
    {
        "author": "李處權",
        "paragraphs": [
            "一日復傾三百盃，新年物色興悠哉。",
            "應憐遠客此流落，故有幽人常往來。",
            "楮刻三年殊未就，詩成七步可須催。",
            "平生信筆多狂簡，從此方知所以裁。"
        ],
        "title": "席上次表臣韵以遺明之仍督其和章",
        "id": "3d938aa0-0aca-454c-852b-3db379cf178e"
    },
    {
        "author": "李處權",
        "paragraphs": [
            "梅樹飄香酒滿盃，時危風景亦佳哉。",
            "横笻有客挑錢去，重擔誰家送米來。",
            "雲色可憐談次改，年華不奈鬢邊催。",
            "蕭郎及我親書尺，珍贈霜紈費剪裁。"
        ],
        "title": "復次韵呈諸友",
        "id": "69539100-f383-4a94-926f-d41cf5b75113"
    },
    {
        "author": "李處權",
        "paragraphs": [
            "平生丘壑幾欲顛，誰使老來逢鄭虔。",
            "蒼須對我三千尺，黑頭聼渠十八年。",
            "已有霜雪入晏座，寧無風雷浮屋椽。",
            "箇中得句不敢吐，可人何許心悠然。"
        ],
        "title": "題畫卷",
        "id": "3d369f9d-03fa-4c15-b762-afa0a277b65b"
    },
    {
        "author": "李處權",
        "paragraphs": [
            "書生卧病久無衣，不意臨衰厭鼓鼙。",
            "鄉信略無鴻雁到，客愁惟有杜鵑啼。",
            "誰憐弹鋏長依孟，自不工竽漫說齊。",
            "我亦漂流費耘業，看君文字照浯溪。"
        ],
        "title": "次韵呈德基兼呈王侍郎",
        "id": "3cd082e3-1ec7-4bd2-8ae7-00f1e881c088"
    },
    {
        "author": "李處權",
        "paragraphs": [
            "漸遠閩中地更平，土風疏爽語言輕。",
            "山濃不减嵩高翠，溪漲渾如洛浦聲。",
            "忽見槐花思舉子，欲求螢火遺書生。",
            "使君元是丈人行，回首鈴齋空復情。"
        ],
        "title": "臨川道中寄汪守",
        "id": "7114c8ef-1374-416e-be3d-c1ac2d46f824"
    },
    {
        "author": "李處權",
        "paragraphs": [
            "一坐闗山百念灰，德鄰詩社許徘徊。",
            "靜看林鳥銜花去，寒覺溪風送雨來。",
            "小阮有懷應種竹，步兵無事且傳盃。",
            "東牀坦腹真佳壻，俗客多慙數月陪。"
        ],
        "title": "奉懷養源士特似表",
        "id": "cb45c410-731c-4246-a015-a4f523aebf90"
    },
    {
        "author": "李處權",
        "paragraphs": [
            "夢想平生始此廽，扁舟坐穏興悠哉。",
            "陰陰樹底鶯聲切，漠漠田中雨氣來。",
            "亂世等閒凋鬢髪，故園何處問池臺。",
            "臨風不見高公子，正渴論文共一盃。"
        ],
        "title": "懷清叙",
        "id": "104f0007-fa98-4c61-adf0-27d7921991ac"
    },
    {
        "author": "李處權",
        "paragraphs": [
            "從來語默有千鈞，亂後相逢氣益振。",
            "好鳥開窗如應客，清風挽竹故留人。",
            "更貧豈顧墦間祭，已老猶堪席上珍。",
            "說到蒼梧淚横臆，皇天萬一照酸辛。"
        ],
        "title": "初至毗陵簡巽老時有所懷也",
        "id": "14ab018d-2f28-4a52-b98e-2b4717f2ecd7"
    },
    {
        "author": "李處權",
        "paragraphs": [
            "雪屋銀山滿上頭，年年偉觀近中秋。",
            "只言滄海無廽浪，豈信長江有逆流。",
            "一一檣帆如過鳥，時時烟雨要沉牛。",
            "青衫白鬢功名晚，何日翩然范蠡舟。"
        ],
        "tags": [
            "长江",
            "钱塘江"
        ],
        "title": "觀潮二首  其一",
        "id": "748dffa6-dd73-43f1-8388-319c50c82794"
    },
    {
        "author": "李處權",
        "paragraphs": [
            "海舶忽驚風打頭，觀瀾又破一年秋。",
            "若爲盡作盃中物，安得飛來枕下流。",
            "豈計雙鳬兼乘雁，誰分去馬與來牛。",
            "君王大業追神禹，前日黄龍已負舟。"
        ],
        "tags": [
            "钱塘江"
        ],
        "title": "觀潮二首  其二",
        "id": "a46879a2-f414-41ac-8f5b-f14ef4ea2f01"
    },
    {
        "author": "李處權",
        "paragraphs": [
            "惟曾家世頗堪論，文采南豐實浚源。",
            "德必有言人望重，義形於色主威尊。",
            "隨珠未可輕弹雀，腐鼠從教競嚇鵷。",
            "固是相門終出相，魯公泉下有英魂。"
        ],
        "title": "送公卷赴金陵",
        "id": "5c9ec0af-b0fc-42f1-8557-4ef284409c98"
    },
    {
        "author": "李處權",
        "paragraphs": [
            "月離于畢俾滂沱，兆及豐年喜欲歌。",
            "任有泥塗甘曵尾，更無波浪敢憑河。",
            "老來酒量難酬酢，閒裏詩情好琢磨。",
            "晏子方觀久而敬，人間炙手又張羅。"
        ],
        "title": "赴端禮之招道中偶成",
        "id": "296d9903-ea60-4ea2-8d31-6e63d5d0f8a8"
    },
    {
        "author": "李處權",
        "paragraphs": [
            "山行密雨來紛紛，過午人家猶掩門。",
            "水寒鷗鳥亦亡頼，煙濕梅花如欲言。",
            "頓忘客子懷抱惡，可喜丈人顔色温。",
            "而今何計百年事，乞與清詩當綠樽。"
        ],
        "title": "道中口占呈翁養源",
        "id": "fea7d7a8-0dcf-4a84-874e-38a3f279e894"
    },
    {
        "author": "李處權",
        "paragraphs": [
            "我兄少有謫仙才，襟抱於今得好開。",
            "珠玉盡從談次落，溪山渾入句中來。",
            "弦歌小邑徒勞爾，松菊故園安在哉。",
            "有客漂流無税駕，願将高義挽春回。"
        ],
        "title": "呈九兄",
        "id": "d0ffcb02-a195-4fe0-8c86-1805faff6988"
    },
    {
        "author": "李處權",
        "paragraphs": [
            "此行檢校幽棲事，佳處知公故未忘。",
            "新筍定應過母大，舊松想亦及人長。",
            "老來對客須靈照，貧後持家藉孟光。",
            "世亂身危何處是，二年孤負北窗凉。"
        ],
        "title": "送二十兄還鎮江",
        "id": "42afabc2-5f4f-449e-933e-ce875994a317"
    },
    {
        "author": "李處權",
        "paragraphs": [
            "鼠輩欺人可奈何，我今行槖已無多。",
            "醉魂尚愛黄華谷，歸夢長迷白石坡。",
            "壮士陸沉無籍在，道人香積有經過。",
            "行朝近報仍安穏，想見沙堤蹀玉珂。"
        ],
        "title": "僕入月山介卿有詩見懷次韵答之",
        "id": "5d8abff5-f657-4fb1-aee8-27a88b072c4d"
    },
    {
        "author": "李處權",
        "paragraphs": [
            "毎愛前山似畫圖，興來蕭散豈能無。",
            "幽人著屐全忘懶，野老闗門不可呼。",
            "夕照暉暉明遠水，春風莽莽著平蕪。",
            "晴來已喜兒能賦，軟脚仍煩送一壺。"
        ],
        "title": "放步登遊回謝表臣遺酒",
        "id": "3302cd3a-637d-482e-a13c-4523c3d25513"
    },
    {
        "author": "李處權",
        "paragraphs": [
            "枉報新詩錦不如，句中風竹韵蕭疏。",
            "頗分涇渭甘從子，不較窮通豈病予。",
            "避地擬求千日酒，誤身何用五車書。",
            "誰人與作任公釣，要使東人厭若魚。"
        ],
        "title": "次韵民瞻端禮二首  其一",
        "id": "fbe8461a-5829-45dc-88ab-767622bfbff9"
    },
    {
        "author": "李處權",
        "paragraphs": [
            "春雨既過雲未歸，春寒屋下人無衣。",
            "林如膏沐鵓鳩語，草已怒生胡蝶飛。",
            "中原格鬬幾時定，北叟飄零何所歸。",
            "我今始悟蘧伯玉，明明四十九年非。"
        ],
        "title": "次韵民瞻端禮二首  其二",
        "id": "1129f76d-3d39-4716-ab93-519a8916517e"
    },
    {
        "author": "李處權",
        "paragraphs": [
            "世家傳子又傳孫，豈較前身與後身。",
            "知足已如倉庾氏，忘懷真是葛天民。",
            "騎鯨又見詩無敵，射虎何須武絕倫。",
            "白屋朱門果非是，萬錢日食是何人。"
        ],
        "title": "次韵明孺見遺之什",
        "id": "1066e4d2-2eb2-439c-afbc-1831a7e405e6"
    },
    {
        "author": "李處權",
        "paragraphs": [
            "自昔孤芳難寄林，亂離漂泊卻須禁。",
            "春風不解廽雙鬢，夜雨何堪攪寸心。",
            "薄日花光懷杜曲，清流竹色夢山陰。",
            "從來玉石崑山火，臭味多君肯嗣音。"
        ],
        "title": "次韵端禮見寄",
        "id": "80c09fb3-065f-4a04-8e06-284bebd02ed4"
    },
    {
        "author": "李處權",
        "paragraphs": [
            "鼙鼓聲中老戰塵，故山歸夢月三更。",
            "交情咄咄渾無寐，學古悠悠浪得名。",
            "鼇禁未容追世職，熊轓何足語官榮。",
            "阿咸自是吾家秀，始覺前人畏後生。"
        ],
        "title": "次韵樸侄見寄",
        "id": "1e216730-0f6c-459f-b3fa-1a716ea358bd"
    },
    {
        "author": "李處權",
        "paragraphs": [
            "煌煌世譜未應微，直道高懷古所稀。",
            "義往誰能單騎見，幽尋坐想墊巾歸。",
            "公庭此日棠堪憩，仙路他年舄觧飛。",
            "顧我登門勤倒屣，題詩媿匪謝玄暉。"
        ],
        "title": "簡郭令",
        "id": "8553d5c3-fcab-414a-b55c-23a236d9988c"
    },
    {
        "author": "李處權",
        "paragraphs": [
            "寺古天寒杖屨清，閒身合得此閒行。",
            "破煙獨鳥驚人去，積雪群峰照眼明。",
            "坐久泉聲醒客耳，談餘茗味發詩情。",
            "張公語壮髯如戟，蚤晚掀濤看斬鯨。"
        ],
        "title": "遊羅漢院因會張良輔大夫遂留於壁",
        "id": "2bc21a09-9611-4214-be89-b1c4b2004026"
    },
    {
        "author": "李處權",
        "paragraphs": [
            "仰止先生道不窮，愛茶直似玉川翁。",
            "靈芽動是連城價，妙手纔爭一水功。",
            "賤子詩書元未飽，愁腸藜莧豈宜蒙。",
            "高齋罷酒陪清啜，歸御泠然兩腋風。"
        ],
        "title": "謝養源惠茶兼陪士特清啜",
        "id": "4593388f-4ea0-4647-a684-421bc76868c9"
    },
    {
        "author": "李處權",
        "paragraphs": [
            "祖德當年吐握勤，諫垣人物典刑存。",
            "在陰鳴鶴和有子，産嶧孤桐枝見孫。",
            "王室艱難欣得士，世家矜伐敢援恩。",
            "清明謇諤平生事，况乃中興闢四門。"
        ],
        "title": "和九兄賀二十六兄除大諫",
        "id": "3ae88b1f-0af9-4f12-9a79-6ae0738c7dfa"
    },
    {
        "author": "李處權",
        "paragraphs": [
            "除書喜動薦紳顔，穏上天池刷羽翰。",
            "詩似少陵多教化，文從太史有波瀾。",
            "王庭看折朱雲檻，儒巷聞弹貢禹冠。",
            "兄弟相知夫豈敢，會憐流落久江干。"
        ],
        "title": "亨仲家兄擢居諫省詩以賀之",
        "id": "e8859684-6f4c-4c92-bc39-1ebe622f2638"
    },
    {
        "author": "李處權",
        "paragraphs": [
            "客裏栖栖嘆食艱，桃源也復念人間。",
            "九重鵷鷺思金屋，萬里烟塵痛玉闗。",
            "節物可憐梅競出，浪萍長羡鳥知還。",
            "明朝跋馬歸仙隠，健筆清樽儘傲閒。"
        ],
        "title": "和表臣遺詩招歸仙隠",
        "id": "65d8dcf5-8510-490f-9755-47b623f4132d"
    },
    {
        "author": "李處權",
        "paragraphs": [
            "三年客裏重陽節，故典征衣共一杯。",
            "雁下紫茰能自好，霜前黄菊爲誰開。",
            "中原豺虎定何許，故國池臺安在哉。",
            "山水中逢張學士，慢扶雙槳不須催。"
        ],
        "title": "桐廬道中九日逢子公",
        "id": "947c9151-5c41-441b-ad14-5a53f55a6353"
    },
    {
        "author": "李處權",
        "paragraphs": [
            "将老從君得所圖，交情及我歲寒餘。",
            "適聞蔣詡開三逕，且喜揚雄就一區。",
            "盡取風煙多種竹，雅爲窗室便看書。",
            "無錢可買墻西地，决眥雲峰正起予。"
        ],
        "title": "景荀築室偉甚詩以贊之",
        "id": "c7f05c2f-9782-4d56-a817-a431dbfe0deb"
    },
    {
        "author": "李處權",
        "paragraphs": [
            "露洗風吹未遽央，登山臨水總心降。",
            "明年此夕知何處，自古中秋不可雙。",
            "尚倚人琴温似玉，更能詩酒浩如江。",
            "披襟拄頰渾無寐，斗轉参移莫下窗。"
        ],
        "title": "中秋對月",
        "id": "342370a2-32eb-4021-ba58-9bb1ff593d41"
    },
    {
        "author": "李處權",
        "paragraphs": [
            "溪流暴雨漲江同，咫尺西鄰信不通。",
            "衰朽怕看青鏡裏，笑談猶近翠屏中。",
            "侍郎客到無苛禮，教授詩来有古風。",
            "五載皇皇無稅駕，我途正似阮生窮。"
        ],
        "title": "次韵四首寄德基兼呈侍郎公  其一",
        "id": "a8b576ff-d7b4-41b3-aa2d-229412592f88"
    },
    {
        "author": "李處權",
        "paragraphs": [
            "蒙塵天子尚戎衣，南國旌旗正伐鼙。",
            "國士傷時多刺怨，王官失路有悲啼。",
            "似聞叔向方圖晉，亦報夷吾未去齊。",
            "易地皆然心寸折，釣竿吾欲老磻溪。"
        ],
        "title": "次韵四首寄德基兼呈侍郎公  其二",
        "id": "8482d384-0938-453c-9814-9cd6bdf89f55"
    },
    {
        "author": "李處權",
        "paragraphs": [
            "書文車軌幾時同，諸道惟聞羽檄通。",
            "豈較北南聊暫寓，若論賢聖且時中。",
            "門前楊柳方埀雨，溪上桃花尚舞風。",
            "誰見東山謝安石，命賓攜妓興何窮。"
        ],
        "title": "次韵四首寄德基兼呈侍郎公  其三",
        "id": "93becbd7-9d6c-4088-b3da-cb9548d1ff9d"
    },
    {
        "author": "李處權",
        "paragraphs": [
            "紫鳳天吳在短衣，亂来無日不鳴鼙。",
            "情随野鶴雲間舞，夢繞城烏月下啼。",
            "但得交情如水淡，何須婦饌與眉齊。",
            "抱琴載酒眀朝去，相送無勞過虎溪。"
        ],
        "title": "次韵四首寄德基兼呈侍郎公  其四",
        "id": "23f1ddd8-82d8-497f-91dd-09e55df41307"
    },
    {
        "author": "李處權",
        "paragraphs": [
            "家世中朝第一流，郡符那得久淹留。",
            "詩情更入山水國，醉眼獨高煙雨樓。",
            "文舉定非餘子輩，元龍須向古人求。",
            "磻溪莫訝功名晚，今代何人有直鈎。"
        ],
        "title": "寄吕季升",
        "id": "7fe3cbf8-7986-49ac-9dad-749fd0dd94a5"
    },
    {
        "author": "李處權",
        "paragraphs": [
            "歲晚沉沉雙鯉魚，交情可是白頭疏。",
            "含香不見爲郎後，吐屑頻聞賜對餘。",
            "內廏給乘千里馬，大官供餌萬錢厨。",
            "絲綸潤色須公等，莫負平生載腹書。"
        ],
        "title": "寄希真",
        "id": "7ee8c746-3619-403b-81f9-b7bc8387ca1f"
    },
    {
        "author": "李處權",
        "paragraphs": [
            "青鬢追隨到白頭，中間憂患兩悠悠。",
            "異時果有臧倉沮，他日寧無雍齒侯。",
            "舊隠重過三徑菊，昔賢何在五湖舟。",
            "一杯坐阻論文酒，老懶閉門春事休。"
        ],
        "title": "寄益謙",
        "id": "406cda46-7ea8-4bac-996b-1bae09a98b85"
    },
    {
        "author": "李處權",
        "paragraphs": [
            "路貧不在扊扅炊，調苦誰聞食菜時。",
            "枉道故於尋尺見，求人曷以斗升爲。",
            "夷吾不去齊何患，叔向方來晉可知。",
            "得士則興今亦古，可能只直五羊皮。"
        ],
        "title": "寄蕭國噐",
        "id": "b4368506-85a2-4cc4-9c45-67180f80ba7b"
    },
    {
        "author": "李處權",
        "paragraphs": [
            "溪南渾似輞川居，不啻當年卧草廬。",
            "從昔金聲蒙醬瓿，至今汗血困鹽車。",
            "端知将相真無種，更喜才華甚有餘。",
            "及此知機同免禍，季鷹初不爲鱸魚。"
        ],
        "title": "次韵表臣見遺喜歸",
        "id": "64f74969-c71e-4852-9206-aa23131e8ea2"
    },
    {
        "author": "李處權",
        "paragraphs": [
            "野寺經旬客寓居，水聲山色是吾廬。",
            "喜君能道碧雲句，招我更煩黄犢車。",
            "世路從來多險阻，人生何必問贏餘。",
            "况聞一諾千金重，爲激西江救涸魚。"
        ],
        "title": "自龍雲歸復次前韵",
        "id": "7848c9ec-a5af-44f2-86dd-f135e7cb3a4c"
    },
    {
        "author": "李處權",
        "paragraphs": [
            "把玩新詩病眼開，家風端有謫仙才。",
            "祗應魚蟹留人住，肯爲溪山喚我來。",
            "客舍更堪秋乍入，鬢毛無柰老相催。",
            "重陽共醉滕王閣，此觀人間亦偉哉。"
        ],
        "tags": [
            "滕王阁"
        ],
        "title": "寄八十五侄",
        "id": "44ac2109-c3a1-49a5-99d1-1c58892f1ab9"
    },
    {
        "author": "李處權",
        "paragraphs": [
            "十載吾廬信不通，偶來仁里一尊同。",
            "心驚人物如江左，眼淨林塘似洛中。",
            "著日晶明松下雪，弄波蕭瑟竹間風。",
            "澆花釀酒勤料理，作記東園有醉翁。"
        ],
        "title": "陪德孺遊徐氏園池",
        "id": "f763df20-c16d-4b1b-a5ad-df791342ac79"
    },
    {
        "author": "李處權",
        "paragraphs": [
            "悲秋宋玉已銷魂，忍聼陽闗共十分。",
            "黄葉蕭蕭下寒日，碧山逐逐過晴雲。",
            "面如濯玉想無對，氣已食牛知不群。",
            "問訊冰清懷大雅，世家王謝屬斯文。"
        ],
        "title": "送粹伯弟親迎兼簡宣卿龍圖",
        "id": "82d16b24-7dd8-44cb-9358-d9defd9ba16d"
    },
    {
        "author": "李處權",
        "paragraphs": [
            "人生有酒即佳辰，忽忽園林已暮春。",
            "雨後落花渾帖砌，風前飛絮欲沾人。",
            "我如放浪陶彭澤，公是風流賀季真。",
            "伊水崧雲在何處，舊衣猶有洛陽塵。"
        ],
        "title": "春晚簡德孺",
        "id": "9d7c8e62-be69-4227-be6d-bcab606384ae"
    },
    {
        "author": "李處權",
        "paragraphs": [
            "似聞環佩雜簫笙，鼎立爭雄凛太清。",
            "不與古今爭變化，可能舒惨屬陰晴。",
            "花開玉井難求種，月下瑶臺但有名。",
            "我亦生來未嘗屈，敢持方寸並崢嶸。"
        ],
        "title": "江上望靈石",
        "id": "ee35e0ed-1d67-4f39-8e11-898d71a67864"
    },
    {
        "author": "李處權",
        "paragraphs": [
            "淵明佳致在籃輿，子以名亭德不孤。",
            "異代頗能同臭味，休年猶得見規模。",
            "掛簷明月聊堪問，入坐清風不待呼。",
            "我欲典衣供一斗，興來能賦百篇無。"
        ],
        "title": "題祖道籃輿亭",
        "id": "7833684a-8e5c-4c72-a93b-3497b931857e"
    },
    {
        "author": "李處權",
        "paragraphs": [
            "南州春老雨如絲，刺眼青秧水滿陂。",
            "樹濕黄鶯看更好，溪渾白鷺立多時。",
            "寸心折盡人千里，霜鬢凋殘酒一巵。",
            "我恐前身是匡鼎，幸公不厭解頤詩。"
        ],
        "title": "雨止送王侍郎",
        "id": "cd73a391-cde1-4d49-bef6-c1f590e935a3"
    },
    {
        "author": "李處權",
        "paragraphs": [
            "鑿石爲渠水有聲，四垣惟欠竹青青。",
            "壁含霽月光千丈，黛拂雲峰畫一屏。",
            "香異定應來絕島，茶甘初不藉中泠。",
            "主人莫惜千金費，更作飛樓擬摘星。"
        ],
        "title": "雨後凝秀閣口占呈子方",
        "id": "4e25303e-68ab-40c5-8709-ce7e34ca631e"
    },
    {
        "author": "李處權",
        "paragraphs": [
            "已著芭蕉喻此身，木人花鳥豈知春。",
            "他家定自無生滅，此物何嘗有故新。",
            "美玉不羞論瓦礫，明珠終解照泥塵。",
            "相逢一笑空歸去，無語堪酬彼上人。"
        ],
        "title": "妙空出示諸公詩卷次元韵",
        "id": "c059e731-fa4b-4e1f-8916-65b9f269687d"
    },
    {
        "author": "李處權",
        "paragraphs": [
            "衲子誰爲蓋代豪，生憎污俗紫方袍。",
            "何須鑑水能知止，未必歸雲可擬高。",
            "虎穴等閒休探手，龍泉取次莫吹毛。",
            "君知五祖堂中老，妙處何曾掛一毫。"
        ],
        "title": "送杲兄",
        "id": "fdcac696-879d-4f50-8b9e-916f4966f8ef"
    },
    {
        "author": "李處權",
        "paragraphs": [
            "禪闗無復老萊衣，陟屺心摧怨夕暉。",
            "泣血可憐猶不死，望鄉無處欲何歸。",
            "仁山老子方傳法，枯木堂中久息機。",
            "不見桃花并柏樹，焉知四十九年非。"
        ],
        "title": "簡仁山海老用山谷贈靈源老人韵",
        "id": "40c9c29b-dc7a-4ea9-b8fc-7d554d754c49"
    },
    {
        "author": "李處權",
        "paragraphs": [
            "休論至後日相催，乘興籃輿到嶺隈。",
            "風竹盡揺花玉玦，雲山渾作爛銀堆。",
            "須知此日逢僧話，不減當年訪戴廽。",
            "更喜彭君真我輩，溪流渡馬肯相陪。"
        ],
        "title": "遊羅漢院途中口占",
        "id": "51def296-e018-4335-8335-2830c5ad4082"
    },
    {
        "author": "李處權",
        "paragraphs": [
            "歲寒紆錫辱西臨，一笑忘言意自深。",
            "怪石奇松那有價，片雲孤鶴本無心。",
            "上人已了洞山偈，倦客方爲梁父吟。",
            "枯木堂中無孔笛，侍郎今日是知音。"
        ],
        "title": "送密老",
        "id": "4c865c3d-945a-43b5-a558-669b22f00e1b"
    },
    {
        "author": "李處權",
        "paragraphs": [
            "道無南北本同流，遠赴叢林非所求。",
            "到底此生俱擾擾，從前何事不悠悠。",
            "撞鐘撃鼓千人飯，戴角披毛萬刼休。",
            "蚤晚相從巖下寺，對床清話雨颼颼。"
        ],
        "title": "寄曇晦二首  其一",
        "id": "90db5a63-535f-4232-8d3a-f4ae093064d6"
    },
    {
        "author": "李處權",
        "paragraphs": [
            "高僧闢館坐諸生，夜久亦聞弦誦聲。",
            "物外喜君能筆硯，塵中媿我漫簮纓。",
            "鉢飱尚返慈烏哺，囊句時爲老鳯鳴。",
            "他日籃輿蓮社約，秖應惠遠識淵明。"
        ],
        "title": "寄曇晦二首  其二",
        "id": "e752953d-583b-411f-887c-b49a6c1e75db"
    },
    {
        "author": "李處權",
        "paragraphs": [
            "剪水適從天上手，綴條不作世間花。",
            "柴門有客方高枕，石鼎無人共試茶。",
            "清借遠山迎馬出，潤含修竹倚窗斜。",
            "令人卻憶前年盛，輦轂歡聲百萬家。"
        ],
        "title": "喜雪",
        "id": "fc3035fe-2269-4908-b3de-1a4bd869cbd9"
    },
    {
        "author": "李處權",
        "paragraphs": [
            "已過平山又谷林，登高能賦興何深。",
            "群峰雪後皆浮玉，萬竹風前亦碎金。",
            "尚喜日聞黄屋信，可堪時動白頭吟。",
            "載遊不爲壺觴事，攜取君家綠綺琴。"
        ],
        "title": "戊申春登平山谷林二堂時茂世應時同行追錄之",
        "id": "b1643913-240c-46c4-b57b-68a15379c981"
    },
    {
        "author": "李處權",
        "paragraphs": [
            "路迷應有誤隨車，望眼樓高莫可涯。",
            "鶴駕鷺濤來浩渺，瑶林瓊樹出交加。",
            "廣寒玉兔翻羞縮，上蔡蒼鷹正怒拏。",
            "得句幽人方起舞，夜寒明月在梨花。"
        ],
        "title": "和懷英雪詩  其一",
        "id": "7430a2ac-5ad6-42a2-b2bd-d9bcbc0f02fc"
    },
    {
        "author": "李處權",
        "paragraphs": [
            "縱賞鈎簾面遠山，蟹螯誰復問尖團。",
            "飛花空自嫌春晚，折竹應當念歲寒。",
            "句法一如冰柱險，書齋坐怪玉壺寛。",
            "固知柳絮因風起，何事青天亦受漫。"
        ],
        "title": "和懷英雪詩  其二",
        "id": "d7873302-41e9-48df-9576-b587d61ea82a"
    },
    {
        "author": "李處權",
        "paragraphs": [
            "烟雲坐久濕人衣，未覺城中有鼓鼙。",
            "春到好花隨意折，日長幽鳥盡情啼。",
            "貴公行色心方壮，曠士閒居物已齊。",
            "客子不知今夕夢，故鄉何處是潜溪。"
        ],
        "title": "謁王夏卿同過曼卿西軒留題",
        "id": "d55bb680-be29-462b-bd3f-94067dfb9a1e"
    },
    {
        "author": "李處權",
        "paragraphs": [
            "挽盡溪流沮洳渾，幽人晝卧懶開門。",
            "諸鄰鵝鴨頓亡頼，一夕魚蝦無半存。",
            "及此焦枯方有禱，從而暴殄豈堪論。",
            "清漪綠竹城南路，回首吾廬正斷魂。"
        ],
        "title": "車水",
        "id": "efc1c155-1b3e-440d-9536-ed09a53e40d8"
    },
    {
        "author": "李處權",
        "paragraphs": [
            "世亂何堪歲月摧，高齋始見數枝梅。",
            "想他疏影横溪過，撩我清香入坐來。",
            "老眼相看渾幾許，幽人獨折未多開。",
            "情鍾正屬吾曹事，湔祓風霜破百盃。"
        ],
        "title": "賦郭令南軒梅",
        "id": "e851e95e-6674-4c4d-93f2-8f79dc388a05"
    },
    {
        "author": "李處權",
        "paragraphs": [
            "北里溪山翠滿門，似聞小阮甕浮春。",
            "憐渠世亂益風味，念我途窮多苦辛。",
            "曠士可無千日醉，浮生何事百年身。",
            "臨風日日香穿鼻，被縛甘爲甕下人。"
        ],
        "title": "強立許酒不至因以趣之",
        "id": "04304b79-3c18-418f-b08d-f9afd6f3a43a"
    },
    {
        "author": "李處權",
        "paragraphs": [
            "梅林樓閣上嵯峨，淺渌浮澌亦自波。",
            "荘叟夢中非一蝶，右軍書次失群鵝。",
            "句從永柱思能苦，人在玉壺寒更多。",
            "宴寢凝香歸入夜，流蘇帳小奈公何。"
        ],
        "title": "雪後赴徐氏招呈德孺",
        "id": "4b55fbaa-b1e6-4056-bab7-a1c798e3b389"
    },
    {
        "author": "李處權",
        "paragraphs": [
            "已雪猶陰更逆風，斜川略彴斷行踪。",
            "瑶臺貝闕三千丈，玉樹瓊林一萬重。",
            "學子經時無載酒，鄰僧過午未鳴鐘。",
            "華筵此地成賓主，孔翠屏深琥珀濃。"
        ],
        "title": "雪後赴徐氏燕集",
        "id": "42c2e21c-cb31-4c84-8e22-a41643391d5e"
    },
    {
        "author": "李處權",
        "paragraphs": [
            "冰柱雪車元有聲，五言早已號長城。",
            "仙源迷路及春淺，盗騎解圍空月明。",
            "君豈似龜将曳尾，我端如雁不能鳴。",
            "何人肯作千金貸，賣藥江湖隠姓名。"
        ],
        "title": "醉後贈道夫",
        "id": "66dac985-fb02-493b-bac5-bdb6a704445a"
    },
    {
        "author": "李處權",
        "paragraphs": [
            "安城西有慶雲鄉，山秀溪明出孟嘗。",
            "毎見朱門推愷悌，遂令貧士有輝光。",
            "君家太尉威名遠，世譜觀文德澤長。",
            "蒼狗白衣何足道，古今興廢兩茫茫。"
        ],
        "title": "贈王師古",
        "id": "d70217df-209a-4ff1-b798-df3e30453c59"
    },
    {
        "author": "李處權",
        "paragraphs": [
            "樹含新綠花事稀，友生要我寧重違。",
            "信脚一百五日出，捫心四十九年非。",
            "餳粥盤空家立壁，松楸地遠涕沾衣。",
            "弟兄不見音書絕，植杖臨流賦式微。"
        ],
        "title": "寒食日同賞卿步江頭",
        "id": "9d9a7f83-c34c-4990-88e3-b8fd2b7e0d9e"
    },
    {
        "author": "李處權",
        "paragraphs": [
            "一踏紅塵又五年，倦游翻作送行篇。",
            "春花秋月誰無分，伊水崧雲自有緣。",
            "我比嵇康猶更懶，子追元亮故應賢。",
            "因歸望訊忘機老，買箇魚舟費幾錢。"
        ],
        "title": "送希真入洛",
        "id": "aa6ef748-1680-45b6-9547-c8cff87e4a2d"
    },
    {
        "author": "李處權",
        "paragraphs": [
            "異時丞相柄文盟，一顧曾空冀北群。",
            "鈆槧無功方笑我，箕裘不墜蚤知君。",
            "詩家只說王摩詰，官况誰憐鄭廣文。",
            "散盡黄金猶作客，還來把酒對孤雲。"
        ],
        "title": "投建陽王宰",
        "id": "3646f24f-08aa-43dc-8535-40d4f077ad00"
    },
    {
        "author": "李處權",
        "paragraphs": [
            "老去何堪行路難，冰霜幾晚見蒼官。",
            "鱸魚南國無張翰，妓女東山有謝安。",
            "秉燭夜闌真是夢，傳盃秋際若爲歡。",
            "吾徒恰似豐城劍，光氣須從斗下看。"
        ],
        "title": "酬辯老見遺懷舊之什",
        "id": "75a31cc0-c921-42f4-a1eb-eea31188362a"
    },
    {
        "author": "李處權",
        "paragraphs": [
            "亂來身世任浮沉，宴豆南州幾盍簮。",
            "十頃菰蒲秋向晚，一池烟雨夜來深。",
            "詩成頗復蒙嘉賞，酒熟時須共滿斟。",
            "喚取陸郎攜綠綺，小凉同聼越江吟。"
        ],
        "title": "題次真東軒",
        "id": "ce18b696-d158-442b-922a-72fa688e266f"
    },
    {
        "author": "李處權",
        "paragraphs": [
            "北客南征歲欲陰，經行始滿愛山心。",
            "霜溪見石如清洛，煙樹参雲似故林。",
            "昨日喜傳黄屋信，餘生怕聼白頭吟。",
            "公歸問訊庵中老，隻履西來意淺深。"
        ],
        "title": "陪德久出郊",
        "id": "ce7b2904-a104-4f6f-acd6-f86e2e791d84"
    },
    {
        "author": "李處權",
        "paragraphs": [
            "北客未識猫頭筍，此來逢君欣得之。",
            "出土好色已勝玉，下箸珍味端如飴。",
            "口涎饞嚼笑早計，食指蠕動能前知。",
            "小爐誰見親煨熟，醉眼瞢騰岸接籬。"
        ],
        "title": "謝翁士特惠筍",
        "id": "ce47d97e-7efc-44f9-bfbf-10108d45f683"
    },
    {
        "author": "李處權",
        "paragraphs": [
            "無復清池照病顔，尚餘詩思發天慳。",
            "西風似水初鳴葉，細雨如塵不隔山。",
            "歲熟自然民意樂，時平更覺鳥聲閒。",
            "江梅會見花敷雪，劇飲須期倒卧還。"
        ],
        "title": "再到值雨",
        "id": "3accda8a-db7d-4592-95cd-fc01fee40fd3"
    },
    {
        "author": "李處權",
        "paragraphs": [
            "風作山雲斷復飄，沙平竹日影蕭蕭。",
            "柔桑始葉蠶爭出，淺水無魚鷺獨翹。",
            "白髪尋春悲去國，朱門賜火望行朝。",
            "游從此地多君子，乘興來過不待招。"
        ],
        "title": "偶至溪岸時當寒食書節物呈同行",
        "id": "e469e50c-f169-488a-a302-80f60b902ca9"
    },
    {
        "author": "李處權",
        "paragraphs": [
            "坐見妖氛犯斗魁，使君謀略信雄哉。",
            "寇如狐兔草間出，兵似貔貅天上來。",
            "門館無私千里靜，賓朋多暇百壺開。",
            "他年入數中書考，始識汾陽濟世才。"
        ],
        "title": "止戈堂",
        "id": "b61ac7ae-0553-4f37-822f-7a7e852603cc"
    },
    {
        "author": "李處權",
        "paragraphs": [
            "下村正與輞川同，只恐桃源有路通。",
            "山色直侵書幌裏，花香盡泛酒杯中。",
            "使君已致随車雨，丞相方来拔木風。",
            "照席侍郎真玉樹，慨然憐我坐詩窮。"
        ],
        "title": "簡王夏卿侍郎",
        "id": "564320d9-086b-427a-94a2-90db163ac415"
    },
    {
        "author": "李處權",
        "paragraphs": [
            "清躭七盌愛盧全，富貴千金鄙鄧通。",
            "新歲烟塵悲塞北，舊時花鳥憶回中。",
            "可能春雨如秋雨，合是東風卻北風。",
            "尚喜張儀惟舌在，百年從古沒終窮。"
        ],
        "title": "寄德器二首  其一",
        "id": "b9f304c8-27d6-4cd9-bd2b-6bd106d7969e"
    },
    {
        "author": "李處權",
        "paragraphs": [
            "客舍春寒數挽衣，雲重雨濕不聞鼙。",
            "老妻未免負薪嘆，稚子何爲索飯啼。",
            "南地好山青不斷，故園芳草綠應齊。",
            "胸中磈磊但塵土，慚愧錦囊兼玉溪。"
        ],
        "title": "寄德器二首  其二",
        "id": "849fc048-fb30-4c50-accc-0e0686ba402e"
    },
    {
        "author": "李處權",
        "paragraphs": [
            "去盡沙鷗水照空，群山濯玉有無中。",
            "亂来更覺心情減，佳處猶欣臭味同。",
            "喜有清樽對雌霓，慚無健筆繼雄風。",
            "此行會見承平否，歲晚飄零已禿翁。"
        ],
        "title": "後樂堂",
        "id": "2dea699a-f3d8-4b7d-92ed-735b5dac0732"
    },
    {
        "author": "李處權",
        "paragraphs": [
            "倚馬萬言纔一揮，問年於我亦肩随。",
            "才華早擅鄉評在，人物行看國士知。",
            "黄卷沉酣端有志，青雲騰踏豈無時。",
            "小人薄宦猶三黜，方駕聊同柳士師。"
        ],
        "title": "和與可見惠之詩",
        "id": "4e816cd7-924a-4c2b-a9e5-c75a6270bfbe"
    },
    {
        "author": "李處權",
        "paragraphs": [
            "風前竹榦須料理，雨後蝸涎費掃除。",
            "北客經過無好語，南州騷屑少安居。",
            "雄稱百萬空扛鼎，功蓋三分漫顧廬。",
            "識字信爲憂患始，鄴侯何必萬籖書。"
        ],
        "title": "次韵巽老",
        "id": "3f501a25-4bf5-42b1-96d0-45c22f644a19"
    },
    {
        "author": "李處權",
        "paragraphs": [
            "琳宫尚記昔年遊，撲面楊花晚不收。",
            "自倚釣魚終悟主，誰知射虎不封侯。",
            "江湖已恨長爲客，風雨何須横作秋。",
            "未見故人心已醉，更拚十日爲君留。"
        ],
        "title": "迓辨老",
        "id": "0ad91121-f056-4f99-9934-da173abe3db0"
    },
    {
        "author": "李處權",
        "paragraphs": [
            "力扶吾道與斯文，世職家聲蚤出群。",
            "欲致昇平寧舍我，從來出處不忘君。",
            "龍吟虎嘯彌千日，兔髓烏肝恰一斤。",
            "已格皇天方俾壽，未須騎鹿上青雲。"
        ],
        "title": "元長生辰",
        "id": "d2030db1-b432-4774-9d2f-f23d7430fc74"
    },
    {
        "author": "李處權",
        "paragraphs": [
            "當年傾蓋便情親，老去那知更賤貧。",
            "松竹故園秋未老，溪山南國雨能新。",
            "可憐作客身如夢，尚喜傳家筆有神。",
            "咫尺重陽歸務速，吹花落帽要吾人。"
        ],
        "title": "送蔡伸道",
        "id": "b5f80874-f48c-4620-aea7-f4ea921310ba"
    },
    {
        "author": "李處權",
        "paragraphs": [
            "此生何處是真歸，俯仰人間念念非。",
            "雨後溪山無限好，煙中鷗鷺自由飛。",
            "隻輪雙槳成何事，白酒黄鷄可息機。",
            "北客上來千萬恨，故鄉回首夕陽微。"
        ],
        "title": "題南浦樓",
        "id": "f1742cd8-6071-4da6-b832-c05487832f64"
    },
    {
        "author": "李處權",
        "paragraphs": [
            "誰識堂堂忠懿孫，至今人物典刑存。",
            "頗同陶令辭蓮社，但學龎公隠鹿門。",
            "醉枕泉香分石脈，吟窗樹老出雲根。",
            "喜携自有東山妓，好事寧無北海樽。",
            "服食方依煉丹井，躋攀莫近洗頭盆。",
            "秋風百本籬邊菊，夜月三號澗下猿。",
            "未怪頻穿康樂屐，可須多羡辟疆園。",
            "題詩我愧詞源涸，作記渠能學海翻。",
            "亂後煙霞真得計，靜中丘壑要重論。",
            "十年殺氣纒伊洛，回首吾廬正斷魂。"
        ],
        "title": "題錢德載雙清堂",
        "id": "4d026d46-6931-4be3-9461-5fef432cfdf9"
    },
    {
        "author": "李處權",
        "paragraphs": [
            "柴門如畫映山隈，窈窕軒窗向水開。",
            "想見幽人清徹骨，松陰翠竹竹陰梅。"
        ],
        "title": "偶書三首  其一",
        "id": "83a4637e-586e-4f55-908e-cde4c3ce2a9c"
    },
    {
        "author": "李處權",
        "paragraphs": [
            "碧澗濺濺遶竹林，欲從源水阻幽深。",
            "春風想有桃花樹，更有漁舟可訪尋。"
        ],
        "title": "偶書三首  其二",
        "id": "c8a7b1e9-1ed6-4399-94d0-36dfb6678be5"
    },
    {
        "author": "李處權",
        "paragraphs": [
            "朝雲漠漠雨絲勻，山路清無一點塵。",
            "桃李著花溪水滿，斷腸何處故園深。"
        ],
        "title": "偶書三首  其三",
        "id": "23b0ec30-fefe-4c1d-b88a-c5987ae8b33d"
    },
    {
        "author": "李處權",
        "paragraphs": [
            "已晴雲氣卻濛濛，坐見前山沒半峰。",
            "報道名卿謁丞相，不須行雨借蛟龍。"
        ],
        "title": "雨止奉送制置侍郎王公",
        "id": "0fdd82f3-2aea-425b-8e0e-14e741481d13"
    },
    {
        "author": "李處權",
        "paragraphs": [
            "晚風吹葉滿溪流，落日孤雲萬里秋。",
            "徑欲五湖尋范蠡，醉攜西子上扁舟。"
        ],
        "title": "簡辨老",
        "id": "049113c8-3c27-4059-aef3-5426d896633d"
    },
    {
        "author": "李處權",
        "paragraphs": [
            "不獨京塵解化衣，秋陽流火樹陰稀。",
            "折腰爲米初何有，親見淵明負弩歸。"
        ],
        "title": "戯辨老",
        "id": "c9460b6b-66c4-4a6f-8bf8-f6855ba6e64f"
    },
    {
        "author": "李處權",
        "paragraphs": [
            "兩山相對似香山，灘響渾如八節灘。",
            "安得高風從此去，載醪猶是菊花殘。"
        ],
        "title": "舟中偶書",
        "id": "569789fe-a986-461e-8b3e-d092621c7124"
    },
    {
        "author": "李處權",
        "paragraphs": [
            "山家梅樹出疏籬，好客慇懃折一枝。",
            "直是老來風味薄，而今相遇可無詩。"
        ],
        "title": "道中題梅",
        "id": "950c9736-c2a2-4c45-82ff-26825cd9e473"
    },
    {
        "author": "李處權",
        "paragraphs": [
            "低陰漠漠水漫漫，楊柳如絲不忍看。",
            "見說山前風更惡，杏花無處避春寒。"
        ],
        "title": "雪中過伊南",
        "id": "8448ba77-fc33-480a-82b2-a865750a2d10"
    },
    {
        "author": "李處權",
        "paragraphs": [
            "客舍猶尋未見書，鄴侯何止萬籖餘。",
            "君家釀玉推能事，得及重陽把盞無。"
        ],
        "title": "促夢弼釀",
        "id": "03107bee-0403-4595-9065-16ecf7b10e0e"
    },
    {
        "author": "李處權",
        "paragraphs": [
            "當年此地勤花竹，景物方成姓又移。",
            "儘愛芙蓉照秋水，倚風懷往亦多時。"
        ],
        "title": "題湘園",
        "id": "63eee997-f0e2-4475-a6d1-f3033a3d7d78"
    },
    {
        "author": "李處權",
        "paragraphs": [
            "高人折簡苦相催，要及春風把一盃。",
            "花柳溪山寒食後，雲中何似雨中來。"
        ],
        "title": "赴端禮之招道中",
        "id": "707f4dda-a8d5-4a46-93a9-b84405167961"
    },
    {
        "author": "李處權",
        "paragraphs": [
            "亂來身世羡沙鷗，雪後溪山粲兩眸。",
            "不用東床呼外舅，當年雅契在仙舟。"
        ],
        "title": "次懷英韵",
        "id": "56ad2473-04a8-45ee-b279-dbecb769e8ce"
    },
    {
        "author": "李處權",
        "paragraphs": [
            "禽魚花竹靜相参，溪雪融春青出藍。",
            "月下醉歸休秉燭，要將清夢過江南。"
        ],
        "title": "陪德孺遊徐氏園池",
        "id": "e7ce886a-58a5-43a2-94aa-607f3bbbcda7"
    },
    {
        "author": "李處權",
        "paragraphs": [
            "千里無雲湛九霄，月明花露滴春橋。",
            "何時心緒如楊柳，笑倚春風萬丈條。"
        ],
        "title": "和翁子秀夜過溪橋韵",
        "id": "c149e759-998a-4138-8543-e8a71aba6dc0"
    },
    {
        "author": "李處權",
        "paragraphs": [
            "人物如公亦偉哉，漥樽寂寞峴山隈。",
            "似聞著履凌風出，不見拿舟弄月迴。",
            "往事只應君可紀，幽期孰謂我能開。",
            "留詩更約荷花語，莫惜障泥走馬來。"
        ],
        "title": "遊峴山觀顔魯公漥樽呈谹父",
        "id": "c8712883-9439-4211-b097-1dbbcccfa373"
    },
    {
        "author": "釋彌光",
        "paragraphs": [
            "通身一穿金鎖骨，正眼觀來猶剩物。",
            "縱使當機覿面提，敢保居士猶未徹。"
        ],
        "title": "和學士吳元昭",
        "id": "696d4e8d-cbf6-4d11-b9cf-5b72cc72388d"
    },
    {
        "author": "釋彌光",
        "paragraphs": [
            "胡牀穩坐已通津，何處更尋不二門。",
            "八苦起時全體現，不知誰解報深恩。"
        ],
        "title": "和參政李漢老",
        "id": "6dee963b-ac8b-4545-8600-f73461035809"
    },
    {
        "author": "釋彌光",
        "paragraphs": [
            "一拶當機怒雷吼，驚起須彌藏北斗。",
            "洪波浩渺浪滔天，拈得鼻孔失卻口。"
        ],
        "title": "偈五首  其一",
        "id": "794bfdff-16eb-4ff1-9417-574e18ce89f1"
    },
    {
        "author": "釋彌光",
        "paragraphs": [
            "兒時曾向山前住，老大還歸山上來。",
            "雲外堂前逢蔡柳，大家拍掌笑咍咍。"
        ],
        "title": "偈五首  其二",
        "id": "e9e35a73-4a8c-4300-8b0b-ee03c47c4311"
    },
    {
        "author": "釋彌光",
        "paragraphs": [
            "一九與二九，相逢不出手。",
            "凍得鴟吻頭，面南看北斗。",
            "諸禪人，曉不曉，地爐火冷莫嫌寒，更有樵夫赤腳走。"
        ],
        "title": "偈五首  其三",
        "id": "e818d780-3a7c-4413-903b-90da60595dc2"
    },
    {
        "author": "釋彌光",
        "paragraphs": [
            "今朝臘月二十，衲僧門風壁立。",
            "進前擬問如何，劈面老拳箭疾。"
        ],
        "title": "偈五首  其四",
        "id": "099e4de1-98f5-4740-9b92-8c5b2faeae00"
    },
    {
        "author": "釋彌光",
        "paragraphs": [
            "和風習習，膏雨微微。",
            "洗開柳眼，秀出花枝。",
            "衲僧聞得呵呵笑，也是宗門第八機。"
        ],
        "title": "偈五首  其五",
        "id": "48fa2327-59e7-485b-8e93-99062582770d"
    },
    {
        "author": "釋彌光",
        "paragraphs": [
            "夢幻空花，何勞把捉。",
            "得失是非，一時放卻。"
        ],
        "title": "偈二首  其一",
        "id": "bd9ad29a-e9bf-42b0-97a0-809358139a53"
    },
    {
        "author": "釋彌光",
        "paragraphs": [
            "一物不將來，兩肩擔不起。",
            "直下便承當，坐在屎窖裏。"
        ],
        "title": "偈二首  其二",
        "id": "995c4c2c-6431-49ec-8bbf-e987a39c5756"
    },
    {
        "author": "釋彌光",
        "paragraphs": [
            "生銕鑄就崑崙兒，頭輕腳重肚皮大。",
            "明眼衲僧薩普吒，九十日中看不破。",
            "看不破，笑倒嵩山破竈墮。"
        ],
        "title": "頌古二首  其一",
        "id": "80a5ce6b-da68-439d-9576-7eccba69b33f"
    },
    {
        "author": "釋彌光",
        "paragraphs": [
            "家家盡看野狐兒，見者雖多識者稀。",
            "百怪千妖俱掃跡，春風已到萬年枝。"
        ],
        "title": "頌古二首  其二",
        "id": "25cfd2f0-8b83-4695-9ddb-4801646dd274"
    },
    {
        "author": "曾慥",
        "paragraphs": [
            "渺渺陽臺去，茫茫鸚鵡洲。",
            "干戈迷大別，煙雨瞑南樓。"
        ],
        "title": "沔鄂",
        "id": "876cb9a1-a4a5-4f91-9e3c-b6ce9a4e0405"
    },
    {
        "author": "曾慥",
        "paragraphs": [
            "白帝城頭路，逶迤一徑遙。",
            "高堂臨峽口，暴水沒山腰。",
            "隔岸魚施網，橫江鐵貫橋。",
            "神妃翻覆手，願賜雨連宵。"
        ],
        "title": "白帝城",
        "id": "9cc6a0c2-3294-4904-81b1-d534bcf3b3e3"
    },
    {
        "author": "曾慥",
        "paragraphs": [
            "巫山不可見，翠岫幾重重。",
            "雲外藏三島，江頭認九峰。",
            "淡煙迷暝色，疏雨浥秋容。",
            "目斷凝貞路，松風傳暮鐘。"
        ],
        "title": "巫山",
        "id": "b37ae2b6-9c1a-4937-8f1f-95b0873e0196"
    },
    {
        "author": "曾慥",
        "paragraphs": [
            "衆水歸三峽，悠悠萬古情。",
            "白鹽無路到，赤甲罕人行。",
            "西瀼泉尤勝，東屯穀有名。",
            "豐年公事少，飽暖荷恩榮。"
        ],
        "title": "到夔州",
        "id": "2ea9527e-6029-4289-a322-e1eaa82ce36e"
    },
    {
        "author": "曾慥",
        "paragraphs": [
            "元祐文章絕代無，爲盟主者眉山蘇。",
            "舊聞宗匠爲詩匠，今見東湖說後湖。",
            "寂寞香山老居士，浩蕩煙波古釣徒。",
            "瀾翻翰墨驚人眼，一段清冰在玉壺。"
        ],
        "title": "題蘇養直詞翰巨軸",
        "id": "aedfa3c3-133b-4fa4-bdee-3b84682dde0b"
    },
    {
        "author": "曾慥",
        "paragraphs": [
            "雲連三峽蒼茫外，人在千峰紫翠間。"
        ],
        "title": "句  其一",
        "id": "9ad95898-366b-4ccc-8321-ae4e84846429"
    },
    {
        "author": "曾慥",
        "paragraphs": [
            "秋風三度發孤妍，撲面幽香十里傳。"
        ],
        "title": "句  其二",
        "id": "3bb34b93-f995-40db-88ab-9febd4b8d620"
    },
    {
        "author": "李牧",
        "paragraphs": [
            "怪底塵勞破，青山在眼中。",
            "竹橋低跨水，林磬小鳴風。",
            "半嶺暮雲碧，一村霜葉紅。",
            "禪枝棲衆鳥，回首意無窮。"
        ],
        "title": "次韻曾端伯晚過青山",
        "id": "5b452045-169c-47c5-adb0-856b87e7b51e"
    },
    {
        "author": "呂渭老",
        "paragraphs": [
            "塵斷征車杳，雲低毳帳深。",
            "古今那有此，天地亦何心。"
        ],
        "title": "傷世",
        "id": "38fc4e51-b09e-4c6b-a2c8-b86e8512a56d"
    },
    {
        "author": "關注",
        "paragraphs": [
            "玄衣仙子從雙鬟，緩節長歌一解顔。",
            "滿引銅杯效鯨吸，低回紅袖作弓彎。",
            "舞留月殿春風冷，樂奏鈞天曉夢還。",
            "行聽新聲太平樂，先傳五拍到人間。"
        ],
        "title": "記夢",
        "id": "60c8f490-b6d1-49bc-af0c-feef1b0b98dd"
    },
    {
        "author": "關注",
        "paragraphs": [
            "夢破松聲枕上聞，睡魔夜半戰吟魂。",
            "初疑秋雨連江岸，乍覺寒潮上海門。",
            "招引好風來古寺，追隨月色下前村。",
            "晚行欲問聲來處，鬰鬰蒼波漫不分。"
        ],
        "title": "秋聲",
        "id": "f0880fa1-b24b-4121-b493-a4e3bb30b9b7"
    },
    {
        "author": "關注",
        "paragraphs": [
            "夜闌立語意蕭然，似與黄冠有宿緣。",
            "不用天壇飛皓鶴，知君家世是神仙。"
        ],
        "title": "洞霄與道士夜話",
        "id": "f4a166e8-3f58-4012-b023-47c9f422e6a8"
    },
    {
        "author": "關注",
        "paragraphs": [
            "手追心慕漫悠悠，寫向丹青入臥遊。",
            "絕勝山陰問陳跡，茂林修竹想風流。"
        ],
        "title": "咏俞仲義屏上王內史",
        "id": "e9e3cae4-3ae8-46fb-9ac8-51ff01a0dd06"
    },
    {
        "author": "關注",
        "paragraphs": [
            "鐘聲互起東西寺，燈火遙分遠近村。"
        ],
        "title": "句  其一",
        "id": "6e305d90-549a-438e-b220-4c2140b3f834"
    },
    {
        "author": "關注",
        "paragraphs": [
            "夜長何時旦，苦寒不成寐。"
        ],
        "title": "句  其二",
        "id": "9f3c3313-3a43-444b-822d-096cf537991b"
    },
    {
        "author": "劉著",
        "paragraphs": [
            "福威看九落，筆削在麟經。",
            "中道亡三鑑，危時憶九齡。",
            "網羅無處避，鼙鼓不堪聽。",
            "身遠遼陽渡，心懷峴首亭。",
            "脫巾頭半白，傾蓋眼誰青。",
            "斷雁西風急，潸然涕泗零。"
        ],
        "title": "次韻彥高即事",
        "id": "7ec6c540-5997-49a4-9042-16f1a34bad17"
    },
    {
        "author": "劉著",
        "paragraphs": [
            "太平時世屢豐年，勝事空聞父老傳。",
            "郭外桑麻知幾頃，船頭魚蟹不論錢。"
        ],
        "title": "順安辭呈趙使君二首  其一",
        "id": "2f1bb1ae-64ef-4685-b03a-3dd514e2ca4c"
    },
    {
        "author": "劉著",
        "paragraphs": [
            "六朝興廢渡河年，舊國歸來更黯然。",
            "八月邊城山未雪，蘆花籍藉已漫天。"
        ],
        "title": "順安辭呈趙使君二首  其二",
        "id": "53423ef5-295b-45f6-b44e-b4d258b41d20"
    },
    {
        "author": "劉著",
        "paragraphs": [
            "東晉風流屬子猷，開元峭直讓韓休。",
            "絲綸對掌驚三雋，尊酒更酬失四愁。",
            "古道陰陰槐樹老，歸鴻杳杳荻花秋。",
            "浩然詩思天涯遠，月滿江南小謝樓。"
        ],
        "title": "次韻王子慎玉田道中一首兼呈韓公美閣老",
        "id": "e6f603f2-c055-4796-8d95-3a1342821ca4"
    },
    {
        "author": "劉著",
        "paragraphs": [
            "羽檄中原滿，萍流四海間。",
            "少時過桂嶺，壯歲出榆關。",
            "奇禍心如折，羈愁鬢已斑。",
            "楚纍千萬億，知有幾人還。"
        ],
        "title": "出榆關",
        "id": "c0095d6f-1ff9-4433-9a04-07fc561914c1"
    },
    {
        "author": "劉著",
        "paragraphs": [
            "身隔遼東渡，心懷冀北群。",
            "會歸蘇屬國，卻憶范將軍。",
            "風陳橫秋雁，雷聲吼夜蚊。",
            "方言莫相笑，唐梵本殊分。"
        ],
        "title": "渡遼",
        "id": "f76a3907-e744-4d4f-b5de-360942b2d59a"
    },
    {
        "author": "劉著",
        "paragraphs": [
            "亂離南國忽經年，一線愁添未死前。",
            "心折靈臺候雲物，眼看東海變桑田。",
            "燕巢幕上終非計，雉畜樊中政可憐。",
            "安得絕雲行九萬，卻騎鯨背上青天。"
        ],
        "title": "至日",
        "id": "f31856e8-40fb-4522-89fe-cd5814dc958e"
    },
    {
        "author": "劉著",
        "paragraphs": [
            "平生漫浪老清暉，卻掃丘園屬少微。",
            "世亂傷心青眼舊，天涯流淚白雲飛。",
            "羈愁只憶中山酒，貧病長懸子夏衣。",
            "澤畔行吟誰念我，祗應形影自相依。"
        ],
        "title": "次韻彥高暮春書事",
        "id": "56687807-6c27-4eca-9bca-141e6a8bedca"
    },
    {
        "author": "劉著",
        "paragraphs": [
            "入座山光秀玉柯，岸巾絕景意如何。",
            "瘦來豈爲寒松句，和寡還驚白雪歌。",
            "地近雲煙來鶴駕，簷高星斗瀉銀河。",
            "懸知老子登臨處，渺渺滄波月色多。"
        ],
        "title": "寄題張浩然松雪樓",
        "id": "22044425-9c42-4189-9215-8bdd689b5f36"
    },
    {
        "author": "劉著",
        "paragraphs": [
            "天秋鼓南風，雲海飄暮雪。",
            "三春猶沍寒，九夏那苦熱。",
            "土圭測中氣，嘗聞先儒說。",
            "窮髪多異宜，泥古誠亦拙。",
            "吳侯擅六藝，名宦端不屑。",
            "晚歲登泰山，蚤已探禹穴。",
            "千歲可坐致，不待數旬月。",
            "重陰畏坎陷，五陽欣夬決。",
            "君子方履霜，渠肯蹈覆轍。",
            "雞豬與魚蒜，幸可充朝餟。"
        ],
        "tags": [
            "泰山"
        ],
        "title": "次韻彥高占雪",
        "id": "50ffac42-749b-4889-a47d-e89ea2659965"
    },
    {
        "author": "劉著",
        "paragraphs": [
            "九土將分裂，中原政擾攘。",
            "孰爲真漢相，卻憶假齊王。",
            "晉室遷神鼎，梁園作戰場。",
            "可憐羈客夢，夜夜在家鄉。"
        ],
        "title": "枕上言懷",
        "id": "7c446f5d-a650-4934-a79c-21031d428c54"
    },
    {
        "author": "劉著",
        "paragraphs": [
            "否泰由來在歲星，誰聽叩角作商聲。",
            "一朝漢魏成今古，百口燕秦隔死生。",
            "雉堞僅能逃病婦，雁書猶記作團兄。",
            "雪雲埋盡遼西路，有酒如淮奈此情。"
        ],
        "title": "再和彥高",
        "id": "4c4111d9-59b4-4ab5-a156-cbc99dcba9b0"
    },
    {
        "author": "劉著",
        "paragraphs": [
            "千里寒雲卷朔風，當軒月午雁書空。",
            "煩君爲報江南客，顦顇遼東更向東。"
        ],
        "title": "聞雁",
        "id": "6ad1fcba-bbe3-4912-a533-6bc2e8519e8a"
    },
    {
        "author": "劉著",
        "paragraphs": [
            "天邊北斗又回春，愁絕龍沙任酒醺。",
            "萬里巫山歸夢斷，不知何處覓行雲。"
        ],
        "title": "閨情二絕  其一",
        "id": "cc6302e4-7dc6-407b-9f1d-26f2cc4b005c"
    },
    {
        "author": "劉著",
        "paragraphs": [
            "蕙帳金爐冷篆煙，故山春草幾芊芊。",
            "只今唯有瀟湘月，萬里相隨照不眠。"
        ],
        "title": "閨情二絕  其二",
        "id": "15c8a3b9-5823-4f96-af50-04bfe220b01a"
    },
    {
        "author": "劉著",
        "paragraphs": [
            "萬折狂瀾肯倒流，歸心夢寐在東周。",
            "平生快意君知否，今日驅車過溝。"
        ],
        "title": "過白溝趁順安",
        "id": "f1c48207-29ce-47a0-a5ef-dc5287b12a32"
    },
    {
        "author": "劉著",
        "paragraphs": [
            "一徑埋雲草樹荒，石麟蒼蘚臥田桑。",
            "漢家陵闕今何在，洛水嵩山滿夕陽。"
        ],
        "title": "題御城寺壁",
        "id": "5f3ce6f9-7a13-439e-95b7-99f56ce10f5a"
    },
    {
        "author": "劉著",
        "paragraphs": [
            "浮世渾如出岫雲，南朝詞客北朝臣。",
            "傳郵擾擾無虛日，吏俗區區老卻人。",
            "入眼青山看不厭，傍船白鷺自相親。",
            "舉杯更欲邀明月，暫向堯封作逸民。"
        ],
        "title": "月夜汎舟",
        "id": "612496d8-5ed2-4163-ac9f-1f76c601b52c"
    },
    {
        "author": "劉著",
        "paragraphs": [
            "月滿江樓午夜鐘，多情多病一衰翁。",
            "行雲不道無行雨，只恐相逢是夢中。"
        ],
        "title": "病中寄楚卿",
        "id": "17b316f7-d6cc-4384-9bc6-156ebc26ea60"
    },
    {
        "author": "劉著",
        "paragraphs": [
            "十年羈旅鬢成絲，千里淮山信息稀。",
            "送盡長亭短亭客，且看莊舄幾時歸。"
        ],
        "title": "送客亭",
        "id": "6ddabb38-51ed-4b4f-be20-78a0ff10bfcf"
    },
    {
        "author": "劉著",
        "paragraphs": [
            "潦倒淮山客，金臺五見秋。",
            "退飛嗟宋鷁，畏暑甚吳牛。",
            "問疾憐摩詰，分曹類子猷。",
            "自慙無補報，只合隱林丘。"
        ],
        "title": "病中言懷呈韓給事",
        "id": "a57e8fdf-5594-4401-8fa6-d58507d56192"
    },
    {
        "author": "劉著",
        "paragraphs": [
            "建溪玉餅號無雙，雙井爲奴日鑄降。",
            "忽聽松風翻蟹眼，卻疑春雪落寒江。"
        ],
        "title": "伯堅惠新茶綠橘香味郁然便如一到江湖之上戲作小詩二首  其一",
        "id": "5580c658-26a4-4b5b-be48-efe09a962ba1"
    },
    {
        "author": "劉著",
        "paragraphs": [
            "黄苞猶带洞庭霜，翠袖傳看綠葉香。",
            "何待封題三百顆，只今詩思滿江鄉。"
        ],
        "tags": [
            "洞庭湖"
        ],
        "title": "伯堅惠新茶綠橘香味郁然便如一到江湖之上戲作小詩二首  其二",
        "id": "06346aef-2dd2-49ff-8ae3-4f00eee74771"
    },
    {
        "author": "劉著",
        "paragraphs": [
            "一枝綠萼冠群芳，瀟灑猶疑楚岸傍。",
            "香骨瘦來冰蕋細，夢魂清處月波涼。",
            "賡酬便合成千首，醒醉寧須計百觴。",
            "橫玉叫雲吹不盡，只教今古洗離腸。"
        ],
        "title": "文季侍郎得綠萼香梅子文待制有詩輒亦同賦",
        "id": "93b84786-da90-44b7-9e8e-009cecb44a64"
    },
    {
        "author": "釋宗印",
        "paragraphs": [
            "七十勞生西復東，鄉關在望念飄蓬。",
            "大遼半歲九分盡，全晉一年千里空。",
            "周召已亡無善政，蔡童雖死有餘風。",
            "華陰乞食商山去，巖谷幽尋四老翁。"
        ],
        "title": "題佛剎",
        "id": "5ec8ddc8-f0d5-4517-84ad-c5fa58508242"
    },
    {
        "author": "王昭宇",
        "paragraphs": [
            "明朝山北山南路，各自逢人話勝游。"
        ],
        "title": "句",
        "id": "cb8339d2-c318-44c9-b72f-5a76801b25de"
    },
    {
        "author": "羅大全",
        "paragraphs": [
            "願挽玻瓈江，霈作東州雨。"
        ],
        "title": "句",
        "id": "0717fe13-0ef7-4a25-8515-ac7395e8f048"
    },
    {
        "author": "荀完",
        "paragraphs": [
            "門前春掛一壺山，修竹喬松不可攀。",
            "落盡桃花無覓處，應隨流水到人間。"
        ],
        "title": "重興寺",
        "id": "279449cf-067e-4804-8498-9f94d788d282"
    },
    {
        "author": "張嵲",
        "paragraphs": [
            "天監我宋，受命以人。",
            "咋爲亂階，以啓聖人。",
            "皇帝嗣位，其仁如春。",
            "萬邦欣載，共惟帝臣。",
            "垂衣高拱，惟務儉勤。",
            "恤民不怠，懋穡勸分。",
            "卑宫勿飾，服御無文。",
            "膳食取具，不羞庶珍。",
            "內官弗備，簡御嬙嬪。",
            "抑損戚畹，登崇搢紳。",
            "吏除苛繞，獄去放分。",
            "刑罰不試，號令不頻。",
            "旰食宵衣，導率以身。",
            "行之期年，天下歸仁。",
            "皇帝躬行，過於堯禹。",
            "如天不言，乃帝之所。",
            "內資稟命，外須訓撫。",
            "不有相賢，孰資察補。",
            "天舍其衷，遺之碩輔。",
            "實惟舊臣，乃吾肱股。",
            "昔以夢求，今以德錯。",
            "皇帝曰咨，惟予與汝。",
            "我唱而和，無或疑阻。",
            "如手如臂，如心如膂。",
            "如彼事神，汝爲椒糈。",
            "如彼琴瑟，相待戞拊。",
            "相臣受命，于帝其訓。",
            "敢憚夙宵，以圖淑問。",
            "衣不及带，冠不暇正。",
            "內事撫摩，外修好聘。",
            "忍尤攘紛，徂惟求定。",
            "皇帝之孝，克邁帝舜。",
            "相臣佐之，兹惟無競。",
            "上感穹昊，下格殊鄰。",
            "以暴爲恩，易頑以馴。",
            "母后既歸，東朝侍御。",
            "天下載歡，若饑得哺。",
            "天子躬儉，惟親是豐。",
            "未明求衣，朝長樂宫。",
            "禮備家人，養以天下。",
            "先意承旨，事無違者。",
            "天子行孝，天下承風。",
            "胥訓胥效，比屋可封。",
            "乃建中宫，以母四海。",
            "詩首關雎，易稱中饋。",
            "天子之尊，亦資內助。",
            "上奉慈顔，下式寰宇。",
            "事親底豫，化民致和。",
            "始於壼閾，邦國是訛。",
            "太學肇建，四方是極。",
            "增博士員，導以經術。",
            "有來英髦，充牣上京。",
            "三年大比，以考其成。",
            "異時之用，維公維卿。",
            "石渠廣內，圖書之淵。",
            "羽陵之蠧，斷簡之編。",
            "是息是游，英俊在焉。",
            "逸群之彦，比跡卿雲。",
            "懷材待問，發聞揚芬。",
            "馳騁古今，上下典墳。",
            "考正律度，是爲景鍾。",
            "導和殖財，國用以豐。",
            "不窕不槬，咸中典刑。",
            "有渙其章，上公是銘。",
            "兹器惟則，允爲國經。",
            "德爵之亞，莫尚惟齒。",
            "班序顛毛，以爲民紀。",
            "鄉飲既行，郡邑是遵。",
            "洙泗之風，無復齗齗。",
            "井田既壞，民困劫假。",
            "乃正經界，以實多寡。",
            "賦入既均，貧富不病。",
            "非上恤之，孰拯其命。",
            "誕彌之節，式宴示慈。",
            "樂不計費，孰敢節之。",
            "皇帝曰咨，費財無藝。",
            "親降德音，以禁肆侈。",
            "天下歡然，稱盛德事。",
            "匪帝命之，臣子曷議。",
            "著之令甲，付之史官。",
            "永永萬年，無或敢干。",
            "人事既洽，惟神是事。",
            "于廟于郊，各盡其禮。",
            "其郊維何，蕆事圜丘。",
            "帝御六龍，冕十二旒。",
            "既新宫架，既備禮服。",
            "有潔其牲，有温其玉。",
            "合袪天地，侑以祖考。",
            "樂奏六變，其音肆好。",
            "問誰相祀，實維上公。",
            "登降跪起，有肅其容。",
            "天地並况，瑞物來下。",
            "天子萬年，以有神嘏。",
            "其廟維何，可以觀德。",
            "德盛不祧，祀事不忒。",
            "祖廟既飭，旅楹有閑。",
            "原廟繼作，以游衣冠。",
            "若節春秋，皇帝戾止。",
            "薦獻有容，祖考咸喜。",
            "禮成而退，祗奉不凟。",
            "天子萬年，永綏遐福。",
            "天神貴者，莫尊太一。",
            "置祠爲民，其宫有洫。",
            "既倣謬忌，道開八通。",
            "皇帝臨饗，威神是崇。",
            "天人相際，福禄攸同。",
            "國南千畝，是爲帝籍。",
            "天子肇祀，以祈黍稷。",
            "我黍與與，我稷翼翼。",
            "以享以祀，以爲民食。",
            "福禄綏之，萬世無斁。",
            "乃營吉壤，肇建高禖。",
            "何以歆之，帝德不回。",
            "瑞乙既至，后率所御。",
            "以弗以祈，有秩斯祜。",
            "千億之祥，兆於帝武。",
            "天錫皇帝，聖欽不遲。",
            "事神保民，以莫不祗。",
            "上帝臨之，云何以報。",
            "維年屢豐，諸福是効。",
            "非維豐之，又布濩之。",
            "東西北南，咸錫予之。",
            "稼茂於野，粟積于倉。",
            "禮義興行，民俗以臧。",
            "桴鼓不鳴，獄訟衰息。",
            "人有盖藏，道無捐瘠。",
            "和氣所蒸，化爲瑞物。",
            "甘露零庭，近在郊邑。",
            "有木呈祥，合枝共柢。",
            "考傳驗符，遠人不貳。",
            "或剖其中，自然成文。",
            "太平是告，希代莫聞。",
            "豐年屢應，衆瑞應圖。",
            "皇帝謙恭，不以自居。",
            "圖回庶事，益慎厥初。",
            "君臣相戒，可否吁俞。",
            "政過三代，言成典謨。",
            "歷選后辟，前載所無。",
            "在昔中興，周漢二宣。",
            "夏康商宗，漢祖晉元。",
            "咸用干戈，配天祀夏。",
            "其臣歌頌，或列于雅。",
            "方之皇帝，爝火太陽。",
            "顧無歌詩，垂世用光。",
            "詞臣伏罪，無以塞責。",
            "誰其詩之，以佐皇德。",
            "下臣張嵲，過不自揆。",
            "日官西掖，待罪文字。",
            "敢頌厥美，以贊后功。",
            "江漢崧高，不足比隆。"
        ],
        "title": "紹興中興上復古詩",
        "id": "032e87ac-d874-4c7c-b697-8ee5552a6221"
    },
    {
        "author": "張嵲",
        "paragraphs": [
            "宋有天下，逮乎八世。",
            "猛敵横生，侵欲不忌。",
            "堯湯水旱，文景菑異。",
            "數則使然，豈人攸塈。",
            "皇帝承統，甚武且仁。",
            "內銷姦孽，外備殊鄰。",
            "濅明濅昌，師武臣力。",
            "抵掌含怒，日思奮殛。",
            "皇帝曰咨，咨女将臣。",
            "慎守疆埸，以保吾民。",
            "敵來則禦，折北勿追。",
            "姑修吾德，以待所歸。",
            "人亦有言，投鼠忌器。",
            "矧彼狡焉，吾親是質。",
            "彼兵攸恃，我則德攻。",
            "靡以歲月，徼天之衷。",
            "彼雖剛戾，不可擾馴。",
            "我視其欲，以舒吾仁。",
            "始我有衆，公卿庶士。",
            "謂彼悍驕，庸知德義。",
            "苟有誠信，金石爲開。",
            "豚魚之孚，惟道之懷。",
            "有唐睿真，亟詔求訪。",
            "惻怛之誠，寧甘百誷。",
            "皇帝曰咨，予由是心。",
            "彼雖我詐，我惟爾忱。",
            "孝悌之至，神明可通。",
            "惟彼不信，天誘其衷。",
            "行人是來，言棄舊惡。",
            "我奉慈母，歸御長樂。",
            "八月甲子，至行在所。",
            "天子在所，天子郊迎，其從如雨。",
            "老稚仰觀，踴躍呼舞。",
            "卿士相趨，肅穆傴僂。",
            "天地感通，發祥頽祉。",
            "卿雲鬰興，輪囷離詭。",
            "屏翳不驚，川后静波。",
            "雲飛淵泳，讙聲相和。",
            "玉虬沛艾，芝盖穹崇。",
            "千乘雷動，萬騎風從。",
            "天子是侍，如長樂宫。",
            "渤澥爲杯，華嵩爲豆。",
            "舉烽行炙，撞鐘命酒。",
            "既勞王爵，下逮奔走。",
            "萬歲稱觴，獻太母壽。",
            "敷天之慶，周浹寰宇。",
            "薄海內外，無或失所。",
            "皇帝之孝，振古曷遇。",
            "睿算無疆，永作民主。",
            "人無疾癘，田多稷黍。",
            "兵革不試，四夷款附。",
            "太母萬年，康疆燕豫。",
            "皇帝之孝，莫與比德。",
            "錫羡無疆，子孫千億。",
            "莞簟發祥，開統拓迹。",
            "嶷嶷岐岐，詵詵翼翼。",
            "有綠其車，有赤其舄。",
            "太母萬年，含飴燕息。",
            "始歸太母，小大具疑。",
            "謂將我廷，胡寧以歸。",
            "皇帝之孝，先定不易。",
            "爰有廷臣，協比我德。",
            "有贊其决，無貳其心。",
            "指期待蔇，天實我臨。",
            "曾無愆素，歸御愔愔。",
            "凡是讙囂，盡爲歌吟。",
            "天錫皇帝，示将保定。",
            "太平之休，繄此其證。",
            "際天所覆，咸爲我土。",
            "含識之倫，我籍斯附。",
            "充入舊貫，天臨萬方。",
            "子子孫孫，永世克昌。"
        ],
        "title": "紹興聖孝感通詩",
        "id": "0099672c-e09d-4d54-8fba-a7af01012762"
    },
    {
        "author": "張嵲",
        "paragraphs": [
            "前山躋暮氣，虚簷納輕陰。",
            "沉疴稍輕體，徐步望遥岑。",
            "泬寥天宇净，斐亹秋雲深。",
            "原野曠蕭條，崗阜何崎嶔。",
            "微霜被群物，悴葉聲蕭森。",
            "遊鱗奔巨壑，翔鳥候穹林。",
            "結念非一端，滯思紛相尋。",
            "伊昔抱微尚，夙懷塵外心。",
            "風波一震蕩，飄流安可任。",
            "廉頗思趙士，鍾儀懷楚音。",
            "往憤既切古，來憂方在今。",
            "安排諒躛言，委順亦虚襟。",
            "由來窮達士，萬古同堙沉。",
            "聊申悽斷意，持和雙南金。"
        ],
        "title": "秋懷",
        "id": "ff2ad77b-1947-403e-a295-adaf90d3e7e2"
    },
    {
        "author": "張嵲",
        "paragraphs": [
            "屯雲生廣澤，白日互虧蔽。",
            "如何三秋杪，顧作九暑熾。",
            "高風摧蒲柳，未覺到蘭蕙。",
            "幽人感歲徂，節生悲遠志。",
            "伊予老憂患，感激志鑒寐。",
            "起視籬下花，節過真少味。",
            "豈無王弘酒，深愧淵明意。",
            "未然招隠詩，默契幽林思。",
            "瞻彼區中人，清冽成萎悴。",
            "安得西山藥，飄然以超世。"
        ],
        "title": "奉和李元叔察院秋懷",
        "id": "88434746-119a-4099-9d97-c0a2acd2db08"
    },
    {
        "author": "張嵲",
        "paragraphs": [
            "人生朝氣鋭，兹花亦復然。",
            "鮮榮若自矜，低垂如乞憐。",
            "平生浙酈路，滿谷爲誰妍。",
            "山深風日美，揚芳被涯邊。",
            "食飲賴香潔，輕安遺節宣。",
            "昔乃壽胡廣，由來豈其天。",
            "至理竟誰問，三歎秋風前。"
        ],
        "title": "董彌大郎中以窗前菊花晨且鮮明午間萎蕤感而成詩興寄古雅次元韵",
        "id": "d7c44d2d-2c66-4f58-9377-2b4719026b8a"
    },
    {
        "author": "張嵲",
        "paragraphs": [
            "末契託外親，夙昔承顧盻。",
            "鄧鄙聽論詩，房陵共遭亂。",
            "蒼黄南山路，大雪將没骭。",
            "事定訪田家，山花已如霰。",
            "燃薪代燈燭，新詩仰華絢。",
            "雨餘登近嶺，春晴集兩澗。",
            "彷彿紙坊山，泉石眼中見。",
            "形影一東西，音聲阻河縣。",
            "駑駘自拘攣，鴻鵠謝羈絆。",
            "俄瞻九天上，更覺斯文煥。",
            "鄙賤集亹深，十年兩遭難。",
            "稠重荷顧存，凡庸辱推薦。",
            "窮途感一飯，况此膺深眷。",
            "門墻行欲近，仰止極昏旦。",
            "餘生不自意，復得親談宴。",
            "存没割中腸，申章淚滂濺。"
        ],
        "title": "將至臨安途中偶成呈表叔陳給事去非",
        "id": "06017de8-ab45-4132-9b62-a4a5232f1117"
    },
    {
        "author": "張嵲",
        "paragraphs": [
            "一歲三百日，烈風朝暮吹。",
            "不知剖判來，曾有無風時。",
            "况兹踰年旱，小雨時散絲。",
            "蓬蓬從天來，一掃雲氣離。",
            "雖荷扇暍勞，要無膏潤滋。",
            "功過不相庚，退坐徒歎咨。",
            "何當快雨至，簷霤如綆縻。",
            "萬瓦躍冰丸，千虹注幽池。",
            "坐見槁死苖，翠浪翻前陂。",
            "雨罷樹不揺，溟溟天宇垂。",
            "此事恐無冀，忘言咏吾詩。"
        ],
        "title": "風",
        "id": "f96c5d47-f934-4349-a495-a3563efcc6ec"
    },
    {
        "author": "張嵲",
        "paragraphs": [
            "欲雨春嵐重，微風松韵清。",
            "泊舟古觀下，卧聽山鳥聲。",
            "行樂愜幽步，訪僧舒遠情。",
            "仙翁遯世久，巖壑自峥嶸。",
            "丹竈頗可識，故基猶未平。",
            "何當遯世網，來此飯黄精。"
        ],
        "title": "普照觀",
        "id": "a88f5b86-b1ad-4c72-91c6-ad5d29649a54"
    },
    {
        "author": "張嵲",
        "paragraphs": [
            "秋風来萬里，草木日夜凋。",
            "屬兹憀慄時，執别在今朝。",
            "亂離多苦辛，况乃道路窮。",
            "若人抱奇節，勁氣干雲霄。",
            "結交二十年，途窮識久要。",
            "間闗復會面，益若漆投膠。",
            "感深念存殁，投分忘頑囂。",
            "汝海昔爲别，盛年意氣豪。",
            "及兹分手日，星星悲二毛。",
            "壯心隨遇盡，曩志與時消。",
            "别夜月皎皎，首途方迢迢。",
            "故園不足懷，令德乃所操。",
            "君其愛爾軀，努力熙皇朝。"
        ],
        "title": "送馮貫道之東川轉而之行在",
        "id": "84f01866-a5c1-46c6-a677-cabd0173fd16"
    },
    {
        "author": "張嵲",
        "paragraphs": [
            "馳騖謝新軌，息偃思舊扉。",
            "嬋連悵若人，閱歲此音徽。",
            "直諒方求益，離憂忽在兹。",
            "平居輕歲月，分首重斯時。",
            "出郭郊樹綠，夏雲千里奇。",
            "男兒杖策去，行路亦光輝。",
            "還家未徂暑，散帙掩郊扉。",
            "酒醪款鄰里，時果歡稚兒。",
            "家山恣躋攀，田野日遨嬉。",
            "駑駘戀棧豆，鴻鵠謝縶維。",
            "論才惜暫去，循計豈云非。",
            "握手錢塘别，余歸未有期。"
        ],
        "title": "送李子勉",
        "id": "27fded62-b201-46f9-ac42-60e76107a97e"
    },
    {
        "author": "張嵲",
        "paragraphs": [
            "脫巾造朝市，委轡即田廬。",
            "雖云懷素尚，出處亦自如。",
            "吾宗信端諒，憲憲爲世儒。",
            "頃以才令選，來司中祕書。",
            "光榮耀士林，側佇翔天衢。",
            "一朝拂衣去，意與張邴俱。",
            "出餞北郭門，踟蹰立路隅。",
            "雨餘夏郊綠，時覺晴雲驅。",
            "專城秩匪卑，還家意復舒。",
            "誰云離念惡，兹行翻足娛。",
            "徒傷萬里客，送别在三吳。"
        ],
        "title": "送張養正",
        "id": "c7e53205-db76-4bf0-9df9-b71c81dae0e2"
    },
    {
        "author": "張嵲",
        "paragraphs": [
            "烈士志徇名，仁人思愛日。",
            "馮公杖節歸，頗全忠孝術。",
            "狂童昔兆亂，天常幾反易。",
            "大臣清國屯，公實預謀畫。",
            "白士爲臺郎，未省聞在昔。",
            "義爲軒冕重，功在鍾鼎勒。",
            "十載猶故官，念言爲伊鬰。",
            "邇來升宰士，式序期日夕。",
            "囊封郤復上，告去更甫力。",
            "官榮豈不懷，志養不遑息。",
            "顧我廢蓼莪，日念掃塋域。",
            "公方詠南陔，肯爲高官職。",
            "絕裾舊疑温，抗疏今師密。",
            "都門行餞君，視古無愧色。",
            "柔甘既獲奉，中外等事國。",
            "雖是平生言，勉哉宣澤□。"
        ],
        "title": "送馮元通帥夔",
        "id": "7d3cecc0-049c-45dc-b091-782d6aed8161"
    },
    {
        "author": "張嵲",
        "paragraphs": [
            "夜雨山水清，朝暉浄崖壁。",
            "飛來雙白鳥，未省平生識。",
            "鴐鵞謝清姿，鷗鳥慙素質。",
            "低昂信波濤，顧盻矜羽翮。",
            "鮮明潭光青，錯亂浪花白。",
            "輕舫忽東來，搶飛百餘尺。",
            "復下水中央，相將詎離析。",
            "稻粱豈深謀，飲啄亦自得。",
            "空山羅網稀，遂性無驚惕。",
            "不學西雍鷺，翻飛近人跡。"
        ],
        "title": "詠水上雙白鳥",
        "id": "cf96ded1-324c-4ff2-91ed-8b64080492c3"
    },
    {
        "author": "張嵲",
        "paragraphs": [
            "萬壑自清夜，春嵐昏衆星。",
            "明月麗霄漢，清風周四溟。",
            "獨立萬里外，飄然欲遐征。",
            "回首望江漢，中原氣冥冥。",
            "東北有去鳥，我願從之行。",
            "逝將歸舊邦，山河宛平生。",
            "丘園已蕪没，徑術春草青。",
            "觀臺傾夜雨，曲池今向平。",
            "俯首呌父老，曠野無人聲。",
            "廬井不復辨，灌莽春露凝。",
            "傷心時震蕩，懷舊意縱横。",
            "夜久林葉光，山空泉韵鳴。",
            "緒風行復革，橋運無暫停。",
            "理會衆緣釋，情鍾群慮并。",
            "静躁物固殊，太空本何嬰。",
            "庶以道自達，超遥謝攖寧。"
        ],
        "title": "春夜山居望月思故園有作",
        "id": "3157a85a-8373-44c8-bc54-960ca6ade308"
    },
    {
        "author": "張嵲",
        "paragraphs": [
            "絕壁不带土，一目千仞青。",
            "何年架危閣，窱窕陵青冥。",
            "仰觀衆樹姿，俯聽大壑聲。",
            "山空響互答，隠轔心所驚。",
            "人生幾何時，冒此絕險行。",
            "雖獲須臾快，未償百年生。",
            "龍洞視正黑，水爲琴筑鳴。",
            "層巖積陰厚，六月如寒冰。",
            "泉甘聚壑小，洞深秘神靈。",
            "天設境自絕，地近人乃輕。",
            "獨坐蔭佳桂，峰高日西傾。",
            "薄暮來者少，長風始清泠。",
            "賞會匪初望，徘徊但含情。",
            "坐見山月上，衆景紛縱横。",
            "密林棲鳥定，始復事前征。"
        ],
        "title": "六月初八日過龍洞納凉樹陰下酌泉待月而行",
        "id": "4b64ec20-6bf2-4d5f-a801-5fa245447c0a"
    },
    {
        "author": "張嵲",
        "paragraphs": [
            "歲晚多烈風，鴻雁號廣澤。",
            "寒日行天邊，及兹送歸客。",
            "余生足暌異，不作兒女色。",
            "此夕復何夕，傷離重悽惻。",
            "子櫂既云西，余行亦將北。",
            "豈但今日别，方異平生跡。",
            "千里即寄書，萬里空歎息。",
            "朝市與山林，從茲恐乖隔。"
        ],
        "title": "送别",
        "id": "d487b540-8684-415a-b02c-7155e20cd960"
    },
    {
        "author": "張嵲",
        "paragraphs": [
            "薄暮行人息，角聲吹已殘。",
            "城空群犬吠，明月照闗山。",
            "四望何所見，烟蒼樹團團。",
            "但聞流水聲，不見飛鳥還。",
            "故園天一角，時危路間闗。",
            "避地方云始，整駕何當旋。",
            "故人同此夕，若爲懷抱寛。"
        ],
        "title": "達州月夜",
        "id": "3891baae-628b-4879-9999-73ad6cf3e0ae"
    },
    {
        "author": "張嵲",
        "paragraphs": [
            "平日雲安縣，常見少陵詩。",
            "今朝忽經過，人生信難期。",
            "不聞鶗鴂鳴，蕭蕭山樹悲。",
            "昔人不可見，長江無盡時。"
        ],
        "tags": [
            "长江"
        ],
        "title": "過雲安縣",
        "id": "198bd517-7cf8-4ff0-9f2f-4416e5e81298"
    },
    {
        "author": "張嵲",
        "paragraphs": [
            "月淡雲始合，沉沉山樹清。",
            "露濡幽氣馥，澗草不知名。",
            "既念上庸隠，復懷鹿門行。",
            "暌離馳歲月，南北異平生。",
            "况抱懷昔念，存没感中情。",
            "緬懷故園月，亦傍山河明。",
            "花發因風散，溪流度石平。",
            "當時游矚地，何人復再經。",
            "客心徒搔搔，夜色自冥冥。",
            "蕭散詎爲適，祗今悲憤盈。"
        ],
        "title": "山中月夜草色香烈頗如昔年上庸鹿門之遊感而爲詩",
        "id": "a306fe53-96d7-4a34-85cb-59970bea5a37"
    },
    {
        "author": "張嵲",
        "paragraphs": [
            "衆嶺莽回互，古刹藏喬林。",
            "平川一目盡，列岫千重深。",
            "昔人幾經歷，我輩復登臨。",
            "山川諒不改，徒傷懷古心。"
        ],
        "title": "呈同遊諸公",
        "id": "44e03af5-5146-47eb-acd4-b62e3d689bb4"
    },
    {
        "author": "張嵲",
        "paragraphs": [
            "泊舟依聚落，水色澹餘輝。",
            "紅樹滿秋山，夕烟上霏微。",
            "稍觀漁火明，漸見行人稀。",
            "孤客畏遥夜，况乃窮秋時。",
            "疏篷見天星，朔風左右吹。",
            "重衾不能煖，展轉枕屢移。",
            "懷歸意戀戀，感舊心悽悽。",
            "驟使百慮集，起坐復搘頤。",
            "人生諒多牽，吁嗟竟何爲。"
        ],
        "title": "舟中獨夜",
        "id": "4f9ec225-f1cf-4b49-ba34-87df3fbbcbd2"
    },
    {
        "author": "張嵲",
        "paragraphs": [
            "時雨當夜來，出郭喜新霽。",
            "佇立望四郊，春容卉無際。",
            "群山隔大江，蒼巖澹相對。",
            "輕風生水波，微露滋花氣。",
            "緣津柳已暗，忽悟清明至。",
            "融怡歲序同，俯仰山河異。",
            "逢時思墳墓，拜掃十年廢。",
            "聞有故童僕，壺飡酹荒隧。",
            "新阡固已遠，龍輴尚天外。",
            "已深濡露悲，更下孤臣淚。"
        ],
        "title": "雨霽出郊外",
        "id": "670accf1-6dd7-4074-9255-434967defdec"
    },
    {
        "author": "張嵲",
        "paragraphs": [
            "閩嶺冬候晚，歲窮殊未寒。",
            "誰爲五里霧，皓皓懷群山。",
            "剥琢斧斤響，啁啾禽鳥閒。",
            "逖聽知何處，四顧但漫漫。",
            "怳如湖水秋，眇與天相連。",
            "喬林膏沐已，遠岫漸披顔。",
            "高閣延朝景，清輝泛林端。",
            "諒非侵晨興，詎識景物閒。",
            "忽思鄉社歲，日晏未開闗。"
        ],
        "title": "閩中山間毎早白霧四塞咫尺不辨",
        "id": "7f3cf82a-2031-4164-9bf6-2e03529ae52e"
    },
    {
        "author": "張嵲",
        "paragraphs": [
            "夜半雨鳴廊，晨起雪暗空。",
            "不減臘月寒，故作昨日風。",
            "融銀擁山腰，飛花滿裘茸。",
            "辦此了不難，咳唾煩天公。",
            "纖纖園中花，一夕無光容。",
            "凛凛庭下松，巍然兩蒼龍。"
        ],
        "title": "庚辰二月雪夜作",
        "id": "7a5d34da-0f2d-411d-847a-eebf22776e85"
    },
    {
        "author": "張嵲",
        "paragraphs": [
            "翯然毛羽净，綽與秋風宜。",
            "闊步循廣庭，伸吭矜羽儀。",
            "稻粱謀幾何，終然遭縶羈。",
            "豈衒雲外標，遂爲時所縻。",
            "因知古清士，削迹畏人知。"
        ],
        "title": "詠鶴",
        "id": "bfe5ffaa-ca34-4792-a015-fb9b3bf94363"
    },
    {
        "author": "張嵲",
        "paragraphs": [
            "高峰猶返照，絕壑已先晦。",
            "蒼波去不窮，青崖儼相對。",
            "山回路欲斷，溪豁雙流匯。",
            "閣道自委蛇，林影常澹瀩。",
            "仰空欣樹佳，佇立驚石怪。",
            "山晚雲不驅，路暗客猶邁。",
            "平生事幽討，興與林泉會。",
            "何意漂泊年，得此行李內。",
            "境勝固所便，地絕復多畏。",
            "娟娟月初上，飂飂遠風快。",
            "幽蟬響復咽，宿鳥驚欲墜。",
            "望望驛尚賒，應在青烟外。"
        ],
        "title": "晚行閣道自對溪趨小柏宿",
        "id": "73d0c81d-e709-4ee4-b3d5-42ab013868e1"
    },
    {
        "author": "張嵲",
        "paragraphs": [
            "疏園兩樹杏，風雨夜離披。",
            "離披君莫恨，結子還並枝。",
            "猶勝西澗水，一去杳無期。",
            "静坐觀物理，令人添鬢絲。"
        ],
        "title": "雜興",
        "id": "f67aa5a4-db17-40f3-b9f2-e223e179958f"
    },
    {
        "author": "張嵲",
        "paragraphs": [
            "利成山百丈，直下獨孤城。",
            "事往歲月積，長江依舊清。",
            "昔人經過地，我輩復此行。",
            "但見竹樹稠，石崖如削成。",
            "喬木晚未凋，青青發餘榮。",
            "天寒遠峰澹，日晏長川明。",
            "時危懷古意，歲暮羈旅情。",
            "一室寄絕岸，全家託柴荆。",
            "晨炊飯脫粟，似此田澗氓。",
            "群盜正猖獗，深居且偷生。",
            "反念故園日，默默何由平。"
        ],
        "tags": [
            "长江"
        ],
        "title": "遊獨孤城下作",
        "id": "4dee7bc8-4d23-4134-ab75-71ffb7031060"
    },
    {
        "author": "張嵲",
        "paragraphs": [
            "東皇携春來，屬車載霓裳。",
            "回風作妙舞，雜佩鳴珠璫。",
            "千官玉筍班，再拜稱瑶觴。",
            "酒罷各分瑞，圭琮粲琳琅。",
            "浩蕩涵濡恩，一笑徧八荒。",
            "塵垢得湔洗，焦枯亦輝光。",
            "偉哉造化力，天地爲翕張。",
            "功成了不居，杲日天中央。"
        ],
        "title": "詠雪得光字",
        "id": "09361384-876a-44eb-96c5-8fccdbe5c744"
    },
    {
        "author": "張嵲",
        "paragraphs": [
            "澒洞四山没，萬籟無遺聲。",
            "群飛喜凌亂，遍積愛寛平。",
            "呈姿碧樹立，照影方池清。",
            "出户延幽意，齋心謝群靈。",
            "幸有豐年望，初無絲竹情。",
            "取樂付諸少，焚香觀道經。",
            "何事衝寒久，微吟詩句成。"
        ],
        "title": "喜雪",
        "id": "df8a6061-f04f-4345-9612-81ec853bd861"
    },
    {
        "author": "張嵲",
        "paragraphs": [
            "微月破幽樹，草露生夕凉。",
            "夏木紛已成，時禽暮歸翔。",
            "閒花自白紅，無人領幽芳。",
            "晚沐岸輕幘，披衣暫倘佯。",
            "外徇志自局，理會言可忘。",
            "俯仰婚宦初，未省離土疆。",
            "那知天壤內，有地名魏塘。",
            "朅來歲再華，及此身方强。",
            "豈但理茨棟，種樹日望長。",
            "分將百年身，送老湖海荒。",
            "人生等如寓，何必還故鄉。"
        ],
        "title": "初夏晚興",
        "id": "be7a8513-d793-4a3f-a394-c58dd564a331"
    },
    {
        "author": "張嵲",
        "paragraphs": [
            "我本江漢客，十年官到京。",
            "君爲三吳士，歘有南雍行。",
            "風波眇沿泝，水陸幸俱平。",
            "是邦雖毁頓，生聚今尚成。",
            "矧君勤令德，足以惠遺氓。",
            "井邑應非舊，長江如故清。",
            "峴山雖已赭，遺記尚縱横。",
            "假日當訪古，兵廚宜細傾。",
            "客心終憚遠，歸意欲遐征。",
            "鬰紆懷土念，去往遊子情。",
            "待君成政日，繄我契歸耕。",
            "送别南歸路，復班三峴荆。",
            "離居何以慰，日夕佇休聲。"
        ],
        "tags": [
            "长江"
        ],
        "title": "送陸堯夫倅襄陽",
        "id": "b9ec3888-d6b1-49e9-9bdc-134256e34e01"
    },
    {
        "author": "張嵲",
        "paragraphs": [
            "話别河梁上，踟蹰古道邊。",
            "男兒重意氣，握節向幽燕。",
            "一來單于庭，五閏猶未還。",
            "黄雲愁瀚海，朔雪暗燕然。",
            "塞柳春猶白，河冰煖尚堅。",
            "有懷幽閨婦，二八政嬋娟。",
            "寄言當永决，欲語詎能宣。",
            "忍苦聊相待，恐乖全盛年。",
            "二事熱中腸，吞聲徒向天。",
            "紛紛節髦落，淚盡秋風前。"
        ],
        "title": "擬蘇少卿寄內",
        "id": "6d3759b1-65b4-4367-b6be-c20263a12797"
    },
    {
        "author": "張嵲",
        "paragraphs": [
            "后皇毓珍木，翠盖如停雲。",
            "徠服兹南土，素艶方氛氲。",
            "睠言在深固，非用儗封君。"
        ],
        "title": "橘林",
        "id": "76343c40-eb49-4338-9adb-e5b80948c0bb"
    },
    {
        "author": "張嵲",
        "paragraphs": [
            "草白露初曉，好鳥啼高林。",
            "籬下水流急，門前山氣深。",
            "花光迷近甸，柳色映遥岑。",
            "春物自鮮縈，但傷離亂心。",
            "還成騎馬出，惻愴望城陰。"
        ],
        "title": "村居早出",
        "id": "c9307348-846c-45ad-9c04-efc9701775ea"
    },
    {
        "author": "張嵲",
        "paragraphs": [
            "怫鬰厭煩暑，稍欣夕氣清。",
            "彷徨不能寐，解带臨前庭。",
            "長林激遠飈，餘凉入疏櫺。",
            "白露被百草，河漢上縱横。",
            "山氣自高爽，久諧肥遯情。",
            "羲和當此歲，振職在朱明。",
            "金石亦爲焦，况乃柔脆形。",
            "陰泉變湯液，夕頴成枯莖。",
            "念彼市朝士，復嗟田畆氓。",
            "徙倚待明月，徘徊步列星。",
            "炎蒸豈不苦，復畏秋風生。"
        ],
        "title": "大熱",
        "id": "5677c41b-9f28-44dd-9c96-44c324912af1"
    },
    {
        "author": "張嵲",
        "paragraphs": [
            "借屋得修竹，復近清江湄。",
            "衡門獨看雪，衆物有餘姿。",
            "幽鳥下庭静，野泉通櫂遲。",
            "既諧避世心，况與塵事違。",
            "幸無井臼勞，未免親鋤犂。",
            "已放西山燒，種粟方俟時。",
            "此外復何作，閉門但成詩。"
        ],
        "title": "借居",
        "id": "1dba4dd1-930e-41e9-99cf-5c582036e43f"
    },
    {
        "author": "張嵲",
        "paragraphs": [
            "浮雲作曉陰，未放寒日光。",
            "平岡連縣郭，草樹鬰蒼蒼。",
            "清溪貫其中，可以一葦航。",
            "西流合漢沔，水外山微茫。",
            "紅葉明碧林，下有寒菊芳。",
            "蜂蝶紛已去，無風徒自香。",
            "我欲寄所思，遠在天一方。",
            "安得千里足，寛余九回腸。"
        ],
        "title": "出順陽",
        "id": "1211f480-0fb9-4942-8bef-78897b3205ba"
    },
    {
        "author": "張嵲",
        "paragraphs": [
            "白雲冒山頂，流闊作深青。",
            "平林如屯雲，中有楓葉頳。",
            "濕烟聚合散，小雨時漂零。",
            "公庭盡日閒，停午聞雞聲。",
            "還如在山間，契此適野情。",
            "老菊不作花，秋蝶轉伶竮。",
            "獨坐玩物變，萬事與心冥。",
            "遠懷韋蘇州，覔句非爲名。",
            "興至一摛辭，工拙子無攖。",
            "妍媸理不無，要非心所營。"
        ],
        "title": "九日三首  其一",
        "id": "9c62012d-ec81-4b0e-a843-68533a3e3d11"
    },
    {
        "author": "張嵲",
        "paragraphs": [
            "憶昔陶元亮，閒居愛重九。",
            "秋菊雖滿園，無錢得沽酒。",
            "悵望平野中，壺漿俄見讎。",
            "開罇對來使，舉盞屬層岫。",
            "自古節士中，高情復安有。",
            "古人重出處，一往不復又。",
            "俯仰愧前躅，留滯成衰朽。",
            "名玷金閨籍，事落田夫後。",
            "無地可扶犂，有鄉但回首。",
            "黄花開已晚，紅萸猶可嗅。",
            "閉户無雜賓，獨理槽牀溜。"
        ],
        "title": "九日三首  其二",
        "id": "eb62759d-4382-4af9-af8d-ccebccc9c774"
    },
    {
        "author": "張嵲",
        "paragraphs": [
            "夏衣著體輕，曉氣蒸嵐濕。",
            "清池湛城闉，微風爲磨拭。",
            "今朝乃重九，萬木猶故碧。",
            "芙蕖久退紅，衰蒲尚森戟。",
            "歲豐農務閒，林間聞組織。",
            "天涯一杯酒，勝日同此席。",
            "論交真臭味，不必須舊識。",
            "高談璨齒白，謔浪發頰赤。",
            "向會喜今逢，追思多古昔。",
            "千年龍山盛，坐客看落筆。",
            "平生跌宕意，尋勝窮履屐。",
            "領會苟在心，傍人笑脫幘。",
            "故爲牛山會，遽作兒女泣。",
            "古人欣佳名，且用永今日。",
            "百年如過鳥，萬事何損益。",
            "唯思快雨來，窗竹聽夜滴。",
            "杯行莫暫停，城烏歸已急。",
            "林壑暮氣生，疏鐘耿明夕。",
            "尚餘古今囊，冥搜句新得。"
        ],
        "title": "九日三首  其三",
        "id": "4d60eca4-c9d8-44c4-9211-4eedff283bc2"
    },
    {
        "author": "張嵲",
        "paragraphs": [
            "朧朧曉月淡，暠暠晨霜耿。",
            "棄馬沙金平，步過草池嶺。",
            "仰登上層雲，俯降入深井。",
            "回潭冷更清，嶺樹疏逾整。",
            "蹊荒陳葉深，山回微路永。",
            "雪霰迷遠空，嵐烟護絕境。",
            "闗門僅可辨，歸塗難具省。",
            "設險得地形，戎醜期遠屏。",
            "寧辭滿衣雪，曛黑到絕頂。",
            "石淺微溜喧，獨覺空山静。",
            "形寂寢逾熟，山白夢方醒。",
            "去路望更遥，陟降怯深濘。",
            "壻水碧于藍，何由放烟艇。"
        ],
        "title": "斤竹嶺",
        "id": "3f6d54ed-0aac-4ae9-8934-b19d3e31ac25"
    },
    {
        "author": "張嵲",
        "paragraphs": [
            "吴蜀相持地，江山真險固。",
            "昔聞焚夷陵，今兹但遺堵。",
            "山遠欲連天，江寛疑浸樹。",
            "左顧渚宫塗，右眺襄陽路。",
            "野迥無居人，荒村但豺虎。",
            "依依念鄊井，愴愴悲墳墓。",
            "月淡江風寒，雲深楚山暮。",
            "佇立小踟蹰，蒼蒼歸鳥去。"
        ],
        "title": "夷陵",
        "id": "aca51000-f2f4-45f9-bef7-309bb3ecd52c"
    },
    {
        "author": "張嵲",
        "paragraphs": [
            "孟夏忽已至，雨餘草木荒。",
            "俯澗有驚泉，仰林無遺芳。",
            "山中歲事晚，是日農始忙。",
            "布穀鳴遠林，田家競農桑。",
            "故園今何爲，默默心獨傷。"
        ],
        "title": "初夏",
        "id": "8f1d7d80-73cb-44e2-8ea5-7f9661b8b3c8"
    },
    {
        "author": "張嵲",
        "paragraphs": [
            "兵退田事始，夜来春雨勻。",
            "向時耦耕者，十無三四人。",
            "努力勿轉徙，赦語如陽春。"
        ],
        "title": "防江二首  其一",
        "id": "5d8aeabb-2604-4291-8702-c4e93c0917c2"
    },
    {
        "author": "張嵲",
        "paragraphs": [
            "大漠與吴越，天南天北頭。",
            "虜尤涉吾地，飲馬長淮流。",
            "飲馬尚猶可，莫使學操舟。"
        ],
        "title": "防江二首  其二",
        "id": "cc5172e5-1560-41c7-91ee-346f57050ed3"
    },
    {
        "author": "張嵲",
        "paragraphs": [
            "精藍負東岑，奇石護山麓。",
            "嵁巖如車輪，一鏡方黛蓄。",
            "沉沉不動容，澹瀩立山木。",
            "日射翠氣浮，遊鱗翻寸玉。",
            "泉邊群石潤，净映僧房綠。",
            "廬阜勢相高，魚龍争起伏。",
            "奇章昔好此，忽棄不見錄。",
            "青叢晚花明，澗草幽氣馥。",
            "樹深春去遠，景至夏方燠。",
            "此地風長清，蕭蕭似秋肅。",
            "南來眇萬里，雲嶠幾經目。",
            "安知絕世境，在此近山腹。",
            "超遥輕前遊，慷慨謝雙足。",
            "向非來遠客，所見信跼趣。",
            "寧非造物意，設此慰羈束。",
            "人世足埃氛，山林有高躅。",
            "何當襆被來，共此巖下宿。"
        ],
        "title": "題石井",
        "id": "9e014d0e-6523-461c-9d75-b7094e83adb0"
    },
    {
        "author": "張嵲",
        "paragraphs": [
            "東風吹廣澤，和氣日夜旋。",
            "微瀾生曲沼，積翠被層巒。",
            "細草藹近甸，時禽響郊園。",
            "整巾步庭下，申舒委餘暄。",
            "萬物各有時，而余復何言。",
            "燋穀忘牙事，深居寄考槃。",
            "結交乏二中，徵心迂七還。",
            "聊持瞬息念，一究空有源。",
            "狂閙等瓶中，何須計悲歡。"
        ],
        "title": "春晴散步庭下",
        "id": "8b918974-b1d0-4b5c-b527-85e7fb115839"
    },
    {
        "author": "張嵲",
        "paragraphs": [
            "柴門一延竚，暮色集四山。",
            "雨歇林藹變，歲陰嵐氣寒。",
            "峰高看月上，巢昏遲鳥還。",
            "遊眺暫自適，裵回反長歎。",
            "幽思招隠作，愴恨南澗篇。",
            "羈懷定誰識，凄然獨掩闗。"
        ],
        "title": "柴門晚步",
        "id": "381660dd-0893-4ab4-a072-11de9f8d37d9"
    },
    {
        "author": "張嵲",
        "paragraphs": [
            "時危適遠縣，卧疴蔽疏篷。",
            "浮舟難計程，一聽水與風。",
            "今日出江口，劃見天邊峰。",
            "維舟邀勝士，杖策凌穹崇。",
            "絕壁迤崩豗，可驗秋濤雄。",
            "鐫崖佛像古，憑虚樓殿工。",
            "沄沄窗外江，落落堦前松。",
            "澗響雨滂濞，雲生樹玲瓏。",
            "攬勝欣遠游，撫身悲轉蓬。",
            "憂樂未相償，林霏生晚容。",
            "卻縱中流棹，回望青蓮宫。",
            "秋晚山蕭寂，雲散烟空濛。",
            "舟行轉沙尾，微聞林外鐘。",
            "惜哉李膺船，去若孤征鴻。",
            "晨暮一相失，雲嶠何年同。",
            "若縱金門步，永遺塵外蹤。"
        ],
        "title": "遊下巖寺先是劉寶學約於此相聚既而先進舟遂失勝業",
        "id": "e725c939-c17a-422e-a99c-9eca078660f5"
    },
    {
        "author": "張嵲",
        "paragraphs": [
            "銷憂苟自誣，策杖來幽墅。",
            "浮舟絕碧水，躡履遵遠步。",
            "置酒危碕亭，開襟面孤嶼。",
            "川淺不興波，春陰易成暮。",
            "雜花開照牖，細草生侵路。",
            "虚檻滿夕嵐，空堦連水霧。",
            "物變知節暄，地僻嗟所寓。",
            "干戈莽未定，勝集何能屢。",
            "觴詠答佳游，更籌促歸馭。",
            "一水限山城，風烟眇回顧。"
        ],
        "title": "過覃氏水南别墅",
        "id": "bf32350f-ba4a-4056-a590-a0abcb658ec8"
    },
    {
        "author": "張嵲",
        "paragraphs": [
            "避賊入深谷，乘桴復悠悠。",
            "四顧江上山，群峰如薺稠。",
            "是時雪霜霽，林壑氛霧收。",
            "茂樹蔭石壁，澄潭深不流。",
            "蓧蕩擁荒崗，衝飈忽颼飀。",
            "山深水更佳，溪喧鳥啼幽。",
            "平昔慕尋勝，所見良未儔。",
            "舉世逢禍樞，我獨成兹遊。",
            "暫賞興復闌，自誷寛百憂。",
            "捨棹陟絕巘，林光與雲浮。",
            "卻觀來時江，碧線縈長洲。",
            "一室苟自安，兩飯無餘求。",
            "彼蒼未厭亂，生民何時休。",
            "傳聞敵人營，近在瀕漢州。",
            "尚恐復飄轉，詎敢辭淹留。",
            "已與農父言，傭耕事田疇。",
            "耘耔紓井田，蠶績充衣裘。",
            "尚享黄髮期，庶幾諧首丘。"
        ],
        "title": "避賊",
        "id": "425231b5-fbc9-4b33-8f8c-b246e84ce49a"
    },
    {
        "author": "張嵲",
        "paragraphs": [
            "秋至今幾日，山雲峰尚奇。",
            "新亭獨騁望，詠我秋懷詩。",
            "碧水縈麓轉，幽蟬映葉悲。",
            "古藤依翠壁，茂樹鏡清池。",
            "賞會情方適，憂來忽自滋。",
            "荒山逃死地，落日故園思。",
            "遇亂甘身棄，持心與世違。",
            "應人時懶語，兀坐獨搘頤。",
            "沉思山烟冥，微吟暮影移。",
            "祗應從此去，寂寞但如斯。"
        ],
        "title": "晚遊新亭",
        "id": "61ad2f70-4639-4a94-984c-4c8d8607363b"
    },
    {
        "author": "張嵲",
        "paragraphs": [
            "留侯佐漢日，結志已離群。",
            "唐樂閑退年，陟險勤邦君。",
            "區中豈所慕，物外良作論。",
            "上宰曩僑寓，新亭初目存。",
            "緬懷杖策時，風衣自翻翻。",
            "□□□□□，□□□□□。",
            "竹密徑迷遠，孤遊遺世紛。",
            "憩松玩碧草，臨流睇歸雲。",
            "山晚落花積，溪深啼鳥喧。",
            "攬物覺意適，依風嗟世屯。",
            "雖安吳越勝，詎忘河洛尊。",
            "畢輔中興業，終回西北轅。",
            "扈蹕歸廟社，角巾反丘樊。",
            "遊矚河華郊，往來鄠杜村。",
            "規摹王粲宅，彷彿辟疆園。",
            "斯亭回首地，應爲閭里言。"
        ],
        "title": "寄題趙丞相獨往亭",
        "id": "0220b508-28eb-4a04-9fcc-3e13c2dcadc6"
    },
    {
        "author": "張嵲",
        "paragraphs": [
            "往歲客閩嶺，滿目皆黄茅。",
            "而今居魏塘，白水漫平皋。",
            "舉頭無所見，惟聞風怒號。",
            "我身如枯枿，雨露自相遼。",
            "又如在寒谷，終歲雪霜驕。",
            "四顧萬物春，悽然不自聊。",
            "復思畢竟空，更使心陶陶。",
            "釀酒嘗苦薄，種花嘗苦彫。",
            "酒乃亂性具，花爲眩目妖。",
            "棄置不復近，樹竹延清飈。",
            "况有手植松，雨夜能蕭蕭。",
            "瞑目存黄庭，屏居非慕高。",
            "所願侣松竹，遲以延松喬。"
        ],
        "title": "玩所植松竹有作",
        "id": "3a4d0644-1765-4781-a93a-8d62a6c22be2"
    },
    {
        "author": "張嵲",
        "paragraphs": [
            "平生子何子，自贊如柳州。",
            "昨緣功名迕，悞落西南陬。",
            "借宅備三徑，讀書窮九丘。",
            "身與蒼梧閒，心同湘水悠。",
            "時爲鮑謝句，自作商聲謳。",
            "入户山嶷嶷，垂簷竹修修。",
            "不携東山妓，居是東山流。",
            "子長擅史冊，傳家稱故侯。",
            "矧君外王父，晚嘗陳帝猷。",
            "君傳衣鉢久，軒昂似前修。",
            "勿以一跌故，便欲榮菟裘。",
            "解手舊年永，寄書新歲稠。",
            "君其自貴珍，遄歸侍凝旒。"
        ],
        "title": "何子應金華書院寄題",
        "id": "79c412a7-c458-4352-bfbc-a518e5b7b5a5"
    },
    {
        "author": "張嵲",
        "paragraphs": [
            "天晴白雲高，喬木蔭初暑。",
            "久客倦紅塵，愛此崖寺古。",
            "時危僧飯少，日晏無鐘皷。",
            "下馬憩幽軒，光風轉林莽。",
            "新竹雨來香，餘花夏方吐。",
            "避地適三巴，精藍暫延佇。",
            "回憶鹿門遊，淫淫涕如雨。"
        ],
        "title": "題營山法幢院",
        "id": "c9873453-ae6b-4ea3-b1bd-b049a4ec1a08"
    },
    {
        "author": "張嵲",
        "paragraphs": [
            "秋末結層陰，風雨連歲暮。",
            "寒空暗霏微，曠野流雲霧。",
            "居人蔽蓬茅，行子悲道路。",
            "紛紛天地間，劇易隨所務。",
            "獨有掩闗人，存真唯內顧。"
        ],
        "title": "久雨",
        "id": "17f92308-15fe-40fd-87af-bee71e674472"
    },
    {
        "author": "張嵲",
        "paragraphs": [
            "小雨集春夜，憶居江漢時。",
            "西園桃李樹，到晚有餘姿。",
            "載酒繞阡陌，折芳恣遨嬉。",
            "里閭多樂事，中年遭亂離。",
            "飄零向十載，南来復再朞。",
            "故園當日春，相見一天涯。",
            "他鄉花自發，山寺日初遲。",
            "時節豈云異，身世自堪悲。"
        ],
        "title": "春夜雨",
        "id": "e4309f1f-7c80-4a1d-a8ce-484bcb3b639f"
    },
    {
        "author": "張嵲",
        "paragraphs": [
            "溪山含變態，可玩不可說。",
            "西嶺澹斜暉，前山明積雪。",
            "潭空游鱗出，景晏飛鳥絕。",
            "遠嶼上孤烟，平沙散疏樾。",
            "天涯一尊酒，草草堂上設。",
            "觴詠寄高爽，對此清夜月。",
            "但使息營營，寧論醉兀兀。",
            "寓興合一篇，亡書謝三篋。"
        ],
        "title": "次韵王倅大梵寺山亭夜雨",
        "id": "1b1260d1-779d-43c6-9d5e-6f2e336c1902"
    },
    {
        "author": "張嵲",
        "paragraphs": [
            "行客路正遠，曦馭已西馳。",
            "霜風吹草樹，眇眇連荒陂。",
            "如何羈旅懷，更值揺落時。",
            "四序歘已晚，我生可無衰。",
            "尚紆俗吏袍，久負南山期。",
            "吾廬豈固好，此身自安之。",
            "胡爲終歲别，使我心怕悲。",
            "故園松菊荒，静計勿差池。"
        ],
        "title": "自順陽至均房道五首用陳符寶去非韵  其一",
        "id": "d53ae7e4-50bf-445f-b5c1-e114e78d3ed8"
    },
    {
        "author": "張嵲",
        "paragraphs": [
            "桑柘共平陸，過橋野色分。",
            "冬序日向深，冒山多薄雲。",
            "驚飈入長林，黄葉久紛紛。",
            "山前有人家，雞犬時一聞。"
        ],
        "title": "自順陽至均房道五首用陳符寶去非韵  其二",
        "id": "1bcc15ae-4691-411e-b151-aabd8e98a3fc"
    },
    {
        "author": "張嵲",
        "paragraphs": [
            "我行均陽道，岡阜如群駝。",
            "澗石既齒齒，寒山亦峨峨。",
            "喬林木葉盡，仰見鶴鸛窠。",
            "風景固不殊，舉目異山河。",
            "我生雖尚壯，百慮紛已多。",
            "祗今且如此，後日當奈何。",
            "細較平生中，憂樂恒相摩。",
            "悲吟誰復聽，日暮越前坡。"
        ],
        "title": "自順陽至均房道五首用陳符寶去非韵  其三",
        "id": "dce49673-5ea5-4ab6-9eac-f79f22931911"
    },
    {
        "author": "張嵲",
        "paragraphs": [
            "行客日暮時，愁聞蕭條風。",
            "雲山當我前，適與清興同。",
            "夕澗生白烟，蒸空自溟濛。",
            "林壑豈不佳，陟降煩奴僮。",
            "徑側有黄花，凄疏隠珍叢。",
            "我欲採落英，恨無聖賢中。",
            "徘徊戀幽意，欲住興來窮。",
            "山深月正黑，投驛尚怱怱。"
        ],
        "title": "自順陽至均房道五首用陳符寶去非韵  其四",
        "id": "171bebd4-2ef0-4e2c-97c6-c2783a225576"
    },
    {
        "author": "張嵲",
        "paragraphs": [
            "蓐食带殘月，驅僕事西奔。",
            "烟塵猶未息，去住敢輕論。",
            "道古留餘險，溪寒減漲痕。",
            "鳴桴聞遠驛，吠犬應前村。",
            "境絕增詩興，山深畏客魂。",
            "吾生久已定，漂轉任乾坤。"
        ],
        "title": "自順陽至均房道五首用陳符寶去非韵  其五",
        "id": "4d933def-bf1a-4a72-b0bf-aef95fc92e8c"
    },
    {
        "author": "張嵲",
        "paragraphs": [
            "忽忽倦幽獨，試尋居士室。",
            "循籬野蔓懸，閉户鄰雞出。",
            "小水已清泠，前山政岑鬰。",
            "禾黍滿平川，高低動殘日。"
        ],
        "title": "秋日訪野人",
        "id": "51448dbf-baee-447d-b42f-115a177727c1"
    },
    {
        "author": "張嵲",
        "paragraphs": [
            "寒食光輝薄，古原多夕陰。",
            "行經平陵道，感慨一何深。",
            "將軍昔封此，漢史傳至今。",
            "山川宛如舊，事跡嗟已沉。",
            "聚落有人烟，故國無喬林。",
            "尚想英雄氣，千古猶森森。",
            "邊塵久未定，干戈日相尋。",
            "興懷幾內慟，何必鼓鼙音。"
        ],
        "title": "過平陵漢蘇建所封",
        "id": "1d46159e-359b-4608-8ded-168edc03c349"
    },
    {
        "author": "張嵲",
        "paragraphs": [
            "夜半風撼山，苦雨歇初曉。",
            "高峰吹成冰，草樹葉盡縞。",
            "行行入雲中，稍稍臨木杪。",
            "恍疑天宇近，漸覺溪溜小。",
            "挺身陵絕頂，夐與人代杳。",
            "篁竹互蒙籠，岡巒亘縈繞。",
            "乃知七閩境，如此平地少。",
            "攻擊固其然，割據亦可考。",
            "始悟淮南書，鋪陳苦未了。",
            "右顧遠中原，前瞻臨嶺嶠。",
            "邊馬猶亂華，淮濆尚雲擾。",
            "故鄉豈不懷，甘心混蠻獠。",
            "九夷儻可歸，吾願從高鳥。"
        ],
        "title": "上分水嶺",
        "id": "85bac4b0-66f5-48ef-84fb-62d5af6eed83"
    },
    {
        "author": "張嵲",
        "paragraphs": [
            "朔風吹同雲，萬木不敢芳。",
            "黄衣何許仙，窈窕來離房。",
            "終期賞心會，未恨冰雪鄉。",
            "向來脂粉流，睨睥誰敢當。",
            "宜於風露晨，置在清净箱。",
            "更招能賦客，苾茀詠奇香。",
            "楚人意已疏，亡聞爲操章。"
        ],
        "title": "臘梅",
        "id": "a726d146-065c-4b82-bae9-9bfc525826bd"
    },
    {
        "author": "張嵲",
        "paragraphs": [
            "山明雪猶積，林白梅已綻。",
            "凍泉時斷續，晴雲既流爛。",
            "山空樵者歸，樹響遊蜂散。",
            "愁同平子多，游比相如倦。",
            "晞髮近陽阿，長歌何時旦。"
        ],
        "title": "山中雪後頗有春意",
        "id": "3a04bafe-8f74-4f57-849c-3067d2e08eb9"
    },
    {
        "author": "張嵲",
        "paragraphs": [
            "孟夏倐已晚，詰旦及懸弧。",
            "推遷驚歲序，俯仰念勞劬。",
            "感物嘆漂泊，撫已既叨踰。",
            "去事日已遥，來者言足圖。",
            "澹漠遠世紛，超遥觀道書。",
            "伊昔有勝士，染工藏市區。",
            "感悟及生朝，欲訪仙人閭。",
            "自縋投絕壑，果諧欣願初。",
            "塵念雖少牽，脫屣終不渝。",
            "一死會當有，貴賤理必俱。",
            "萬事惟一捨，此外無復餘。",
            "李君本市人，而予豈非夫。",
            "躡屐千仞崗，振策萬里塗。",
            "暫愒即弱水，款闗必清都。",
            "千載復來歸，陵谷知焉如。"
        ],
        "title": "癸亥生日前一日讀神仙李清傳作",
        "id": "eda0468b-aace-4d0b-b3a5-4675df137e79"
    },
    {
        "author": "張嵲",
        "paragraphs": [
            "本初休車騎，陶令歸田園。",
            "憧憧天壤間，何人無一廛。",
            "惟我若斷梗，漂流淛江邊。",
            "牽絲始立歲，屏處知命年。",
            "虚恬因勢使，憔悴仍化遷。",
            "愧無楊僕功，居不外漢闗。",
            "又非穉季俠，徒使墻垣穿。",
            "欲收衰病身，迤邐還故山。",
            "風波渺萬里，欲去無由緣。",
            "願竊刺史符，一臨江漢壖。",
            "敢同晝繡歸，僅比遼鶴翻。",
            "送老得三徑，奉親歸九原。",
            "如斯志願畢，天恩真滿泉。",
            "所祈造物心，俯狥人欲偏。",
            "决策在今歲，無令辜願言。"
        ],
        "title": "將請鄉郡作",
        "id": "0a74c5f1-f800-49cc-a4d7-f1b75c91f3f3"
    },
    {
        "author": "張嵲",
        "paragraphs": [
            "積雨連日夜，敢謂今旦晴。",
            "綠彩泛林端，愛此朝景明。",
            "晨炊肅徒馭，結束方上征。",
            "千巖屹穹隆，萬壑臨峥嶸。",
            "誰知有微逕，在此蒼翠屏。",
            "昔聞五尺道，馳心已伶俜。",
            "今朝復何朝，冒此絕險行。",
            "側路不容足，下瞰千仞阬。",
            "步武一蹉跌，隕身如建瓴。",
            "避地本愛死，兹行豈偷生。",
            "籃輿仗傖人，崎嶇信所經。",
            "下爲崖石礙，上苦蘿蔓攖。",
            "陰巖多沮洳，泥苔汏相仍。",
            "薄暮雨欲來，白雲起如蒸。",
            "稍觀前山暗，已復如懸繩。",
            "行行入中林，心悸萬皷鳴。",
            "三泉如雪翻，競瀉石上聲。",
            "值此絕世景，避賊難爲情。",
            "路轉復臨川，濁流方滿盈。",
            "波神恣桀鷔，勢欲丘壑平。",
            "雄張擁行潦，河瀆將抗衡。",
            "我方媚斯水，敢誇海若名。",
            "呌度雨踰急，山烟深杳冥。",
            "捨棹即絕壁，扶持陟碐層。",
            "經行細石墜，十步九戰兢。",
            "羊腸與三塗，其險莫與京。",
            "叱馭匪前哲，但覺微命輕。",
            "須臾至田家，茅茨耿清燈。",
            "篝火燎衣濕，坐使愁慮并。",
            "夜雨喧客耳，羈夢何由成。",
            "平明起長望，重陰竟四瞑。",
            "嘉禾垂壠病，惡木連山榮。",
            "兵荒兼歲惡，吁嗟此黎氓。",
            "泥水方自蔽，出門諒何能。",
            "窮居未覺苦，籬外長峰青。"
        ],
        "title": "上二溪山",
        "id": "854e55a8-01e5-4bdf-a837-82cf16c71d22"
    },
    {
        "author": "張嵲",
        "paragraphs": [
            "層陰生萬里，歲晚嵐霧昏。",
            "終日轉盤道，那知入寒雲。",
            "忽上最高頂，劃見衆山繁。",
            "嵯峨揷蒼旻，迫窄塞厚坤。",
            "俯仰混一氣，眺聽屬無垠。",
            "直欲遡豐隆，逝將排帝閽。",
            "小臣敢上訴，邊塵暗中原。",
            "天寧忍下土，厭此豺虎群。",
            "庶幾動真宰，一洗戎馬氛。",
            "此意復茫昧，側佇揚精魂。"
        ],
        "title": "上楮平山",
        "id": "b233b4dd-1749-4624-8290-8f834ecb678c"
    },
    {
        "author": "張嵲",
        "paragraphs": [
            "奉令事設險，兹山再經歷。",
            "歲暮陰雲昏，雪後杉桂碧。",
            "修篁亞路低，老木參天直。",
            "下瞰穹谷中，衆樹紛若戟。",
            "或爲龍蛇鬬，或作熊虎躑。",
            "陰崖不受春，冬带輪囷色。",
            "古苔如綠毛，因依露猶滴。",
            "陰風忽動谷，衆籟久方寂。",
            "儻非神物居，定有龍蛇宅。",
            "山陰魏家平，百丈峙絕壁。",
            "戰樓摩雲霄，武帳侵斗極。",
            "鈎援諒無庸，梯衝當棄絕。",
            "雖無墨翟守，天險豈所敵。",
            "攬勝心以愉，經險情屢惕。",
            "撫事既靡愆，微驅諒安惜。",
            "何當四海晏，誅茅此投迹。",
            "詩成無與言，搔首三歎息。"
        ],
        "title": "劉谷山",
        "id": "15aecfe4-6295-4dad-8574-6e696e741352"
    },
    {
        "author": "張嵲",
        "paragraphs": [
            "野竹何修修，森然滿山麓。",
            "清溪潄蒼根，夜雨滋寒玉。",
            "幹密風豈揺，林深鳥應宿。",
            "蒼山黄葉中，見此歘驚目。",
            "經行一回首，何用慰羈束。"
        ],
        "title": "野竹",
        "id": "cb4f054c-a13f-475e-9cc2-19a584f26e46"
    },
    {
        "author": "張嵲",
        "paragraphs": [
            "世亂棄祿仕，居間食苦貧。",
            "置田上庸山，稍依農畝鄰。",
            "歲入無幾何，誅求方荐臻。",
            "老農幸導我，播植當自勤。",
            "晨起具餱糧，伐木西澗濱。",
            "畬田去歲秋，稸粟今年春。",
            "肥磽半百畝，良苗生已勻。",
            "監督課子弟，耘耔煩隸人。",
            "所望在一飽，詎敢悲苦辛。",
            "及此歲將晏，場功躬自親。",
            "所得未償費，相顧但深顰。",
            "歸去且讀書，愧兹百年身。"
        ],
        "title": "穗粟",
        "id": "76b92506-1ffa-455e-9f65-0c7ba9396b99"
    },
    {
        "author": "張嵲",
        "paragraphs": [
            "兹軒臨絕頂，遠與前山平。",
            "睡起月初上，冷冷曉風清。",
            "暗嶺躍飛雷，白雲出疏星。",
            "四顧莽不辨，惟聞候蟲鳴。",
            "居人正酣寢，我已事晨征。",
            "思婦閨中意，游子天外情。",
            "策羸取微徑，羈夢何由成。"
        ],
        "title": "將池僧舍東軒曉起",
        "id": "1499c0e9-dd9f-4285-8e4e-50ca49eed98f"
    },
    {
        "author": "張嵲",
        "paragraphs": [
            "屏居倦幽獨，出門無所適。",
            "種竹滿前庭，坐玩凌寒色。",
            "森森密陰净，竦竦條幹直。",
            "晴日借景光，霜風時蕩析。",
            "自我來此居，三見歲華易。",
            "小孫漸成童，長楊憶初植。",
            "雜花亦紛然，似欲娱閴寂。",
            "世慮久已忘，况乃頭半白。",
            "舊鄉喪亂後，城郭滿荆棘。",
            "藉使能北歸，亦不異作客。",
            "獨懷首丘念，未易忘日夕。",
            "讀書計誠謬，習静理何益。",
            "萬事鳥過空，何處留遺跡。",
            "世故漫酬酢，迢遥混今昔。"
        ],
        "title": "種竹",
        "id": "f802e938-d449-4a4d-a148-c640beebf39b"
    },
    {
        "author": "張嵲",
        "paragraphs": [
            "今朝寒食節，撥撒揮涕餘。",
            "何心事游行，誰使膏我車。",
            "出門悟春遠，綠遍萬里塗。",
            "陰林雜花稀，巨樹新葉敷。",
            "春風慰游客，蕩漾回衣裾。",
            "舉杯復置杯，岸幘唯平湖。",
            "豈無坐上客，不見朱與徐。"
        ],
        "title": "庚申寒食湖上作",
        "id": "a7629e4c-6f14-4950-8521-ecb5cfeaf77e"
    },
    {
        "author": "張嵲",
        "paragraphs": [
            "山木綠陰暗，駭雲當晝繁。",
            "驚風乍掩冉，積雨連荒村。",
            "映岫若銀竹，瀉澗如翻盆。",
            "懸霤遂及旦，暗空還至昏。",
            "長川怒方蓄，濁浪正崩奔。",
            "暫見没岸草，已復侵山樊。",
            "衝波激遠嶼，聚沫旋林根。",
            "劈箭揺定目，殷雷驚客魂。",
            "俄吞衆瀨没，瀺灂成奫輩。",
            "波神信雄桀，灝漾方無垠。",
            "儻不究其源，豈辯河瀆尊。",
            "朝盈暮已竭，暫滿安足論。",
            "明旦立沙尾，若带青沄沄。"
        ],
        "title": "四月旦大雨晝夜不止者兩日微水一夕暴漲",
        "id": "087335f4-491d-4ee6-9cba-b8afc1536933"
    },
    {
        "author": "張嵲",
        "paragraphs": [
            "雨止林葉浄，遊步喜川平。",
            "停午衆陰寂，山高一蟬鳴。",
            "境静道心熟，世疏塵慮輕。",
            "凉飈颯已至，自適羲皇情。"
        ],
        "title": "七月初四日小雨後遊步水邊",
        "id": "3f693abc-f8fb-4661-bcff-7dc0a80d4825"
    },
    {
        "author": "張嵲",
        "paragraphs": [
            "平昔志升車，年來但芒屨。",
            "前旬返城邑，宵旦未踰數。",
            "及兹復入山，始覺離亂苦。",
            "行行望遠峰，山村猶幾許。",
            "風清初戒寒，雲垂欲收雨。",
            "羸馬尚嘶林，吾行已遵渚。",
            "茂樹曩堪攀，澄潭今可俯。",
            "秋意滿山川，微烟澹村塢。",
            "經過竹籬側，倦極欣一語。",
            "三鍾應昔志，一室固堪處。",
            "去留非本心，偶地因爲主。",
            "野屋盡茅茨，山田多瘠鹵。",
            "菽粟工療饑，薯蕷行堪煮。",
            "一水可乘流，從公公莫禦。"
        ],
        "title": "和張簿韵",
        "id": "16d96a92-b82c-49b1-b009-cc6cf054ccd0"
    },
    {
        "author": "張嵲",
        "paragraphs": [
            "既遊天漢地，復泛清漢流。",
            "我本襄漢人，對酒集百憂。",
            "是時雲氣昏，雪片迷汀洲。",
            "沉沉百丈潭，坐看漁子游。",
            "重裘憫渾脫，得雋憐深投。",
            "舞空清渚逈，遍積修篁幽。",
            "山川疑舊里，歌舞迷新遊。",
            "薄暮理歸棹，中流任夷猶。",
            "忽驚在鄉社，誰辨陰成樓。",
            "歘知非舊邦，汍瀾涕難收。"
        ],
        "title": "雪中泛漢水觀捕魚",
        "id": "217c2951-6ef2-4843-80b9-8f1a2d064ca7"
    },
    {
        "author": "張嵲",
        "paragraphs": [
            "西山一丸藥，終當持遺親。",
            "奈何嗜利者，藉口託愛君。",
            "太真絕袖去，中興爲名臣。",
            "功業竟誰歸，老嫗終苦辛。",
            "大恩竟不報，初無烏鵲仁。"
        ],
        "title": "感事二事  其一",
        "id": "95f8caa7-f39e-4b56-aaef-a1dd155f8e87"
    },
    {
        "author": "張嵲",
        "paragraphs": [
            "投身螭鬽域，寧免衆鬼欺。",
            "黄昏風雨集，所向道路迷。",
            "一鬼在前嘯，群鬼争和之。",
            "從以衆妖鳥，紛披鳴樹枝。",
            "訓狐當傍呌，破獍隨後啼。",
            "斯須哭土梟，次第嘷狐狸。",
            "睢盱恣陵傲，踸踔争新奇。",
            "變態遂百出，殽然當此時。",
            "胡爲乃歷兹，側佇成𥈭眙。",
            "其始爲股栗，慘悽粟生肌。",
            "懼以柔脆軀，遂爲衆鬼糜。",
            "其中稍自定，注視但嗟咨。",
            "其終乃釋然，堅坐翻愉怡。",
            "鬼見不爲動，技窮將罷歸。",
            "人命固有常，此物終何爲。",
            "遲留待明發，請與衆鬼辭。"
        ],
        "title": "感事二事  其二",
        "id": "98180afb-070c-4a0e-8b90-85f9bf6a8512"
    },
    {
        "author": "張嵲",
        "paragraphs": [
            "中原殊未平，避地甘羈束。",
            "著意問樵漁，尚恐驚麋鹿。",
            "出門亦何事，望望清江曲。",
            "雨氣晚來寒，驚風亂新綠。"
        ],
        "title": "春晚風雨甚暴衡門獨立望微水有作",
        "id": "317a2468-4227-4269-88a8-37d7c40b40d4"
    },
    {
        "author": "張嵲",
        "paragraphs": [
            "古驛藏幽谷，回環亂峰稠。",
            "驛前山特秀，翠氣光浮浮。",
            "晴日經短簷，奇温驚敝裘。",
            "門前萬山道，過客空悠悠。",
            "憶昔廬戢黎，伐庸此淹留。",
            "山中老鸛鶴，應識旌斾愁。",
            "事去一轉首，巖花幾經秋。",
            "石碐與澗道，猶是曩者否。",
            "秪應軍旅聲，長咽寒溪流。"
        ],
        "title": "方城驛",
        "id": "d9f72f1c-622f-4195-b681-419f6f62f860"
    },
    {
        "author": "張嵲",
        "paragraphs": [
            "吳王避暑地，西施採香路。",
            "陵谷偶未移，山川尚如故。",
            "遺宫俱泯滅，輪奐乃僧户。",
            "梵放想遺轉，考槃疑簨簴。",
            "繁華隨化遷，歘若高鳥度。",
            "憂勤及豫怠，興隆與傾仆。",
            "何異貉一丘，同歸易晞露。",
            "平湖際遠海，環山莽回互。",
            "澗草足芳菲，山泉多沮洳。",
            "昔人經行處，賞會今已屢。",
            "来者復爲誰，將亦遵往步。",
            "新故更遞代，一往復何故。",
            "日暮鐘磬閒，聊將澹吾慮。"
        ],
        "title": "遊靈巖寺",
        "id": "62d9cb27-24a6-44d4-8e98-943cd6cc3d40"
    },
    {
        "author": "張嵲",
        "paragraphs": [
            "行穿密竹盡，勝概集斯亭。",
            "地遠嵐光重，冬溫草木青。",
            "俯鑒含空水，還觀山作屏。",
            "巖溜有時歇，松聲無暫停。",
            "遐思南澗作，彷彿識儀刑。",
            "世緣因歲闊，静習與心冥。",
            "離人慕肥遯，駐屐戀巖扄。",
            "不似投荒柳，悲吟涕淚零。"
        ],
        "title": "南澗亭詩",
        "id": "f2a2df3a-af13-4205-b419-681cb85819f8"
    },
    {
        "author": "張嵲",
        "paragraphs": [
            "天秋萬象静，雲横亂峰起。",
            "已下微王山，入峡自兹始。",
            "驚湍扵此盡，安流澹如砥。",
            "兩山鬰嵳峩，壁立相對峙。",
            "上凌空崇外，下插渌浄底。",
            "層巖碧樹滋，洄潭丹葉委。",
            "舟行石罅中，江流瓮城裏。",
            "舉頭天若带，墮此清瀰瀰。",
            "忽驚龕巖大，奔浪喧客耳。",
            "魚陀考方言，歲出魚萬尾。",
            "水邊菖蒲青，石上土花紫。",
            "淙流来不絕，無由訪源委。",
            "俄經陳佗洞，斬絕不容趾。",
            "土人若猿猱，躋攀因葛藟。",
            "燃火入其中，數丈神披靡。",
            "睹兹泉壑迥，始覺化工偉。",
            "投身西南陬，肆意閲奇詭。",
            "是邦不生人，境勝乃如此。",
            "寕非造物初，意盡向山水。",
            "神驚畏石墜，志豁欣樹美。",
            "窮探日易晚，惜去船欲舣。",
            "徐聞湧波濤，漸見山峛崺。",
            "奇觀忽鶩過，我興方未已。",
            "賴此慰羈愁，無庸傷轉徙。"
        ],
        "title": "入峡",
        "id": "bc424590-1f1e-409d-9534-31114c86c2ff"
    },
    {
        "author": "張嵲",
        "paragraphs": [
            "坡陁兩山間，滄波旦夕騖。",
            "高柳横澄流，歲久根全露。",
            "細雨川上来，瀾漪滿沿泝。",
            "灌木生退灘，危橋架孤嶼。",
            "石瀨斵春冰，山雲粉輕絮。",
            "往歲憶經過，物色如雅素。",
            "陽春日已遠，嘆息流年度。",
            "来軌不暫停，往躅自成故。",
            "初爲閩嶺遊，後指江東去。",
            "風急子規啼，何由傍歸路。"
        ],
        "title": "過楊村溪",
        "id": "135be826-8dd3-4d26-809d-74269329c66e"
    },
    {
        "author": "張嵲",
        "paragraphs": [
            "忽忽掩關卧，起来春日曛。",
            "和風吹草木，雜花紛已繁。",
            "他鄉農事興，悽然懷故園。",
            "青山雖滿眼，何用慰憂煩。"
        ],
        "title": "春晝睡起偶書二首  其一",
        "id": "11e8c06c-b14a-4802-b09f-ec4d92b18ecd"
    },
    {
        "author": "張嵲",
        "paragraphs": [
            "閉户長春草，日晏獨高眠。",
            "起步遶廣庭，愛此風景妍。",
            "青山羅郭外，白日當中天。",
            "坐見柳意濃，亦知花向殘。",
            "鷄鳴水外村，人耕原上田。",
            "玩物意方適，居閒情轉延。",
            "忽悟是作客，驟使心悁然。"
        ],
        "title": "春晝睡起偶書二首  其二",
        "id": "9595099c-c696-488f-807f-d8a6f2385b16"
    },
    {
        "author": "張嵲",
        "paragraphs": [
            "學廢鄉校空，鳥雀欲據有。",
            "甚雨晚来晴，循簷厭黄口。",
            "巴水亦能大，一暮沒堤柳。",
            "落照滿漲川，歸雲翼山岫。",
            "達州去未遠，望望空回首。",
            "母老兒未齚，何苦事西走。",
            "輕生冒畏塗，用意在升斗。",
            "三復禱雨辭，此道廢已久。",
            "恭聞賢侍郎，求才如恐後。",
            "密置鄭莊驛，屢接鬷蔑手。",
            "英俊頗雲集，巖穴猶輻湊。",
            "菅蒯且不遺，豈獨棄枯朽。",
            "矧嘗辱英盻，屢以温言授。",
            "私心頗感激，嘗欲事奔走。",
            "攪衣中夜起，頮面不盡垢。",
            "平生慕藺心，已在轅門右。",
            "某也濩洛人，時命大不偶。",
            "讀書慕經濟，頗亦略句讀。",
            "雅意死知已，且復羞自售。",
            "耻爲轅下駒，終若喪家狗。",
            "遭亂乏禄食，避地闕田畝。",
            "栖栖窮塗間，但未操井臼。",
            "我公寕忍茲，無令混樵叟。"
        ],
        "title": "五月二十四日自達州至永睦縣投宿廢學即事書懷",
        "id": "f23df588-9c0b-4d42-879d-4fa5b96eb516"
    },
    {
        "author": "張嵲",
        "paragraphs": [
            "憶昔游河梁，對床三夜語。",
            "平生慷慨心，遠别顔亦苦。",
            "朔風黄葉深，尚記驅車去。",
            "君行已映林，我首猶屢顧。",
            "重經分手地，物色宛如許。",
            "懷人感河山，撫節驚寒暑。",
            "别来世事多，瑣細不足數。",
            "惟有綠林徒，跳梁猶若故。",
            "漢南十二州，一半爲盜據。",
            "向之西来師，猛鷙類熊虎。",
            "從以萬馬群，旌旃蔽村塢。",
            "惟知口打賊，未辨狸搏鼠。",
            "徵求徒浚民，萬分一無補。",
            "空令貧者斃，復使富室窶。",
            "去年粟如金，艱食古未睹。",
            "今春瀕漢州，秋種不入土。",
            "如何十萬師，不辦一朝貯。",
            "傳聞許汝郊，平民盡俘擄。",
            "秋高馬首南，跬足仰誰禦。",
            "棲山無定居，處邑復多懼。",
            "無資憂殍踣，有粟畏攘取。",
            "懷安昔所戒，隨衆謀遠舉。",
            "第恐向他州，未保終安堵。",
            "悠悠四海間，託身定何所。",
            "憂来如鼎燋，意亂若棼縷。",
            "君家聚族多，巢幙多風雨。",
            "胡爲事遠遊，遄歸莫容與。"
        ],
        "title": "去年十一月十二日致宏如秦州僕餞之餘口復到生口作别明年六月十二日僕自竹山避地泝流上餘口道由生口復經分手之地感時書事奉寄致宏時建炎四年也",
        "id": "8ad3003c-64d7-49a2-8b61-eef67b69a421"
    },
    {
        "author": "張嵲",
        "paragraphs": [
            "積雪天欲晴，山深霧猶擁。",
            "大包誰締結，架壑一何聳。",
            "崕傾石路仄，峡束驚波湧。",
            "垂堂尚何言，顛墜虞接踵。",
            "經過固已殆，卻顧神屢悚。",
            "前山淨如洗，浩浩雲根動。",
            "崕花作蜜香，山童似猴拱。",
            "舊鄉迷遠近，所歷但如夢。",
            "窮通久已忘，况此髪種種。",
            "猶欣故人近，寛我懼將恐。",
            "語亂眉定顰，道舊腹應捧。",
            "燈前侍兒出，花外寒煙重。",
            "羈懷醉裏寛，離念風前恫。",
            "游宦愧吹竽，劇談猶賈勇。",
            "觀君富聲華，顧我成闒茸。",
            "行臺定匪賒，失喜欲距踴。"
        ],
        "title": "過大包閣寄夏漕致宏",
        "id": "1f14fd1e-970a-4137-a0d0-94280d640c0f"
    },
    {
        "author": "張嵲",
        "paragraphs": [
            "春雪欲垂地，春水縠紋浮。",
            "亂山無人到，梅花供客愁。",
            "輕風側烏帽，韶序欺白頭。",
            "攀條記舊賞，嗅蘂悲前遊。",
            "斜日忽反照，煙華風際流。",
            "已歎繁華盛，俄觀青蔭稠。",
            "沉吟兩京路，惻悵瀕漢洲。",
            "尚想萬玉妃，清樽交獻酬。",
            "天涯歎憔悴，覽物空夷猶。",
            "飲罷不能賦，臨風三歎休。"
        ],
        "title": "南山觀梅",
        "id": "09a00376-7d3a-4a94-a638-69553b9ea8f7"
    },
    {
        "author": "張嵲",
        "paragraphs": [
            "日出霧猶重，微茫認山麓。",
            "遠目疑可窮，澶漫如夷陸。",
            "韶序日已深，時禽囀幽谷。",
            "青林不受春，景氣潤脩竹。",
            "日晴烟光亂，風澹水容渌。",
            "閩嶺農事初，荒泉被山曲。",
            "耒耜没深泥，鳬鴨讙相逐。",
            "躬耕記往年，遭亂成羈束。",
            "故園隔山河，桑柘猶在目。",
            "丘隴諒荒蕪，春歸惟灌木。",
            "囚拘愴兹晨，儻徉悲前躅。",
            "緣情固攀援，理會何桎梏。",
            "且寄終日閒，玩此春苗綠。"
        ],
        "title": "晨起登寺閣前山爲霧覆微露山麓宛如平遠偶書春物",
        "id": "634337c3-1d28-4d30-9359-8c02cc6528ee"
    },
    {
        "author": "張嵲",
        "paragraphs": [
            "亂後足漂零，所至倦遷客。",
            "那知此江上，飛亭跨穹石。",
            "客来贛山青，客去贛水寂。",
            "徙倚亭上人，悠悠往来陌。"
        ],
        "title": "廬陵曾氏臨江作亭以舍過客因同舍来求詩",
        "id": "0534fe0f-bd0c-482c-813f-f9db2ad68998"
    },
    {
        "author": "張嵲",
        "paragraphs": [
            "澄空流華月，列炬林梢綴。",
            "衆焰爍明霞，紅曛花似醉。",
            "流連陶嘉月，共惜春風駛。",
            "預歎他日來，餘紅紛滿地。"
        ],
        "title": "月下觀海棠",
        "id": "c73cefcb-245d-4512-bdab-1fb29243c472"
    },
    {
        "author": "張嵲",
        "paragraphs": [
            "艾杼滅澆殪，方召平夷蠻。",
            "夏書紀少康，小雅詠周宣。",
            "茂烈蓋當代，休聲垂億年。",
            "君臣今望之，猶若神人然。",
            "皇天昔降亂，國步多艱辛。",
            "海宇政揺蕩，封疆託大臣。",
            "召旻歌卒章，三復徒愴神。",
            "寇攘有厚賞，山林多賤貧。",
            "小夫矜寵秩，持以傲寒士。",
            "達人每大觀，詎肯屈其志。",
            "從人畏損名，不從斯逆耳。",
            "骯髒每不容，委隨多狥死。",
            "孔明佐玄德，君臣稱魚水。",
            "田祖輔本初，愎諫昧良圖。",
            "蜀成鼎足勢，臥龍名益都。",
            "袁喪官渡師，二臣隨見屠。",
            "女蘿依青松，蘞蔓相綿延。",
            "歲暮饒雪霜，枝幹猶縈纒。",
            "蔓草生毁垣，逢時亦芊芊。",
            "積雨毁垣墜，苕頴亦以乾。",
            "婉婉我良友，才具宜佐時。",
            "果敢無與前，議論有餘資。",
            "功名可立致，要當慎其爲。",
            "吳橘北化橙，良玉貴不緇。",
            "行矣保令圖，懷哉絲路悲。"
        ],
        "title": "贈别",
        "id": "68bb1785-87c7-4c3c-bdc2-88e6bf414458"
    },
    {
        "author": "張嵲",
        "paragraphs": [
            "淹流既失策，賊至甘遠屏。",
            "往歲憶曾遊，逕路猶可省。",
            "今来冬向除，昔至夏方永。",
            "山寒竹樹疏，歲陰雲霧冷。",
            "破屋今已無，荒筠蔓枯穎。",
            "昔人安在哉，經過涕垂領。"
        ],
        "title": "再經蒲溪往年避地處",
        "id": "6819633a-e26a-465b-a62d-b994b6014809"
    },
    {
        "author": "張嵲",
        "paragraphs": [
            "千峰雪猶積，萬木春已迴。",
            "窮陰倦羈束，忽欣陽景開。",
            "徐步出衡門，中野展幽懷。",
            "杖策遂侵尋，獨下前山隈。",
            "驚湍激遠飈，疏篁耿寒梅。",
            "婆娑時動容，似與客徘徊。",
            "歲晏益多感，况斯韶景催。",
            "暫賞豈所懽，離念方催頽。",
            "還觀增愴惻，三歎爲誰來。"
        ],
        "title": "窮陰忽霽獨往山下看梅",
        "id": "0fca0559-288a-41f4-8e2a-2aa5f563e8ec"
    },
    {
        "author": "張嵲",
        "paragraphs": [
            "碕岸互縈斜，因依愛筠綠。",
            "雖疑境過清，未必傷幽獨。",
            "偶坐松下石，泉聲作琴筑。"
        ],
        "title": "鳴筑亭",
        "id": "c5138de5-9060-4ab3-a019-747624a61b8a"
    },
    {
        "author": "張嵲",
        "paragraphs": [
            "殘方歲已晏，層陰萬里生。",
            "何如苦寒際，子有關陕行。",
            "風煙正浩蕩，夜雨吹成冰。",
            "時危壮士志，日暮游客情。",
            "感子請别意，令我肝膽傾。",
            "告之以盡言，念子遠徂征。",
            "聊代繞朝策，勉旃圖令名。"
        ],
        "title": "贈趙端",
        "id": "71e83cca-d645-4f1e-bfc5-df6ea7989b50"
    },
    {
        "author": "張嵲",
        "paragraphs": [
            "大雅久不作，此風日蕭條。",
            "紛紛世上兒，啁啾亂鳴蜩。",
            "唯公妙句法，字字陵風騷。",
            "如鼓清廟絃，聽者無淫滔。",
            "癯瘦藏具美，和平蓄餘豪。",
            "思苦理自寄，志深言益高。",
            "顧我吟風苦，知公心力勞。",
            "世無杜陵老，誰知何水曹。",
            "柳韋儻可作，論詩應定交。"
        ],
        "title": "贈陳符寶去非",
        "id": "a2ae3de3-fc8d-4d6f-8215-9dae4a2d7ea7"
    },
    {
        "author": "張嵲",
        "paragraphs": [
            "吾叔超世士，筆力回狂瀾。",
            "作詩到合處，未謝春草篇。",
            "罷官守環堵，冷屋風蕭然。",
            "操尚非矯世，静退真所安。",
            "慷慨引濁醪，俛默窺塵編。",
            "冥搜得新語，自喜欲忘年。",
            "常言畢婚嫁，歸老漢水邊。",
            "此意有真趣，勿爲兒輩言。"
        ],
        "title": "贈元方叔",
        "id": "a63b61d8-5fb4-4c2c-acf7-0a99d553dfb1"
    },
    {
        "author": "張嵲",
        "paragraphs": [
            "作客歲月久，新春生白鬚。",
            "淹留竟何爲，閉戶猶繙書。",
            "今朝天氣佳，逍遥步城隅。",
            "初旭野尚晦，青草含露濡。",
            "好風如有期，微漪滿平湖。",
            "白日照原野，青山開畫圖。",
            "晴林峰外稠，壊塔煙中孤。",
            "山坳見修竹，游步得僧居。",
            "地偏蘭茝芳，氣暖夭桃舒。",
            "何年深宫姬，藁葬依浮圖。",
            "一往随化遷，豈復平陽車。",
            "顧之三歎息，不飲定何如。"
        ],
        "title": "與孫太冲游湖上寺",
        "id": "3fc1695c-2fa1-49f8-b0e8-405765661660"
    },
    {
        "author": "張嵲",
        "paragraphs": [
            "幽泉清見石，停停映山樹。",
            "風定絕漪瀾，雨餘多沮洳。",
            "適諧塵外心，時来澹吾慮。",
            "靈竇幾年開，何由訊源委。",
            "泉上木陰稠，交柯存清泚。",
            "憶昔遊杏山，蒙泉政如此。"
        ],
        "title": "醒心泉",
        "id": "a74f2831-032a-4d2e-9841-bee5e08a2fa4"
    },
    {
        "author": "張嵲",
        "paragraphs": [
            "溪水東流去，何時合大江。",
            "豈無雙鯉魚，附書還故鄉。",
            "不憂溪水遲，所恨壠坂長。",
            "臨流一歎息，四顧山蒼蒼。"
        ],
        "title": "溪水",
        "id": "9e551eca-4e8d-40f2-8966-c405e129613a"
    },
    {
        "author": "張嵲",
        "paragraphs": [
            "清溪寒不流，空明涵萬象。",
            "連山倒景來，顧盼迷俯仰。",
            "雲浮潭底深，鳥度鏡中往。",
            "悠悠寒藻疏，一一游魚上。",
            "危橋颭長硔，行客情屢愴。",
            "溪傍萬竿竹，矗矗倚崕嶂。",
            "蒼根带古色，落葉墮深廣。",
            "陰森暗藩籬，蕭摵掃空曠。",
            "無人結茅茨，有客契心賞。",
            "物外識遠情，天邊知旅况。",
            "野店猶遠煙，僕夫力難強。",
            "何以紓我懷，浩歌聊自放。"
        ],
        "title": "渡溪水",
        "id": "214d4e7d-1782-459a-a128-f4c209807d9e"
    },
    {
        "author": "張嵲",
        "paragraphs": [
            "奉詔勵農耦，建旟行近郊。",
            "流雲生薄陰，遠色澹平皋。",
            "溪口逾散渙，山遠始岧嶤。",
            "柔荑展翠茵，穹石架長橋。",
            "暫休佳士廬，竹樹干雲霄。",
            "步障疑圍飾，雜花競嫺妖。",
            "粧面羞短垣，兒童驚鼓鐃。",
            "皇恩信廣大，祇事因遊遨。",
            "競識使君車，夫婦雜顛毛。",
            "竟夕不知回，偃月生林梢。",
            "已舉候亭火，猶滯川上橈。",
            "撫已愧民氓，歸思戒屯膏。"
        ],
        "title": "勸農",
        "id": "189f6a99-86e2-447a-a336-9a2981819019"
    },
    {
        "author": "張嵲",
        "paragraphs": [
            "今旦一沐浴，廢兹簡編功。",
            "讀書豈常懃，鞭策常自攻。",
            "繄予髪種種，力此将何庸。",
            "不如掩卷坐，前山翠濛濛。"
        ],
        "title": "沐髪",
        "id": "fe146ff3-da89-4091-8d6d-a0d64d49db1c"
    },
    {
        "author": "張嵲",
        "paragraphs": [
            "駑馬固多肉，元鶴原骨輕。",
            "以彼棧豆意，方此雲霄情。",
            "汨汨世紛遠，蕭蕭中慮盈。",
            "将尋包道士，一問昇天行。"
        ],
        "title": "瘦",
        "id": "37f68af9-4268-4a2c-aeb8-4b98e53e9059"
    },
    {
        "author": "張嵲",
        "paragraphs": [
            "炎蒸成積雨，異候無寒暑。",
            "睡覺無餘聲，清燈翳復吐。",
            "長年遭喪亂，萬事其誰語。",
            "愒日閲流年，茫然忘去取。",
            "諒無經世心，還山藝禾黍。"
        ],
        "title": "暑雨遂如深秋",
        "id": "ed647ddf-17b5-48df-add4-29bf3ed7686a"
    },
    {
        "author": "張嵲",
        "paragraphs": [
            "天師羽化久，殊館臨官道。",
            "繫馬松門深，風清亂蟬噪。",
            "開基今幾時，庭樹皆連抱。",
            "有池號遺履，無地尋丹竈。",
            "金像獨儼然，詎識何人造。",
            "學仙匪吾事，訪古乃其好。",
            "物色聊默存，他年憶曾到。"
        ],
        "title": "登真觀在利州嘉川縣西五里南臨宋江相傳云張天師棲真之地至今有遺履池縣下二十餘里江心有積石土人謂天師殯鬼堆石上有紋隱起類篆籀土人謂天師符觀中多大柏連抱皆數百年物也又有鐵鑄老君二其一已損六月初五日少息觀中聞其事于小童與石刻頗驗云",
        "id": "23934164-f8f4-44b6-8b25-b7c74773d436"
    },
    {
        "author": "張嵲",
        "paragraphs": [
            "再来居檇李，又枉故人車。",
            "故人固是客，我居豈吾廬。",
            "共在天之涯，猶如水中鳬。",
            "細話漢傍事，想見江紆餘。",
            "死者不可作，生者多離居。",
            "無輕今日别，與子皆白鬚。",
            "臨分尚何言，早寄江陰書。"
        ],
        "title": "贈黄子真",
        "id": "e8865823-68ec-4893-8bd5-ad58d8c2bdd1"
    },
    {
        "author": "張嵲",
        "paragraphs": [
            "還山映平湖，未厭傷極目。",
            "籃輿值初晴，步步轉湖曲。",
            "宿霧鬰喬林，寒曦煦穹谷。",
            "廢刹今幾時，浮圖在山腹。",
            "村荒樵牧多，歲晚稉稻熟。",
            "曲岸倒菰蒲，回潭聚鳬鶩。",
            "前瞻嵐嶺分，右顧緣原綠。",
            "遊眺暫蕭疏，沉吟反羈束。",
            "齋祠奉簡書，尸素慙微禄。",
            "日暮聞幽禽，睠此林下宿。"
        ],
        "title": "齋祠湖上作",
        "id": "a21c5ab7-833b-4847-baa9-542a845a05cf"
    },
    {
        "author": "張嵲",
        "paragraphs": [
            "餘花送春暮，群綠迎夏初。",
            "清晨出郡郭，溪山含雨濡。",
            "宿靄昏近麓，初陽灔平湖。",
            "空明映山樹，澹淡浮青蕪。",
            "亭亭天際峰，微茫如有無。",
            "縱櫂水波闊，叩舷幽意抒。",
            "白鳥若娱人，盡日鳴菰蒲。",
            "舉酒一相囑，岸巾清嘯餘。",
            "佳游雖浩蕩，離念終鬰紆。",
            "寄與北来客，賞心良自誣。"
        ],
        "title": "四月十一日遊湖上作",
        "id": "e41f02e6-f9f7-443f-a2b7-b89920b75be5"
    },
    {
        "author": "張嵲",
        "paragraphs": [
            "青女衒微巧，染絳妬春工。",
            "如何青林表，忽有萬炬紅。",
            "渾疑在絕塞，斥堠傳夕烽。",
            "爛爛爍晚日，燁燁含天風。",
            "錦繡滿山谷，佳興浩無窮。",
            "全勝在蕭寺，吟玩廣庭中。"
        ],
        "title": "山中紅葉",
        "id": "a77f1958-9f44-4a16-ba6c-244697c2e7b0"
    },
    {
        "author": "張嵲",
        "paragraphs": [
            "又上微王峡，山寒含翠霧。",
            "青壁盡侵雲，鱗鱗多碧樹。",
            "山深石狀古，地僻禽聲怒。",
            "竟日不逢人，茫茫水空注。"
        ],
        "title": "泝流入微王峡",
        "id": "592c27c6-2dca-459d-92a0-ddbea420ba3a"
    },
    {
        "author": "張嵲",
        "paragraphs": [
            "西風今日寒，細雨濕青嶂。",
            "微江水渌波，大石牽舟上。",
            "岸菊猶未芳，山木先後黄。",
            "滿灘圓石浄，兩岸鳴寒螿。",
            "回舟暮色集，颯颯雨聲急。",
            "愛此雲林幽，未信衣巾濕。",
            "初爲山水遊，藉以驅離憂。",
            "及此賞心盡，翻兹羈客愁。",
            "来歸向蓬茅，樹黑風蕭蕭。",
            "背壁青燈暗，山空夜寂寥。"
        ],
        "title": "與趙智叔嶬弟泛舟回燈下",
        "id": "672a215a-ab9b-42e4-a51c-17aff63e0411"
    },
    {
        "author": "張嵲",
        "paragraphs": [
            "盥櫛及平旦，曉庭風露清。",
            "蕭然無一事，對此夏陰成。",
            "春晚方受謝，孤花有餘榮。",
            "地遠物性遂，時禽自飛鳴。",
            "書籍但掩卷，冲虛道已盈。",
            "非爲隱淪客，自快適野情。"
        ],
        "title": "晨起",
        "id": "d1ed9f39-2669-4a95-bc82-bb326fc0baaf"
    },
    {
        "author": "張嵲",
        "paragraphs": [
            "平湖望不極，天垂作週遭。",
            "今朝春風暴，漣漪生微濤。",
            "高楊明遠村，黄花點青皋。",
            "可驗去人遠，烏鳶低作巢。",
            "老年無戲事，即此當游遨。",
            "浮舟不知遠，但覺白日高。",
            "煙中何處寺，孤塔冠山椒。"
        ],
        "title": "早行",
        "id": "98d658ff-a552-4f4d-9420-ab20281aed98"
    },
    {
        "author": "張嵲",
        "paragraphs": [
            "老病罷搜句，空對秋月明。",
            "寂寥天宇逈，慘慄夜氣清。",
            "松門委餘照，蕭散此閒行。",
            "歸来坐庭除，濁酒聊自傾。",
            "但喜親愛會，豈謂賞心并。",
            "回思故園夜，惻愴獨緘情。"
        ],
        "title": "中秋四十一弟歸自豫章",
        "id": "f543f587-7a38-4f8a-8e2b-006da80b5013"
    },
    {
        "author": "張嵲",
        "paragraphs": [
            "野鶴本長生，孤雲無定意。",
            "託迹雖世間，游心乃塵外。",
            "請問絳人年，曾觀柏寢器。",
            "微言洞倚伏，妙中驚人世。",
            "往夏識方瞳，今春分别袂。",
            "飛帆煙雨外，駐錫雲林際。",
            "逸興輕遠游，滯念牽離思。",
            "後夜聽鐘鳴，應在寒山寺。"
        ],
        "title": "贈相僧楊嬾散",
        "id": "1bf843df-803f-46e9-b15f-661bc3a5e13a"
    },
    {
        "author": "張嵲",
        "paragraphs": [
            "陽春今已歸，孟夏饒草莾。",
            "積雨樹陰成，新晴渚蒲長。",
            "前山澗水喧，隔竹黄鸝響。",
            "一徑度喬林，涓流會心賞。",
            "野静閴無人，蕭條成獨往。"
        ],
        "title": "喜晴",
        "id": "b673abcb-646a-4ad4-ad1f-641aa22878ea"
    },
    {
        "author": "張嵲",
        "paragraphs": [
            "南州困歊暑，蔽映資篔簹。",
            "簾捲午陰静，窗開夕氣凉。",
            "徑幽憐筍密，庭空喜幹長。",
            "相期待歲晏，持以凌繁霜。"
        ],
        "title": "題竹",
        "id": "765add14-9fb3-4ebf-b797-23f03e727e5d"
    },
    {
        "author": "張嵲",
        "paragraphs": [
            "石岩兩相束，竹樹交柯綠。",
            "因聽林外聲，遂來幽澗曲。",
            "濕煙深不散，淺瀨漂寒玉。",
            "木杪見雲生，前峰聊注目。"
        ],
        "title": "六月初七日雨小止遊蒲溪臨獨木橋而還",
        "id": "332917a2-72fe-42be-9dc4-e1058f646237"
    },
    {
        "author": "張嵲",
        "paragraphs": [
            "長楸弄朝日，吳宫聞夜啼。",
            "晨集主人屋，暮宿上林枝。",
            "如何失儔侣，獨向空林飛。"
        ],
        "title": "林鴉詩",
        "id": "e6829918-045d-4eb8-9870-f67e4cdb608b"
    },
    {
        "author": "張嵲",
        "paragraphs": [
            "西溪泱泱來，佇立溪橋上。",
            "回風生微瀾，夜雨發幽響。",
            "聽兹無盡聲，詎覺年華往。"
        ],
        "title": "西溪",
        "id": "10fc9c39-39e3-47cd-9f71-bb66ddd31df2"
    },
    {
        "author": "張嵲",
        "paragraphs": [
            "晨氣霧露除，初日照高閣。",
            "青山偪歲昏，碧樹霜餘落。",
            "俯澗愛鳴泉，臨郊美華薄。",
            "幽情歘自欣，鄉念頻成愕。",
            "且寄當日閒，無論今與昨。"
        ],
        "title": "曉登靈梵寺閣二首  其一",
        "id": "26b74677-1155-4170-8460-c36a75eea5d3"
    },
    {
        "author": "張嵲",
        "paragraphs": [
            "晨登高望閣，愛此經簷日。",
            "稍觀宿霧捲，坐見前山出。",
            "望岫喜林疏，聞泉令竹密。",
            "與世若相忘，懷人如有失。",
            "聊此寄晨昏，慚無經世術。"
        ],
        "title": "曉登靈梵寺閣二首  其二",
        "id": "17174e87-7a6f-4697-8d2f-db7a24745eac"
    },
    {
        "author": "張嵲",
        "paragraphs": [
            "冥冥雲出溪，浩浩風薄木。",
            "濕煙驅不散，映岫森雨足。",
            "場功既云畢，麥隴望已綠。",
            "矧予無一事，屏處謝追逐。",
            "霜空晴固佳，雨暗亦所欲。",
            "悠悠老大心，萬事付所屬。",
            "獨敢私言潤，活盡新栽竹。"
        ],
        "title": "雨",
        "id": "b6193aaf-c46c-4576-b6ee-0c49c4c5717c"
    },
    {
        "author": "張嵲",
        "paragraphs": [
            "昔遊安康道，野竹曉森森。",
            "疏籬隱茅茨，置屋何幽深。",
            "卜鄰嗟未辦，長夢秋風林。",
            "如何嘉公子，得此蕭寺陰。",
            "作軒面蒼根，坐卧當幽尋。",
            "夜雨老苔色，微風助哀音。",
            "軒前置綠蟻，軒後陳素琴。",
            "我料之子意，必無朝市心。",
            "宜邀能賦客，爲擬效古吟。",
            "折簡索我詩，高詠慚南金。"
        ],
        "title": "題景溫筠居",
        "id": "d30c6c34-b1e2-4613-a52d-eef818c0cbcf"
    },
    {
        "author": "張嵲",
        "paragraphs": [
            "頽垣已蕪漫，人事日蕭寂。",
            "賴近青蓮宫，殘僧識遺跡。",
            "傍連嵐嶺秀，面對湖光溢。",
            "惟應此如昨，萬變非疇日。",
            "悠悠夏已深，故沼荷初積。",
            "振古盡如斯，徒然悵今昔。"
        ],
        "title": "吊和靖故居",
        "id": "00ea9291-040d-438f-ae77-88cc698a62e0"
    },
    {
        "author": "張嵲",
        "paragraphs": [
            "陽崖被積雪，照水自光輝。",
            "乘暖時時墮，偏憐映日飛。",
            "經行嗟境勝，去去與心違。",
            "居者詎知此，日高猶掩扉。"
        ],
        "title": "雪晴",
        "id": "e0d09523-97b9-453d-b107-929fc9cec412"
    },
    {
        "author": "張嵲",
        "paragraphs": [
            "上庸亂石滿微水，建平孤嶼横中流。",
            "驚濤穹隆旋雲繞，經過親見客沉舟。",
            "建溪物色兩相似，使我惻貯悲西州。",
            "閩中窮臘春欲動，陳荄已見新萌抽。",
            "十尋嶺樹森翠葆，百尺瀑泉垂素虬。",
            "已遭霜露感人意，况復梅花欺客愁。",
            "沙村呌渡日色晚，野店投宿林燈幽。",
            "語言不通費辨數，逆旅主人才見留。",
            "十年敵騎遍寰海，北客走到天南陬。",
            "天高地逈豈不廣，南来北去皆離憂。",
            "傳聞敵騎又深入，旃毳欲臨瓜步洲。",
            "吁嗟華夏半爲鬼，干戈喋血衝斗牛。",
            "天公亦宜小解事，號令一使災禍瘳。",
            "刜除欃槍殪旬始，彎弓一矢摧旄頭。",
            "擢寇之筋洒寇血，永使萬國無戈矛。",
            "山清海晏氛祲息，地闢天開宗社休。",
            "黄屋卻臨天北極，紫壇復在郊南丘。",
            "千官濟濟奉宸扆，萬姓蠢蠢蒙皇猷。",
            "六營健兒易驅使，四海黎庶依田疇。",
            "老夫漸得反閭里，汛掃墳墓栽松楸。",
            "洗耳不聞兵革事，畢命邱樊何怨尤。",
            "願言秪恐未成遂，作客蹉跎霜鬢秋。"
        ],
        "title": "行建溪上是晚同宿小橋感懷書事",
        "id": "17c897d4-5aca-4d8b-b8f3-51decd0df88e"
    },
    {
        "author": "張嵲",
        "paragraphs": [
            "君不見綿州官府誠磊落，越王樓觀翔寥廓。",
            "又不見昔日荆州分上游，舉世獨傳王粲樓。",
            "蕞然土木何足數，託名勝士真難休。",
            "何年此地有新構，楊公巧智人誰侔。",
            "芟夷荒穢走狐鼠，一朝翼瓦飛城頭。",
            "軒窗四面瞰木杪，下顧衆宇如敦丘。",
            "卓然獨立世塵外，高視物表心夷猶。",
            "西山列翠擁雲嶠，漢水拽練縈寒流。",
            "江楓染絳照林莽，蘆花吐雪連滄洲。",
            "秋高盡放遠山出，點綴天宇濃眉修。",
            "人間何處有此景，未識黄樓如此否。",
            "楊公舉世稱賢侯，好客不减韓荆州。",
            "仁風惠政已及物，退公餘事歸觥籌。",
            "我来正值秋節晚，勝概一得從公遊。",
            "敢辭山路困行役，小舸艤岸聊淹留。",
            "劇談抵掌去苛禮，賓幙主人交獻酬。",
            "固知如此興不淺，大白豈惜爲公浮。",
            "卻思賓散城烏集，回首新亭風景愁。",
            "聊攄累句寫清賞，作賦能事遲曹劉。"
        ],
        "title": "題均州超然亭",
        "id": "4a59340f-d930-4f86-b8fc-633e6024fc86"
    },
    {
        "author": "張嵲",
        "paragraphs": [
            "夔州之山皆入雲，夔女寢陋男不文。",
            "山川歷歷應如舊，昭君屈平猶荒村。",
            "三百篇後無繼者，始作離騷紹風雅。",
            "君門九重難叩閽，欲登閬風聊蹀馬。",
            "精衷寫盡君不聞，徙倚懷沙淚盈把。",
            "漢家靡曼盈六宫，明妃容與如春風。",
            "琵琶何能慰行路，檻檻氊車隨去鴻。",
            "椒蘭得得在修門，獨任先生作放臣。",
            "妃嬪無數貯金屋，秪遣王嬙犯塞塵。",
            "萬古江山虛秀氣，二人賢色皆鍾美。",
            "天之生此諒應難，一棄單于一沈水。",
            "遠色蒼蒼難致極，弔古徘回淚霑臆。",
            "二宅遺基自古存，石巖天深秋日昏。",
            "滄波渺渺流遺恨，後人誰爲賡天問。"
        ],
        "title": "過屈平昭君故宅",
        "id": "408e74ff-8254-47ae-be4a-72e24939f37f"
    },
    {
        "author": "張嵲",
        "paragraphs": [
            "愁見繁雲帖死灰，驟喜春從天際回。",
            "晴雲流爛滿峰起，瀲灔陂塘泉脈来。",
            "春歸欲騐将何許，柳腰杏頬知春處。",
            "出門矯首望四郊，滿目都無故園樹。",
            "暖景猶疑是故園，紛紅糅白終蕭然。",
            "黄茅不受春色染，化工無地施妖妍。",
            "老夫此時三歎息，晴靄暄風總輕擲。",
            "緣岡繞澗試幽尋，好鳥一聲山桂碧。",
            "卻憶當年漢水邊，花光柳色媚晴天。",
            "江頭醉罷日将落，芊眠草色生長煙。",
            "秪今春事知何有，傷心萬里空回首。",
            "中原但有骨如麻，杜曲應無花似酒。",
            "我今流落荒山隈，秋蓬作鬢心催頽。",
            "逢花政恐被花惱，幸兹寂寞無狂媒。",
            "閉門睡足高舂後，爐煙一炷消清晝。"
        ],
        "title": "閩中早春",
        "id": "f50ab6d1-f7ec-4667-a6af-c7fee7964bb6"
    },
    {
        "author": "張嵲",
        "paragraphs": [
            "欲雪未雪天糢糊，凍行沙尾鶬鴰呼。",
            "北風刮耳立不住，更騎鈍馬穿枯蘆。",
            "兩生憐我意不舒，江頭三日占檣烏。",
            "高堂明朝置安輿，買羊沽酒償勤劬。"
        ],
        "title": "欲雪",
        "id": "16cdf7bb-d7c4-45da-ab00-6b6c0d4561a1"
    },
    {
        "author": "張嵲",
        "paragraphs": [
            "新粧間花光，口脂雜蘂氣。",
            "相對兩生春，停杯自成醉。",
            "高歌白苧舞西施，半夜雨来宫錦移。",
            "明日重來歌舞地，宫水浮花繞宫樹。"
        ],
        "title": "吳宫詞",
        "id": "5fbaa3ec-3578-4ac6-b28c-3468bc21b8cd"
    },
    {
        "author": "張嵲",
        "paragraphs": [
            "相君事郡當少時，見謂遲鈍遭謾欺。",
            "一從蔡叟問所適，羈遊萬里来京師。",
            "從馮老姥織屨賣，學問聲名從此大。",
            "胡常初毁更見譽，一日超升登掾宰。",
            "男兒立身要自勵，旬歲連摧兩司隸。",
            "薛公視遇不敢輕，果見登遷居相位。",
            "徒知得意快恩讎，峻文未肯持平例。",
            "九卿先達故郡歸，紅陽貴倨猶奪氣。",
            "忽聞當坐定陵事，慙懼乞骸更見慰。",
            "深窮黨友圗自安，十有九人同免官。",
            "得君萬事無不可，觧使衆醜成妖嫻。",
            "一朝天文示變異，李尋奏記翩然至。",
            "養牛尊酒天上来，萬歲之期何可避。",
            "使人致命忽馳去，半道尚書言物故。",
            "十年寵貴一日空，徒見縞衣蒙檻柱。",
            "誰云蓋棺事則已，下流衆怨何能止。",
            "芋魁飯豆亦云足，至今鴻隙歌鴻鵠。"
        ],
        "title": "翟方進",
        "id": "fabe7abc-3c15-4ffb-b99d-ca8ca8501c25"
    },
    {
        "author": "張嵲",
        "paragraphs": [
            "仲冬冬至後，春從九地回。",
            "去年逢春在此寺，今年復向此寺逢。",
            "春來春去無復見花草，但有東風刮地如驚雷。",
            "人生七十能幾時，四度逢春祇在斯。",
            "祠官不復更遞代，直若倉庾氏，久任無年期。",
            "大農賦禄隨官品，豐儉由來皆有分。",
            "空儘天年在世間，饑飽死生皆不問。",
            "癃老非才固應爾，豪俊當年亦爲此。",
            "謂非貶謫實纍囚，謂是歸田猶禄仕。",
            "憶昔漢唐與本朝，咸有自新及起廢。",
            "如今豈無大眚及溥天，不在他時洒心例。",
            "人生如寓年年老，歲歲彫零人漸少。",
            "莫嫌四見魏唐春，尚得逢春到華皓。",
            "祠官之設自何時，聞是元豐宰相之所爲。",
            "欲擯老成皆不用，託於優假創斯規。",
            "當時弊政出一切，豈謂瘡疣後世遺。",
            "専寵持權事雖巧，榮華寧得多時好。",
            "君不見金陵零落故相家，一如寂寞韶陽廟。"
        ],
        "title": "仲冬冬至後",
        "id": "040209c6-3fa9-44b4-9c64-e05d6dcb0da8"
    },
    {
        "author": "張嵲",
        "paragraphs": [
            "雪盡徑泥乾，團欒遶樹看。",
            "玉梅呈素艶，霜重月華寒。",
            "一蕚半含春意密，數苞未破臙脂粒。",
            "斜枝倒浸碧池深，羅衣暗惹香風濕。",
            "須知賈午最多情，繡囊偷佩芳筵驚。",
            "又疑仙人下姑射，玉容寂寞幽態清。",
            "去年梅花開，干戈猶未掃。",
            "今年梅花開，勸君休草草。",
            "莫待子規啼，梅花滿地蝴蝶飛。"
        ],
        "title": "覺道同玩梅",
        "id": "88366260-ef34-453f-8dfc-5d4209b6e749"
    },
    {
        "author": "張嵲",
        "paragraphs": [
            "前旬小雨飛廉纖，今旬夜雨聲滿簷。",
            "高原草青花欲消，幽人意與春蕭條。",
            "四山不復見桃李，開到梨花春有幾。",
            "似聞城下野水生，正好浮舟煙雨裏。"
        ],
        "title": "約人泛舟",
        "id": "c7a83515-84a7-49f5-9762-c568d6abae43"
    },
    {
        "author": "張嵲",
        "paragraphs": [
            "題輿意匠崇崖圖，魯侯爲賦溪隠詩。",
            "長松短壑歷可數，坐使妙境移于斯。",
            "地靈神秀天所秘，豺嘷虺伏鬼莫窺。",
            "芟蓬扶翳快登覽，若有異物陰相之。",
            "嵌巖嶻嶪臨漢滸，左拱右揖如追隨。",
            "七峰遠峙攅劍直，三溪旁繚縈带垂。",
            "芳洲蘭杜飛白鷺，滄浪漁艇牽鈎絲。",
            "煙霏露融水鑑浄，一聲孤笛横雲霓。",
            "淑氣亭亭掃般若，昂精燦燦棲明祠。",
            "幽尋眼力覻大巧，卜築得此林巒奇。",
            "堂如連艦岸若玦，呀成空谷窪爲池。",
            "妙觀觀盡見覺性，靜隠隠德騰光輝。",
            "信美誰謂非雲土，致爽自足和天倪。",
            "鄧公之孫特不凡，渥洼繡韀黄金羈。",
            "胸中萬頃九雲夢，江湖寛曠貞以期。"
        ],
        "title": "崇山圖七賢詩",
        "id": "f559c338-ebba-4af6-9ccf-562ac0c63ad5"
    },
    {
        "author": "張嵲",
        "paragraphs": [
            "微王大峡何崢嶸，疊嶂層巒礙飛鳥。",
            "石壁排空何可鑿，拽雲蒸霧無昏曉。",
            "凝思天地始胚胎，清川一道何從来。",
            "聯峰既非巨靈擘，絕岸不聞神禹開。",
            "兩山中斷緣何許，異事人傳向開府。",
            "鑿石穿雲神鬼愁，至今行跡行人睹。",
            "從此奔流出亂山，東匯沮漳入荆楚。",
            "鱗鱗山樹經寒碧，枝侵雨露根連石。",
            "境勝應来仙馭遊，巖深定有蛟龍宅。",
            "君侯事跡已煙沉，流水年年石上深。",
            "山川不改時代積，徒使人興萬古心。",
            "土人事神何敢侮，桂酒春秋荐椒糈。",
            "衎衎巫歌神降時，森森廟樹来風雨。"
        ],
        "title": "入峡詩",
        "id": "7ad19fbf-f4b7-473d-8430-f829f8e94bb1"
    },
    {
        "author": "張嵲",
        "paragraphs": [
            "澤國天低星斗濕，疾風吹波作山立。",
            "岸頭草木皆震動，雞犬鳴吠紛相及。",
            "通宵萬竅無停聲，平明更作春濤驚。",
            "青天東下日杲杲，風伯盛怒何當平。",
            "人言航河只一葦，咫尺猶須論萬里。",
            "乃知世事不可期，指點舟人轉船尾。",
            "常悲無梁越長川，我今操舟翻百難。",
            "平生所遇半如許，豈獨此事堪長歎。",
            "吁嗟屏翳真可鄙，歲歲祠官費秩禮。",
            "我聞敵騎南渡年，萬里長江波不起。"
        ],
        "tags": [
            "长江"
        ],
        "title": "乘舟阻風",
        "id": "5dca9da3-8e75-4849-b099-7bcd36367266"
    },
    {
        "author": "張嵲",
        "paragraphs": [
            "西川峰嶺皆綿延，一峰突兀如青蓮。",
            "崔嵬勢壓東南倒，穹崇下俯群峰小。",
            "古木陰森寒未凋，長雲慘澹晴猶繞。",
            "陰巖積雪溜輕冰，南嶺驚春囀幽鳥。",
            "山西有谷聞深曲，中有人家在山麓。",
            "晝掩柴荆雞犬閒，歲耕煙岫囷倉足。",
            "巫山岷嶺遥相連，知是層城幾洞天。",
            "避世秦人應綠髪，茹芝仙子好朱顔。",
            "寰區喪亂方如許，寸地尺天無安堵。",
            "我欲携家住此山，高謝時人出塵土。",
            "女蘿薜荔結爲衣，文杏香茅緝爲宇。",
            "滿谷栽松紫翠寒，漫山種杏赬霞吐。",
            "朝尋石乳丹洞深，暮斸茯苓蒼檜古。",
            "山中父老志斯言，他時来訪吹笙侣。"
        ],
        "title": "西谷歌",
        "id": "d3d02d96-5e36-4764-b9ee-faf868f93a09"
    },
    {
        "author": "張嵲",
        "paragraphs": [
            "歲星運行至荒落，鶉尾初占建魁杓。",
            "大旱金石皆流爍，旱魃何知恣爲虐。",
            "大田多稼三百廛，盡是農夫耦十千。",
            "一朝焦枯如束管，赤地百里焚則烟。",
            "官長視民如視子，常恐歲饑爲殣死。",
            "並走群望嚴神祀，卻盖斥肩昭勤止。",
            "至誠果能格明神，明神爲公訴蒼旻。",
            "蒼旻油然興濃雲，濃雲鬰興雨如霖。",
            "農家不傘走溝遂，抖擻偃禾有生意。",
            "詰朝犯曉細□□，縷縷青黄交穎穗。",
            "農人以手加額頭，使我不死賴宋侯。",
            "白老垂髫聲呦呦，優游咸歌脫窮愁。",
            "陵山攅空插蒼玉，舒水拖絹浸寒綠。",
            "山高水長歲月續，德我宋侯歌不足。"
        ],
        "title": "喜雨行",
        "id": "dd80a2ee-54df-402f-8a74-2097fe5a574f"
    },
    {
        "author": "張嵲",
        "paragraphs": [
            "少年意氣隘九州，遠别不爲兒女愁。",
            "秪今摧頽落異縣，跬步信宿生離憂。",
            "况今送子又千里，使我别緒何能休。",
            "憶昔石城初識面，兩髦紒幘君纔收。",
            "余方弱冠事科舉，竝轡共適東西州。",
            "春風尋勝襄傍寺，夜月復登臨漢樓。",
            "鳳林花開無遠近，漁梁柳暗迷汀洲。",
            "荆門至陋不足數，杏山百丈清泉幽。",
            "徑過物色盡可記，至今夜夢當時遊。",
            "從兹一别星再終，相望不啻馬牛風。",
            "臨安相見各驚歎，君非丁壯予老翁。",
            "長離更挟鵷鶵至，射策同攀郄詵桂。",
            "上書不肯干相公，頫首甘爲州縣吏。",
            "故人義重非時俗，三程過我荒村寺。",
            "歡言不覺春夜闌，破月已上前林端。",
            "一杯相屬且自適，莫話舊遊成慨歎。",
            "聞君早有求田約，四方寧有襄陽樂。",
            "時平我則徑西歸，遠追高士鹿門期。"
        ],
        "title": "贈趙公旦",
        "id": "fc22d78c-4bf2-4503-b0ac-231692d2e156"
    },
    {
        "author": "張嵲",
        "paragraphs": [
            "再作醉李客，四年兩相從。",
            "當時江頭樹，又暗行李中。",
            "嗟君事業誠有餘，十年客路常崎嶇。",
            "祇應未識今傑士，懷刺試謁劉南徐。"
        ],
        "title": "贈黄子真",
        "id": "8fd4372e-8298-4104-b193-9e458571d1c5"
    },
    {
        "author": "張嵲",
        "paragraphs": [
            "魏塘草樹環佛宫，兩春不識花白紅。",
            "但有柳絮迷晴空，今年始種木芙蓉。",
            "間以寒菊助丰容，新栽黄葵已蒙茸。",
            "坐待泬寥秋色濃，鞠衣仙人来御風。",
            "似聞芍藥富紅紫，願分餘波作春事，要令睡眼迷緗綺。",
            "勿言滯客無幾求，将致來禽及青李。"
        ],
        "title": "種植詩",
        "id": "4f3f26af-1dad-476d-9374-d45de2a3ef38"
    },
    {
        "author": "張嵲",
        "paragraphs": [
            "遊絲百尺如堪挽，小蟲群飛欣日暖。",
            "蒿莱滿地不見春，唯有蔓菁迷病眼。",
            "無復陵陂間碎金，青苔漫想玄都觀。",
            "今朝幸值天無風，飛来雌蝶畏雄蜂。",
            "村中女兒将插鬢，不信河陽萬樹紅。",
            "幽人惜春春已遠，把酒屬君君自遣，蔓菁開花猶爛熳。",
            "君不見西園桃李能幾時，此輩天教擅春晚。"
        ],
        "title": "蔓菁花詩",
        "id": "7207de44-ea08-4f07-a211-5b482660ec26"
    },
    {
        "author": "張嵲",
        "paragraphs": [
            "寒食由来古今重，四海人人作丘壠。",
            "兩京道上松柏多，盡是王公大家塚。",
            "伊昔年年當此時，鈿車寶馬相追隨。",
            "紛紛錦樹滿原野，暖風遲日争光輝。",
            "草間燒紙樹間哭，羅列杯盤烏攫肉。",
            "侵晨祭罷薄暮歸，旋風剪剪吹餘灰。",
            "爾時馬醫夏畦鬼，亦受子孫追養禮。",
            "豐薄由来稱有無，咸具盤餐致醪醴。",
            "家家丘墳各爲主，何人壠上無新土。",
            "自從遭亂去鄉關，幾歲松楸不曾睹。",
            "况復其間多發掘，孝子慈孫淚如雨。",
            "流落他州遇火前，去年如此復今年。",
            "新阡舊壠祇回首，無復原頭掛紙錢。",
            "君不見東都之傍永安道，車轍平来生碧草。",
            "四時祠祭今寂然，五陵春樹生蒼烟。"
        ],
        "title": "寒食行",
        "id": "ea9e1c5b-2538-4b38-acbd-a061a04995c3"
    },
    {
        "author": "張嵲",
        "paragraphs": [
            "涉旬秋暑不可觸，髪疏被汗如膏沐。",
            "忽然三日風撼山，冬裘未具膚生粟。",
            "去年登高作重九，黄菊未開新酒熟。",
            "今年無酒不登高，獨行漫繞庭邊菊。",
            "中原季月欲折膠，江界隕霜無脫木。",
            "擁鼻從今四序移，遮眼殘書豈真讀。"
        ],
        "title": "秋暑",
        "id": "84117e4d-ff34-44eb-9787-8da0112b4d67"
    },
    {
        "author": "張嵲",
        "paragraphs": [
            "柴門直面排青壁，山木凋霜疏寂歷。",
            "西風吹雨衆山昏，聲落茅簷斷還滴。",
            "每讀離騷傷遠遊，一爲遷客又經秋。",
            "四時代謝不停軌，澂江萬古長悠悠。",
            "丹楓蕙葉照巖壑，物態故欲增繁憂。",
            "詩成滿岫濕煙起，寸心折盡空搔頭。"
        ],
        "title": "夏致宏方城道中以詩見寄避地窮山秋雨仍作因次其韵",
        "id": "3ad04622-32f6-4f1b-9d0a-0271e26ada36"
    },
    {
        "author": "張嵲",
        "paragraphs": [
            "老去仍羈旅，逢春非我春。",
            "物華隨意别，感慨與時新。",
            "柳重将迎客，花然似笑人。",
            "十年憂國淚，依舊洒衣巾。"
        ],
        "title": "春日",
        "id": "826e221d-3802-46ff-8233-87ae558a1e53"
    },
    {
        "author": "張嵲",
        "paragraphs": [
            "塵世未徂暑，山中今授衣。",
            "露蟬聲漸咽，秋日景初微。",
            "四海猶多壘，餘生久息機。",
            "漂流空老大，萬事與心違。"
        ],
        "title": "七月二十四日山中已寒二十九日處暑",
        "id": "e63e998e-87dd-460a-8b08-86516140175c"
    },
    {
        "author": "張嵲",
        "paragraphs": [
            "新涼增客意，卧病復踰時。",
            "雨脚夜深白，蟲聲秋後悲。",
            "高低山樹立，迢遞曉鐘遲。",
            "此夕天涯鬢，知添幾縷絲。"
        ],
        "title": "病中夜雨",
        "id": "7d2ea6bd-de05-46eb-b3ea-5d2da240215f"
    },
    {
        "author": "張嵲",
        "paragraphs": [
            "積雪凝閩嶺，凌風識暗香。",
            "疏花經雨瘦，卧影入溪長。",
            "萬里難爲贈，九回空繞膓。",
            "綠原聊駐屐，試待月荒涼。"
        ],
        "title": "忽見早梅",
        "id": "ea5b898c-2817-44c9-a07c-fa34738a8153"
    },
    {
        "author": "張嵲",
        "paragraphs": [
            "閩山冬候暖，寒鳥似春禽。",
            "一聽間關語，偏傷羈寓心。",
            "雨霑陳葉盡，雲壓暮山深。",
            "坐久疏鐘歇，餘聲過遠林。"
        ],
        "title": "坐聽啼鳥如春禽響信筆書",
        "id": "c9ba53e9-5f38-4345-a507-98e53c123fca"
    },
    {
        "author": "張嵲",
        "paragraphs": [
            "南北半程雲，澄江對蓽門。",
            "未能操井臼，試學牧雞豚。",
            "智勇懷三傑，英雄鄙二袁。",
            "男兒須報主，未用反招魂。"
        ],
        "title": "次韵子直二首  其一",
        "id": "4151800b-cd60-46d6-8e34-b5ee6c6183ed"
    },
    {
        "author": "張嵲",
        "paragraphs": [
            "曠朗秋天迥，嶺雲依樹消。",
            "飛飛歸鳥急，去去廣川遥。",
            "鴻鵠本難畜，松筠常後凋。",
            "誰爲招隠賦，歲暮獨難聊。"
        ],
        "title": "次韵子直二首  其二",
        "id": "588d4d3b-a3fd-49ca-88f0-69e66f6cb361"
    },
    {
        "author": "張嵲",
        "paragraphs": [
            "東觀曾同入，南宫復雁行。",
            "甞寮雖具爾，投分獨難忘。",
            "榮悴無多異，漂零共一鄉。",
            "遥欣訪蕭寺，顛倒曳衣裳。"
        ],
        "title": "次韵朱希真二首  其一",
        "id": "8455328d-cb16-42fe-a2d6-52752c6e9e07"
    },
    {
        "author": "張嵲",
        "paragraphs": [
            "禪榻仍兼卧，蒲團穏著綿。",
            "自疑方外客，猶費縣官錢。",
            "意懶如聞道，身閒似得仙。",
            "何當集蘭若，已辦泛湖船。"
        ],
        "title": "次韵朱希真二首  其二",
        "id": "eb2e61c7-8a8e-46fa-b9a6-29cc5a8c02a7"
    },
    {
        "author": "張嵲",
        "paragraphs": [
            "一舍徒相望，書來秖細行。",
            "野梅行欲盡，幽興詎能忘。",
            "老去尤耽句，春来更憶鄉。",
            "看看過寒食，北望一霑裳。"
        ],
        "title": "再次韵寄朱希真二首  其一",
        "id": "9b9c184f-ccdb-46c6-8c87-eb7d592b1344"
    },
    {
        "author": "張嵲",
        "paragraphs": [
            "初喜花明炬，還愁柳墮綿。",
            "時須盃裏物，聊費杖頭錢。",
            "天上足官府，人間有地仙。",
            "卻慚營道嬾，渾似逆風船。"
        ],
        "title": "再次韵寄朱希真二首  其二",
        "id": "f3e8d52c-36cd-47a0-825f-be4c1b612418"
    },
    {
        "author": "張嵲",
        "paragraphs": [
            "西川方用武，憂思惔如焚。",
            "秋興悲黄葉，閒情屬野雲。",
            "鳴鴻何日到，絡緯不堪聞。",
            "每憶盈尊酒，清談從使君。"
        ],
        "title": "次韵周守二首  其一",
        "id": "7b18115b-8355-4854-9cdc-4cd2c60a61de"
    },
    {
        "author": "張嵲",
        "paragraphs": [
            "秋色際遥海，乘高傷遠眸。",
            "風塵方未艾，身世豈勝愁。",
            "黄菊已過晚，濁醪徒滿甌。",
            "何時奉松□，一醉碧溪頭。"
        ],
        "title": "次韵周守二首  其二",
        "id": "79991c87-77e0-4c5d-9e7c-05b6ea1206a3"
    },
    {
        "author": "張嵲",
        "paragraphs": [
            "寰宇安危異，乾坤歲序同。",
            "投身雲嶠碧，落膽戰塵紅。",
            "晋馬成南渡，宗周入國風。",
            "操戈誰衛社，群盜正爭雄。"
        ],
        "title": "次韵周子直四首  其一",
        "id": "64834911-5b4b-4811-9765-d62979539229"
    },
    {
        "author": "張嵲",
        "paragraphs": [
            "西北壃途蹙，東南信未通。",
            "小夫方自智，大將莫論功。",
            "敵馬来關外，油幢入閬中。",
            "孤臣難自力，報國意無窮。"
        ],
        "title": "次韵周子直四首  其二",
        "id": "38ba70d5-f01a-4c83-9a58-dc17f45d4e03"
    },
    {
        "author": "張嵲",
        "paragraphs": [
            "□樊多勝日，杖屨偶相同。",
            "西嶺輕陰結，東山落照紅。",
            "葵傾終向日，蒲弱易含風。",
            "甘作囚山柳，休爲投閣雄。"
        ],
        "title": "次韵周子直四首  其三",
        "id": "4b3260d2-baca-4b62-a73b-72e26f61c969"
    },
    {
        "author": "張嵲",
        "paragraphs": [
            "淵明門謾設，仲蔚徑才通。",
            "用世慙無術，哦詩喜有功。",
            "舊廬群盜裏，北闕戰塵中。",
            "塞路多豺虎，吾生信自窮。"
        ],
        "title": "次韵周子直四首  其四",
        "id": "c2546630-dfb2-4f65-be8e-19f119d841f6"
    },
    {
        "author": "張嵲",
        "paragraphs": [
            "長夏林泉好，還欣觴羽同。",
            "顛毛愁裏白，顴頬醉来紅。",
            "日蹇嗟南國，民離歎北風。",
            "當塗寧市駿，俗眼競嘲雄。"
        ],
        "title": "又次韵四首  其一",
        "id": "4ddd5182-08aa-452d-9e83-7a6d31ec090e"
    },
    {
        "author": "張嵲",
        "paragraphs": [
            "異世如張贄，深居似敬通。",
            "致身寧有意，覔句恐無功。",
            "世事忘言外，群情一笑中。",
            "詩書猶可詠，吾道未終窮。"
        ],
        "title": "又次韵四首  其二",
        "id": "e2c76def-06c0-4b4b-a8b2-576918e666fc"
    },
    {
        "author": "張嵲",
        "paragraphs": [
            "臨流清溽暑，薄暮一尊同。",
            "林葉風翻白，山梅雨漬紅。",
            "驚魂須楚些，繕性賴真風。",
            "舊學嗟荒落，新詩識渾雄。"
        ],
        "title": "又次韵四首  其三",
        "id": "4a9b1045-38a6-4db0-a9b0-d8b9beb4131c"
    },
    {
        "author": "張嵲",
        "paragraphs": [
            "篇章雖漫往，悃愊詎能通。",
            "待子應無恙，臨池定有功。",
            "綺疏群大杪，倒影亂流中。",
            "何日陪康樂，登臨興未窮。"
        ],
        "title": "又次韵四首  其四",
        "id": "c3b8fbf1-f000-4155-8bf0-71bb1a5b5a3d"
    },
    {
        "author": "張嵲",
        "paragraphs": [
            "過雨得清夜，月明惟水聲。",
            "葉光知露隕，蘭馥賴風清。",
            "天地未悔禍，豺狼猶阻兵。",
            "故園同此夕，長望一霑纓。"
        ],
        "title": "山中月夜",
        "id": "bb79f771-9f35-43ba-937e-6c1be479a8fa"
    },
    {
        "author": "張嵲",
        "paragraphs": [
            "繁星凝夜氣，黑月惟西山。",
            "一室空林迥，逾知天地寛。",
            "葉乾風有韵，石亂水多湍。",
            "獨坐澄諸念，憂来信有端。"
        ],
        "title": "雨霽獨夜",
        "id": "6a1a8ef4-adf9-4069-9d52-3380b2f9d05e"
    },
    {
        "author": "張嵲",
        "paragraphs": [
            "病覺詩思竭，年華奈若何。",
            "亂花欺客恨，黄霧作春魔。",
            "地僻交遊絕，庭空鳥雀多。",
            "亂離從節變，不復嘆蹉跎。"
        ],
        "title": "今春花卉盛時黄霧連十餘日不觧久不作詩偶成",
        "id": "268b04d8-3488-4b89-a04a-c0691c71fe01"
    },
    {
        "author": "張嵲",
        "paragraphs": [
            "蒼煙迷野色，林谷尚微分。",
            "暮雨已吹幔，層巖猶出雲。",
            "晚風時斷續，落葉自繽紛。",
            "寂寞窮山裏，何堪入夜聞。"
        ],
        "title": "郡樓對雨和周守韵二首  其一",
        "id": "31407b0c-1054-45c9-a4de-e3dc72754d3a"
    },
    {
        "author": "張嵲",
        "paragraphs": [
            "暮雨昏平遠，南山漸不分。",
            "濛濛連楚塞，細細濕行雲。",
            "從宦成羈束，登危厭糾紛。",
            "何時疏竹裏，還向舊山聞。"
        ],
        "title": "郡樓對雨和周守韵二首  其二",
        "id": "fd6f9970-0ffc-4583-8b60-465968c0660c"
    },
    {
        "author": "張嵲",
        "paragraphs": [
            "三吳皆白水，處處秖横舟。",
            "獨有桃花塢，光風盡日留。",
            "一朝山雨過，忽見夏陰稠。",
            "詎昔繁華晚，徒嗟歲月遒。"
        ],
        "title": "桃花塢",
        "id": "e318026c-cc85-48ca-9551-b1e180ee8f13"
    },
    {
        "author": "張嵲",
        "paragraphs": [
            "嶺雲方笠覆，簷雨已盆傾。",
            "山氣晝侵幔，灘聲夜入城。",
            "子真空舊隠，褒姒謾垂名。",
            "訪古多磨滅，秋風山樹赬。"
        ],
        "title": "褒城縣雨中",
        "id": "f3839c3c-6aef-4758-80ff-f5fb0ea51fd1"
    },
    {
        "author": "張嵲",
        "paragraphs": [
            "山中茅屋好，况復竹籬新。",
            "一逕往来客，萬山迎送人。",
            "葉殷渾欲染，冬暖卻疑春。",
            "近得幽棲地，時来岸角巾。"
        ],
        "title": "夢中作得六句覺後足成",
        "id": "a143f1f4-73fe-4d87-ac60-e6ef3e822213"
    },
    {
        "author": "張嵲",
        "paragraphs": [
            "故里田廬遠，他鄉禾黍秋。",
            "風高初下葉，川淺欲生洲。",
            "月出空山静，煙生遠樹稠。",
            "已諳爲客意，堅坐任遲留。"
        ],
        "title": "秋日懷古園有作",
        "id": "a10a69d8-11e2-4cd0-895e-7db610fde74a"
    },
    {
        "author": "張嵲",
        "paragraphs": [
            "曠朗高天浄，蟬鳴江漢秋。",
            "川晴山歷歷，身遠意悠悠。",
            "落日慘行子，長風欺弊裘。",
            "郡樓今夜月，應從庾公游。"
        ],
        "title": "途中偶成寄幕下諸公",
        "id": "edbae0d9-4eb6-44b5-8407-d75641b4907c"
    },
    {
        "author": "張嵲",
        "paragraphs": [
            "忽忽經年事，悠悠滯客心。",
            "晚花生廢圃，老樹立秋陰。",
            "豈有清樽醉，寧辭白髪侵。",
            "樓高見豪髪，老大怯登臨。"
        ],
        "title": "秋懷",
        "id": "ddc56532-ccfa-43f8-8fdc-5816adcfa5e9"
    },
    {
        "author": "張嵲",
        "paragraphs": [
            "萬古瞿塘峡，猶存禹鑿痕。",
            "岷峨驅衆水，灔澦没孤根。",
            "雲黑樹含雨，祠荒鴉噪昏。",
            "悲涼瀼西地，三嘆相營魂。"
        ],
        "title": "望瞿塘峡",
        "id": "66facd40-5636-4823-a996-a57afc1bfb3e"
    },
    {
        "author": "張嵲",
        "paragraphs": [
            "瞿塘深窈窕，翠氣曉空濛。",
            "亂石增驚浪，長灘激迅風。",
            "舟行天壍內，身在夾城中。",
            "絕壁皆侵漢，于兹識禹功。"
        ],
        "title": "入瞿塘峡",
        "id": "9592be34-9a3f-456e-afdd-ba7fd404767f"
    },
    {
        "author": "張嵲",
        "paragraphs": [
            "江漢知名士，石城黄子真。",
            "殷勤能過我，坎壈歎斯人。",
            "此去仍爲客，舟行任過春。",
            "無資振遊舊，懷抱不能伸。"
        ],
        "title": "贈黄子真",
        "id": "a3ec1389-2913-41d3-a495-329a6937fdf7"
    },
    {
        "author": "張嵲",
        "paragraphs": [
            "上蔡舊名士，中臺令望郎。",
            "行馳封傳寵，路向七閩長。",
            "山水聞清遠，官曹試暇皇。",
            "遥憐荔枝熟，虗館進風涼。"
        ],
        "title": "送賀子忱漕閩",
        "id": "12bf3db2-2472-4677-9d18-9a727e6ba63a"
    },
    {
        "author": "張嵲",
        "paragraphs": [
            "爲郎端有望，漕務復需能。",
            "湖外頻無歲，漢傍連有興。",
            "足兵先一飽，化俗遲三登。",
            "時到湘西寺，高臺得暫凴。"
        ],
        "title": "送許子禮漕湖南",
        "id": "58815856-44dc-4620-b6bf-05be17057a12"
    },
    {
        "author": "張嵲",
        "paragraphs": [
            "歲序屬殘臘，雲容先發春。",
            "氛氲迎近壑，亂鬈靄遥津。",
            "暮色含微雨，林滋被細筠。",
            "憂居時物變，有淚洒蒼旻。"
        ],
        "title": "雨後望雲",
        "id": "84b22a72-f3ba-4f39-baa7-a29f11bf0081"
    },
    {
        "author": "張嵲",
        "paragraphs": [
            "薄暮春風惡，黄塵漲遠山。",
            "冥冥林靄變，冉冉鳥飛還。",
            "作客信多畏，依人足強顔。",
            "飄揚它日意，回首鬢毛斑。"
        ],
        "title": "立春後一日偶書",
        "id": "bdb386b0-886b-4e0c-a67b-9668ca969999"
    },
    {
        "author": "張嵲",
        "paragraphs": [
            "爲問邉城客，經春復若何。",
            "孤生寛意少，游子苦顔多。",
            "青壁題詩處，澄潭載酒過。",
            "塞垣風色惡，應憶舊雲蘿。"
        ],
        "title": "偶成寄致宏",
        "id": "fe911014-74fc-479b-a9f4-6fe47b9ffa69"
    },
    {
        "author": "張嵲",
        "paragraphs": [
            "前山風落木，俯檻愛斕斑。",
            "凌曉千花麗，經旬萬炬閒。",
            "詞人歌火繖，巴客訝燒山。",
            "不似庭花艷，開時瞬息間。"
        ],
        "title": "山前紅葉",
        "id": "c249be05-6364-4ea7-b3c9-6e8ae9945cf9"
    },
    {
        "author": "張嵲",
        "paragraphs": [
            "邂逅湖傍寺，翻然還語離。",
            "春風飛錫遠，暮雨渡杯遲。",
            "渺渺孤雲意，翩翩野鶴姿。",
            "百年堪幾别，何處重相期。"
        ],
        "title": "贈相僧楊嬾散",
        "id": "43be8bd6-ed1b-4f7f-88db-60aebadea6a1"
    },
    {
        "author": "張嵲",
        "paragraphs": [
            "投曉過書齋，風門自閉開。",
            "雲容疑水墨，雪意吝瓊瑰。",
            "筆冷吟呵凍，爐寒坐畫灰。",
            "何如氊帳下，低唱兩三杯。"
        ],
        "title": "戲呈覺老",
        "id": "b7df8c9d-e7bf-4c2b-b8ec-be78afc43aa3"
    },
    {
        "author": "張嵲",
        "paragraphs": [
            "園幽春去遠，山暗綠初成。",
            "雨過林姿潤，風回池面平。",
            "十年空潦倒，萬里近清明。",
            "淚盡新阡樹，如今青葉生。"
        ],
        "title": "清明",
        "id": "444758dd-09cb-4fb4-9bf5-ea72ceaa46f8"
    },
    {
        "author": "張嵲",
        "paragraphs": [
            "清燈蕭寺遠，不寐夜何長。",
            "風細頻翻葉，雲輕才護霜。",
            "磵黑水決決，月明山蒼蒼。",
            "作客歲月晚，故園春欲芳。"
        ],
        "title": "獨夜",
        "id": "2ac7438b-1ab5-4f78-9edc-8a4393393898"
    },
    {
        "author": "張嵲",
        "paragraphs": [
            "三吳多異候，瘧癘日愁予。",
            "夏日雖可畏，清風非穆如。",
            "殘春且重繭，徂暑但深居。",
            "凍飲清涼耐，由来未可儲。"
        ],
        "title": "苦熱",
        "id": "dc1940c2-5446-4ca4-a80f-e52152c03310"
    },
    {
        "author": "張嵲",
        "paragraphs": [
            "異世黄叔度，宗支劉辟疆。",
            "相看不覺厭，此别詎能忘。",
            "四海兵戈滿，山川道路長。",
            "去留無上策，分手鬢毛蒼。"
        ],
        "title": "送趙公望入蜀",
        "id": "afc44a7f-a9b4-4882-8dce-c7190d21b880"
    },
    {
        "author": "張嵲",
        "paragraphs": [
            "暝色生平野，喬林動遠風。",
            "蟲鳴古道迥，月白戍樓空。",
            "歲月悲歡異，山川今古同。",
            "荒城見揺落，未免泣途窮。"
        ],
        "title": "秋日晚出郡郊",
        "id": "b3e052ff-2c99-460c-9d42-f55e2a14c284"
    },
    {
        "author": "張嵲",
        "paragraphs": [
            "是處爲家得，斯居亦漫成。",
            "西齋便静密，小閣更深明。",
            "送老一床足，遺形百慮輕。",
            "傍人訝幽僻，端可寄餘生。"
        ],
        "title": "寓居",
        "id": "e3e80ae7-26e9-425c-ba3d-bcf76be891b3"
    },
    {
        "author": "張嵲",
        "paragraphs": [
            "寒風動原野，密雪度層軒。",
            "素積長郊色，青餘遠岫痕。",
            "輕冰幽沼合，棲鳥暮叢喧。",
            "邉騎暗河洛，應無閉戶袁。"
        ],
        "title": "和周守登樓對雪  其一",
        "id": "64417d8c-a891-4b54-b10f-b3180c017511"
    },
    {
        "author": "張嵲",
        "paragraphs": [
            "風積同雲凝，飛花際八寰。",
            "碧流連遠水，玉立認群山。",
            "戎馬逾猖獗，生民政險艱。",
            "兔園歌吹地，回望損朱顔。"
        ],
        "title": "和周守登樓對雪  其二",
        "id": "1165a76e-46d0-4826-9017-992b0965ae83"
    },
    {
        "author": "張嵲",
        "paragraphs": [
            "世人應未到，若士或曾遊。",
            "岸隔千峰秀，門臨萬瀨愁。",
            "蜺旌疑可遲，丹洞擬深投。",
            "歸去誇塵侣，城闉鶴暫留。"
        ],
        "title": "余於六月初三日泛舟至奇石洞留題洞中一首",
        "id": "e57b9dd9-0f00-4cc2-a311-cd33029b97b5"
    },
    {
        "author": "張嵲",
        "paragraphs": [
            "鬰鬰復蒼蒼，扶疏翻曉光。",
            "豈能偏雨露，秪益早風霜。",
            "蕭瑟秋将暮，紛披葉盡黄。",
            "深溪調鼎樹，歲晚獨能芳。"
        ],
        "title": "賦得山上樹",
        "id": "7d341c28-3ab0-4f39-83e9-a46eb89f5ccf"
    },
    {
        "author": "張嵲",
        "paragraphs": [
            "尋山輕近境，偶向此中来。",
            "精舍層巖擁，穹林石路開。",
            "排雲今歲竹，封徑幾年苔。",
            "僧老無餘事，端居傲刼灰。"
        ],
        "title": "遊北巖",
        "id": "0ea7b251-d112-47ac-9d03-4fddff92e2a8"
    },
    {
        "author": "張嵲",
        "paragraphs": [
            "七年如轉首，復過此山頭。",
            "閲世興衰異，傷時涕淚流。",
            "嗟無補天手，豈有去鄉愁。",
            "漸覺山河異，憑高更少留。"
        ],
        "title": "往年沿檄金州謁女媧神祠是時猶未亂也紹興壬子挈家避地三巴後過祠下登山椒以望江漢自是故園懸隔矣",
        "id": "7c69b922-39be-436f-b4a8-af69674b909b"
    },
    {
        "author": "張嵲",
        "paragraphs": [
            "屐齒破苔色，林塘欣共尋。",
            "水光連竹塢，山翠上衣襟。",
            "疏柳揺斜日，高梧轉晚陰。",
            "娵隅休入詠，可怕兕觥深。"
        ],
        "title": "次韵太守會宜休亭二首  其一",
        "id": "26b805e1-c449-4855-a5d6-bb4112eb1ffa"
    },
    {
        "author": "張嵲",
        "paragraphs": [
            "萬竹鏁深翠，幽亭枕柳塘。",
            "共臨朱檻坐，遥借渚蘋香。",
            "烏喜樹陰密，魚遊荷影涼。",
            "聊從山簡醉，疏逸興何長。"
        ],
        "title": "次韵太守會宜休亭二首  其二",
        "id": "dedbcca8-93c3-4278-9654-89f3b09c2812"
    },
    {
        "author": "張嵲",
        "paragraphs": [
            "一春黄霧暗，今旦天始清。",
            "林姿明積雨，水色澹初晴。",
            "好鳥關關囀，新泉決決鳴。",
            "前山有佳色，聊以駐幽情。"
        ],
        "title": "喜晴",
        "id": "7c12e955-f76b-4f79-bc2b-0244baead4a6"
    },
    {
        "author": "張嵲",
        "paragraphs": [
            "殘陽猶半谷，片月已臨山。",
            "暮色千林起，鄉心萬里還。",
            "不堪常俯仰，寧有但間關。",
            "絕世非吾意，幽棲寄暫閒。"
        ],
        "title": "登寺閣見月上率然成詠",
        "id": "6d2fe048-f103-4eea-9707-c9ff3e94d35c"
    },
    {
        "author": "張嵲",
        "paragraphs": [
            "重陽述令序，景物自爲嘉。",
            "易辦如江酒，難浮似粟花。",
            "追遊疑所務，寄興眇無涯。",
            "舊俗臺應廢，何人杖馬檛。"
        ],
        "title": "九日  其一",
        "id": "41f830dd-4873-47d0-b935-24d485a32480"
    },
    {
        "author": "張嵲",
        "paragraphs": [
            "九日空山裏，乘高感歲華。",
            "霜風翻絳葉，晴日亂黄花。",
            "積雨饒新徑，荒林足亂雅。",
            "連年頻避地，憔悴客田家。"
        ],
        "title": "九日  其二",
        "id": "83a91e34-a497-49dc-82c2-b307d59c8b55"
    },
    {
        "author": "張嵲",
        "paragraphs": [
            "兹山已巉絕，盤道乏縈廻。",
            "路向日邊出，人從雲外来。",
            "澗聲高更咽，梅蘂雪猶開。",
            "卻憶僧房坐，深爐擁細灰。"
        ],
        "title": "歸日再過分水嶺",
        "id": "ac922706-dda7-48d6-88ee-5506372a4d58"
    },
    {
        "author": "張嵲",
        "paragraphs": [
            "城頭翻鼔罷，庭樹晚風愁。",
            "破隙華星大，當簷素月流。",
            "灘聲侵夜急，江霧入城浮。",
            "此夕天涯客，何心倚戍樓。"
        ],
        "title": "金州行衙",
        "id": "4029a367-8bac-46ea-84e7-4f16b9a26bdc"
    },
    {
        "author": "張嵲",
        "paragraphs": [
            "津木始凋霜，溪梅已飄素。",
            "河山自殊方，景物宛如故。",
            "悠悠川陸行，日日年華度。",
            "遷客未停舟，江烟欲成暮。"
        ],
        "title": "舟行書所見",
        "id": "84ed7714-fb09-4258-a619-48de68c80dc7"
    },
    {
        "author": "張嵲",
        "paragraphs": [
            "簪組豈爲累，悠然塵事微。",
            "看山心自適，閉戶客来稀。",
            "流水三吳大，清霜衆卉腓。",
            "何由納芒履，一爲款荆扉。"
        ],
        "title": "寄題友人小軒",
        "id": "6dd8df94-1bed-42f4-9b16-7de669c2ebfe"
    },
    {
        "author": "張嵲",
        "paragraphs": [
            "深夏遠林黑，溶溶雲動山。",
            "晚川澄衆影，霽色潤層巒。",
            "地靜知秋至，衣輕覺暑闌。",
            "居山非有意，偶托即身安。"
        ],
        "title": "山中",
        "id": "f2e7c231-5ead-4255-a34a-85493a50f417"
    },
    {
        "author": "張嵲",
        "paragraphs": [
            "非干秋色苦，客意自蕭條。",
            "谷口玄雲惡，關門白露高。",
            "泥塗連遠驛，寒雨暗長郊。",
            "誰念征衣薄，西風方怒號。"
        ],
        "title": "興州道中遇雨",
        "id": "146bd6d9-0972-48c1-81cd-2d54d8af104e"
    },
    {
        "author": "張嵲",
        "paragraphs": [
            "東西幾山隔，石徑不容車。",
            "那知厚地底，自然成井渠。",
            "甘餘留齒頬，清足鑒眉鬚。",
            "不用瓶罍貯，纍纍似酒酤。"
        ],
        "title": "通惠泉",
        "id": "76e3b6d6-3b69-4a34-8251-f0b4e2af1828"
    },
    {
        "author": "張嵲",
        "paragraphs": [
            "暮氣集江縣，斯亭發興深。",
            "憑欄看巴水，見月過東岑。",
            "淺瀨金蛇動，澄潭白璧沉。",
            "天邊未歸客，折盡此時心。"
        ],
        "title": "寄題江月亭",
        "id": "e2ffa7ff-d90c-471f-88fd-8b7c96759659"
    },
    {
        "author": "張嵲",
        "paragraphs": [
            "落日邊書急，秋風戰鼓多。",
            "私憂真過計，長算合如何。",
            "盡欲清淮戍，仍收瀚海波。",
            "棲遲一尊酒，幽恨滿關河。"
        ],
        "title": "即事",
        "id": "cccc116f-559f-48d7-ad03-1fad5bb16f13"
    },
    {
        "author": "張嵲",
        "paragraphs": [
            "陽精天際滅，暮色望中生。",
            "嵐氣侵衣薄，山風墮葉輕。",
            "林空霜月迥，沙白夜江明。",
            "雲裏相呼雁，翩翩尚遠征。"
        ],
        "title": "九月十四日登崇山晚歸",
        "id": "de9d85b1-0b9b-43fe-89d8-cc364de6ccf9"
    },
    {
        "author": "張嵲",
        "paragraphs": [
            "原野土膏動，懷生各自欣。",
            "老年歡緒少，獻歲物華新。",
            "草木涵時澤，江湖寄病身。",
            "百年都幾日，四見魏塘春。"
        ],
        "title": "初春",
        "id": "7a07fb8f-79e8-4e16-b2b8-b3e1e1bc76da"
    },
    {
        "author": "張嵲",
        "paragraphs": [
            "浣紗何處是，空翠隔崔嵬。",
            "嫩綠連山暗，妖紅照水開。",
            "惜春嗟婉娩，載酒約徘徊。",
            "莫怪臙脂濕，曾經夜雨来。"
        ],
        "title": "次韵周守遊海棠溪",
        "id": "36238038-907b-4fa0-a8d2-214224db1b33"
    },
    {
        "author": "張嵲",
        "paragraphs": [
            "空庭滿積雨，竟日看圓紋。",
            "未厭草木薉，不堪蛙黽喧。",
            "奔流遥澗水，亂上前峰雲。",
            "境静悟諸幻，泊然遺世紛。"
        ],
        "title": "窮居暑雨",
        "id": "56b69797-dcba-41e0-b594-e2c80a659aef"
    },
    {
        "author": "張嵲",
        "paragraphs": [
            "今古雖同盡，存亡惕遽分。",
            "人誰爲爲善，天不右斯文。",
            "莫遂三年築，空悲四尺墳。",
            "音塵竟何所，俯仰嘆蒿焄。"
        ],
        "title": "陳參政挽詩三首  其一",
        "id": "d32dba86-6340-4ca4-a1de-1212af764ef3"
    },
    {
        "author": "張嵲",
        "paragraphs": [
            "脱屣違人代，振容即路岐。",
            "名流祠洗馬，白旐痛元規。",
            "一代風流盡，千年翰墨垂。",
            "傷心墓前水，故作夜深悲。"
        ],
        "title": "陳參政挽詩三首  其二",
        "id": "59276014-7a73-435f-8374-e9bbb80baa02"
    },
    {
        "author": "張嵲",
        "paragraphs": [
            "徒知天可恃，豈謂病終侵。",
            "遽使儀刑意，翻成殄瘁心。",
            "開阡賢子力，卜遠外姻臨。",
            "墓木看初種，俄悲已茂林。"
        ],
        "title": "陳參政挽詩三首  其三",
        "id": "4674d9ca-2cdf-4b7e-894a-bb0300445100"
    },
    {
        "author": "張嵲",
        "paragraphs": [
            "黄屋辭丹闕，貞臣赴敵營。",
            "觧言終不反，先面竟如生。",
            "誰並當時節，獨流千祀名。",
            "承家有賢嗣，諒不愧西平。"
        ],
        "title": "劉忠顯挽詞  其一",
        "id": "c80de838-b00b-4349-b6b6-f58a368bbe19"
    },
    {
        "author": "張嵲",
        "paragraphs": [
            "抗節群公愧，攄忠異國尊。",
            "威稜千古在，姦佞百年存。",
            "盛德源流遠，公朝禮物敦。",
            "豐碑昭令德，榮耀及来昆。"
        ],
        "title": "劉忠顯挽詞  其二",
        "id": "3838036c-c493-429e-a83c-f96161986f08"
    },
    {
        "author": "張嵲",
        "paragraphs": [
            "天運丁陽九，蒙塵事可傷。",
            "群寮徒陷敵，賊子更臣張。",
            "自古寧無死，惟公獨有光。",
            "向来從僞者，生意日荒涼。"
        ],
        "title": "劉忠顯挽詞  其三",
        "id": "28607588-d744-497f-b96b-357bfaea2152"
    },
    {
        "author": "張嵲",
        "paragraphs": [
            "視死如歸士，捐軀徇國臣。",
            "殺身雖一概，爲義豈無因。",
            "孔墨休相並，張南僅比倫。",
            "微公今史上，死節定何人。"
        ],
        "title": "劉忠顯挽詞  其四",
        "id": "e939a5ed-1467-4041-b740-aa3a32b6caf2"
    },
    {
        "author": "張嵲",
        "paragraphs": [
            "臨難不忘死，爲忠已足多。",
            "全生猶有路，仗節竟如何。",
            "可騐平生志，宜令後世歌。",
            "諸儒主褒貶，毫髪未容訛。"
        ],
        "title": "劉忠顯挽詞  其五",
        "id": "91ecc098-8087-4bc0-a6d8-ea9cc0e16143"
    },
    {
        "author": "張嵲",
        "paragraphs": [
            "德望三山重，勤勞一節忠。",
            "丹心明貫日，英氣浩如虹。",
            "趣召恩方急，跏趺事已空。",
            "功名重回首，寂寞淚東風。"
        ],
        "title": "王寶學挽詞二首  其一",
        "id": "d67a1927-d525-4e01-aadb-4099ed492d6a"
    },
    {
        "author": "張嵲",
        "paragraphs": [
            "故相傳勲閥，風流見典刑。",
            "所期爲旱雨，何意墮明星。",
            "有美閒桴鼓，姑蘇詫使亭。",
            "若追甘露事，忠首定丹青。"
        ],
        "title": "王寶學挽詞二首  其二",
        "id": "6020c423-14d7-4d4a-876f-5f7585f36f0d"
    },
    {
        "author": "張嵲",
        "paragraphs": [
            "蓄德竟不耀，坐觀門戶成。",
            "生無三事貴，禄有萬鍾榮。",
            "色養無違志，陵終若事生。",
            "秋風如罔極，蕭瑟在松聲。"
        ],
        "title": "劉無虞尊人挽詩二首  其一",
        "id": "4b4787cb-132d-43e0-97ad-5d0c98286d1b"
    },
    {
        "author": "張嵲",
        "paragraphs": [
            "刻杖方優老，臨川忽逝波。",
            "登年惟載德，生子舊持荷。",
            "此日悲風樹，他時廢蓼莪。",
            "輀車方即路，鄰杵爲停歌。"
        ],
        "title": "劉無虞尊人挽詩二首  其二",
        "id": "cdb05a15-e51c-4208-ae1b-71bd27c2b48a"
    },
    {
        "author": "張嵲",
        "paragraphs": [
            "磊落生平志，酣歌萬慮空。",
            "名從敦樸重，家爲克勤豐。",
            "誰與萊衣戯，唯餘杖蕚紅。",
            "素車慚有阻，揮淚灑霜風。"
        ],
        "title": "李廣甫挽詞",
        "id": "fe1ef128-17b5-4568-b772-740d90adaa7c"
    },
    {
        "author": "張嵲",
        "paragraphs": [
            "萬里南来日，惟君意最親。",
            "渾如相識舊，殊異白頭新。",
            "一别遽千古，九衢空萬人。",
            "道鄉雖有子，不使繼清塵。"
        ],
        "title": "鄒德久挽詞二首  其一",
        "id": "a030470b-8a7e-44cf-bd14-728bdee6dae7"
    },
    {
        "author": "張嵲",
        "paragraphs": [
            "才具稱要腹，奮然吞八荒。",
            "相期終用世，誰料秪爲郎。",
            "地下修文久，人間逝水長。",
            "平湖遊覽處，山色舊蒼蒼。"
        ],
        "title": "鄒德久挽詞二首  其二",
        "id": "d0d60539-c404-408e-ac2a-56de4828ea20"
    },
    {
        "author": "張嵲",
        "paragraphs": [
            "射策驚寰海，收名儗岱嵩。",
            "俄從白面士，遽作黑頭公。",
            "積善齡何促，流光後必豐。",
            "他年悲宰樹，獨在淛江東。"
        ],
        "title": "范覺民挽詞四首  其一",
        "id": "faffb808-78c1-40c3-a81f-a23536b8e181"
    },
    {
        "author": "張嵲",
        "paragraphs": [
            "舊陰交盖處，草草遂離群。",
            "何意終天别，居然此地分。",
            "豐盈宜上壽，鼎盛忽西曛。",
            "遥想天台路，悲笳慘暮雲。"
        ],
        "title": "范覺民挽詞四首  其二",
        "id": "2882f698-a0c3-4dbb-9ba3-e3c54fc63fea"
    },
    {
        "author": "張嵲",
        "paragraphs": [
            "有位居台鉉，無年究遠猷。",
            "共懷三入望，忽嘆九原幽。",
            "歸葬新阡遠，追榮恤典優。",
            "興衰春夢短，人世諒何求。"
        ],
        "title": "范覺民挽詞四首  其三",
        "id": "4ec9cdab-eef5-4e4c-ae60-79dddf1febd2"
    },
    {
        "author": "張嵲",
        "paragraphs": [
            "生平輕語别，徒恃接鄉閭。",
            "及此悲存沒，追維恨闊疏。",
            "已聞窀穸日，猶怪孟郊書。",
            "宿草他年哭，仍悲非故墟。"
        ],
        "title": "范覺民挽詞四首  其四",
        "id": "7f01551b-1f08-4366-bf48-b346b87f9cec"
    },
    {
        "author": "張嵲",
        "paragraphs": [
            "在姆毋煩訓，承家綽有宜。",
            "辛勤當早歲，宴樂近期頤。",
            "既極南陔養，仍深楓樹悲。",
            "他年褒女史，不愧管彤詩。"
        ],
        "title": "陸堯夫母吳夫人挽詞",
        "id": "52674ed4-701a-477a-a39e-c009aea0cc2a"
    },
    {
        "author": "張嵲",
        "paragraphs": [
            "弱歲承蘋藻，慈和內政惇。",
            "辛勤立門戶，壽考見曾孫。",
            "寵秩官封貴，徽音琬琰存。",
            "新阡卜何許，當可萬家屯。"
        ],
        "title": "余夫人挽詞",
        "id": "bd44c35b-58f5-4bb0-9db6-3dae7fa84c95"
    },
    {
        "author": "張嵲",
        "paragraphs": [
            "宗廟璵璠器，皇家柱石臣。",
            "策名存紫府，佐世值昌辰。",
            "德懋膺宸眷，才雄處要津。",
            "文辭追賈馬，賓望並荀陳。",
            "共貴豐年玉，咸推席上珍。",
            "薦延言有味，發摘政如神。",
            "既畏西門猛，兼懷鄭産仁。",
            "化民幾變魯，群盗遂奔秦。",
            "峻節推邦直，高風聳佞人。",
            "立身惟耿耿，讒口遂狺狺。",
            "一出修門道，重嘗未下蓴。",
            "豈同游澤畔，詎類卧漳濵。",
            "逸興傾醇酎，清談岸角巾。",
            "處屯常若泰，在屈每如伸。",
            "忽下泥金詔，初回雨露春。",
            "巾車趨象闕，鳴玉覲楓宸。",
            "江漢終歸海，風花復墜茵。",
            "途長知騄驥，霜後識松筠。",
            "道合明良舊，恩濡寵數新。",
            "調元歸大鼐，爕理屬洪鈞。",
            "賤子獨何者，龍門亦有賓。",
            "承顔常數數，惠訓每諄諄。",
            "屢賞王濛語，寧遺趙壹貧。",
            "數言真可誦，一語足書紳。",
            "他日承題品，今朝冀選掄。",
            "知歸如有地，拜賜遂無垠。",
            "菅蒯雖何用，駑駘尚可馴。",
            "儻能收散誕，幸免屢逡巡。",
            "悵别瞻行斾，衘恩睇後塵。",
            "祝公聞政日，著意念窮鱗。"
        ],
        "title": "送人赴闕",
        "id": "42a9f6dc-9e60-4e3c-ba1d-bcbc5a8da5b8"
    },
    {
        "author": "張嵲",
        "paragraphs": [
            "野曠煙迷縣，溪湍柳繫航。",
            "雉鳴初翳麥，蠶長未眠桑。",
            "地有前朝恨，爐殘古廟薌。",
            "空江長漠漠，寒日自荒荒。",
            "竟墮蕭何計，仍同項氏亡。",
            "相黥寧作帝，晝錦亦還鄉。",
            "嚴瀨終辭漢，箕山不禪唐。",
            "君王千載恨，行客亦凄凉。"
        ],
        "title": "題六合英氏廟",
        "id": "a2082bba-391f-4429-8b30-80352f89cbf4"
    },
    {
        "author": "張嵲",
        "paragraphs": [
            "徂暑初殘夜，飛螢遍曲塘。",
            "翕張舒焰短，斗注引輝長。",
            "翻屋星移位，窺簾燼吐光。",
            "未應彌輦路，聊可映書囊。",
            "乍與風俱遠，偏隨雨送凉。",
            "老夫常作客，看汝鬢毛蒼。"
        ],
        "title": "螢火",
        "id": "135b574f-b90d-40b4-b458-6ceacad16ec0"
    },
    {
        "author": "張嵲",
        "paragraphs": [
            "落葉將埋徑，林寒欲刺天。",
            "情凝遥嶺外，雪墜草堂前。",
            "竹密潛增響，梅疏欲鬬妍。",
            "紛紛迷遠樹，整整度清川。",
            "未擬乘高看，惟思擁褐眠。",
            "衡門聊騁望，憔悴廹新年。"
        ],
        "title": "偪冬至小雪",
        "id": "a3fbf8ee-f9d9-49e2-84bb-83aa3d49d267"
    },
    {
        "author": "張嵲",
        "paragraphs": [
            "長来棲遯興偏濃，秋日山光望欲空。",
            "圓紋被水川涵雨，碎影翻林樹带風。",
            "群山綿亘多連峡，微水瀠洄只向東。",
            "各有田園歸未得，追陪强欲備鄰翁。"
        ],
        "title": "和張簿韵",
        "id": "db0917d7-b762-4ac8-9785-1cfec6752446"
    },
    {
        "author": "張嵲",
        "paragraphs": [
            "投老叨恩得一州，平生江令始從游。",
            "揮豪坐上誇新句，岸幘罇前傲早秋。",
            "幸有高情能命駕，寧能十日爲吾留。",
            "詩成苦被黄花惱，急送兵厨與破愁。"
        ],
        "title": "贈江司令朝宗",
        "id": "0ec36371-1829-4c1f-b3d0-33e5e0c1447a"
    }
]