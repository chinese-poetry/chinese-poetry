[
    {
        "author": "释道潜",
        "paragraphs": [
            "一时英俊附门墉，兄弟从来号两龙。",
            "雄辩未饶端木赐，题评肯下郭林宗。",
            "精神烱烱风前鹤，操节棱棱雪後松。",
            "无复胜游参杖屦，追云弄月更雍容。"
        ],
        "title": "东坡先生挽词  其五",
        "id": "5112aefe-f71d-42dd-ad02-0ada3dc1139f"
    },
    {
        "author": "释道潜",
        "paragraphs": [
            "群惊投老窜炎荒，瘴雨蛮烟岂易当。",
            "焘气内全真自葆，铁心无动亦何妨。",
            "海山出处凭谁共，蜑叟追随乐未央。",
            "准易着书人不见，微言分付有诸郎。"
        ],
        "title": "东坡先生挽词  其六",
        "id": "7d4ed29d-c41e-46db-a247-a54448ef1a78"
    },
    {
        "author": "释道潜",
        "paragraphs": [
            "羽扇纶巾拥帅权，高才大纛拂云烟。",
            "初闻父老诵嘉语，绰有风流似昔贤。",
            "谪籍数年居瘴海，功名无分勒燕然。",
            "空余雪浪斋中石，留与邦人万古传。"
        ],
        "title": "东坡先生挽词  其七",
        "id": "10f78b4c-c090-42ee-a57e-b601dc619026"
    },
    {
        "author": "释道潜",
        "paragraphs": [
            "当年吴会友名缁，尽是人天大导师。",
            "拔俗高标元自悟，妙明真觉本何疑。",
            "篮舆行处依然在，莲社风流固已衰。",
            "它日西湖吊陈迹，断桥堤柳不胜悲。"
        ],
        "tags": [
            "西湖"
        ],
        "title": "东坡先生挽词  其八",
        "id": "fd8db16d-d74c-4cb5-bbd0-004236c82da2"
    },
    {
        "author": "释道潜",
        "paragraphs": [
            "德政从来主意宽，奋髯时怒岂容奸。",
            "傥逢大事能谈笑，未必风流劣谢安。"
        ],
        "title": "东坡先生挽词  其九",
        "id": "9b680239-2bef-4a2e-98f7-e06a8aa9d029"
    },
    {
        "author": "释道潜",
        "paragraphs": [
            "峨冠正笏立谈丛，凛凛群惊国士风。",
            "却戴葛巾从杖屦，直将和气接儿童。"
        ],
        "title": "东坡先生挽词  其一○",
        "id": "a5f0e9ca-114c-4b57-b6e3-a39552e41b8c"
    },
    {
        "author": "释道潜",
        "paragraphs": [
            "大河当日决澶渊，横被东徐正渺漫。",
            "城上结庐亲指顾，敢将忠义折狂澜。"
        ],
        "title": "东坡先生挽词  其一一",
        "id": "fe4968c3-d0ec-4b33-9280-8c8d3137e493"
    },
    {
        "author": "释道潜",
        "paragraphs": [
            "文登五日召公归，海市奇观与愿违。",
            "已蛰鱼龙能再起，人间异事古来稀。"
        ],
        "title": "东坡先生挽词  其一二",
        "id": "39c07c48-1c53-4658-8a41-a788bea1fc68"
    },
    {
        "author": "释道潜",
        "paragraphs": [
            "西湖卷葑拓漪涟，十里横吞碧玉天。",
            "自谓前身真白傅，至今陈迹尚依然。"
        ],
        "tags": [
            "西湖"
        ],
        "title": "东坡先生挽词  其一三",
        "id": "7a5b38db-dc0e-4c43-a5c4-390174b03c32"
    },
    {
        "author": "释道潜",
        "paragraphs": [
            "临淮大士本无私，应物长于险处施。",
            "亲护舟航渡南海，知公盛德未全衰。"
        ],
        "title": "东坡先生挽词  其一四",
        "id": "94e2157c-72f0-453f-a11f-cb57c3115311"
    },
    {
        "author": "释道潜",
        "paragraphs": [
            "画图虽不上凌烟，道德芬芳满世间。",
            "辽鹤已归东海去，列仙风骨若为攀。"
        ],
        "title": "东坡先生挽词  其一五",
        "id": "17071ba4-01f2-4663-af8c-f70b6a4d1422"
    },
    {
        "author": "释道潜",
        "paragraphs": [
            "洙泗芬芳远，高材尚可求。",
            "二难俱韵胜，小阮更风流。",
            "语款时容接，诗豪未易酬。",
            "平生喜人物，邂逅此相投。"
        ],
        "title": "孔子韶方平与其侄处度相访于香山作此诗以赠之",
        "id": "bb20d613-1aba-42f0-8272-762a9d82f18c"
    },
    {
        "author": "释道潜",
        "paragraphs": [
            "寒溪之滨，沙石之窦。",
            "产此灵苗，蔚然而秀。",
            "有美君子，采持而归。",
            "文石相并，滀涵清漪。",
            "根盘九节，霜雪不槁。",
            "置之幽斋，永以为好。"
        ],
        "title": "孔平子书合所藏石菖蒲",
        "id": "349dc836-570c-4d7a-91a0-d0b8e79b198e"
    },
    {
        "author": "释道潜",
        "paragraphs": [
            "异哉曲阜几世孙，白玉受性良且温。",
            "诗书礼义祖家学，扰扰自余何足论。",
            "良辰往往专吟讽，远压曹刘攀屈宋。",
            "肯与齐梁作後尘，秋月春花恣嘲弄。",
            "我方杖策过西州，指点云山结胜游。",
            "已有诏书催去兴，岂宜泉石更淹留。",
            "征车晓送登长陌，月没参横河汉白。",
            "期君安稳上龙门，不怕临流遭点额。"
        ],
        "title": "送处度赴试",
        "id": "6e1212b0-baf0-44eb-a18f-b3f88eb00a1c"
    },
    {
        "author": "释道潜",
        "paragraphs": [
            "万事年来即罢休，心萦云水尚追求。",
            "草堂早晚投君宿，纸帐蒲团不用收。"
        ],
        "title": "次韵李端叔题孔方平书斋壁  其一",
        "id": "4b844702-6cfa-48d6-a4ce-267623d68f17"
    },
    {
        "author": "释道潜",
        "paragraphs": [
            "菊丛稍稍敷金蕊，荞麦芃芃放雪花。",
            "榆柳缭墙苍霭密，谁知中有隠人家。"
        ],
        "title": "次韵李端叔题孔方平书斋壁  其二",
        "id": "30782ee7-58c3-496a-bcc9-cfd2342d1bd6"
    },
    {
        "author": "释道潜",
        "paragraphs": [
            "白头幕府尚崎岖，南亩归休盍早图。",
            "滍上山川要佳句，安排风月待相如。"
        ],
        "title": "次韵李端叔题孔方平书斋壁  其三",
        "id": "fe39313f-7908-4cf7-a7f7-7d0e2a24448b"
    },
    {
        "author": "释道潜",
        "paragraphs": [
            "舍南舍北尽云山，此处躬耕有底难。",
            "社饮鸡豚好邻里，一杯相属百忧宽。"
        ],
        "title": "次韵李端叔题孔方平书斋壁  其四",
        "id": "4b52d25e-9829-4407-bc31-a5868796cd13"
    },
    {
        "author": "释道潜",
        "paragraphs": [
            "马蹄逐逐走埃尘，官府宁容自在身。",
            "夜宿南溪孔居士，青灯相对话悲辛。"
        ],
        "title": "次韵李端叔题孔方平书斋壁  其五",
        "id": "5accd567-6661-42d2-a517-0c966093d1d2"
    },
    {
        "author": "释道潜",
        "paragraphs": [
            "爱君檐外萧萧竹，翠干扶疏一样齐。",
            "莫道此君无俯仰，惊风坠雪亦须低。"
        ],
        "title": "次韵李端叔题孔方平书斋壁  其六",
        "id": "b2b22a04-2293-44a7-80d0-768624ac63fb"
    },
    {
        "author": "释道潜",
        "paragraphs": [
            "端居终日少逢迎，佳客时来一座倾。",
            "不见诸郎事弦管，幽窗唯有读书声。"
        ],
        "title": "次韵李端叔题孔方平书斋壁  其七",
        "id": "146e121b-9229-4c6d-b1fa-6b47fa4ddb2c"
    },
    {
        "author": "释道潜",
        "paragraphs": [
            "肝胆未应分楚越，高曾元共水云乡。",
            "爱君善作离骚语，清警殊非俗肺肠。"
        ],
        "title": "次韵李端叔题孔方平书斋壁  其八",
        "id": "36f90e55-0f56-496f-8e85-6646d0953ed5"
    },
    {
        "author": "释道潜",
        "paragraphs": [
            "仲尼道德高千古，老子微言冠百家。",
            "余泽风流俱擅美，那云玉树倚兼葭。"
        ],
        "title": "次韵李端叔题孔方平书斋壁  其九",
        "id": "d0accc07-8bcc-494b-811b-a30f06f36b6c"
    },
    {
        "author": "释道潜",
        "paragraphs": [
            "吾党从来迹易亲，只缘同是个中人。",
            "滍川鱼鸟浑相识，来往沙头肯厌频。"
        ],
        "title": "次韵李端叔题孔方平书斋壁  其一○",
        "id": "9587a6fe-3e18-4f5e-b3c1-0a033109b963"
    },
    {
        "author": "释道潜",
        "paragraphs": [
            "自古山林浪得名，欲要人爵谩逃形。",
            "唯余滍上行歌者，独免移文勒户庭。"
        ],
        "title": "行歌亭  其一",
        "id": "f304e159-1a33-4b40-87e0-997fb847cf83"
    },
    {
        "author": "释道潜",
        "paragraphs": [
            "先生本自负经纶，志在丘园世莫亲。",
            "不信请看门下客，尽为金马玉堂人。"
        ],
        "title": "行歌亭  其二",
        "id": "0423330b-ac64-42a7-9598-707cf2571f1f"
    },
    {
        "author": "释道潜",
        "paragraphs": [
            "尝闻箕颍卧巢由，振荡高风冠九州。",
            "欲识当年孔宁极，依稀堪与若人俦。"
        ],
        "title": "行歌亭  其三",
        "id": "99e3abc4-2125-4fa3-b77f-0dc421b9d2b3"
    },
    {
        "author": "释道潜",
        "paragraphs": [
            "滍川胜气蔼葱葱，远访先生旧隠风。",
            "阅礼敦诗见犹子，故知余泽未终穷。"
        ],
        "title": "行歌亭  其四",
        "id": "f703c04b-0e14-4960-b8b7-5a5f8b80ede4"
    },
    {
        "author": "释道潜",
        "paragraphs": [
            "汝阳介崧洛，郡邑古且幽。",
            "出郭纔数里，招提据清流。",
            "千章鬰古木，中有百尺楼。",
            "循梯到朱栏，眼接万象游。",
            "二豪俱才华，笔力胜九牛。",
            "佳辰同览眺，高怀肯悲秋。",
            "轩渠发笑语，辽乱惊鳬鸥。",
            "平生读书要，取用不假钩。",
            "想当援毫初，应手如见投。",
            "挹子明月光，泠然洗吾眸。"
        ],
        "title": "次韵孔处度李荣期同游汝阳城西等慈寺溪堂",
        "id": "cd515849-d94f-40c1-b6a3-b570137509c9"
    },
    {
        "author": "释道潜",
        "paragraphs": [
            "黄花弄色近重阳，山果红梨迥得霜。",
            "节物撩人兴不浅，交情如子味何长。",
            "终期雾豹栖岩穴，且作宾鸿寄野塘。",
            "它日西湖能过我，胡麻供饭煮芹香。"
        ],
        "tags": [
            "西湖"
        ],
        "title": "次韵方平见寄",
        "id": "8dc579e2-d83e-42a1-84b2-12b7d16fbd81"
    },
    {
        "author": "释道潜",
        "paragraphs": [
            "南阳自古夸雄都，山川淑气无时无。",
            "中间豪杰相间出，卧龙光武兴王图。",
            "有唐昌黎百世士，布衣奋起为师儒。",
            "风流异代骨虽朽，余泽尚可濡焦枯。",
            "刘郎先子挺奇质，志业文史称乡闾。",
            "词场较蓺一不售，掉头便卜溪山居。",
            "朋云友月终岁事，挟册教子犹区区。",
            "青松寸根手自植，气概今已凌凡株。",
            "虬髯龙甲拂天籁，飒若风雨来江湖。",
            "悲哉孝思论罔极，新构永与甘棠俱。",
            "西州骚人竞与赋，盛事相诧无贤愚。",
            "续貂自昔人所诮，诗成出袖增踌躇。"
        ],
        "title": "寄题南阳刘氏松堂",
        "id": "2d802b19-2b59-4a2e-a944-bbeecc6d2cb0"
    },
    {
        "author": "释道潜",
        "paragraphs": [
            "驼裘跃马去翩翩，一舍逡巡箭脱弦。",
            "仙事未须穷传记，胜游聊为好山川。",
            "穿林络石惊寒浏，缭白萦青对篆烟。",
            "惆怅能文二三子，操觚安得共周旋。"
        ],
        "title": "同韩子苍游黄山观约高寿朋张公硕不至",
        "id": "ec4d4c19-2662-44d0-85da-5d35f8804e4d"
    },
    {
        "author": "释道潜",
        "paragraphs": [
            "涉世伊余实强颜，伤弓困翼尚惊弦。",
            "论文已失李太白，采药行寻葛稚川。",
            "请置黄公新石研，归磨潘子古松烟。",
            "幽窗写就经纶志，它日风云去斡旋。"
        ],
        "title": "子苍见和二篇再用前韵酬之",
        "id": "6b2991ca-09ab-4c1f-a457-e1c2869926f8"
    },
    {
        "author": "释道潜",
        "paragraphs": [
            "辋川奇处固难评，眼里瞳人要自明。",
            "落落信为霜後操，萧萧那虑世间声。",
            "忘言我已输三士，妙曲渠宁羡九成。",
            "此去黄尘沙漠底，时时开匣睹余清。"
        ],
        "title": "次韵王潜翁题王孝孙所藏摩诘听松图",
        "id": "6cc05ed2-6fe1-4187-9772-24009e3a2f4c"
    },
    {
        "author": "释道潜",
        "paragraphs": [
            "曾台累榭蔚相望，古木连云出缭墙。",
            "可但陶朱能计略，须知猗顿亦材良。",
            "松风菊露滋清夜，楚舞吴歌奉宴觞。",
            "好在诸郎俱挟册，起家儒术未应忘。"
        ],
        "title": "游叶城韩氏东园",
        "id": "e7157b40-9c1d-425b-b11d-23c38c2ff912"
    },
    {
        "author": "释道潜",
        "paragraphs": [
            "涪翁六蓺学，力可当万人。",
            "施州亦英特，文武备一身。",
            "风味真颉颃，宛然喜相亲。",
            "诗坛尝屡战，妙誉倾缙绅。",
            "涪翁往播迁，风义颇凋沦。",
            "施州奋不顾，伏腊赒且勤。",
            "霜雪槁群木，凛然见松筠。",
            "施州归夜台，遗编照青春。",
            "嗟我独不识，览卷徒悲辛。",
            "有子绍门户，飘飘气方振。",
            "能文得父风，作语殊不陈。",
            "流源日疏凿，岂易量涯津。",
            "结庐依通衢，隔墙闹蹄轮。",
            "颓然小轩上，息偃全天真。",
            "男儿功名志，蠖屈终一申。",
            "谁能效急急，俛仰车马尘。",
            "涪翁为子名，高意庶可循。"
        ],
        "title": "过张公硕廷直息轩",
        "id": "38e63a7b-e867-4811-a69e-5e82f49b49e0"
    },
    {
        "author": "释道潜",
        "paragraphs": [
            "浮云无根蒂，合散不可拘。",
            "忽然随高风，千里各须臾。",
            "吾生共天壤，出处良亦如。",
            "忆昔淮水滨，与君倾盖初。",
            "翘翘两弟昆，文彩照冰壶。",
            "门阑本世胄，折节胜寒儒。",
            "扁舟倚高岸，为我饭伊蒲。",
            "清谈落犀麈，鄙吝惊扫除。",
            "一别今四载，相忘寄江湖。",
            "朅来过汝颍，吊旧投生刍。",
            "夤缘访山水，岁晚倦回车。",
            "萧萧古寺底，彷佛日已晡。",
            "闻君户外音，倒屣迎前趋。",
            "胡为乎来哉，吏牒颇驰驱。",
            "高材困所役，何似林间樗。",
            "清寒凛败屋，猛焰焚枯株。",
            "胡床坐相对，气貌温以舒。",
            "明朝各异县，那得同蘧庐。",
            "无烦叹离索，且尽一笑娱。"
        ],
        "title": "静舍与蔡秀如承事会话",
        "id": "c4edeb77-043f-48a9-b2d2-5d4f9e22cbb3"
    },
    {
        "author": "释道潜",
        "paragraphs": [
            "高门知积庆，堂上有诸郎。",
            "礼乐非童子，诗书见义方。",
            "经营羞弱羽，腾踏羡飞黄。",
            "富贵由勤苦，五车安可忘。"
        ],
        "title": "赠耿纯叔秘校二令侄",
        "id": "24e1b9b5-6034-4c9b-a939-2307fe493d37"
    },
    {
        "author": "释道潜",
        "paragraphs": [
            "蜀国奇男子，能文到古人。",
            "淳源稽大雅，妙曲和阳春。",
            "节物惊摇落，僧坊断四邻。",
            "看君新着述，时与短檠亲。"
        ],
        "title": "读子苍诗卷  其一",
        "id": "824bf7e2-3017-4683-9284-3bc6af994a55"
    },
    {
        "author": "释道潜",
        "paragraphs": [
            "大册雄文未许窥，百篇先读海陵诗。",
            "疲驽伏枥空骧首，飞兔流星作么追。"
        ],
        "title": "读子苍诗卷  其二",
        "id": "67da9100-6bd4-4670-8b7f-4f6ec9ef5dac"
    },
    {
        "author": "释道潜",
        "paragraphs": [
            "恒山道人弃妻孥，坏衣祝发从浮图。",
            "爱缠欲网岂易脱，慧剑划断真须臾。",
            "飘然云水出乡国，力学生死来东都。",
            "心猨意马就羁束，肯逐万境争驰驱。",
            "回看旧事真一梦，清渭浊泾良自殊。",
            "楚山岁晚俄邂逅，雪屋对语依圆蒲。",
            "劝子南游下吴越，小航短棹寻西湖。",
            "我家住处湖岸北，如椽翠竹森千株。",
            "竹间扣扉试访我，定有猨鹤声相呼。"
        ],
        "tags": [
            "西湖"
        ],
        "title": "赠贤上人",
        "id": "26aee9b9-cfea-4ef6-9762-80a609a1e0c9"
    },
    {
        "author": "释道潜",
        "paragraphs": [
            "俄顷风云变物华，撒盐飞絮斗轻花。",
            "只应陋巷无贫者，玉户瑶阶共一家。"
        ],
        "title": "次韵高寿朋殿直喜雪  其一",
        "id": "712f983a-4c89-45a9-9acc-e5a1d9e417e5"
    },
    {
        "author": "释道潜",
        "paragraphs": [
            "挟风穿箔打窗纱，窗里人看窗外花。",
            "喷玉流珠君岂羡，从来自是五侯家。"
        ],
        "title": "次韵高寿朋殿直喜雪  其二",
        "id": "627204a6-9fb2-4300-887e-96f369ebba4b"
    },
    {
        "author": "释道潜",
        "paragraphs": [
            "荒园古堑雪溟蒙，细竹枯条共一丛。",
            "寒雀喧饥正无頼，输他孔翠食樊笼。"
        ],
        "title": "书申正己秀才所藏雀竹图後  其一",
        "id": "70788fd3-a28a-4c21-ba34-2fe026fd6bf1"
    },
    {
        "author": "释道潜",
        "paragraphs": [
            "樊笼得食暂时优，身世经年类楚囚。",
            "何似东阡与南陌，暖风晴日恣遨游。"
        ],
        "title": "书申正己秀才所藏雀竹图後  其二",
        "id": "854462e7-efb9-40e4-958a-a0a0cd01c9ba"
    },
    {
        "author": "释道潜",
        "paragraphs": [
            "缭墙千堵气雄深，小构亭亭出数寻。",
            "刈获一空云水白，阑干注目见遥岑。"
        ],
        "title": "过韩氏庄登小阁  其一",
        "id": "6ace4c63-f097-4e92-8f7f-e83182d1f2a9"
    },
    {
        "author": "释道潜",
        "paragraphs": [
            "玉秀兰芬好弟昆，时来挟册视田园。",
            "囷场古木千章合，彷佛秦人避世村。"
        ],
        "title": "过韩氏庄登小阁  其二",
        "id": "0524c3b6-76a9-4f4e-b824-543170988c8a"
    },
    {
        "author": "释道潜",
        "paragraphs": [
            "内乐名庵谁所择，涧上文人题榜额。",
            "想见风流庵内人，定匪纷华域中客。",
            "纡朱怀金何足夸，箪食瓢饮真生涯。",
            "了无忧患到心境，得失鸡虫良可嗟。"
        ],
        "title": "郑元规秀才内乐庵",
        "id": "5e7a4390-c769-4276-a252-2a4a5cef6f3b"
    },
    {
        "author": "释道潜",
        "paragraphs": [
            "草木助盘餐，纷纷固多品。",
            "精英唯竹萌，香软独楮菌。",
            "杞菊于其间，甘清有余韵。",
            "达人忘口体，道德自滋润。",
            "天随与东坡，风味实相近。",
            "穷通均一致，了不见喜愠。",
            "春苗共采撷，秋英配兰纫。",
            "後先属文词，金声而玉振。",
            "李子妙穷经，屡遭有司摈。",
            "奔军未云怯，再举当决阵。",
            "开轩植杞菊，澹泊守定分。",
            "回头语世俗，未用诮饥困。",
            "二豪勉跻攀，孔圣故许进。",
            "长卿亦何人，区区能慕蔺。"
        ],
        "title": "李荣期秀才杞菊轩",
        "id": "23ac9901-3787-4e4a-b150-3a0ec14b0111"
    },
    {
        "author": "释道潜",
        "paragraphs": [
            "汉唐夸汝南，豪杰不胜数。",
            "山川有灵蓄，鬰鬰久不吐。",
            "迩来见潘子，秀色实眉宇。",
            "是家贤伯仲，学术本邹鲁。",
            "他时俱特立，肯与哙等伍。",
            "浪为叶城游，邂逅得晤语。",
            "异乡逢岁晏，越鸟思南举。",
            "江湖结後期，细与论今古。"
        ],
        "title": "寄潘仲升秀才",
        "id": "452074ac-3949-49e0-b559-5fb7763f6506"
    },
    {
        "author": "释道潜",
        "paragraphs": [
            "四溟鳬雁集天池，十目先看俊翮飞。",
            "养气有余吞大敌，穷经无缪识玄微。",
            "尘埃旧服辞阿緆，雨露新袍授楚衣。",
            "拜命还家春尚好，桃花流水涨渔矶。"
        ],
        "title": "次韵方平送李南仲赴试春闱",
        "id": "61c246b3-417d-488d-873d-3975c2cc2e60"
    },
    {
        "author": "释道潜",
        "paragraphs": [
            "渊明未挂冠，志已蹈方外。",
            "何时辞五斗，散发从傲睨。",
            "闲中气味好，至乐无与对。",
            "黄香识君心，机事劝早计。",
            "古来轩冕事，端受外物制。",
            "有如缠蔓瓜，讵肯脱根蒂。",
            "一朝秋风至，零落惊溃溃。",
            "佚老得天和，晚景期百岁。",
            "超然闾里间，高风邈难继。"
        ],
        "title": "刘福老长官佚老堂",
        "id": "ea6f3da2-577f-434e-baad-931343692d40"
    },
    {
        "author": "释道潜",
        "paragraphs": [
            "豫章山川足灵气，天与四时滋万汇。",
            "翘然双干秀一门，儒释殊科道无异。",
            "一操经术游广文，一事瓶盂寻祖意。",
            "功名生死两俱彻，论报君亲各无愧。",
            "上人余力擅风骚，三昧何妨间游戏。",
            "穷愁肯学郊与岛，高瞻已能追晋魏。",
            "文章妙处均制馔，不放咸酸伤至味。",
            "少陵彭泽造其真，运斤成风有余地。",
            "眉阳老人文所宗，此语得之吾敢秘。",
            "斯君向上踏玄关，奔逸绝尘那可跂。"
        ],
        "title": "赠权上人兼简其兄高致虚秀才",
        "id": "b7fef5d4-b41a-4fdd-8b02-5de4893ded17"
    },
    {
        "author": "释道潜",
        "paragraphs": [
            "淮海衣冠盛，门阑占一时。",
            "朝廷矜棣萼，人物得熊罴。",
            "暂倚轩裳贵，还随舟壑移。",
            "新阡埋玉树，黄雾惨余悲。"
        ],
        "title": "孙传师密学挽辞  其一",
        "id": "c36b1edd-c232-4ff7-8265-2c816c6414a8"
    },
    {
        "author": "释道潜",
        "paragraphs": [
            "王畿初作邑，终日坐鸣弦。",
            "雅量能知变，平戎在未然。",
            "裕陵俄识拔，鹏路遽腾骞。",
            "二十年间事，凄凉付逝川。"
        ],
        "title": "孙传师密学挽辞  其二",
        "id": "9870ccf0-fc01-4b87-a45c-b3d8bcb0b9cf"
    },
    {
        "author": "释道潜",
        "paragraphs": [
            "逸气凌崧华，高标蔼搢绅。",
            "经纶真汉将，谈笑却胡尘。",
            "白首遭微谴，青云阻要津。",
            "功名关造物，一语未能陈。"
        ],
        "title": "孙传师密学挽辞  其三",
        "id": "d4edc582-4ec7-4691-b499-b06fe7760b1d"
    },
    {
        "author": "释道潜",
        "paragraphs": [
            "伯仲持哀日，余方倾盖初。",
            "炷香翻贝叶，酌茗饭园蔬。",
            "一作邗沟别，空传桂岭书。",
            "升堂揖遗像，回首意何如。"
        ],
        "title": "孙传师密学挽辞  其四",
        "id": "6eab8c61-7f65-4f60-bc41-9aaa2903f205"
    },
    {
        "author": "释道潜",
        "paragraphs": [
            "彼美荆岑玉，斯人实可俦。",
            "眉间见和气，皮里识阳秋。",
            "夫子常称德，蓬山素并游。",
            "一官虽不寿，抚己亦何羞。"
        ],
        "title": "孙志甫主簿挽词  其一",
        "id": "dcc9c806-a85f-4a9f-96a1-56cad1d1c079"
    },
    {
        "author": "释道潜",
        "paragraphs": [
            "笃学谁如子，穷经志亦勤。",
            "干将曾未试，宝气已沈沦。",
            "天远终难问，眉酸谩自颦。",
            "伫瞻兰玉秀，褒及墓中身。"
        ],
        "title": "孙志甫主簿挽词  其二",
        "id": "e5d082d8-bc2c-4c42-ae05-33fba9370d25"
    },
    {
        "author": "释道潜",
        "paragraphs": [
            "高栋曾轩何用为，此轩虽小景无遗。",
            "惜当麦垄堆青日，不见波涛卷雪时。",
            "眼底衣冠多邂逅，胸中贵贱少参差。",
            "问君卜筑隋堤上，几见春光上柳丝。"
        ],
        "title": "次韵张敏叔工部题郭殿直远趣轩",
        "id": "1ef0437f-0ca2-46ce-b2c0-fb44e39cfe3e"
    },
    {
        "author": "释道潜",
        "paragraphs": [
            "百尺苍崖底，蒙泉自我名。",
            "滀涵滋造化，汲引绝亏盈。",
            "碧甃深仍固，朱栏小易成。",
            "殷懃中夜月，长与照澄明。"
        ],
        "title": "蒙泉堂",
        "id": "8822df4b-7338-4836-b234-523836c9defa"
    },
    {
        "author": "释道潜",
        "paragraphs": [
            "夜半秋江不见人，翠荷擎出露华新。",
            "江神水仙来共饮，一掬遗我生精神。"
        ],
        "title": "八月十七夜梦中作",
        "id": "beb0b8c3-95f7-4f4d-be65-4c533a9efb21"
    },
    {
        "author": "释道潜",
        "paragraphs": [
            "从来疑造物，无处识其真。",
            "好月难终夕，名花不尽春。",
            "青灯空照室，白㲲谩遗巾。",
            "泣血怜慈母，悲酸动四邻。"
        ],
        "title": "哭休上人",
        "id": "d05ee393-804d-441c-a926-780aff1a5475"
    },
    {
        "author": "释道潜",
        "paragraphs": [
            "雅构何幽眇，真宜邃隠名。",
            "朝云半峰秀，夜月一帘明。",
            "终岁尘痕少，无时爽气清。",
            "炷香翻贝叶，安稳老余生。"
        ],
        "title": "邃隠堂",
        "id": "29a93337-5b22-4bee-9ca4-b2980e5b0cd4"
    },
    {
        "author": "释道潜",
        "paragraphs": [
            "岧峣画栋与云平，一派寒流玉镜清。",
            "三岛胜形方足拟，千钧笔力始能名。",
            "鸥翻翠霭光中去，山倚朱栏静处横。",
            "令尹政闲勤把酒，风流未减谢宣城。"
        ],
        "title": "宁川西寺水阁呈周格非承议",
        "id": "60293714-87dc-4948-b822-50aaaebd02b4"
    },
    {
        "author": "释道潜",
        "paragraphs": [
            "鸟声鸣春春渐融，千花万草争春工。",
            "纷纷桃李自缭乱，牡丹得体能从容。",
            "琱栏玉砌升晓日，轻烟薄雾初冥蒙。",
            "深红浅紫忽烂熳，如以蜀锦罗庭中。",
            "姚黄贵极未易睹，绿叶遮护藏深丛。",
            "露华膏沐披正色，肯事夭冶分纤秾。",
            "从来品目压天下，百卉羞涩莫敢同。",
            "清浄老禅根道妙，即此幻色谈真空。",
            "上人封植匪玩好，庶敬先烈存遗风。",
            "遨芳公子应未耳，且乐樽俎怡歌钟。"
        ],
        "title": "僧首然师院北轩观牡丹",
        "id": "120a8e04-c557-4e2b-bddc-1130bee0ac9b"
    },
    {
        "author": "释道潜",
        "paragraphs": [
            "怀素高闲世罕追，君今端与若人期。",
            "龙蛇落纸惊飞电，心手相忘岂所思。",
            "骥子神驹天与俊，朝燕暮越足难羁。",
            "超然遽作双溪别，肯学纷纷儿女悲。"
        ],
        "title": "用法颖韵寄信上人",
        "id": "c1927c5c-6e40-4ee5-b163-547fc8401f5c"
    },
    {
        "author": "释道潜",
        "paragraphs": [
            "吴会溪山总可怜，此堂雄览独能全。",
            "银河两派来天上，黛色千峰落槛前。",
            "樵斧声沉苍霭里，钓竿人立白鸥边。",
            "多才李贺知无敌，妙句行看陋众妍。"
        ],
        "title": "昌化双溪堂呈府签判赵德茂宣德",
        "id": "b9028ecf-d5df-4445-8d23-b6f60551347c"
    },
    {
        "author": "释道潜",
        "paragraphs": [
            "吾生出处异周颙，猨鹤休惊蕙帐空。",
            "木笋荐盘非世味，胡麻供饭古人风。",
            "时翻贝叶千行偈，战胜诗魔五字功。",
            "杖屦傥来偿素约，与君同尽此生中。"
        ],
        "title": "用法颖韵寄诜上人",
        "id": "ead14b45-d520-4996-b0c8-c9ed381ad49e"
    },
    {
        "author": "释道潜",
        "paragraphs": [
            "身世从来薄所营，晚归丘壑更忘情。",
            "随眠烦恼何曾有，无树菩提本不生。",
            "布袜青鞋供我老，月溪沙路恣经行。",
            "细炊云子斋厨饭，要配香芹碧涧羹。"
        ],
        "title": "山中书事",
        "id": "3d93939b-b43d-4c74-a057-9a7d1eb02f08"
    },
    {
        "author": "释道潜",
        "paragraphs": [
            "双溪秋色最关情，想见登临爽气生。",
            "木落草枯山自瘦，潦收沙白水偏明。",
            "眼中旧事烟云散，箧里新诗早晚成。",
            "来岁如今好时节，看君高步蹑鹏程。"
        ],
        "title": "次韵孔天瑞秀才见寄",
        "id": "e78289e9-1645-43d2-8f34-fcccfd9c8bcd"
    },
    {
        "author": "释道潜",
        "paragraphs": [
            "太古淳音久已亏，多君妙指善医治。",
            "高山流水意虽在，白雪阳春和者谁。",
            "不放惊飙侵涧户，只容明月侍帘帷。",
            "满堂宾客俱倾耳，共失芙蓉漏转时。"
        ],
        "title": "听天竺慧照师琴",
        "id": "397a6ea7-1f75-402a-a4ed-1090e8845b31"
    },
    {
        "author": "释道潜",
        "paragraphs": [
            "御城东畔听鸣珂，公子当年为我过。",
            "论议凛然无两可，文章妙绝具三多。",
            "情亲意合方倾倒，云散风流欲奈何。",
            "傥附南鸿寄消息，吾今踪迹閟岩阿。"
        ],
        "title": "寄伯言明发",
        "id": "b1f59b7b-5bff-455f-8f17-1f6c2b761b57"
    },
    {
        "author": "释道潜",
        "paragraphs": [
            "桃李韵粗俗，江梅清独妍。",
            "幽姿有时睹，如揖姑射仙。",
            "从来丹青手，默数三四贤。",
            "徐熙擅江左，赵子名西川。",
            "中间复谁何，绝特推老边。",
            "风流迨兹泯，范子俄超然。",
            "乃知苕霅胜，秀气常回旋。",
            "斯人非画师，势利不可镌。",
            "兴来即挥毫，游戏三昧前。",
            "一枝岂易得，答子能拳拳。",
            "横斜有余态，肌粉含霏烟。",
            "我来玩几席，叹赏徒留连。",
            "恨无处士诗，二妙相并传。"
        ],
        "title": "过玉师室观霅川范生梅花",
        "id": "27032352-8155-4a78-88c7-8e7d97c201eb"
    },
    {
        "author": "释道潜",
        "paragraphs": [
            "生前不用惊毁誉，身後何须千载名。",
            "处顺安时真旷达，本无哀乐动幽情。"
        ],
        "title": "处顺斋",
        "id": "be868ff1-e004-4e35-96db-22b944287118"
    },
    {
        "author": "释道潜",
        "paragraphs": [
            "吾道日凋丧，末流殊可嗟。",
            "师门互开辟，学者如泥沙。",
            "欲求超然姿，驽厩搜渥洼。",
            "子初为儿童，岐嶷众所夸。",
            "长能游学海，宛转穷津涯。",
            "谁知蓬蒿底，忽睹挺生麻。",
            "向来挈瓶盂，同我栖烟霞。",
            "朝昏事禅悦，神观静不哗。",
            "子今未三十，涵养滋根芽。",
            "行看觉苑中，绰现优昙花。"
        ],
        "title": "赠圣可证师",
        "id": "4d6419d5-7dba-4447-9b29-0c90a8abb228"
    },
    {
        "author": "释道潜",
        "paragraphs": [
            "朱轮千骑拥郊垧，政暇寻山固有名。",
            "眼接青苍心已喜，身经旷野路尤平。",
            "潮吞浦溆浑如海，蜃吐烟云谩作城。",
            "欲访真仙迷紫府，空端依约步虚声。"
        ],
        "title": "次韵通守杨叔丰大夫游狼山  其一",
        "id": "bbdcf407-34fa-4d88-a898-a7b216dd10c5"
    },
    {
        "author": "释道潜",
        "paragraphs": [
            "吴楚封疆一望间，时平无事可相关。",
            "乐天标致元非俗，灵运襟怀本爱山。",
            "蜡屐斜穿横岭上，角巾相对野僧闲。",
            "扁舟却恨南来晚，胜事风流不预攀。"
        ],
        "title": "次韵通守杨叔丰大夫游狼山  其二",
        "id": "7c42d7a0-ba8e-4394-a40a-e9df0d709fcc"
    },
    {
        "author": "释道潜",
        "paragraphs": [
            "公子居闲厌华屋，一官江海辞羁束。",
            "端能有志学渊明，数板垣墙营小筑。",
            "榜名容膝雅所宜，寄傲南窗聊自足。",
            "祖宗承平逾百年，胄绪蕃衍如云烟。",
            "敦诗阅礼不胜数，人物似君尤卓然。",
            "论文讲蓺未易料，虚己下士常折旋。",
            "忆昔初逢大梁下，风味向人如倒蔗。",
            "苦遭猨鹤促还山，回首相望惊百舍。",
            "谁言江路渺云涛，一舸春风重命驾。"
        ],
        "title": "过都监赵思正崇班容膝庵",
        "id": "a01ec463-3f81-4ec6-9f9e-2a444d27f193"
    },
    {
        "author": "释道潜",
        "paragraphs": [
            "吾闻终南山，鬰茀参斗牛。",
            "其下多贤豪，学术贯九流。",
            "公生实异禀，气夺河汉秋。",
            "妙龄升广文，岐嶷压上游。",
            "登科三十年，仕宦真悠悠。",
            "功名信有命，富贵岂力求。",
            "迩来居海上，未解钟仪囚。",
            "高怀素闻道，对客忘咿嚘。",
            "相欢固倾倒，不可即掉头。",
            "今我来自东，邂逅欣绸缪。",
            "新诗激谬懦，词力劲且遒。",
            "怳如开武库，左右森戈矛。",
            "便当偃旗鼓，罢战为良谋。",
            "与公从逍遥，放浪追子休。"
        ],
        "tags": [
            "终南山"
        ],
        "title": "酬王衮臣朝奉见赠",
        "id": "f6d673ea-259a-40dc-b8f3-de67f27d498b"
    },
    {
        "author": "释道潜",
        "paragraphs": [
            "参军暂辍簿书忙，为我聊开古锦囊。",
            "玉骨已能含秀气，珠玑那解不辉光。",
            "王孙挟策真难事，妙质如君岂易量。",
            "它日雠书天禄阁，声名端可继刘郎。"
        ],
        "title": "观宗室伯山司户诗卷",
        "id": "3ffc22fa-27d6-48ed-ad3c-f682d106ac04"
    },
    {
        "author": "释道潜",
        "paragraphs": [
            "招提岑寂古城隈，海雨江风日日来。",
            "但觉园林芳意尽，不知红紫为谁开。",
            "花飞南陌浑空柳，绿染中庭半是苔。",
            "有客冲泥能过我，笋舆驼褐夜深回。"
        ],
        "title": "次韵思正雨中偶兴",
        "id": "8c1cb9e5-30a3-4c07-9b8c-86500ac4ae32"
    },
    {
        "author": "释道潜",
        "paragraphs": [
            "骚人久无闻，风雅日浸衰。",
            "汀洲空兰芷，憔悴无芳姿。",
            "参军妙述作，鲍谢相并驰。",
            "明珠不自耀，光彩閟陆离。",
            "聊因五斗粟，暂寄东海湄。",
            "官身虽簿领，游刃能一麾。",
            "寥寥古寺空，转砌春日迟。",
            "闭关时却扫，寂寂下书帷。",
            "唐虞悉观览，百氏了不遗。",
            "论文慎许可，纪律严自持。",
            "昨朝发新咏，落语皆瑰奇。",
            "世无杨德祖，讵识黄绢词。"
        ],
        "title": "酬赵存道都曹见赠",
        "id": "fe6e2eb6-ed2c-4b9f-abb7-efe25b7f7140"
    },
    {
        "author": "释道潜",
        "paragraphs": [
            "丛芳依小院，妙色发纤秾。",
            "绰约宜朝露，温柔怯午风。",
            "兴随欢宴尽，事逐断云空。",
            "应待酴醾放，招携更与同。"
        ],
        "title": "次韵思正游南寺赏牡丹",
        "id": "743ebeae-7494-4536-9db0-92dd5b5ea82c"
    },
    {
        "author": "释道潜",
        "paragraphs": [
            "堪爱君家小凤雏，炯然眉目照冰壶。",
            "他年足逸诗书圃，翰墨场中千里驹。"
        ],
        "title": "赠思正令子",
        "id": "8d405447-8087-41aa-98bb-aa631de51aeb"
    },
    {
        "author": "释道潜",
        "paragraphs": [
            "邦人莫讶气如虹，生长皇家富贵丛。",
            "陶写年华樽俎外，吟哦风物笑谈中。",
            "伶伦奏曲千般巧，锦彩缠头一样红。",
            "琴瑟献酬还可乐，牵衣儿女复相同。"
        ],
        "title": "思正挈家游张氏园有诗俾余次韵",
        "id": "7fecc5f8-f88c-4184-a5ec-aaf07c9f71d1"
    },
    {
        "author": "释道潜",
        "paragraphs": [
            "雨洗高梧爽气浮，鸣蝉相唤作新秋。",
            "翻空白鸟一行去，目送冈峦欲尽头。"
        ],
        "title": "维杨秋日西郊  其一",
        "id": "04fa640c-404a-4e43-be71-433305f39f3c"
    },
    {
        "author": "释道潜",
        "paragraphs": [
            "瓜花零落豆花繁，秋入隋家旧苑看。",
            "水调遗音今寂寞，空余坏道泻哀湍。"
        ],
        "title": "维杨秋日西郊  其二",
        "id": "a98fadb9-79b5-4218-ab87-fbb363cfed51"
    },
    {
        "author": "释道潜",
        "paragraphs": [
            "潦水初收古涧清，小桥斜倚数鱼行。",
            "神林社日传箫鼓，秋稼如云岁有成。"
        ],
        "title": "维杨秋日西郊  其三",
        "id": "e5f2e0af-c9ec-4e25-8f19-374c3edeb006"
    },
    {
        "author": "释道潜",
        "paragraphs": [
            "枯榆偃蹇若苍龙，影占荒郊半亩宫。",
            "下有牧羊双稚子，卧吹芦管对西风。"
        ],
        "title": "维杨秋日西郊  其四",
        "id": "6106add7-c509-4f26-b905-5872dfe08318"
    },
    {
        "author": "释道潜",
        "paragraphs": [
            "小凤团笺已自奇，谪仙重扫岁寒枝。",
            "梢头余墨犹含润，恰似梳风洗雨时。"
        ],
        "title": "题东坡墨竹赠官妓",
        "id": "d979fb75-2615-497d-9f53-03f0ce989a74"
    },
    {
        "author": "释道潜",
        "paragraphs": [
            "墙角风欺竹影斜，数声啼尽欲栖鸦。",
            "重门已闭断还往，独卷疏帘看月华。"
        ],
        "title": "秋",
        "id": "56810696-1093-4e54-9dcc-1fc619463ed0"
    },
    {
        "author": "释道潜",
        "paragraphs": [
            "尝闻李谪仙，饮酒兴无尽。",
            "醉来卧空山，天地即衾枕。",
            "当时放迹奇，流俗不可近。",
            "君今外形骸，与世不拘窘。",
            "寸心合虚旷，万事一以泯。",
            "开亭向幽圃，朝夕事醉寝。",
            "茅檐落日欲醒时，起对婵娟拂瑶轸。"
        ],
        "title": "醉眠亭",
        "id": "f6947f46-2e3f-4aa6-a157-d5e6470c2ab9"
    },
    {
        "author": "释道潜",
        "paragraphs": [
            "市朝尘土污人衣，远忆云山便赋归。",
            "溪水绕门秋欲晚，苕花漠漠鹭鸶飞。"
        ],
        "title": "归溪上",
        "id": "a9517fff-5676-4c57-a0a0-1b9f280e70e1"
    },
    {
        "author": "释道潜",
        "paragraphs": [
            "咸平处士风流远，招得梅花枝上魂。",
            "疏影暗香如昨日，不知人世几黄昏。"
        ],
        "title": "梅花",
        "id": "5a88acd9-81b0-4ff3-bead-7aefa47c5537"
    },
    {
        "author": "释道潜",
        "paragraphs": [
            "风约乱云归陇首，角催明月出波心。"
        ],
        "title": "句  其一",
        "id": "00e20210-5a9f-4172-bc07-6cd4732b7a18"
    },
    {
        "author": "释道潜",
        "paragraphs": [
            "浩瀚霜风刮天地，温泉火井无生意。"
        ],
        "title": "句  其二",
        "id": "05859c2b-71aa-43bf-b1d4-b6e12820cb86"
    },
    {
        "author": "释道潜",
        "paragraphs": [
            "但看黄鹤山顶云，化作白龙潭上雨。"
        ],
        "title": "句  其三",
        "id": "da7c0d95-7b1d-43a5-a533-43222dc92cff"
    },
    {
        "author": "释道潜",
        "paragraphs": [
            "堕杳霭更上，迎晖亭徙倚。"
        ],
        "title": "句  其四",
        "id": "d3ac654b-e737-4e86-9c17-26bca8c38f36"
    },
    {
        "author": "孔平仲",
        "paragraphs": [
            "蔌蔌林中叶，落势殊未休。",
            "念汝春夏间，芃芃一何稠。",
            "朝烟坐苍翠，暮雨借膏油。",
            "及今乃委地，只以藉马牛。",
            "焚之扬其灰，或用粪田畴。",
            "当记排空出，结阴弥道周。",
            "物生固有数，时去安可留。",
            "况汝易摆触，性质本纤柔。",
            "惟有松竹秀，独当天地秋。"
        ],
        "title": "马上咏落叶",
        "id": "98ba1e62-b2fd-4c47-9061-83b4da562610"
    },
    {
        "author": "孔平仲",
        "paragraphs": [
            "家贫何所费，使纸如使水。",
            "亲交或见遗，自买不知几。",
            "置之几案间，数轴俄空矣。",
            "作字本不工，学书非不喜。",
            "不知何故尽，疑若有神鬼。",
            "若云随置邮，性复懒笺启。",
            "间或强为之，皆出不得已。",
            "横斜若幡脚，龃龉如雁齿。",
            "数易仅能成，纷纷多废委。",
            "叙致失轻重，畏慎防触抵。",
            "往往已缄封，时时又删洗。",
            "遂令巾衍竭，大半或缘此。",
            "昔无楮先生，云自蔡伦始。",
            "假令行竹简，秃野未供使。",
            "人生有知慧，不若愚且鄙。",
            "古来取卿相，未必皆经史。",
            "谁教识点画，空耗五斗米。",
            "咄嗟为此诗，又是一张纸。"
        ],
        "title": "使纸甚费",
        "id": "7eec27a7-5d4e-4492-b93a-b56316fa4839"
    },
    {
        "author": "孔平仲",
        "paragraphs": [
            "北风吹波客桅折，浔阳维舟不敢发。",
            "观君和我回文诗，满眼春光破冰雪。",
            "山间玉少白石多，造化积英费融结。",
            "如君藻思岂易得，姓名卢骆推前列。",
            "他人平步取卿相，乃独区区困羁绁。",
            "江湖漂泊随断梗，岁月峥嵘逼华发。",
            "颓然放肆孰可测，一马固能齐万物。",
            "胡琴虽已隔黄壤，宝灯吐焰高于月。",
            "人生乐事君得多，谁羡腰金拥幢节。"
        ],
        "title": "谢王通叟回文诗",
        "id": "e766453b-9a3e-45c2-b1c1-4e780136450d"
    },
    {
        "author": "孔平仲",
        "paragraphs": [
            "浔阳江头夜吹箫，旁若无人声正调。",
            "问之谁何天鬻子，谪官东南数千里。",
            "当时司马泣琵琶，君独怡然奏宫征。",
            "但能如此游世间，于诸荣辱何忧喜。"
        ],
        "title": "送王通叟",
        "id": "daa9a2e9-ba1b-4ffd-a935-f8ee169b92ee"
    },
    {
        "author": "孔平仲",
        "paragraphs": [
            "浔阳五邑谁善政，历陵令尹朱为姓。",
            "孜孜常以民存心，四境安娱吏无横。",
            "吾爱其人颇真率，笑语诙谐喜讥评。",
            "山有猛虎藜藿长，人得朋友衣冠正。",
            "当时文学推第一，阔步青云乃蹊径。",
            "大贤百里固非地，赤子三年且无病。",
            "如君才智可自达，今归朝廷惟所应。",
            "君臣昔以譬埙箎，吉甫文武陛下圣。",
            "当陈半策绾万金，翩翩六翮凌风劲。",
            "江边钟官老铸钱，坐髀已消穷且暝。",
            "倘君富贵不通书，当验行藏素非佞。"
        ],
        "title": "送朱君贶德安宰罢任还",
        "id": "dc3b8c2d-f30f-43f7-ad7a-a56a9e2902b6"
    },
    {
        "author": "孔平仲",
        "paragraphs": [
            "清秋古邑气象开，健令曳组从南来。",
            "渊明已往狄公死，继有贤者荒山隈。",
            "九江安流息骇浪，百里和气迎新雷。",
            "积年逋事一朝决，落笔翩翩何快哉。",
            "幽潜曲折皆照见，正以宝鉴悬高台。",
            "古称岂弟民父母，君视百姓犹婴孩。",
            "近来俗吏狃文法，往往习尚以利回。",
            "惟君用心知自性，造次所发皆矜哀。",
            "政成讼简当暇日，间或吟诗持酒杯。",
            "言辞泠泠韵不俗，识子眉宇无纤埃。",
            "长篇示我已踰月，诗债甚久烦君催。",
            "我如荒田废耕垦，嘉谷不植岁且灾。",
            "为君游顽揠枯槁，满把所收惟草莱。",
            "金山万丈绝梯级，手聚沙砾空成堆。",
            "龙鳞难攀徒自苦，狗尾强续良可咍。",
            "想君风采方引领，忽见泝浪停高桅。",
            "迎门倒履喜如沃，相与一笑倾新醅。",
            "曹亭孤峙眺回远，杖策共寻幽磴苔。",
            "诸峰积雪倚天白，此处酬唱须清才。",
            "老鸡爪嘴未易犯，敛翅避子甘低徊。"
        ],
        "title": "用常甫元韵寄彭泽曾移忠",
        "id": "ea79ea3d-19e1-4fa4-b151-7f01e4ea0264"
    },
    {
        "author": "孔平仲",
        "paragraphs": [
            "静如秋潭月，秀比玉山岑。",
            "濂溪素积善，遗泽乃在今。",
            "一鸣先众人，再鸣慰我心。",
            "茁芽旧固好，浚养日愈深。",
            "岁暮冰雪气，关山车马音。",
            "去者辙相结，岂止旅思侵。",
            "期君贾余勇，枭俊将成禽。",
            "策功居第一，受赏绾千金。",
            "高堂迟捷布，华发正盈簪。"
        ],
        "title": "送周元翁赴省试",
        "id": "39844899-83b7-4122-9373-c29015f3fab1"
    },
    {
        "author": "孔平仲",
        "paragraphs": [
            "鲁直之文如电坼霜开，鲁直之书如雨行冰散。",
            "骎骎步骤日加远，与子三年不相见。",
            "庭柯未长一尺围，起视孤标插星汉。",
            "昨朝诵子所作诗，使我自失长嗟叹。",
            "我衰力薄空辛勤，直欲为子焚笔研。",
            "此才不使重台阁，四十青衫尚为县。",
            "南山积雪玉倚空，高亭压城天北风。",
            "安得与子跨飞鸿，与我共哦清景中。",
            "锵金纡紫世不空，豪杰卓荦岂易逢。",
            "愿言与子长相从，四方上下为云龙。"
        ],
        "title": "因读黄鲁直所与周法曹诗诗与字俱好以此寄之",
        "id": "7426d6ac-acac-4143-9ace-e5029db84f35"
    },
    {
        "author": "孔平仲",
        "paragraphs": [
            "晨兴悲风鸣，霜霰集我屋。",
            "忽惊岁云晚，日月疾转毂。",
            "穴虫知天时，闭户各潜伏。",
            "而我亦劳止，扰扰尚驰逐。",
            "宵征戴星明，暮饭多见烛。",
            "灰尘雕须眉，铜臭蚀肌肉。",
            "念当投劾去，牵系五斗粟。",
            "岂无数亩田，亦有千个竹。",
            "平生羡为农，水旱忧不足。",
            "空效鸟雀饥，唧啾如聚哭。",
            "内顾复迟回，行藏类羝触。",
            "长卿着犊鼻，扬子投天禄。",
            "岷峨能生贤，独不主为福。",
            "如君乃栖栖，似我宜碌碌。",
            "连山积雪壮，霁色明群玉。",
            "对此想清标，凛然疑在目。",
            "安得两翅长，高举逐黄鹄。",
            "飞去堕君前，绸缪论心曲。"
        ],
        "title": "寄子由",
        "id": "bfd70a15-fb86-430f-8c80-f543cfe59200"
    },
    {
        "author": "孔平仲",
        "paragraphs": [
            "平明大雪风怒嘷，屋上卷来亭下高。",
            "更深更密皆能到，所在纷纷如雨毛。",
            "堆床压案扫复聚，取笔欲书冰折毫。",
            "须眉沾白催我老，自颈以下类拥袍。",
            "此时只好闭门坐，右手把酒左持螯。",
            "奈何巑岏据听事，千兵踏藉泥如糟。",
            "强登曹亭要望远，纸伞掣手不可操。",
            "黑阴遮眼铺水墨，寒气刮耳投兵刀。",
            "饥肠及午尚未饭，更搜诗句无乃劳。",
            "幸有使君怜寂寞，亟使兵厨分冻醪。",
            "余虽不饮为一釂，两颊生春红胜桃。",
            "醉眼瞢腾视天地，蜾蠃螟蛉轻二豪。",
            "勿令小暖气便壮，自笑世间皆我曹。"
        ],
        "title": "元丰四年十二月大雪郡侯送酒",
        "id": "fc419b28-e023-4c13-9dde-ff5020840f28"
    },
    {
        "author": "孔平仲",
        "paragraphs": [
            "北风三日雪，南湖一尺冰。",
            "晚云遮望眼，不见玉山城。"
        ],
        "title": "寄常甫",
        "id": "97c2708d-b287-41e9-b251-dd6d1c0ea2cb"
    },
    {
        "author": "孔平仲",
        "paragraphs": [
            "我眠何由安，击鼓中夜起。",
            "出门若秉烛，月色照千里。",
            "屋瓦微有光，纷纷雪正委。",
            "清寒薄驼裘，六合气如水。",
            "既归整灯火，危坐阅书史。",
            "羸僮拭眼睫，侍我色不喜。",
            "问之强应对，固以噤口齿。",
            "金壶涩冰澌，城上更屡死。",
            "戍兵饱且昏，汗漫睡方美。",
            "援桴虽贱事，其实关众耳。",
            "奈何司晨夕，倒错一至此。",
            "惟有赤帻鸡，嘐嘐鸣不已。"
        ],
        "title": "宵兴",
        "id": "ad975dc7-e03d-4553-b377-7e269e33a2b1"
    },
    {
        "author": "孔平仲",
        "paragraphs": [
            "前时大雪风扰之，有无厚薄皆不齐。",
            "今朝大雪无风色，下隰高原总盈尺。",
            "由来此物本阴气，偏近黄昏落尤剧。",
            "斜萦碎委百千态，不是天上谁做得。",
            "铮铮鸣霰已三日，厌坐北窗闻滴沥。",
            "自非猛下意不醒，半夜一天星斗白。",
            "漫漫玉琢人世界，蹂践成泥真可惜。",
            "呼童梯屋器贮之，犹得煎茶待嘉客。"
        ],
        "title": "十二月二十五日大雪",
        "id": "841e2966-5f7f-4191-b517-9eda0d2b142a"
    },
    {
        "author": "孔平仲",
        "paragraphs": [
            "九江虽侨寓，城东乃松楸。",
            "泉府固劳冗，十日得一休。",
            "朝出暮可还，驾言循故丘。",
            "雨洗川原浄，鸟啼岩谷幽。",
            "白杨吟悲风，涧水咽长流。",
            "江西走浊浪，中有蛟鼍游。",
            "可望不可涉，裴徊倚山陬。",
            "眈眈林间鸲，岁老爪如钩。",
            "飞下啄余祭，肉食惟自谋。"
        ],
        "title": "城东作",
        "id": "df42a9da-ee27-4f07-a58c-03666318732c"
    },
    {
        "author": "孔平仲",
        "paragraphs": [
            "长松高落落，积雪白皑皑。",
            "鳞鬣冻且僵，鬰结久不开。",
            "观其缠压意，直使同枯荄。",
            "雁带寒光去，鸟传春信来。",
            "微阳入直干，生意忽已回。",
            "豁若醉初醒，整顿出尘埃。",
            "秀色媚山腹，孤标摩斗魁。",
            "时至自当复，安得长摧颓。",
            "若非根本壮，何能异草莱。"
        ],
        "title": "咏道上松",
        "id": "5e8a42dc-daf4-4860-924a-3785275e0643"
    },
    {
        "author": "孔平仲",
        "paragraphs": [
            "吾家有狂犬，其走如脱兔。",
            "撑突盘盂翻，搜爬堂庑污。",
            "逢人吠不止，鸡噪猫且怒。",
            "固难在家庭，只可守村墅。",
            "不见已半年，意谓少惩惧。",
            "昨日至城东，摇尾喜若赴。",
            "衔衣复抱膝，屡叱不肯去。",
            "一跃数尺高，其强乃如故。",
            "岂惟性则然，汝分亦天赋。",
            "未闻有骅骝，蹄啮弃中路。",
            "安敢携汝归，重令儿女怖。"
        ],
        "title": "狂犬",
        "id": "aa689fc3-227b-48b7-a849-ad3bf9992f80"
    },
    {
        "author": "孔平仲",
        "paragraphs": [
            "平生性好墨，以此为昼夜。",
            "陈玄尔何为，能使我心化。",
            "四方购殊品，十倍酬善价。",
            "江南号第一，易水乃其亚。",
            "古锦缀为囊，香罗裁作帕。",
            "精粗校白黑，情伪考真诈。",
            "欣然趣自得，其乐胜书画。",
            "英英清河公，风格继王谢。",
            "语旧则乡邦，论亲乃姻娅。",
            "前时偶休澣，亟之城南舍。",
            "所嗜与我同，奇蓄乃自诧。",
            "奕秋约筹局，张遇赌龙麝。",
            "贪多而务得，廉逊或不暇。",
            "铅刀试一割，驽足效十驾。",
            "决胜有如兵，必争还似射。",
            "黑云半离披，玉马恣蹂藉。",
            "初鸣已惊人，再鼓遂定霸。",
            "物情矜俊捷，天幸蒙假借。",
            "功成不自高，垂首甘亵骂。",
            "但当偿所负，然诺重嵩华。",
            "弯弓既有获，岂不愿鸮炙。",
            "涤砚俟见临，倒屣出相迓。",
            "陵尊且犯贵，此罪在不赦。",
            "更许观箧中，前期指朱夏。"
        ],
        "title": "子明棋战两败输张遇墨并蒙见许夏间出箧中所藏以相示诗索所负且坚元约",
        "id": "eaf36505-a22f-402e-bc41-8825cf019f17"
    },
    {
        "author": "孔平仲",
        "paragraphs": [
            "湓城趋高安，相望若邻屋。",
            "思君肠九回，终夕转车毂。",
            "一从江上别，再见腊与伏。",
            "岧峣阻跻攀，疲曳愧蹑逐。",
            "此心敢忘德，烱烱如寸烛。",
            "念昔见教勤，绸缪均骨肉。",
            "及今无所成，长大惟食粟。",
            "读君黄楼赋，溢耳感丝竹。",
            "蹈海始知深，秋水暂自足。",
            "斯文道中丧，吊古堪恸哭。",
            "勃兴得公家，万物困陵触。",
            "声名载不朽，岂羡卿相禄。",
            "琢琱穷乃工，未剥不为复。",
            "嗟予空有心，资性本碌碌。",
            "佳篇屡寄酬，珍赐比金玉。",
            "隋珠照十乘，只报一鱼目。",
            "反顾拙丹青，何由希画鹄。",
            "黄华强再奏，取笑阳春曲。"
        ],
        "title": "再寄子由",
        "id": "4a5e3d7b-32f1-4e75-a0c7-cfe1d075f63f"
    },
    {
        "author": "孔平仲",
        "paragraphs": [
            "涉春寒未衰，苦雨天欲破。",
            "所向泥没膝，闭户祇悲卧。",
            "云如傍槛飞，风若吹瓦堕。",
            "群阴无际涯，翕翕相唱和。",
            "草木出随阳，生意固已挫。",
            "蛟龙舞波豪，鸟雀噪枝惰。",
            "陂池尚未完，时节不可过。",
            "残租待晴输，新种须暖播。",
            "霪霖何时已，天意亦谁奈。",
            "穷巷尔何为，悲吟追楚些。"
        ],
        "title": "久雨",
        "id": "402ad1cf-0449-4e9a-a5e9-27eb36c30079"
    },
    {
        "author": "孔平仲",
        "paragraphs": [
            "涔涔雨沉城，浩浩泥没辙。",
            "四山气如蒸，万里天欲雪。",
            "我时出郊垧，山径屡曲折。",
            "虽怀颠沛忧，亦有观览悦。",
            "幽花媚林薄，粲粲生意发。",
            "红紫相後先，各自有时节。",
            "长松困冰雪，憔悴终不屈。",
            "及今翠夭娇，腾拔见筋骨。",
            "阴阳有代谢，物性安可夺。",
            "请视大块中，纷纷尽毫末。",
            "兴衰若鳞次，今古犹市阅。",
            "只此晦与晴，变态亦俄忽。",
            "归路日已炀，披襟涤初热。"
        ],
        "title": "寒食郊外",
        "id": "5b0f5456-7810-4e0c-9571-c52bfe1bd464"
    },
    {
        "author": "孔平仲",
        "paragraphs": [
            "庐山九江南，胜隠类王屋。",
            "中有刘先生，逃荣弃朱毂。",
            "我尝问持养，次第蒙摄伏。",
            "操心要常存，尤戒忌追逐。",
            "教人啖火枣，喻世指风烛。",
            "一从屏晚膳，已觉失颐肉。",
            "谅能早如此，盎自有余粟。",
            "寝甘无复梦，行健不须竹。",
            "华池涌清波，漱饮每充足。",
            "当使百灵朝，如闻九虫哭。",
            "欲尘亦遂扫，由味方有触。",
            "甘肥自煎熬，其毒甚回禄。",
            "愿公亦澹薄，同享秀眉福。",
            "丈夫贵决烈，安得犹碌碌。",
            "淘沙始见金，椎石方逢玉。",
            "所以老氏言，为腹不为目。",
            "未能便仙去，轻举随白鹄。",
            "且保临老年，眼明腰不曲。"
        ],
        "tags": [
            "庐山"
        ],
        "title": "余比见管勾太平观刘朝奉见嫌太盛教以一食之法自用有效因以告子由且进先耆後欲之说蒙示长篇窃服高致谨再用元韵和寄",
        "id": "7850fe74-7c0f-4796-806a-cc44117b3f63"
    },
    {
        "author": "孔平仲",
        "paragraphs": [
            "鱼虾争後先，波浪拂西北。",
            "今朝卧龙起，且与收风色。"
        ],
        "title": "送徐德古",
        "id": "c5721d28-caac-4e8f-9e01-93d3e1599dc3"
    },
    {
        "author": "孔平仲",
        "paragraphs": [
            "蓬莱酿酒酒已成，贺家池上新采菱。",
            "紫衣侍立乌帽走，吾兄招客望海亭。",
            "归来为我道客语，出没帆墙俱可数。",
            "醉中遥指北山下，云此白处乃海浦。",
            "入山迤逦数百山，客居乃在一山颠。",
            "虽非阳侯所窟宅，风涛澒洞已拍天。",
            "余山亦有人杂居，山无桑麻只捕鱼。",
            "海中百怪所会聚，海马海人并海馿。",
            "或如七十之老翁，或如三尺之侏儒。",
            "手足口眼莫不见，鞭磔尽作人号呼。",
            "千艘竞造石首脯，雨声飒飒鱼来初。",
            "截波一网千万尾，棹歌喜噪翻蓬壶。",
            "垂钓忽挂绿鹦鹉，探石仍得真珊瑚。",
            "晚晴蜃结彩霞阁，夜黑龙呈明月珠。",
            "红涟紫液碧潋滟，顷刻变态世所无。",
            "我闻此景若在眼，便欲驾舶寻天吴。",
            "昔时管宁亦避地，吾祖叹息思乘桴。",
            "我今何为不可往，谁能俛首甘区区。",
            "平时此亭景最美，自谓清旷更无比。",
            "一闻客语心坐驰，却上望海污潢耳。",
            "嗟哉好恶随所迁，世间万事多如此。"
        ],
        "title": "常甫招客望海亭",
        "id": "86fcec55-1aa3-4e1f-9d1a-dcddf7bd7e67"
    },
    {
        "author": "孔平仲",
        "paragraphs": [
            "我行九江南，旷野围空山。",
            "道旁何所有，高松立巑岏。",
            "藏标隠云雾，秀气凌冈峦。",
            "横骞却与走，怪状千万端。",
            "中有清风发，能令朱夏寒。",
            "流金五六月，方苦行路难。",
            "骑者欲颠沛，负者面如丹。",
            "气息几断绝，至此方少宽。",
            "消渴饮甘露，涸辙投长澜。",
            "乃知古人意，为惠无穷年。",
            "亦有被剪伐，行列颇不完。",
            "岂非风雷变，或者盗贼繁。",
            "土人对我叹，云有县长官。",
            "为政猛于虎，下令如走丸。",
            "取此为宫室，将以资宴欢。",
            "良工操斧斤，睥睨长林间。",
            "择其最高大，余者弃不观。",
            "千夫拥一柱，九牛力回旋。",
            "至今空根悲，泣泪尚未干。",
            "彼令诚何心，缓急迷後先。",
            "毫末至合抱，忍以顷刻残。",
            "万众所庇頼，易为一身安。",
            "居上恬莫问，在下畏不言。",
            "世事类若斯，呜呼一摧肝。"
        ],
        "title": "官松",
        "id": "1efc87e8-744c-4787-a120-6efdc666c302"
    },
    {
        "author": "孔平仲",
        "paragraphs": [
            "物之体性重，惟有石最坚。",
            "回风卷黄沙，直下万丈渊。",
            "如何崔嵬山，乃解飞青天。",
            "琅琊趋会稽，道里固甚悬。",
            "想当初来时，诡异可得言。",
            "岂非巨灵擘，或谓秦帝鞭。",
            "雷公挟电母，欻霍相後先。",
            "夸蛾负崖脚，天丁撮其颠。",
            "北斗借神兵，虎豹下九关。",
            "海王驱鱼送，百里闻腥膻。",
            "悲号与惫喘，洒汗成流川。",
            "呼云以自蔽，日月不得宣。",
            "栖鸟失其巢，哀哀啼白猿。",
            "草木困摆撼，枝叶半不全。",
            "置之秦望阴，百怪散作烟。",
            "有龙走不辙，化作锦色鳗。",
            "攒身入窍穴，喷出清泠泉。",
            "都人骇相报，平地见巍然。",
            "既来亦能去，惟恐复腾骞。",
            "浮屠镇其上，副以屋蝉联。",
            "朝吟诸佛经，暮讲西方禅。",
            "以此相絷缚，羁孤几千年。",
            "我闻已有日，今朝始攀缘。",
            "高堂置美酒，远目凌孤鸢。",
            "老僧为我说，指画当我前。",
            "是否难致诘，且进黄金船。"
        ],
        "title": "越州飞来山",
        "id": "bc71997a-3779-482a-854b-d29deeb5a870"
    },
    {
        "author": "孔平仲",
        "paragraphs": [
            "候得早潮来，江边风又起。",
            "钱塘与海接，浩渺无涯涘。",
            "长鲸呼鳄鱼，蛟龙正掉尾。",
            "岂惟波浪声，号泣半溺鬼。",
            "临流不敢渡，寻尺如千里。",
            "儌幸亦可往，无力触万死。",
            "萧然古山根，客棹于此舣。",
            "吴亭明可数，游观信为美。",
            "安敢慕纷华，而不重行止。",
            "回首卧龙居，想在青云里。",
            "相思寂莫晚，谁伴西楼倚。"
        ],
        "title": "和常父寄经父",
        "id": "4e7cfb4a-63b8-483a-94af-67ffe7e61ba8"
    },
    {
        "author": "孔平仲",
        "paragraphs": [
            "朝亦见潮来，暮亦见潮来。",
            "维舟不敢渡，西望兴悠哉。"
        ],
        "title": "见潮",
        "id": "07c0caac-6649-4727-ac68-83ba45aee06b"
    },
    {
        "author": "孔平仲",
        "paragraphs": [
            "昨夜强风万弩过，舟中侧听披衣坐。",
            "秋来已觉阴气繁，晨兴更见波涛大。",
            "衰梧弱柳不足数，修篁摧折几百个。",
            "飞廉鬰然方用事，一威能令万物挫。",
            "人言风怒未渠央，我观暴忽势不长。",
            "会见平川凈如镜，刀鱼鸣橹过钱塘。"
        ],
        "title": "秋夜舟中",
        "id": "06f72e32-09ff-4f2d-9eb5-c88b834ca250"
    },
    {
        "author": "孔平仲",
        "paragraphs": [
            "深湾谓无风，试向江头望。",
            "混混过新潮，峨峨起层浪。",
            "前骧复後踊，极力不相让。",
            "踣落皆有声，摆触颇用壮。",
            "游龙出鬐鬛，怒马轩颈项。",
            "纷纶白雪外，叠去不知向。",
            "势将银汉接，高与海门抗。",
            "吴城挂水墨，越估增怊怅。",
            "我欲绝横流，忠信固可仗。",
            "丈夫七尺躯，鱼腹岂易葬。",
            "缅怀冯河戒，舣棹未敢忘。",
            "夜梦大樽浮，东行视溟涨。",
            "入宫谒阳侯，举袂揖伍相。",
            "问其孰呼吸，乃使此倔强。",
            "谢云天所为，兹语吾恐妄。",
            "却欲诘苍苍，无梯不能上。"
        ],
        "title": "和常父望湖亭",
        "id": "2f321d5c-d586-4385-81ec-ece3168a1d9d"
    },
    {
        "author": "孔平仲",
        "paragraphs": [
            "半旬滞西陵，霖雨注船屋。",
            "昨日风更豪，江边拔长木。",
            "初宵尚哮吼，海水皆倒蹙。",
            "向晚稍萧条，飞廉想遭戮。",
            "重云扫阴晦，皎皎见星宿。",
            "大哉天地内，变化反手速。",
            "我行不惮早，畏此潮信足。",
            "刀鱼颇轻捷，舟子短结束。",
            "十夫共一橹，喜噪比趋陆。",
            "船头列火炬，幕下烧绛烛。",
            "蛟龙睡方醒，水陆骇窜伏。",
            "吟哦未及终，已在吴堤曲。",
            "青山绕逶迤，楼阁媚初旭。",
            "钱塘虽旧游，梦想尝在目。",
            "便当跨月轮，俯耳听清瀑。",
            "重阳复不远，共采岩前菊。"
        ],
        "title": "和常父初五日渡江",
        "id": "abc741c7-3dbc-4091-9f45-53d2015dd128"
    },
    {
        "author": "孔平仲",
        "paragraphs": [
            "同寻六和寺，去旁苍崖行。",
            "峥嵘石林气，㶁㶁流水鸣。",
            "见此俗虑减，入门心更清。",
            "盘空到窈窕，小憩山前亭。",
            "天晴修竹外，飒有风雨声。",
            "僧云金鱼池，近日秋雨足。",
            "余波落清壁，散作雪色瀑。",
            "徐兴视其流，登高穿屈曲。",
            "忽逢白练飞，碎点溅珠玉。",
            "清泠振毛发，潇洒荡心腹。",
            "金鱼在何处，演漾戏平陆。",
            "鳞鬣老愈黄，点漆作双目。",
            "忆为儿童时，尝剧此池旁。",
            "闻人说金鱼，已谓百岁强。",
            "今踰二十年，僧死草木荒。",
            "此鱼尚无恙，纤质不改常。",
            "谓鱼非灵物，安得擅久长。",
            "四海波浪高，三江网罗密。",
            "长鲸丧明珠，幽暗无白日。",
            "我疑龙变化，就此溪中逸。",
            "纷纶干坤争，浩荡风霆出。",
            "何如守一泓，无得亦无失。"
        ],
        "title": "游六和寺",
        "id": "118ff681-851b-4bd2-91c6-d0612b472357"
    },
    {
        "author": "孔平仲",
        "paragraphs": [
            "常民踏车将纳水，今民踏车将出水。",
            "大田不复见沟塍，洪潦汗漫来千里。",
            "昨在会稽固已闻，湖州春雨夏不止。",
            "吹堤卷石冒城郭，余波之潴此乃是。",
            "至今蒲蠃在民屋，冢树伐尽生葭苇。",
            "茅檐破漏不暇完，父子茕茕瘦相倚。",
            "西风摇落天地秋，下污上莱无所收。",
            "新田今已不可种，问民出水将安求。",
            "水干鱼虾或易得，且以咀嚼充饥喉。",
            "贫者往往鬻儿女，征徭纷纷复不休。",
            "我从农夫遗斗米，自顾饱食诚堪羞。",
            "四方近日苦穷乏，嗟我有意奚能周。"
        ],
        "title": "和常父湖州界中",
        "id": "f28eecfd-a7fe-4ce2-9a8b-a62673d5288b"
    },
    {
        "author": "孔平仲",
        "paragraphs": [
            "子厚夸善棋，益我以五黑。",
            "其初示之羸，良久出半策。",
            "波冲与席卷，揉攘见败北。",
            "我师如玄云，汗漫满八极。",
            "子厚若残雪，点点无几白。",
            "是时秋风高，万里鹰隼击。",
            "鹪鹩伏深枝，顾视颇丧魄。",
            "勒铭亭碑阴，所以诧棋客。"
        ],
        "title": "戏张子厚",
        "id": "be68ff83-cc06-4aa7-9eeb-da7baa111ea2"
    },
    {
        "author": "孔平仲",
        "paragraphs": [
            "涟漪二十里，清淡得我性。",
            "微风不复摇，天水相与凈。",
            "秋容入崖柳，晚色依渔艇。",
            "彷佛会稽游，南湖似明镜。"
        ],
        "title": "泛涟水",
        "id": "f907fe73-e87e-49d1-832f-fbe753a395f8"
    },
    {
        "author": "孔平仲",
        "paragraphs": [
            "紫芝眉宇不可见，一叶小舟如掣电。",
            "青山云外半出没，白鸟溪边空绚练。",
            "朝行苍莽带残月，暮宿萧条闻落霰。",
            "岂无斗酒为君倾，起望苍波隔长堰。"
        ],
        "title": "杨道中同行而追随不可及闻先在海州",
        "id": "b426999b-cf81-4662-b3d0-1ec1162ddd3c"
    },
    {
        "author": "孔平仲",
        "paragraphs": [
            "仲冬十一月，我行赴高密。",
            "路出东海上，晨起骇初日。",
            "腾腾若车轮，只向平地出。",
            "较于昔所见，得此十之七。",
            "蟾蜍尚弄影，皎皎横参毕。",
            "辉光一迸散，夜气扫若失。",
            "扶桑想可到，俗虑苦难讫。",
            "壮观曾未厌，侧叹流景疾。"
        ],
        "title": "日出",
        "id": "c07a1ec1-a22d-4066-b271-473ad0f1ab64"
    },
    {
        "author": "孔平仲",
        "paragraphs": [
            "客兴谓已旦，出视见落月。",
            "瘦马入荒陂，霜花重如雪。",
            "海风吹万里，两耳冻几脱。",
            "岁晏已苦寒，近北尤凛洌。",
            "况当清晓行，遡此原野阔。",
            "笠飞带绕颈，指强不能结。",
            "农家烟火微，炙手粗可热。",
            "岂能迂我留，而就苟且活。",
            "仰头视四宇，夜气亦渐豁。",
            "苦心待正昼，白日想不阙。"
        ],
        "title": "早行",
        "id": "32dd7d83-c95e-4822-98c6-d90a8db58cb2"
    },
    {
        "author": "孔平仲",
        "paragraphs": [
            "墨者色自黑，黑者墨之宜。",
            "所以陈玄号，闻之于退之。",
            "近世工颇拙，所巧惟见欺。",
            "摹成古鼎篆，团作革靴皮。",
            "挥毫自惨淡，色比突中煤。",
            "谁最畜佳品，郑君真好奇。",
            "赠我以所贵，有不让金犀。",
            "坚如雷公石，端若大禹圭。",
            "研磨出深黝，落纸光陆离。",
            "较之囊中旧，相去乃云泥。",
            "辱君此赐固已厚，何以报之乏琼玖。",
            "不如投君以嗜好，君性嗜茶人罕有。",
            "建溪龙凤想厌多，越上枪旗不禁久。",
            "我收蜀茗亦可饮，得我峨眉高太守。",
            "人情或以少为珍，心若喜之当适口。",
            "更怜此物来处远，三峡惊波如电卷。",
            "江湖重覆千万里，淮海浩荡涟漪浅。",
            "舍舟登陆尚相随，今以答君非不腆。",
            "开缄碾泼试一尝，尤称君家铜叶盏。"
        ],
        "title": "梦锡惠墨答以蜀茶",
        "id": "d102beaf-c9ee-401e-be09-ccffc4a9060f"
    },
    {
        "author": "孔平仲",
        "paragraphs": [
            "云乱海天低，风吹马耳破。",
            "黄昏访主人，同向幽斋坐。",
            "谈资绿酒长，欢敌红裙座。",
            "倒载夜深归，雪花如掌大。"
        ],
        "title": "夜聚杨节之秘校廨宇",
        "id": "19080840-31a2-4465-ba87-ef865f964393"
    },
    {
        "author": "孔平仲",
        "paragraphs": [
            "高密古名城，其地近阙里。",
            "弦歌声相闻，往往重夫子。",
            "学官虽荒凉，庙貌颇严伟。",
            "上元施灯烛，下俗奠醪醴。",
            "高焚百和香，竞爇黄金纸。",
            "所求乃福祥，此事最鄙俚。",
            "朝廷谨庠序，五路兹焉始。",
            "建宫以主之，不肖实当此。",
            "浇敝皆扫除，安可循旧轨。",
            "丁宁戒阍人，来者悉禁止。",
            "尝闻之鲁论，丘之祷久矣。",
            "生也既无求，殁岂享淫祀。",
            "夜亭甚清虚，古柏自风起。",
            "悦之以其道，吾祖当亦喜。"
        ],
        "title": "止谒先圣庙者",
        "id": "d490888b-6a72-49a5-85dd-0f8611238926"
    },
    {
        "author": "孔平仲",
        "paragraphs": [
            "杨君示我赋一编，读之百复不能已。",
            "新词琢就若瑶琨，故实织成侔锦绮。",
            "可怜苦心自少年，近日改科无用此。",
            "虽然此才颇富赡，贯穿纵横惟所使。",
            "有如安车驰大道，左骖骅骝右騄駬。",
            "东西南北皆可往，但顾欲适何如耳。",
            "勉旃力习以待举，尺一伫闻招特起。",
            "他时名望压卢骆，阔步青云此焉始。"
        ],
        "title": "还杨秘校赋",
        "id": "46b73197-8e7a-4a3c-b5da-7f38aa1087dc"
    },
    {
        "author": "孔平仲",
        "paragraphs": [
            "此物固已美，采之从历山。",
            "蒙兄远相寄，深意在加餐。",
            "冷落虀盐地，萧条蓬艾间。",
            "书云次越品，宁复昔时欢。"
        ],
        "title": "常父寄蕈",
        "id": "a464fbba-3a57-44fc-aacd-62ecf5261b55"
    },
    {
        "author": "孔平仲",
        "paragraphs": [
            "损此以锱铢，益我以千金。",
            "岂足为轻重，徒能劳尔心。",
            "覆彼以狐貉，蒙此以絺绤。",
            "岂足为厚薄，徒能损卿德。",
            "南山有鸷鸟，睥睨天地秋。",
            "有意横八极，固非守一丘。",
            "老鸱吓腐鼠，安可施于此。",
            "鹓雏尚不屑，况非鹓雏比。"
        ],
        "title": "读庄子",
        "id": "2510ffc5-8159-49c2-92cf-406689047ab3"
    },
    {
        "author": "孔平仲",
        "paragraphs": [
            "匆匆行人行，车马已在坂。",
            "主人留客止，客畏白日晚。",
            "阳关发哀唱，春物况满眼。",
            "城中流水长，离恨不可浣。",
            "我虽居学宫，不往若疏懒。",
            "斯心独摇摇，送客千里远。"
        ],
        "title": "郡官送杨文思独以事不赴",
        "id": "00be71ac-6745-4702-8a13-1034099b1629"
    },
    {
        "author": "孔平仲",
        "paragraphs": [
            "梦锡更时事，恢然君子儒。",
            "节之琼树枝，秀气发扶疏。",
            "昌龄出相家，谦谨乃绳枢。",
            "三人于交游，得一固有余。",
            "日暮俱访我，止驾共踌躇。",
            "四天忽阴沉，风声若江湖。",
            "寒色尚可畏，促膝同附炉。",
            "高密酒虽贵，为君开一壶。",
            "拳栗自东越，殷榴从上都。",
            "羹烹历山蕈，脍斫注沟鱼。",
            "鲜蛤寔海错，肥羊非市屠。",
            "後食淮南莼，此皆北所无。",
            "主人不敢爱，且以为宾娱。",
            "梦锡饮中豪，节之亦其徒。",
            "昌龄稍奸黠，我劝势颇麤。",
            "左手扼其肩，右手进觥盂。",
            "勉强为我尽，淋漓满衣裾。",
            "醉坐各忘去，蓬烛已见跗。",
            "幽谈入鬼怪，巧嚯相揶揄。",
            "勿言轻此乐，此乐胜笙竽。",
            "明朝酒醒後，相对礼如初。"
        ],
        "title": "梦锡杨节之孙昌龄见过小饮",
        "id": "15758066-3915-4df9-99cf-a6f43b47caea"
    },
    {
        "author": "孔平仲",
        "paragraphs": [
            "忆昔游五岭，甘蔗弥野阔。",
            "一来琅琊城，此味久所阙。",
            "商人自东南，驾海连天筏。",
            "所致虽不多，爱养尚如活。",
            "傍求未得之，分遗意特达。",
            "中凝甘露浆，外削紫玉屑。",
            "渐欣入佳境，仍喜对高节。",
            "应知方着书，持此解消渴。"
        ],
        "title": "梦锡遗蔗",
        "id": "877f620d-a1f1-4e0f-8ebf-790f4df9de63"
    },
    {
        "author": "孔平仲",
        "paragraphs": [
            "宋君吾未识，名誉素讲闻。",
            "海上一邂逅，欢然如故人。",
            "相交但数语，所见已终身。",
            "固非轻许与，亦有白头新。",
            "之官颇迫促，折柳长亭春。",
            "驰情自今始，怅望西南云。"
        ],
        "title": "呈宋思叔县丞",
        "id": "9dbb2473-197f-4e5c-8fa9-c0219c13848d"
    },
    {
        "author": "孔平仲",
        "paragraphs": [
            "西园草碧色，南湖水绿波。",
            "五云亭上意，争奈艳阳何。"
        ],
        "title": "寄舍弟",
        "id": "4f56ed84-bbeb-4166-bbd8-1571b18d945a"
    },
    {
        "author": "孔平仲",
        "paragraphs": [
            "春时虽已半，春色犹尚浅。",
            "海上冰霰多，城中花木晚。",
            "今朝天气始微晴，万里东风照眼明。",
            "南河截水共游赏，好约扁舟载酒行。"
        ],
        "title": "二月一日",
        "id": "a49ca077-2ecc-4b9b-aa90-35cddc970d8d"
    },
    {
        "author": "孔平仲",
        "paragraphs": [
            "早承会稽信，晚接清江使。",
            "两地千里余，尺书同日至。",
            "既知骨肉安，复得邻里事。",
            "丁宁问儿女，委琐及奴婢。",
            "开包视封题，亲故各有寄。",
            "牛狸与黄雀，路远不易致。",
            "东人罕曾识，专享无所遗。",
            "岂徒抵万金，鼓腹快异味。"
        ],
        "title": "收家书",
        "id": "856d43b6-a9c8-45dc-8034-81f486e0c23f"
    },
    {
        "author": "孔平仲",
        "paragraphs": [
            "春天酣酣睡最美，日转花阴犹未起。",
            "须臾梦觉闻风声，波涛翻空千万里。",
            "出门四望气惨淡，寒色射人如泼水。",
            "旋见大雪落交加，向晚绥绥尚不止。",
            "游丝柳絮复何有，百鸟卷舌愁欲死。",
            "阴阳变化固有渐，乃何暴忽有如此。",
            "清江野客心伤悲，寂寞无言对桃李。"
        ],
        "title": "春天",
        "id": "9fa4f56e-cc54-4f58-8912-c2b782f4936f"
    },
    {
        "author": "孔平仲",
        "paragraphs": [
            "宴馆簇金丝，绣茵呈舞旋。",
            "云鬟应节低，莲步随歌转。",
            "势多体不犯，妙绝乃习贯。",
            "含笑有余情，小揖更微盼。"
        ],
        "title": "观舞",
        "id": "aa1ff2f5-27b1-46df-969a-e928c9be8edf"
    },
    {
        "author": "孔平仲",
        "paragraphs": [
            "宁采粪上英，莫折园中柳。",
            "人情愈薄恶，变态在回首。",
            "纷纷苦相攻，把臂曾缔友。",
            "阴机多鬼祸，似此奚可久。",
            "巧言奋南箕，定籍挂北斗。",
            "豺虎虽不食，且使乌啄口。"
        ],
        "title": "宁采",
        "id": "1bd83e58-2641-4796-b485-36054e9b6b00"
    },
    {
        "author": "孔平仲",
        "paragraphs": [
            "密州三月犹有寒，地平更在大海上。",
            "昨朝雨止气已晴，今日繁阴北风壮。",
            "城南蹙水傍城流，几处垂杨系小舟。",
            "传闻寂寂无车马，红杏夭桃各自稠。"
        ],
        "title": "城南",
        "id": "eafb7c10-2dbb-4d48-ae97-bec58c17553d"
    },
    {
        "author": "孔平仲",
        "paragraphs": [
            "不能送行客，赠以绿杨枝。",
            "试看青青眼，此心当自知。"
        ],
        "title": "诸君送黄仲勉户曹予以事不预遣人送绿杨一枝赠别",
        "id": "579cd559-f181-4ff4-b60e-c66cb2ca3fe7"
    },
    {
        "author": "孔平仲",
        "paragraphs": [
            "春风扫浮云，万里青天出。",
            "三星次第呈，明月入我室。",
            "昨宵苦阴雨，并坐不见膝。",
            "相去能几时，皎皎如白日。"
        ],
        "title": "春风",
        "id": "2a5e5960-99f5-4690-afa7-3a410e533d33"
    },
    {
        "author": "孔平仲",
        "paragraphs": [
            "望君之行车，既远目亦收。",
            "惟有随君心，千里不能休。",
            "我兄在历城，相别岁已周。",
            "音问月三四，东西交置邮。",
            "岂如一相见，君今涉其州。",
            "为我道亡恙，深言致绸缪。",
            "先驰魂梦往，迎子鹊山头。"
        ],
        "title": "送梦锡往齐州",
        "id": "af59d85c-f724-4be5-a2eb-52a5dc362412"
    },
    {
        "author": "孔平仲",
        "paragraphs": [
            "空城鸟欲栖，渐夕收炎暑。",
            "槐叶绿生风，椿花落如雨。",
            "出门何所适，有口不敢语。",
            "披豁向青天，望销云一缕。"
        ],
        "title": "晚出",
        "id": "e71c831f-206c-4011-b350-7468f4210866"
    },
    {
        "author": "孔平仲",
        "paragraphs": [
            "齐州多半夏，采自鹊山阳。",
            "累累圆且白，千里远寄将。",
            "新妇初解包，诸子喜若狂。",
            "皆云已法制，无滑可以尝。",
            "大儿强占据，端坐斥四旁。",
            "次女出其腋，一攫已半亡。",
            "须臾被辛螫，弃余不复藏。",
            "竞以手扪舌，啼噪满中堂。",
            "父至笑且惊，亟使啖以姜。",
            "中宵方稍定，久此灯烛光。",
            "大钧播万物，不择窳与良。",
            "虎掌出深谷，鸢头蔽高冈。",
            "春草善杀鱼，野葛挽人肠。",
            "各以类自播，敢问孰主张。",
            "水玉名虽佳，神农录之方。",
            "其外则皎洁，其中慕坚刚。",
            "奈何藴毒性，入口有所伤。",
            "老兄好服食，似此亦可防。",
            "急难我辈事，感惕成此章。"
        ],
        "title": "常父寄半夏",
        "id": "441e8e45-1fcf-42f1-a683-514233ef9d3d"
    },
    {
        "author": "孔平仲",
        "paragraphs": [
            "西风槐半黄，行客车马动。",
            "扬鞭望都城，壮气不可控。",
            "朝廷新改科，诗赋斥无用。",
            "君能通古书，义理善折衷。",
            "先锋陈典谟，後骑出歌贡。",
            "以兹趋大敌，坐可图百中。",
            "青春闻喜处，醉弁宫花重。",
            "去矣当自强，勿作思归梦。"
        ],
        "title": "送董监部赴举",
        "id": "3a1b9ccf-6088-4c9d-95dd-a64a376c2b91"
    },
    {
        "author": "孔平仲",
        "paragraphs": [
            "尝闻直谅冠三友，自古才难非特今。",
            "今也胁肩事谄笑，君独苦口工规箴。",
            "我常从之求过失，箕踞慢骂犹甘心。",
            "其言未必俱中理，披沙往往逢黄金。",
            "今将去矣谁复嗣，已觉别恨凌秋阴。",
            "胸中抖擞宜一尽，留作更允相思深。"
        ],
        "title": "惜别为从道作",
        "id": "3987ac07-a3c4-4573-a61b-fe065bb33690"
    },
    {
        "author": "孔平仲",
        "paragraphs": [
            "去年风云搅天暗，君马区区之海涯。",
            "今年苦寒又访别，正是去年行役时。",
            "信阳虽远重来得，小桃常探春消息。",
            "如今官满去不返，又见花开谁记忆。",
            "干坤浩荡归无乡，岁月峥嵘老相逼。",
            "一官奔走随所使，後期会合知南北。",
            "篇诗惜别人少和，须知此别真可惜。",
            "黄髯半醉舌若蜚，它日樽前无此客。"
        ],
        "title": "送从道",
        "id": "dbc70a44-10d4-4225-bd7d-b67070b8f3dc"
    },
    {
        "author": "孔平仲",
        "paragraphs": [
            "驻马河之西，送车皆已返。",
            "郊原人渐少，风物秋将晚。",
            "身如独鸟轻，意与青山远。"
        ],
        "title": "出城",
        "id": "b1448e6b-54d4-4ea7-a6ab-949f8d3c3a01"
    },
    {
        "author": "孔平仲",
        "paragraphs": [
            "吹灯治行装，戴月即前路。",
            "深村苦多歧，乃使行者悞。",
            "东西皆可往，曲折何所遇。",
            "泥中虎斗迹，草木新封墓。",
            "阴云忽以兴，四顾增恐惧。",
            "及今亦谁咎，初失在跬步。",
            "林木杳峥嵘，邱原莽回互。",
            "虽闻叱牛声，欲问不知处。"
        ],
        "title": "迷途",
        "id": "b37bb1bd-f99a-4edc-be1a-2bef62eda46e"
    },
    {
        "author": "孔平仲",
        "paragraphs": [
            "途经古费邑，遗堞草莱平。",
            "东瞻龟蒙山，西望颛臾城。",
            "弗扰以畔召，仲尼犹欲行。",
            "许由亦有冢，孑孑何独清。"
        ],
        "title": "费县",
        "id": "ce6fbaf6-3c16-411f-993b-f246c05fa640"
    },
    {
        "author": "孔平仲",
        "paragraphs": [
            "客行日暮饥且渴，况值漫山雨未绝。",
            "蜀黍林中气惨淡，黄牛冈头路曲折。",
            "狂风乱掣纸伞飞，瘦马屡拜油裳裂。",
            "记得默斋端坐时，惟爱霶𩃱洗烦热。"
        ],
        "title": "遇雨",
        "id": "abb4659f-55ad-4a23-98e0-961027cf7f41"
    },
    {
        "author": "孔平仲",
        "paragraphs": [
            "宵兴视星斗，侧身坐长叹。",
            "秋风忽已至，万木鸣珊珊。",
            "垂髫初执卷，结发乃弹冠。",
            "功名当及时，一失何由还。",
            "丈夫惜少壮，日月如走丸。",
            "念躬累尚寡，筋力无所难。",
            "白首佩黄金，意气亦已阑。",
            "所以飞腾心，顾盼生羽翰。",
            "诗人咏嵩高，不尔歌考盘。",
            "胡为两未决，碌碌守一官。"
        ],
        "title": "宵兴",
        "id": "c86a86b7-3320-4137-9d04-c6f9f77d1d23"
    },
    {
        "author": "孔平仲",
        "paragraphs": [
            "妻孥能相期，每出必遽还。",
            "如其归稍晚，必谒郑推官。"
        ],
        "title": "呈梦锡  其一",
        "id": "ea696bd6-53fd-4a95-9248-9e0e4bfe27ea"
    },
    {
        "author": "孔平仲",
        "paragraphs": [
            "与君来往半岁余，三日不见已为疏。",
            "入门褫带不相揖，下马且复休仆夫。",
            "形骸礼数不足问，但论肝鬲之何如。",
            "昨朝万事俱拨置，与子斋中同负炉。",
            "去时苦寒冒风雪，归路清辉踏霜月。",
            "但取樽前笑语欢，岂知门外阴晴别。"
        ],
        "title": "呈梦锡  其二",
        "id": "6b8d6f13-5480-440b-b1f4-e4d69b61eaac"
    },
    {
        "author": "孔平仲",
        "paragraphs": [
            "大夫今安在，唯有废城存。",
            "流水抱沙曲，依依杨柳村。",
            "居者五六家，荆榛深闭门。",
            "青青麦陇直，蔼蔼桑枝繁。",
            "牛羊任所适，僮稚更不喧。",
            "啼鸟静逾远，落花风自翻。",
            "昔称老农贱，吾意野人尊。",
            "谋身莽无定，太息视干坤。"
        ],
        "title": "韩大夫城",
        "id": "be8bb1df-b7dd-4b14-9f1d-2d529a955d65"
    },
    {
        "author": "孔平仲",
        "paragraphs": [
            "京东地平夷，自古四战国。",
            "九州此居三，山海在封域。",
            "北趋京洛近，南卷江淮直。",
            "富饶足鱼盐，饱暖遍牟麦。",
            "英雄欲飞腾，假此为羽翼。",
            "隆准蹙秦亡，金蟆伺唐隙。",
            "方今不忧此，所重只西北。",
            "兵防最寡少，主帅失铨择。",
            "蒿莱蔽城隍，绣涩满戈戟。",
            "慢为盗之资，忽者祸所植。",
            "吾视士大夫，赳赳半雄特。",
            "歌谣尚慷慨，阔达本多匿。",
            "腹心宜先安，豫备乃长策。",
            "众方诵太平，我乃虞盗贼。",
            "虽言亦谁听，痛哭损肝膈。"
        ],
        "title": "青州作",
        "id": "6bf9e4bf-be52-487d-b28b-b8e58cf29bef"
    },
    {
        "author": "孔平仲",
        "paragraphs": [
            "今日纔立秋，凉风已萧瑟。",
            "我不感时节，念子行有日。",
            "忆初同赴官，相後惟一月。",
            "子先脱然去，我独不得发。",
            "江边舍未还，汴上生计足。",
            "古之仕为荣，今则富者福。",
            "子随鸿鹄高，我恋升斗食。",
            "岂徒别离悲，更有长太息。"
        ],
        "title": "立秋日呈梦锡",
        "id": "3b2b1b89-83b1-4cf7-98e1-7be17cc5ee18"
    },
    {
        "author": "孔平仲",
        "paragraphs": [
            "开拓干坤远，欢娱岁序深。",
            "堂前犹阅武，自是太平心。"
        ],
        "title": "曾子固令咏齐州景物作二十一诗以献 阅武堂",
        "id": "410b9074-c506-4648-8435-f65f218f3306"
    },
    {
        "author": "孔平仲",
        "paragraphs": [
            "东来细溜长，西去余波涨。",
            "能收四海心，乐此一渠上。"
        ],
        "title": "曾子固令咏齐州景物作二十一诗以献 阅武堂下新渠",
        "id": "a114c836-a5da-4b51-989c-87fea20b0e39"
    },
    {
        "author": "孔平仲",
        "paragraphs": [
            "东郡经年久，西斋一事无。",
            "萧然静相对，惟有博山炉。"
        ],
        "title": "曾子固令咏齐州景物作二十一诗以献 凝香斋",
        "id": "7bab230f-fcea-4e3d-bad0-550a92cf7d90"
    },
    {
        "author": "孔平仲",
        "paragraphs": [
            "芍药花初发，牵公诗思浓。",
            "露红烟紫句，全胜绿盘龙。"
        ],
        "title": "曾子固令咏齐州景物作二十一诗以献 芍药厅",
        "id": "dc7c5326-f923-4bb7-8bdd-1ff5486356bc"
    },
    {
        "author": "孔平仲",
        "paragraphs": [
            "太守政何如，兹焉名可见。",
            "齐州一万家，挥以袁宏扇。"
        ],
        "title": "曾子固令咏齐州景物作二十一诗以献 仁风厅",
        "id": "1f095197-3bf1-4945-b647-6797020fdb8f"
    },
    {
        "author": "孔平仲",
        "paragraphs": [
            "淅淅风敲韵，亭亭日转阴。",
            "公应喜来此，相得岁寒心。"
        ],
        "title": "曾子固令咏齐州景物作二十一诗以献 竹斋",
        "id": "3cf589e1-eb47-4934-a9c8-d036ae716e58"
    },
    {
        "author": "孔平仲",
        "paragraphs": [
            "龙头落潺湲，雁齿驾清浅。",
            "夜阑气益佳，雨霁香尤远。"
        ],
        "title": "曾子固令咏齐州景物作二十一诗以献 水香亭",
        "id": "f9a3063b-8591-4238-a144-a9f4edece802"
    },
    {
        "author": "孔平仲",
        "paragraphs": [
            "芙蓉近可攀，香草供幽赋。",
            "公才如命骚，此是冥搜处。"
        ],
        "title": "曾子固令咏齐州景物作二十一诗以献 采香亭",
        "id": "335f2da4-2b01-40fa-8b61-19b3644fd6cc"
    },
    {
        "author": "孔平仲",
        "paragraphs": [
            "四境静山川，一枕闲风月。",
            "野水抱城幽，青天垂木末。"
        ],
        "title": "曾子固令咏齐州景物作二十一诗以献 静化堂",
        "id": "81634e18-8ea8-4656-91b3-9ee8f97c54f7"
    },
    {
        "author": "孔平仲",
        "paragraphs": [
            "老杜诗犹在，重华事已无。",
            "千秋陵谷变，尘起鹊山湖。"
        ],
        "title": "曾子固令咏齐州景物作二十一诗以献 鹊山亭",
        "id": "e58910f1-18b4-4bbd-97a0-613ffc4b2b7a"
    },
    {
        "author": "孔平仲",
        "paragraphs": [
            "出城跨岧峣，惊目见花艳。",
            "飞盖每来游，佳境此其渐。"
        ],
        "title": "曾子固令咏齐州景物作二十一诗以献 芙蓉桥",
        "id": "cc4336b9-f19c-43ed-afdc-3c1ca2798fd7"
    },
    {
        "author": "孔平仲",
        "paragraphs": [
            "漾舟入芙蓉，花乱舟欹侧。",
            "安稳此凭栏，清香生履舄。"
        ],
        "title": "曾子固令咏齐州景物作二十一诗以献 芙蓉台",
        "id": "98711440-6680-4cf0-b000-4dc84a5177b0"
    },
    {
        "author": "孔平仲",
        "paragraphs": [
            "潇洒尘埃外，崔嵬清浅中。",
            "四轩春水阔，两岸画桥通。"
        ],
        "title": "曾子固令咏齐州景物作二十一诗以献 环波亭",
        "id": "aa46b3ec-0834-4ae2-8165-91d758a8ce88"
    },
    {
        "author": "孔平仲",
        "paragraphs": [
            "景物此清淡，幽亭独细论。",
            "恐人容易过，常锁水西门。"
        ],
        "title": "曾子固令咏齐州景物作二十一诗以献 水西桥",
        "id": "14813a4a-fd11-4aaa-909a-f84ec1f03333"
    },
    {
        "author": "孔平仲",
        "paragraphs": [
            "河流春已深，野色晚更静。",
            "生计慕园畦，归心付渔艇。"
        ],
        "title": "曾子固令咏齐州景物作二十一诗以献 水西亭",
        "id": "2c8686c6-8f18-430f-a620-d4ccd534036d"
    },
    {
        "author": "孔平仲",
        "paragraphs": [
            "芙渠十顷阔，藻荇一篙深。",
            "晚日江乡景，秋风泽国心。"
        ],
        "tags": [
            "西湖"
        ],
        "title": "曾子固令咏齐州景物作二十一诗以献 西湖",
        "id": "35fb7b3c-5e25-4a81-bfab-69dd0056fc64"
    },
    {
        "author": "孔平仲",
        "paragraphs": [
            "花满红桥外，寻芳未渡桥。",
            "春风相调引，已有异香飘。"
        ],
        "title": "曾子固令咏齐州景物作二十一诗以献 百花桥",
        "id": "c3a46885-dffb-4fdf-9edf-094a765184ff"
    },
    {
        "author": "孔平仲",
        "paragraphs": [
            "尘污远已留，渌凈此不杂。",
            "僻招水鸟栖，清数游鱼鬣。"
        ],
        "title": "曾子固令咏齐州景物作二十一诗以献 北湖",
        "id": "28ebf5c3-9abc-4460-8ba7-cabc38f08ac1"
    },
    {
        "author": "孔平仲",
        "paragraphs": [
            "南瞻复北顾，春水绿漫漫。",
            "此地寻花柳，全胜别处看。"
        ],
        "title": "曾子固令咏齐州景物作二十一诗以献 百花台",
        "id": "e40309e1-3c42-4f28-ac39-57ac50e8ceea"
    },
    {
        "author": "孔平仲",
        "paragraphs": [
            "花发红云合，公来醉玉颓。",
            "傍城行怯远，却泛小舟回。"
        ],
        "title": "曾子固令咏齐州景物作二十一诗以献 百花堤",
        "id": "ec2dbdc1-8c3d-4ab4-86ca-7e0bb7aadf30"
    },
    {
        "author": "孔平仲",
        "paragraphs": [
            "高深极前临，苍莽接回眺。",
            "齐州景物多，于此领其要。"
        ],
        "title": "曾子固令咏齐州景物作二十一诗以献 北渚亭",
        "id": "4f1c1ad3-55e2-4f3a-a803-fca9f2726b51"
    },
    {
        "author": "孔平仲",
        "paragraphs": [
            "自君卧漳滨，我意恍若疾。",
            "无人与笑言，兀兀守一室。",
            "当寝或不寝，当食或不食。",
            "有思气填胸，可骇几战栗。",
            "想君端在家，比我乃安逸。",
            "妻孥以嬉娱，簿领久阁笔。",
            "南城趋北城，道路无所隔。",
            "我岂无仆马，子不见宾客。",
            "哦亭足清风，林木助萧瑟。",
            "葵花无数开，莲叶亦已出。",
            "起来定何时，幸会能几日。",
            "已令蒭白醪，待子欢促膝。"
        ],
        "title": "又寄梦锡",
        "id": "8fd12dc5-b3ce-4add-909e-747d69b95cdb"
    },
    {
        "author": "孔平仲",
        "paragraphs": [
            "高城已吹角，月暗星河落。",
            "与子语不休，青灯同寂寞。",
            "平明车马去匆匆，一饭相邀不得同。",
            "交情世契两皆厚，东望白云千万重。"
        ],
        "title": "寄王达夫高密令",
        "id": "31e75ffc-48ad-4365-904a-be88fcb6731c"
    },
    {
        "author": "孔平仲",
        "paragraphs": [
            "飘飘云容高，惨惨日色薄。",
            "此时驾君车，去意不可缚。",
            "鸣蝉送凄切，白露催摇落。",
            "山城更海上，触目添萧索。"
        ],
        "title": "谒梦锡见几上粉笺援笔书此",
        "id": "f960caf4-4f4a-4f1d-b75d-b6c3385baa18"
    },
    {
        "author": "孔平仲",
        "paragraphs": [
            "高楼百尺修木尾，对面南山翠相倚。",
            "凭栏谈笑青云里，秋标摩空日色死。",
            "海风萧萧东万里，吹襟洗鬓清如水。",
            "下视黄埃浊波起，车马纷纭只蝼蚁。"
        ],
        "title": "晚集城楼",
        "id": "389507ff-de6e-40f3-95a7-2338eceeaafd"
    },
    {
        "author": "孔平仲",
        "paragraphs": [
            "青毡作帽黑药靴，进退飒飒生风沙。",
            "胡歌胡舞胡两跪，问胡何为乃至此。",
            "象胡之人假为之，朱颜的皪秀两眉。",
            "手操弓矢仰视天，如见飞雁驰平川。",
            "主称此乐直万钱，坐客竞饮黄金船。",
            "世人见识无百年，追欢收快贵目前。",
            "当时披发祭于野，自非辛有谁知者。"
        ],
        "title": "阴山七骑",
        "id": "cad026e7-0c85-4a88-8cdd-e344337a0dfd"
    },
    {
        "author": "孔平仲",
        "paragraphs": [
            "君住水西我水东，东岸波生西岸风。",
            "哀哉中截锦绣段，上襦下裳各一半。",
            "小星隆隆怒且鸣，前驱贪狼後欃枪。",
            "何如尽遣收芒角，惟放当天皓月行。"
        ],
        "title": "君住",
        "id": "c99caa8e-2782-4529-852a-482ca934e90f"
    },
    {
        "author": "孔平仲",
        "paragraphs": [
            "我初种鸡冠，其小乃毫芒。",
            "曾未得几时，忽已过我长。",
            "根株既猥大，枝叶亦开张。",
            "吐花凌朝曦，生意殊未央。",
            "阴风自西来，惨淡驱清霜。",
            "一夜忽变故，叶萎花已黄。",
            "当此繁盛时，为尔赏壶觞。",
            "及今乃腐草，好玩安可常。",
            "呼童尽剪拔，昔恐践踏伤。",
            "庭除稍旷阔，耳目加清凉。",
            "竹枝久蒙蔽，迥立独苍苍。"
        ],
        "title": "鸡冠",
        "id": "3608f673-2e51-4b97-912f-9b9316403efe"
    },
    {
        "author": "孔平仲",
        "paragraphs": [
            "夜如何其月在隅，问行何为乃踌躇，海波压轮不得驱。",
            "中庭有客心不乐，欲挽玉兔鞭蟾蜍。"
        ],
        "title": "月三章  其一",
        "id": "fd841a8f-bca2-49e0-8000-d6ace10e23d2"
    },
    {
        "author": "孔平仲",
        "paragraphs": [
            "夜如何其月正美，起视万物如明水，山魈避人鬼火死。",
            "中庭有客立不移，何暇眼力看箕尾。"
        ],
        "title": "月三章  其二",
        "id": "f6219e55-715d-4f06-b0dc-8d5796448b5c"
    },
    {
        "author": "孔平仲",
        "paragraphs": [
            "夜如何其月落愁，光辉奄奄星益稠，白云拥汉波不流。",
            "中庭有客心不乐，放志万里谁能收。"
        ],
        "title": "月三章  其三",
        "id": "1ce8f7b7-8126-4f7b-a559-f0a890603cd8"
    },
    {
        "author": "孔平仲",
        "paragraphs": [
            "爹爹来密州，再岁得两子。",
            "牙儿秀且厚，郑郑已生齿。",
            "翁翁尚未见，既见想欢喜。",
            "广孙读书多，写字辄两纸。",
            "三三足精神，大安能步履。",
            "翁翁虽旧识，伎俩非昔比。",
            "何时得团聚，尽使罗拜跪。",
            "婆婆到辇下，翁翁在省里。",
            "大婆八十五，寝膳近何似。",
            "爹爹与妳妳，无日不思尔。",
            "每到时节佳，或对饮食美。",
            "一一俱上心，归期当屈指。",
            "昨日又开炉，连天北风起。",
            "饮阑却萧条，举目数千里。"
        ],
        "title": "代小子广孙寄翁翁",
        "id": "e55a4347-9b08-42c6-9d71-8e7960a8ca13"
    },
    {
        "author": "孔平仲",
        "paragraphs": [
            "林中有丹果，压枝一何稠。",
            "为柿已软美，嗟尔骨亦柔。",
            "风霜变颜色，雨露加膏油。",
            "大哉造化心，于尔何绸缪。",
            "荆筐载趋市，价贱良易求。",
            "剖心无所有，入口颇相投。",
            "为栗外屈强，老者所不收。",
            "为枣中亦刚，饲儿戟其喉。",
            "众言咀嚼快，惟尔无所忧。",
            "排罗置前列，圆熟当高秋。",
            "且以悦一时，长久岂暇谋。",
            "咄哉溃烂速，弃掷将谁尤。"
        ],
        "title": "咏无核红柿",
        "id": "946914c3-6581-460c-836f-f6da4861a1df"
    },
    {
        "author": "孔平仲",
        "paragraphs": [
            "忆初抚掌笑，尝谓子猿猱。",
            "斑然武而文，讥骂舌若刀。",
            "髭黄喉骨结，内敏见秋毫。",
            "论官则甚微，意气一何高。",
            "今思乃麟凤，百十未易遭。",
            "子行白日静，回首常萧骚。",
            "闻子在定州，深山坐披毛。",
            "何如东海上，万叠观波涛。",
            "不见岁再晚，北风方怒嘷。",
            "围炉捧美酒，思子持蟹螯。"
        ],
        "title": "寄从道",
        "id": "39d3e4a0-86bd-4984-9eb7-4fcea6d4922b"
    },
    {
        "author": "孔平仲",
        "paragraphs": [
            "剪彼十围木，架此百尺梁。",
            "十围不加大，百尺不加长。",
            "胡为被锦绣，空尔饰文章。",
            "根断肤已剥，至朽不复昌。",
            "食桃弃其核，下与粪坏藏。",
            "雨露之所濡，发生乃微芒。",
            "回首枝干大，冉冉出我墙。",
            "开花又结子，意态何煌煌。"
        ],
        "title": "食桃",
        "id": "9c465def-fb10-40e3-85ef-5eca3e3b6ad2"
    },
    {
        "author": "孔平仲",
        "paragraphs": [
            "出郭十里余，苍莽迎远目。",
            "桑枝强峥嵘，榆柳已先秃。",
            "谁言禾黍熟，饥鸟不满腹。",
            "平时想郊居，至此思邑屋。",
            "北风吹层阴，冉冉白日速。",
            "及归已云暮，景色异初瞩。",
            "去年十二月，踏雪兹往复。",
            "嗟今再见冬，回首如信宿。"
        ],
        "title": "出郭",
        "id": "ec8452d8-3a3a-4363-a3d8-50b3a8b15c8a"
    },
    {
        "author": "孔平仲",
        "paragraphs": [
            "遥遥元崇胄，蔼蔼东州守。",
            "留心学校事，遇我在僚友。",
            "蔽空起新堂，鼛鼓百夫走。",
            "枉驾亲视之，丁宁到榱枓。",
            "北风沙瞇眼，伫立相与久。",
            "宴我登哦亭，推我居席首。",
            "初尝百花酿，肴蔌无不有。",
            "是日十月中，新霜脱人肘。",
            "醺酣一消铄，和气回物朽。",
            "昔人歌鲁侯，在泮尝饮酒。",
            "我今作此诗，亦以缀厥後。",
            "美哉姚侯政，岂弟民父母。",
            "此诗所不歌，先已载民口。"
        ],
        "title": "太守视新堂",
        "id": "adc85191-27c4-4c51-afe8-2728ab018597"
    },
    {
        "author": "孔平仲",
        "paragraphs": [
            "月行一何速，暂上青山还复落。",
            "众星厥弛不肯休，参横毕直争头角。",
            "日行比月更疾驰，一日一夜绕天围。",
            "光辉所烛万里同，墙边炙背快老翁。"
        ],
        "title": "日月",
        "id": "aa8255ed-8c8e-4235-8bf6-2e7a3f33749a"
    },
    {
        "author": "孔平仲",
        "paragraphs": [
            "空城夜已寂，一雁度云端。",
            "汀洲亦可止，何不怯霜寒。",
            "岂非防暗祸，惊矫失自安。",
            "孤音诉明月，天高路漫漫。",
            "以鹑置怀袖，比汝乏羽翰。",
            "蒙恩傍温暖，岂念宵征难。"
        ],
        "title": "孤雁",
        "id": "db19523d-e399-488b-b24c-d086ce670f37"
    },
    {
        "author": "孔平仲",
        "paragraphs": [
            "皇天久不雨，旱风满东国。",
            "春田废鉏犁，秋事阙牟麦。",
            "县官紧租赋，守令抱忧责。",
            "交驰谒并望，不敢爱牲帛。",
            "而我处学宫，于邦乃宾客。",
            "霜寒怯早起，卧听车马适。",
            "方兹祈求急，不预奔走役。",
            "精诚倘蒙报，岂不沾润泽。",
            "古有支离形，亦有支离德。",
            "而我颇施施，支离在官职。",
            "虽然悯元元，览镜见颜色。",
            "高咏云汉篇，千秋意凄恻。"
        ],
        "title": "祈雨",
        "id": "abb0d7d3-71d3-46bb-88dc-f30aeebb0289"
    },
    {
        "author": "孔平仲",
        "paragraphs": [
            "平时乃粪壤，此日遣杷锄。",
            "岂徒植花卉，兼列果与蔬。",
            "去家无百步，幽境若村墟。",
            "君公兹避世，聊慰忆荒庐。",
            "春风寻细草，夜月倚高梧。",
            "穿垣置小户，直接东城隅。"
        ],
        "title": "墙东新圃",
        "id": "45e68154-3ffb-47c0-98a3-1f37972c32cf"
    },
    {
        "author": "孔平仲",
        "paragraphs": [
            "风流东武鳆，三月已看花。",
            "及冬稍稍盛，来自沧海涯。",
            "味腴半附石，体洁不藏沙。",
            "被之以火光，何幸挂齿牙。",
            "一举连十头，不复录鱼虾。",
            "海物类多毒，惟汝性则佳。",
            "清水洗病眸，七九为等差。",
            "况今咀其肉，课效想更加。",
            "刘邕最可怪，辛苦剥疮痂。"
        ],
        "title": "食鳆",
        "id": "ff3cb881-acd6-48be-af2c-0ce40011e483"
    },
    {
        "author": "孔平仲",
        "paragraphs": [
            "东方早寒雪霜挚，新梨十月已满市。",
            "削成黄蜡圆且长，味甘骨冷体有香。",
            "芳尊命友先众果，百十磊砢升君堂。",
            "赠君玉壶层冰之皎洁，副以金茎皓露之清凉。",
            "奈何拨火取煨栗，梨虽至美或不尝。",
            "颦眉三咽手摩腹，谓此发病为第一，夺之儿口饧止哭。",
            "君不记南方无此物，五更酒渴唤水时，思此千里莫致之。",
            "及今乃以多见贱，南方橘柚东方梨。"
        ],
        "title": "食梨",
        "id": "e5512396-5cfe-4a55-892c-7bd6a8949ac6"
    },
    {
        "author": "孔平仲",
        "paragraphs": [
            "紞紞有如打两鼓，星河漫漫参在户。",
            "百鸟已栖人不行，西南汹汹有异声。",
            "有若鬼神移山岳，又如战败百万兵。",
            "出门望见乃火起，椽落瓦裂咫尺鸣。",
            "问之相去一里间，红光烁烁侵天明。",
            "长烟涌波月魄死，其间有物如撒星。",
            "是时久旱水泉竭，高屋一燎如毛翎。",
            "小儿但知聚看笑，不知扰扰人纵横。",
            "皇皇奔走最可念，耿耿不寝心飞惊。",
            "明朝出视火起处，焦木颓垣不知数。",
            "白头老姥啼向天，叹息之声满行路。"
        ],
        "title": "十月二十一日夜",
        "id": "89c1d36c-1554-4f3f-9400-0751805f91b1"
    },
    {
        "author": "孔平仲",
        "paragraphs": [
            "马军上马挟角弓，东西排列次第同。",
            "鸣金一敲驰且射，七十二疋如旋风。",
            "黄尘纷纷有杀气，得隽呼声动天地。",
            "想见阴山血战时，出没飞腾千万骑。"
        ],
        "title": "观马骑",
        "id": "889a2ee5-4e46-4c6d-9fe8-d16e1f86c23f"
    },
    {
        "author": "孔平仲",
        "paragraphs": [
            "学官不置酒，相聚惟一饭。",
            "公家事何多，客至日已晚。",
            "乘饥骋大嚼，美恶宁复拣。",
            "仆夫无所余，顾我色不满。",
            "泼茶旋煎汤，就火自哄盏。",
            "从容共谈嚯，熟视笑而睆。",
            "昌龄岂其愠，策马独先返。"
        ],
        "title": "会食",
        "id": "8d483ce6-08d2-4c3e-abc2-5d0194bf7f21"
    },
    {
        "author": "孔平仲",
        "paragraphs": [
            "初筵悄无语，良久欢且发。",
            "就炉自温杯，觉此饮量阔。",
            "既观舞袖垂，又听歌声阕。",
            "醉心渐纷纭，醉眼成恍惚。",
            "勿轻栢直狗，所负尚可悦。",
            "当年入绩事，今日逼华发。",
            "愈令坐客心，感叹惜时节。",
            "夜长更恐晓，起挽青天月。"
        ],
        "title": "集于昌龄之舍",
        "id": "126d79fc-1739-4f5d-9fb9-a9cadb1a93bf"
    },
    {
        "author": "孔平仲",
        "paragraphs": [
            "木摵摵兮若有闻，风回回兮吹尘。",
            "神之来兮何暮，斗斜月落兮夜将向晨。",
            "跪捧香兮谨以俟，久注目兮山云。"
        ],
        "title": "常山四诗 迎神",
        "id": "b05d0a62-c356-4b53-8a36-71cd25ddc872"
    },
    {
        "author": "孔平仲",
        "paragraphs": [
            "不敢告劳兮山之盘盘，祀事孔修兮诚心亦殚。",
            "陈肴羞兮堂下，奠旨酒兮石之间。",
            "神庶几兮享此，既醉且饱兮留听余言。"
        ],
        "title": "常山四诗 酌神",
        "id": "89fb2fdf-9c10-4f28-9b7b-428dc1642d88"
    },
    {
        "author": "孔平仲",
        "paragraphs": [
            "岁且大旱兮田事甚荒，疫疠将作兮火菑流行。",
            "循神之名兮其德有常，灵鉴不远兮照此忱诚。",
            "出云泄泄兮灵雨其雱，庶几此民兮不乏粢盛。"
        ],
        "title": "常山四诗 祷神",
        "id": "420976bb-686f-4c7d-b602-6ca3ea10b4ad"
    },
    {
        "author": "孔平仲",
        "paragraphs": [
            "巫伛偻兮告神将归，屏息再拜兮俨若初来。",
            "神之乐兮游衍，风为车兮云为旗。",
            "槁者待苏兮瘠者需肥，自今已往兮余日望之。"
        ],
        "title": "常山四诗 送神",
        "id": "6ec3c7cc-3d5b-4a4b-8166-d06b82abe0ba"
    },
    {
        "author": "孔平仲",
        "paragraphs": [
            "昨宵月晕大如轮，邪气来逼金波浑。",
            "嫦娥怨泣帝所闻，飞符北方起风神。",
            "声如驱涛洗阴云，欲以快意乃自昏。",
            "纷纷欲尽江南土，散作弥天万里尘。"
        ],
        "title": "大风吟",
        "id": "4e61cf1b-6ef9-4b3e-967d-37df0e0c1d64"
    },
    {
        "author": "孔平仲",
        "paragraphs": [
            "清江在何处，限以龙王大孤彭浪之险阻，鄱阳彭蠡淮海之波涛。",
            "会稽在何处，钱塘江边风浪恶，金山寺下鼋鼍骄。",
            "大冬雪霜道路塞，饥年往往多盗贼。",
            "如何两处发书日月同，至此亦不差顷刻。",
            "开缄读讫更反复，两处久不通消息。",
            "丁宁劳问若相见，满堂欢喜动颜色。",
            "枝间鹊噪今几日，总报平安岂非吉。",
            "年年岁晏享异味，牛狸黄雀并金橘。",
            "从容进仆问乡闾，归心倏起成萧瑟。"
        ],
        "tags": [
            "钱塘江"
        ],
        "title": "兄长舟次会稽以十月九日发书清江亲故以此日遣使仍以十一月十二日同到去岁会稽书清江人亦同日到尝有诗记其事",
        "id": "a0b2b2c3-d6dd-40ae-91d4-09990e7436de"
    },
    {
        "author": "孔平仲",
        "paragraphs": [
            "敕书夜半至，主者不能发。",
            "星辰稍低回，万里收落月。",
            "平明宣帝词，轸虑极惨怛。",
            "所忧在愆阳，雨泽嗟久竭。",
            "周王望云汉，汤后讼女谒。",
            "又闻泰一驭，已驻黄金阙。",
            "所至为福祥，行当扫灾孽。",
            "因兹肆大眚，洗涤如海阔。",
            "上刑脱窀穸，轻系弛缧绁。",
            "生还今可期，向者或长诀。",
            "讙呼满行道，感泣有白发。",
            "苟非皇恩深，安得汝辈活。",
            "千城聚和气，散作连天雪。"
        ],
        "title": "十一月二十日德音",
        "id": "48b93fb5-21a7-4e78-b196-47b9be20648f"
    },
    {
        "author": "孔平仲",
        "paragraphs": [
            "出城云物好，更听歌声发。",
            "行路已微阴，暮村逢霰雪。",
            "衾寒不成寐，奄奄残灯灭。"
        ],
        "title": "宿涝泽",
        "id": "3693b73a-c120-4c49-b2bb-5fc0612a2bd9"
    },
    {
        "author": "孔平仲",
        "paragraphs": [
            "朝落一寸水，暮落一寸水。",
            "卷水去入湖，更值南风起。",
            "舟行意虽急，滞碍乃如此。",
            "矗矗在吾前，千艘正衔尾。"
        ],
        "title": "召伯水落",
        "id": "b6530260-27cf-4187-9174-860f511f9730"
    },
    {
        "author": "孔平仲",
        "paragraphs": [
            "清晨移舟出沙嘴，宿氛卷尽天如洗。",
            "日高五丈行十里，白云之中黑云起。",
            "回舟急趋旧泊处，四山沉沉日色死。",
            "逆风飒飒初尚微，浪头已高白参差。",
            "又闻西北崩崖陷谷有异声，大风横击波如鳞。",
            "操舟之子虽习贯，掣柁才开又投岸。",
            "有如磁石引针去，时时飐扑愁中断。",
            "长篙劲橹不易胜，仅得入口如再生。",
            "回望後舟尚出没，使人泪落肝胆惊。",
            "昨日庙中奠旨酒，巫语甚吉许我行。",
            "奈何中路辄反覆，欺诞何者为神明。",
            "岂非风者天号令，必欲逆知非汝能。",
            "浪传消息得醉饱，万一犹足为威灵。"
        ],
        "title": "舟行却回",
        "id": "b5f1c1f6-66a9-4ba9-b043-be78d0141a84"
    },
    {
        "author": "孔平仲",
        "paragraphs": [
            "飞蝗乎，飞蝗乎，谁使汝为飞蝗，而如此之孽也。",
            "一气所生乃自然，百虫之中何为者。",
            "若岁大旱汝则多，人虽畏之可奈何。",
            "来时漫不见首尾，往往蔽日连数里。",
            "河南却集河北岸，东村西村闹如蚁。",
            "捕逐百千才十一，入地如锥又生子。",
            "山林所过为一空，万口飒飒如雨风。",
            "稻粱黍稷复何有，田畴已尽腹未充。",
            "农夫去岁望得雪，千耦辈作乘春发。",
            "耕耘喜及苗已长，与汝何冤乃遭啮。",
            "忍见深冬瘦如腊，征赋繁兴蓄积缺。",
            "我有薄田在江州，五岁之中三不收。",
            "流灾得无及彼土，搏手安敢期高秋。",
            "阴阳调和非我事，冻馁逼迫同民忧。",
            "有生所往随有累，不及饮啄波中鸥。"
        ],
        "title": "长芦咏蝗",
        "id": "5675e9ca-5104-48b6-9b36-1a4e1d19335f"
    },
    {
        "author": "孔平仲",
        "paragraphs": [
            "丞相初下车，忧勤到南亩。",
            "旱干为祈祷，甘雨辄盈缶。",
            "气从钟山发，浪入秦淮吼。",
            "奔腾与摆蹙，执热复何有。",
            "我时在舟中，清爽浮户牖。",
            "垢衣得浣濯，快意一搔首。",
            "深宵对明月，灭烛坐更久。",
            "昨日见投龙，于今慰枯朽。",
            "至诚必有答，况乃调元手。"
        ],
        "title": "金陵观雨",
        "id": "efd93dc4-6b65-429f-9be6-6cd3d604d36c"
    },
    {
        "author": "孔平仲",
        "paragraphs": [
            "怒雷殷殷西南天，黑气一抹如长烟。",
            "鲸嘘鳌噫蛟吐涎，龙呼其俦相後先。",
            "散为飞云盖蜿蜒，以尾卷海洒百川。",
            "河伯乃在坎底眠，震惊掉动忧不全。",
            "白浪涌起高于船，冈驰隰舞山回旋。",
            "崩冲摆落蔚高骞，声势烈烈孰使然。",
            "须臾寂静又改前，余氛倚汉犹青玄。",
            "小虾奋头如自贤，神龙归宫鱼出泉。"
        ],
        "title": "观暴",
        "id": "89c5f739-6ffc-429d-8b51-359f61459d09"
    },
    {
        "author": "孔平仲",
        "paragraphs": [
            "长江卷波作沙色，中有数顷如泼墨。",
            "是为望夫之高山，沉沉影落江心黑。",
            "操篙下探不见底，侧行牵挽难为力。",
            "疾风为我西北来，打鼓张帆何快哉。",
            "百夫呼噪绝水府，心胆壮敌山崔嵬。",
            "须臾已入大信口，回听怒浪声如雷。",
            "姑孰堂前溪水清，扁舟夜泊已三更。",
            "微微雨过有秋意，漠漠云开对月明。"
        ],
        "tags": [
            "长江"
        ],
        "title": "太平",
        "id": "9841f654-fb8d-457d-a523-0623764ae927"
    },
    {
        "author": "孔平仲",
        "paragraphs": [
            "荷蓑而骑彼牧童，驱牛乱流江水中。",
            "徐行不复用鞭棰，母当其前犊後从。",
            "浊波沄沄出头角，见者往往疑蛟龙。",
            "牛身千钧水不测，步步乃与丘陵同。",
            "天机自然有所解，物理如此谁能穷。",
            "君不见轧荦山腹垂至膝，一马不能载其躬。",
            "帝前每作胡旋舞，翩翩劲捷如旋风。"
        ],
        "title": "观牛渡江",
        "id": "8a5e4758-7974-4ffb-acba-7b94d9c43f33"
    },
    {
        "author": "孔平仲",
        "paragraphs": [
            "溪行曲入四五里，乃见江城大如斗。",
            "人烟疏少白日静，风物澄明新雨後。",
            "古来豪俊多在此，怅望千秋一回首。",
            "谢家青山空自高，李白扁舟复何有。"
        ],
        "title": "太平",
        "id": "371c4285-237f-42ad-995c-5f9432c16444"
    },
    {
        "author": "孔平仲",
        "paragraphs": [
            "崎岖遵狭港，托庇倚葭芦。",
            "泊舟姑孰堂，乃在溪上居。",
            "此溪来处远，东引丹阳湖。",
            "微风起天外，爽气得秋初。",
            "而我尚厌暑，卷帘心不舒。",
            "蓬头赤两脚，踯躅遶四隅。",
            "坐砌未为惬，偃身卧碑趺。",
            "中宵倦摇箑，流汗落衣裾。",
            "因观今则然，自问昔何如。",
            "人情有未足，不见有有余。"
        ],
        "title": "泊舟姑孰堂",
        "id": "80489750-c5dd-4f51-ac3f-9db870e26d59"
    },
    {
        "author": "孔平仲",
        "paragraphs": [
            "长安遣兵百胜强，意气何有汉中王。",
            "七军之心俱猛鸷，虎兕插羽将翱翔。",
            "睥睨荆益可席卷，白帝城高如堵墙。",
            "秣马蓐食朝欲战，雷声殷殷山之阳。",
            "沉阴苦雨十余日，汉水溢出高腾骧。",
            "苍黄不暇治步伍，攀缘蹙踏半死伤。",
            "计穷岂不欲奔走，四望如海皆茫茫。",
            "鼍鸣鱼跃尚恐惧，万一敌至谁敢当。",
            "遥观大船载旗鼓，闻说乃是关云长。",
            "蒙冲直绕长堤下，劲弩强弓无敌者。",
            "虽有铁骑何所施，排空白浪如奔马。",
            "将军拱手就絷缚，咋舌无声面深赭。",
            "捷书一日到锦城，只轮不返皆西行。",
            "将军畴昔负朋友，若此昌豨犹得生。",
            "循环报复虽天意，壮士所惜惟功名。",
            "曹瞒相知三十年，临危不及庞明贤。",
            "归来头白已顦顇，泣涕顿首尤可怜。",
            "高陵画像何诡谲，乃令惭痛入九泉。",
            "淯水之师勇冠世，英雄成败皆偶然。"
        ],
        "title": "于将军",
        "id": "6e9280d2-5563-4acf-b6e9-ceecd0923cfe"
    },
    {
        "author": "孔平仲",
        "paragraphs": [
            "华容女子哭幽囚，吉利如虎入荆州。",
            "缚其孤雏敛貔貅，长驱水步八十万。",
            "欲猎于吴吴主忧，羣臣劝迎同一说。",
            "拔刀斫案心胆裂，揆彼之量岂我容。",
            "开门纳狼计何拙，鲁家狂儿策最长。",
            "倡而和者有周郎，区区黄盖乃乞降。",
            "龙幡遮火烧赤壁，东南风急天绛色。",
            "江中战舸岸上营，烟焰飞腾半焚溺。",
            "雷鼓大进声满川，轻锐迫逐皆崩奔。",
            "紫髯将军更欢喜，曹公坐翅不得鶱。",
            "子布元表何龊龊，成败之决在一言。",
            "君不见甘露宝鼎间，典午受禅吴犹存。",
            "青盖入洛虽可惜，犹胜俛首臣老贼。"
        ],
        "title": "紫髯将军",
        "id": "133a0a88-de8f-47cb-963f-ee40f3b2c00c"
    },
    {
        "author": "孔平仲",
        "paragraphs": [
            "武宗惟雄俊，有臣委用专。",
            "德裕才略大，感恩罄所宣。",
            "是时岩廊上，六合气可吞。",
            "论兵决胜负，万里在目前。",
            "一平回鹘凶，再洗上党昏。",
            "杨弁不知时，乃敢盗太原。",
            "岂信明光甲，遣人斩其元。",
            "廷谋昧知几，唯有君相然。",
            "成立三大功，慷慨在一言。",
            "风霆运不测，日月朗高悬。",
            "李唐势已去，至此岌复缠。",
            "外内已息兵，崇卑定干坤。",
            "遂令河北师，弭耳如孤豚。",
            "事书史册上，读之快心魂。",
            "千载若信宿，凛凛风烈存。",
            "世人多说剑，不见斫伐痕。",
            "玩弄反自伤，何用饰玙璠。",
            "迂哉贾生饵，果尔房管奔。",
            "施为贵寔效，讵主衒空文。"
        ],
        "title": "武宗",
        "id": "82119835-3440-4d23-aa17-b2f08d2ca98b"
    },
    {
        "author": "孔平仲",
        "paragraphs": [
            "苍苍行露出苑门，孤城逼仄不可存。",
            "贼兵之来若风雨，顷刻城下皆云屯。",
            "纷纷矢石蔽空黑，天子垂泣对将军。",
            "将军提笔书满背，城中白丁久夺气。",
            "草车之焚虽已矣，云桥百尺虹蜺起。",
            "下瞰城中笑饮酒，干陵赭袍拥朱紫。",
            "朔方大将来赴急，彷徨中路不敢入。",
            "豺狼合从堪恸哭，翠华崎岖又巡蜀。",
            "圣神文武何至此，堂上有人面如鬼。"
        ],
        "title": "奉天行",
        "id": "e8645cae-c013-4796-bb8c-5afe21e62c79"
    },
    {
        "author": "孔平仲",
        "paragraphs": [
            "惟天莽苍苍，乃立此门阙。",
            "山本如城高，剖凿中断裂。",
            "两峰竞秀倚，千古势相戛。",
            "大江方南来，逼束不得泄。",
            "潴为无底深，散作万顷阔。",
            "想当割据时，闭固孰敢发。",
            "夕阳坐荒亭，诗思摹峭拔。",
            "清晨放舟出，回首见呀豁。",
            "西梁尚局促，壮观心颇阔。",
            "安得呼化工，努力更一揠。"
        ],
        "tags": [
            "天门山"
        ],
        "title": "天门山",
        "id": "9a3d70fc-6e80-4fa7-8522-2ea80d672a32"
    },
    {
        "author": "孔平仲",
        "paragraphs": [
            "明珠大贝玉玲珑，美人营营出深宫。",
            "清矑一盼失英雄，羽觞行酒乐未终。",
            "胡陵杀气回飞鸿，投杯掷筯自挽弓。",
            "麾兵大战灵壁东，血流争波入海红。",
            "何为羁孤铁马中，捣沙折木天北风。",
            "突围而出追失踪，四五年间蛇作龙。"
        ],
        "title": "灵壁东",
        "id": "25780fb3-689d-4353-b798-2cfc4a2d0fd2"
    },
    {
        "author": "孔平仲",
        "paragraphs": [
            "江东祷雨真灵迹，香火未收檐溜滴。",
            "城中到此夜五更，渡口归时水三尺。",
            "高田流满入低田，万耦齐耕破晓烟。",
            "但愿吾民得饱饭，年年岁岁是丰年。"
        ],
        "title": "题赣州嘉济庙祈雨感应",
        "id": "6222d0b4-d818-47aa-8695-a6423ed8ed84"
    },
    {
        "author": "孔平仲",
        "paragraphs": [
            "与君居两邦，如隔万里道。",
            "相从得旬日，所恨太不早。",
            "清谈已解忧，大笑时绝倒。",
            "赠我以古风，应手拾瓌宝。",
            "间亦藏戏言，顾我欲高蹈。",
            "答之以不答，羡子富文藻。",
            "沧溟在人外，中有群仙岛。",
            "相约逍遥游，餐霞食瑶草。"
        ],
        "title": "答陈君佐戏吟",
        "id": "d3134e63-fc5e-4b0b-92d1-b6b7029341b5"
    },
    {
        "author": "孔平仲",
        "paragraphs": [
            "远游如飞蓬，漂泊天之涯。",
            "不及百尺楼，系在垂杨堤。",
            "琉璃为钟玉为斝，繁弦促管花阴下。",
            "青春此乐输几人，客身皇皇一羸马。"
        ],
        "title": "游子吟",
        "id": "5ad49c58-eca4-48e4-a44f-43c52d0549b8"
    },
    {
        "author": "孔平仲",
        "paragraphs": [
            "长堤杳杳如丝直，隠以金椎密无迹。",
            "当年何人种绿榆，千里分阴送行客。",
            "波间交语船上下，马头揖别人南北。",
            "日轮西入鸟不飞，从古舟车无断时。"
        ],
        "title": "汴堤行",
        "id": "8a48e095-afb2-405e-a389-0b4f2b634e1f"
    },
    {
        "author": "孔平仲",
        "paragraphs": [
            "百尺风外帘，常时悬高阁。",
            "若夸酒味美，聊劝行人酌。",
            "但浇愁肠宽，奚畏守犬恶。",
            "客心方摇旌，逢此慰寂寞。"
        ],
        "title": "酒帘",
        "id": "95f27f5d-2ef7-4530-8a9d-83619bc45d01"
    },
    {
        "author": "孔平仲",
        "paragraphs": [
            "巍巍使馆开华堂，行人旧题诗满堂。",
            "去年读之多好语，今岁重寻在何处。",
            "驿吏却云官长来，垩以赤白墁青灰。",
            "银钩错落应手没，当时嘲嚯谁为才。",
            "呜呼万事祇如此，古人豪强安在哉。",
            "寄语征途往还客，不如挥毫落金石。",
            "金石虽坚有时灭，君不闻海波成田淮水绝。"
        ],
        "title": "书驿舍壁",
        "id": "e9acf4e6-e154-4503-b63a-1bd35878e30b"
    },
    {
        "author": "孔平仲",
        "paragraphs": [
            "驱马汴河西，从此游帝乡。",
            "瞻言驿堠短，喜及春日长。",
            "碧瓦映茅茨，人烟密相望。",
            "蒭茭足供马，亦有酒可尝。",
            "旁观波澜起，万柁攒舟航。",
            "一跌性命已，岂惟肌骨伤。",
            "不如榆柳堤，中路稳腾骧。",
            "去家渐及旬，犹走淮楚疆。",
            "却视故山隠，忽在天一方。",
            "东轩复难到，兰芷媚幽香。",
            "驰光不可留，游女已采桑。"
        ],
        "title": "发虹县",
        "id": "75d24ede-63c1-4616-b406-ed3baf008b57"
    },
    {
        "author": "孔平仲",
        "paragraphs": [
            "荒湾斗转河如束，千古痴龙卧空谷。",
            "公然收水入毫芒，万里昆仑倾不足。",
            "春妍睡醒鳞甲开，顷刻已放波头来。",
            "冲梢掠操何迅速，喷云溅雪争崔嵬。",
            "舟人传呼隘两岸，骇若百蛰逢惊雷。",
            "连桩系缆犹恐脱，不尔船碇俱倾颓。",
            "须臾水面如平掌，客子棹歌船下上。"
        ],
        "title": "水头",
        "id": "ea187c77-736c-448e-a1af-4f686ce7eebc"
    },
    {
        "author": "孔平仲",
        "paragraphs": [
            "驱马岘山南，磴滑不能上。",
            "惆怅石城人，秋风摇两桨。"
        ],
        "title": "岘山行",
        "id": "16635739-cbdb-4c77-957e-a8e06890879f"
    },
    {
        "author": "孔平仲",
        "paragraphs": [
            "别君已经年，相见如一日。",
            "分教淮南生，中路忽相失。",
            "我志如柳惠，何尝厌三黜。",
            "君才如叔夜，犹苦不堪七。",
            "趣向大抵同，离合何不一。",
            "轻装入隋堤，正值柳阴密。",
            "仓庚交交飞，布谷命其匹。",
            "壮岁甘远游，岂暇念家室。",
            "永城去亳近，马足翩翩逸。",
            "我往何时还，君处不能出。",
            "新诗近应多，烂漫排古律。",
            "黄花不可见，谁为子鸣瑟。",
            "交游固难得，会面那易必。",
            "作诗寄秋风，以写胸中鬰。"
        ],
        "title": "寄王彦昭教授",
        "id": "ecb53a16-de96-4cab-9426-4fc1f406cd3d"
    },
    {
        "author": "孔平仲",
        "paragraphs": [
            "昂昂林边鹤，何事不天飞。",
            "徘徊方塘面，独啄青苔衣。",
            "得非恋其傍，修竹垂芳菲。",
            "高竿擢春秀，清影弄朝晖。",
            "曾于画图见，恍若迷是非。",
            "兴与佳景会，悠然久忘机。"
        ],
        "title": "书所见",
        "id": "01a682ac-1e31-49a2-897d-d78e5e9390a9"
    },
    {
        "author": "孔平仲",
        "paragraphs": [
            "潭潭村鼓鸣，羡尔田家乐。",
            "闪闪绿榆丛，风清如苇钥。",
            "我怀物外趣，世味久零落。",
            "焉得太古民，相携去耕凿。"
        ],
        "title": "村鼓",
        "id": "93eeab2a-c79a-4e1d-9516-137bac643725"
    },
    {
        "author": "孔平仲",
        "paragraphs": [
            "系马酇阳岸，湍波怒奔霆。",
            "却坐南轩上，旷若耳目清。",
            "两翁方围棋，玉石相分争。",
            "初味若恬淡，锋交渐纵横。",
            "攻南意窥北，翻复乃人情。",
            "计虑临危出，或从死中生。",
            "勇者喜见色，怯者噤无声。",
            "谁云一枰小，斗智亦已精。",
            "昔有烂柯者，弃俗游峥嵘。",
            "彼实方外人，岁月固可轻。",
            "我今则异此，久为世网婴。",
            "一官犹坎轲，三径尚未耕。",
            "妻子寄异县，飘飘望东京。",
            "寸晷尤可惜，客子当念程。",
            "饮水上马去，两翁任输赢。"
        ],
        "title": "酇阳观棋",
        "id": "37bf1d9a-d35b-46f6-aa9b-fa8a07624337"
    },
    {
        "author": "孔平仲",
        "paragraphs": [
            "蝴蝶飞，渡河来。",
            "河北花已落，河南花正开。",
            "盈盈采花女，扑打还家去。",
            "推身飞入粉奁中，芳草绵绵旧时路。"
        ],
        "title": "蝴蝶行",
        "id": "984d823e-dd76-4d4a-91b9-34d2a2e57aef"
    },
    {
        "author": "孔平仲",
        "paragraphs": [
            "窾枯路傍柳，种插从何年。",
            "枯条不可见，人立何岿然。",
            "轻脆岂耐久，心腹俱空穿。",
            "上无一鸟巢，下系万里船。",
            "想见方浓时，飞花舞青天。",
            "行人多攀折，惨淡驻征鞭。",
            "今也傲突兀，东西过谁怜。",
            "陋质非焦桐，难试朱丝弦。",
            "英华余岁许，白蚁争回旋。",
            "雷公飞火试一照，深处恐有乖龙眠。"
        ],
        "title": "枯柳",
        "id": "da437025-e817-4726-a369-ce3e10342fa0"
    },
    {
        "author": "孔平仲",
        "paragraphs": [
            "道人养金丹，笑我餐芝朮。",
            "青瞳何皎然，照映冰雪质。",
            "壶中玉楼好，天外鸾骖逸。",
            "境清莫回顾，世味甜如蜜。"
        ],
        "title": "戏寄邵瞻远",
        "id": "07e932ec-fe95-410b-8ce6-1ecb60cde953"
    },
    {
        "author": "孔平仲",
        "paragraphs": [
            "车班班，入函关。",
            "马萧萧，渡渭桥。",
            "关下游人不相识，桥边美酒留行客。",
            "海阔天高云满空，风吹日暮还南北。"
        ],
        "title": "车班班",
        "id": "c5f13691-9651-42ff-8b50-80cb7189e0dc"
    },
    {
        "author": "孔平仲",
        "paragraphs": [
            "清晨出古县，独遇卖花翁。",
            "芍药三数朵，琼苞出渐红。",
            "皎如情人未梳洗，朱帘半掩娇春风。",
            "去年维扬陪胜赏，此花开谢旬月中。",
            "名园胜剎处处有，深畦浅垄无西东。",
            "品流已多搜绝异，若数英俊遗凡庸。",
            "迩年新花更奇巧，造化雕琢何时穷。",
            "离家今日已千里，云雨浩荡迷淮东。",
            "而今又及赏花月，因循不赏花更空。",
            "寄语维扬好相识，花时勉泛黄金钟。"
        ],
        "title": "发谷熟县寄扬州同寮",
        "id": "f0168692-286a-4eec-8bca-79e5e3b98944"
    },
    {
        "author": "孔平仲",
        "paragraphs": [
            "鹤栖万年松，孤音夜号霜。",
            "双凤想其悲，一来助翱翔。",
            "会合欢未已，离别惨可伤。",
            "惊风动地起，彼此随飘扬。",
            "鹤飞望南山，凤亦归故乡。",
            "回头失旧侣，云路徒苍苍。"
        ],
        "title": "别二友",
        "id": "01c7ed5b-99d2-4f07-940d-d2b99021a073"
    },
    {
        "author": "孔平仲",
        "paragraphs": [
            "朱楼直瞰清池湾，池上彩翠多奇山。",
            "春光烂漫桃李发，倒影照映澄波间。",
            "远看已好重攀折，堆积金盘霞间雪。",
            "促拍更歌金缕衣，不辞醉倒花时节。",
            "归来酒醒梦阑时，袖上余香犹未灭。"
        ],
        "title": "东楼置酒赏桃李花",
        "id": "d9e37d72-bf9f-4ce8-ae7b-ff309f5c93f3"
    },
    {
        "author": "孔平仲",
        "paragraphs": [
            "猛虎不伏枥，抟鹏笑鞴鹰。",
            "丈夫志四海，羞愧守门庭。",
            "君实豪杰士，贫贱乡人轻。",
            "愤发策蹇馿，西走游玉京。",
            "负书入太学，大带参诸生。",
            "文章逸莫控，学问骤以升。",
            "曾未年岁余，哗哗得声名。",
            "定知有所立，俯拾紫与青。",
            "顾我孤陋者，聋瞽其聪明。",
            "譬如山下泉，碍险尚未行。",
            "无人为激进，安得归沧溟。",
            "所愿同君游，扬波浩东倾。",
            "此志何日遂，长呼涕淋缨。",
            "北望风谊美，心焉如旆旌。"
        ],
        "title": "寄勉甫",
        "id": "7cd89a51-4304-4a8a-82be-45858de8074a"
    },
    {
        "author": "孔平仲",
        "paragraphs": [
            "岭南冬深花照灼，比至春初花已落。",
            "乘闲携酒到西园，鸟散蜂归春寂寞。",
            "江南此际春如何，红杏海棠开正多。",
            "归期不及春风日，犹见池塘着绿荷。"
        ],
        "title": "落花",
        "id": "c083fe20-9bc9-4bed-ad43-9ca23e71616e"
    },
    {
        "author": "孔平仲",
        "paragraphs": [
            "春江碧波渺天去，两岸红桃落如雨。",
            "主人到此送行人，落日留连会歌舞。",
            "渡头杨柳正依依，拂水摇风千万丝。",
            "看看亦整东归棹，谁折长条赠我归。"
        ],
        "title": "送客到江亭",
        "id": "72694ba8-0d05-4015-a371-68ad0d1a6248"
    },
    {
        "author": "孔平仲",
        "paragraphs": [
            "去年君尝寄蔷薇，今年我亦寄玫瑰。",
            "蔷薇赭赤未足爱，玫瑰莹白花草魁。",
            "南园春深桃杏落，但见芳草连莓苔。",
            "唯兹皎洁满栏槛，玉冠瑶佩天边来。",
            "主人爱惜屡顾眄，赏心未暇携樽罍。",
            "寄君凭君巧吟咏，仍须对景倾金杯。",
            "莫令蔷薇窃见此，恐遂羞媿不复开。"
        ],
        "title": "剪玫瑰寄晦之仍书此为戏",
        "id": "c3caf489-9e4d-4d0c-8870-351ac90e6830"
    },
    {
        "author": "孔平仲",
        "paragraphs": [
            "西园春深百草长，残花纷纷绿叶光。",
            "蜂归蝶散情已薄，独我遶树行如狂。",
            "亟令沽酒藉地饮，卧嗅落蕊倾金觞。",
            "醉来意气颇脱略，睥睨天地如毫芒。",
            "狂歌大笑谁对值，山猿谷鸟啼斜阳。",
            "却思高阳旧徒侣，安得飞至坐我傍。",
            "登城引望不可见，云峰古木徒苍苍。"
        ],
        "title": "寄邹蹇叔",
        "id": "746590aa-aae2-4fbd-b283-0b662bd0a1ef"
    },
    {
        "author": "孔平仲",
        "paragraphs": [
            "坐食者南卒，骄与子弟俱。",
            "负甲则俯偻，荷戈不能趋。",
            "嘈然金鼓鸣，气骇失所图。",
            "固无一技良，徒有七尺躯。",
            "吾闻孙子教，弱女成武夫。",
            "吾欲练汝辈，使之虓虎如。",
            "奈何天子诏，苦禁蓄兵书。",
            "军旅非素习，壮士心踟蹰。",
            "羣蛮屡骚动，主将复左除。",
            "有急何以报，思之可惊吁。"
        ],
        "title": "南卒",
        "id": "d8ceb559-af3a-4120-970b-094efbdfb1c9"
    },
    {
        "author": "孔平仲",
        "paragraphs": [
            "为鹤不能白，安用苍其形。",
            "厥顶又不朱，无乃盗虚名。",
            "雌雄守枯木，绝意冲太清。",
            "夜号如婴儿，聒我梦寐惊。",
            "日欲火其巢，念汝雏方生。",
            "亟宜罢吻噪，报我存养情。"
        ],
        "title": "夜闻苍鹤唳",
        "id": "33fe1096-5877-453c-9e7d-a64980b3f50a"
    },
    {
        "author": "孔平仲",
        "paragraphs": [
            "囚岂不乐有父母，囚岂不乐有室家。",
            "公行劫掠自取死，迫于穷饿情非它。",
            "腥膻所得能几许，哭入东市肩相摩。",
            "呜呼法令难力救，囚乎囚乎奈若何。"
        ],
        "title": "愍囚",
        "id": "d168f9df-d540-4698-96b2-4d9fd7127764"
    },
    {
        "author": "孔平仲",
        "paragraphs": [
            "谁言盘石坚，势不可动摇。",
            "健犊引大车，载行速如飘。",
            "良因植根浅，未免迁徙劳。",
            "触类当自省，我今慎所操。"
        ],
        "title": "移石",
        "id": "e96b77b3-be5d-4317-9422-6abc38084905"
    },
    {
        "author": "孔平仲",
        "paragraphs": [
            "南北万里道，兄弟隔年别。",
            "嬉鸾双翱翔，病马只羁绁。",
            "友关危坐久，顾影愁肠绝。",
            "清夜不可晨，吟残半窗月。"
        ],
        "title": "春夕寄兄长",
        "id": "1dbb28b2-ff58-4810-a048-43b10fd06764"
    },
    {
        "author": "孔平仲",
        "paragraphs": [
            "西邻养虎已被啮，东邻养虎计何拙。",
            "哺之既久爪牙强，定看一日难羁绁。",
            "寄语东邻宜早图，野心变态在须臾。",
            "壮士匣中有神剑，欲斩虎头君许无。"
        ],
        "title": "养虎",
        "id": "01ad7488-c21e-4e88-8b3d-48a5ec7ce369"
    },
    {
        "author": "孔平仲",
        "paragraphs": [
            "江头杨柳春依依，主人此时伤别离。",
            "留连祖席日欲晚，风弄绿影摇金巵。",
            "手攀长条赠君归，纷纷闲愁如絮飞。",
            "人生聚散似鱼雁，此柳春深有几枝。"
        ],
        "title": "折杨柳",
        "id": "9baeacda-59a0-482b-bd64-04e4b1a01cdc"
    },
    {
        "author": "孔平仲",
        "paragraphs": [
            "昭君十五入汉宫，自倚花艳如芙蓉。",
            "黄金不买画者笔，西子变作嫫女容。",
            "羊车忽略久不幸，夜夜月照罗帷空。",
            "娇痴怨恨掩袂泣，常恐兰蕙摧霜风。",
            "不堪坐守寂寞苦，遂愿将身嫁胡虏。",
            "神仙缥缈下朝阳，再拜玉墀辞汉主。",
            "天颜惊顾初相识，自起欲留留不得。",
            "吁嗟拂袖归禁中，却看飞燕无颜色。",
            "婵娟去去阴山道，几日风沙貌枯槁。",
            "千秋万古恨无穷，坟上春风无寸草。"
        ],
        "title": "王昭君",
        "id": "ae0d5752-7ec2-4ee3-bcaa-1813efdf08bd"
    },
    {
        "author": "孔平仲",
        "paragraphs": [
            "鶑啼花笑清明天，黄金买酒斗十千。",
            "良时恣意一酩酊，醉倒扶起南堂眠。",
            "须臾更深残酒醒，明月当窗风气冷。",
            "闲愁万绪从中来，几欲长号泪如绠。"
        ],
        "title": "春日行",
        "id": "f5d9177d-632f-4fd9-8291-4ba0c11d1445"
    },
    {
        "author": "孔平仲",
        "paragraphs": [
            "二月春色来，三月春色老。",
            "东风收花去，满地留芳草。"
        ],
        "title": "子夜四时歌 春",
        "id": "11b5e8ad-d457-4be3-940f-57cf45af6481"
    },
    {
        "author": "孔平仲",
        "paragraphs": [
            "火云堆长空，赤日沸岩瀑。",
            "芙蓉已焦死，不减篔筜绿。"
        ],
        "title": "子夜四时歌 夏",
        "id": "a73bce8f-70a4-4e28-8b4a-f35fcd1454bb"
    },
    {
        "author": "孔平仲",
        "paragraphs": [
            "惨淡秋云高，萧瑟西风起。",
            "坐感岁华迁，悲歌泪如水。"
        ],
        "title": "子夜四时歌 秋",
        "id": "92e613b0-f918-41e3-8765-de6711293ada"
    },
    {
        "author": "孔平仲",
        "paragraphs": [
            "风凄薄愁云，雨冷成飞雪。",
            "莫作苦寒吟，行行桃李月。"
        ],
        "title": "子夜四时歌 冬",
        "id": "a1a2ef45-4689-416a-a32a-4443f920fd59"
    },
    {
        "author": "孔平仲",
        "paragraphs": [
            "爽籁爱虫吟，凄音悲漏永。",
            "青灯无定焰，照此心情冷。",
            "风生蕙帐寒，月满松窗静。",
            "万虑归寂寥，都忘荣辱境。"
        ],
        "title": "和经父秋夕",
        "id": "c26fdf1c-bef8-46cb-ad3d-bf144c8962fa"
    },
    {
        "author": "孔平仲",
        "paragraphs": [
            "泊舟不厌城南浅，谈笑淹留惊晷短。",
            "为传潮信舣江干，暂移已觉如天远。",
            "足音来此慰寂寞，酒面自红炉自暖。",
            "预愁会合有暌离，人事犹如月亏满。",
            "何如便赋归去来，百尺高帆席同卷。"
        ],
        "title": "次韵常父二十九日闸上作",
        "id": "a343b2e5-8d01-4d10-afd3-cb7a6c3b17a0"
    },
    {
        "author": "孔平仲",
        "paragraphs": [
            "泊舟亭下水，隔岸有修竹。",
            "晨起雪纷纷，开帘见群玉。",
            "请来同此景，一醉杯中绿。"
        ],
        "title": "招常父承君舟中观雪",
        "id": "3c2bd127-196c-4cdf-a064-89908de58414"
    },
    {
        "author": "孔平仲",
        "paragraphs": [
            "丱角同出处，中路稍差池。",
            "往事如一梦，新年生白髭。",
            "小官仍龃龉，异国更羁栖。",
            "长时恨隔阔，既见少开眉。",
            "朝共垆边饮，暮同窗下棋。",
            "一日复一日，眷眷不忍离。",
            "今兹解舟去，岂为赴同期。",
            "久住恐相溷，萧然生事微。",
            "欲将眼中泪，一洒别时衣。",
            "诸绪正牢落，勿令心重悲。",
            "融怡和笑语，惝怳迷东西。",
            "甘言戒婢子，循发祝阿宜。",
            "愦愦情怀恶，正同中酒时。",
            "晚泊芦荻岸，江天云四垂。",
            "高城已不见，春雨更如丝。"
        ],
        "title": "发仪真寄常父兄",
        "id": "2e40c266-f842-490a-b026-60ec3425b69a"
    },
    {
        "author": "孔平仲",
        "paragraphs": [
            "张帆风尚小，出口势愈急。",
            "扁舟已中流，前後无所及。",
            "侧看岸旋转，白浪若山岌。",
            "磔砉时有声，百罅水争入。",
            "危樯听欲折，柁柄脱操执。",
            "我有常病妻，素羸多不粒。",
            "及兹益愦乱，卧喘气吸吸。",
            "婢姥半北人，兹险未尝习。",
            "苍皇面深墨，呕哕皆胆汁。",
            "可怜儿女辈，往往相聚泣。",
            "出门强指挥，飞沫溅衣湿。",
            "江豚踊吾前，猵獭作人立。",
            "意如骜吾嚱，出没相百十。",
            "呼神掷楮泉，祈佛启经袭。",
            "是时正月尾，于节甫惊蛰。",
            "云气作冥晦，气候变寒涩。",
            "日中仅得止，性命危若拾。",
            "纷然方寸乱，魂干久不集。",
            "官期幸未迫，安用苦汲汲。",
            "官兵勇贪程，一震当少戢。",
            "何如彼居民，生不出井邑。",
            "吾田虽旷瘠，飦粥粗可给。",
            "劳生嘿自慨，茅舍行且葺。"
        ],
        "title": "二十二日大风发长芦",
        "id": "4a306617-3e5c-454f-b77a-d3924b259bf9"
    },
    {
        "author": "孔平仲",
        "paragraphs": [
            "煌煌一疋锦，烂烂五色笔。",
            "始从何处得，怅此梦中失。",
            "淹也虽善文，葳蕤少筋骨。",
            "譬人气不深，往往多奄忽。",
            "晚年既富贵，外学仍老佛。",
            "岂非有所怠，寖使天才屈。",
            "奈何不自尤，秘怪疑鬼物。",
            "我有十文舟，夙期驾溟渤。",
            "褰霞谒东皇，擘浪窥月窟。",
            "唯忧倦或止，视此颇自栗。"
        ],
        "title": "读江淹集",
        "id": "8f0a3423-bd1c-4644-9260-02a7c00e01e5"
    },
    {
        "author": "孔平仲",
        "paragraphs": [
            "蒿田荻野无人烟，我来日暮双系船。",
            "半夜星斗垂栏干，银河倒影摇清川。",
            "人言神物当会合，铁缆缠绕安如山。",
            "五更汹汹有声至，车骑蹴踏干坤翻。",
            "怒雷殷殷雨随下，黑风三日不见天。",
            "此中道路多险恶，正在马当小孤之两间。",
            "三江五湖所钟聚，直下无底旁无边。",
            "掀腾摆触作意气，更无拘束随所便。",
            "巨矶突若虎头出，黄沙莽作车轮旋。",
            "端居不动尚股栗，谁敢身试蛟龙渊。",
            "自吾泛洛涉淮泗，间关淫滞今半年。",
            "庐山苍翠已在目，毋用急进干忧患。",
            "不如宿留会澄霁，淹速有数非偶然。",
            "篘中酒熟聊一醉，春梦酣酣牵昼眠。"
        ],
        "tags": [
            "庐山"
        ],
        "title": "马当夹阻风",
        "id": "583ec2f5-5e6f-4f67-8d40-f7138122ef2a"
    },
    {
        "author": "孔平仲",
        "paragraphs": [
            "初夏新雨余，萧然风转北。",
            "芭蕉索索鸣，庭户有秋色。",
            "清寒思挟纩，向暑袗絺绤。",
            "阴阳孰主张，变态只顷刻。",
            "幽轩暮支颐，佳趣生静默。",
            "云气薄南山，坐令苍翠隔。"
        ],
        "title": "初夏",
        "id": "c64d28f0-a054-4ce5-9c70-14db129d99c8"
    },
    {
        "author": "孔平仲",
        "paragraphs": [
            "低田有水高田干，南风日日吹尘土。",
            "新秧已生未种得，此时却得弥天雨。",
            "连山蔽空望不极，溢径盈庭势漂卤。",
            "从今岁事当有成，饱吃香秔胡可数。",
            "老来涉世心益懒，只欲栖迟守环堵。",
            "若令积谷支岁年，便可终焉事农圃。"
        ],
        "title": "喜雨",
        "id": "6f705c56-03f3-4516-ba2f-55756f4c7df0"
    },
    {
        "author": "孔平仲",
        "paragraphs": [
            "三更趋役抵昏休，寒呻暑吟神鬼愁。",
            "从来鼓铸知多少，铜沙叠就城南道。",
            "钱成水运入京师，朝输暮给苦不支。",
            "海内如今半为盗，农持斗粟却空归。"
        ],
        "title": "铸钱行",
        "id": "1f8721b9-d26f-474a-9b1e-cdfd3dddf633"
    },
    {
        "author": "孔平仲",
        "paragraphs": [
            "范子爱高卧，家政付儿孙。",
            "将身比瞑目，达理吾所尊。",
            "前日过所居，蔓草深闭门。",
            "范子欠伸起，性寡笑与言。",
            "相与寻幽寺，复将坐前轩。",
            "斜阳满庭下，不厌鸟雀喧。",
            "擘云青山秀，经雨野水浑。",
            "念此景清旷，非君谁与论。",
            "少年一倾盖，白首义弥敦。",
            "颓然各忘返，明月照黄昏。"
        ],
        "title": "呈范清老",
        "id": "53b9915f-65aa-44b4-a809-8bc8b405cd6f"
    },
    {
        "author": "孔平仲",
        "paragraphs": [
            "外看江水长，里见荷花发。",
            "庐阜收白云，南浦浸明月。"
        ],
        "title": "曹亭三绝句  其一",
        "id": "f60c2e0e-c73d-418e-b5fb-484523f81827"
    },
    {
        "author": "孔平仲",
        "paragraphs": [
            "漾舟荷花里，舣棹绿杨阴。",
            "却上曹亭望，山高江水深。"
        ],
        "title": "曹亭三绝句  其二",
        "id": "e58b8918-847b-44e0-8f75-19f31b30134d"
    },
    {
        "author": "孔平仲",
        "paragraphs": [
            "登临常患远，游览不能继。",
            "此景对门墙，箯舆日三四。"
        ],
        "title": "曹亭三绝句  其三",
        "id": "e7795653-6958-46ea-8e9c-d4bcb133fd2f"
    },
    {
        "author": "孔平仲",
        "paragraphs": [
            "欹枕汗如洗，出门更已深。",
            "长风万里至，河汉清人心。",
            "芙蕖有佳气，杨柳摇疏阴。",
            "秋声繁促织，月色动栖禽。",
            "落魄衣忘带，逍遥发懒簪。",
            "听从凉冷入，一快直千金。"
        ],
        "title": "夜入监中",
        "id": "28cd3b3c-1675-4ae0-97b5-b8d4f18dc6cc"
    },
    {
        "author": "孔平仲",
        "paragraphs": [
            "隔江见雨来，尤苦风大疾。",
            "蓬蓬宇宙中，掀搅若无物。",
            "百川水倒流，瓦石亦飞越。",
            "浓云最轻浮，暂聚非永结。",
            "随吹东西扬，散漫颇仓猝。",
            "竟无点滴惠，初势不可遏。",
            "正昏露青天，方曀见白日。",
            "但增尘土高，益使水泉竭。",
            "农夫忧岁事，怅望眼流血。",
            "蛟龙不能神，卷尾藏窟穴。",
            "空余鸟雀噪，庭户晚更热。",
            "深夜气稍苏，林端挂明月。"
        ],
        "title": "七月六日作",
        "id": "d0c95523-9017-4128-a8db-1fe0013c1f9d"
    },
    {
        "author": "孔平仲",
        "paragraphs": [
            "仕宦吾已知，退休不如早。",
            "九江园地胜，万个竹色好。",
            "每到必徘徊，翛然寄怀抱。",
            "于此筑亭台，于彼植花草。",
            "傍岭更栽松，引池将溉稻。",
            "经营各有处，何日室遂考。",
            "薄田方待岁，一雨洗枯槁。",
            "指谷以易泉，橐囊助倾倒。",
            "茅茨若粗完，世路迹可埽。",
            "南山多白云，临望娱我老。"
        ],
        "title": "暇日至家园",
        "id": "a521c33e-c489-4157-87d3-9ef649ad127c"
    },
    {
        "author": "孔平仲",
        "paragraphs": [
            "九江非吾土，久寓忘羁栖。",
            "丘坟之所宅，舍此亦安归。",
            "钱官最闲暇，因得治其私。",
            "松楸鬰在望，时复至郊圻。",
            "驾言上东原，蔼蔼晨露晞。",
            "草木新过雨，秀色可疗饥。",
            "念此道旁民，散居在山蹊。",
            "新秋百物熟，入城各有携。",
            "芋迸紫卵壮，姜抽红笋肥。",
            "欓香忆烹鲤，稻白想流匙。",
            "养生无不有，美味仍及时。",
            "此土遂可老，行当结茅茨。",
            "云水有深约，尘埃无尽期。",
            "人生适意耳，富贵亦何为。"
        ],
        "title": "城东作",
        "id": "19e4199d-b971-402f-8ec1-5412ef266054"
    },
    {
        "author": "孔平仲",
        "paragraphs": [
            "平生最好月，况此秋夜阑。",
            "长风送荡漾，浩露洗团团。",
            "仰头视虚空，光采如可餐。",
            "星辰敛芒角，河汉收波澜。",
            "更无微云翳，挂此白玉盘。",
            "六合静皎皎，万木凉珊珊。",
            "为尔废昏卧，徘徊更漏残。",
            "更登高处望，历历见湖山。",
            "爽气集冰雪，清心生羽翰。",
            "便欲御泠然，因之游广寒。",
            "一临天池水，沐浴随飞仙。"
        ],
        "title": "月夜",
        "id": "8fba7647-ed2e-435c-bc09-bb574f5d4f4e"
    },
    {
        "author": "孔平仲",
        "paragraphs": [
            "西风黄叶下，送子以秋色。",
            "彭蠡一归舟，关山远行客。",
            "民思似秤平，郡戴如弦直。",
            "交游亦难值，出语皆肝膈。"
        ],
        "title": "送郑君玉",
        "id": "ff9f2751-5eb9-46e1-a1c9-7ecab2a26fdb"
    },
    {
        "author": "孔平仲",
        "paragraphs": [
            "驱马出北门，秋色满平皋。",
            "泄云弄微阴，寒日照我袍。",
            "遵途升复降，控纵亦已劳。",
            "落松被径软，青蒿倚崖高。",
            "南顾临大江，厉风蔚波涛。",
            "蛟龙正崛强，舟楫未易操。",
            "亦有泝洄人，扬帆气方豪。",
            "覆舟谅由险，岂曰命所遭。"
        ],
        "title": "出城一首",
        "id": "532e2b55-0779-4db0-9fdd-4dfb32e0ee23"
    },
    {
        "author": "孔平仲",
        "paragraphs": [
            "重阳不见菊，节物愈凋零。",
            "性复不嗜饮，对酒只如酲。",
            "秋堂静便卧，既起思殊清。",
            "登高未免俗，亦不造林垧。",
            "屋西连郡郛，木末乃曹亭。",
            "杖藜只独往，坐对南山青。",
            "萧瑟西风高，泱漭滞雨晴。",
            "断云见天色，残潦知地形。",
            "遥峰落照敛，别浦暝烟生。",
            "归鸟向村急，孤舟当渡横。",
            "此时有佳兴，乃恶闻人声。",
            "况令预尊俎，而使听竽笙。",
            "嗟吾趣尚僻，取笑世上英。",
            "岂宜滥簪绂，但可老柴荆。"
        ],
        "title": "九日独登曹亭",
        "id": "956006a2-a262-4000-b81c-f82e0ddcb50a"
    },
    {
        "author": "孔平仲",
        "paragraphs": [
            "愁霏久不霁，翳此白日光。",
            "阴风薄庭柯，落叶堕我旁。",
            "萧条秋气高，百感搅中肠。",
            "侧观南飞雁，肃肃尚有行。",
            "念昔来此土，弟晜各康强。",
            "二季皆鸑鷟，梧桐殒朝阳。",
            "踟蹰故所游，墟墓草已荒。",
            "会合须臾期，去日一何长。",
            "吾兄近仳别，咫尺非异方。",
            "官守畏简书，羁绊不得骧。",
            "如星限河汉，东西但相望。",
            "江鱼肥可荐，庭菊粲以芳。",
            "峥嵘时节晚，谁与共一觞。",
            "伯氏副边城，苦寒天早霜。",
            "石火虽云暖，不如还故乡。",
            "群飞隘霄极，弱羽因飘扬。",
            "禄薄未足饱，胡为久皇皇。",
            "古人有三高，彼岂悦膏粱。",
            "愿言同斯志，毕景事耕桑。"
        ],
        "title": "寄常父",
        "id": "4e2a84bd-4e88-4bc8-85ae-d870b19bfc1d"
    },
    {
        "author": "孔平仲",
        "paragraphs": [
            "江城月黑风雨寒，四无人声夜向阑。",
            "有鸟九头天外过，嘤嘤轧轧鸣悲酸。",
            "吹灯灭烛小儿怖，犬呼其邻嘷且怒。",
            "天明日出百怪消，长空踪迹无寻处。"
        ],
        "title": "九月二十九夜作",
        "id": "bdc4cfa6-b422-462c-be61-f27ecfd62f29"
    },
    {
        "author": "孔平仲",
        "paragraphs": [
            "堂前皂筴树，落叶已如积。",
            "篱上牵牛花，青青照秋色。",
            "四序都几何，推迁半陈迹。",
            "昼短夜益长，晴薄阴易得。",
            "浮云忽以兴，惨惨风自北。",
            "便有挟纩心，人谁顾絺绤。",
            "饥蚊尔胡为，乃欲长肉食。",
            "翼翅不能举，自此且衰息。"
        ],
        "title": "堂前皂筴树",
        "id": "8ae40cf7-5187-4cb6-ba38-dd2e1e505e9b"
    },
    {
        "author": "孔平仲",
        "paragraphs": [
            "赠我以海昏清霜之橘，报君以淮南紫唇之蛤。",
            "橘肤软美中更甜，蛤体坚顽口长合。",
            "开花结子幸采摘，没水藏泥岂蕲得。",
            "二物同时有不同，赋形与性由天公。",
            "请君下筯聊一饱，莫索珠玑向此中。"
        ],
        "title": "朱君以建昌霜橘见寄报以蛤蜊",
        "id": "106d1e10-bedb-486e-84c7-a7e8b2c024bc"
    },
    {
        "author": "孔平仲",
        "paragraphs": [
            "阳泄已氤氲，阴疏不凝结。",
            "可怜终日雨，总是连天雪。",
            "虽贫布衣暖，尚欲应时节。",
            "坐想大河东，苦寒山石裂。"
        ],
        "title": "冬日久雨有怀保德",
        "id": "fb0510f6-4198-43e8-9b6f-25608cdb139f"
    },
    {
        "author": "孔平仲",
        "paragraphs": [
            "甃石为道，旁植冬青不死之灵草。",
            "跨水为桥，上有百年老木之清阴。",
            "小庵又在北墙北，花竹重重深更深。",
            "公余竟日无一事，卜此佳趣聊栖心。",
            "明月为我迟迟不肯去，清风为我淅淅生好音。",
            "阒然宴坐如涧谷，乐以真乐非丝金。",
            "君看此庵亦何有，架竹编茅容侧肘。",
            "人生自足乃有余，不羡檐牙切星斗。",
            "朝携一筇杖，暮炷一炉香。",
            "悠然每独笑，物我两皆忘。"
        ],
        "title": "小庵诗",
        "id": "7828efba-cf6b-4843-94fd-c3bc29678b27"
    },
    {
        "author": "孔平仲",
        "paragraphs": [
            "发之之舟系湓水，示我名书百余纸。",
            "自言此乃十之一，访寻藏蓄尚未已。",
            "装褫卷袭皆精致，从前所见无此比。",
            "城荒俗陋谁与游，如君好事固可喜。",
            "天寒手冷不厌观，似我赏音知有几。",
            "自今有得当助君，不惮缄封寄千里。"
        ],
        "title": "元丰三年十一月施君发之县丞舣舟浔阳出所收书相示好之笃蓄之多装裱之妙可尚也诗以记其事",
        "id": "72c2d22c-3601-4f6b-a20c-74f0f19104ab"
    },
    {
        "author": "孔平仲",
        "paragraphs": [
            "人定鸟栖息，庵前聊倚栏。",
            "徘徊明月上，正在修篁端。",
            "清影冰玉碎，疏音环佩寒。",
            "翛然耳目静，觉此宇宙宽。",
            "人生甘物役，汩没红尘间。",
            "宴坐得俄顷，境幽心已闲。",
            "谅能长无事，自可驻朱颜。",
            "所以学道人，类多隠深山。"
        ],
        "title": "夜坐庵前",
        "id": "5b8b7ed0-f460-4a2d-ae35-99adfa6370f3"
    },
    {
        "author": "孔平仲",
        "paragraphs": [
            "梅生要孤高，故在城颠上。",
            "腊过已多时，花寒犹未放。",
            "正前乃庐山，积雪千万丈。",
            "开樽望峥嵘，酒面已迟上。",
            "直须玉蕊十分开，洗尽烟岚春气回。",
            "请君扫地更招客，为君对花卷大白。"
        ],
        "tags": [
            "庐山"
        ],
        "title": "杜令无隠亭赏梅",
        "id": "e5553e10-934d-4ce2-be96-ef835ce3378f"
    },
    {
        "author": "孔平仲",
        "paragraphs": [
            "春雪弄微阴，晚色连细雨。",
            "皂角芽已长，瑞香花欲吐。",
            "虽寒亦料峭，稍霁即和煦。",
            "园林拟杖策，芳物行可数。"
        ],
        "title": "晚兴",
        "id": "cc0d01c7-c43a-4bed-9898-230f5da3663b"
    },
    {
        "author": "孔平仲",
        "paragraphs": [
            "春来雾雨久不收，上元三日月如秋。",
            "倾城娱乐竞沽酒，旧岁丰登仍足油。",
            "楼前灯山烧荻火，光影动摇桑落洲。",
            "太守凭高列歌吹，游人烘笑观俳优。",
            "铜盘贮梅插乌帽，从兵小史斥下楼。",
            "侍觞行食皆官妓，目眙不言语或偷。",
            "短长赤白皆莫校，但取一笑余何求。",
            "譬如饮酒且为乐，不问甘苦醉即休。",
            "归来紞如打五鼓，春寒惨惨吹驼裘。",
            "群儿嬉戏尚未寝，更看紫姑花满头。"
        ],
        "title": "上元作",
        "id": "8b1ac317-8615-41dd-9445-a6e58a6794a5"
    },
    {
        "author": "孔平仲",
        "paragraphs": [
            "车上不须舞，途穷不须泣。",
            "万事倏忽如疾风，莫以乘车轻戴笠。",
            "爱君清，如玉立。",
            "爱君直，朱弦急。",
            "胆肝磊落贮星斗，意气轩腾脱羁絷。",
            "圣明天子聚羣材，下至椽杙犹收拾。",
            "况君屡薄青云飞，暂尔低回岂长蛰。",
            "我亦区区有心者，海水期君更注挹。",
            "萧萧江路涩，烟蒙客帆湿。",
            "惜君又作千里行，欲别还留手重执。"
        ],
        "title": "送张天觉",
        "id": "5cbad414-f49c-4671-9433-7a786d431abf"
    },
    {
        "author": "孔平仲",
        "paragraphs": [
            "两松辟为门，前见青山横。",
            "坡陀若相接，宛转疑有情。",
            "日出鸟呼乐，春归林翠明。",
            "问我何所往，行当造殊庭。",
            "紫微有仙客，住在泉石清。",
            "咫尺久不觌，渺如隔蓬瀛。",
            "今将往见之，先已耳目醒。",
            "愿闻直截义，庶使正觉成。",
            "纷纷焉足道，无使一尘生。"
        ],
        "title": "出城至太平将见熊伯通",
        "id": "5a69a646-0e5f-4422-b544-d7d4d6eee1a3"
    },
    {
        "author": "孔平仲",
        "paragraphs": [
            "广庭试群材，俊笔驰短晷。",
            "锁厅争第一，乃後二三子。",
            "骑龙失头角，十载困泥滓。",
            "泛舟自淮南，得邑穷楚尾。",
            "江上始相逢，清名久吾耳。",
            "油然睹颜色，悦泽已可喜。",
            "博学有渊源，高谈见根柢。",
            "有如万斛钟，久叩声益起。",
            "如君岂易得，蹭蹬乃在此。",
            "棫朴析为薪，奈何遗杞梓。",
            "我本世畸人，儳焉顽似鄙。",
            "一官傍松楸，自足胜朱紫。",
            "功名已灰心，藜藿思没齿。",
            "欲结方外游，徜徉访云水。",
            "闻君亦有意，不恋五斗米。",
            "笑指庐山高，论交从此始。"
        ],
        "tags": [
            "庐山"
        ],
        "title": "诗赠王从善",
        "id": "2dd7f3ce-9c32-4b8a-b7a8-72e7fcbf8d55"
    },
    {
        "author": "孔平仲",
        "paragraphs": [
            "去岁有闰既苦寒，今年春早亦大暄。",
            "清明寒食在二月，禁火正如挥箑天。",
            "桃花零落壮丹发，漠漠江头吹柳绵。",
            "细虫打窗夜如雨，润气蒸础朝生泉。",
            "卷帘辟向迎风坐，彻褥去屏思簟眠。",
            "劝君用心慎仓卒，万事转易如车旋。",
            "安知明日不凛冽，莫以炎凉随目前。"
        ],
        "title": "春暄大旱率尔援笔",
        "id": "dba7f515-1485-4ffa-89e4-3adb997cf32b"
    },
    {
        "author": "孔平仲",
        "paragraphs": [
            "公年五十余，须鬓黑如漆。",
            "朝廷方进用，未是挂冠日。",
            "又非力不任，数以身自乞。",
            "人疑徇虚名，今也践其实。",
            "萧然巢许姿，臭腐视冕绂。",
            "东南富人材，卿相近间出。",
            "急流能勇退，千古未有一。",
            "贤哉谢夫子，趣尚真不屈。",
            "腾装岭外远，归棹江边疾。",
            "故乡何日到，清暑坐华室。",
            "荔包杂红紫，茶品分甲乙。",
            "岁时会亲宾，左右列图帙。",
            "回头烟瘴地，挥手风波窟。",
            "天将劳以生，乃独取闲佚。",
            "观公眉宇秀，凛凛有道骨。",
            "当为地上仙，不是笼中物。",
            "我亦素有心，贱贫嗟汩没。",
            "鸿鹄羽翼成，高飞脱罗罻。",
            "鹪鹩未有巢，侧目空自失。",
            "短章健公决，行且营蓬荜。"
        ],
        "title": "送谢仲规致仕",
        "id": "13ee6dea-b31a-4d65-89d5-aabbe0b9a602"
    },
    {
        "author": "孔平仲",
        "paragraphs": [
            "问我当何之，曹亭苍木外。",
            "江湖水方涨，旷阔吾所爱。",
            "微风撼晚色，爽气回秋籁。",
            "杨柳隠官堤，芙蕖接公廨。",
            "白云依山起，点缀若图绘。",
            "何须招客游，清兴自无辈。",
            "落日更凭栏，下看飞鸟背。"
        ],
        "title": "曹亭独登",
        "id": "f0c92d1a-e04a-43ee-a4f7-9c60edf91ba0"
    },
    {
        "author": "孔平仲",
        "paragraphs": [
            "日未出，山更青。",
            "湖既阔，风自生。",
            "垂杨弄疏影，啼鸟曳残声。",
            "江城晓色怀抱爽，况在白龙堤上行。"
        ],
        "title": "晨出郡南",
        "id": "ca2f8691-a127-4db9-bdb7-ff986fb9bd06"
    },
    {
        "author": "孔平仲",
        "paragraphs": [
            "元丰四年夏六月，旱风扬尘日流血。",
            "高田已白低田干，陂池行车井泉竭。",
            "多稼如云欲成就，天胡不仁忍断绝。",
            "雷声隆隆电摇帜，雨竟无成空混热。",
            "如闻大河决北方，目极千里波涛黄。",
            "我愿蛟龙卷此水，洒落东南救焦死。",
            "又闻戎泸方用兵，战车甲马穿云行。",
            "安得疏江拥三峡，余波末流灌百城。",
            "分支引派入南亩，尽使枯槁得复生。",
            "志大心劳竟何补，仰视云汉高溟溟。",
            "吾徒禄食固可饱，更愿眼前无饿莩。"
        ],
        "title": "夏旱",
        "id": "c1c2087b-8497-4b7c-977c-954db52caea9"
    },
    {
        "author": "孔平仲",
        "paragraphs": [
            "泼泼瑞香花，载水朝复暮。",
            "瑞香得膏滋，枝叶乃如故。",
            "明春花必好，喜此夏秋度。",
            "大田尘土深，嘉谷可织屦。",
            "泉源不供饮，何力更灌注。",
            "嗟吾惠已屯，扃向东庭户。"
        ],
        "title": "浇瑞香",
        "id": "0b84decb-eca0-4bfc-87fe-4c24628e7f29"
    },
    {
        "author": "孔平仲",
        "paragraphs": [
            "我置一榻在西堂，南风北风俱得凉。",
            "轩窗开辟无壅塞，枕簟照映生辉光。",
            "前有秋花闹如锦，乘时吐秀争煌煌。",
            "堂前堂後种植满，坦腹转侧各相望。",
            "初开半落皆有意，牵动幽兴何其长。",
            "弥天好梦谁唤觉，林间鸟舌弄丝簧。",
            "贱官固冗亦偷暇，一室甚卑堪退藏。",
            "吾心与世久契阔，万事本无非故忘。"
        ],
        "title": "西堂",
        "id": "6c2ddf0e-eaaf-4439-8cf8-8d9afe1b5997"
    },
    {
        "author": "孔平仲",
        "paragraphs": [
            "见蚕成茧能几日，缯帛输官千万疋。",
            "丁丁砧杵相和鸣，半夜霜风入秋律。",
            "一年寒事从今始，四序流光如羽疾。",
            "昨朝尚喜迎凉坐，闭户羃窗嫌不密。",
            "人生天地随气转，此身犹复非吾物。",
            "痴儿干世孰自量，欲与造化争飘忽。",
            "功名富贵固有时，进退屈信何可必。",
            "匏羹菽饭幸粗饱，何用操瓢向人乞。"
        ],
        "title": "闻砧作",
        "id": "12304113-2fc6-42f4-928e-45dcf6a9380a"
    },
    {
        "author": "孔平仲",
        "paragraphs": [
            "登彼齐云楼，下视江州城。",
            "城前俯大江，流水与天平。",
            "人烟疏复密，渔舟纵复横。",
            "其下各有人，人各有所营。",
            "意气充宇宙，机巧斗生狞。",
            "蠢然大块中，何异蚁虱蝇。",
            "天地一何广，人物一何微。",
            "蛮氏与触氏，纷争谁是非。",
            "就令有所得，究竟欲何为。",
            "所以达观人，事事弃置之。",
            "登彼齐云楼，览世良可悲。",
            "不如饮美酒，浩歌醉言归。"
        ],
        "title": "登齐云楼",
        "id": "8a768a0b-1e3e-4c2b-9435-f140fe4ae4de"
    },
    {
        "author": "孔平仲",
        "paragraphs": [
            "初宵待月先扫门，虽未出海光照垣。",
            "皎然辉采更无壅，比之常夕尤清妍。",
            "星辰不复争芒角，河汉自合收波澜。",
            "久之黮黪若蒙垢，坌起四隅阴气繁。",
            "人心赏翫欲竟夕，嗟哉顷刻已自昏。",
            "如何更使魑魅畏，岂非已被虾蟆吞。",
            "纷纷庭华堕如雨，训狐骑屋貌甚尊。",
            "乘幽挟晦彼固喜，使之如此亦有缘。",
            "岂无蛇虺出当道，不如青灯坐前轩。",
            "以书自围恣所取，黄卷圣贤聊可言。"
        ],
        "title": "待月",
        "id": "7c68a7eb-58f2-4bd4-b522-097802a41bca"
    },
    {
        "author": "孔平仲",
        "paragraphs": [
            "古人咏橘夸甘香，独我爱此千树黄。",
            "烛龙衔珠出扶桑，圆苞簇簇浮朝霜。",
            "谁家金餠篱内挂，一夜火围林际光。",
            "折来便好命佳客，玉壶况有榴花浆。"
        ],
        "title": "咏橘",
        "id": "24291c90-f5cb-4d81-80c2-b3fc31f10be4"
    },
    {
        "author": "孔平仲",
        "paragraphs": [
            "江城春风落梅花，我适南州君在家。",
            "离筵劝我一杯酒，送我万里天之涯。",
            "少年曾同竹马戏，渐长聚散良可嗟。",
            "後时迎笑复何地，寂寞无言双泪斜。"
        ],
        "title": "别友人",
        "id": "e339dd40-f71d-41f8-bc48-0e5ba978ff66"
    },
    {
        "author": "孔平仲",
        "paragraphs": [
            "长不过三尺，坚如太古铁。",
            "身虽粪土贱，名在佳果列。",
            "中心唯养恬，外貌颇多节。",
            "凭君暂收采，彼此无摧折。"
        ],
        "title": "遗介之蔗",
        "id": "bd99db6a-b547-432f-86a9-c6cb376fce82"
    },
    {
        "author": "孔平仲",
        "paragraphs": [
            "吾生十五犹童孩，胸中胆气摩天开。",
            "自怜少年辄有老夫志，恐是天仙犯帝怒，谪在下世驰驱乎尘埃。",
            "壮志若铁石，顽直未易摧。",
            "奈何诸侯不荐贤，天子不闻才。",
            "空使丈夫儿，藏头缩角埋蒿莱。",
            "天不管，地不顾，此理得不呜呼哉。",
            "今朝大饮致沉疾，朋友戢迹绝往来。",
            "使人孤眠北窗下，风雨萧萧良可哀。",
            "冷笑今之世人少信义，旦暮之间辄变喜爱成嫌猜。",
            "介之不恤我，扶力吟咏摅幽怀。"
        ],
        "title": "疾中偶成呈介之",
        "id": "8ec5f4e3-d32b-4fd5-9d66-49da3135a183"
    },
    {
        "author": "孔平仲",
        "paragraphs": [
            "城楼高跨天中央，登临举目极四荒。",
            "苍云彤霞物象变，落日清风天气凉。",
            "树深蒙密幽鸟语，山势蝉联烟霭长。",
            "溪流渰渰东下去，安得扁舟还故乡。"
        ],
        "title": "城楼晚望",
        "id": "4a66c780-1752-4b22-a80c-c94c4d4976b1"
    },
    {
        "author": "孔平仲",
        "paragraphs": [
            "邀出苎罗山，送上姑苏台。",
            "果迷吴主意，都忘越兵来。"
        ],
        "title": "西施",
        "id": "b316deee-39d7-4859-a307-8deb041daf26"
    },
    {
        "author": "孔平仲",
        "paragraphs": [
            "大材耻衒耀，深智甘蒙晦。",
            "所以德业新，闇然日光大。",
            "一时师教谊，百世仰风裁。",
            "岂比迷识人，恃能多自怀。"
        ],
        "title": "自警",
        "id": "60f82d61-2628-42a0-96c2-c6611f1375d6"
    },
    {
        "author": "孔平仲",
        "paragraphs": [
            "两叶可掩目，两豆可塞耳。",
            "小人多奸邪，君子防近蔽。",
            "周公未免谤，孔子亦遭毁。",
            "人言不足信，自古均如此。"
        ],
        "title": "辩言",
        "id": "b5fffcb1-d469-4967-91b0-2ce327a4673b"
    },
    {
        "author": "孔平仲",
        "paragraphs": [
            "千金人所重，一物人所轻。",
            "君子欲自尊，接物以至诚。",
            "行谊金石固，笑语箫韵声。",
            "群居自耸畏，暴慢何由形。"
        ],
        "title": "自重",
        "id": "c49692e9-2fa4-4fcd-8aea-26c20023f40b"
    },
    {
        "author": "孔平仲",
        "paragraphs": [
            "水滨老父忘机关，醉眠古石红蕖间。",
            "绿波荡漾意不动，白云往来心与闲。",
            "有鸥素熟翁如此，命侣呼俦就翁喜。",
            "相亲饮啄少畏避，自浮自沉不惊起。",
            "渔人窥之即谋取，手携罗罔来翁所。",
            "群鸥瞥见皆远逝，千里翩翩一回顾。",
            "鸥不薄翁翁勿疑，避祸未萌真见机。",
            "渔人罗罔不在侧，敢辞旦夕从翁嬉。"
        ],
        "title": "述鸥",
        "id": "9c44acde-0193-473d-b415-366665ab834c"
    },
    {
        "author": "孔平仲",
        "paragraphs": [
            "更漏沉沉人响绝，唯有松风韵清切。",
            "是非荣辱不相关，独卧南轩半床月。"
        ],
        "title": "夏夜",
        "id": "90dd100c-98d9-4e84-9382-a8fc9e45e29f"
    },
    {
        "author": "孔平仲",
        "paragraphs": [
            "金乌翩翩玉兔驰，流光上下矢发机。",
            "人生于其间，都无百岁期。",
            "乐府旧传金缕衣，劝言须惜少年时。",
            "我今为君一歌之，酒行到君君莫辞。",
            "朱颜绿鬓不行乐，白头面皱将何为。",
            "晋时八达唐李白，以饮驰名君所知。",
            "何须自苦惫，方得为英奇。",
            "荣华有分难力取，可笑苏秦空引锥。"
        ],
        "title": "戏书劝人饮酒",
        "id": "98855f13-b842-4517-bd73-03324519d8d4"
    },
    {
        "author": "孔平仲",
        "paragraphs": [
            "卓哉太白诗家徒，天然俊逸不可拘。",
            "豪文脱去刻削巧，远意得自浑沌初。",
            "酒醒落笔洒风雨，当时所就皆须臾。",
            "骅骝驰骤日千里，鸿鹄轩腾凌九虚。",
            "蹇馿尺鷃不足道，徐步低翥何区区。",
            "後人吟咏多自蔽，锼句炼字为良图。",
            "撞金拊石皆可听，未若霹灵轰天衢。",
            "公之大材不小到，俗议何者相加诬。",
            "贱生仰公风格美，未能彷佛空踌躇。"
        ],
        "title": "李太白",
        "id": "b679bd81-87a6-4ad7-8348-de0d4dc80741"
    },
    {
        "author": "孔平仲",
        "paragraphs": [
            "凡马慕骐骥，努力思远行。",
            "置之跛馿中，咫尺遂自矜。",
            "学者所虑远，欲并扬鸾鸣。",
            "岂以胜时俗，骤尔意气盈。",
            "聋瞽固易欺，奈有聪与明。",
            "作诗戒羣居，吾言非汝轻。"
        ],
        "title": "凡马示同学",
        "id": "461973b7-506a-4abf-abdd-e1e8ac4af6d3"
    },
    {
        "author": "孔平仲",
        "paragraphs": [
            "手持苍翠玉，终日看无足。",
            "秋天长在眼，春水忽盈掬。",
            "莹然无埃尘，可以清心曲。",
            "有酒自此倾，金樽莫相渎。"
        ],
        "title": "海南碧琉璃瓶",
        "id": "5489ce1d-bb0b-4c9d-9090-c347abe260b2"
    },
    {
        "author": "孔平仲",
        "paragraphs": [
            "匣中有神剑，夜夜鸣不休。",
            "欲污单于血，思僇佞臣头。",
            "不愿就斩马，贱用良自羞。",
            "深韬度岁月，怨气射斗牛。",
            "仗君远提携，可以安九州。",
            "莫作铅刀顾，此非绕指柔。"
        ],
        "title": "谕志",
        "id": "77069a53-f365-440d-b25d-c01ea63182a3"
    },
    {
        "author": "孔平仲",
        "paragraphs": [
            "众人喜乞巧，我以巧为忧。",
            "言巧多欺佞，行巧为邪柔。",
            "学巧竞穿穴，文巧多雕锼。",
            "巧不令如此，宜吾之耻求。",
            "我欲守拙性，浩然镇轻浮。",
            "尽窒众巧门，化以孔与周。",
            "此志尚未遂，感激在初秋。",
            "南顾问牛女，女实能巧不。"
        ],
        "title": "乞巧",
        "id": "aeac0564-6e96-4b00-a265-6d8822276aae"
    },
    {
        "author": "孔平仲",
        "paragraphs": [
            "昨日酒中花，今日篱下草。",
            "馨香尚未改，弃置一何早。",
            "怨泣露华湿，世情安可保。"
        ],
        "title": "十日菊",
        "id": "1775bd8d-3a57-43f7-8c79-f49cbdcb87f9"
    },
    {
        "author": "孔平仲",
        "paragraphs": [
            "吾闻烈士仗忠信，出入鬼神皆避逃。",
            "维彼小人鬼所狎，祟异皆自不善招。",
            "晦之履行并仁义，常揭名教为己操。",
            "天将大任预连蹇，薄宦南州初折腰。",
            "劬劳戴星出视事，冒突瘴雾匪一朝。",
            "浸淫不制偶成疾，愁卧漳浦拥敝袍。",
            "有时体燥似灼火，愤怒索笔为长谣。",
            "句中有意谴疟鬼，词气凌铄吏部高。",
            "予窃料君所守正，彼鬼何者能为妖。",
            "幽明路异不相忤，有疾自是疏摄调。",
            "强饭进药姑自爱，勿惑异说心空摇。",
            "菊花未落迟君出，犹可共醉樽中醪。"
        ],
        "title": "晦之诗尤疟鬼某意鬼不能为端士害奉酬作诗",
        "id": "78ea2149-e3ff-46b4-ab19-4177c11daed7"
    },
    {
        "author": "孔平仲",
        "paragraphs": [
            "去家逾年客千里，秋风一夜归心起。",
            "平明骑马出郊关，北望邵陵程尚几。",
            "道旁送者皆知己，相顾惨凄将挽止。",
            "丈夫壮心自有图，暂别何须泪如水。"
        ],
        "title": "送王秀才归邵州",
        "id": "3eab4d2e-81df-4343-a003-0fdff6ff644e"
    },
    {
        "author": "孔平仲",
        "paragraphs": [
            "细雨萧萧风淅淅，冻云倚天如扫墨。",
            "高堂置酒送行人，金杯缓饮愁肠涤。",
            "劝君莫惜暂酩酊，自今一别遂南北。",
            "後时月夕与花朝，纵饮共醉安可得。"
        ],
        "title": "席上劝王八饮",
        "id": "ebef88b6-88d6-46eb-b717-2ded82fd6a71"
    },
    {
        "author": "孔平仲",
        "paragraphs": [
            "夜深鸟宿人语静，中庭独坐饶清兴。",
            "霜天高洁无片云，海月澄明挂孤镜。",
            "飞光照物毫杪露，冷气逼人肌骨冰。",
            "苦吟未尽愁晓侵，北向时时看斗柄。"
        ],
        "title": "冬夕翫月",
        "id": "d7dde43c-4809-4f46-a108-0b660a972135"
    },
    {
        "author": "孔平仲",
        "paragraphs": [
            "冬夜一何永，幽房寂无侣。",
            "青灯弄微风，败叶鸣疏雨。",
            "凄凉角声动，悲散穿云去。",
            "展转卧书帷，羁愁欲谁语。"
        ],
        "title": "冬夜",
        "id": "0b46f413-0d24-40d6-93cb-a76d4bebea54"
    },
    {
        "author": "孔平仲",
        "paragraphs": [
            "穿城不千步，十步燃一灯。",
            "闪闪摇斜风，荧荧若疏星。",
            "士女鱼鸟聚，鼓吹蛙黾声。",
            "蛮俗自为乐，我心愁不醒。"
        ],
        "title": "封川上元",
        "id": "2b912710-8172-48e0-a577-03421f6fcbfb"
    },
    {
        "author": "孔平仲",
        "paragraphs": [
            "花开自有婵娟伴，牵人情绪迷人眼。",
            "寂寞双红不动时，皇英对立湘江晚。",
            "芳心向背如相结，媚脸高低开已半。",
            "欲随蛱蝶采清香，堪恨绿池风浪暖。"
        ],
        "title": "瑞莲",
        "id": "2b46cd09-c805-40ce-9cc6-f8ce3f8a2901"
    },
    {
        "author": "孔平仲",
        "paragraphs": [
            "晚步碧江上，掀衣忽回顾。",
            "安得一叶舟，飘然五湖去。",
            "浩歌风水古，醉倒烟霞暮。",
            "谁能逐羣动，役役趋世务。"
        ],
        "title": "江上独步",
        "id": "14b34152-7124-4bef-b76d-3371b827592c"
    },
    {
        "author": "孔平仲",
        "paragraphs": [
            "白日照园林，悲风久萧索。",
            "横秋只鹘健，驾海孤帆逸。",
            "阴云带雨归，晴嶂排空出。",
            "一望一高歌，凭谁纵吟笔。"
        ],
        "title": "寓目",
        "id": "0b37f922-8352-4f87-91c1-e3dd1d18ddb3"
    },
    {
        "author": "孔平仲",
        "paragraphs": [
            "惊风拔古松，浮云掩秋月。",
            "对景辄悲歌，随声入清血。"
        ],
        "title": "有感",
        "id": "60332e84-1c77-4403-932a-4156919ffc66"
    },
    {
        "author": "孔平仲",
        "paragraphs": [
            "清溪之水清无泥，鳬飞雁下太平池。",
            "昔人尝比翠绡舞，安得卷之必自随。",
            "画师摹写多巧思，只用乌田数张纸。",
            "戏拈秃笔扫成图，浓淡邅回真得意。",
            "江矶钓浦远更深，昔时行处皆可寻。",
            "张公好雅心不俗，眉山先生为楚吟。",
            "公今奉使庾岭南，峡中乔林与天参。",
            "白云摇曳入船户，清猿呼啸窥江潭。",
            "天霾不开地多热，佛桑山丹赤如血。",
            "此时一展清溪图，洒若胸中贮冰雪。",
            "南方不可以久留，祝公归来此中州。",
            "枕白石兮漱清流，芦声战雨曷若扬风之拔木，渔烟凝晚曷若海雾之横秋。",
            "我已卜居在九江，九华庐阜鬰相望。",
            "千里思公如咫尺，扁舟棹月到池阳。"
        ],
        "title": "题清溪图",
        "id": "ccd7a4d8-47c2-493a-91f1-3f56cbf24012"
    },
    {
        "author": "孔平仲",
        "paragraphs": [
            "晓色漫漫看雪下，溪流脉脉见潮生。",
            "船窗静坐无宾客，樽酒相从只弟兄。",
            "会合都来能几日，留连遮莫到三更。",
            "何如径就舟中宿，岸斗深泥不可行。"
        ],
        "title": "初三夜作",
        "id": "0daebb15-1157-41b9-ae70-c1ed6745e6c5"
    },
    {
        "author": "孔平仲",
        "paragraphs": [
            "小舟冲雪鱼新买，湿荻吹烟火旋生。",
            "一笑兼留青眼客，半年不见白头兄。",
            "厌厌剧饮罍频耻，衮衮高谈仆屡更。",
            "故使移船相近住，几番潮信不能行。"
        ],
        "title": "再用元韵",
        "id": "4b83bc18-b7e1-4d30-b48a-d06593226eba"
    },
    {
        "author": "孔平仲",
        "paragraphs": [
            "泱泱积水遶亭基，月白风清夜坐时。",
            "转舵开船即千里，祇应重到解相思。"
        ],
        "title": "初十夜作",
        "id": "b6d3691d-37ad-4fa3-ad55-a9a554dcb0aa"
    },
    {
        "author": "孔平仲",
        "paragraphs": [
            "扰扰州城一弹丸，灯光疏冷月光寒。",
            "杖行犹恐人相识，紫褐圆绦着道冠。"
        ],
        "title": "真州元夕",
        "id": "090ddb03-1387-4e7b-9ab3-edc927be42fa"
    },
    {
        "author": "孔平仲",
        "paragraphs": [
            "记得东斋折小梅，数枝寒色未全开。",
            "江上别来今几日，暖风吹迳雪成堆。"
        ],
        "title": "游江宁天庆观久视轩见梅已落有寄常父",
        "id": "4d9a2517-24d9-4db7-a55d-b2078627d1b3"
    },
    {
        "author": "孔平仲",
        "paragraphs": [
            "濯濯春容在柳梢，野梅相压吐香苞。",
            "日边明晦云无定，雨後寒暄气欲交。",
            "抱蕊悬虫犹带茧，衔枝飞鸟已营巢。",
            "高怀不爱三公府，白水青山满近郊。"
        ],
        "title": "造王馆公第马上作",
        "id": "d36d31f6-ce68-4c37-b5a2-8d72f2cbfcc0"
    },
    {
        "author": "孔平仲",
        "paragraphs": [
            "磻溪莘野亦初闲，去逐功名遂不还。",
            "岂有太平辞将相，却来高卧对湖山。",
            "冥心真出三千界，注想长虚第一班。",
            "踽踽朱门旧时客，冒寒冲雨到郊关。"
        ],
        "title": "呈馆公",
        "id": "457d0598-34f4-4d25-b10a-1bed2843a7a5"
    },
    {
        "author": "孔平仲",
        "paragraphs": [
            "名园有一已堪夸，胜事三园属一家。",
            "杖策可游缘近宅，得春最久为多花。",
            "人居玉府真仙格，地占钱塘最物华。",
            "见说江湖堂更好，烟波清兴浩与涯。"
        ],
        "title": "元子发龙图以程公咏三园诗见示亦成一篇",
        "id": "288dc239-6b8a-4e68-aac8-8f9f43e77667"
    },
    {
        "author": "孔平仲",
        "paragraphs": [
            "青山便是玄晖宅，采石相传李白坟。",
            "谁使浪仙来此住，姓名辉映少知闻。"
        ],
        "title": "题姑孰台",
        "id": "5b9028e3-0982-47c0-9dc6-287877aa6b82"
    },
    {
        "author": "孔平仲",
        "paragraphs": [
            "西山曾梦巫山雨，南浦常迷洛浦珠。",
            "古县寂寥官况冷，不知还忆旧欢无。"
        ],
        "title": "戏寄叶县黄鲁直",
        "id": "5b933af4-be5f-4ab0-b643-dccc1ed1e5e4"
    },
    {
        "author": "孔平仲",
        "paragraphs": [
            "三尺青蛇丈二矛，崛然来应武科求。",
            "东南近出人才美，西北当宽帝顾忧。",
            "战马夜嘶榆塞月，征衣寒犯玉关秋。",
            "古今将相皆无种，好取班超万里侯。"
        ],
        "title": "赠武科胡七",
        "id": "20346654-d679-4578-b122-6832b41c46ab"
    },
    {
        "author": "孔平仲",
        "paragraphs": [
            "平生苦厌家为累，今日应如痛定人。",
            "羣婢喧哗宁复有，孤灯潇洒自相亲。",
            "温寻简策评三豕，点缀文章学受辛。",
            "谁谓丹枫会愁客，深秋清思满江滨。"
        ],
        "title": "和常父",
        "id": "92c4ddc3-2802-47ef-9559-21d85248e57a"
    },
    {
        "author": "孔平仲",
        "paragraphs": [
            "决起南溟近北辰，风雷含蓄待经纶。",
            "殿前欲奏三千字，阁下先为第一人。",
            "擢等定如唐处厚，封侯终似汉平津。",
            "应嫌有弟真痴绝，抱瓮区区最苦辛。"
        ],
        "title": "喜经父阁试第一",
        "id": "7be4a7a5-cfba-487f-b5f6-7099790ce31b"
    },
    {
        "author": "孔平仲",
        "paragraphs": [
            "过阁程文推首出，临轩亲策复先鸣。",
            "大科江左未尝有，此事吾家真最荣。",
            "独步以才高宇宙，横飞不日到蓬瀛。",
            "翩翩斥鷃蒿莱下，岂识鹏抟九万程。"
        ],
        "title": "喜经父制策第一  其一",
        "id": "6c9cbcf9-ce62-41d3-a24b-407177a92f2e"
    },
    {
        "author": "孔平仲",
        "paragraphs": [
            "亲策贤良第一番，吾家羽翼蔚高骞。",
            "当时弃禄嫌民掾，此日登科胜状元。",
            "四海望风期将相，双亲闻榜庆儿孙。",
            "台州已有公台兆，预约当行必践言。"
        ],
        "title": "喜经父制策第一  其二",
        "id": "8e39d9d8-2a9d-4658-a153-5a6acda7f023"
    },
    {
        "author": "孔平仲",
        "paragraphs": [
            "鱼从网师得，蒿自麦田求。",
            "斫鲙尝鲜美，调羹烹滑柔。",
            "江南见春物，野次助晨羞。",
            "人各甘香味，鲈莼未易侔。"
        ],
        "title": "初食鲚鱼蒌蒿",
        "id": "7a4e8d3b-9f29-42b0-8b77-b3c7be7daaaf"
    },
    {
        "author": "孔平仲",
        "paragraphs": [
            "入门已可爱，庭户复清阴。",
            "更有池台邃，相连花木深。",
            "山川供隠几，风月伴抽簪。",
            "七十须浑黑，知公但养心。"
        ],
        "title": "题夏大初丈高居",
        "id": "9beff70a-637a-489a-887c-8126ec80341e"
    },
    {
        "author": "孔平仲",
        "paragraphs": [
            "萧洒东堂秋正皎，思寻一径上幽亭。",
            "天生乔木为欹盖，地借羣山作画屏。",
            "有志休官头未白，多情好客眼偏青。",
            "知公故欲来高处，目送飞鸿在杳冥。"
        ],
        "title": "萃胜亭",
        "id": "487aaca4-88b2-48bf-948b-f21ab82d8dfd"
    },
    {
        "author": "孔平仲",
        "paragraphs": [
            "相国当时此建旄，正如今日拥三刀。",
            "规摹忽起凌千尺，意气相期在一陶。",
            "柱础下连坤轴壮，檐牙斜插斗杓高。",
            "观公磊落真人杰，莫向江山赋楚骚。"
        ],
        "title": "滕元发池州萧相楼",
        "id": "ddab458b-462a-433e-861f-b26d4300c2a2"
    },
    {
        "author": "孔平仲",
        "paragraphs": [
            "廊庙之才守一州，暮年名位等酇侯。",
            "簪缨七叶皆当轴，栋宇千章为起楼。",
            "抚事萧条人已远，临风慷慨意相投。",
            "期公便握玑衡去，留取余光照斗牛。"
        ],
        "title": "再赋",
        "id": "0ed2689c-0794-4bf6-a13c-c0be536e3539"
    },
    {
        "author": "孔平仲",
        "paragraphs": [
            "漾檝贵池郡，伤心甘泽园。",
            "笑言成死别，风味想生存。",
            "花木春无主，蒿莱昼掩门。",
            "尚思歌舞会，些语为招魂。"
        ],
        "title": "哭张子礼",
        "id": "a571de0e-7b08-4503-83e8-cbcf1e3655c3"
    },
    {
        "author": "孔平仲",
        "paragraphs": [
            "田下泉鸣春雨晴，新秧无数已齐生。",
            "一年农事从今始，会见西风玉粒成。"
        ],
        "title": "出郊",
        "id": "fbdf0c0c-8070-483f-8c49-a0f8d96f6d1e"
    },
    {
        "author": "孔平仲",
        "paragraphs": [
            "曾闻高节冒冰霜，三月开花满路香。",
            "虬鬣龙鳞今老大，学他挑弄色轻黄。"
        ],
        "title": "松花",
        "id": "8b5f2ef3-1e9f-44eb-91b8-6ae21afde772"
    },
    {
        "author": "孔平仲",
        "paragraphs": [
            "莲叶田田出水齐，清香已有晓风吹。",
            "物华光景人谁觉，便是花开结子时。"
        ],
        "title": "莲叶",
        "id": "1415d92e-f3af-4ffa-815e-e8548ee69439"
    },
    {
        "author": "孔平仲",
        "paragraphs": [
            "湖山秀气合，庭榭绿阴初。",
            "吹腊新尝酒，鸣榔旋取鱼。",
            "青规谏官疏，丹毂使臣车。",
            "醉尉无仪检，将军莫怪渠。"
        ],
        "title": "清晖馆",
        "id": "81046a47-47e4-4cc3-a26b-da9c6487cc17"
    },
    {
        "author": "孔平仲",
        "paragraphs": [
            "开亭面峰岛，来客庆桑弧。",
            "屡种蓝田玉，新还合浦珠。",
            "海边桃结子，天外凤生雏。",
            "莫笑轩楹陋，高门即似于。"
        ],
        "title": "花望之弄璋亭",
        "id": "a3dcb443-cfd6-47e0-8ac6-89086c923410"
    },
    {
        "author": "孔平仲",
        "paragraphs": [
            "新作朱门向水开，虽临行路少尘埃。",
            "久藏胜境因人发，尽放青山入坐来。",
            "树影转檐棋未散，荷香飘枕梦初回。",
            "晚年事事皆疏懒，頼得闲官养不才。"
        ],
        "title": "西轩",
        "id": "f5e9072c-5934-4d8c-869c-e9ec0d2c17c1"
    },
    {
        "author": "孔平仲",
        "paragraphs": [
            "落花宁是秽，啼鸟不为喧。",
            "野水从侵道，青山任塞门。",
            "吏身闲似隠，官舍静于村。",
            "开卷何曾读，风来只自翻。"
        ],
        "title": "夏昼",
        "id": "22e61334-99dd-4129-8b62-bddeddd6bea3"
    },
    {
        "author": "孔平仲",
        "paragraphs": [
            "荒园忽报枉高旌，旋设屏帷当小亭。",
            "重复江山天外远，回还松竹坐中青。",
            "劝斟美酒罍频耻，看跋名书墨尚馨。",
            "莫笑区区身未退，待公鹏击我鸿冥。"
        ],
        "title": "和唐林夫游家园",
        "id": "8da1b795-04c6-4db4-a95f-82b22678d94f"
    },
    {
        "author": "孔平仲",
        "paragraphs": [
            "高城枕浩渺，层层压崔嵬。",
            "路绕清阴上，山分爽气来。",
            "天低风动幕，空迥月浮杯。",
            "远眼征帆尽，凉襟细雨开。",
            "行人望蓬岛，游客比春台。",
            "岂独登临胜，扶倾不易才。"
        ],
        "title": "庾楼",
        "id": "466111b7-0ae7-468a-838a-ab67357dfff1"
    },
    {
        "author": "孔平仲",
        "paragraphs": [
            "小雨初收深夜凉，杖藜徐步立回塘。",
            "一天星月清人意，四面芙蕖遗我香。",
            "大隠尝闻在朝市，昔人何必濯沧浪。",
            "应官粗了心无事，便是逍遥物外乡。"
        ],
        "title": "夏夜",
        "id": "9bbd7752-514f-46f3-82fe-439c588d9ab3"
    },
    {
        "author": "孔平仲",
        "paragraphs": [
            "幽居装景要多般，带雨移花便得看。",
            "禁奈久长颜色好，绕阶更使种鸡冠。"
        ],
        "title": "种花口号  其一",
        "id": "26cdf298-f393-4c7e-80c7-f860b77954de"
    },
    {
        "author": "孔平仲",
        "paragraphs": [
            "蜀葵萱草陈根在，金凤鸡冠着地栽。",
            "并作暑天庭户景，深丛时见一花开。"
        ],
        "title": "种花口号  其二",
        "id": "3c549805-d416-4d58-bc4b-11130776aee2"
    },
    {
        "author": "孔平仲",
        "paragraphs": [
            "汲水添池池已深，小鱼无数乱浮沉。",
            "绿萍荷叶皆凉冷，更有庭柯百尺阴。"
        ],
        "title": "池上  其一",
        "id": "e8d8d936-7fb1-4912-bf81-19ce81fd2c21"
    },
    {
        "author": "孔平仲",
        "paragraphs": [
            "羣鱼散漫吸新水，好鸟间关啼翠阴。",
            "悠然物我俱自得，一霎南风吹我襟。"
        ],
        "title": "池上  其二",
        "id": "2ed3be35-bddd-4c7f-9921-3fec2ee7dc60"
    },
    {
        "author": "孔平仲",
        "paragraphs": [
            "团团浓绿隔窗纱，曾见丛生瘴海涯。",
            "太守作堂真好事，谪仙题榜更增华。",
            "孤根直节非今日，秀气清香自一家。",
            "气候人间应较晚，月中子落此开花。"
        ],
        "title": "桂堂",
        "id": "d47010bd-e0aa-4aa4-b426-3c87dd08840f"
    },
    {
        "author": "孔平仲",
        "paragraphs": [
            "和似阳春静似山，讴谣千里祝公年。",
            "暂留卑湿江城地，且庆舒长夏景天。",
            "盛德自当增寿考，高才行且复蕃宣。",
            "香奁画轴知无用，只有诗篇不值钱。"
        ],
        "title": "通判成郎中生日人凡送香合寿星皆不受独以诗献",
        "id": "8cff6590-dee1-4b7d-acd7-20a374f99ce7"
    },
    {
        "author": "孔平仲",
        "paragraphs": [
            "阴阳藻鉴两俱优，落落高谈气似秋。",
            "仙驭晚留山水国，客星曾入帝王州。",
            "却乘眇莽归三岛，空葬衣冠付一丘。",
            "作颂驰书谢人世，知君平昔悟浮休。"
        ],
        "title": "诗致卓道士灵座",
        "id": "99da8466-c444-4038-acda-dce93b052242"
    },
    {
        "author": "孔平仲",
        "paragraphs": [
            "春生湘浦即当还，穷览云山得据鞍。",
            "洒落文章终不俗，从容谈笑尚能欢。",
            "千金骏马将辞主，一曲胡琴遂掩棺。",
            "世事相因古如此，谁知鲁国累邯郸。"
        ],
        "title": "次韵王通叟",
        "id": "b4172e4d-ff3c-490e-af3b-78908b6a25a5"
    },
    {
        "author": "孔平仲",
        "paragraphs": [
            "回风动木叶，细雨湿蛛丝。",
            "心下无闲事，人间有此时。",
            "微凉纱半卷，幽梦角徐吹。",
            "此兴惟吾解，儿曹莫使知。"
        ],
        "title": "夏日甘寝",
        "id": "68822772-77bc-4932-8c03-64b8322d8f25"
    },
    {
        "author": "孔平仲",
        "paragraphs": [
            "骤雨行荷叶，嘈嘈如语言。",
            "高斋正薄暮，宴坐不知喧。",
            "极静开心地，新凉入鬓根。",
            "交游何用绝，自罕到吾门。"
        ],
        "title": "晚兴",
        "id": "48b5e725-8545-42b1-836e-978011628da7"
    },
    {
        "author": "孔平仲",
        "paragraphs": [
            "谁撼月中丹桂枝，堕阶圆实似珠玑。",
            "山中道人拾不尽，湖上仙人携得归。",
            "半夜香风飘涧壑，一时甘雨徧郊圻。",
            "与公寄籍皆江国，且喜田园岁不饥。"
        ],
        "tags": [
            "庐山"
        ],
        "title": "张子明自庐山归云十五夜桂子落于太平观乡人谓之大熟子丰年之兆也",
        "id": "e3cac6e3-eeea-4849-aac5-c73e99cc9aed"
    },
    {
        "author": "孔平仲",
        "paragraphs": [
            "北音融结本轻清，欲学含糊想未能。",
            "晚节弦歌应自笑，终朝簿领更相仍。",
            "九江土壤多卑湿，三伏云氛正鬰蒸。",
            "宴坐知君无暑气，风标自敌玉壶冰。"
        ],
        "title": "寄唐林夫",
        "id": "6bf9154e-b0c0-44bf-8001-36676e1bf2cd"
    },
    {
        "author": "孔平仲",
        "paragraphs": [
            "绰约佳人淡薄妆，天真自恃不熏香。",
            "低头无语娇尤甚，更着新翻浅色黄。"
        ],
        "title": "咏蜀葵",
        "id": "ac7a58c8-172e-41e4-8712-241380523189"
    },
    {
        "author": "孔平仲",
        "paragraphs": [
            "一花一叶自相连，待得花开叶已圆。",
            "应为施朱嫌太赤，故将嫩绿间婵娟。"
        ],
        "title": "咏荷花",
        "id": "1792903e-76ba-4a50-ba95-8c29d53437e4"
    },
    {
        "author": "孔平仲",
        "paragraphs": [
            "展簟当檐卧，微风送晚凉。",
            "云移自徐疾，蕉舞更低昂。",
            "结网蛛萦足，归巢鸟乱行。",
            "支离聊度日，那复论行藏。"
        ],
        "title": "晚兴",
        "id": "851287d5-fbc2-4a36-88ae-513b3f8802e2"
    },
    {
        "author": "孔平仲",
        "paragraphs": [
            "海沂歌舞待王祥，喜得淮南一道堂。",
            "军号无为已闲暇，地连秋浦更清凉。",
            "进趋黾勉心应懒，退食优游策最长。",
            "我住庐山欲招隠，为君先去种松篁。"
        ],
        "tags": [
            "庐山"
        ],
        "title": "送吴全甫中舍倅无为",
        "id": "f4328573-4124-4de5-ac0d-57215c774b24"
    },
    {
        "author": "孔平仲",
        "paragraphs": [
            "晚凉睡觉欲何之，散步徜徉曲沼西。",
            "更上曹亭望江水，画船却檥白龙堤。"
        ],
        "title": "晚凉  其一",
        "id": "8fe930af-3ed5-4c53-82f4-1534d287f422"
    },
    {
        "author": "孔平仲",
        "paragraphs": [
            "晚凉睡觉坐前轩，悄寂无人共语言。",
            "近见南山片云起，满塘荷叶雨声喧。"
        ],
        "title": "晚凉  其二",
        "id": "00a1f375-aab2-42dd-960e-1c76d2b3bb84"
    },
    {
        "author": "孔平仲",
        "paragraphs": [
            "萧然隠几坐，终日白云间。",
            "触石未全起，无心聊与闲。",
            "幽篁相映带，绝顶有跻攀。",
            "最称侵寒望，淮南雪满山。"
        ],
        "title": "赋程氏云庵",
        "id": "dc6ebdb1-0ca1-4194-ab88-fd29fdd284d2"
    },
    {
        "author": "孔平仲",
        "paragraphs": [
            "久倦调羹手，新寻辟谷方。",
            "谓还周衮绣，重补舜衣裳。",
            "忽报中台拆，同嗟一鉴亡。",
            "森然栋梁气，今此掩黄肠。"
        ],
        "title": "常父相率作吴丞相挽词  其一",
        "id": "34c12e94-f105-458f-8ce4-bc683f5df3da"
    },
    {
        "author": "孔平仲",
        "paragraphs": [
            "鸣玉东西府，藏舟辰巳年。",
            "盐梅捐鼎实，箕尾返星躔。",
            "阴德元丰政，遗书太史编。",
            "後人瞻彷佛，图像在凌烟。"
        ],
        "title": "常父相率作吴丞相挽词  其二",
        "id": "b43478e3-dd34-49ed-89ac-d52b87116644"
    },
    {
        "author": "孔平仲",
        "paragraphs": [
            "寂历帘栊深夜明，睡回清梦戍墙铃。",
            "狂风送雨已何处，淡月笼云犹未醒。",
            "早有秋声随堕叶，独将凉意伴流萤。",
            "明朝准拟南轩望，洗出庐山万丈青。"
        ],
        "tags": [
            "庐山"
        ],
        "title": "霁夜",
        "id": "b495b99c-64f5-4dfe-9232-2a36e0c28587"
    },
    {
        "author": "孔平仲",
        "paragraphs": [
            "秋江水自壮，更值雨滂沱。",
            "落日增野兴，连天吹细波。",
            "城依湓浦近，舟傍柳湖多。",
            "吾已忘清浊，安知孺子歌。"
        ],
        "title": "晚望",
        "id": "62bb97a5-0547-4994-aba5-099507ba4b03"
    },
    {
        "author": "孔平仲",
        "paragraphs": [
            "百里西风禾黍香，鸣泉落窦谷登场。",
            "老牛粗了耕耘债，啮草坡头卧夕阳。"
        ],
        "tags": [
            "古诗三百首",
            "抒怀",
            "农事",
            "宋诗"
        ],
        "title": "禾熟三首  其一",
        "id": "321a6069-18ed-41b7-8551-4e9bc8e10ec2"
    },
    {
        "author": "孔平仲",
        "paragraphs": [
            "丰年气象慰人心，鸟雀啾嘲亦好音。",
            "玉食儿郎岂知此，田家粒粒是黄金。"
        ],
        "title": "禾熟三首  其二",
        "id": "641d34dd-dae7-4970-a610-4280ddb18050"
    },
    {
        "author": "孔平仲",
        "paragraphs": [
            "雨足川原还聚晴，天心断送此秋成。",
            "谷收颗颗皆坚好，想见新炊照盌明。"
        ],
        "title": "禾熟三首  其三",
        "id": "bb30586c-b7fb-4109-82e8-bce8c6a70155"
    },
    {
        "author": "孔平仲",
        "paragraphs": [
            "阒寂方深夜，清凉别一天。",
            "临风但独立，爱月不成眠。",
            "戍漏传声小，庭柯转影圆。",
            "露寒侵背侧，移榻近堂前。"
        ],
        "title": "深夜",
        "id": "84865620-e4dc-4f7c-98d1-fd5f235111a1"
    },
    {
        "author": "孔平仲",
        "paragraphs": [
            "吾身当老此园中，世路崎岖几万重。",
            "且饱稻粱随雁鹜，尽将云雨付蛟龙。",
            "求闲有志终须得，招隠何人肯见从。",
            "且为莆田朱处士，比邻先种七株松。"
        ],
        "title": "和朱君况卜居",
        "id": "dbb25d4e-d320-4faa-9125-b8cd713d3a70"
    },
    {
        "author": "孔平仲",
        "paragraphs": [
            "古今诸柳孰为强，矫矫针悬术最良。",
            "自富诗才堪继恽，兼深儒学有如芳。",
            "当时屡献箴规益，末世惟传翰墨光。",
            "石刻见贻真雅赐，峥嵘笔力有余刚。"
        ],
        "title": "和项元师见遗柳书",
        "id": "79b4836c-65b7-4ae3-a597-1dcb046ad753"
    },
    {
        "author": "孔平仲",
        "paragraphs": [
            "萌芽浇灌已成丛，一一深红间浅红。",
            "偏近黄昏颜色好，分明秋景画图中。"
        ],
        "title": "鸡冠花",
        "id": "e961662c-d1b6-4e98-a38f-fbfe0d74f4bd"
    },
    {
        "author": "孔平仲",
        "paragraphs": [
            "睡起西风掠鬓轻，萧然庭院晚寒生。",
            "浮云便作飞鸿意，细雨仍兼落叶声。",
            "物不求余随处足，事如能省即心清。",
            "山林朝市皆相似，何必区区隠钓耕。"
        ],
        "title": "睡起",
        "id": "b958eb5c-4c55-4da6-bed4-7f2758eb7752"
    },
    {
        "author": "孔平仲",
        "paragraphs": [
            "碧落声华盖世高，哀乌才业亦时豪。",
            "灵渊自出驹千里，丹穴今看凤一毛。",
            "方略从容能处事，精神洒落见挥毫。",
            "东行想足资清兴，江上秋风卷怒涛。"
        ],
        "title": "送郎祖仁奉礼",
        "id": "c8762a9d-20f3-46c0-b02f-c5d98c93202b"
    },
    {
        "author": "孔平仲",
        "paragraphs": [
            "进多龃龉退为安，未省乘轩胜抱关。",
            "半世青衫贫为禄，新秋明镜老催颜。",
            "纷纷江上风吹叶，漠漠淮南雨暗山。",
            "欲和佳篇寄相忆，韵严词峭不容攀。"
        ],
        "title": "次韵孙亨甫见寄",
        "id": "8c9eb581-a1e3-4339-a222-9502653b9a72"
    },
    {
        "author": "孔平仲",
        "paragraphs": [
            "每承劳问意何穷，尤喜真行字颇工。",
            "萧散正如君子性，颉颃兼得古人风。",
            "曾经廷诤毫端直，自有家藏砚色红。",
            "雅称玉堂词翰手，枉留山邑簿书中。"
        ],
        "title": "唐林夫累惠书字法绝精以诗谢之",
        "id": "383704b8-a51b-4efa-af05-59cc0f397532"
    },
    {
        "author": "孔平仲",
        "paragraphs": [
            "送客柳亭晚，倚栏秋雨酣。",
            "风烟满湖上，景物似江南。",
            "萧洒怜神往，从容忆手谈。",
            "老来心易折，离绪已难堪。"
        ],
        "title": "至城南别祖仁未归约文之不至",
        "id": "fc496b19-f68b-4bf2-9ceb-8d6c762e05ad"
    },
    {
        "author": "孔平仲",
        "paragraphs": [
            "庭下金铃菊，花开已十分。",
            "多情能惠我，对景独思君。",
            "秀色三秋好，清香一室闻。",
            "扁舟今夜雨，何处宿江云。"
        ],
        "title": "对菊有怀郎祖仁",
        "id": "75627632-91ef-491b-bf35-4fd07b7823e8"
    },
    {
        "author": "孔平仲",
        "paragraphs": [
            "薄寒初着夹衣裳，日景中分不短长。",
            "池馆虚明开水石，园林摇落受风霜。",
            "黄花满槛金铃秀，白酒盈樽玉液香。",
            "未老不须云母粉，且教弦管奏清商。"
        ],
        "title": "寓兴",
        "id": "48a95bc8-6461-40d0-b173-c099976b2be7"
    },
    {
        "author": "孔平仲",
        "paragraphs": [
            "眷深贤守已忘形，肯屈旌旗到小亭。",
            "坐有嘉宾仙骨秀，门无俗客暮山青。",
            "荐樽施遣供蔬甲，秉烛相随看菊铃。",
            "欲识主人书馆淡，短檠灯火漆函经。"
        ],
        "title": "知郡太博临宴公宇诗以为谢唐林夫在席",
        "id": "acff1f7e-4b65-4ead-8699-c2e862cddbcb"
    },
    {
        "author": "孔平仲",
        "paragraphs": [
            "义以酬知不愿形，孤标直气蔚亭亭。",
            "天涯调官头将白，江上论文眼倍青。",
            "自性本空观水月，外尘相染喻风铃。",
            "昨宵共说无生话，胜读西来一藏经。"
        ],
        "title": "秋夕旅馆谈禅用元韵呈林夫",
        "id": "7154fd0f-425c-4ffc-bd06-5e49c797d756"
    },
    {
        "author": "孔平仲",
        "paragraphs": [
            "珠玉相辉媿我形，正如朽壤附云亭。",
            "宦情已比春云薄，交义犹期老柏青。",
            "坐久北窗号过雁，谈余荒戍咽疏铃。",
            "知君不厌寒宵景，世上风霜已屡经。"
        ],
        "title": "林夫访及书室夜话又用元韵",
        "id": "5d084080-3272-4466-88dd-0c839740e66f"
    },
    {
        "author": "孔平仲",
        "paragraphs": [
            "地形磅礴接匡庐，旷野人烟乍有无。",
            "栖亩稻粱方待获，识家鸡犬各随呼。",
            "农耕半岭如僧衲，牧跨羸牛似画图。",
            "官守投闲省坟柏，满林霜露涕沾濡。"
        ],
        "tags": [
            "庐山"
        ],
        "title": "至城东作  其一",
        "id": "30b0f8e0-e195-4608-850a-25cf00ef45ce"
    },
    {
        "author": "孔平仲",
        "paragraphs": [
            "出郭二十里，依山八九家。",
            "茅冈风卷烧，土井两推沙。",
            "冻蝶依残菊，幽禽立卧槎。",
            "路边桃李木，犹发小春花。"
        ],
        "title": "至城东作  其二",
        "id": "ab5a49dc-da19-48ec-b7d9-b7d120ffc6d3"
    },
    {
        "author": "孔平仲",
        "paragraphs": [
            "碧玉枝条手自分，花开晚节最怜君。",
            "斜簪短发能回老，满泛清樽要助醺。",
            "着雨半荒犹烂漫，绕栏三嗅倍氤氲。",
            "更收残蕊缝为枕，长得好香深夜闻。"
        ],
        "title": "惜菊",
        "id": "02f8ad61-b20b-41f8-82e7-366ed1fa9dae"
    },
    {
        "author": "孔平仲",
        "paragraphs": [
            "平生疏野得江湖，岁暮西斋拥一炉。",
            "雨滴空阶如自语，风吹长木更相呼。",
            "世间宠辱收棋局，楼上光阴入酒壶。",
            "近日睡时全少梦，攀缘狂想自知无。"
        ],
        "title": "西斋冬夕",
        "id": "73209bec-8c2b-42c4-9773-71229a37f101"
    },
    {
        "author": "孔平仲",
        "paragraphs": [
            "烛滴胡桃泪，香蟠春蚓灰。",
            "酒花随暖聚，酥蕊带寒开。",
            "自有清歌送，惟闻画角催。",
            "隔帘疑晓色，雪压数枝梅。"
        ],
        "title": "冬夕即席作",
        "id": "9a4921be-af0b-4b0e-b6ba-e7a85a3cb58d"
    },
    {
        "author": "孔平仲",
        "paragraphs": [
            "年光吹尽任飞灰，且庆舒长举寿杯。",
            "积晦弥旬三尺雨，新阳半夜一声雷。",
            "家人环坐相酬劝，贺客先期戒往来。",
            "熟醉腾腾成小睡，晚寒更起耻残罍。"
        ],
        "title": "至日作",
        "id": "63922bd6-5d84-4d7c-bd89-c2f425a90491"
    },
    {
        "author": "孔平仲",
        "paragraphs": [
            "伐竹诛茅挂织蒲，半规小榻一方炉。",
            "不随健鹘摩空去，且免穷猿失木呼。",
            "自有琴书增道气，别开世界在仙壶。",
            "幽人欲到知何意，若说真庵彼岂无。"
        ],
        "title": "小庵初成奉酬元师",
        "id": "8fa1d993-55df-4664-a40e-aec5bbb4b8d9"
    },
    {
        "author": "孔平仲",
        "paragraphs": [
            "东皇旌节下蓬壶，一夕芳菲徧海隅。",
            "红破露花将引蝶，绿深烟柳已藏乌。",
            "异乡旅食频年久，故国风光此日殊。",
            "常是登高牵望眼，醉吟今喜在江湖。"
        ],
        "title": "口占",
        "id": "34cb2348-b2af-4dca-88b1-86ed89dd4cf6"
    },
    {
        "author": "孔平仲",
        "paragraphs": [
            "红莲绿水本优游，清绝东南七宝州。",
            "见说新书亦多事，每闻沿檄少归休。",
            "少年共计驹千里，末路堪嗟貉一丘。",
            "正是江边桃李月，鸡鸣度曲寄离忧。"
        ],
        "title": "寄常父",
        "id": "ba981d8f-dfb6-4bfe-889d-75dce1b7c449"
    },
    {
        "author": "孔平仲",
        "paragraphs": [
            "倾盖逢吾喜，开樽为子斟。",
            "笑谈天下事，忠义古人心。",
            "戢翼丹霄远，藏鳞赤壁深。",
            "弹冠行且起，朝列迟华簪。"
        ],
        "title": "和刘江宁韵送张天觉同年三首  其一",
        "id": "71953b89-290b-4c55-ae3a-5ecbed8717f0"
    },
    {
        "author": "孔平仲",
        "paragraphs": [
            "酒可平孤闷，无辞满满斟。",
            "剑横斗牛气，松抱雪霜心。",
            "泽国波涛壮，春天雾雨深。",
            "清哀记风采，白笔旧曾簪。"
        ],
        "title": "和刘江宁韵送张天觉同年三首  其二",
        "id": "a67c8b6a-a44a-4947-b129-afa4db9e90dc"
    },
    {
        "author": "孔平仲",
        "paragraphs": [
            "戏挹东溟水，期将北斗斟。",
            "大鹏谁振翼，老鹳未偿心。",
            "卷箔江天静，停樯野岸深。",
            "晨羞聊一饱，荻笋正如簪。"
        ],
        "title": "和刘江宁韵送张天觉同年三首  其三",
        "id": "5f10680a-6a3c-4467-addc-59a86b36c804"
    },
    {
        "author": "孔平仲",
        "paragraphs": [
            "开轩君子意，种竹岁寒心。",
            "高节凌云秀，孤根得地深。",
            "秋暄溪上雨，暝宿岭头禽。",
            "预约疏三径，他时伴醉吟。"
        ],
        "title": "寄题萧升之姨夫竹轩",
        "id": "f6e8267e-be9e-410d-88d4-9d976467da2c"
    },
    {
        "author": "孔平仲",
        "paragraphs": [
            "度峡经泷行路难，岭猿越鸟避旌竿。",
            "身从日下恩光暖，声落天南暑气寒。",
            "事国以忠宁计远，与人为福莫如安。",
            "观公才大宜高位，岂复区区久外官。"
        ],
        "title": "席上送孙知损通直广东漕",
        "id": "b749192b-9843-4bba-8abb-8790806d7b6b"
    },
    {
        "author": "孔平仲",
        "paragraphs": [
            "纷纷柳絮入帘飞，正是酴醾花发时。",
            "断送日长惟有睡，留连春去可无诗。",
            "狂鞭迸笋偏当户，绿叶成阴巧覆墀。",
            "百舌声中斜照晚，翛然衰鬓任风吹。"
        ],
        "title": "春晚遣兴",
        "id": "a81da05e-1a47-48bf-b24f-231b03fb5f91"
    },
    {
        "author": "孔平仲",
        "paragraphs": [
            "城南春已老，湖上雨初晴。",
            "草作忘忧绿，风为解愠清。",
            "杨花轻欲下，菱叶细方生。",
            "酒影低云木，歌声伴画鶑。",
            "赏心残蕊在，幽曲小舟横。",
            "却笑兰亭会，吟诗半不成。"
        ],
        "title": "上巳饮于湖上",
        "id": "e8c2038c-3cce-4dfc-83ad-2b355541935f"
    },
    {
        "author": "孔平仲",
        "paragraphs": [
            "积水深踰丈，高林绕若城。",
            "虾蟆朝合吹，鸜鹆夜传更。",
            "难转长沙袖，空尘孺子缨。",
            "生涯吾尚阙，浥浥羡农耕。"
        ],
        "title": "口占",
        "id": "a9cf2686-32f4-4969-a514-15d2d9320e11"
    },
    {
        "author": "孔平仲",
        "paragraphs": [
            "虚明敞高阁，清浅对方塘。",
            "轩冕忘怀久，江湖寓兴长。",
            "红蕖开细雨，白鸟下残阳。",
            "不挂人间事，逍遥自一乡。"
        ],
        "title": "寄题萧文照阁",
        "id": "891d80f3-126c-4412-9f4d-a819503f96da"
    },
    {
        "author": "孔平仲",
        "paragraphs": [
            "当年辇毂参农正，今日江湖望岁星。",
            "冷局自安心有素，故人相厚眼偏青。",
            "幅巾舒散殊官属，华衮腾骧入帝庭。",
            "一荐未为门下德，荷公敦笃好忘形。"
        ],
        "title": "谢郏正甫",
        "id": "c96b1786-b64c-419b-8acb-9e3b84af4fcb"
    },
    {
        "author": "孔平仲",
        "paragraphs": [
            "俊逸驹千里，孤高桂一枝。",
            "清才比栖棘，余事付枯棋。",
            "小邑今官满，当涂半己知。",
            "扬舲发江浦，策马望京师。",
            "待诏须金马，支床笑玉龟。",
            "都尘亦可畏，莫遣素衣缁。"
        ],
        "title": "送周文之主簿",
        "id": "4dd4acb0-5f70-47fe-a8ac-ca7f59d5464f"
    },
    {
        "author": "孔平仲",
        "paragraphs": [
            "漫漫湖水拍堤浮，欲到南亭泛小舟。",
            "平日登临如别境，後来语笑尚中流。",
            "采菱斫鲤皆新美，赌酒围棋自献酬。",
            "对面火云高万丈，谁知此地有清秋。"
        ],
        "title": "夏日游湖亭",
        "id": "f28189a4-bdee-4cd2-83aa-f207978e46f3"
    },
    {
        "author": "孔平仲",
        "paragraphs": [
            "灭烛恐招蚊，迎风罢掩门。",
            "读书都已废，就枕益加烦。",
            "缺月笼烟淡，羣星带暑昏。",
            "徐行得住处，荷叶满南轩。"
        ],
        "title": "倦夜",
        "id": "6357b472-93d9-436b-ba31-516990d005e7"
    },
    {
        "author": "孔平仲",
        "paragraphs": [
            "小艇冲湖过，幽亭枕水虚。",
            "风来荷气外，人在木阴余。",
            "湿印开新酒，长茭族贯鱼。",
            "遥看鹤归处，便是谪仙居。"
        ],
        "title": "与张子明饮湖亭",
        "id": "919f9876-e519-4afa-b0ca-a99b2087718e"
    },
    {
        "author": "孔平仲",
        "paragraphs": [
            "泽国已炎暑，夏天仍永朝。",
            "炙床炉焰炽，熏野水波摇。",
            "飞鸟不敢度，鸣蝉应自焦。",
            "可怜花叶好，顦顇苦霜凋。"
        ],
        "title": "大暑",
        "id": "441c6b1b-321b-42af-9eb4-e0ea8bffb539"
    },
    {
        "author": "孔平仲",
        "paragraphs": [
            "奕奕秋光照眼明，野香山秀互相迎。",
            "路穿蒙密无人见，天借阴凉助我行。",
            "水窦溅流如贝玉，松风疏韵作韶茎。",
            "一重一掩尘埃远，故比城中分外清。"
        ],
        "title": "入山马上口占",
        "id": "2c7bc421-0308-4d48-86c6-d1021b7c910b"
    },
    {
        "author": "孔平仲",
        "paragraphs": [
            "一望膺门眼已明，欣然倒屣辱公迎。",
            "林泉真作仙人宅，杖屦容参长者行。",
            "道论风生挥玉麈，渴心尘积饮金茎。",
            "匆匆短棹依城去，连日西斋梦寐清。"
        ],
        "title": "再用元韵呈熊伯通",
        "id": "06bbb2b3-fbe6-49fc-b094-890fee5b650a"
    },
    {
        "author": "孔平仲",
        "paragraphs": [
            "南山九叠势千霄，中有长松荫寸苗。",
            "好景常闻太平观，谪仙更住上清桥。",
            "风吹石径秋声早，泉落云根暑气消。",
            "方外相期蒙雅眷，只应心隠不须招。"
        ],
        "title": "寄熊伯通",
        "id": "8843263e-d4b2-45ca-b0a0-56ba47904b54"
    },
    {
        "author": "孔平仲",
        "paragraphs": [
            "豁然披雾睹青霄，沛若为霖洒旱苗。",
            "身逐归云朝傃洞，心随流水暮萦桥。",
            "人情不用相轻重，物理从来互长消。",
            "器业如公合廊庙，伫闻尺一有嘉招。"
        ],
        "title": "再用霄字韵",
        "id": "9e9ee5e8-c828-4d73-b50d-7c3cd1616990"
    },
    {
        "author": "孔平仲",
        "paragraphs": [
            "露坐已侵夜，炎威犹未收。",
            "何言百虫噪，无故一星流。",
            "苦渴须浆解，微凉以扇求。",
            "颁冰是今日，堆玉想神州。"
        ],
        "title": "初伏夜坐",
        "id": "420469d1-5538-4f00-b0fb-2ad7dfc655b0"
    },
    {
        "author": "孔平仲",
        "paragraphs": [
            "寂历人初定，逍遥物已齐。",
            "夜凉天似水，月在小桥西。"
        ],
        "title": "池上作",
        "id": "03ac46e3-1cf8-403f-b1e5-26d3439487f8"
    },
    {
        "author": "孔平仲",
        "paragraphs": [
            "雨荡炎天气，风生乔木阴。",
            "清凉一枕睡，胜得万黄金。"
        ],
        "title": "午眠",
        "id": "c1fabda3-e12a-47c5-8712-57fb62c61261"
    },
    {
        "author": "孔平仲",
        "paragraphs": [
            "一雨洗烦熇，凉风开早秋。",
            "散行身觉快，甘寝梦相求。",
            "已作黄花意，谁为堕叶愁。",
            "南山青似染，准拟更登楼。"
        ],
        "title": "早秋",
        "id": "ddaf2706-3192-4e66-a70a-b641659545f5"
    },
    {
        "author": "孔平仲",
        "paragraphs": [
            "高列瓜华结彩楼，半空灯烛照清秋。",
            "祇应用尽人间巧，更欲远从天上求。"
        ],
        "title": "七夕",
        "id": "bd4d88f6-fe81-43c0-be57-50d4a7b0236e"
    },
    {
        "author": "孔平仲",
        "paragraphs": [
            "海水扬波今合清，秋风千里使华行。",
            "言皆有道非徒发，事若无心更不生。",
            "谈笑从容怀远俗，琴书潇洒寄高情。",
            "伫闻静胜诸蛮服，何必楼船十万兵。"
        ],
        "title": "送马朝请使广西",
        "id": "12c29589-5cf7-4157-bdbd-f3ae30dde149"
    },
    {
        "author": "孔平仲",
        "paragraphs": [
            "团团冰镜吐清辉，今夜何如昨夜时。",
            "只恐月光无好恶，自怜人意有盈亏。",
            "风摩露洗非常洁，地阔天高是处宜。",
            "百尺曹亭吾独有，更教玉𥴦倚栏吹。"
        ],
        "title": "八月十六日翫月",
        "id": "95604239-096f-4cbb-ac16-1045d8d09adf"
    },
    {
        "author": "孔平仲",
        "paragraphs": [
            "西安潇洒我常游，去自修川泛小舟。",
            "民本丰饶矜气节，士多儒雅出公侯。",
            "梅山晚翠屏当户，茶井春芽雪满瓯。",
            "预想弦歌富闲暇，白云深倚凤凰楼。"
        ],
        "title": "送郭明叔任分宁",
        "id": "007f30fe-8c00-4bad-b656-9426fd4f77a3"
    },
    {
        "author": "孔平仲",
        "paragraphs": [
            "未归西掖掌丝纶，且面南谯作守臣。",
            "三已何尝观愠色，一鸣从此却惊人。",
            "朱轓暂去求民瘼，黄闼行当秉国钧。",
            "记取庐山公旧隠，几多草木待青春。"
        ],
        "tags": [
            "庐山"
        ],
        "title": "送提举太平观熊舍人  其一",
        "id": "354ce1ff-b416-4be5-a09e-c2a427fbab3f"
    },
    {
        "author": "孔平仲",
        "paragraphs": [
            "江州几日到滁州，风送征帆暮不收。",
            "幽谷水声先入梦，炉峰山色远随舟。",
            "素无公事多闲暇，当有新诗自唱酬。",
            "寂寞旧居谁复顾，桂花深锁一堂秋。"
        ],
        "title": "送提举太平观熊舍人  其二",
        "id": "f159a769-9d12-433d-9761-fdf14604d827"
    },
    {
        "author": "孔平仲",
        "paragraphs": [
            "高才喻蜀策巂羌，凛凛威名动四方。",
            "裁正稷宫新法度，发挥词掖好文章。",
            "暂还紫府烟霞冷，却上青霄道路长。",
            "寄语吏民休浪喜，使君宁久在滁阳。"
        ],
        "title": "送提举太平观熊舍人  其三",
        "id": "bc3ee059-f8b6-464d-beca-6e4066353915"
    },
    {
        "author": "孔平仲",
        "paragraphs": [
            "清晨已送君南浦，薄暮未行天北风。",
            "此别谩言千里远，笑谈还此一樽同。",
            "铁山重叠云垂地，玉马腾骧浪驾空。",
            "涉险临危须自戒，且维舟楫莫匆匆。"
        ],
        "title": "熊伯通阻风未发拏舟就谒留饮数杯",
        "id": "a19404cf-897f-4cd3-8667-3c5b799f215c"
    },
    {
        "author": "孔平仲",
        "paragraphs": [
            "除诏移关陕，征途半斗牛。",
            "落帆江蒲月，跃马戍垣秋。",
            "葱岭霜吹剑，龙堆雪点裘。",
            "兵家破竹势，幕府涌泉谋。",
            "且作从军乐，安知出塞愁。",
            "观公颇丰下，努力取封侯。"
        ],
        "title": "送沈行奉议赴辟陕西",
        "id": "221f3be4-1c07-4fd7-b1be-29519fecc25f"
    },
    {
        "author": "孔平仲",
        "paragraphs": [
            "十年虎溪老，却上羌山岑。",
            "今回江西去，与人传法音。",
            "谷虚聊应物，云出本无心。",
            "猿鹤空相怨，旧庵松桧深。"
        ],
        "title": "送觉兹住凤山",
        "id": "43a29116-eb8f-4b52-bf64-50122b736a83"
    },
    {
        "author": "孔平仲",
        "paragraphs": [
            "十年虎溪老，却上羌山岑。",
            "今回江西去，与人传法音。"
        ],
        "title": "送觉兹住凤山  其一",
        "id": "182b0124-ea10-4ae4-bbe3-87f8bee3ce0f"
    },
    {
        "author": "孔平仲",
        "paragraphs": [
            "谷虚聊应物，云出本无心。",
            "猿鹤空相怨，旧庵松桧深。"
        ],
        "title": "送觉兹住凤山  其二",
        "id": "97a3c076-8d3b-4b26-988c-4f7f38978104"
    },
    {
        "author": "孔平仲",
        "paragraphs": [
            "秋来常苦热，今日令方行。",
            "浩浩风吹木，冥冥雨压城。",
            "薄寒如解愠，残序亦关情。",
            "晓镜须惊老，催人白发生。"
        ],
        "title": "九月十八日作",
        "id": "295dd53a-c174-4101-b563-df79490c89ab"
    },
    {
        "author": "孔平仲",
        "paragraphs": [
            "官身粗应三钱府，吏隠聊开一草庵。",
            "拥砌幽篁如月映，覆檐乔木与天参。",
            "畏人自比藏头雉，老世今同作蛹蚕。",
            "岂独忘言兼闭息，舌津晨潄不胜甘。"
        ],
        "title": "苏子由寄题小庵诗用元韵和",
        "id": "a08b5bd9-2e49-4582-9fee-d2f96124e887"
    },
    {
        "author": "孔平仲",
        "paragraphs": [
            "清德如彭泽，高名继隠居。",
            "弦歌非我志，泉石爱吾庐。",
            "世事冥心外，门风积庆余。",
            "鱼轩偕鹤发，归葬引双车。"
        ],
        "title": "陶寺丞挽诗",
        "id": "78b3b627-29b6-4e23-b66d-e583212ee449"
    },
    {
        "author": "孔平仲",
        "paragraphs": [
            "黄君有术吾将面，不似寻常问进身。",
            "二顷良田数间屋，几时得作一闲人。"
        ],
        "title": "黄道士求诗戏为口号赠之",
        "id": "087982c8-48e1-4ad8-a3d1-98da6d682d98"
    },
    {
        "author": "孔平仲",
        "paragraphs": [
            "霜阴收欲尽，斑驳意初晴。",
            "渐喜山将出，只愁云更生。",
            "鸟窥晡後屋，鸡唱午间城。",
            "灰拆红炉火，微煎傍耳鸣。"
        ],
        "title": "冬昼作",
        "id": "fdb4af9c-833f-40fc-863c-fdfcb3e20b19"
    },
    {
        "author": "孔平仲",
        "paragraphs": [
            "欲雪还成雨，垂霜却变阴。",
            "封疆五岭近，甲子二冬深。",
            "密叶犹低户，微风尚快襟。",
            "松筠杂萧艾，都有岁寒心。"
        ],
        "title": "十一月",
        "id": "1e942943-9af0-4b8e-b6b0-d6cea0d9a803"
    },
    {
        "author": "孔平仲",
        "paragraphs": [
            "城上犹吹角，官厅已罢更。",
            "粗疏知我性，懒惰亦人情。",
            "入被严霜冷，横窗半月明。",
            "翻身更甘寝，鸡唱第三声。"
        ],
        "title": "冬晓",
        "id": "8116208c-8f44-4096-a9f0-e794fbf22e6d"
    },
    {
        "author": "孔平仲",
        "paragraphs": [
            "屡伏青蒲地，尝登羣玉山。",
            "家贫甘远适，道直得生还。",
            "瘴疠讴吟外，风波笑傲间。",
            "今朝一樽酒，万事付酡颜。"
        ],
        "title": "正月三日唐林夫舟中醉题",
        "id": "9593f60d-dcf2-4a0e-a769-e930d55463ef"
    },
    {
        "author": "孔平仲",
        "paragraphs": [
            "冷铎残香僧舍开，斜风细雨坐中来。",
            "使君岂是憎歌舞，自出胡琴送酒杯。"
        ],
        "title": "四日郡集于景德寺",
        "id": "d02375c5-2143-4f45-ace0-67078e900542"
    },
    {
        "author": "孔平仲",
        "paragraphs": [
            "涧底泉初动，山头雪尚深。",
            "冻条桑破眼，烧地草抽心。",
            "摇落殊非昔，芳菲想自今。",
            "浮云多意思，已解作春阴。"
        ],
        "title": "马上口占",
        "id": "1ec7c5e0-e0dd-436a-97e6-dee189448f67"
    },
    {
        "author": "孔平仲",
        "paragraphs": [
            "东已窥丹井，西将造嘿轩。",
            "半途留使骑，枉道至家园。",
            "败叶深埋砌，清阴密拥门。",
            "生涯为废宅，景物似荒村。",
            "经始惭谋拙，临轩肯屈尊。",
            "竹间烦伫立，高谊见公存。"
        ],
        "title": "守倅自开元观食起欲往紫极宫道过余之家园乃屈同游太守自以为能知地形余故议卜居之处也以诗谢焉",
        "id": "aad4b495-b96f-4777-acd9-b2f79477eaef"
    },
    {
        "author": "孔平仲",
        "paragraphs": [
            "春气已回人困顿，雨声不断夜潺湲。",
            "四支退食昏如醉，两眼看书涩有烟。",
            "散帙横经那肯读，埋头曲肘即成眠。",
            "只愁稚子窥吾懒，岂畏诸公诮腹便。"
        ],
        "title": "据案小睡",
        "id": "40e951e8-be8a-4879-b123-9de2d591b2ab"
    },
    {
        "author": "孔平仲",
        "paragraphs": [
            "细雨纷纷不见山，卷帘烟景画图间。",
            "一池春水风吹皱，戏鸭鸣鸥作队闲。"
        ],
        "title": "南轩",
        "id": "312c93fc-6fae-4fe3-8b62-6d19dd4f87ff"
    },
    {
        "author": "孔平仲",
        "paragraphs": [
            "稚柳将成线，残梅尚有柎。",
            "破春寒料峭，送晚角喑呜。",
            "地僻闲宾榻，泥深隔酒垆。",
            "此时愁寂寞，幽闷寄操觚。"
        ],
        "title": "戏为难韵同官和之",
        "id": "085ce402-512a-45a0-a7b6-5c59d78154eb"
    },
    {
        "author": "孔平仲",
        "paragraphs": [
            "措置由来有後先，运行无迹盍观天。",
            "色黄数五疑非急，此事知君正少年。"
        ],
        "title": "贾谊",
        "id": "c31d96cc-605d-4eb1-8ed9-c9b7f5346968"
    },
    {
        "author": "孔平仲",
        "paragraphs": [
            "二公俊轨皆千里，两首新诗寄一庵。",
            "大隠市朝希柱史，好奇兄弟有岑参。",
            "雪天冻坐痴于雀，雨夕春眠困若蚕。",
            "不是本来忘世味，便投闲寂亦难甘。"
        ],
        "title": "子瞻子由各有寄题小庵诗却用元韵和呈",
        "id": "0fff0d23-33a0-4887-b275-42486e83afb5"
    },
    {
        "author": "孔平仲",
        "paragraphs": [
            "连朝苦阴雨，入夜月华新。",
            "清醮今当夕，真君信有神。",
            "灯光想如昼，香气自生春。",
            "水旱多为害，当思今为民。"
        ],
        "tags": [
            "庐山"
        ],
        "title": "久雨不止二月半以敕醮庐山真君殿入夜星月皎然",
        "id": "279bf4a9-d838-4a90-94ef-428058ac59d2"
    },
    {
        "author": "孔平仲",
        "paragraphs": [
            "削迹忘当世，开亭枕近郊。",
            "情非恶冕绂，乐不似衡茅。",
            "静看云归岫，闲知鹳在巢。",
            "春风动幽兴，植杖数花苞。"
        ],
        "title": "寄题萧丈止亭",
        "id": "c95cfd97-2e47-4cdf-a8c9-75ca9e6adceb"
    },
    {
        "author": "孔平仲",
        "paragraphs": [
            "酒醒残月在西厢，悄悄重城春夜长。",
            "何物与人清意思，瑞香花发一亭香。"
        ],
        "title": "春夜",
        "id": "de2ebb46-6594-4139-9c45-1b00f817f1e5"
    },
    {
        "author": "孔平仲",
        "paragraphs": [
            "萧萧木落洞庭湖，一叶扁舟尽室居。",
            "吾道已衰投直笔，人情难合卷长裾。",
            "重轻自系朝廷势，褒贬犹存史策书。",
            "所遇于天皆有分，未将鲵鲋羡鲸鱼。"
        ],
        "tags": [
            "洞庭湖"
        ],
        "title": "和经父寄张绩",
        "id": "4b8f4359-4169-480c-8bd8-4b5b2d823a19"
    },
    {
        "author": "孔平仲",
        "paragraphs": [
            "风响翻空若疾雷，舟行值此颇淹回。",
            "坐看鸥鹜浮波去，近见蛟龙带雨来。",
            "春色未还江上柳，雪香谁寄岭头梅。",
            "欲收美景陪清唱，恨乏当时子建才。"
        ],
        "title": "阻风呈经父",
        "id": "0425e688-02bb-485d-8c58-d6fe44584316"
    },
    {
        "author": "孔平仲",
        "paragraphs": [
            "以小能行大，天机寄物形。",
            "沿流最有助，深壑屡尝经。",
            "迅速功无比，讴鸦韵可听。",
            "江空插羽翼，水府散雷霆。",
            "驾浪来湘浦，摇风过洞庭。",
            "侵凌秋岛雾，破碎暮湾星。",
            "雁鹜惊羣起，蛟龙睡一醒。",
            "浩然乘此兴，东去绝沧溟。"
        ],
        "tags": [
            "洞庭湖"
        ],
        "title": "咏橹",
        "id": "1fb3f90b-8ef6-45f9-aa40-f80155c5bd5c"
    },
    {
        "author": "孔平仲",
        "paragraphs": [
            "厥初谁创物，似此亦难求。",
            "摆合千寻浪，回旋万斛舟。",
            "行如一卧扇，力敌九牦牛。",
            "出没居相半，东西势自由。",
            "高风当绝倚，浅濑亦徐收。",
            "轧轧微鸣晓，峨峨迥浸秋。",
            "随湾掉转尾，避石掣开头。",
            "自有施功地，何尝厌下流。"
        ],
        "title": "咏柁",
        "id": "ff86a009-807b-4a8e-bb13-819f2b6876dc"
    },
    {
        "author": "孔平仲",
        "paragraphs": [
            "枉渚停风棹，华堂置酒壶。",
            "云低岳阳市，雪满洞庭湖。",
            "醉眼看梅蕊，欢心合棣柎。",
            "去年今夕梦，江国面京都。"
        ],
        "tags": [
            "洞庭湖"
        ],
        "title": "至日阻风饮于转运行衙呈经父",
        "id": "5d393f81-c413-4a12-9b8e-8efda13cfaf7"
    },
    {
        "author": "孔平仲",
        "paragraphs": [
            "解纵袅鸱啄凤凰，天心似此亦难详。",
            "但知斩马凭孤剑，岂为摧车避太行。",
            "得者折腰犹下列，失之垂翅合南翔。",
            "不如长揖尘埃去，同老逍遥物外乡。"
        ],
        "title": "和经父寄张绩  其一",
        "id": "e06bcb52-191f-4a95-8815-a2677d23a0cd"
    },
    {
        "author": "孔平仲",
        "paragraphs": [
            "半通官职万人才，卷蓄经纶未得开。",
            "鸾凤托巢虽枳棘，神仙定籍已蓬莱。",
            "但存漆室葵心在，莫学荆山玉泪哀。",
            "倚伏万端宁有定，塞翁失马尚归来。"
        ],
        "title": "和经父寄张绩  其二",
        "id": "cce2258b-9041-4973-9e27-55428c144ddb"
    },
    {
        "author": "孔平仲",
        "paragraphs": [
            "复霭重沙望不穷，坐收千里一樽中。",
            "天边江汉波涛阔，地下神仙窟宅通。",
            "窗影偷来湓浦白，檐光飞入沔城红。",
            "豁然已尽登临兴，云阁章亭谩在东。"
        ],
        "title": "和经父登黄鹤楼",
        "id": "99c218d6-847d-4e0c-8856-625ab0ad3ddd"
    },
    {
        "author": "孔平仲",
        "paragraphs": [
            "厚薄因风结，方圆随器成。",
            "黄河白马渡，大泽老狐行。",
            "暖曲流云液，隅甃晃水精。",
            "皎然心一寸，愿比玉壶清。"
        ],
        "title": "咏冰",
        "id": "ae41ee99-030c-4300-af16-52cbcc31b73e"
    },
    {
        "author": "孔平仲",
        "paragraphs": [
            "已向晴漪下，还于晚架张。",
            "鳞余银皎皎，目带泪浪浪。",
            "细入诗人咏，轻随钓叟装。",
            "结绳相效久，遗象本归藏。"
        ],
        "title": "咏网",
        "id": "e8fe4a97-6f1d-43fc-9199-a3c873c1da52"
    },
    {
        "author": "孔平仲",
        "paragraphs": [
            "去年荆楚赏芳菲，今岁江淮水渺弥。",
            "绿发方当少壮日，清樽不负艳阳时。",
            "风波此去犹千里，桃杏何缘见一枝。",
            "独有瑞香花两槛，远将春色自相随。"
        ],
        "title": "瑞香花",
        "id": "cd82855a-0934-410a-8400-e896475e907d"
    },
    {
        "author": "孔平仲",
        "paragraphs": [
            "洒落风标真谪仙，精神犹恐笔难传。",
            "文章若出斯人手，壮浪雄豪一自然。"
        ],
        "title": "李白祠堂  其一",
        "id": "28c9f36c-7395-43db-9208-8291fe6c63fd"
    },
    {
        "author": "孔平仲",
        "paragraphs": [
            "太白之精出李白，诗中元帅酒家豪。",
            "轩然眉目已如此，况着当年宫锦袍。"
        ],
        "title": "李白祠堂  其二",
        "id": "85870db0-c7dd-4c50-866e-82a447d976fb"
    },
    {
        "author": "孔平仲",
        "paragraphs": [
            "牡丹意态已无穷，况是连房斗浅红。",
            "晓色竞开双萼上，春光分占一枝中。",
            "娥英窈窕临湘浦，姊妹轻盈倚汉宫。",
            "只为多娇便相妬，芳心相隔不相同。"
        ],
        "title": "双头牡丹",
        "id": "32ee968c-08c2-43b6-8d03-e2930415d3ad"
    },
    {
        "author": "孔平仲",
        "paragraphs": [
            "借问东来常太晚，富春亭下舣扁舟。",
            "阴天漠漠行梅雨，寒色萧萧报麦秋。",
            "曲渚浪平犹未渡，隔江风紧不胜愁。",
            "此中望断相思眼，家在蓬莱更倚楼。"
        ],
        "title": "寄经父",
        "id": "9797578f-f313-47c5-9c6e-ca80737be031"
    },
    {
        "author": "孔平仲",
        "paragraphs": [
            "环合官图展，观呼象子圆。",
            "飞腾随八赤，摧折在双玄。",
            "已贵翻投裔，将薨却上天。",
            "须臾文换武，俄顷後驰先。",
            "错杂贤愚品，偏颇造化权。",
            "望移情欲脱，患失胆俱悬。",
            "愠色观三已，豪心待九迁。",
            "宁知即罢局，荣辱两茫然。"
        ],
        "title": "选官图口号",
        "id": "c56bf113-9d4d-4628-91ea-0f92cf677453"
    },
    {
        "author": "孔平仲",
        "paragraphs": [
            "月满光尤好，秋殷气更清。",
            "频年苦阴雨，此夜独清明。",
            "後阁罗甥妹，前堂合弟兄。",
            "团圆最相称，尽饮至更深。"
        ],
        "title": "熙宁四年中秋",
        "id": "28a054f5-c66a-4604-81cc-a555448de29a"
    },
    {
        "author": "孔平仲",
        "paragraphs": [
            "一览凤凰句，况当鸿雁秋。",
            "云山回倦首，烟雨上扁舟。",
            "土俗京东陋，官居学舍幽。",
            "蓬莱醉中梦，寻我海边州。"
        ],
        "title": "和舍弟送行至密州",
        "id": "bc2e0d20-96cc-4910-87b2-75de209795ba"
    },
    {
        "author": "孔平仲",
        "paragraphs": [
            "北堂相送出城西，忍见临分独自归。",
            "日暮荒村一回首，秋风吹涕各沾衣。",
            "水通鉴曲行将尽，山似稽阴认却非。",
            "薄宦牵挛不得已，此心何以报春晖。"
        ],
        "title": "次韵和堂父发越州",
        "id": "1724ee1c-8640-40e9-a9d5-790676f7fc52"
    },
    {
        "author": "孔平仲",
        "paragraphs": [
            "辞家已四日，三日雨兼风。",
            "海水飞天上，江云入坐中。",
            "愁肠寒更结，归梦湿难通。",
            "未有淹留恨，封圻尚淛东。"
        ],
        "title": "渡浙江未得",
        "id": "34b269a6-6583-4d55-9949-dd3722fe1edb"
    },
    {
        "author": "孔平仲",
        "paragraphs": [
            "舟行颇濡滞，累日驿前溪。",
            "大雨翻盆盎，狂风作鼓鼙。",
            "两潮空朝晚，一水限东西。",
            "忆昔游湖棹，新晴傍会稽。"
        ],
        "title": "西兴",
        "id": "2e87b409-9703-4966-acb5-c14fc0c35802"
    },
    {
        "author": "孔平仲",
        "paragraphs": [
            "城隍压高峻，楼观抱青苍。",
            "东磴迎风细，西池引步长。",
            "蓬莱山刻画，清白水甘香。",
            "海内行几半，兹游最不忘。"
        ],
        "title": "怀越",
        "id": "4ee8d905-6c52-49d8-bd91-5b34479f94b0"
    },
    {
        "author": "孔平仲",
        "paragraphs": [
            "江风初息浪花低，轧轧扁舟犯晓鸡。",
            "想得蓬莱秋睡觉，暖寒方索玉东西。"
        ],
        "title": "次韵和常父渡江寄经父",
        "id": "acf38040-9d4e-4135-9d15-c03a5debf9ba"
    },
    {
        "author": "孔平仲",
        "paragraphs": [
            "湖应与海接，岁暮水犹多。",
            "浄色平苍野，余香积败荷。",
            "舟行依累石，鳬起散圆波。",
            "谁似渔翁乐，鸣榔作楚歌。"
        ],
        "title": "新开湖",
        "id": "73b065ca-a337-4581-a00e-095fc329ae3e"
    },
    {
        "author": "孔平仲",
        "paragraphs": [
            "河流与淮接，于此一堂成。",
            "水色已可爱，主人心更清。",
            "鱼潜晚日静，柳落秋空明。",
            "本自无尘土，何须歌濯缨。"
        ],
        "title": "题清斯堂",
        "id": "02e6e950-3eeb-4d16-8d50-4ea23ba975b2"
    },
    {
        "author": "孔平仲",
        "paragraphs": [
            "黄昏饮官酒，半夜解扁舟。",
            "钩帘得清景，风月满淮流。",
            "天垂与波接，野静更烟浮。",
            "深有乘槎兴，银河或可求。"
        ],
        "title": "发山阳",
        "id": "739b687f-d646-4fd9-b47d-4f0d47bf2241"
    },
    {
        "author": "孔平仲",
        "paragraphs": [
            "匆匆送客出城闉，霜意方高日渐醺。",
            "青嶂倚空先有雪，黄沙匝地半和云。",
            "旌旗明灭随车远，鼓角悲凉隔水闻。",
            "正是无憀一回首，两行白马映红裙。"
        ],
        "title": "送登州太守出城马上作",
        "id": "b76ae313-fe3d-4526-a874-67e970263675"
    },
    {
        "author": "孔平仲",
        "paragraphs": [
            "崎岖寒苦远腾装，喜得高才共此方。",
            "当以清谈销日月，更将和气敌冰霜。",
            "堂前绛帐惭容迹，幕下红莲幸借香。",
            "闲夕肯来相伴否，小窗残烛厌更长。"
        ],
        "title": "呈梦锡节推林思永察推",
        "id": "0ed36b7d-2edf-4d17-9085-f43f0128bc6a"
    },
    {
        "author": "孔平仲",
        "paragraphs": [
            "君马匆匆赴信阳，虽云同郡似它方。",
            "村沙卷尽黄昏日，海水吹成半夜霜。",
            "别恨不须青草色，归期当及小桃香。",
            "闲官冷局遥相望，两觉迢迢岁月长。"
        ],
        "title": "适值刘从道供奉往信阳镇用前韵送之",
        "id": "cf8c6af5-7540-4004-bac1-2cccdb56add6"
    },
    {
        "author": "孔平仲",
        "paragraphs": [
            "寒景峥嵘岁已深，谁知清淡亦登临。",
            "雨吹废馆苔添晕，霜落空城树减阴。",
            "向晓旋留题叶句，隔年先有探花心。",
            "相期红药浓开日，一醉东风费万金。"
        ],
        "title": "梦锡同游贺园题诗云谁知清淡者冬月亦登临",
        "id": "6f234114-ed03-4d55-872e-3bf335452d7e"
    },
    {
        "author": "孔平仲",
        "paragraphs": [
            "新辟西垣小室成，开编静得古人情。",
            "峥嵘老柏寒尤健，窈窕幽窗雪更明。",
            "我愧滥巾居此地，君能倾盖似平生。",
            "篇诗何必深相羡，渌水芙蓉岂不清。"
        ],
        "title": "新作书室梦锡示诗羡其清坐",
        "id": "b795da19-acee-4dc5-8444-0ee6fac0994a"
    },
    {
        "author": "孔平仲",
        "paragraphs": [
            "夜雨晓未歇，清寒侵客颜。",
            "云昏天带海，风阔地无山。",
            "莲幕君筹画，茅斋我闭关。",
            "新书正多事，何幸拥炉闲。"
        ],
        "title": "呈幕客",
        "id": "c2be827d-fb9e-4190-9395-941a1c451e60"
    },
    {
        "author": "孔平仲",
        "paragraphs": [
            "相逢苦不早，相别又匆匆。",
            "祖席侵华烛，征车傍北风。",
            "车斜酬唱阙，尔汝笑谈空。",
            "遥想支颐处，孤村海雾中。"
        ],
        "title": "寄从道",
        "id": "649bab0d-3abf-46a6-a883-265c136e01e1"
    },
    {
        "author": "孔平仲",
        "paragraphs": [
            "东北风声急，西南日景斜。",
            "断云方散锦，飞雪忽成花。",
            "见落初犹少，量深久渐加。",
            "远天明映玉，晴地湿团沙。",
            "浩荡随阴气，须臾变水华。",
            "清辉迷粉蝶，寒色带昏鸦。",
            "又是流年暮，同居沧海涯。",
            "寂寥求自遣，小咏寄诗家。"
        ],
        "title": "晚晴见雪呈梦锡",
        "id": "d1de91ee-f4a4-4745-be79-23ac9929affb"
    },
    {
        "author": "孔平仲",
        "paragraphs": [
            "春风不择地，亦到海边城。",
            "衮衮衣冠会，喧喧鼓吹迎。",
            "为牛一何苦，举世尽相争。",
            "旅客心偏静，停杯想耦耕。"
        ],
        "title": "立春",
        "id": "fee09323-e705-4aa0-8420-e944b955ae13"
    },
    {
        "author": "孔平仲",
        "paragraphs": [
            "纔喜春风昨夜归，凌晨又见雪飘衣。",
            "缀林似惜梅花落，扑地争先柳絮飞。",
            "寒气却回侵暖律，阴云徐上蔽晴晖。",
            "近来四序皆无主，欲向东皇问是非。"
        ],
        "title": "春雪",
        "id": "f49ad836-b943-46c4-9582-f525dc8cb1a8"
    },
    {
        "author": "孔平仲",
        "paragraphs": [
            "都人行正乐，天气忽微阴。",
            "尽恐明朝雪，如何此夕心。",
            "轮蹄迷道远，鼓吹乱更深。",
            "我独甘幽静，青灯照苦吟。"
        ],
        "title": "正月十四夜",
        "id": "5af8fb51-b382-4e4f-9a74-5ac23d9cd340"
    },
    {
        "author": "孔平仲",
        "paragraphs": [
            "今宵好元夕，去岁大丰年。",
            "委巷通车马，高台奏管弦。",
            "灯光照人暖，月色为时圆。",
            "此乐真难得，无辞酒满船。"
        ],
        "title": "十五夜",
        "id": "33a026e4-9be9-4572-9f43-ba564c554e56"
    },
    {
        "author": "孔平仲",
        "paragraphs": [
            "明夜更无今夜灯，都人为此不胜情。",
            "皆愁隔岁期犹远，共约追欢直到明。",
            "君饮露台春易醉，我眠书馆月同清。",
            "东风亦有相撩意，梦觉犹传弦管声。"
        ],
        "title": "十六夜",
        "id": "25dee50f-dcdf-4e46-a3d8-acf27328120b"
    },
    {
        "author": "孔平仲",
        "paragraphs": [
            "春阳已出地，冰雪尚峥嵘。",
            "半作泥涂湿，尤妨车马行。",
            "溪流成小派，海气乱新晴。",
            "湮鬰须披豁，谁同上古城。"
        ],
        "title": "春阳",
        "id": "89aef200-f902-4935-99d2-293094294add"
    },
    {
        "author": "孔平仲",
        "paragraphs": [
            "古来豪俊起，大半在山东。",
            "甚矣承平久，萧然武备空。",
            "封疆濒北狄，士卒戍西戎。",
            "器械恬儿戏，城隍骇土功。",
            "朝廷急扫敝，草莽许输忠。",
            "元恨天门远，无由半策通。"
        ],
        "title": "古来",
        "id": "61d74c8d-9923-4900-a051-f7c968a6e581"
    },
    {
        "author": "孔平仲",
        "paragraphs": [
            "卧龙当日醉吟身，冷落天涯一旅人。",
            "早夕思亲增怅望，啸歌怀古更愁辛。",
            "角吹海上千山月，草入江南万里春。",
            "欲去尚留心未决，梦魂长在越溪滨。"
        ],
        "title": "次韵和常父  其一",
        "id": "24807344-674a-4282-8811-ebf66858b342"
    },
    {
        "author": "孔平仲",
        "paragraphs": [
            "赴官并出江湖上，讲学联居海岱中。",
            "会合尤嗟别离促，音书何似笑言同。",
            "黄鶑度曲争催晓，红杏熏香半倚风。",
            "景物佳时忆相见，恨无双翅逐飞鸿。"
        ],
        "title": "次韵和常父  其二",
        "id": "49d362b8-6679-49a3-ab13-4ee4334b975a"
    },
    {
        "author": "孔平仲",
        "paragraphs": [
            "历城未到已尝闻，文彩鱼盐市不贫。",
            "千里山川齐故地，百年风俗舜遗民。",
            "泉声滑滑长如雨，海气昏昏晚得春。",
            "北渚环波皆好景，为兄诗笔长精神。"
        ],
        "title": "寄常父",
        "id": "ab5ba305-8fc7-4801-8adb-3ec6cc25d2a4"
    },
    {
        "author": "孔平仲",
        "paragraphs": [
            "小雨初收物象新，日华徐上气氤氲。",
            "欲知春色最佳处，万里青山无片云。"
        ],
        "title": "春色最佳呈梦锡  其一",
        "id": "02799377-d5da-48ff-af75-520cf584c49d"
    },
    {
        "author": "孔平仲",
        "paragraphs": [
            "探遍名园花未红，高台极目兴何穷。",
            "欲知春色最佳处，尽在绿杨深浅中。"
        ],
        "title": "春色最佳呈梦锡  其二",
        "id": "20b9f391-08ec-4b40-8c95-f6d9286c81ed"
    },
    {
        "author": "孔平仲",
        "paragraphs": [
            "红日迟迟昼未央，北窗高枕傲羲皇。",
            "欲知春色最佳处，啼鸟一声幽梦长。"
        ],
        "title": "春色最佳呈梦锡  其三",
        "id": "771d8efa-1cc9-4f8a-acd9-71f252e6fada"
    },
    {
        "author": "孔平仲",
        "paragraphs": [
            "梦回红玉孤枕，日上真珠半帘。",
            "云彩阴晴不定，柳梢浓淡相兼。",
            "雁柱怨凭曲寄，兽炉愁逐香添。",
            "更倚危楼目断，却诉东风泪沾。"
        ],
        "title": "春闺六言  其一",
        "id": "6b90d412-9b67-4e9f-999d-c9ddd81c7e6e"
    },
    {
        "author": "孔平仲",
        "paragraphs": [
            "燕子舞开烟绿，杜鹃啼破花红。",
            "满地夕阳芳草，有时细雨斜风。",
            "锦帐尚寒梦短，彩笺虽远情通。",
            "泪痕染在襟上，愁绪织向机中。"
        ],
        "title": "春闺六言  其二",
        "id": "9a14b15c-dcd0-4f0f-9205-984f14e9d8e6"
    },
    {
        "author": "孔平仲",
        "paragraphs": [
            "平时尝仰望，今日一登临。",
            "海岱封疆小，干坤气象深。",
            "废城增古意，叠嶂起诗心。",
            "远目方驰骋，春云还自阴。"
        ],
        "title": "登资圣阁",
        "id": "0385ca29-1dfc-4f6b-8e6e-ecfaefee87c9"
    },
    {
        "author": "孔平仲",
        "paragraphs": [
            "上巳陪游骑，城南俯落晖。",
            "溪山俱可爱，花木自相依。",
            "佳节虽行乐，他邦未得归。",
            "兰亭应禊饮，回首白云飞。"
        ],
        "title": "上巳",
        "id": "6625a201-e9fb-49b8-8510-bc1d07cad6ea"
    },
    {
        "author": "孔平仲",
        "paragraphs": [
            "花下饮余留晚辔，溪边行处把春衫。",
            "东风作恶波微起，不得移舟滴水岩。"
        ],
        "title": "八日",
        "id": "cd255f0c-4a7e-4037-90f6-c765791cc05a"
    },
    {
        "author": "孔平仲",
        "paragraphs": [
            "缭绕龙山半府阴，春来漂泊阻登临。",
            "蓬莱阁下花多少，清旷亭前水浅深。",
            "暮霭漫天迷望目，东风绝海送归心。",
            "新诗亦有思家意，应记当年共醉吟。"
        ],
        "title": "寄常父",
        "id": "a59139b4-a487-40fc-bc3d-1dff407aa696"
    },
    {
        "author": "孔平仲",
        "paragraphs": [
            "枕上杜鹃啼，匆匆早起时。",
            "出行天未晓，月在杏花枝。"
        ],
        "title": "行香",
        "id": "e5a2c983-2051-4671-a56b-aa5b3261f9b4"
    },
    {
        "author": "孔平仲",
        "paragraphs": [
            "玉摧繁艳蕙消香，渐见园林绿叶光。",
            "莫诮春风少情思，为君开徧万红芳。"
        ],
        "title": "次韵和昌龄落梅",
        "id": "ffeab812-54ec-4a49-96a8-fb2fb15095db"
    },
    {
        "author": "孔平仲",
        "paragraphs": [
            "东武名园数贺家，更于高处望春华。",
            "深红浅白知多少，直到南山尽是花。"
        ],
        "title": "登贺园高亭",
        "id": "e4f70059-ec3f-4550-bf41-1e23916449b7"
    },
    {
        "author": "孔平仲",
        "paragraphs": [
            "寄语红莲幕，当歌金缕衣。",
            "探春曾有约，今日已春归。"
        ],
        "title": "戏促二幕客",
        "id": "61707800-33d7-411a-9c26-79e62cd5318f"
    },
    {
        "author": "孔平仲",
        "paragraphs": [
            "百忙之际一闲身，更有高眠可诧君。",
            "春入四支浓似酒，风吹孤梦乱如云。",
            "诸生弦诵何妨静，满席图书不废勤。",
            "向晚欠伸徐出户，落花帘外自纷纷。"
        ],
        "title": "昼眠呈梦锡",
        "id": "5b2947b1-b1f1-4d58-9b45-f9fe3e6a3405"
    },
    {
        "author": "孔平仲",
        "paragraphs": [
            "九仙山中牂牁菜，几日春风长绿苗。",
            "有客提携到深巷，自言采掇下青霄。",
            "口尝异味虽珍美，目断孤云却寂寥。",
            "千里思亲不独饱，慨然食罢一长谣。"
        ],
        "title": "初食牂牁菜",
        "id": "985f55f7-71e0-49f1-ae73-ef0a0b55e430"
    },
    {
        "author": "孔平仲",
        "paragraphs": [
            "天上人间事不同，相思何日却相逢。",
            "芙蓉城在蓬莱外，海阔波深千万重。"
        ],
        "title": "呈王子高殿丞",
        "id": "f3fd4e59-4425-4c46-94b3-a3535fe5e806"
    },
    {
        "author": "孔平仲",
        "paragraphs": [
            "薄暮归来何所携，牡丹初翦半开时。",
            "浓香盛色俱堪爱，占得春风第一枝。"
        ],
        "title": "接通判于邸氏园园人献牡丹太守不收余私取其绝好者以归",
        "id": "531b4892-4b7b-43fd-a1ac-eaad5d8329dc"
    },
    {
        "author": "孔平仲",
        "paragraphs": [
            "忆昔西寻山下园，芙蓉香里醉颓然。",
            "幽篁迸笋无余地，老木交阴不计年。",
            "彻幕旋迎秦望雨，泛杯旁引鉴湖泉。",
            "旧游寂寞今谁到，应有秋苔长绿钱。"
        ],
        "title": "兄长寄五诗依韵和寄诗各有所怀  其一",
        "id": "f9db5b1a-94be-41cf-a774-17d10e275280"
    },
    {
        "author": "孔平仲",
        "paragraphs": [
            "昔同访客到山阴，马上相随不废吟。",
            "平视溪流绿烟远，回看府宅白云深。",
            "纷纷落麈陪高论，艳艳浮蛆劝满斟。",
            "宾主如今各分散，诗成长咏作吴音。"
        ],
        "title": "兄长寄五诗依韵和寄诗各有所怀  其二",
        "id": "137165ab-0dce-45a9-b19c-5eff6b1cdf8e"
    },
    {
        "author": "孔平仲",
        "paragraphs": [
            "蓬莱彼此一闲身，把酒临风送晚春。",
            "城邑万家供气象，湖山千里助精神。",
            "深林鸟语留连客，野径花香着莫人。",
            "今日天涯共怊怅，归心夜夜转车轮。"
        ],
        "title": "兄长寄五诗依韵和寄诗各有所怀  其三",
        "id": "541adb36-596e-4e2d-9113-6c07635505f7"
    },
    {
        "author": "孔平仲",
        "paragraphs": [
            "忆昔幽寻到井仪，繁花落尽绿阴时。",
            "云迷步武多相失，风入襟怀只自知。",
            "金斗倒垂交劝饮，玉蟾分面各题诗。",
            "淋浪醉墨留西壁，好事于今刻作碑。"
        ],
        "title": "兄长寄五诗依韵和寄诗各有所怀  其四",
        "id": "3d367436-f1ef-4986-9014-aadc65f0a7d0"
    },
    {
        "author": "孔平仲",
        "paragraphs": [
            "昔寻小隠到王家，早出归时逼晚衙。",
            "胜奕高亭弄纹局，撷芳深径采新茶。",
            "竹边云过阴相得，莲外风来气益嘉。",
            "夜坐西堂有余兴，解酲更进一银瓜。"
        ],
        "title": "兄长寄五诗依韵和寄诗各有所怀  其五",
        "id": "6a6ba4ab-d521-48b5-ad65-01b782950488"
    },
    {
        "author": "孔平仲",
        "paragraphs": [
            "幕府多闲暇，城台避鬰蒸。",
            "金杯挥落日，银椀嚼寒冰。",
            "老妇歌犹好，双鬟舞最能。",
            "深宵红烛短，坐客醉忘兴。"
        ],
        "title": "郡聚",
        "id": "de61b0f2-1b12-4c56-ac6e-d7b10ba0a1b2"
    },
    {
        "author": "孔平仲",
        "paragraphs": [
            "草草杯盘具，喧喧笑语亲。",
            "浩歌回白雪，醉眼失青春。",
            "梨栗无遗颗，肴馐屡乞邻。",
            "颓然极乐际，心迹两俱泯。"
        ],
        "title": "正月七夜饮节之廨舍",
        "id": "a4dc5a08-c762-4556-b4b1-8b56a932ac8f"
    },
    {
        "author": "孔平仲",
        "paragraphs": [
            "洒汗通宵已废眠，起来犹觉眼生烟。",
            "黄埃滚滚人行地，赤气腾腾日出天。",
            "纨扇急挥风亦热，银瓶空挂井无泉。",
            "狂心于此思霜雪，安得师文扣羽弦。"
        ],
        "title": "六月五日",
        "id": "bcd0b157-56ee-4bb2-a09c-607d57b4a4f5"
    },
    {
        "author": "孔平仲",
        "paragraphs": [
            "曾佩金章祷象龙，滂沱飞雨出无穷。",
            "泰山吐雾连朝暗，东海驱波半夜空。",
            "爽压炎蒸民少病，润流枯涸岁将丰。",
            "黄堂下视相欢意，助以袁宏一扇风。"
        ],
        "tags": [
            "泰山"
        ],
        "title": "喜雨上太守",
        "id": "fcf304d3-9fcf-4f4e-bc96-c81527945e16"
    },
    {
        "author": "孔平仲",
        "paragraphs": [
            "夜雨百泉响，晚晴风报秋。",
            "云归青山去，水入平川流。",
            "疫疠且不作，稻粱行亦稠。",
            "吾徒今则喜，向者为民忧。"
        ],
        "title": "晚霁",
        "id": "43a6316b-ef49-4b08-a89a-e047114d284f"
    },
    {
        "author": "孔平仲",
        "paragraphs": [
            "崔嵬城阙倚云端，万里天风襟袖间。",
            "更有清凉无限意，坐看飞雨出南山。"
        ],
        "title": "双门",
        "id": "e3be925f-ef76-46f1-afd1-fd6347807f80"
    },
    {
        "author": "孔平仲",
        "paragraphs": [
            "弹剑常为猛虎吟，扫清夷虏丈夫心。",
            "人留海上烟花老，梦入塞垣冰雪深。",
            "千里枢庭驰召节，几年家府探归音。",
            "此行傥未封侯贵，一策犹能绾万金。"
        ],
        "title": "送蔡充道赴密院召",
        "id": "ba0163a9-42d7-4554-8dcf-b69859b619ec"
    },
    {
        "author": "孔平仲",
        "paragraphs": [
            "六月凉泉声似雨，千家修竹势凌云。",
            "齐州潇洒共闲暇，洗耳清流对此君。"
        ],
        "title": "寄常父  其一",
        "id": "ed8f5c68-af97-429e-872f-92e7c4b8216e"
    },
    {
        "author": "孔平仲",
        "paragraphs": [
            "红蓼最宜秋雨湿，绿槐无奈晚风吹。",
            "向来不用忧烦暑，庭户清凉自有诗。"
        ],
        "title": "寄常父  其二",
        "id": "247e0ece-5d8f-48ac-b8c0-712a840928d6"
    },
    {
        "author": "孔平仲",
        "paragraphs": [
            "蕲州小簟琴光枕，学馆无人日午时。",
            "睡去沈酣本避暑，梦回展转却添疲。",
            "倏忽云雷出天意，清凉风雨报秋思。",
            "世间此味宜无比，只说羲皇已自卑。"
        ],
        "title": "七月二十六日",
        "id": "03742223-2c40-4a07-9e5a-45276bdce4ac"
    },
    {
        "author": "孔平仲",
        "paragraphs": [
            "雪月交光夜正寒，何人相伴语更阑。",
            "惟君枉驾时能慰，令我幽居意解欢。",
            "小仆旋来荧火烛，病妻无力治杯盘。",
            "清谈已倦还观史，冷淡相看不厌难。"
        ],
        "title": "谢梦锡见临",
        "id": "162bd38e-23bc-426f-82fe-723bb1711be4"
    },
    {
        "author": "孔平仲",
        "paragraphs": [
            "清若冰壶断若金，孜孜常见恤民深。",
            "三年佐郡神明政，一旦归朝父老心。",
            "遗爱海波无断处，去思秋色有余阴。",
            "临行曲为留旬日，少慰攀辕泪满襟。"
        ],
        "title": "送张通判",
        "id": "a769e7fd-21f4-4c28-9a80-7584d12fc9a5"
    },
    {
        "author": "孔平仲",
        "paragraphs": [
            "缭绕西行入乱山，白云深处据征鞍。",
            "荞花着雨相争秀，枣颊迎阳一半丹。",
            "鞅掌未能逃物役，干坤何处托身安。",
            "莒台东向情无限，那更秋风作暮寒。"
        ],
        "title": "西行",
        "id": "f5e337ac-a2ad-4ec2-9698-00926f38b57b"
    },
    {
        "author": "孔平仲",
        "paragraphs": [
            "古木森然满驿庭，繁阴凌乱月分明。",
            "千枝万叶谁拘管，搅作秋风一片声。"
        ],
        "title": "荆林馆",
        "id": "9219d1c3-df21-4a82-804f-ac902ae5b463"
    },
    {
        "author": "孔平仲",
        "paragraphs": [
            "秋山剥枣熟，野水沤麻香。",
            "鸟倦投空木，蝉悲送夕阳。",
            "去程犹未几，归兴一何长。",
            "应为西斋睡，疏慵意不忘。"
        ],
        "title": "马上",
        "id": "9f91cb4c-90d4-4b19-8d9d-8f0935cb4f30"
    },
    {
        "author": "孔平仲",
        "paragraphs": [
            "龟蒙山上泉如涌，白石河边雨已流。",
            "乔木烟深迷故国，黄芦风急战高秋。",
            "新科一变人方锐，旧学都忘我可羞。",
            "驱马远来徒自苦，敢将衡鉴定三州。"
        ],
        "title": "近兖",
        "id": "d35acaf1-895d-41fa-a423-f9f07273492a"
    },
    {
        "author": "孔平仲",
        "paragraphs": [
            "客路方投辔，邮亭独掩门。",
            "无人共灯火，秋雨更黄昏。"
        ],
        "title": "毛阳",
        "id": "4a6c4f30-a703-4ca2-b98e-1c0b8fa38e71"
    },
    {
        "author": "孔平仲",
        "paragraphs": [
            "万里悄然若有霜，南山秋色两苍苍。",
            "巳经晚雨驱除热，更得西风断送凉。",
            "瀚海人空云弄白，吴江波阔叶吹黄。",
            "知君昨夜书帷梦，半在亲庭半在乡。"
        ],
        "title": "次韵和张道济长官立秋後作",
        "id": "583fc425-4c83-4124-a063-52b690508c9f"
    },
    {
        "author": "孔平仲",
        "paragraphs": [
            "西施苏小卓文君，画笔相传窈窕真。",
            "虽有金珠并粉黛，恨无笑语与精神。",
            "一罇美酒留连客，千载芳魂着莫人。",
            "醉眼恍然迷不觉，自惭心地尚埃尘。"
        ],
        "title": "饮梦锡官舍出文君西子小小画真",
        "id": "60752406-9088-4805-8a91-42720bd9ad06"
    },
    {
        "author": "孔平仲",
        "paragraphs": [
            "霁雪如泉滴，荒城作阜遮。",
            "买猿装野景，插柳待春华。",
            "终日开黄卷，诸生望绛纱。",
            "王官倦奔走，何幸独安家。"
        ],
        "title": "走笔  其一",
        "id": "3a5c632e-29c0-4dea-8a43-8b79cd87d1ed"
    },
    {
        "author": "孔平仲",
        "paragraphs": [
            "种竹禁当雪，栽花准拟春。",
            "诗书最闲局，寝食自由身。",
            "浙外音题数，齐州问讯频。",
            "邮筒烦郡县，此外不干人。"
        ],
        "title": "走笔  其二",
        "id": "f55d51c8-9487-4f7c-9725-325aeabbcc40"
    },
    {
        "author": "孔平仲",
        "paragraphs": [
            "触目方多事，栖身独此堂。",
            "窗迎先得日，檐送晓留霜。",
            "散漫皆书帙，逍遥或道装。",
            "墙东虽可隠，林下未能忘。"
        ],
        "title": "走笔  其三",
        "id": "79c46474-23a2-4b5b-ad7d-eaac10d6b4cc"
    },
    {
        "author": "孔平仲",
        "paragraphs": [
            "欲和来诗诗未就，恍然心在历山阳。",
            "寒灯一点静相照，风雪打窗冬夜长。"
        ],
        "title": "寄常父二首  其一",
        "id": "2d381702-520e-4ec9-9ec5-866df5e7e2ec"
    },
    {
        "author": "孔平仲",
        "paragraphs": [
            "不得家书又几朝，思亲梦断不堪招。",
            "欲归每恨川途远，久客空惊岁月消。",
            "雪意尚浓云黯淡，角声吹绝晚萧条。",
            "相看惟有兄相近，回首时能慰寂寥。"
        ],
        "title": "寄常父二首  其二",
        "id": "168c51ca-daa0-4f3f-ade2-d0f2d9e86a03"
    },
    {
        "author": "孔平仲",
        "paragraphs": [
            "庄重邦之望，疏明众所钦。",
            "守符频握虎，使节屡颁金。",
            "天子东州幸，时蒙皂盖临。",
            "名卿镇以静，循吏见于今。",
            "岂弟民无扰，廉隅俗不侵。",
            "清樽但谈宴，和气入讴吟。",
            "盛德推先进，高怀在直寻。",
            "两忘兼宠辱，一笑寄浮沈。",
            "积雪留行色，朱轮挽去音。",
            "梦回双阙表，爱结水棠阴。",
            "贱子非良器，经年托泮林。",
            "清晖瞻画戟，谆诲俯华簪。",
            "与进恩尤厚，临分恋最深。",
            "送公无外饰，终始古人心。"
        ],
        "title": "送董少卿",
        "id": "3b4bc8f6-e4b5-40eb-b145-5d17c08aa3c8"
    },
    {
        "author": "孔平仲",
        "paragraphs": [
            "点点花芽拨草根，深春终日在东园。",
            "烟筠冉冉阴相乱，燕雀啾啾语自繁。",
            "倚伏万端宁有定，是非一致亦何言。",
            "谁能伴我哦亭上，烂漫同斟浊酒樽。"
        ],
        "title": "哦亭",
        "id": "2f1b70fd-8dd4-48f3-8ac0-41cec77edda1"
    },
    {
        "author": "孔平仲",
        "paragraphs": [
            "二月中和节，海边犹积阴。",
            "风雷失春信，霜雪损花心。",
            "挟纩谁能御，围炉兴愈深。",
            "寒暄地气异，故国想如今。"
        ],
        "title": "中和节",
        "id": "7e76023f-2fcf-4b51-b061-7973ae5685f1"
    },
    {
        "author": "孔平仲",
        "paragraphs": [
            "清闲薄体不成眠，起步庭除思悄然。",
            "正是雨晴寒食夜，杏花枝上月婵娟。"
        ],
        "title": "晨兴",
        "id": "4d3c533d-3ccf-4357-8090-c2d33776523e"
    },
    {
        "author": "孔平仲",
        "paragraphs": [
            "匆匆行色犯晨鸡，起见荒坡落月低。",
            "多谢使君相送厚，已将歌舞出城西。"
        ],
        "title": "以事往齐州初发密",
        "id": "37b1b921-f62e-48e2-8631-42e1061f3a2f"
    },
    {
        "author": "孔平仲",
        "paragraphs": [
            "杨柳已藏鸦，高亭望物华。",
            "平时常送客，此日自离家。",
            "别酒杯何满，征途日欲斜。",
            "醉行三十里，春思满鶑花。"
        ],
        "title": "折柳亭",
        "id": "5d42fee3-4ade-4d2b-94b4-80e80edeebe3"
    },
    {
        "author": "孔平仲",
        "paragraphs": [
            "去家一日已思家，浩渺归期未有涯。",
            "满眼春风最多恨，无言似笑小桃花。"
        ],
        "title": "里伏驿",
        "id": "a71fabf2-daf0-4d32-bfab-85ba4fefd988"
    },
    {
        "author": "孔平仲",
        "paragraphs": [
            "磅礴西南万叠山，屈盘飞舞意相关。",
            "天形地势俱雄壮，人指青州在此间。"
        ],
        "title": "将至青州",
        "id": "6cabf33e-70f9-4bb6-a1a3-9c0dcfd5317e"
    },
    {
        "author": "孔平仲",
        "paragraphs": [
            "笙歌相引入东园，二月青州花正繁。",
            "银幕四围香兽暖，绣茵十幅舞靴翻。",
            "游人见此心应乐，野客颓然思已烦。",
            "向晚凭栏得潇洒，狂风吹雨出云门。"
        ],
        "title": "青州席上",
        "id": "48d3172a-03ee-41af-b684-9bbe1c8c88d1"
    },
    {
        "author": "孔平仲",
        "paragraphs": [
            "夹路桃花眼自醉，昏昏不觉据鞍眠。",
            "觉来已失初时景，流水青山忽满前。"
        ],
        "title": "马上小睡",
        "id": "13ebd0ab-c105-4661-82a4-0f01bbc5e04c"
    },
    {
        "author": "孔平仲",
        "paragraphs": [
            "西出齐州似不远，晚留逆旅尚徘徊。",
            "泰山一夜兴云雨，洗耳流泉待我来。"
        ],
        "tags": [
            "泰山"
        ],
        "title": "王舍人庄",
        "id": "3e702d30-330b-4717-ab6d-ceee2e37076e"
    },
    {
        "author": "孔平仲",
        "paragraphs": [
            "海邦穷僻想知音，疋马春风入岱阴。",
            "千里山川忘道远，一门兄弟辱恩深。",
            "发扬底滞先生德，振拔崎岖长者心。",
            "更以诗篇壮行色，东归胜挟万黄金。"
        ],
        "title": "上曾子固",
        "id": "f5bce98f-b3cf-420b-a43a-bd58003d6ea2"
    },
    {
        "author": "孔平仲",
        "paragraphs": [
            "济南风物称闲官，兄弟偕游意益欢。",
            "幽圃水声从地涌，画桥山色逼人寒。",
            "别来梦想犹相接，他处尘埃不足观。",
            "寂寞东斋又经夏，落花新叶共谁看。"
        ],
        "title": "和常父见寄",
        "id": "38c4b8c7-68c0-416f-8299-c3b88fa9194d"
    },
    {
        "author": "孔平仲",
        "paragraphs": [
            "结绶本何意，浩歌今欲归。",
            "从君卧病去，使我出门希。",
            "燕领新雏出，鸱盘落景飞。",
            "何时起相见，一笑两忘机。"
        ],
        "title": "呈梦锡",
        "id": "0471bcbf-9e1f-4477-818e-e6690ed9769e"
    },
    {
        "author": "孔平仲",
        "paragraphs": [
            "江湖有客卧孤城，每见银河眼亦明。",
            "万里长风吹不断，一番微雨洗尤清。",
            "星辰白石参差乱，云气飞梁倏忽生。",
            "牛女东西波浪隔，夜寒天阔不胜情。"
        ],
        "title": "银河咏",
        "id": "1ff2e7c3-bb8a-4609-bee3-aa5c2cd8aa5b"
    },
    {
        "author": "孔平仲",
        "paragraphs": [
            "簿领如棼处处忙，日华偏向此中长。",
            "吟余林表孤云改，梦觉窗间小雨凉。",
            "佩玉上趋承斗极，棹歌深入钓沧浪。",
            "何如潇洒诗书局，不在山林不庙堂。"
        ],
        "title": "学舍",
        "id": "b16f1fdc-bf59-4f9f-82f2-922f5697af6e"
    },
    {
        "author": "孔平仲",
        "paragraphs": [
            "学馆人归静若山，久阴梅湿上衣冠。",
            "酣酣雨意牵愁远，飒飒秋声吹梦寒。",
            "竹笋解包堆屋角，蓼花抽穗出墙端。",
            "此时最忆吴江上，千顷烟波一钓竿。"
        ],
        "title": "风雨有秋色率然成小诗呈道济长官",
        "id": "bf2a08f0-985c-4525-ab25-571d173e791e"
    },
    {
        "author": "孔平仲",
        "paragraphs": [
            "磅礴青山入望长，古城东下见回塘。",
            "云阴更杂梧桐影，野气仍连菡蓞香。",
            "久处尘埃思浣濯，忽逢虚旷自清凉。",
            "主人华发能谈笑，犹抚归鞍恨夕阳。"
        ],
        "title": "游田氏池亭",
        "id": "c226507d-4ae4-4a03-ae94-a057b93bc492"
    },
    {
        "author": "孔平仲",
        "paragraphs": [
            "云横金岭迷驱辙，水溢沂河卷断梁。",
            "预祝愁霖贯秋序，留君行色到重阳。"
        ],
        "title": "雨中戏梦锡",
        "id": "7af6ba87-1c9a-46d2-8321-caaeac88c690"
    },
    {
        "author": "孔平仲",
        "paragraphs": [
            "秋风又摇落，历下意何如。",
            "学馆人归後，山城月上初。",
            "东西各引领，咫尺但通书。",
            "难共重阳醉，黄花日向疏。"
        ],
        "title": "寄常父",
        "id": "c6057d69-488b-4ac1-8608-f8ba89bbd56d"
    },
    {
        "author": "孔平仲",
        "paragraphs": [
            "白日无所适，况兹秋夜深。",
            "青灯可自照，缺月强相侵。",
            "糺缦观时事，崎岖见俗心。",
            "退藏无乃幸，矍起捧吾襟。"
        ],
        "title": "白日",
        "id": "f9f4268d-2d93-4d70-a75b-34c5c5905e08"
    },
    {
        "author": "孔平仲",
        "paragraphs": [
            "折柳亭边柳已衰，送行犹拗最高枝。",
            "西风黄叶萧萧地，多少伤心为别离。"
        ],
        "title": "饯梦锡于折柳亭醉中倚柱",
        "id": "903f7678-d89f-4d43-ae61-0a70d83e6d14"
    },
    {
        "author": "孔平仲",
        "paragraphs": [
            "故人得会合，况复有乡闾。",
            "静失秋天幕，幽忘海上居。",
            "留连且彻晓，分散即如初。",
            "笑语同灯火，还思远寄书。"
        ],
        "title": "杨慎之着作孙正甫推官欧阳甫长官随诏使东来并会斋中",
        "id": "4f8ce9da-4700-4b13-a8ba-b5618af6af11"
    },
    {
        "author": "孔平仲",
        "paragraphs": [
            "经社无甘雨，深秋已肃霜。",
            "锄犁心最切，牟麦事尤妨。",
            "比屋何缘饱，天行固不常。",
            "自吾来此土，连岁见丰穰。"
        ],
        "title": "经社",
        "id": "a4335925-22da-4265-998f-f0046a4d6805"
    },
    {
        "author": "孔平仲",
        "paragraphs": [
            "日坐明堂讲太平，时闻深诏下青冥。",
            "数重遣使询新法，四面兴师翦不庭。"
        ],
        "title": "熙宁口号  其一",
        "id": "14a7e30d-e93e-4745-bc73-8806e59c5054"
    },
    {
        "author": "孔平仲",
        "paragraphs": [
            "万户康宁五谷丰，江淮相接至山东。",
            "须知锡福由京邑，天子新成太一宫。"
        ],
        "title": "熙宁口号  其二",
        "id": "76dae6c2-041a-4e07-b924-d699285cd060"
    },
    {
        "author": "孔平仲",
        "paragraphs": [
            "祇因铜落久纷纷，砥砺廉隅自圣君。",
            "能使普天无贿赂，此风旷古未尝闻。"
        ],
        "title": "熙宁口号  其三",
        "id": "e229ab68-75c0-4bc0-8488-f9a2a67c06ff"
    },
    {
        "author": "孔平仲",
        "paragraphs": [
            "近闻寇盗理戈殳，太府输金入大炉。",
            "百炼刚刀斫西夏，万钧强弩射单于。"
        ],
        "title": "熙宁口号  其四",
        "id": "a17ae77e-70fa-4b59-b1d6-ea0dbee7684f"
    },
    {
        "author": "孔平仲",
        "paragraphs": [
            "百姓命悬三尺法，千秋谁恤两端情。",
            "近闻崇尚刑名学，陛下之心乃好生。"
        ],
        "title": "熙宁口号  其五",
        "id": "d483b47f-8b16-4e7a-a0f8-0b95f164c3e1"
    },
    {
        "author": "孔平仲",
        "paragraphs": [
            "不雨今已久，北风还起埃。",
            "声搴海岳动，寒挟雪霜来。",
            "落羽高千丈，修筠折几枚。",
            "未应由虎啸，吾欲讼奔雷。"
        ],
        "title": "大风",
        "id": "80664ddd-7539-4dcc-afdc-0321fb10c975"
    },
    {
        "author": "孔平仲",
        "paragraphs": [
            "皎皎寒月白，清晨霜满林。",
            "萌芽至今日，肃杀尔何心。",
            "入水成冰晕，迷天作雪阴。",
            "自兹开火阁，却坐小窗深。"
        ],
        "title": "新霜",
        "id": "f3cfc4a2-153a-4d7e-8f86-f208803e538d"
    },
    {
        "author": "孔平仲",
        "paragraphs": [
            "海上穷秋白日阴，霜飙猎猎稍相侵。",
            "手持黄菊江南意，目送征鸿万里心。",
            "每想清谈真丽瞩，欲弹流水少知音。",
            "东山兄弟非难继，谁敢先为招隠吟。"
        ],
        "title": "寄常父",
        "id": "062a0d6e-9d53-43a3-9303-00b7904c6eb3"
    },
    {
        "author": "孔平仲",
        "paragraphs": [
            "去岁开炉郡中起，芙蓉幕下醉相邀。",
            "今年两事俱萧索，白日孤城转寂寥。",
            "缘饰新茶烹小凤，咨嗟名画展苍鵰。",
            "长篇藁出依然在，千里思君不可招。"
        ],
        "title": "十月旦怀梦锡",
        "id": "6c43709e-d2d7-4fc9-8097-d8a1f1435a0f"
    },
    {
        "author": "孔平仲",
        "paragraphs": [
            "冰为清洁玉为淳，籍籍名家第一人。",
            "皂盖已颁东郡政，彩衣犹侍北堂亲。",
            "遐年此去随长景，和气生来得少春。",
            "何以献公今日寿，仙山不朽海无津。"
        ],
        "title": "知郡姚驾部十月三日生日",
        "id": "f11b7fed-8c27-41ca-97c0-188dd2553a28"
    },
    {
        "author": "孔平仲",
        "paragraphs": [
            "以才牵挽自由身，岁暮无家寄海滨。",
            "扰扰满前人一把，纷纷趋事抱千钧。",
            "风掀驼岛波声壮，云倚蓬山雪意新。",
            "回首高城已摇落，菊花羞逼小阳春。"
        ],
        "title": "寄板桥卞进之主簿",
        "id": "b06a94f4-6e78-4f1c-98a7-bc113f68b3c9"
    },
    {
        "author": "孔平仲",
        "paragraphs": [
            "步日问吾影，汝何为此留。",
            "天寒岁云暮，地僻海之陬。",
            "涉世心弥壮，逢人语或收。",
            "蛟龙得云雨，千丈拔灵湫。"
        ],
        "title": "步日",
        "id": "46885b33-7647-41f5-9314-18f7e173db6b"
    },
    {
        "author": "孔平仲",
        "paragraphs": [
            "平川掺袂屡星霜，楚尾畿东各一乡。",
            "安得便风传讯问，只应明月共辉光。",
            "茅斋夜出犹能记，古观秋吟最不忘。",
            "近日诗成无和者，思君才俊似青杨。"
        ],
        "title": "寄萧虚中",
        "id": "c5a07501-8c92-409a-ab22-f61856a77e0e"
    },
    {
        "author": "孔平仲",
        "paragraphs": [
            "徘徊想此夜，夜长犹未眠。",
            "出门还复入，无语月空圆。"
        ],
        "title": "独夜",
        "id": "3e04272a-cbbc-4835-afed-17950030a7ed"
    },
    {
        "author": "孔平仲",
        "paragraphs": [
            "经秋久不雨，既雨亦纷纷。",
            "气入书帷暖，声从屋瓦闻。",
            "问人疑落霰，出户见行云。",
            "亭午全开霁，青山远可分。"
        ],
        "title": "晨雨",
        "id": "0a5ded59-a546-499a-ae43-5d731008e855"
    },
    {
        "author": "孔平仲",
        "paragraphs": [
            "出门已晚鼓，访客傍西城。",
            "无事诗书局，相过僚友情。",
            "风来稍尘暗，日落更寒生。",
            "归路逢灯火，喧喧马屡惊。"
        ],
        "title": "访道济",
        "id": "4304e7c7-7e7a-47ff-b9f3-c21989b29407"
    },
    {
        "author": "孔平仲",
        "paragraphs": [
            "出户怜清影，循除拥敝裘。",
            "霜寒方午夜，月色似中秋。",
            "丹桂何常有，姮娥为我留。",
            "竹阴如壁画，更助眼前幽。"
        ],
        "title": "月夜",
        "id": "859dc7e9-2be6-43ab-bd96-d23e267f2672"
    },
    {
        "author": "孔平仲",
        "paragraphs": [
            "台州与京邑，中有泰山阴。",
            "谁谓三隅远，长分一寸心。",
            "南陔戒已旧，棠棣兴尤深。",
            "思作团圆计，囊无买舍金。"
        ],
        "tags": [
            "泰山"
        ],
        "title": "寄常父",
        "id": "3f7f6cb7-8fb3-4f96-b930-afb06f352249"
    },
    {
        "author": "孔平仲",
        "paragraphs": [
            "台州云海阔，梁苑雪天低。",
            "地隔书来少，心分梦去迷。",
            "惟兄最邻近，同路隔东西。",
            "常欲投簪笏，相招傍虎溪。"
        ],
        "title": "再用前意",
        "id": "c0f947a3-ff7e-481d-8e04-8aaa6bf187cf"
    },
    {
        "author": "孔平仲",
        "paragraphs": [
            "江南梅已熟，塞北杏初黄。",
            "飒飒连朝雨，萧萧满眼凉。",
            "海山阴不断，节物意何长。",
            "坐想萧滩景，烟波对渺茫。"
        ],
        "title": "雨中",
        "id": "9949744f-1291-4c1c-9116-9722d6e3c2f6"
    },
    {
        "author": "孔平仲",
        "paragraphs": [
            "长夏人虽厌，兹晨物所遭。",
            "鸣蜩抱枝急，新燕出巢高。",
            "衣葛宁嫌薄，驱蚊亦惮劳。",
            "时时得一雨，蒸湿地生毛。"
        ],
        "title": "试墨",
        "id": "8090146c-99f1-4e30-8552-89fc3c24a042"
    },
    {
        "author": "孔平仲",
        "paragraphs": [
            "去岁城门坐彻晚，前年火阁饭连宵。",
            "当时已是嫌羁束，今日那堪转寂寥。",
            "绿水红莲非旧客，清风明月想同寮。",
            "不知比我离高密，谁向长亭折柳条。"
        ],
        "title": "有感时梦锡寻医而思求免官",
        "id": "f6155934-c021-49c8-b3d3-7702f8e81394"
    },
    {
        "author": "孔平仲",
        "paragraphs": [
            "一日三日雨，雨中有青天。",
            "未能舒叆叇，何苦弄潺湲。",
            "卷海长风里，倾河白日边。",
            "泥鸣万丸跃，瓦破百绳穿。",
            "鸟雀深依舍，蛟龙痛着鞭。",
            "醉阴昏翠巘，走浊乱青川。",
            "急洒随奔电，余霏倚断烟。",
            "兴居愁湿热，行步阻流泉。",
            "闵仆衣为障，看儿板作船。",
            "稍移茶近火，更使带添绵。",
            "僻陋无人迹，幽闲足昼眠。",
            "梦回闻点滴，垂晚兴萧然。"
        ],
        "title": "久雨",
        "id": "187bf4eb-43be-4801-b5f8-d0bde13a33fc"
    },
    {
        "author": "孔平仲",
        "paragraphs": [
            "昔年随宦在筠阳，总角频趋数仞墙。",
            "绿水近经王俭府，锦衣今见买臣乡。",
            "能谈旧事情何厚，忽枉新诗味更长。",
            "闾里优游正多暇，幸君时访读书堂。"
        ],
        "title": "酬聂察推",
        "id": "03b8a0c6-cf86-47c3-90b9-38a7f6ec3346"
    },
    {
        "author": "孔平仲",
        "paragraphs": [
            "又见颁冰出，曾看白雪收。",
            "清辉分积玉，爽气忽高秋。",
            "尽室虽同享，吾亲独异州。",
            "淮南地卑湿，安得代兰羞。"
        ],
        "title": "食冰",
        "id": "912b09a0-ae2a-42f5-95bf-617ae00b3904"
    },
    {
        "author": "孔平仲",
        "paragraphs": [
            "促坐留宾醉，传呼放晚衙。",
            "门庭少公事，节物正秋华。",
            "斋酿新篘美，官奴远囗佳。",
            "归时虽落月，银蜡照红纱。"
        ],
        "title": "郡聚",
        "id": "f930430a-f426-4d2a-ae2c-1ae1bf986a95"
    },
    {
        "author": "孔平仲",
        "paragraphs": [
            "北望登州匹马驰，驼裘孤扇任风吹。",
            "才闻使者方相委，事属公家不敢辞。",
            "聚落萧条宿山县，波涛浩荡瞰天池。",
            "烦君一上蓬莱阁，归说扶桑日出时。"
        ],
        "title": "陈宗圣县丞往登州问有所干以此托之",
        "id": "8639ae2a-cf57-4cfa-938d-8584f20b01ee"
    },
    {
        "author": "孔平仲",
        "paragraphs": [
            "旋彻银杯泛海螺，故人相遇乐如何。",
            "东西合作双双舞，工拙分为一一歌。",
            "吹角共惊冬晷短，添炉更觉晚寒多。",
            "不须苦炼登州语，大抵东音唯与阿。"
        ],
        "title": "郡集",
        "id": "005a50d7-9cbb-4d86-b95c-18047ee0f421"
    },
    {
        "author": "孔平仲",
        "paragraphs": [
            "扰扰东来又西去，风霜匽薄不胜劳。",
            "请君饮马沂河上，徐看家山万叠高。"
        ],
        "title": "送段从道司户",
        "id": "0709b461-b526-406b-96ed-f70157deec77"
    },
    {
        "author": "孔平仲",
        "paragraphs": [
            "青女随明月，来时夜已深。",
            "霜花结不就，散作海天阴。"
        ],
        "title": "早阴",
        "id": "82e41ef0-f2fb-4e57-b77c-5f424be4d067"
    },
    {
        "author": "孔平仲",
        "paragraphs": [
            "倏此年华晚，萧然学馆幽。",
            "常闲心却闷，极静景多愁。",
            "叶走堂阶响，云依殿吻浮。",
            "黄茅日西下，戏犬在城头。"
        ],
        "title": "寓目",
        "id": "3dcd5128-d1d4-48d8-9ba4-fe1c14e946e1"
    },
    {
        "author": "孔平仲",
        "paragraphs": [
            "纷纷千里暗，雪下海边城。",
            "方与冬为瑞，如何晚即晴。",
            "竹枝微觉重，瓦口未能平。",
            "深夜庭前看，尤添月色清。"
        ],
        "title": "初雪即霁",
        "id": "3526caa4-563a-44da-b405-556b72958799"
    },
    {
        "author": "孔平仲",
        "paragraphs": [
            "墙阴留得雪斓斑，有客更深独自看。",
            "江上落梅人不扫，山头明月夜初寒。",
            "清心直与神仙比，好景只应图画难。",
            "宇宙之中无一物，碧天如水静漫漫。"
        ],
        "title": "夜观残雪",
        "id": "af33e813-20bc-4ab5-871a-cd19e816987c"
    },
    {
        "author": "孔平仲",
        "paragraphs": [
            "今宵当月满，此日又阳生。",
            "明浄干坤气，欢和井邑声。",
            "年年对佳节，处处乐升平。",
            "遥想京师盛，新宫太一迎。"
        ],
        "title": "冬至日作",
        "id": "e16c366a-ec44-4b05-aa3c-2bb5566d51f7"
    },
    {
        "author": "孔平仲",
        "paragraphs": [
            "落日山城晚，黄云雪意浓。",
            "更须开一瓮，频醉送残冬。"
        ],
        "title": "小酌",
        "id": "672c7288-d504-4d65-87bd-ad9a3a8ddc4a"
    },
    {
        "author": "孔平仲",
        "paragraphs": [
            "向晚黄云天为低，卷帘注目雪花飞。",
            "谁知夜半阴晴别，皎皎庭前寒月辉。"
        ],
        "title": "雪意遽解",
        "id": "5abbe6d1-270a-4a8e-8ae2-6c632a99b6c9"
    },
    {
        "author": "孔平仲",
        "paragraphs": [
            "七月鸱鸮乃至此，语言闳大复瑰奇。",
            "直侔造物并包体，不作诸家细碎诗。",
            "吏部徒能叹光焰，翰林何敢望藩篱。",
            "读罢还看有余味，令人心服是吾师。"
        ],
        "title": "题老杜集",
        "id": "7e6365a8-6f21-4170-9e82-5df57a811b63"
    },
    {
        "author": "孔平仲",
        "paragraphs": [
            "闻说登莱雪一尺，此中晴色更无云。",
            "安得北风从海上，满天吹过玉纷纷。"
        ],
        "title": "闻登莱大雪",
        "id": "9e12b514-5d92-43e0-971c-26a72e85e91e"
    },
    {
        "author": "孔平仲",
        "paragraphs": [
            "一醉昏昏万不知，黄昏促席夜深归。",
            "明朝惟见家人说，昨夜归时雪满衣。"
        ],
        "title": "集于昌龄之舍",
        "id": "002a1f6a-2e4f-43e5-8a78-53046987abe8"
    },
    {
        "author": "孔平仲",
        "paragraphs": [
            "挥鞭西指凤凰城，疏野之心无所营。",
            "预约牡丹花下酒，归时节物近清明。"
        ],
        "title": "随倅入京师答同列赠别",
        "id": "c9cc2e3f-4e0f-48a9-a2c5-7bcf7726deb1"
    },
    {
        "author": "孔平仲",
        "paragraphs": [
            "两岁东州不自知，人情全在欲分时。",
            "饯行连日侵银烛，送别临岐驻玉羁。",
            "望见蒙山思马耳，路经沂水忆河淇。",
            "归来定得从容否，寄语庭前红药枝。"
        ],
        "title": "途中口占",
        "id": "cd3981df-3108-46af-9315-c0ad040000a3"
    },
    {
        "author": "孔平仲",
        "paragraphs": [
            "试说途中景，方知别後心。",
            "行人日暮少，风雪乱山深。"
        ],
        "tags": [
            "写景",
            "抒情",
            "古诗三百首",
            "宋诗"
        ],
        "title": "寄内",
        "id": "88640f8b-ace7-4b88-a244-941248116ee5"
    },
    {
        "author": "孔平仲",
        "paragraphs": [
            "捧檄欣然喜可知，轻裘浅𩍐去如飞。",
            "亲庭一别今三载，即得从容戏彩衣。"
        ],
        "title": "省谒有日",
        "id": "2bd0bfd7-5c40-4227-ae56-897a5ca96ec1"
    },
    {
        "author": "孔平仲",
        "paragraphs": [
            "雨意竟寥寂，浮云如涌泉。",
            "商羊空自舞，霹雳谩加鞭。",
            "溽暑烦挥箑，荒湾久住船。",
            "何时出污浊，洗闷向清川。"
        ],
        "title": "不雨",
        "id": "0af129d9-a173-4bbc-89ec-6be405053202"
    },
    {
        "author": "孔平仲",
        "paragraphs": [
            "昔时过此心何如，今时过此心何须。",
            "回波为我将双泪，逆上三江转五湖。"
        ],
        "title": "昔时",
        "id": "1c7b6f19-8ccb-4a64-b9ad-b1c2968e8013"
    },
    {
        "author": "孔平仲",
        "paragraphs": [
            "地近长芦芦已深，舟行两岸蔚森森。",
            "能藏蛇虺连山涧，强庇蛙蟆接水阴。",
            "疑汝此中无劲节，使吾终日隔遥岑。",
            "春风暑雨多情思，霜霰峥嵘想不禁。"
        ],
        "title": "咏芦",
        "id": "ca493154-8dca-4085-a3bf-dfbce823f5ea"
    },
    {
        "author": "孔平仲",
        "paragraphs": [
            "枉渚潮初落，平冈日又西。",
            "芦丛深处泊，惟有郭公啼。"
        ],
        "title": "郭公",
        "id": "c2fe1098-bbee-43cc-90ec-24bc1cdf5661"
    },
    {
        "author": "孔平仲",
        "paragraphs": [
            "芙蓉堂下花如锦，记得当年此泊舟。",
            "今日重来皆蔓草，水红无数强排秋。"
        ],
        "title": "芙蓉堂",
        "id": "1cc9350e-d0f0-4fcc-a8c8-586c338a9ff9"
    },
    {
        "author": "孔平仲",
        "paragraphs": [
            "弄水垂吾手，圆波触石堤。",
            "夜深翻斗极，秋霁把虹蜺。",
            "鸟泛闲相得，烟生望稍迷。",
            "问源思杖策，人指白云西。"
        ],
        "title": "弄水亭",
        "id": "04800086-9fca-469a-8683-2f5d2d8daa1e"
    },
    {
        "author": "孔平仲",
        "paragraphs": [
            "崎岖自牛径，潇洒得僧房。",
            "坏壁题名满，幽轩背日凉。",
            "涧花时委地，邻竹稍过墙。",
            "归路风犹紧，垂杨作意狂。"
        ],
        "title": "赵屯寺",
        "id": "107fd2e4-609a-428e-89ec-107e4c458797"
    },
    {
        "author": "孔平仲",
        "paragraphs": [
            "别我如不忍，念君方索居。",
            "萧然对松竹，独自理图书。",
            "击钵诗无敌，连环辩有余。",
            "骅骝志万里，那久困盐车。"
        ],
        "title": "扬子道中寄陈君佐  其一",
        "id": "1a3937c5-177c-40c4-aca5-009ef55bc7f7"
    },
    {
        "author": "孔平仲",
        "paragraphs": [
            "会合未云久，笑言今苦赊。",
            "山空愁夜鹤，野阔沸春蛙。",
            "雨涨新波满，烟昏故垒遮。",
            "输君官守佚，吟遍郡园花。"
        ],
        "title": "扬子道中寄陈君佐  其二",
        "id": "29db350e-318a-4089-8270-273832e83c2d"
    },
    {
        "author": "孔平仲",
        "paragraphs": [
            "柔桑满野麦成川，晴色连陂雨在田。",
            "顾影寂寥谁与语，据鞍闲暇不妨眠。",
            "尘劳可厌非今日，老大无堪异昔年。",
            "此去聊为上都客，行当货马觅归船。"
        ],
        "title": "天长道中",
        "id": "ec1a0bf4-f3da-4c69-9134-5464c5ab6b70"
    },
    {
        "author": "孔平仲",
        "paragraphs": [
            "邮亭系马日西斜，却向盱眙望白沙。",
            "春色淡中唯有柳，晓风狂过已无花。",
            "古人出处真难一，吾道穷通未可涯。",
            "白水黄粱不须具，呼奴挈榼取流霞。"
        ],
        "title": "至盱眙作",
        "id": "c5a78798-98b2-4d80-aaf1-88213351206f"
    },
    {
        "author": "孔平仲",
        "paragraphs": [
            "枝上余花脱尽红，行人驱马绿阴中。",
            "青春裁翦应辛苦，不奈东南一夜风。"
        ],
        "title": "寓目",
        "id": "67201ec4-c8cb-4b60-8cf7-b204f8d83120"
    },
    {
        "author": "孔平仲",
        "paragraphs": [
            "芳草连坡挂柳绵，春风卷地落榆钱。",
            "时光解与行人别，若有离情应泫然。"
        ],
        "title": "汴上行",
        "id": "aae602cd-dfa6-449c-9d14-c9c7982b50fd"
    },
    {
        "author": "孔平仲",
        "paragraphs": [
            "悠悠驱马汴河湾，几处邮亭略解鞍。",
            "春尽榆钱堆狭路，晓阴花雨作轻寒。",
            "山川相背图中画，日月双移坂上丸。",
            "行役渐多身渐老，诗题聊寄旅程难。"
        ],
        "title": "发青阳驿",
        "id": "d74d4cb2-f279-4407-bb7f-a549907e1723"
    },
    {
        "author": "孔平仲",
        "paragraphs": [
            "晨装独入古河堤，杜宇无端向客啼。",
            "昨夜东风吹猛雨，绿阴遮合不成泥。"
        ],
        "title": "发灵驿作",
        "id": "9b581e26-2a01-4113-8b16-00786e1c28b4"
    },
    {
        "author": "孔平仲",
        "paragraphs": [
            "沙岸朝来雨乍晴，东风舒卷柳条轻。",
            "消愁亦有旗亭酒，谁与当樽唱渭城。"
        ],
        "title": "河亭独酌寄林次中",
        "id": "aa551c93-2a5d-4496-995a-83a03ec77d93"
    },
    {
        "author": "孔平仲",
        "paragraphs": [
            "季子悬头思赵国，越王尝胆望吴城。",
            "少年莫念纷华事，功业多从辛苦生。"
        ],
        "title": "偶书",
        "id": "6e19ede4-b88a-4955-b99f-12c0d33067d5"
    },
    {
        "author": "孔平仲",
        "paragraphs": [
            "赢粮幞被望都门，路出符离日未醺。",
            "清汴横飞天上浪，方塘稳锁镜中云。",
            "淮南风物多相似，江上音书久不闻。",
            "寄语北山姑待我，莫因西去勒移文。"
        ],
        "title": "入亳州界",
        "id": "30d15544-4495-4012-9bd3-9c09482b1235"
    },
    {
        "author": "孔平仲",
        "paragraphs": [
            "曾浮轻舸下长江，依旧东风卷绿杨。",
            "往事山川空满目，新年须鬓欲成霜。",
            "烟尘莽苍随长路，云日萧条隔旧乡。",
            "膂力四方男子事，不须弹铗苦悲伤。"
        ],
        "tags": [
            "长江"
        ],
        "title": "济阳作",
        "id": "33bda1d4-f89d-4bc1-9950-d4634f45325d"
    },
    {
        "author": "孔平仲",
        "paragraphs": [
            "镂雪裁绡个个圆，日斜风定稳如穿。",
            "凭谁细与东君说，买住青春费几钱。"
        ],
        "title": "榆钱",
        "id": "7471ee08-d529-4726-9995-c7c9041a0417"
    },
    {
        "author": "孔平仲",
        "paragraphs": [
            "风定漫漫雪不飞，忽然飘荡几时归。",
            "琼林金谷知多少，半入楼台半拂衣。"
        ],
        "title": "柳絮",
        "id": "edb748f1-d5ee-4505-a59c-d7fac747b92c"
    },
    {
        "author": "孔平仲",
        "paragraphs": [
            "灵宇何年置，荒台渐欲平。",
            "丹青多泯灭，苔藓太分明。",
            "栋宇非难复，威灵想不行。",
            "长林相蔽翳，惟有暮鸦鸣。"
        ],
        "title": "废庙",
        "id": "04381a66-85ca-43a4-bcd5-a25410962404"
    },
    {
        "author": "孔平仲",
        "paragraphs": [
            "京尘漠漠稍侵衣，秣马雍丘日未西。",
            "驿舍萧然无与语，远墙闲觅故人题。"
        ],
        "title": "雍丘驿作",
        "id": "152d13d6-6599-4dbb-bf07-e44dd981071b"
    },
    {
        "author": "孔平仲",
        "paragraphs": [
            "历下攀游今几年，相逢颜鬓觉苍然。",
            "西齐美锦窥诗轴，北郭浓霞入酒船。",
            "别思忽随春浩荡，还期已过月团圆。",
            "君家早有为霖望，莫学隆中但稳眠。"
        ],
        "title": "寄苏子由",
        "id": "57c87726-5910-4446-adb9-beaa877162a8"
    },
    {
        "author": "孔平仲",
        "paragraphs": [
            "青青麦陇鸟相呼，淡淡长空尺霭无。",
            "驿道宽平人语好，共知明日到皇都。"
        ],
        "title": "入陈留界",
        "id": "ee3ad356-6210-47df-b1e1-d42923e4b4fe"
    },
    {
        "author": "孔平仲",
        "paragraphs": [
            "平生羞捷径，到此尚狐疑。",
            "望断澹台路，登高赋所思。"
        ],
        "title": "自雍丘取别路至陈留界较汴堤径二十里",
        "id": "2d39b79d-27a2-4d49-953d-36edf782a689"
    },
    {
        "author": "孔平仲",
        "paragraphs": [
            "凄风下残叶，疏雨滴黄昏。",
            "山气先冬冷，江流入夜浑。",
            "无兵诛二鄙，有策济群元。",
            "鬰鬰平生志，凭谁荐一言。"
        ],
        "title": "次韵偶书",
        "id": "fbc0cb07-2a30-4f71-8658-2b162a212d81"
    },
    {
        "author": "孔平仲",
        "paragraphs": [
            "末俗皆趋利，贫心独恶华。",
            "葛衣冬已晏，黍饭日将斜。",
            "岳重渊骞伍，毫轻许史家。",
            "浩然忘世虑，书剑一生涯。"
        ],
        "title": "有感",
        "id": "c8675fa6-fa06-48d7-bfa6-575708d766b8"
    },
    {
        "author": "孔平仲",
        "paragraphs": [
            "楚天阴易久，颜巷意何孤。",
            "贫贱身虽困，英雄胆未枯。",
            "西山縻虎足，北海拔龙须。",
            "一剑何时起，功成泛五湖。"
        ],
        "title": "喻意",
        "id": "1cde67be-3714-4c48-96fd-9529baaa0f13"
    },
    {
        "author": "孔平仲",
        "paragraphs": [
            "击剑悲歌涕滴胸，清时一向老英雄。",
            "白狼黑犬如相犯，愿语南山矍铄翁。"
        ],
        "title": "秋夜偶书",
        "id": "cddd3d8d-6c09-4daf-a0d5-7489fc3dfdc9"
    },
    {
        "author": "孔平仲",
        "paragraphs": [
            "项王战败耻归东，仗剑南游寂寞中。",
            "雨雪萧条千里暗，干坤浩荡一身穷。",
            "文章未属清时用，议论徒多烈士风。",
            "四海望霖龙折角，为君悲绝诉苍穹。"
        ],
        "title": "赠王吉甫  其一",
        "id": "167501aa-2ed9-4a43-896b-8738f2f93c55"
    },
    {
        "author": "孔平仲",
        "paragraphs": [
            "生计箪瓢少鬰陶，谈经千古见秋毫。",
            "神驱笔下锋铓俊，天纵胸中气象豪。",
            "事业今朝心孔孟，功名他日踵萧曹。",
            "行行努力牵牛饵，北海波中钓巨鳌。"
        ],
        "title": "赠王吉甫  其二",
        "id": "7701a5ff-7387-4f98-983e-a797ebb81333"
    },
    {
        "author": "孔平仲",
        "paragraphs": [
            "嗟予困羁旅，雨昏萧寺中。",
            "客情随日淡，诗思入秋雄。",
            "目断故乡路，心飞黄叶风。",
            "文轩又将去，坐觉笑谈空。"
        ],
        "title": "赠王吉甫  其三",
        "id": "3ce167c2-432f-4b24-b6f0-d069d395ddcc"
    },
    {
        "author": "孔平仲",
        "paragraphs": [
            "月色清余睡，寒霜入病躯。",
            "漏随诗思急，灯伴客心孤。",
            "匣锁剑三尺，身沈天一隅。",
            "蛟龙困勺水，永夜忆江湖。"
        ],
        "title": "秋夕",
        "id": "d5305452-c3f8-4241-9284-48b0f07cef80"
    },
    {
        "author": "孔平仲",
        "paragraphs": [
            "初寒十月终，凛烈若穷冬。",
            "阴谷冻猛虎，冰潭僵老龙。",
            "霜威刷六合，雪影暗千峰。",
            "孤客坐无火，悲吟听暮钟。"
        ],
        "title": "十月寒",
        "id": "91fb94a0-92a1-40e5-94d7-5abcf3a91a1f"
    },
    {
        "author": "孔平仲",
        "paragraphs": [
            "归去白云居，山行百里余。",
            "腰藏三尺剑，腹载五车书。",
            "暮雨添云重，秋风落翠疏。",
            "此时别离兴，滴泪满襟裾。"
        ],
        "title": "别介之",
        "id": "d72a59cc-1ed7-4da3-b95f-a5a982bbef29"
    },
    {
        "author": "孔平仲",
        "paragraphs": [
            "松竹昼阴环，清风枕席间。",
            "梦随啼鸟散，心伴白云闲。",
            "渔艇归前浦，樵歌下远山。",
            "徘徊明月夜，高兴向忘还。"
        ],
        "title": "谈道亭睡觉而成",
        "id": "a6125a2b-9a37-400c-867a-ff481d5a9516"
    },
    {
        "author": "孔平仲",
        "paragraphs": [
            "铁面嵚岩鬼亦惊，世间儿女敢相轻。",
            "文章自古传周燮，德行当时贵灭明。",
            "四海生灵虽帖泰，两边豺虎尚纵横。",
            "胸中久畜平戎策，不日敷施报太平。"
        ],
        "title": "呈介之",
        "id": "7dc7d019-600a-4588-b261-8fee5366c1c3"
    },
    {
        "author": "孔平仲",
        "paragraphs": [
            "金紫相摩上玉堂，南宫诗战镇相将。",
            "毫端写出青春色，窗下吟销白昼长。",
            "辞艳迸开昆嶂火，文章翻出铁林鎗。",
            "愁中欲得神仙句，更藉夫君不闭藏。"
        ],
        "title": "呈介之求礼部唱和一阅",
        "id": "88ab0fe3-2885-4ba8-9cd8-4016d464d93e"
    },
    {
        "author": "孔平仲",
        "paragraphs": [
            "臲卼扁舟抱寒水，逍遥野客坐孤蓬。",
            "一天星月清吟外，万里江山极望中。",
            "遯迹未能离草莽，机心唯欲破羌戎。",
            "此心未遂难为语，负剑长吁气满空。"
        ],
        "title": "夜坐舟中偶成",
        "id": "b729f5cd-3cc3-40b9-83af-ff379ea0de34"
    },
    {
        "author": "孔平仲",
        "paragraphs": [
            "文章豪逸难为敌，格志孤高自出凡。",
            "两岁论交重金石，今朝泣别倚松杉。",
            "满江春碧围仙棹，入晓风轻送锦帆。",
            "此去天涯皆独立，寂寥相望隔溪岩。"
        ],
        "title": "送郭圣原归庐陵",
        "id": "16c2ef56-9def-4370-bfd0-2e2c87dd0cc8"
    },
    {
        "author": "孔平仲",
        "paragraphs": [
            "何处登临可极观，危轩隠在碧云端。",
            "千年古树少春态，一片江天带暮寒。",
            "人似神仙君自好，心如铁石我难干。",
            "花红柳绿休多语，且把诗书仔细看。"
        ],
        "title": "蹇叔以登亭有感示予因以答之",
        "id": "e9013c5e-0785-4a79-b0e5-4521fefff0ba"
    },
    {
        "author": "孔平仲",
        "paragraphs": [
            "雷势黑飞天马阵，雨声狂播铁林鎗。",
            "清明节物都谁赏，寂寞无聊恋故乡。"
        ],
        "title": "清明雨不果出",
        "id": "700d8c16-6ee8-40c6-b3a3-e8411923c7c1"
    },
    {
        "author": "孔平仲",
        "paragraphs": [
            "笔刃词锋剑戟稠，千金明月暗相投。",
            "君鸡已勇夸长嘴，我豕徒劳诧白头。",
            "清似愁中闻玉笛，美如饥後嘬兰羞。",
            "伯牙未老钟期在，再写孤音漫继酬。"
        ],
        "title": "和酬介之",
        "id": "9c80dd38-84c7-4e1f-b8ca-9e975718aa90"
    },
    {
        "author": "孔平仲",
        "paragraphs": [
            "孤烛夜自明，四壁冷无声。",
            "欹枕清无寐，思时愤不平。",
            "林中多虎豹，天上有欃枪。",
            "匣剑蟠龙气，何时仗汝评。"
        ],
        "title": "书斋独坐有怀",
        "id": "de76aee8-1de9-4f0d-8c84-604f31f5a926"
    },
    {
        "author": "孔平仲",
        "paragraphs": [
            "古柏青黄苦暗凋，怪松千尺老嶕峣。",
            "词源浩浩声连海，笔力冲冲气逼霄。",
            "贾赋任雄难作敌，杜诗虽健亦相饶。",
            "英豪自古非尘物，他日峨冠立汉朝。"
        ],
        "title": "呈介之",
        "id": "da920007-db5f-4d0b-a1a5-cf3f32626fbe"
    },
    {
        "author": "孔平仲",
        "paragraphs": [
            "为厌红尘触目生，与君携手上幽亭。",
            "波光碎碧瑠璃地，竹影疏青翡翠屏。",
            "云惹闲心归远岫，风吹诗思入沧溟。",
            "名机利械都忘去，才得人间醉一醒。"
        ],
        "title": "登谈道亭",
        "id": "207364dc-d043-47d8-9205-cd660e7d7d47"
    },
    {
        "author": "孔平仲",
        "paragraphs": [
            "井邑喧嚣不忍行，卷帘终日爱江亭。",
            "竹声满耳萧萧雨，山色挨檐曲曲屏。",
            "连夜剑光摩北斗，几时鹏翼起南溟。",
            "与君分义尤相合，有酒频来此醉醒。"
        ],
        "title": "和介之",
        "id": "7184b982-e04f-4d7b-b81d-51d06663ff44"
    },
    {
        "author": "孔平仲",
        "paragraphs": [
            "别馆无人迹，春归空绿芜。",
            "落花深不扫，啼鸟静相呼。",
            "坐想龙山景，方淹瘴海隅。",
            "几因北窗卧，一梦到西湖。"
        ],
        "tags": [
            "西湖"
        ],
        "title": "别馆春",
        "id": "8a7ddba3-d9a8-4f41-80fa-d5168722a770"
    },
    {
        "author": "孔平仲",
        "paragraphs": [
            "夜久景逾清，行吟到小亭。",
            "梨花带明月，银汉淡疏星。",
            "渡水渔歌远，巡山鬼火青。",
            "此时尘虑息，豁若醉初醒。"
        ],
        "title": "清夜",
        "id": "2ee7494e-5f13-4d53-a235-d97de1f37666"
    },
    {
        "author": "孔平仲",
        "paragraphs": [
            "晴汉疑收练，阴云忽涌涛。",
            "山空鬼聚啸，月黑虎长号。",
            "露偪睡魔走，风飘诗胆豪。",
            "静中余所乐，六印一鸿毛。"
        ],
        "title": "中夜口占",
        "id": "c912a7e3-4977-486e-8e88-11d8e730c1b4"
    },
    {
        "author": "孔平仲",
        "paragraphs": [
            "人多护所短，孰肯告之言。",
            "不自聪明广，何由道义尊。",
            "知非君子趣，文过鄙夫存。",
            "安得同心友，相攀至圣门。"
        ],
        "title": "求言",
        "id": "8b7a69d8-43de-4c8d-887b-d1b12934462f"
    },
    {
        "author": "孔平仲",
        "paragraphs": [
            "今日朱颜客，明朝白发人。",
            "莫教行乐晚，须惜少年春。"
        ],
        "title": "口号",
        "id": "64bb008d-a14c-4cf6-a3d3-5a3a83e46082"
    },
    {
        "author": "孔平仲",
        "paragraphs": [
            "潇洒无俗韵，登临纾远情。",
            "吟题红叶满，卧看白云生。",
            "山色差屏翠，溪流泻镜明。",
            "优游此终日，其乐胜公卿。"
        ],
        "title": "西轩偶书",
        "id": "8f965334-9e77-48af-bbf2-f004479ee96d"
    },
    {
        "author": "孔平仲",
        "paragraphs": [
            "天地清明日，君臣际会秋。",
            "雷霆大号徧，雨雪湛恩流。",
            "士卒休羣戍，耕桑劝九州。",
            "中邦节赐予，下吏省诛求。",
            "物继由庚咏，民喧击壤讴。",
            "泰宁堪坐致，宽恤此良谋。",
            "户晓为今失，官询校古羞。",
            "愚言惟圣择，神断戒优游。"
        ],
        "title": "宽恤民力",
        "id": "9f879f91-04d9-42c9-a07b-c7ca967276d1"
    },
    {
        "author": "孔平仲",
        "paragraphs": [
            "拂拭菱花试一临，貌随年改叹光阴。",
            "朱颜惨淡尘埃满，白发萧疏瘴雾侵。",
            "自笑腐唇因苦学，谁知瘦骨为愁吟。",
            "平生履行无人识，嗟尔顽铜岂照心。"
        ],
        "title": "览镜",
        "id": "3caa78bb-23c9-4a34-bd37-352b1cb5cee9"
    },
    {
        "author": "孔平仲",
        "paragraphs": [
            "经岁留南戍，频时思故邦。",
            "青山又薄暮，斜日满西窗。",
            "遣愤诗千首，迷愁酒百缸。",
            "何缘幸免去，归棹破长江。"
        ],
        "tags": [
            "长江"
        ],
        "title": "偶书",
        "id": "ba9bd5d5-c1e0-4047-9326-8af8932f6c78"
    },
    {
        "author": "孔平仲",
        "paragraphs": [
            "半月新调乐府班，佳期今近迫阴颜。",
            "歌喉断续微风外，舞队差池细雨间。",
            "坐赏宾朋愁不解，来游士女半皆还。",
            "人心共望晴明景，嗟尔乖龙独阻艰。"
        ],
        "title": "近干元节方教乐而雨",
        "id": "5f95eeb5-ee67-41eb-ae2f-ec039f08bbde"
    },
    {
        "author": "孔平仲",
        "paragraphs": [
            "华阁倚青空，凭栏啸远风。",
            "溪光梅雨後，山影夕阳中。",
            "细草伤心绿，余霞照面红。",
            "此身归计未，客棹自西东。"
        ],
        "title": "城楼晚眺",
        "id": "96f1d4d0-e861-4e5b-9d67-70b0800feb56"
    },
    {
        "author": "孔平仲",
        "paragraphs": [
            "千载皇英恨未平，泪沾湘竹锦文成。",
            "我收寸管尤瑰异，上有羣仙无姓名。",
            "乍见偶同神女梦，静看独认赤松迎。",
            "世间此物真难滞，它日相从上太清。"
        ],
        "title": "余得文竹寸余上有仙翁神女像相偶而坐异之作诗",
        "id": "b41bae46-ad3c-4ef9-ad44-4528177c8c8b"
    },
    {
        "author": "孔平仲",
        "paragraphs": [
            "久病情怀已索然，况当景气似秋天。",
            "书窗静滴芭蕉雨，吟砌轻笼薜荔烟。",
            "云结繁阴低远岫，风排白浪满平川。",
            "多愁无计堪消遣，斗酒浇成一觉眠。"
        ],
        "title": "即事",
        "id": "9243a07b-bc83-4ed8-9fdb-9779a8aa4018"
    },
    {
        "author": "孔平仲",
        "paragraphs": [
            "梭作龙飞应自喜，指将针决欲何求。",
            "頼君乍觉登天梦，不尔王敦一辈流。"
        ],
        "title": "陶侃",
        "id": "fc59ab8b-171e-4a6f-9eb7-4c2b19c4ff91"
    },
    {
        "author": "孔平仲",
        "paragraphs": [
            "天下精兵掌握间，便宜长啸入秦关。",
            "奈何伏剑区区死，不辨书从赵李奸。"
        ],
        "title": "扶苏",
        "id": "4a45bc01-aa79-4a09-bd75-6a10ffcddee3"
    },
    {
        "author": "孔平仲",
        "paragraphs": [
            "进居卿相谋何拙，退卧林泉道未降。",
            "堪笑先生不知命，褊心一斥便沈江。"
        ],
        "title": "屈平",
        "id": "cda066bb-fb34-4913-8aaf-5b193354032d"
    },
    {
        "author": "孔平仲",
        "paragraphs": [
            "待士声名画餠虚，天资多忌与人疏。",
            "未闻东阁升贤者，已见胶西置仲舒。"
        ],
        "title": "平津侯",
        "id": "f8496118-c2c5-4c03-bfb6-4bc5a0acfd33"
    },
    {
        "author": "孔平仲",
        "paragraphs": [
            "少年有志慕轲雄，十载潜心黄卷中。",
            "富贵未来嗟命蹇，文章多妙叹童蒙。",
            "驽材尚藉鞭驱力，顽璞须资刻琢功。",
            "诱掖相成期在子，可惭夸咏枉清风。"
        ],
        "title": "和人见赠",
        "id": "71b57525-8f06-49da-b1dd-52ab38d966ba"
    },
    {
        "author": "孔平仲",
        "paragraphs": [
            "相邀盂饭与盘蔬，坐偶行从半岁余。",
            "夜倚松窗咏风月，昼挥玉麈讲诗书。",
            "论交切切初谋协，告别匆匆晚意疏。",
            "须亮主人攀惜甚，挽回归袖欲投车。"
        ],
        "title": "王秀才谋归作诗留之",
        "id": "dca2d82b-4799-49f8-b193-1734322d0e0f"
    },
    {
        "author": "孔平仲",
        "paragraphs": [
            "今岁花开应笑君，对花都不召嘉宾。",
            "东邻乞种归封植，我欲自为花主人。"
        ],
        "title": "戏呈叶秘校求蔷薇栽",
        "id": "e1d4fd90-dbc4-47ee-beb3-0727c98c4ef3"
    },
    {
        "author": "孔平仲",
        "paragraphs": [
            "曾约种花为主人，花开犹在隔年春。",
            "只应未赏君先去，自是芙蓉幕下宾。"
        ],
        "title": "叶晦之送蔷薇栽仍贻诗因以韵和",
        "id": "698c8f9c-4ea6-48da-a058-744c74b23fb1"
    },
    {
        "author": "孔平仲",
        "paragraphs": [
            "宿鸟窥檐日渐昏，徘徊顾视少埃氛。",
            "高槐结阵鸣秋雨，叠嶂争豪出暝云。",
            "愁病巑岏谁省我，笑谈磊落独怜君。",
            "遥思静坐西窗下，只与何人治典坟。"
        ],
        "title": "秋晚怀晦之",
        "id": "6b2cd379-769e-437e-b229-4b8b351fb917"
    },
    {
        "author": "孔平仲",
        "paragraphs": [
            "本为情沈饮，翻成病染身。",
            "今朝高枕处，应羡独醒人。"
        ],
        "title": "晦之病酒因书以戒之",
        "id": "0520d82c-7c65-439b-acf0-9629b8230a2a"
    },
    {
        "author": "孔平仲",
        "paragraphs": [
            "故人相约一访我，东望不至心踌躇。",
            "清风满袖月千里，此处苦吟谁和予。"
        ],
        "title": "月夕待人不至",
        "id": "8dc381bd-cae5-42e0-95c2-cb3165cff1cc"
    },
    {
        "author": "孔平仲",
        "paragraphs": [
            "羁旅淹南戍，栖迟绕塞垣。",
            "海氛朝自暗，山气昼常昏。",
            "虫穴风来毒，蛮溪水出浑。",
            "故乡方远想，斜日更啼猿。"
        ],
        "title": "偶书",
        "id": "de82fc60-ce58-40c4-a349-5a60fbe4120f"
    },
    {
        "author": "孔平仲",
        "paragraphs": [
            "我行君在家，南北各天涯。",
            "恨别三秋久，悲思万里赊。",
            "归心泷浪急，远目岭云遮。",
            "相见何时再，青山日又斜。"
        ],
        "title": "寄中渊",
        "id": "ca602441-953d-4ed6-8f73-b3f534723259"
    },
    {
        "author": "孔平仲",
        "paragraphs": [
            "皓质轻盈粉乍匀，小园初放一枝新。",
            "意嫌开在梅花後，先吐香心不待春。"
        ],
        "title": "十月梨花",
        "id": "2956b735-df7d-495b-b711-827a1c76e951"
    },
    {
        "author": "孔平仲",
        "paragraphs": [
            "人迹少到此，山扉长悄然。",
            "空庭但噪雀，古木自生烟。",
            "鼠拱颓墙穴，蜗交腐栋涎。",
            "登临未穷览，斜影促归鞭。"
        ],
        "title": "重到山寺",
        "id": "57face61-2a0f-4735-baae-5ad87d6c2585"
    },
    {
        "author": "孔平仲",
        "paragraphs": [
            "角艺词场欲进身，混然谁辨玉并珉。",
            "无常胜负如六博，不幸沈浮知几人。",
            "君已自甘龙退蛰，我犹有待蠖求伸。",
            "未腰相印男儿耻，他日功成方卜邻。"
        ],
        "title": "介之惠诗言斥于礼部欲自此高退山园且招予游故答此章",
        "id": "8bad82ba-8c0a-47df-b11f-00e0ac138f87"
    },
    {
        "author": "孔平仲",
        "paragraphs": [
            "云惨天如褐，山横日易昏。",
            "寒鸦啼古木，饥雀噪空园。",
            "红叶风飘势，苍苔雨滴痕。",
            "行吟有清兴，寂寞与谁论。"
        ],
        "title": "寓目",
        "id": "7e966831-b626-462a-83da-cb4dcaf4b26b"
    },
    {
        "author": "孔平仲",
        "paragraphs": [
            "目极天地旷，心凄原野荒。",
            "高梧脱叶瘦，冻雀抱枝僵。",
            "松柏凌寒在，鵰鸿得意翔。",
            "平时岂相混，此日辨风霜。"
        ],
        "title": "岁暮作",
        "id": "d9889709-ec8b-411b-b2fd-34ab70e5b1d8"
    },
    {
        "author": "孔平仲",
        "paragraphs": [
            "窜迹南游岁再侵，思归望远久沈吟。",
            "风敲古木寒声碎，云拥江天暝色深。",
            "饮可涤愁谁伴醉，诗从写恨少知音。",
            "想君笑语如饥渴，何日相逢慰此心。"
        ],
        "title": "冬晚怀介之",
        "id": "62a3d046-090a-4571-a7b4-8f28e021a23d"
    },
    {
        "author": "孔平仲",
        "paragraphs": [
            "穷骨支离甚，危肠感激多。",
            "人生易日月，世路苦风波。",
            "素志偿犹未，朱颜顾几何。",
            "不如都弃置，对酒且高歌。"
        ],
        "title": "偶书",
        "id": "038178eb-74aa-496b-a5b1-e0da4dec3fbb"
    },
    {
        "author": "孔平仲",
        "paragraphs": [
            "惨淡春阴久，萧条客望中。",
            "愁云抱孤岭，密雨暗长空。",
            "草色萋已绿，花开枝半红。",
            "何时见晴景，携酒趁东风。"
        ],
        "title": "春阴",
        "id": "884b17fd-7092-4f4f-8d05-eca2d0b6af41"
    },
    {
        "author": "孔平仲",
        "paragraphs": [
            "骀荡禁烟节，相随上北峰。",
            "雨余澄远水，风细韵长松。",
            "柳影摇歌席，花香入酒钟。",
            "南州富闲暇，行乐且从容。"
        ],
        "title": "寒食宴北山席上走笔得松字",
        "id": "00e68c45-529a-4c7e-ad23-448e36628e87"
    },
    {
        "author": "孔平仲",
        "paragraphs": [
            "春到强娱乐，春归心寂然。",
            "夕阳芳草地，梅雨落花天。",
            "梁舌独调燕，林声渐噪蝉。",
            "朱颜随物改，谁与驻流年。"
        ],
        "title": "春归",
        "id": "c661d3d5-99a5-46fb-a287-5fac6a70428c"
    },
    {
        "author": "孔平仲",
        "paragraphs": [
            "踠足骅骝铩羽鸿，似君今日叹途穷。",
            "濯缨空有沧浪志，敛板犹趋尘土中。",
            "论议最宜陪凤沼，文章独可直鳌宫。",
            "暂时淹恤宁非命，得失须观塞上翁。"
        ],
        "title": "晦之厌州县之劳作诗奉勉",
        "id": "88d6fcc5-1ce2-4ad6-bb12-dcf7bf38283f"
    },
    {
        "author": "孔平仲",
        "paragraphs": [
            "殊邦会遇喜亲依，聚散参差志愿违。",
            "君屈清才尚南戍，我随流水欲东归。",
            "沈吟晚日愁堪掬，顾盼江云泪满衣。",
            "冀得佳篇慰离苦，且令行色有余辉。"
        ],
        "title": "旦夕北归征晦之诗为别",
        "id": "733b0be3-f40e-4346-a050-772a6d3b2d7d"
    },
    {
        "author": "孔平仲",
        "paragraphs": [
            "郭璞长江宋玉风，君才可与角豪雄。",
            "织成故典文之巧，琢就新词学者工。",
            "昔日貌观轻子羽，今朝颖出喜毛公。",
            "频烦教我勤多矣，疏决蒙泉使向东。"
        ],
        "tags": [
            "长江"
        ],
        "title": "回王秀才二赋",
        "id": "cf555768-668c-49a8-a8f4-75a3b716a81a"
    },
    {
        "author": "孔平仲",
        "paragraphs": [
            "柳榭阴阴春半时，相邀闲暇赏芳菲。",
            "家人共酌榴花酒，蛮妓争歌金缕衣。",
            "火焰高低红踯躅，绣龙浓淡小蔷薇。",
            "此中莫惜长欢醉，自古人生七十稀。"
        ],
        "title": "族人春饮",
        "id": "c3ae60df-4115-4743-9a74-377c1a5839be"
    },
    {
        "author": "孔平仲",
        "paragraphs": [
            "白云高洁倚愁空，本谓无心与我同。",
            "奈何一夕阳风发，吹到巫山十二峰。"
        ],
        "title": "云",
        "id": "70393f77-4163-4c84-a3cf-8799292d4bf9"
    },
    {
        "author": "孔平仲",
        "paragraphs": [
            "寒夜风雨细，阴房灯火孤。",
            "一身无羽翼，万事有荣枯。",
            "壮志断鳌足，雄谋编虎须。",
            "蛟龙困尺水，梦想在江湖。"
        ],
        "title": "自和喻意四首  其一",
        "id": "2efcf898-0bdb-423f-b1c9-1ac3d9989746"
    },
    {
        "author": "孔平仲",
        "paragraphs": [
            "青山望不极，落日意偏孤。",
            "生计一瓢足，秋风双鬓枯。",
            "顾予兰纫佩，笑子帛缠须。",
            "别有相同处，胸中万顷湖。"
        ],
        "title": "自和喻意四首  其二",
        "id": "220ed22c-f62a-4e1f-af86-23fc9a6b48e8"
    },
    {
        "author": "孔平仲",
        "paragraphs": [
            "千里声相应，平生德不孤。",
            "豹文方雾隠，松节岂霜枯。",
            "壮志横磨剑，衰颜早照须。",
            "莫同鱼鸟态，忘我向江湖。"
        ],
        "title": "自和喻意四首  其三",
        "id": "69d74160-d5cc-4153-8343-7bdf7a10fbac"
    },
    {
        "author": "孔平仲",
        "paragraphs": [
            "好静心常爽，凭高兴愈孤。",
            "山云长掩翠，原火渐焚枯。",
            "雨竹双妃泪，霜松四皓须。",
            "犹嫌望中隘，思泛洞庭湖。"
        ],
        "tags": [
            "洞庭湖"
        ],
        "title": "自和喻意四首  其四",
        "id": "793933f9-84a1-43c4-b78e-683eb92a87bf"
    },
    {
        "author": "孔平仲",
        "paragraphs": [
            "空庭愁寂一蝉鸣，斋阁阴阴夏簟清。",
            "鸟背送回残照去，林梢看得晚凉生。",
            "归鸦映水缤纷黑，斜月穿帘点滴明。",
            "一夜渴心不得晓，唯听深井辘轳声。"
        ],
        "title": "夏夜书事",
        "id": "d78401c1-a67f-45ed-ab08-278ea6410753"
    },
    {
        "author": "孔平仲",
        "paragraphs": [
            "西垣种竹满庭隅，正值天街小雨初。",
            "渐近凉风侵梦觉，已留清露滴吟余。",
            "卜邻近喜苍苔满，托迹方惊上苑疏。",
            "昨夜青藜光照席，绿阴相对小除书。"
        ],
        "title": "和子瞻西掖种竹二首  其一",
        "id": "8688a386-1a85-40a6-bc88-3b8485031e2b"
    },
    {
        "author": "孔平仲",
        "paragraphs": [
            "此君安可一朝无，请看西园种竹初。",
            "嶰谷正当吹凤後，葛陂犹是化龙余。",
            "风摇梦枕秋声碎，月满吟宪夜影疏。",
            "他日如封管城子，莫嫌老秃不中书。"
        ],
        "title": "和子瞻西掖种竹二首  其二",
        "id": "b738d991-98fc-4dcb-9ab2-bc00a8cfbbf5"
    },
    {
        "author": "孔平仲",
        "paragraphs": [
            "揽辔金房道，崎岖难具陈。",
            "浮岚长作雨，冷气不知春。",
            "少见宽平野，多逢腋肿民。",
            "欲知来处远，巫峡是西邻。"
        ],
        "title": "题女娲山女娲庙  其一",
        "id": "ed8180b8-44f3-4e11-932f-ee60f3af82bf"
    },
    {
        "author": "孔平仲",
        "paragraphs": [
            "突兀隘空虚，他山总不如。",
            "君看路傍石，尽是补天余。"
        ],
        "title": "题女娲山女娲庙  其二",
        "id": "a2d07aa9-ba80-4bd9-92a4-c3e295ef4dd0"
    },
    {
        "author": "孔平仲",
        "paragraphs": [
            "赣江淹泊嗟旅滞，子夜萧萧复无睡。",
            "乡程千里断书来，律管仲冬迎日至。",
            "空山屈曲环高塔，与子游嬉同眺视。",
            "日沈北陆云冥冥，晚景丹枫照川涘。",
            "兰房凤枕可自娱，桃李寻春旧游地。",
            "便将跃马超然往，向人直不疑心事。",
            "婵娟一笑应奉留，醉倚王孙宝钗坠。",
            "更持大白起祝君，偕老子须坚此志。"
        ],
        "title": "和萧十六人名  其一",
        "id": "6b93b067-ff61-44ac-9863-629303282d9c"
    },
    {
        "author": "孔平仲",
        "paragraphs": [
            "式微子叹归期滞，疏钟皓月僧窗睡。",
            "满郭丹枫已送秋，李白桃红春又至。",
            "绿杨朱户锁娉婷，燕赵一笑谁相视。",
            "红颜回盼能溺人，有若大川无际涘。",
            "吾曹操行薄云天，去险就平当择地。",
            "严君平昔教诸子，肯向赣江为此事。",
            "勿损仁义纵欢娱，力与主张兴废坠。",
            "不才强使酬杜诗，搦管宁能言鄙志。"
        ],
        "title": "和萧十六人名  其二",
        "id": "8796e221-dc7f-4da3-94cd-fedfccf0573b"
    },
    {
        "author": "孔平仲",
        "paragraphs": [
            "赣阳峤北气鬰滞，晨兴何晏惟昏睡。",
            "江左雄豪每自奇，学孟希韩非不至。",
            "奈何进取位尚卑，上官仪检多轻视。",
            "金朱浮华奚足恋，策马周游穷海涘。",
            "从兹岩谷永遁逃，请师丹灶捐尘事。",
            "庐山简寂寻旧隠，雪窦参禅入初地。",
            "谁能荣谢混流俗，居常衮衮随升坠。",
            "铺张翰墨作小诗，聊陈平昔烟霞志。"
        ],
        "tags": [
            "庐山"
        ],
        "title": "和萧十六人名  其三",
        "id": "c168eb9d-6a9b-4bd1-a079-dd05c97d7a48"
    },
    {
        "author": "孔平仲",
        "paragraphs": [
            "为怜城郭太留滞，知子思家方闷睡。",
            "故停车马良久住，相顾雍容情益至。",
            "楼高适意同一登，目极四周堪远视。",
            "野田横望绕天涯，梅朵开齐映江涘。",
            "冬温庭筠尚抽笋，僧房乔木阴铺地。",
            "丘樊嘉遁素有心，萧萧思话山中事。",
            "清杨俊迈君自许，鲁国渊源吾不坠。",
            "与君诗战奈何休，抑扬雄思聊书志。"
        ],
        "title": "和萧十六人名  其四",
        "id": "b08d9cfa-8d95-460d-bd29-5e96e5af24a7"
    },
    {
        "author": "孔平仲",
        "paragraphs": [
            "丘樊英俊君犹滞，掩卷无言偃然睡。",
            "江左思归未得归，家乡百里奚由至。",
            "有楼望远最舒旷，蹑屐徐登极临视。",
            "云容弄白起危巅，霞气如朱浮浅涘。",
            "侵梁松影侧窥檐，飘径柳芳深委地。",
            "谛法真空佛有灵，面颜安乐僧无事。",
            "风摇柏直力相争，霜压橘黄香欲坠。",
            "夕阳城郭人渐稀，疏钟传响催归志。"
        ],
        "title": "和萧十六人名  其五",
        "id": "c92b5f38-b9ad-47fe-805b-20756c57bcfb"
    },
    {
        "author": "孔平仲",
        "paragraphs": [
            "为文爱子都无滞，疾读数张堪醒睡。",
            "唱高郢曲词调古，锐比干将才力至。",
            "主张衡鉴付谁人，奈何并不蒙收视。",
            "吾王尊儒跨古始，有宋登科连海涘。",
            "况君当时苗裔远，酇侯喜且兴门地。",
            "少年自许升青云，衰谢安知未成事。",
            "栖栖孔孟尝如此，吾曹节操无颠坠。",
            "愿言雅度尚自宽，时来济物当如志。"
        ],
        "title": "和萧十六人名  其六",
        "id": "b0909147-6ab0-47a1-86ef-6cc1b19555c9"
    },
    {
        "author": "孔平仲",
        "paragraphs": [
            "裁霞曳绣一篇篇，要见功夫在笔端。",
            "心恐借留中不遂，寻常未便借人看。"
        ],
        "title": "方逢原借示方干先生诗以集句诗赠之  其一",
        "id": "8efbb784-6399-4872-bf97-017c86c0ae26"
    },
    {
        "author": "孔平仲",
        "paragraphs": [
            "潜夫自有孤云侣，蟾蜍影里清吟苦。",
            "澄心不出风骚外，援笔便成鹦鹉赋。"
        ],
        "title": "方逢原借示方干先生诗以集句诗赠之  其二",
        "id": "bce8aaa2-1b8c-4462-8fbd-d6080bdf24c1"
    },
    {
        "author": "孔平仲",
        "paragraphs": [
            "醉醒多在钓鱼矶，越国云溪秀发时。",
            "只用篇章为教化，声声可作後人师。"
        ],
        "title": "方逢原借示方干先生诗以集句诗赠之  其三",
        "id": "0b8bdef0-5c59-4992-9423-630ec257f6be"
    },
    {
        "author": "孔平仲",
        "paragraphs": [
            "援笔皆成出世文，坐看孤峭却劳神。",
            "直须分付丹青手，缅想应无前後人。"
        ],
        "title": "方逢原借示方干先生诗以集句诗赠之  其四",
        "id": "840500a2-b747-4eaf-9dd6-42744dd0cc0a"
    },
    {
        "author": "孔平仲",
        "paragraphs": [
            "远壑度年如晦暝，澄潭到底不容尘。",
            "公卿若更遗名姓，甘棹渔舟下钓纶。"
        ],
        "title": "方逢原借示方干先生诗以集句诗赠之  其五",
        "id": "51c74050-fd61-459d-863f-d03ffeb9c7fe"
    },
    {
        "author": "孔平仲",
        "paragraphs": [
            "踔跞英才比孟阳，合排三戟坐朝堂。",
            "鲈鱼莫忆江东鲙，竹叶聊煎仲景汤。",
            "屡选青钱文足羡，尝乘白马谏何强。",
            "知君每厉霜崖操，未怕朱云请尚方。"
        ],
        "title": "戏张天觉  其一",
        "id": "1c60fab0-e992-4075-95ab-06d09031a3de"
    },
    {
        "author": "孔平仲",
        "paragraphs": [
            "当路埋轮气慨慷，身长九尺貌堂堂。",
            "高吟当似封侯佑，巧诋宁同小吏汤。",
            "幽阁画眉多窈窕，华巅饮酒自康强。",
            "知君博物饶才思，近试家传辟谷方。"
        ],
        "title": "戏张天觉  其二",
        "id": "f2b38364-f50f-4e8a-9d08-1ca93d2bb50c"
    },
    {
        "author": "孔平仲",
        "paragraphs": [
            "金罍美酒斗十千，石榴花开窗户前。",
            "丝棼万事何足言，竹溪六逸方醉眠。",
            "匏瓜系焉虽不久，土风堪美人皆贤。",
            "革易暌散心惘然，木在高山鱼逐泉。"
        ],
        "title": "八音诗呈诸公",
        "id": "7c663b18-4349-440a-a153-402b4367963b"
    },
    {
        "author": "孔平仲",
        "paragraphs": [
            "金房此去路几千，石濑齿齿秋风前。",
            "丝侵两鬓老不言，竹实已空饥凤眠。",
            "匏笙吹作别离曲，土坏渐异思诸贤。",
            "革屦练服何萧然，木阴缓步寻双泉。"
        ],
        "title": "再赋",
        "id": "76575a41-c04b-4d92-b415-4bcb183bbfac"
    },
    {
        "author": "孔平仲",
        "paragraphs": [
            "金轮演法教大千，石沙蒸饭戒在前。",
            "丝挂千钧危何言，竹映南窗犹可眠。",
            "匏簧弦索莫妄想，土视粉黛宁非贤。",
            "革面匪诚君岂然，木强我只思林泉。"
        ],
        "title": "和天觉钱朝散度上余兴之作",
        "id": "1ef0486d-9284-4f18-bac1-1d6e1fb6b726"
    },
    {
        "author": "孔平仲",
        "paragraphs": [
            "金声玉振辨服千，石棱猬磔奋无前。",
            "丝乱获理頼正言，竹有特操非芊眠。",
            "匏羹淡薄葅醢贵，土鼓摈弃淫哇贤。",
            "革去浮伪真慨然，木秀风摧堆毁泉。"
        ],
        "title": "和天觉赠仲光",
        "id": "2644f201-978b-480b-8d4b-1e3b887ca124"
    },
    {
        "author": "孔平仲",
        "paragraphs": [
            "金科备使提三千，石马泥牛鞭不前。",
            "丝麻民足吾何言，竹舆山行秋雨眠。",
            "匏黄芋紫汉上囗，土人当有庞葛贤。",
            "革车战舰今不然，木杪凤栖龙戏泉。"
        ],
        "title": "奉使京西呈诸公",
        "id": "65da2d32-8f22-4921-bbf3-aa1c03270e2b"
    },
    {
        "author": "孔平仲",
        "paragraphs": [
            "金装宝剑值万千，石上横磨太古前。",
            "丝缑消烂那复言，竹杖未化蛟龙眠。",
            "匏裁瓠切随所用，土拭当有张雷贤。",
            "革室夜锁声铿然，木刃谁与淬寒泉。"
        ],
        "title": "宝剑一首赠天觉",
        "id": "63ead918-8df4-49c3-b9d3-ef1cfe5ae3fd"
    },
    {
        "author": "孔平仲",
        "paragraphs": [
            "金章玉佩动百千，石火光中风叶前。",
            "丝鞭相揖笑不言，竹下有人想待眠。",
            "匏身落蒂终腐烂，土壁绘像谁愚贤。",
            "革贪惩躁心泰然，木食草衣行饮泉。"
        ],
        "title": "和天觉",
        "id": "0cd7773f-8b59-4bc3-992e-7cca17743f73"
    },
    {
        "author": "孔平仲",
        "paragraphs": [
            "思君何时休，川长波悠悠。",
            "棋枰今生尘，诗筒谁相酬。",
            "诸公皆才豪，吾衰惭非俦。",
            "犹当陪从容，重游东湖舟。"
        ],
        "title": "平上去入四首寄豫章旧同官  其一",
        "id": "056f3dd8-f229-41eb-a739-dc7630b7d5cd"
    },
    {
        "author": "孔平仲",
        "paragraphs": [
            "钟陵朋寮中，我鄙且蹇浅。",
            "诸公无缁磷，许我以缱绻。",
            "难题诗交锋，小户酒减盏。",
            "荒村今谁同，引领迤逦远。"
        ],
        "title": "平上去入四首寄豫章旧同官  其二",
        "id": "5f851acb-e3b4-48b4-a5d8-6e15726f8cee"
    },
    {
        "author": "孔平仲",
        "paragraphs": [
            "铿锵非金丝，唱和旦至暮。",
            "予顽居其间，郑卫厕大濩。",
            "蒙蒙烟波中，遇兴自缀句。",
            "犹承诸公余，膏润譬雾露。"
        ],
        "title": "平上去入四首寄豫章旧同官  其三",
        "id": "26c6ef7e-212e-4c7b-a3da-6f0fc7469fc9"
    },
    {
        "author": "孔平仲",
        "paragraphs": [
            "相从虽须臾，博约实得益。",
            "交情何其深，弗易若竹柏。",
            "烟迷青枫林，日落白石壁。",
            "船窗居无聊，嘿嘿独忆昔。"
        ],
        "title": "平上去入四首寄豫章旧同官  其四",
        "id": "6284710e-3216-4b9c-bac3-d05bba9d9c01"
    },
    {
        "author": "孔平仲",
        "paragraphs": [
            "为诗摛奇词，美矣似花蕊。",
            "而思衰迟资，揣己耻比儗。",
            "卑萎疲追随，此鄙彼绮靡。",
            "差池谁知之，迤逦上梓里。",
            "移时池之涯，或息石壁侧。",
            "诗嬉谁为雌，奕剧白敌黑。",
            "追驰麾罢羸，力击划霹雳。",
            "羁离弥思维，阒寂益忆昔。"
        ],
        "title": "寄江西旧同寮",
        "id": "7ef29e2c-be53-43be-b715-b2c7fa32a9cd"
    },
    {
        "author": "孔平仲",
        "paragraphs": [
            "萧滩波潺湲，巴丘山崔嵬。",
            "江天如相迎，风吹浮云开。",
            "思乡人皆然，惟予频归来。",
            "松楸称青鲜，舂容生泉台。"
        ],
        "title": "还乡展省道中作四声诗寄豫章寮友  其一",
        "id": "fb001a3a-e9db-42d9-ada0-7cd5b8dbef31"
    },
    {
        "author": "孔平仲",
        "paragraphs": [
            "久雨水陡长，泱漭似海广。",
            "苇底解小艇，晓起荡两桨。",
            "早饭野筱下，鸟语静愈响。",
            "有酒我不饮，引领但子想。"
        ],
        "title": "还乡展省道中作四声诗寄豫章寮友  其二",
        "id": "38667ae2-c091-4eff-ab3c-183c4cbe0da9"
    },
    {
        "author": "孔平仲",
        "paragraphs": [
            "四际又暮夜，意诣尚未到。",
            "系缆坐树阴，嘒嘒厌聚噪。",
            "径步气向暝，岸啸韵自报。",
            "内顾自慰幸，比岁屡拜扫。"
        ],
        "title": "还乡展省道中作四声诗寄豫章寮友  其三",
        "id": "b3e9854c-0d29-409a-a534-5118c156eebe"
    },
    {
        "author": "孔平仲",
        "paragraphs": [
            "执热逼入伏，一叶益局促。",
            "日落月欲出，豁若脱桎梏。",
            "木色鬰碧幄，竹节削绿玉。",
            "赤脚踏白石，宿泊得沐浴。"
        ],
        "title": "还乡展省道中作四声诗寄豫章寮友  其四",
        "id": "c721333c-cf0a-4ed4-b8a4-ac555112c123"
    },
    {
        "author": "孔平仲",
        "paragraphs": [
            "心欲从容且再期，月余聚散忽参差。",
            "工于酬唱皆词客，各有输赢屡奕棋。",
            "木荫坐时班细草，早凉行处折红葵。",
            "天涯回首思高会，日落烟昏今自悲。"
        ],
        "title": "寄江西同官",
        "id": "86f63b00-4bd4-4b08-927b-b6e5b830e2e5"
    },
    {
        "author": "孔平仲",
        "paragraphs": [
            "今夕清寒转不禁，小窗积雪气萧森。",
            "林迎新岁花争出，山背残阳影半寻。",
            "寸步故人犹隔面，回阳孤馆想来音。",
            "日期笑语欢相慰，心亦须君续断琴。"
        ],
        "title": "呈魏道辅",
        "id": "6d542108-4deb-4b62-8919-2451303dca40"
    },
    {
        "author": "孔平仲",
        "paragraphs": [
            "王骆声华星斗旁，方州投老憩甘棠。",
            "木逃剪伐枝长碧，石耐镌磨性有常。",
            "巾褚藏经勤问学，子孙传业富文章。",
            "十年流落归何暮，日听除书侍玉皇。"
        ],
        "title": "呈张子平",
        "id": "6bc81e03-277b-4a43-bc8c-8dea641a2581"
    },
    {
        "author": "孔平仲",
        "paragraphs": [
            "土壅沙培种海棠，木阴池径要深藏。",
            "臧文窃位人多笑，犬子题桥君未忘。",
            "心嗜黄柑聊小擘，手拈红叶又成章。",
            "早鶑归燕催时节，即泛金英醉菊堂。"
        ],
        "title": "因来诗有题桥之句呈陆农师  其一",
        "id": "b2b3fe38-97dc-4aa0-9b1a-b416b7c40a41"
    },
    {
        "author": "孔平仲",
        "paragraphs": [
            "口吐丝纶一代英，央央旌旆发神京。",
            "小堂且作蕃宣守，寸晷昔闻弦诵声。",
            "耳白于颜君有誉，言藏之默我无营。",
            "吕溪傅野何须出，山野嫌人问姓名。"
        ],
        "title": "因来诗有题桥之句呈陆农师  其二",
        "id": "bee978e5-dd8d-42a9-99d2-c80f6462cd94"
    },
    {
        "author": "孔平仲",
        "paragraphs": [
            "千里讴谣威惠全，王庭斩柳势腾骞。",
            "马迁汗简才无辈，车胤萤囊学自然。",
            "火急定闻中禁召，口传仍有贵珰宣。",
            "亘天弦管须频会，日暖花开草更芊。"
        ],
        "title": "因来诗有题桥之句呈陆农师  其三",
        "id": "3283b536-d0ea-452f-b93f-0f5c86893266"
    },
    {
        "author": "孔平仲",
        "paragraphs": [
            "比玉文章素出羣，羊公仁政载前言。",
            "口谈典册开聋瞽，目想烟霄役梦魂。",
            "鬼谷纵横非世宝，贝多浮蠹逐时昏。",
            "日期儒术恢明主，王业光华燕後昆。"
        ],
        "title": "呈陆农师  其一",
        "id": "fde2debd-1ab2-47f0-b074-53dfd903ab40"
    },
    {
        "author": "孔平仲",
        "paragraphs": [
            "同饮东洲俱醉容，谷鶑应笑卧花丛。",
            "取交莫逆情相答，合宴多欢酒屡空。",
            "工欲代天君素志，心将浮海我家风。",
            "虫鱼草木吟何苦，古锦囊封寄逸筒。"
        ],
        "title": "呈陆农师  其二",
        "id": "f26cc241-71d8-4e3e-ad52-2355f9a25802"
    },
    {
        "author": "孔平仲",
        "paragraphs": [
            "丁公松腹梦多灵，巫峡闻猿莫涕零。",
            "令德岂宜居茇舍，吉人终见作台星。",
            "生嫌鹰隼虚张翼，共喜芝兰暗有馨。",
            "香菊一尊歌数叠，且须频醉竹间亭。"
        ],
        "title": "呈陆农师  其三",
        "id": "57c11685-ad8b-456c-ad3d-a3b3a24a9bd6"
    },
    {
        "author": "孔平仲",
        "paragraphs": [
            "用舍随时未是穷，躬耕何必返耕农。",
            "辰惟去速须行乐，木为非材尚见容。",
            "口诵雅言披坠简，闲闻新语继华宗。",
            "小棠幽鸟依蕃府，付与花洲作附庸。"
        ],
        "title": "呈陆农师  其四",
        "id": "ecdd69dd-b23c-47ce-9b96-54b92729d52f"
    },
    {
        "author": "孔平仲",
        "paragraphs": [
            "果下名驹踏路莎，沙堤虽小未相多。",
            "夕天返照摇珠璧，玉宇微风荡绮罗。",
            "维棹水边舟不正，止车门外毂相摩。",
            "手搴露蕊真清旦，一样新翻蜀锦窠。"
        ],
        "title": "呈陆农师  其五",
        "id": "dbdcff0b-e9db-4965-bce8-7bd57142bf97"
    },
    {
        "author": "孔平仲",
        "paragraphs": [
            "龙章宝篆閟天宫，吕钓伊耕甫降嵩。",
            "高义当为神所劳，力行宁顾命之穷。",
            "躬亲庶政贤方急，心志斯民发未童。",
            "里俗莫轻尼父厄，已闻名字在纱笼。"
        ],
        "title": "寄何君表",
        "id": "a1f885e8-e3c4-4314-93a0-1e81a2984ad8"
    },
    {
        "author": "孔平仲",
        "paragraphs": [
            "我行求友要渐磨，石确金坚所得多。",
            "夕倦未眠排奕势，力穷犹战敌诗魔。",
            "鬼神福善安无窘，君相知名直靡佗。",
            "匕箸借前陈策画，一朝登用即巍峨。"
        ],
        "title": "寄方逢原",
        "id": "bbd0a59b-e30f-4d12-9acc-7f301a672984"
    },
    {
        "author": "孔平仲",
        "paragraphs": [
            "手弄毛锥掷钓蓑，衰年远使尚婆娑。",
            "女缘被妬多闺怨，心欲安禅学鸟窠。",
            "果有壮图希剑履，复何高论隠松萝。",
            "维摩弟子张天觉，见说平生事揣摩。"
        ],
        "title": "寄张天觉",
        "id": "7684a43e-992e-4a07-ac3f-758c16f4aa51"
    },
    {
        "author": "孔平仲",
        "paragraphs": [
            "早识江西黄仲光，兀然相对鬓毛苍。",
            "口陈仁义何明白，日欲经纶孰抵当。",
            "田老讴吟知盛德，心交隔阔想余芳。",
            "方今天子求才艺，云有锋车降宠章。"
        ],
        "title": "寄黄仲光",
        "id": "d4db23fd-3bb3-4605-a777-834504130d3c"
    },
    {
        "author": "孔平仲",
        "paragraphs": [
            "田窦当时亦后家，豕贪羊狠事空花。",
            "化行今日皆谦愿，心吉夫君少等差。",
            "工作隶书无小草，早分恩赐只团茶。",
            "木盘宴馔皆心广，黄雀亲来粟满畬。"
        ],
        "title": "寄向公美使君",
        "id": "81f28e82-266c-4f41-8620-df682d86a5f0"
    },
    {
        "author": "孔平仲",
        "paragraphs": [
            "干尽公卿冷眼看，目悬霄汉望鸳鸾。",
            "鸟旟付治期当审，番玉求田计想完。",
            "元帅昔时几跋扈，邑君何日得平安。",
            "女年已长荣亲养，食禄翻思把钓竿。"
        ],
        "title": "寄张江州",
        "id": "e0ea9442-2fe6-46b2-ae33-b3bfd712dc9f"
    },
    {
        "author": "孔平仲",
        "paragraphs": [
            "兀坐东斋读老庄，壮夫今已厌雕章。",
            "早吞灏气清无梦，夕倚熏炉暖有香。",
            "日射澄波萦暮岛，山排红叶照秋霜。",
            "相思时玩囊中墨，土室寒居幸借光。"
        ],
        "title": "寄吕汝州",
        "id": "a3c61a44-d688-4a94-98e8-8051a9681fda"
    },
    {
        "author": "孔平仲",
        "paragraphs": [
            "车辗轻雷会鄂君，口朱当在结殷懃。",
            "心迷云雨回歌扇，羽散鸾皇转舞裙。",
            "巾垫香醪方取乐，木飘霜叶忽离群。",
            "羊毫写字无鱼寄，可问南归有戍军。"
        ],
        "title": "寄张解州",
        "id": "0b2007cb-c3f3-4afa-afea-8a02123a13b4"
    },
    {
        "author": "孔平仲",
        "paragraphs": [
            "至意须同陈与雷，田家老瓦媿云罍。",
            "缶非可击参韶乐，木肯垂阴庇野苔。",
            "台辅雍容君有量，里闾寒贱我如灰。",
            "火龛对坐年华宴，安得西飞到滑台。"
        ],
        "title": "寄王滑州",
        "id": "e7dd4eec-04c4-4f6f-94ae-452cfafa38ed"
    },
    {
        "author": "孔平仲",
        "paragraphs": [
            "高会当年喜得曹，日陪宴衎自忘劳。",
            "力回天地君应惫，心狭干坤我尚豪。",
            "豕亥论书非素学，子孙干禄有东皋。",
            "十年求友相知寡，分付长松荫短蒿。"
        ],
        "title": "寄贾宣州",
        "id": "baff3361-6214-4459-a7af-5f05d833c616"
    },
    {
        "author": "孔平仲",
        "paragraphs": [
            "先以下为基，终当保不危。",
            "泰山雄地镇，北斗正天维。",
            "敏手夸能赋，忠言愿听卑。",
            "百常登观阙，九仞揭旌旗。",
            "木有迁鶑集，墉惟射隼宜。",
            "举家何氏隠，双下李愔搥。",
            "大比杨雄好，长同巽卦为。",
            "巍然望尧帝，卓尔仰宣尼。",
            "羊肆犹陈义，皇坟或媲词。",
            "变更惊岸谷，丰稔阅京坻。",
            "醉枕日三丈，词场桂一枝。",
            "金城横绝险，龙马出权奇。",
            "已着名僧传，仍先国手棋。",
            "张弓聊抑尔，封岱更增之。",
            "郢曲故难和，牙琴谁复知。",
            "楩柟凌远壑，鸿鹄漾晴曦。",
            "汉祖兴邦日，商宗享国时。",
            "设科求德劭，巡狩问年耆。",
            "容驷开门户，摩霄展羽仪。",
            "形容上麟阁，勋阀照鳌碑。",
            "密勿云台议，揄扬崧岳诗。",
            "岩岩具瞻峻，那复叹隆墀。"
        ],
        "tags": [
            "泰山"
        ],
        "title": "咏高",
        "id": "cef6118b-1683-46ba-864e-6ed4f0c077ee"
    },
    {
        "author": "孔平仲",
        "paragraphs": [
            "观水宣尼志，歌风汉祖篇。",
            "鹏搏九万里，椿寿八千年。",
            "老子能谈道，唐尧亦法天。",
            "旅獒宜自戒，魏瓠不胜坚。",
            "西域瓜如斛，东山栗比拳。",
            "周蒿芟作柱，舜竹截为船。",
            "鲁语讥居蔡，邠诗咏献豜。",
            "雷声当拟圣，人迹谩疑仙。",
            "宝训书传百，真乘界说千。",
            "弓闻阳虎窃，鼎自郜城迁。",
            "冯异依乔木，刘公受一钱。",
            "小鲜无挠国，多稼最宜田。",
            "骨有专车异，珠求径寸圆。",
            "瘿垂惊瓮盎，雹下骇杯桊。",
            "船泛银山浪，琴操急雨弦。",
            "恐时心缦缦，卧处腹便便。",
            "公罢三名府，官防五在边。",
            "从容隠朝市，指顾奠山川。",
            "已识古今体，且知天地全。",
            "介圭催入觐，夏屋示优贤。",
            "金印悬如斗，神毫运若椽。",
            "安荣可长享，儒效照青编。"
        ],
        "title": "咏大",
        "id": "e5fa33dc-a04e-46e1-911a-9934f05e00f9"
    },
    {
        "author": "孔平仲",
        "paragraphs": [
            "鄙性常山野，尤甘草舍中。",
            "钩帘阴卷柏，障壁坐防风。",
            "客土依云实，流泉架木通。",
            "行当归老去，已逼白头翁。"
        ],
        "title": "新作西庵将及春景戏成两诗请李思中节推同赋  其一",
        "id": "f979d1e2-e0e5-432d-b8f9-1d1222184d34"
    },
    {
        "author": "孔平仲",
        "paragraphs": [
            "昨叶何摇落，今逢淑景天。",
            "山椒红杏火，岩石绿苔烟。",
            "炉火沉香烬，琴丝续断弦。",
            "忍冬已彻骨，衰白及长年。"
        ],
        "title": "新作西庵将及春景戏成两诗请李思中节推同赋  其二",
        "id": "cca62fd4-bcef-4166-ab61-422bd3116d40"
    },
    {
        "author": "孔平仲",
        "paragraphs": [
            "楚泽兰纫佩，廉泉水洗心。",
            "荷锄通草径，戴笠钩藤阴。",
            "欲蚤休陈事，须甘遂陆沈。",
            "谩呈诗藁本，李杜若知音。"
        ],
        "title": "再赋  其一",
        "id": "1e350e92-d669-4f5c-b054-85bd5d338a2a"
    },
    {
        "author": "孔平仲",
        "paragraphs": [
            "鬰鬰金舒柳，青青黛染槐。",
            "繁阴庭侧柏，碎绿井中苔。",
            "雨漏芦檐破，风熏草意回。",
            "陟厘题短句，自洗笔头灰。"
        ],
        "title": "再赋  其二",
        "id": "2202823c-28ff-4a0e-b128-4577de430f45"
    },
    {
        "author": "孔平仲",
        "paragraphs": [
            "冻地榆抽笋，寒山药长苗。",
            "老翁须自白，积雪草方夭。",
            "折桂心安在，屠龙胆已消。",
            "花前胡不醉，排闷合欢谣。"
        ],
        "title": "再赋  其一",
        "id": "f7a45996-274e-40b6-ba61-a76716fdb8f7"
    },
    {
        "author": "孔平仲",
        "paragraphs": [
            "此地龙舒国，池隍战血余。",
            "木香多是橘，石乳最宜鱼。",
            "古瓦松杉冷，旱天麻麦疏。",
            "题诗云母纸，笺腻粉难书。"
        ],
        "title": "再赋  其二",
        "id": "31db2e20-9f80-4d9f-8e3c-310e2fef9da4"
    },
    {
        "author": "孔平仲",
        "paragraphs": [
            "百草霜雪死，半天河汉斜。",
            "竹含轻紫粉，梅发淡红花。",
            "蘸甲香醪酽，搔头垢发华。",
            "北亭欢宴罢，灯烛夜明沙。"
        ],
        "title": "再赋  其一",
        "id": "558221e0-f0da-4c93-9d6a-77fa946a038b"
    },
    {
        "author": "孔平仲",
        "paragraphs": [
            "起自然铜鼎，烹茶滴乳香。",
            "深冬灰正冷，新腊雪须当。",
            "我意空青眼，君才贯众长。",
            "唱酬几百合，衰白荷相忘。"
        ],
        "title": "再赋  其二",
        "id": "00a7b540-c4ab-420f-91d2-8109b4386b49"
    },
    {
        "author": "孔平仲",
        "paragraphs": [
            "久客乌头白，家无石斛储。",
            "谙寻小草木，心合大空虚。",
            "已耐冬寒过，新知母服除。",
            "铜青即金紫，无患子穷居。"
        ],
        "title": "送李思中服阕入京",
        "id": "e99b99b0-bdde-4ae0-86fc-9a337d9b99e1"
    },
    {
        "author": "孔平仲",
        "paragraphs": [
            "屡得真珠玉，天葩兰麝香。",
            "书灯心最苦，坐石胆应凉。",
            "松桂枝柯老，蛟龙骨骼长。",
            "急追无及已，请附子余光。"
        ],
        "title": "酬惠诗",
        "id": "9318db65-3f70-411a-a834-94da3b5ae748"
    },
    {
        "author": "孔平仲",
        "paragraphs": [
            "舒州寄官舍，舍在潜峰下。",
            "密迩豫章城，山川无十程。",
            "音书常络绎，日日通消息。",
            "况复多唱酬，兄埙弟竽笛。",
            "秋风鸣竹林，火退避新金。",
            "怅望南来雁，长年空此心。"
        ],
        "title": "离合转韵寄常父",
        "id": "083da7a2-cbda-424c-a93d-41e22ef65a96"
    },
    {
        "author": "孔平仲",
        "paragraphs": [
            "鳜鲩饮石乳，鱼中最温补。",
            "字画尚茫然，何由食鲜□。",
            "漆林自小足，水绕庵前竹。",
            "君性本清高，伊人又闲熟。",
            "三堂秋际余，一枕梦回初。",
            "斤斧却无事，新诗或起予。"
        ],
        "title": "又一首寄孙虢州",
        "id": "74e01f1c-a177-41ad-80e6-53e60a0bb4e0"
    },
    {
        "author": "孔平仲",
        "paragraphs": [
            "草满南园绿，青青复间红。",
            "花开不择地，锦绣径相通。"
        ],
        "title": "药名离合四时四首  其一",
        "id": "3f1fb115-31fb-4962-9e5a-8a28fb329c70"
    },
    {
        "author": "孔平仲",
        "paragraphs": [
            "浆寒饮一石，蜜液和岩桂。",
            "心渴望天南，星河灿垂地。"
        ],
        "title": "药名离合四时四首  其二",
        "id": "dd8912f0-2123-44c1-8418-3bf557ab736a"
    },
    {
        "author": "孔平仲",
        "paragraphs": [
            "参旗挂疏木，通夕凉如水。",
            "银汉耿半天，河桥暝烟紫。"
        ],
        "title": "药名离合四时四首  其三",
        "id": "df047a5d-7e55-4830-9ac3-72d8f94e0d88"
    },
    {
        "author": "孔平仲",
        "paragraphs": [
            "雪片拥颓垣，衣裘冷于甲。",
            "香醪不满榼，藤枕欹残腊。"
        ],
        "title": "药名离合四时四首  其四",
        "id": "a1e5ffd2-2f2c-4388-ae27-4e955f62428e"
    },
    {
        "author": "孔平仲",
        "paragraphs": [
            "孙八远在虢，丹霞绚崔苍。",
            "耳目虽清远，志愿多参商。",
            "陆沉众人中，白首滞铅黄。",
            "耆英绍前烈，当复佐兴王。"
        ],
        "title": "药名离合寄孙虢州  其一",
        "id": "7e685441-199b-462a-8f45-b0c670649781"
    },
    {
        "author": "孔平仲",
        "paragraphs": [
            "朴也纔通贯，众安无吠狗。",
            "杞菊饭家常，山泉消昼漏。",
            "芦雁来蔽空，青眼思朋旧。",
            "历日惊晚景，天涯情更厚。"
        ],
        "title": "药名离合寄孙虢州  其二",
        "id": "e8c9a309-ed2f-438d-afb9-40aac09bfd6c"
    },
    {
        "author": "孔平仲",
        "paragraphs": [
            "律管秋灰动，铢衣暑服轻。",
            "居官半舜牧，环坐列周卿。",
            "揽辔湖边集，谈经席上倾。",
            "逸交希李白，奇策拟陈平。",
            "博奕休言戏，韬钤且议兵。",
            "续笺诗义白，重演卦爻成。",
            "午日停龙驭，西风驻鹢程。",
            "弓钧寒力壮，天暮霁华明。",
            "绿野接乡遂，良辰推甲庚。",
            "浴沂人已散，终日梦魂清。"
        ],
        "title": "十三日南湖之集宾主六人谨成诗十韵拜呈",
        "id": "62a0b364-17ee-4a15-b95c-58bd49db9ae0"
    },
    {
        "author": "孔平仲",
        "paragraphs": [
            "摩天皆劲翮，对垒尽雄诗。",
            "汉士增三杰，唐儒益二夔。",
            "素修同德行，良会展尊彝。",
            "耻佩苏秦印，闲吟谷永诗。",
            "郡条颁美政，邦典守新规。",
            "暗换阴阳气，平分昼夜时。",
            "南朝余草树，战国旧城池。",
            "弱跪霜前蟹，奇眸水底龟。",
            "风标观画鹤，祸福中灵棋。",
            "尼父谈诸蔽，尤当谨礼仪。"
        ],
        "title": "再吟六诗四首拜呈  其一",
        "id": "c77b081f-237f-4cca-818b-550d1bd96d5d"
    },
    {
        "author": "孔平仲",
        "paragraphs": [
            "累日欲修礼，今兹清饮陪。",
            "位分干卦画，人比晋卿才。",
            "宗庙精禋近，侯邦舞羽来。",
            "光华连七璧，符采缀三台。",
            "仪凤须论德，良弓自有材。",
            "雄铓皆帝剑，直节倍公槐。",
            "吏计无先善，人情且去哀。",
            "箴思丹扆补，彩喜碧油回。",
            "穆若亲朋会，欣然肺腑开。",
            "驰蛟参骏轨，朽驭愧驽骀。"
        ],
        "title": "再吟六诗四首拜呈  其二",
        "id": "9330226a-3547-443f-a253-316c7d793f00"
    },
    {
        "author": "孔平仲",
        "paragraphs": [
            "侯服安无事，官曹静不哗。",
            "畴非信善友，俱是孝廉家。",
            "荀衮传荣耀，温龙竞爪牙。",
            "尺舆思附凤，角扇笑萦蛇。",
            "士习贤科论，人趋太守衙。",
            "庄衢当自骋，陈药更谁夸。",
            "和露餐荷叶，临流饮雪花。",
            "草莱依瑞穗，荆布缀明珈。",
            "且固官庭守，宁忧柄用赊。",
            "它时摇玉佩，鳌禁定联华。"
        ],
        "title": "再吟六诗四首拜呈  其三",
        "id": "d33aa296-0f4d-442a-8556-890847d83136"
    },
    {
        "author": "孔平仲",
        "paragraphs": [
            "龙笛霜号窍，熊旗露缀斿。",
            "追欢品加豆，偷暇日要囚。",
            "周冕英才集，商瑚瑞气浮。",
            "金弢书屡讲，蓬矢志须酬。",
            "草树双仙岛，风烟半玉楼。",
            "画图观隰驳，果实采沅榴。",
            "通贵人无恙，承平府孔修。",
            "官非剑外久，课比茂陵优。",
            "时变休成论，皇明已照幽。",
            "责躬无复事，嘉谷谒高秋。"
        ],
        "title": "再吟六诗四首拜呈  其四",
        "id": "9e0ab65d-6f93-4b59-b90b-f0ee6b0f8f7e"
    },
    {
        "author": "孔平仲",
        "paragraphs": [
            "春雨津浃洽，秋苗香苾芬。",
            "京坻看便是，完固促修囷。"
        ],
        "title": "十画农谣一首",
        "id": "d008973a-f52d-4a07-9a46-9965eddaa846"
    },
    {
        "author": "孔平仲",
        "paragraphs": [
            "恬和效春律，芳茂若秋松。",
            "杯毕花枝放，吴伻俳笑空。"
        ],
        "title": "惜别一首呈陆亨儒十画",
        "id": "ab26ad0b-d016-4243-8e32-300b6ecb33ef"
    },
    {
        "author": "孔平仲",
        "paragraphs": [
            "坦直吾所知，良彦君长者。",
            "村邦柱材美，丞府依炉冶。",
            "弗忘念夙昔，吟奕同茇舍。"
        ],
        "title": "九画一首",
        "id": "93b524e9-c6e4-43e1-8db6-8f788d0a28eb"
    },
    {
        "author": "孔平仲",
        "paragraphs": [
            "牧守有民社，佳言多告余。",
            "金芝先出谷，奔召戒征车。"
        ],
        "title": "八画一首",
        "id": "6b6d999a-9552-486a-92ec-0b05ea6b35c8"
    },
    {
        "author": "孔平仲",
        "paragraphs": [
            "予兮仲尼后，老作外州行。",
            "丹穴屯戎伍，朱衣走吏兵。"
        ],
        "title": "七画一首",
        "id": "f9eb407f-1e67-4675-9dfd-5f81b10a226f"
    },
    {
        "author": "孔平仲",
        "paragraphs": [
            "亨倅沉俗，泥虬卧虹。",
            "星君促面，省座班封。",
            "修治克茂，果有昌宗。",
            "耻于便幸，宜效孤忠。"
        ],
        "title": "十画四言",
        "id": "aa373312-f994-4635-9346-45a6ea5b59fb"
    },
    {
        "author": "孔平仲",
        "paragraphs": [
            "君不见潇湘之山衡山高，八月秋高风怒号。",
            "草木黄落龙正蛰，哀鸿独叫求其曹。",
            "男儿生无所成头皓白，漂零已是沧浪客。",
            "呼儿觅纸一题诗，此心炯炯君应识。"
        ],
        "tags": [
            "衡山"
        ],
        "title": "寄孙元忠  其一",
        "id": "1ab7a84f-f402-4d96-b08d-ca077aea72e1"
    },
    {
        "author": "孔平仲",
        "paragraphs": [
            "抱病江天白首郎，秋风此日晒衣裳。",
            "看我形容已枯槁，此岂有意仍腾骧。",
            "一官羁绊实藏身，富贵于我如浮云。",
            "致君尧舜付公等，几时高义排金门。"
        ],
        "title": "寄孙元忠  其二",
        "id": "bb92be64-6239-4486-b636-ae798f617960"
    },
    {
        "author": "孔平仲",
        "paragraphs": [
            "呜呼古人已粪土，纷纷轻薄何须数。",
            "当面输心背面笑，翻手作云覆手雨。",
            "感君意气无所惜，于我见子真颜色。",
            "人生会合不可常，昔者相遇今不得。"
        ],
        "title": "寄孙元忠  其三",
        "id": "b0076e9e-1ea5-4593-a5be-d2941488f8cb"
    },
    {
        "author": "孔平仲",
        "paragraphs": [
            "不恨我衰子贵时，经济实藉英雄姿。",
            "君有长材不贫贱，莫令斩断青云梯。",
            "骅骝作驹已汗血，坐看千里当霜蹄。",
            "省郎京尹必俯拾，军符侯印取岂迟。"
        ],
        "title": "寄孙元忠  其四",
        "id": "0a66daf7-d819-4189-be02-b36a776f74e0"
    },
    {
        "author": "孔平仲",
        "paragraphs": [
            "岁云暮矣多北风，潇湘洞庭虚映空。",
            "中有云气随飞龙，黄鹄高于五尺童。",
            "殊方日落玄猿哭，芜没潇岸千株菊。",
            "少壮几时奈老何，喧呼且覆杯中渌。"
        ],
        "tags": [
            "洞庭湖"
        ],
        "title": "寄孙元忠  其五",
        "id": "3fc0a6cf-ac66-4463-810f-b10520fc33f8"
    },
    {
        "author": "孔平仲",
        "paragraphs": [
            "老去悲秋强自宽，衰颜欲付紫金丹。",
            "坐卧只多少行立，岂可久在王侯间。",
            "与君相逢未恨晚，他日更仆语不浅。",
            "潇湘水国傍鼋鼍，吏情更觉沧洲远。"
        ],
        "title": "寄孙元忠  其六",
        "id": "ff20338a-3a5d-4985-89d5-acb96511066f"
    },
    {
        "author": "孔平仲",
        "paragraphs": [
            "雄姿逸态何崷崒，自是君身有仙骨。",
            "彩服日向庭帏趋，百年未见欢娱毕。",
            "拖玉腰金致主身，起居八座太夫人。",
            "尔家最近魁三象，文采风流今尚存。"
        ],
        "title": "寄孙元忠  其七",
        "id": "f7e22871-9340-4408-8c74-1bacd3b4982f"
    },
    {
        "author": "孔平仲",
        "paragraphs": [
            "思君须向古人求，夙昔一逢无此流。",
            "文章有神交有道，名位岂肯卑微休。",
            "倜傥权奇难具论，鸷鸟举翮连青云。",
            "无路从容陪笑语，使人叹恨伤精魂。"
        ],
        "title": "寄孙元忠  其八",
        "id": "881cab6e-dad0-4778-8769-1059083b5772"
    },
    {
        "author": "孔平仲",
        "paragraphs": [
            "故人情谊晚难似，神倾意豁真佳士。",
            "可怜怀抱向人尽，再为後会知何地。",
            "老大徒伤未拂衣，白头吟望苦低垂。",
            "鱼龙寂寞秋江冷，不见湘妃鼓瑟时。"
        ],
        "title": "寄孙元忠  其九",
        "id": "33b00304-80d7-488a-a1b2-e531c1542879"
    },
    {
        "author": "孔平仲",
        "paragraphs": [
            "独立缥缈之飞楼，更有澄江销客愁。",
            "无边落木萧萧下，万里风烟接素秋。",
            "天青小城捣练急，渔翁暝踏孤舟立。",
            "嫩蕊浓花满目斑，临风三嗅馨香泣。"
        ],
        "title": "寄孙元忠  其一○",
        "id": "026c71e5-afb2-4f7a-b7c4-56ecf93e3c7c"
    },
    {
        "author": "孔平仲",
        "paragraphs": [
            "玉几由来天北极，云近蓬莱常五色。",
            "五更三点入鹓行，朝回君是同舍客。",
            "岂意出守江城居，此身已媿须人扶。",
            "青眼高歌望吾子，早据要路岂捐躯。"
        ],
        "title": "寄孙元忠  其一一",
        "id": "1dad9a07-3779-4a8a-858a-e2cdb540cef7"
    },
    {
        "author": "孔平仲",
        "paragraphs": [
            "秋风欻吸吹南国，天地黤惨忽异色。",
            "江石决裂青枫摧，波漂菰米沉云黑。",
            "儒术于我何有哉，口虽吟咏心中哀。",
            "隠居欲就庐山远，黄帽青鞋归去来。"
        ],
        "tags": [
            "庐山"
        ],
        "title": "寄孙元忠  其一二",
        "id": "65689009-3d19-46eb-91b2-9ba614637a61"
    },
    {
        "author": "孔平仲",
        "paragraphs": [
            "秋水浮阶溜决渠，啼猿僻在楚山隅。",
            "白沙翠竹江村暮，斗酒新诗终日疏。",
            "男儿生不成名身已老，但话夙昔伤怀抱。",
            "客至从嗔不出迎，逢迎少壮非吾道。"
        ],
        "title": "寄孙元忠  其一三",
        "id": "64a71025-b375-4792-a466-13813e1c4c0d"
    },
    {
        "author": "孔平仲",
        "paragraphs": [
            "自断此生休问天，焉能终日心拳拳。",
            "人生几何春已夏，况我与子非壮年。",
            "东流江水西飞燕，可惜刻漏随更箭。",
            "细推物理须行乐，只愿无事长相见。"
        ],
        "title": "寄孙元忠  其一四",
        "id": "5f47d0e1-4bc5-4914-9f41-05f0c1810878"
    },
    {
        "author": "孔平仲",
        "paragraphs": [
            "小臣鲁钝无所能，况乃疏顽临事拙。",
            "今幸乐国养微躯，主恩前後三持节。",
            "未有涓埃答圣朝，却教江汉客魂销。",
            "云白山青千万里，便应黄发老渔樵。"
        ],
        "title": "寄孙元忠  其一五",
        "id": "86ea0527-c5c6-456a-a1c9-9309d74e3ae1"
    },
    {
        "author": "孔平仲",
        "paragraphs": [
            "秋风萧萧露泥泥，美人娟娟隔秋水。",
            "扬眉结义黄金台，欲向何门趿朱履。",
            "案头干死读书萤，遮莫邻鸡下五更。",
            "老夫卧稳朝慵起，肯信吾兼吏隠名。"
        ],
        "title": "寄孙元忠  其一六",
        "id": "8d9f6a48-3c12-4f67-9a3b-fface7689ca6"
    },
    {
        "author": "孔平仲",
        "paragraphs": [
            "注目寒江倚山阁，碧瓦朱甍照城郭。",
            "云物不殊乡国异，形胜有余风土恶。",
            "阶面青苔老更生，况乃秋後转多蝇。",
            "巫山不见庐山远，怅望秋天虚翠屏。"
        ],
        "tags": [
            "庐山"
        ],
        "title": "寄孙元忠  其一七",
        "id": "01947bf3-ac0b-47cc-8b79-1ccd9cedbf09"
    },
    {
        "author": "孔平仲",
        "paragraphs": [
            "隠几萧条戴鹖冠，强移栖息一枝安。",
            "重阳独酌杯中酒，醉把茱萸子细看。",
            "羞见黄花无数新，当令美味入吾唇。",
            "久拚野鹤如霜鬓，何用浮名绊此身。"
        ],
        "title": "寄孙元忠  其一八",
        "id": "532d1581-72b5-488c-b3ae-75d8f77acdad"
    },
    {
        "author": "孔平仲",
        "paragraphs": [
            "高栋层轩已自凉，青枫叶赤天雨霜。",
            "自公多暇迎参伍，行酒赋诗殊未央。",
            "共指西日不相贷，万事尽付形骸外。",
            "自笑狂夫老更狂，诗酒尚堪驱使在。"
        ],
        "title": "寄孙元忠  其一九",
        "id": "1c8683c9-e875-4631-9e4b-c2425594a5ad"
    },
    {
        "author": "孔平仲",
        "paragraphs": [
            "摇落深知宋玉悲，东流之外西日微。",
            "寒衣处处催刀尺，谁家捣练风凄凄。",
            "篱边老却陶潜菊，前飞秃鹙後鸿鹄。",
            "安得送我置汝旁，怅望聊歌紫芝曲。"
        ],
        "title": "寄孙元忠  其二○",
        "id": "c54b5f36-2a3d-446b-a38d-2590b077e589"
    },
    {
        "author": "孔平仲",
        "paragraphs": [
            "秋风淅淅吹我衣，日日江楼坐翠微。",
            "江光隠见鼋鼍窟，水鸟衔鱼来去飞。",
            "菱叶荷花凈如拭，清簟疏帘看奕棋。",
            "雷声忽送千峰雨，波涛万顷堆琉璃。"
        ],
        "title": "寄孙元忠  其二一",
        "id": "8d06c957-8e8a-4176-bcd6-480748b57d76"
    },
    {
        "author": "孔平仲",
        "paragraphs": [
            "草阁柴扉星散居，远开山岳散江湖。",
            "苍苔浊酒林中静，丹橘黄柑此地无。",
            "洞庭扬波江汉回，愿吹野水添金杯。",
            "巢燕养雏浑去尽，邻鸡还过短墙来。"
        ],
        "tags": [
            "洞庭湖"
        ],
        "title": "寄孙元忠  其二二",
        "id": "fa32aa60-bcff-43af-a497-f740a1b16125"
    },
    {
        "author": "孔平仲",
        "paragraphs": [
            "秋来相顾尚飘蓬，兼泛沧浪学钓翁。",
            "钟鼎山林各天性，知君才是济川功。",
            "万里寒空只一日，会是排风有毛质。",
            "攀龙附凤势莫当，莫度清秋吟蟋蟀。"
        ],
        "title": "寄孙元忠  其二三",
        "id": "376328f4-65b6-4b20-9d90-60496549b482"
    },
    {
        "author": "孔平仲",
        "paragraphs": [
            "诸公衮衮登台省，後来况接才华盛。",
            "天涯风俗自相亲，岁暮阴阳催短景。",
            "江风飒飒乱帆秋，天入沧浪一钓舟。",
            "愁极本凭诗遣兴，朔云寒菊倍离忧。"
        ],
        "title": "寄孙元忠  其二四",
        "id": "b34290cf-d54c-42fc-82dc-3d0e9f5921ce"
    },
    {
        "author": "孔平仲",
        "paragraphs": [
            "秋水才深四五尺，风灯照夜欲三更。",
            "千崖无人万壑静，新月犹悬双杵鸣。",
            "衰颜动觅藜床坐，仰看明星当空大。",
            "请君一来开我愁，南浮早鼓萧湘柂。"
        ],
        "title": "寄孙元忠  其二五",
        "id": "1a6d68c5-c74c-40a5-bcc4-8c4b1983ae75"
    },
    {
        "author": "孔平仲",
        "paragraphs": [
            "可怜为人好心事，今我能书数字至。",
            "人生会面难再得，安得如鸟有羽翅。",
            "日暮聊为梁父吟，非子谁复见幽心。",
            "入怀本倚昆山玉，许身媿比双南金。"
        ],
        "title": "寄孙元忠  其二六",
        "id": "faf4a911-4676-4e79-b4b1-456c0ca9675f"
    },
    {
        "author": "孔平仲",
        "paragraphs": [
            "腐儒衰晚谬通籍，齿牙欲落真可惜。",
            "沧浪水深青冥阔，山鬼幽忧雪霜逼。",
            "老去新知见面稀，被褐短窄鬓如丝。",
            "秋天漠漠向昏黑，独立苍茫自咏诗。"
        ],
        "title": "寄孙元忠  其二七",
        "id": "a71ba93a-6bb0-41f2-9441-ff846aeb38d2"
    },
    {
        "author": "孔平仲",
        "paragraphs": [
            "江上形容吾独老，百壶且试开怀抱。",
            "妙舞逶迤夜未休，多情依旧能潦倒。",
            "雨裛红蕖冉冉香，玉樽锦席高云凉。",
            "酒酣耳热忘头白，老儒不用尚书郎。"
        ],
        "title": "寄孙元忠  其二八",
        "id": "3209ea7c-642e-45e3-9f75-5280eaab2ab2"
    },
    {
        "author": "孔平仲",
        "paragraphs": [
            "江上今朝寒雨歇，翛然欲下阴山雪。",
            "山巅朱凤声嗷嗷，白鹄翅垂眼流血。",
            "老夫清晨梳白头，杖藜徐步立芳洲。",
            "使我残年但饱吃，微躯此外更何求。"
        ],
        "title": "寄孙元忠  其二九",
        "id": "1ba3d42b-f813-4fab-a0d2-96838ce59b33"
    },
    {
        "author": "孔平仲",
        "paragraphs": [
            "神仙中人不易得，京中旧见君颜色。",
            "同心不减骨肉亲，我居巷南子巷北。",
            "佳人屡出董娇娆，秋水为神玉为骨。",
            "孤城此日堪断肠，既饱欢娱亦萧瑟。"
        ],
        "title": "寄孙元忠  其三○",
        "id": "c9788420-f366-4ecf-b23b-8600ad91ddd0"
    },
    {
        "author": "孔平仲",
        "paragraphs": [
            "封书寄与泪潺湲，童稚情亲四十年。",
            "离别不堪无限意，断肠分首各风烟。",
            "反锁衡门守环堵，闻道三年未曾语。",
            "数篇今见古人诗，更觉良工心独苦。"
        ],
        "title": "寄孙元忠  其三一",
        "id": "83376149-d34b-41f4-997a-5dca09ec111a"
    },
    {
        "author": "孔平仲",
        "paragraphs": [
            "青钱买野竹，持答翠琅玕。",
            "深栽小斋後，幽事颇相关。",
            "自有烟霞质，能令朱夏寒。",
            "引溜加灌溉，毋令雪霜残。"
        ],
        "title": "孙元忠寄示种竹诗戏以二十篇答  其一",
        "id": "cb5037e8-f566-4484-97c7-83c4174b7933"
    },
    {
        "author": "孔平仲",
        "paragraphs": [
            "冠盖满京华，藩篱带松菊。",
            "看君用幽意，必种数竿竹。",
            "婵娟碧鲜静，窈窕一林麓。",
            "排闷强裁诗，清文动哀玉。"
        ],
        "title": "孙元忠寄示种竹诗戏以二十篇答  其二",
        "id": "7a1a2153-a6d9-4696-9473-aac20a245b65"
    },
    {
        "author": "孔平仲",
        "paragraphs": [
            "秋风楚竹冷，倚杖更徘徊。",
            "想见阴山雪，朱炎安在哉。",
            "自今幽兴熟，携手卧苍苔。",
            "客居暂封殖，腊月更须栽。"
        ],
        "title": "孙元忠寄示种竹诗戏以二十篇答  其三",
        "id": "55da0528-d520-47a2-bd90-6c03a923fae8"
    },
    {
        "author": "孔平仲",
        "paragraphs": [
            "赏静连云竹，移因风雨秋。",
            "我圃日苍翠，会心直罕俦。",
            "若人才思阔，文彩珊瑚钩。",
            "新诗锦不如，札翰时相投。"
        ],
        "title": "孙元忠寄示种竹诗戏以二十篇答  其四",
        "id": "09e7d36b-f335-4b89-aa97-9dda17938f63"
    },
    {
        "author": "孔平仲",
        "paragraphs": [
            "幽偏得自怡，种竹交加翠。",
            "雨露之所濡，成长容何易。",
            "叶密鸣蝉稠，啅雀争枝坠。",
            "客思回林垧，萧疏外声利。"
        ],
        "title": "孙元忠寄示种竹诗戏以二十篇答  其五",
        "id": "18f02ff0-d52c-4cba-b4eb-46bff894fb51"
    },
    {
        "author": "孔平仲",
        "paragraphs": [
            "解榻秋露悬，竹凉侵卧内。",
            "幽姿可时睹，密干叠苍翠。",
            "况乃回风吹，低昂各有意。",
            "长啸一含情，洒落富清制。"
        ],
        "title": "孙元忠寄示种竹诗戏以二十篇答  其六",
        "id": "7c4d6feb-4c97-4041-b52a-8686ff3171c4"
    },
    {
        "author": "孔平仲",
        "paragraphs": [
            "朱夏云鬰陶，种此何草草。",
            "儿童汲井华，颇亦恨枯槁。",
            "寒雨下霏霏，满眼颜色好。",
            "临眺独踌躇，山林迹如扫。"
        ],
        "title": "孙元忠寄示种竹诗戏以二十篇答  其七",
        "id": "0f9c18cc-2aaf-4b78-a9fd-b3f57769ce33"
    },
    {
        "author": "孔平仲",
        "paragraphs": [
            "古墙犹竹色，真作野人居。",
            "青云羞叶密，空翠扑肌肤。",
            "寒日外惨淡，泠泠风有余。",
            "高斋坐林杪，兴远一萧疏。"
        ],
        "title": "孙元忠寄示种竹诗戏以二十篇答  其八",
        "id": "64694b46-ebd6-4ecc-8a58-5c96ae0257d4"
    },
    {
        "author": "孔平仲",
        "paragraphs": [
            "竹光团野草，秀气豁烦襟。",
            "赠此遣愁寂，萧然静客心。",
            "枕簟入林僻，鸟雀聚枝深。",
            "兴趣江湖迥，松筠起碧浔。"
        ],
        "title": "孙元忠寄示种竹诗戏以二十篇答  其九",
        "id": "483ff140-739b-4115-b04c-17d88be016c6"
    },
    {
        "author": "孔平仲",
        "paragraphs": [
            "琳琅愈青荧，绿竹半含箨。",
            "霜露一沾凝，秋风动哀壑。",
            "才名四十年，晚就芸香阁。",
            "江上忆君时，风林纤月落。"
        ],
        "title": "孙元忠寄示种竹诗戏以二十篇答  其一○",
        "id": "990bed5f-70f5-407d-aef9-deb32bb81345"
    },
    {
        "author": "孔平仲",
        "paragraphs": [
            "竹深留客处，僻近城南楼。",
            "眼边无俗物，淅淅野风秋。",
            "主人不世才，老气横九州。",
            "哀弦绕白云，清绝听者愁。"
        ],
        "title": "孙元忠寄示种竹诗戏以二十篇答  其一一",
        "id": "2ffd2e1d-36bb-4d4b-bf87-6d0683effed2"
    },
    {
        "author": "孔平仲",
        "paragraphs": [
            "入门高兴发，而无人世喧。",
            "丛篁低地碧，疏林听晚蝉。",
            "衰年旅炎方，只想竹林眠。",
            "安得骑鸿鹄，飞去坠尔前。"
        ],
        "title": "孙元忠寄示种竹诗戏以二十篇答  其一二",
        "id": "f1f408f1-28b3-4478-9d63-49f7390f45b4"
    },
    {
        "author": "孔平仲",
        "paragraphs": [
            "苔竹吾所好，开轩纳微凉。",
            "望中疑在野，景物洞庭旁。",
            "秋风亦已起，洒面若微霜。",
            "南客潇湘外，与君永相望。"
        ],
        "tags": [
            "洞庭湖"
        ],
        "title": "孙元忠寄示种竹诗戏以二十篇答  其一三",
        "id": "3592a6ca-25c6-48f9-a6d8-16458db65709"
    },
    {
        "author": "孔平仲",
        "paragraphs": [
            "有竹一顷余，舍下笋穿壁。",
            "新茁才出墙，满岁如松碧。",
            "苍苍众色晚，归鸟尽敛翼。",
            "宇宙此生浮，仰惭林间翮。"
        ],
        "title": "孙元忠寄示种竹诗戏以二十篇答  其一四",
        "id": "f3b6d3e6-f0ae-4f86-bf32-dae8e479d59f"
    },
    {
        "author": "孔平仲",
        "paragraphs": [
            "竹皮含旧翠，鸟雀满樛枝。",
            "冰壶动摇碧，故作傍人低。",
            "细雨荷锄立，秋风独杖藜。",
            "老来性情静，不是傲当时。"
        ],
        "title": "孙元忠寄示种竹诗戏以二十篇答  其一五",
        "id": "90bed3be-976e-46f3-a954-c5859520fdc0"
    },
    {
        "author": "孔平仲",
        "paragraphs": [
            "执热何曾有，亭午减汗流。",
            "风飘连野色，客意已惊秋。",
            "应接非本性，闭关人事休。",
            "潇洒送日月，兹焉心所求。"
        ],
        "title": "孙元忠寄示种竹诗戏以二十篇答  其一六",
        "id": "eed371f4-586b-4061-b53c-2478c921a94b"
    },
    {
        "author": "孔平仲",
        "paragraphs": [
            "寒城朝烟淡，竹日静晖晖。",
            "芊芊烟翠羽，罗列萧洒姿。",
            "清风左右至，秋色有余凄。",
            "日暮归几翼，鹪鹩在一枝。"
        ],
        "title": "孙元忠寄示种竹诗戏以二十篇答  其一七",
        "id": "dcfc1cbf-9bb8-4875-ba5c-a56b1555371c"
    },
    {
        "author": "孔平仲",
        "paragraphs": [
            "欻翕炎蒸景，汗踰水浆翻。",
            "凄凄自生凉，风竹在华轩。",
            "萧摵寒箨聚，比公头上冠。",
            "独在天一隅，可望不可攀。"
        ],
        "title": "孙元忠寄示种竹诗戏以二十篇答  其一八",
        "id": "beb381e0-f679-4c06-9248-f5b4b895a23e"
    },
    {
        "author": "孔平仲",
        "paragraphs": [
            "密竹复冬笋，抽梢合过墙。",
            "明涵客衣静，阴过酒樽凉。",
            "初月出不高，茂林延疏光。",
            "欣然淡情素，丘壑道难忘。"
        ],
        "title": "孙元忠寄示种竹诗戏以二十篇答  其一九",
        "id": "aa7da2ee-289c-4101-a125-6888559d5eea"
    },
    {
        "author": "孔平仲",
        "paragraphs": [
            "碧色忽惆怅，霜埋翠竹根。",
            "啾啾黄雀啅，宅舍如荒村。",
            "侍婢艳倾城，焕若灵芝繁。",
            "天寒翠袖薄，染泪在丛筠。"
        ],
        "title": "孙元忠寄示种竹诗戏以二十篇答  其二○",
        "id": "2223e0ba-8cc8-45d6-8a88-9812884bf560"
    },
    {
        "author": "孔平仲",
        "paragraphs": [
            "两头纤纤新月眉，半白半黑对客棋。",
            "腷腷膊膊拊翼鸡，磊磊落落饤坐梨。"
        ],
        "title": "两头纤纤  其一",
        "id": "35fbd1c2-8e86-404b-8a13-f39d27caefdf"
    },
    {
        "author": "孔平仲",
        "paragraphs": [
            "两头纤纤织妇梭，半白半黑雪没靴。",
            "腷腷膊膊鼓腹歌，磊磊落落金印多。"
        ],
        "title": "两头纤纤  其二",
        "id": "09d2b0c6-bf61-43e3-80f3-d31058e3d7ff"
    },
    {
        "author": "孔平仲",
        "paragraphs": [
            "两头纤纤枣子核，半白半黑纸上墨。",
            "腷腷膊膊手趁拍，磊磊落落山头石。"
        ],
        "title": "两头纤纤  其三",
        "id": "2b9cf92d-3ccf-4825-a24a-96c9512aed0c"
    },
    {
        "author": "孔平仲",
        "paragraphs": [
            "两头纤纤柳叶书，半白半黑鹭间乌。",
            "腷腷膊膊失水鱼，磊磊落落大丈夫。"
        ],
        "title": "两头纤纤  其四",
        "id": "09c52e57-33d2-45c1-9508-702c89a2fb39"
    },
    {
        "author": "孔平仲",
        "paragraphs": [
            "两头纤纤新采菱，半白半黑玉污蝇。",
            "腷腷膊膊马踏冰，磊磊落落枝压橙。"
        ],
        "title": "两头纤纤  其五",
        "id": "e81e3c5f-9890-44dc-860e-ba26c1fc7ac8"
    },
    {
        "author": "孔平仲",
        "paragraphs": [
            "五杂组，垂衣裳。",
            "往复来，就桀汤。",
            "不获已，剪夏商。"
        ],
        "title": "五杂组  其一",
        "id": "3335c07a-3e9e-4183-998d-9faff2135a57"
    },
    {
        "author": "孔平仲",
        "paragraphs": [
            "五杂组，封社土。",
            "往复来，使辽虏。",
            "不获已，拜阳虎。"
        ],
        "title": "五杂组  其二",
        "id": "2e7b8ac1-eb37-4dd5-aaa0-3debe4af123a"
    },
    {
        "author": "孔平仲",
        "paragraphs": [
            "五杂组，庆云聚。",
            "往复来，东西渡。",
            "不获已，再娶妇。"
        ],
        "title": "五杂组  其三",
        "id": "a14717c1-2fd7-4651-8b44-6f17c08ad94f"
    },
    {
        "author": "孔平仲",
        "paragraphs": [
            "五杂组，花木春。",
            "往复来，江湖人。",
            "不获已，议和亲。"
        ],
        "title": "五杂组  其四",
        "id": "449959a3-b248-4d46-9244-c63fdc5ce623"
    },
    {
        "author": "孔平仲",
        "paragraphs": [
            "五杂组，锦绣段。",
            "往复来，随阳雁。",
            "不获已，犹仕宦。"
        ],
        "title": "五杂组  其五",
        "id": "e3dcb1cc-47a2-418c-9289-0f508520f8b3"
    },
    {
        "author": "孔平仲",
        "paragraphs": [
            "五杂组，朝霞明。",
            "往复来，车马行。",
            "不获已，方用兵。"
        ],
        "title": "五杂组  其六",
        "id": "2f917f8a-80bb-4112-a671-7bdb282fa8fb"
    },
    {
        "author": "孔平仲",
        "paragraphs": [
            "未老已前胡不归，何须斑白及衰羸。",
            "婆娑石上弄明月，卧看春风生桂枝。"
        ],
        "title": "寄芸叟  其一",
        "id": "5e9b9269-4c08-4f90-93d6-9506081a95ed"
    },
    {
        "author": "孔平仲",
        "paragraphs": [
            "愁云垂地黄映日，叠嶂插空青照楼。",
            "野菊花开秋又晚，便当归去老沧洲。"
        ],
        "title": "寄芸叟  其二",
        "id": "3d0626f3-4003-4b7e-bba3-c56e8bf70485"
    },
    {
        "author": "孔平仲",
        "paragraphs": [
            "年过半百合归去，谨杜衡门深退藏。",
            "衰白前途有多少，使君子细更商量。"
        ],
        "title": "寄芸叟  其三",
        "id": "d9141d9f-8b28-4492-9e0a-3abfae2ef99b"
    },
    {
        "author": "孔平仲",
        "paragraphs": [
            "绮罗敷色新出机，嵩洛神秀钟妙词。",
            "关西子弟多习武，博学能文君最奇。",
            "目中无双成器早，少小玉立谁瑕疵。",
            "天王母后亲选擢，抱道韫德将发施。",
            "朝中议论太真朴，湖南威凤翅小垂。",
            "屈申后先皆有数，此理昭昭君自知。",
            "芰荷堆绿珠露冷，兰杜秋香风正吹。",
            "征鸿南飞燕北去，晚去潇湘君未归。"
        ],
        "title": "承芸叟寄示新词一篇以此寄谢扬子云书亦有色乎此亦书之色也",
        "id": "f131e4e7-321c-44a8-82cd-645c69d62bc3"
    },
    {
        "author": "孔平仲",
        "paragraphs": [
            "湘江绀碧玉照秋，丹枫红蓼君莫愁。",
            "江上女儿花见羞，吾曹大家行乐休。",
            "促席相虞美人出，羽觞昨许飞琼液。",
            "天明君醉苦相挽，肯念奴家隔江远。",
            "流苏小帐曲屈屏，留连为子都忘返。"
        ],
        "title": "夜宴曲",
        "id": "0423db7d-746b-4870-a5c2-db9fa80ea357"
    },
    {
        "author": "孔平仲",
        "paragraphs": [
            "琥珀杯浓酒味醇，鬰金裙转舞腰新。",
            "铅华第一人中白，歌响几多梁上尘。",
            "玉漏将沉香未断，银潢虽远志相亲。",
            "合欢促席留君醉，最苦参斜夜向晨。"
        ],
        "title": "七夕一首呈席上",
        "id": "db530ef6-a261-4597-a315-617ce846b334"
    },
    {
        "author": "孔平仲",
        "paragraphs": [
            "垂天雄翮抟海风，穷高极远志不同。",
            "盛年折桂心未歉，磨刀水际思平戎。",
            "西羌活擒偶失手，天南星堕郴山中。",
            "未甘遂葬江鱼腹，当归入觐明光宫。",
            "何尝仆射干荐举，芸台乌府选择公。",
            "蛟龙齿角老愈硬，楩楠材格寒更浓。",
            "耻为葳蕤要节目，预知子不见从容。",
            "川峡揭节建大戟，服紫腰金薄赏功。",
            "暮年车辖徙荆楚，江离摇碧水蓼红。",
            "橘洲桥口皆莽草，贾傅井中苔已空。",
            "我已衰白敛一郡，附子余光聊养蒙。",
            "尝言早休乃良策，倚空亲想莲花峰。",
            "请君先去采芝朮，我续随子栖蒿蓬。",
            "水甘松香真胜境，云滑石险多行踪。",
            "半天河汉倾瀑布，自然铜吼闻霜钟。",
            "董仙种杏人竞取，渊明石床苍藓封。",
            "怡神曲糵有妙理，禾收石斛岁屡丰。",
            "林迥岩屋尤可徧，溪间小桥横木通。",
            "手扪松萝攀紫葛，清凉半夏如秋冬。",
            "黄精久饵助冰雪，与君同作白头翁。"
        ],
        "title": "寄芸叟年兄",
        "id": "b8e74ef9-fe9f-4d54-a805-9dec49890a85"
    },
    {
        "author": "孔平仲",
        "paragraphs": [
            "元钧家成都，洪秀禀天质。",
            "紫微耀文采，青锁联近密。",
            "德全无所累，道在固不屈。",
            "暮年徙江湖，寓舍安蓬荜。",
            "种花怜卫足，养乌爱均一。",
            "南轩幽兴发，北牖高卧佚。",
            "福庆有诸郎，寿康踰七帙。",
            "循环视天理，一马齐万物。",
            "我进亦随随，衰白纡郡绂。",
            "屡闻旷达论，顿觉蒙陋失。",
            "秋风吹楚泽，黄叶弄萧瑟。",
            "潭水凝练光，衡门刻霜骨。",
            "登楼足嘉景，分务饶暇日。",
            "且复相从游，新醅侑梨栗。"
        ],
        "title": "郡名诗呈吕元钧五首  其一",
        "id": "ab1355f4-fc18-4480-b6fb-207e924f9f9f"
    },
    {
        "author": "孔平仲",
        "paragraphs": [
            "相人观久远，要且视资质。",
            "酒酸本多甘，绢败为少密。",
            "公家渭川後，端亮气不屈。",
            "播移虽裔土，宁妥如旧荜。",
            "优游归孔圣，坎壈笑赵壹。",
            "傥来等荣辱，所遇顺劳佚。",
            "道阁接谈宾，文房散书帙。",
            "当其泰定时，海宇更无物。",
            "耳目并已忘，何心蕲冕绂。",
            "忽闻韶曲奏，更觉巴音失。",
            "温纯比金玉，清越胜琴瑟。",
            "似追少陵步，真得建安骨。",
            "从今益淬厉，及此舒长日。",
            "唱酬安敢同，心钦但斋栗。"
        ],
        "title": "郡名诗呈吕元钧五首  其二",
        "id": "2a8c7b11-d254-4fe5-b6b8-f7c526245982"
    },
    {
        "author": "孔平仲",
        "paragraphs": [
            "二帝本仁爱，三王首忠质。",
            "颇知周德厚，不似秦网密。",
            "平生勇自信，戈戟未易屈。",
            "何尝恋儋耳，但欲返衡荜。",
            "诏条甚明白，宣布要齐一。",
            "御众莫若宽，使民宜以佚。",
            "古人贵守义，昭晰在缃帙。",
            "公言屡见广，我惠惭及物。",
            "河檀负廪梢，梁鹈议印绂。",
            "庐山须决去，云卧未为失。",
            "琼章屡起予，凤吹杂瑶瑟。",
            "芝兰暗有香，嵩华清见骨。",
            "君开笔头花，我耀牖中日。",
            "九牛登巨鳌，视我真蛮栗。"
        ],
        "tags": [
            "庐山"
        ],
        "title": "郡名诗呈吕元钧五首  其三",
        "id": "40084288-33b7-4adf-85e9-d85754f2667b"
    },
    {
        "author": "孔平仲",
        "paragraphs": [
            "南轩何靓深，触处皆野质。",
            "檐间画眉语，砌下霜筠密。",
            "小窗任明晦，一榻随伸屈。",
            "宿鸟聚樛枝，凉蝉噪𡴴荜。",
            "端居得颐养，诚意更精一。",
            "夏阑体长健，春至转安佚。",
            "铅鼎熟黄牙，仙经横缥帙。",
            "和言不忤俗，定力何转物。",
            "嗟我已龙钟，江潭恋章绂。",
            "尘中素袍化，镜里韶颜失。",
            "爱君诗思茂，雅奏合竽瑟。",
            "爱君道气成，金石丛寿骨。",
            "及瓜期尚远，发药容有日。",
            "德爵齿俱尊，登门但祗栗。"
        ],
        "title": "郡名诗呈吕元钧五首  其四",
        "id": "824497fc-fdea-40f6-a2bf-0d6f60f50d9d"
    },
    {
        "author": "孔平仲",
        "paragraphs": [
            "吕公杞梓材，自是栋梁质。",
            "岷山岩谷邃，蜀锦机杼密。",
            "含章同豹隠，荣进异蠖屈。",
            "兴起自艰微，败席代门荜。",
            "扬庭挺科两，许国操心一。",
            "理财务廉约，持宪从宽佚。",
            "言动肃以舒，丝纶蔚成帙。",
            "琐围使辽土，政府论仪物。",
            "陈郡剖侯封，潞郊纾守绂。",
            "今栖重湖外，久矣齐得失。",
            "高吟贻华莞，静鼓云和瑟。",
            "知音旷寰宇，自养融心骨。",
            "冥鸿难遂去，塞马有归日。",
            "会见促召还，忻欢投枣栗。"
        ],
        "title": "郡名诗呈吕元钧五首  其五",
        "id": "e545aa33-28a7-476d-a035-d26a360d874c"
    },
    {
        "author": "孔平仲",
        "paragraphs": [
            "日影秋渐薄，月华寒更清。",
            "光生含江水，天色晚来晴。",
            "德微惭郡绂，山野拙将迎。",
            "河流弥浅峻，壮木亦凋零。",
            "帝子閟瑶瑟，居闻鹗鹏声。",
            "太刚每忤俗，平进谁提衡。",
            "何为尚录录，以此思归耕。",
            "报使扫旧荜，愿言嘿余龄。",
            "上楼想羌庐，一望烟冥冥。",
            "封壤邈千里，书之寄余情。"
        ],
        "title": "偶作",
        "id": "60ea3bcf-d7a0-47e1-92ba-5cb31416f347"
    },
    {
        "author": "孔平仲",
        "paragraphs": [
            "功业不复议，盖载无所容。",
            "三湘逶迤水，分与清河公。",
            "国士大手笔，名声蔚摩空。",
            "成材兼众制，八面任见攻。",
            "阵马势遒勇，图绘出纤秾。",
            "江神敷妙词，流入韶濩中。",
            "石心铁为肠，不意于此工。",
            "转调协击拊，遗音扣玲珑。",
            "恨我狂既和，失之太匆匆。",
            "吞咀知隽永，吴越安可同。"
        ],
        "title": "芸叟寄新词作八阵图一首",
        "id": "aaa009f0-0569-4dfb-8945-1d0a1928546b"
    },
    {
        "author": "孔平仲",
        "paragraphs": [
            "张公角立孰敢先，亢宗自许英妙年。",
            "捕逐氐羌先着鞭，文房余思如涌泉。",
            "题诗写心蟠远烟，黑蛟矫尾明秋渊。",
            "南箕吐舌风堕鸢，弱羽斗落郴江边。",
            "蜗牛客舍吊影眠，寒女晚嫁私自怜。",
            "谁知虚实久粲然，安危之理如循环。",
            "归来藏室阅青编，东壁步武追神仙。",
            "绣衣白简犹奎躔，体健不复娄金丸。",
            "肠胃充实颊骨坚，昴宿老人飞上天。",
            "志愿未毕西馈边，野鹳砺觜不啄膻。",
            "曾参杀人知谬传，赏花坠井皆妄言。",
            "载鬼一车疑已捐，人欲折柳送公船。",
            "去同众星环紫垣，张公张公人最贤。",
            "丹凤奋翼蔚高鶱，更调玉轸续熏弦。"
        ],
        "title": "二十八宿寄芸叟",
        "id": "d7806202-af8a-4f02-8222-d97c16fd3a98"
    },
    {
        "author": "孔平仲",
        "paragraphs": [
            "小丰犹可喜，况此大有年。",
            "流庸已归妹，狱讼久萧然。",
            "明圣临六合，吁俞萃羣贤。",
            "干坤协气满，井邑欢声连。",
            "张公性谦静，玉节镇湘壖。",
            "茇舍富暇豫，铃斋恒昼眠。",
            "万家人喜悦，邻壤蒙安全。",
            "譬如泰山云，益此涸辙泉。",
            "我鄙无所解，昔随公得仙。",
            "超升已连帅，羁旅今华颠。",
            "属郡损末理，邮筒贲新篇。",
            "坎坎我鼓腹，咸韶媿朱弦。",
            "暌乖每自念，姤遇两何缘。",
            "野色小过雨，秋声渐号蝉。",
            "园林凄剥落，楼观蔚腾骞。",
            "曳履烟景外，支颐岚翠前。",
            "尝闻东晋士，多闻远师禅。",
            "盛世非否塞，微生自屯邅。",
            "庐岳决遯去，老夫无妄言。",
            "迹同人间世，心炼鼎中铅。",
            "流俗若飞蛊，困途多堕鸢。",
            "相需缑岭上，一比洪崖肩。"
        ],
        "tags": [
            "泰山"
        ],
        "title": "卦名寄芸叟",
        "id": "f2fa0d12-5de3-4d51-820f-691ec68df584"
    },
    {
        "author": "孔平仲",
        "paragraphs": [
            "本末已倒置，是非当告谁。",
            "同为天涯客，根冷聊相依。",
            "生平尚气节，相约老不衰。",
            "煎烹虽炎炎，何损百炼姿。",
            "太过空自反，急鞭尤恐迟。"
        ],
        "title": "本是一首寄芸叟",
        "id": "06a1a19c-35a0-4386-afd8-b8ea9c1b8a2f"
    },
    {
        "author": "孔平仲",
        "paragraphs": [
            "相与同少壮，看看俱老人。",
            "过日如脱兔，半生若浮云。",
            "百事多龃龉，不如收此身。",
            "寄心青霞杪，一笑轻千钧。",
            "行行秋雁去，书此赠情亲。"
        ],
        "title": "相看一首寄芸叟",
        "id": "738300e8-9e2b-4a10-82aa-e87cb230fde8"
    },
    {
        "author": "孔平仲",
        "paragraphs": [
            "面朋随俯仰，心友存终始。",
            "频数寄诗书，因斯作疮痏。",
            "此疏彼何密，已矣难湔洗。"
        ],
        "title": "朋友一首寄芸叟",
        "id": "bf5dc33c-6435-4501-9b8c-1e453d8d8fb2"
    },
    {
        "author": "孔平仲",
        "paragraphs": [
            "红窗小泣低声怨，永夕春寒斗帐空。",
            "中酒落花飞絮乱，晓鶑啼破梦匆匆。"
        ],
        "title": "题织锦璇玑图  其一",
        "id": "0b520b4c-6ce7-4e9e-84a7-d7b20109c3f2"
    },
    {
        "author": "孔平仲",
        "paragraphs": [
            "晞草露如郎行薄，乱花风似客情多。",
            "归鸿见处弹珠泪，语燕闻时敛翠蛾。"
        ],
        "title": "题织锦璇玑图  其二",
        "id": "dd54dcb8-e566-4bad-a3dd-23ea4a18a6ab"
    },
    {
        "author": "孔平仲",
        "paragraphs": [
            "同谁更倚闲窗绣，落日红扉小院深。",
            "东复西流分水岭，恨兼愁续断弦琴。"
        ],
        "title": "题织锦璇玑图  其三",
        "id": "374691d3-77d3-4ea1-a307-67d58b720b28"
    },
    {
        "author": "孔平仲",
        "paragraphs": [
            "肠断写愁萦字字，锦纹传意寄君看。",
            "床空照月残灯冷，黄叶霜前秋信寒。"
        ],
        "title": "题织锦璇玑图  其四",
        "id": "71cabd83-e37c-4451-8da8-c8e2fe61c95c"
    },
    {
        "author": "孔平仲",
        "paragraphs": [
            "前堂画烛残凝泪，半夜清香旧惹衾。",
            "烟锁竹枝寒宿鸟，水沉天色霁横参。"
        ],
        "title": "题织锦璇玑图  其五",
        "id": "d04d02c3-d2b2-4629-a569-49d3db170ce6"
    },
    {
        "author": "孔平仲",
        "paragraphs": [
            "华胄参元後，高门辅弼臣。",
            "庄池初奋翼，舜旦早逢辰。",
            "云木千寻秀，炉金百炼纯。",
            "日边虚位着，楚尾望车尘。",
            "尚德真肤使，存心信吉人。",
            "包含誉尤美，平格泽惟均。",
            "短发怜衰老，黄金媿拊循。",
            "礼容长不责，恩义极相亲。",
            "最要箕张口，深怜井有人。",
            "孤危荷全度，谋报毕余身。"
        ],
        "title": "星名诗呈提刑曾朝散",
        "id": "e0873dea-b710-4bbe-a521-6996e70906d3"
    },
    {
        "author": "孔平仲",
        "paragraphs": [
            "人横玉管宁无意，风入春江总是波。",
            "把袂相牵招饮去，岳阳城外酒徒多。"
        ],
        "title": "和徐道腴波字",
        "id": "33d7afb6-ff7c-48a2-a296-ad122af47d10"
    },
    {
        "author": "孔平仲",
        "paragraphs": [
            "暮雨萧萧何不止，东风弄白起江波。",
            "绿杨绾作同心结，杜子春来狂兴多。"
        ],
        "title": "席上口授杜仲观",
        "id": "6f1d35b5-7442-4bcd-8577-ee97e9cf9b52"
    },
    {
        "author": "孔平仲",
        "paragraphs": [
            "工巧新诗寄递筒，同声稍稍变他宫。",
            "口传知受诸君指，日好何论六甲穷。",
            "躬自省愆方久仄，人多助虐更磨砻。",
            "石渠旧友年家契，大笑今朝已落空。"
        ],
        "title": "累约慎思视事今已入境盘桓不进欲以十四日交承又云六甲穷日戏作藏头一首",
        "id": "603b29fa-e77a-4d06-baef-b0d44d1e3988"
    },
    {
        "author": "孔平仲",
        "paragraphs": [
            "日日高楼倚望君，口吟心想跂清尘。",
            "土膏着雨苍葭出，山色凝云翠黛颦。",
            "卑冗一官谁羽翼，异同千状极艰辛。",
            "十分明月迎新守，寸步江村老尽春。"
        ],
        "title": "慎思移日至月望交割口占奉呈",
        "id": "0b3d3a2f-fa0c-487c-bf30-0f9f7e6837a3"
    },
    {
        "author": "孔平仲",
        "paragraphs": [
            "建茶一杯午睡起，除渴蠲烦无此比。",
            "满庭叶暗啼野鶑，平地雨足生春水。",
            "定心宁息守丹灶，执固养和归赤子。",
            "破须速补勉旃修，危可求安灼然理。",
            "成事何论轩冕贵，收身早占云泉美。",
            "开门纳盗误人多，闭关扫轨从今始。"
        ],
        "title": "建茶一首",
        "id": "2bac9f0e-a5ae-484c-b0dd-84520ec6709a"
    },
    {
        "author": "孔平仲",
        "paragraphs": [
            "黄金炼语玉琢词，绢素中度无轻纰。",
            "幼时文采已奇绝，妇老儿长今可知。",
            "外窥骄虏亦有作，孙吴暗合知兵略。",
            "虀盐气味异膏粱，臼中丹砂非俗药。"
        ],
        "title": "周亨叔推官见示诗轴",
        "id": "c4a93762-7268-4385-9528-50f7eef56c85"
    },
    {
        "author": "孔平仲",
        "paragraphs": [
            "离别在须臾，置酒宴所欢。",
            "借问此何时，萋萋春草繁。",
            "江蓠生幽渚，山樱发欲然。",
            "游丝映空转，红药当阶翻。",
            "飞鸟绕树翔，哀猿响南蛮。",
            "相与数子游，行迈越长川。",
            "相去日已远，光景不可攀。",
            "举目增永慕，叙意于濡翰。"
        ],
        "title": "集文选句赠别",
        "id": "2421940d-8abc-42d9-b095-448b9311445e"
    },
    {
        "author": "孔平仲",
        "paragraphs": [
            "邓生何感激，志尚好书诗。",
            "清机发妙理，言论准宣尼。",
            "翰墨时间作，文雅纵横飞。",
            "弥年缺相从，梦想见容辉。",
            "自昔同寮寀，恩爱两不疑。",
            "洁身跻秘阁，携手游郊畿。",
            "一麾乃出守，桑梓有余辉。",
            "濡迹涉江湘，将就衡阳栖。",
            "渺渺孤舟游，洲渚既淹时。",
            "凤凰集南岳，平生遂幽期。",
            "岩峭岭稠叠，高高入云霓。",
            "企石挹飞泉，陵冈掇丹荑。",
            "即事既多美，游子澹忘归。",
            "春仲尚未发，悠悠隔山陂。",
            "今我惟困蒙，处身孤且危。",
            "顾影凄自怜，悄悄令人悲。",
            "一心抱区区，知音世所希。",
            "块然守空堂，高窗时动扉。",
            "仰视浮云翔，密雨如散丝。",
            "中夜抚枕叹，轩车来何迟。",
            "倾想迟嘉音，会合何时谐。",
            "借问下车日，临路犹迟回。",
            "春江壮风涛，渔潭雾未开。",
            "肃此尘外轸，以副饥渴怀。"
        ],
        "tags": [
            "衡山"
        ],
        "title": "文选集句寄慎思交代学士慎思游岳老夫守舍叙述游旧慎问交承与夫舍舟登陆之策俱在此矣",
        "id": "04eb989a-0ef3-46c3-a511-b9f2a3f8adbf"
    },
    {
        "author": "孔平仲",
        "paragraphs": [
            "我与承君棋，结局赢一路。",
            "太多亦何用，停则无胜负。",
            "天清与地宁，妙绝占此数。",
            "正如贾坚射，不中乃奇处。"
        ],
        "title": "一胜篇",
        "id": "0e197c36-a30c-4400-b093-bb6e2471ab77"
    },
    {
        "author": "孔平仲",
        "paragraphs": [
            "再胜路几许，非一亦非三。",
            "小雅连大雅，周南兼召南。",
            "舜目处其半，临爻与之参。",
            "在我犹不足，自笑无乃贪。"
        ],
        "title": "再胜篇",
        "id": "8816cfcc-e8e2-4a0b-a1a3-d8371714788e"
    },
    {
        "author": "孔平仲",
        "paragraphs": [
            "已填实局余五黑，天数相符岂人力。",
            "虽于洪范少四畴，若比武成多二策。",
            "我诗杂组今几首，鼯鼠技穷那复有。",
            "泰山风拔大夫松，彭泽霜陨先生柳。"
        ],
        "tags": [
            "泰山"
        ],
        "title": "嘲承君",
        "id": "3a2842c3-97b5-4b33-8c75-04dccfd6e91e"
    },
    {
        "author": "孔平仲",
        "paragraphs": [
            "君看射夫指，柔软作皮室。",
            "君看艳妇手，缝帛恐不密。",
            "草木渐丛生，正渴柚与橘。",
            "亟遣中丞来，莫令章句出。"
        ],
        "title": "承君棋输包子诗以促之  其一",
        "id": "096c85d3-1e03-4563-ae3e-38f39ebb8ea0"
    },
    {
        "author": "孔平仲",
        "paragraphs": [
            "承君非耄荒，意似羞棋败。",
            "未应倒干戈，当且解粉黛。",
            "如何画虎手，乃作死麕态。",
            "贡茅缓不诛，含覆吾已大。"
        ],
        "title": "承君棋输包子诗以促之  其二",
        "id": "7aff4e55-94b9-44f1-b9e6-ef40b8fde426"
    },
    {
        "author": "孔平仲",
        "paragraphs": [
            "欲知输筹数，计月乃闰年。",
            "秦筝有几弦，汴上楼几间。",
            "宝从真如献，人逐耿恭还。",
            "老氏死之徒，孙子着书篇。"
        ],
        "title": "承君输十三筹",
        "id": "715e532e-a2dd-499d-8941-3f3519ca2e9b"
    },
    {
        "author": "孔平仲",
        "paragraphs": [
            "围棋屡北当复战，乘兴能来不待邀。",
            "杜牧诗如道今日，最宜檐雨竹萧萧。"
        ],
        "title": "走笔呈承君",
        "id": "c8a64825-0b04-4bbe-a2a0-211cfb1f077f"
    },
    {
        "author": "孔平仲",
        "paragraphs": [
            "须烦玉手自操刀，便趁槐芽作冷淘。",
            "剩泼葱油抹羊肉，不嫌潇洒爱萧骚。"
        ],
        "title": "风人一绝",
        "id": "95fb1096-c5ba-4056-b74c-a80517e60f37"
    },
    {
        "author": "孔平仲",
        "paragraphs": [
            "一自棋输日望之，至今肃肃草生时。",
            "知君苦爱刀笔吏，使我长吟风雨诗。",
            "已共苞稂泉浸湿，更听甫草马鸣悲。",
            "子云寂寞方无頼，想见馨香杂祭脂。"
        ],
        "title": "戏承君  其一",
        "id": "d2539635-cd31-43be-bcea-5b6b76fec019"
    },
    {
        "author": "孔平仲",
        "paragraphs": [
            "越上荒山浪得名，如何开邑在彭城。",
            "飘萧云意迷秋日，索寞人心恋玉京。",
            "花倚宫墙无限好，泉流古寺有余清。",
            "尽芟野艾栽修竹，更听虞弦奏九成。"
        ],
        "title": "戏承君  其二",
        "id": "12f8d6bc-2907-4f65-bcea-7cba7d3402e0"
    },
    {
        "author": "孔平仲",
        "paragraphs": [
            "至忠至朴少人知，思话胸中听者谁。",
            "长史移家真暂住，相君为冠定他时。",
            "道斋不废持三宝，资斧何须措一辞。",
            "更有闲堂奉清宴，客来檐雨看围棋。"
        ],
        "title": "戏承君  其三",
        "id": "28ac976e-7eab-4fc5-a69f-074c5719f81f"
    },
    {
        "author": "孔平仲",
        "paragraphs": [
            "次君门户想风标，千载齐梁已寂寥。",
            "隋后如何依异域，秋晨定不怨凉飙。",
            "半揎红袖能调瑟，满把真珠看结条。",
            "它日兰陵若归去，临江滩上略相邀。"
        ],
        "title": "戏承君  其四",
        "id": "865c1e38-7761-445a-b65e-799bb1972353"
    },
    {
        "author": "孔平仲",
        "paragraphs": [
            "君希元凯才，我异厨顾党。",
            "诛蛮几首级，十指屈其两。",
            "疾风摧桂林，异梦吞卦象。",
            "疲极曳杖归，颦眉有余怏。"
        ],
        "title": "承君输棋八路",
        "id": "6b4d796b-4b5b-4753-af00-1d09f31484ad"
    },
    {
        "author": "孔平仲",
        "paragraphs": [
            "萧郎嘉客近远志，把酒劝宾郎半醉。",
            "自然同类易相投，官守从容况无事。",
            "清晨曲糵寒有力，倒洒金钟乳花滴。",
            "十分蘸甲香且醇，不觉昏黄连夜色。",
            "雀噪乌栖奈晚何，匆匆白日若飞梭。",
            "青青百草霜已歇，墙阴浅白微轻雪。",
            "庭梅香腻粉苞解，岁律将旋复花发。",
            "铜壶泣水银箭短，漏声断续随风远。",
            "起视天南星斗稀，蟾蜍已黑牵牛低。",
            "知子多情惜分散，山公酩酊自当归。"
        ],
        "title": "萧器之小饮诵王舒公药名诗因效其体",
        "id": "f326da94-66ea-42a1-b9fd-e05ca3c9e3e8"
    },
    {
        "author": "孔平仲",
        "paragraphs": [
            "肥羊作臛香出厨，膏粱姜桂品味俱。",
            "夙开东阁戒诸客，千金腾踊沽酒壶。",
            "飞觥倒杓约不退，一卷百盏皆无余。",
            "不须呼卢会六博，笙簧琴筑非真乐。",
            "萧郎独以酒娱宾，怜子心勤憎子虐。",
            "眼前覆花不容起，面赤复令须满酌。",
            "更深闪闪灯焰消，照天烛黄蜡洒膏。",
            "欲逃人觉安敢去，饮水只欲吞波涛。",
            "青烟鬰鬰金鸭细，花上红酥合香蒂。",
            "四垂银箔不知寒，却劝金罂子同醉。",
            "久不见子眼空青，见子宛然犹旧情。",
            "败船如簁寄江水，天阴夜半防风起。",
            "告归急走城西角，如粉霜花衣上落。",
            "屡蒙大幅扫长篇，才薄何由继高作。"
        ],
        "title": "再作药名诗一篇呈器之",
        "id": "09d6872c-4350-45f5-a5f0-7136d68f7394"
    },
    {
        "author": "孔平仲",
        "paragraphs": [
            "董子犷且狂，孔公孽更毒。",
            "文楸石棋子，白及黑对局。",
            "预知子轻敌，锐胆坐看覆。",
            "一时罗列徧，先与推大腹。",
            "欻如飞廉驱，窘若防风戮。",
            "余兵尚百合，续断聊忽忽。",
            "猛虎仗爪牙，中涂佯踯躅。",
            "嗟嗟草草甚，驱猪令迫逐。",
            "直前无夷险，觱拨下子速。",
            "而我颇从容，莽草先设伏。",
            "常山肆纵横，大戟挟长毂。",
            "威灵先震荡，巨胜侔破竹。",
            "萧萧马鸣退，战血余川谷。",
            "百步笑奔崩，独活嗟穷蹙。",
            "萎蕤不复骋，销蚀神采缩。",
            "作诗诮伊棋，我壮知子曲。"
        ],
        "title": "与董承君棋辄胜四筹作药名五言诗奉戏",
        "id": "29f07b9a-bdd3-45df-9f6a-2a01738b634e"
    },
    {
        "author": "孔平仲",
        "paragraphs": [
            "天南星斗垂晶荧，麻姑山色排空青。",
            "人中白眉谁第一，周郎独以文章名。",
            "少年折桂心已壮，大学弱冠众所惊。",
            "严徐长卿词格老，合上芸台预雠讨。",
            "赤车素者已为淹，复令倅郡淮南道。",
            "蕲春何幸人熙熙，有贤使君子副之。",
            "铃阁深沉香一炷，彩笺舒卷百篇诗。",
            "藏鳞伏翼聊展转，有才无患子不显。",
            "楚泽兰芳莫谩悲，秦乌头白终当返。",
            "我栖江上松萝深，自甘草莽长陆沉。",
            "忽忽光景又半夏，书房风月澄人心。",
            "昏黄禽噪悄不乐，架木通渠清河濯。",
            "雨余凉风袭衣襟，半天河汉垂檐角。",
            "惟恨与子未从容，紫芝眉宇何时逢。",
            "频以青琅玕寄我，不须怊怅白头翁。"
        ],
        "title": "亶父寄示与谯冲元唱和药名诗因作一篇奉寄",
        "id": "77b3525d-7bcb-4115-8d07-b4afbe9ac67a"
    },
    {
        "author": "孔平仲",
        "paragraphs": [
            "忆昔见子龙沙边，冰台玉壶气凛然。",
            "才薄人微辱取友，青蒿媿倚昆仑颠。",
            "诗锋利如立刀剑，谈经辨博森戈鋋。",
            "贤愚校我几百倍，预知子必转青天。",
            "别来喧卑共谁语，神游阆苑长思仙。",
            "京师再见空草草，琐细辛勤官事牵。",
            "如今相去水南北，一别羁旅还隔年。",
            "每思益友在咫尺，九江地与蕲黄连。",
            "作诗寄我解离恨，紫贝珊瑚堆目前。",
            "灵蛇含珠久不吐，骏马衔脱谁能先。",
            "弥天雄句骇俗耳，入木香煤濡彩笺。",
            "嗟余鄙讷会强敌，蜀鸡格斗非所便。",
            "未甘遂服强一战，光焰消缩何由然。",
            "我居此土颇大适，门对庐山飞玉泉。",
            "火云烧赤赫日炽，委蛇退食甘昼眠。",
            "环池老木自却暑，清波白石明相鲜。",
            "木香漠漠初过雨，水英灿灿新开莲。",
            "区区余心最念子，空对黄昏江月圆。",
            "重楼远望君不见，淮南细草迷苍烟。"
        ],
        "tags": [
            "庐山"
        ],
        "title": "再作药名诗一首寄亶父并用本字更不假借此诸名布在本草中虽或隠晦然以为不当但取世俗之所知而遗其所不知亦君子之用心也至于搜索牵合亦可以发人意思而消磨光景请亶父同作",
        "id": "5da6ca6f-a168-4516-8079-76a15bc3bec5"
    },
    {
        "author": "孔平仲",
        "paragraphs": [
            "噫戏庐山乎高哉，山连大江势横绝。",
            "虎卷龙拏起霜雪，五湖七泽泻波来。",
            "百穿千孔吞吐成云雷，其上自有飞瀑水。",
            "白如一疋练，半天河汉倾崔嵬。",
            "苍苍石壁插空翠，漠漠云华自开闭。",
            "水甘松香涧谷深，黄精枸杞生成林。",
            "地无虎狼毒草木，但闻仙童玉女语笑之清音。",
            "君不见当时匡续断世故，结庐莽草无寻处。",
            "又不见渊明无心五斗米，石床醉卧呼不起。",
            "真君种杏人获生，远公白莲开玉英。",
            "松肪柏实皆可饱，何必皓露栖金茎。",
            "我欲攀崖采紫芝，道中逢仙一问之。",
            "接余之手生虹蜺，昆仑太室相追随。",
            "玄台绛阙恣远游，旁通三岛逮十洲。",
            "柯消石烂未肯休，千秋万岁一瞑目，下视尘世如蜗牛。"
        ],
        "tags": [
            "庐山"
        ],
        "title": "亶甫寄示庐山高药名诗亦作一首奉酬不犯唱首兼用本字更不假借",
        "id": "fba35ecd-e78a-41ea-9f1d-195241145406"
    },
    {
        "author": "孔平仲",
        "paragraphs": [
            "金风荡炎暑，六合气已清。",
            "石崇南山高，晨起见峥嵘。",
            "丝垂虫就茧，彼各有所营。",
            "竹实不足饱，凤凰尚饥鸣。",
            "匏瓜固贱草，引蔓上高城。",
            "土地之所宜，结子如瓶罂。",
            "革带守空文，岁月逝可惊。",
            "木落行且秀，欣欣候春荣。"
        ],
        "title": "八音诗  其一",
        "id": "8ffda573-ee35-4646-8e46-446a0f0d1ef7"
    },
    {
        "author": "孔平仲",
        "paragraphs": [
            "金杯十分酒，酌子消百忧。",
            "石可补青天，弃与瓦砾侔。",
            "丝可弦南风，织成绢素柔。",
            "竹帛未书功，光景忽以遒。",
            "匏系久不食，栖栖江上洲。",
            "土鼓与蒉桴，为用先鸣球。",
            "革带人所贱，犹列下邳侯。",
            "木有栋梁材，终当回万牛。"
        ],
        "title": "八音诗  其二",
        "id": "bbb222da-b056-46f7-8fd8-a7575e36712e"
    },
    {
        "author": "孔平仲",
        "paragraphs": [
            "金谷草离离，绿珠魂已蛰。",
            "石崇虽富贵，一散不可集。",
            "丝亦不须悲，岐亦不须泣。",
            "竹林诸逸士，以醉名自立。",
            "匏弦且为乐，惜此光景急。",
            "土人劝我勤，朱紫当早拾。",
            "革性以从容，矫揉未易入。",
            "木散姑自全，宁求斧斤及。"
        ],
        "title": "八音诗  其三",
        "id": "ac770ac3-1fe4-437b-b372-26c28afc3764"
    },
    {
        "author": "孔平仲",
        "paragraphs": [
            "金色晦尘垢，人疑以为鍮。",
            "石有洁白姿，昧者比琳璆。",
            "丝缲不尽绪，谁与结绸缪。",
            "竹可裁笙竽，奈何困薪槱。",
            "匏黄已落蔕，岁序飒惊秋。",
            "土壤厌卑湿，山川嗟阻修。",
            "革车召武士，折敌当与谋。",
            "木铎一奋剑，为君斩倡优。"
        ],
        "title": "八音诗  其四",
        "id": "f2dad5ec-c2e7-44af-8c14-e08d7d652cc4"
    },
    {
        "author": "孔平仲",
        "paragraphs": [
            "金弦调阴阳，诸公尽梁栋。",
            "石室校图书，英才皆屈宋。",
            "丝侵鬓边发，濒老知无用。",
            "竹径理旧居，蔬畦阅新种。",
            "匏刳以酌酒，自唱出歌送。",
            "土燥叶可收，水清鱼益众。",
            "革屦随藜杖，徜徉步方纵。",
            "木末见栖鸦，暝归街鼓动。"
        ],
        "title": "八音诗  其五",
        "id": "505f0b67-6ae3-4151-80de-b50e4c690a81"
    },
    {
        "author": "孔平仲",
        "paragraphs": [
            "金乌卷海水，东欲上扶桑。",
            "石性本沉滞，不能随波扬。",
            "丝萦自作茧，渐老甘退藏。",
            "竹会有青色，牵人幽兴长。",
            "匏羹若可饱，何必羡牛羊。",
            "土室若可安，不须高栋梁。",
            "革以脂自柔，铁遇火则烊。",
            "木可揉而直，惟士心有常。"
        ],
        "title": "八音诗  其六",
        "id": "7b6a69a7-5909-472a-9720-fa809af6fc38"
    },
    {
        "author": "孔平仲",
        "paragraphs": [
            "金兰诸益友，一一皆诗家。",
            "石音尽清越，使我惭淫哇。",
            "丝棼强抽绪，语句多疵瑕。",
            "竹笺屡涂窜，谁谓点不加。",
            "匏实虽百枚，不如一甘瓜。",
            "土朱重千钧，不如一丹砂。",
            "革去齐梁体，羡君吐天葩。",
            "木强未肯休，余辞缀车斜。"
        ],
        "title": "又谢诸君酬和",
        "id": "ba51ea51-fbaf-4530-aabf-accc6e2d8285"
    },
    {
        "author": "孔平仲",
        "paragraphs": [
            "金刚有遗偈，难以声音求。",
            "石击乃有光，是名为火不。",
            "丝从何处来，认着从茧抽。",
            "竹本由根生，根外又何由。",
            "匏开即为勺，针屈即为钩。",
            "土地水火风，合为一浮沤。",
            "革易固不常，沩山水牯牛。",
            "木性无荣谢，古今春复秋。"
        ],
        "title": "又奉项元师",
        "id": "332cefcb-7ef6-40a3-a318-148114e352c9"
    },
    {
        "author": "孔平仲",
        "paragraphs": [
            "金榜阅名姓，于今二十秋。",
            "石陨鹢退飞，才命不相谋。",
            "丝绳可比直，应笑曲如钩。",
            "竹未遇蔡邕，有声谁见求。",
            "匏瓜岂无蔓，奈何枝不樛。",
            "土俗相慢侮，有如东家丘。",
            "革囊贮珠玉，至宝勿暗投。",
            "木若假先容，为君效绸缪。"
        ],
        "title": "又奉朱明叟",
        "id": "3369718d-4f77-41a3-afa1-4f073cf80ea8"
    },
    {
        "author": "孔平仲",
        "paragraphs": [
            "金台招俊乂，之子值明时。",
            "石藴荆山璞，当为璧与珪。",
            "丝随物所染，在涅要不缁。",
            "竹箭中有筠，岁寒尚猗猗。",
            "匏叶异甘苦，采掇须自知。",
            "土性殊美恶，栽培择所宜。",
            "革急而韦缓，古人贵调胹。",
            "木老雁被烹，吾师乃支离。"
        ],
        "title": "又奉周文之",
        "id": "8c92a4e4-09f9-462e-b19a-450fb3de7a34"
    },
    {
        "author": "孔平仲",
        "paragraphs": [
            "筑馆当阳月，驱车及上旬。",
            "盈分劝美酒，排旨聚佳宾。",
            "阙里推高第，姬朝倚乱臣。",
            "全医参老手，驽驾望清尘。",
            "佛地前缘旧，尧曦普照均。",
            "瀛洲何足羡，天日坐中人。"
        ],
        "title": "郡集虎渡亭宾主十人  其一",
        "id": "45450ed8-53b9-4b12-bac7-62a5c99cbc8c"
    },
    {
        "author": "孔平仲",
        "paragraphs": [
            "欲结朱轮日，相期已及旬。",
            "木图横画栋，玉德集谈宾。",
            "济济多周伯，诜诜倍舜臣。",
            "身调宰夫膳，目视属车尘。",
            "闻一才将埒，能千智亦均。",
            "可知前世陋，作者欠三人。"
        ],
        "title": "郡集虎渡亭宾主十人  其二",
        "id": "0c0b7134-92b9-4325-9acf-dbf086bbb63a"
    },
    {
        "author": "孔平仲",
        "paragraphs": [
            "璜台成百日，斗酒宴兹旬。",
            "文雅升平客，风流结绮宾。",
            "桡椎皆敏手，谏俎必名臣。",
            "御史归清望，黄门扫俗尘。",
            "专门知业广，就傅亦年均。",
            "忠信推吾邑，畴非善行人。"
        ],
        "title": "郡集虎渡亭宾主十人  其三",
        "id": "f3dd1c3e-c650-42c6-98b7-69da30a66580"
    },
    {
        "author": "孔平仲",
        "paragraphs": [
            "盛比芳林会，欢非洛汭旬。",
            "国城推帅长，龟数集朋宾。",
            "益一参卿列，增三补谏臣。",
            "天泉开象纬，日辉散光尘。",
            "束帛蒙恩厚，玈弓校力均。",
            "论言虽幼学，柳恽实兼人。"
        ],
        "title": "郡集虎渡亭宾主十人  其四",
        "id": "0bee9ed3-0640-4012-8d26-5b4e90fde768"
    },
    {
        "author": "孔平仲",
        "paragraphs": [
            "长亭接双堠，良月届初旬。",
            "修义推贤守，同心会众宾。",
            "公卿正当位，舆隶迭相臣。",
            "庇荫楼层势，追随骥步尘。",
            "束薪恩不薄，瑴玉价仍均。",
            "共取封侯贵，持旌将万人。"
        ],
        "title": "郡集虎渡亭宾主十人  其五",
        "id": "009ad245-0e76-436d-aaad-d89930aee7e3"
    },
    {
        "author": "孔平仲",
        "paragraphs": [
            "行，行。",
            "宿驾，宵征。",
            "秋渐老，雨初晴。",
            "黄叶归思，青山去程。",
            "身随一雁远，眼入故乡明。",
            "流水光阴可惜，浮云轩冕自轻。",
            "把酒日飞鹦鹉盏，寻花更到凤凰城。"
        ],
        "title": "一字至七字送梦锡梦锡托疾引归",
        "id": "b887bf8c-d0b1-45cb-aec1-0744bdfa2fc7"
    },
    {
        "author": "孔平仲",
        "paragraphs": [
            "仕宦千忧出海涛，功名一笑付秋毫。",
            "荣望弃如脱屣，归心断若操刀。",
            "东堂展图画，北牖缀风骚。",
            "晴煎越茗，寒泛宫醪。",
            "超世网，释天弢。",
            "就逸，辞劳。",
            "高，高。"
        ],
        "title": "七字至一字",
        "id": "c0b0244b-25ef-46fc-bd5d-43131c76cdce"
    },
    {
        "author": "孔平仲",
        "paragraphs": [
            "自笑开阳畔，辉光接斗魁。",
            "名希周士贵，德慕舜元才。",
            "共享珍羞美，同骑骏马回。",
            "它时立天柱，曾作饮仙来。"
        ],
        "title": "十一月十二日会集宾主共八人",
        "id": "d4766ace-f431-4f40-ada8-f74293cb175a"
    },
    {
        "author": "孔平仲",
        "paragraphs": [
            "曾筑长城制百蛮，归来青琐照朝班。",
            "一言不为戎人屈，万里能全汉节还。",
            "已有直声留朔漠，更将吟兴入稽山。",
            "陛辞天语尤稠密，知得蓬莱几日闲。"
        ],
        "title": "送程给事知越州",
        "id": "ab1c1988-5eca-4544-be01-095c436ea9b8"
    },
    {
        "author": "孔平仲",
        "paragraphs": [
            "蜡屐萦纡洞府间，飞甍人在最高巅。",
            "青山东去无余地，黄潦西来正接天。",
            "太子池塘烟漫漫，紫微踪迹草芊芊。",
            "松枯石朽由来事，莫作常情叹逝川。"
        ],
        "title": "翠微亭",
        "id": "4d02fc9a-04f7-4d76-a088-5ccb9890a6b3"
    },
    {
        "author": "孔平仲",
        "paragraphs": [
            "箫韶有遗韵，流入武溪中。"
        ],
        "title": "句  其一",
        "id": "f185cac6-77d1-4a17-b934-b32fcd0071af"
    },
    {
        "author": "孔平仲",
        "paragraphs": [
            "斜拖阙角龙千尺，澹抹墙腰月半棱。"
        ],
        "title": "句  其二",
        "id": "009d169c-1b1b-4187-9682-94a12727cdff"
    },
    {
        "author": "孔平仲",
        "paragraphs": [
            "遗爱海波无继处，去思秋色有余清。"
        ],
        "title": "句  其三",
        "id": "c8970ac1-ac3d-4244-b165-151e7f41e3c8"
    },
    {
        "author": "孔平仲",
        "paragraphs": [
            "写出十分秋。"
        ],
        "title": "句  其四",
        "id": "e7af10f7-f907-43aa-be7e-2d633d5b98cf"
    },
    {
        "author": "孔平仲",
        "paragraphs": [
            "诗题：了语首句：公餗欲成忽覆鼎。"
        ],
        "title": "存目  其一",
        "id": "48c0deb8-8adc-45e6-9c46-8893afd450bf"
    },
    {
        "author": "孔平仲",
        "paragraphs": [
            "诗题：不了语首句：无言以手寻佩环。"
        ],
        "title": "存目  其二",
        "id": "783cc6de-0074-4496-9ae1-3b7e7d10ebcf"
    },
    {
        "author": "孔平仲",
        "paragraphs": [
            "诗题：吴正宪夫人挽诗首句：赞夫成相业。"
        ],
        "title": "存目  其三",
        "id": "143218de-b981-4a12-8885-27393f90dae5"
    },
    {
        "author": "邹极",
        "paragraphs": [
            "吾邑有贤令，才猷足经国。",
            "政成越一考，俊誉自赫赫。",
            "既圃辟後堂，背南面西北。",
            "为爱园中景，花木皆手植。",
            "乘闲一造见，问名名未得。",
            "反覆为君思，请以晦题额。",
            "晦取用而明，非谓入宴息。",
            "韬藏莅众术，蓄养辅世德。",
            "制动本以静，对语定以默。",
            "大欲扬王庭，小亦去民忒。",
            "有如匣中剑，利在诛奸慝。",
            "又若山下泉，出乃作惠泽。",
            "公家急期会，诉牒仍堆积。",
            "一判情伪分，经目犹白黑。",
            "堂中琴寂寞，昔优今逼迫。",
            "堂内经纵横，客至君欣怿。",
            "岂无诗酒兴，相与乐暇隙。",
            "平台歌舞地，池上有瑶席。",
            "坐揖竹风细，行依桧阴直。",
            "返照亘天红，轻烟半山白。",
            "试观禽鸟细，所畏网与弋。",
            "我晦异君子，终焉兹屏迹。",
            "出处各一时，俯仰无愧色。",
            "作诗见情性，拟古丽以则。"
        ],
        "title": "晦堂歌为邑令朱天经作",
        "id": "a215cb04-313b-429e-afec-eb78d81d1c7a"
    },
    {
        "author": "邹极",
        "paragraphs": [
            "一翁亭高半空住，老健身轻若平步。",
            "昔约隠者招不来，今日招魂返何处。",
            "亭压峻岭出茂林，百里山水如镜聚。",
            "俯窥井邑在涧底，凤台狮子沈烟雾。",
            "豁然气象心胸开，阴晴异景天际来。",
            "巧思难穷画工笔，冥搜不尽诗人才。",
            "春归谷暖花卉乱，士女游嬉情烂漫。",
            "暑风清快秋思多，玉树琼楼雪中看。",
            "时时独上凭危栏，为爱孤松不可攀。",
            "百年天畀作伴侣，偃蹇肯落尘凡间。",
            "有时携琴坐松下，竹径虽扫门常关。",
            "风吹清韵月散影，家僮不至那知还。",
            "有时为招三两客，对松置酒味松德。",
            "坏梁栋挠彼小材，大夫自是粗官职。",
            "醉来摩松鳞触手，污松以官亦何有。",
            "许由洗耳常不嗔，伯夷饿死吾无取。",
            "登亭自负只一翁，四海退者岂我同。",
            "多缘失志畏罪废，往往养誉要王公。",
            "我由兰署出持节，按道适至亲庭中。",
            "亟遭大变仅存息，无复有意图勋庸。",
            "遂沥丹诚叩天阙，乞得真馆栖玉隆。",
            "岁余尚厌仕籍在，抽簪解组颜犹红。",
            "是非荣辱自此杜，生事无忧付农圃。",
            "种蔬植果鸡鱼肥，日具宾庖式歌舞。",
            "斯亭最後得景多，百年过半能几何。",
            "经营土木亦可止，尽取此生适而已。"
        ],
        "title": "一翁亭歌",
        "id": "6316c593-87da-40c6-bce3-cd9eb41d892e"
    },
    {
        "author": "邹极",
        "paragraphs": [
            "鉴泉之窦山之麓，百年芜秽暗渟滀。",
            "吴侯天与仁智资，退食俯窥嗟不足。",
            "试披沙滓凿为沼，深纔数尺阔盈幅。",
            "迸流日夕不可穷，碎如珠玑莹如玉。",
            "南邻野叟号逍遥，潄石枕泉真所欲。",
            "一来临视推不去，草草杯盘勉君速。",
            "解衣款入凌阴坐，六月正午忘暑毒。",
            "涤烦沃渴汲复溢，长流清风去残酷。",
            "此鉴不窥示养正，用明岂特须眉烛。",
            "巧非镕范浄非磨，应物无心奸自伏。",
            "宝奁青铜世所贵，凤舞龙盘耀人目。",
            "勿轻勺水当静观，能动天关翻地轴。",
            "主人宝此方澄清，野叟挠之安敢渎。",
            "举觞随分拥叵罗，醉狂拟学鸳鸯浴。",
            "世无秦法饮无禁，心动胆张惊且缩。",
            "可怜渫在百里间，四海王明俱受福。",
            "显幽用舍姑置之，君颜渐淍吾发秃。",
            "相逢一顾一回笑，满酌为君歌此曲。"
        ],
        "title": "鉴泉歌为邑令吴无求作",
        "id": "7a2b85fb-0e6a-474e-a1f7-4d540a3397d9"
    },
    {
        "author": "邹极",
        "paragraphs": [
            "吴侯之来适荒年，政修民苏犹解悬。",
            "庭无留讼狱屡空，百姓爱悦奸吏悛。",
            "公余何以度永日，坐督皂隶先疏泉。",
            "泉潴为沼浄可鉴，清范即与名俱传。",
            "今年时丰民事简，退食纵步山之巅。",
            "诛锄芜秽出古木，矫如虬龙上参天。",
            "夷高培坳荫其下，百里胜景尽目前。",
            "烂柯石局候仙侣，月庵竹榻容醉眠。",
            "或弄瑶琴或放歌，或谈玄理或安禅。",
            "圆虚洞照万缘息，干坤有量斯无边。",
            "庵中主人趣高上，喜我相过时留连。",
            "所嗟官满差迁去，肯顾衰翁须後贤。"
        ],
        "title": "月庵歌",
        "id": "f9b9e627-163c-465b-b4bd-0da95be66dd0"
    },
    {
        "author": "邹极",
        "paragraphs": [
            "溪边穿小径，寺後起幽轩。",
            "伐使恶木尽，养教修竹繁。",
            "闲听渔唱静，卧隔市场喧。",
            "疏快宜人处，追惟子美言。"
        ],
        "title": "题显阳寺疏快轩",
        "id": "7df3a232-82d0-4d81-a156-bbc91ffe1353"
    },
    {
        "author": "邹极",
        "paragraphs": [
            "开轩得幽致，槛外筑檀栾。",
            "日射黄金碎，风敲碧玉寒。",
            "暑清移榻就，雪暖拥炉看。",
            "一水尘埃隔，壶中境界宽。"
        ],
        "title": "题招福寺檀栾轩  其一",
        "id": "30328486-7a25-48f7-9990-6a0a4c9e6600"
    },
    {
        "author": "邹极",
        "paragraphs": [
            "出郭渡清溪，僧闲昼掩扉。",
            "造轩惟爱竹，植杖即披衣。",
            "家舍杯盘近，村庄鸡犬肥。",
            "频来君莫厌，倒载夜深归。"
        ],
        "title": "题招福寺檀栾轩  其二",
        "id": "56edc42f-8b49-4723-935e-ed5d0b60a0e4"
    },
    {
        "author": "邹极",
        "paragraphs": [
            "君向池边展旧亭，坐临止水觉心清。",
            "暑风菡萏尘难染，霜月苍烝节更明。",
            "对酒独醒公外况，隔墙人语静中声。",
            "谁怜老凤堪栖棘，梦断韶音奏九成。"
        ],
        "title": "题县簿清心亭",
        "id": "4f77bfab-8a78-4511-9d2a-bde3770d9712"
    },
    {
        "author": "邹极",
        "paragraphs": [
            "一到重来二纪余，身闲方悞昔迷途。",
            "龙回涧合木长润，圣隠岩空峰转孤。",
            "自放山林随处适，相逢云水有心无。",
            "野僧见我犹生敬，我即休官祇旧儒。"
        ],
        "title": "游曹山",
        "id": "849d768f-c45b-4e2c-8dc4-6865cd04dd4c"
    },
    {
        "author": "邹极",
        "paragraphs": [
            "宅畔池台景自幽，御风更作赤松游。",
            "岚光浓丽经梅雨，天气凄清正麦秋。",
            "插稻农夫晨赤脚，缫丝蚕妇昼蓬头。",
            "闲身免赴公家急，饱食无心为汝谋。"
        ],
        "title": "赤松寺书事",
        "id": "e1e7a866-49cb-4624-ae11-c1e6ae71c3b8"
    },
    {
        "author": "邹极",
        "paragraphs": [
            "危亭跨幽涧，涧水日潺湲。",
            "响与鼓钟应，静无车马喧。",
            "布金因利物，潄玉自澄源。",
            "练引千寻远，珠倾万斛繁。",
            "倚空横石壁，夹岸带山樊。",
            "涨骇天河决，湍流地轴翻。",
            "僧栖真梦觉，客至涤尘烦。",
            "不尽登临意，忘言愧有言。"
        ],
        "title": "石䂬潺湲亭",
        "id": "85db1d30-5a12-41ff-bd56-c5d062f4abe9"
    },
    {
        "author": "邹极",
        "paragraphs": [
            "愿君早作归来计，同醉园林二十春。"
        ],
        "title": "句  其一",
        "id": "058405ad-54b5-4a0e-8176-cd0fdb7cc960"
    },
    {
        "author": "邹极",
        "paragraphs": [
            "休缘招隠空生叹，自是中心悦美官。"
        ],
        "title": "句  其二",
        "id": "a48427f1-e6f4-42d5-b594-3ce61fdedb25"
    },
    {
        "author": "邹极",
        "paragraphs": [
            "如君报国须终老，闲健归来只一翁。"
        ],
        "title": "句  其三",
        "id": "f2720da4-a1ed-4941-b9a1-83668b37a42b"
    },
    {
        "author": "释道楷",
        "paragraphs": [
            "吾年七十六，世缘今已足。",
            "生不爱天堂，死不怕地狱。",
            "撒手横身三界外，腾腾任运何拘束。"
        ],
        "title": "偈",
        "id": "ea22f98c-2de1-4b7e-8574-7336c03f4568"
    },
    {
        "author": "释道楷",
        "paragraphs": [
            "剎剎尘尘处处谭，不劳禅子善财参。",
            "空生也解通消息，花雨岩前鸟不嗛。"
        ],
        "title": "妙唱不干舌偈",
        "id": "daf16443-6b03-4589-95a5-c04d92713cb7"
    },
    {
        "author": "释道楷",
        "paragraphs": [
            "日炙风吹草里埋，触他毒气又还乖。",
            "闇地若教开死口，长安依旧绝人来。"
        ],
        "title": "死蛇惊出草偈",
        "id": "dff44438-a7af-4a16-9b63-ade5ca4302f3"
    },
    {
        "author": "释道楷",
        "paragraphs": [
            "死中活得是非常，密用他家别有长。",
            "半夜髑髅吟一曲，冰河红焰却清凉。"
        ],
        "title": "解针枯骨吟偈",
        "id": "e6b706b2-00e5-44fd-a1ff-9ca3a26636f0"
    },
    {
        "author": "释道楷",
        "paragraphs": [
            "不是宫商调，谁人和一场。",
            "伯牙何所措，此曲旧来长。"
        ],
        "title": "铁锯和三台偈",
        "id": "9f040a2d-7c71-4e95-98d7-8514edf001e7"
    },
    {
        "author": "释道楷",
        "paragraphs": [
            "一法元无万法空，个中那许悟圆通。",
            "将谓少林消息断，桃华依旧笑春风。"
        ],
        "title": "古今无间偈",
        "id": "eb3d3370-6d22-42b5-ba57-c88fa683bed3"
    },
    {
        "author": "释道楷",
        "paragraphs": [
            "老爱依山人事稀，虎驯庵畔怪来迟。",
            "寥寥石室尘埃满，不知何日是归期。"
        ],
        "title": "寄伊阳宰韩承议偈  其一",
        "id": "a6aeb337-9929-4e05-9654-1276d564f132"
    },
    {
        "author": "释道楷",
        "paragraphs": [
            "数里无人到，山黄始觉秋。",
            "岩间一觉睡，忘却百年忧。"
        ],
        "title": "寄伊阳宰韩承议偈  其二",
        "id": "07aeaef3-d097-413d-b1f5-8a089dd5c61a"
    },
    {
        "author": "释庆璁",
        "paragraphs": [
            "东山西岭青，雨下却天晴。",
            "更问个中意，鹁鸠生鹞鹰。"
        ],
        "title": "答僧",
        "id": "b5d1be3d-060d-45bc-8522-9b169634bd12"
    },
    {
        "author": "释玄本",
        "paragraphs": [
            "看经不识经，徒劳损眼睛。",
            "欲得不损眼，分明识取经。"
        ],
        "title": "颂",
        "id": "0b20e586-7bb0-4b44-a0bb-d99a0bedd0b7"
    },
    {
        "author": "释觉海",
        "paragraphs": [
            "碧落静无云，秋空月有明。",
            "长江莹如练，清风来不歇。",
            "林下道人幽，相看情共悦。"
        ],
        "tags": [
            "长江"
        ],
        "title": "偈",
        "id": "a803f095-0504-4ded-91f5-8dd47abd1036"
    },
    {
        "author": "释圆照",
        "paragraphs": [
            "片月浸寒潭，微云满空碧。",
            "若于达道人，好个真消息。"
        ],
        "title": "偈",
        "id": "e7fdc89d-da33-4a40-a9be-81ead4c9b857"
    },
    {
        "author": "释慧通",
        "paragraphs": [
            "从无入有易，从有入无难。",
            "有无俱尽处，且莫自颟顸。",
            "举来看，寒山拾得礼丰干。"
        ],
        "title": "偈",
        "id": "97a87b64-58a8-4604-9706-0ac94ac0038e"
    },
    {
        "author": "释慧宪",
        "paragraphs": [
            "我有一条拄杖，寻常将何比况。",
            "采来不在南山，亦非昆仑西嶂。",
            "拈起满目光生，放下骊龙缩项。",
            "同徒若也借看，卓出人中之上。"
        ],
        "title": "偈",
        "id": "00a611d1-e8bf-4b88-aa9b-56a8d66d8014"
    },
    {
        "author": "释元善",
        "paragraphs": [
            "君问西来意，马师踏水潦。",
            "若认一毛头，何曾知起倒。",
            "劫火纔洞然，愚夫觅干草。",
            "宁知明眼人，为君长懊恼。"
        ],
        "title": "偈",
        "id": "06067faf-58a5-4494-a245-b0173b16dbcf"
    },
    {
        "author": "释用机",
        "paragraphs": [
            "清平过水，投子卖油。",
            "一年三百六十日，不须频向数中求。"
        ],
        "title": "偈",
        "id": "3e0d4bee-e5e0-42a2-bf13-0f4c9faed7f0"
    },
    {
        "author": "释法明",
        "paragraphs": [
            "平生醉里颠蹶，醉里却有分别。",
            "今宵酒醒何处，杨柳岸晓风残月。"
        ],
        "title": "辞众偈",
        "id": "0cde7252-5aab-469b-90f7-6ed436a5e72e"
    },
    {
        "author": "释真觉",
        "paragraphs": [
            "善慧遗风五百年，云黄山色祇依然。",
            "而今祖令重行也，一句流通徧大千。"
        ],
        "title": "偈",
        "id": "5f8a7006-28fa-450b-9ad1-7cead8f66bb0"
    },
    {
        "author": "释祖镜",
        "paragraphs": [
            "兰芳春谷菊秋篱，物必荣枯各有时。",
            "昔毁僧尼专奉道，後平道佞复僧尼。"
        ],
        "title": "偈  其一",
        "id": "66b929f3-16b9-4f83-8af6-c9bd2e5812ea"
    },
    {
        "author": "释祖镜",
        "paragraphs": [
            "吾顶从来似月圆，虽冠其发不成仙。",
            "今朝抛下无遮障，放出神光透碧天。"
        ],
        "title": "偈  其二",
        "id": "708b9499-e451-4f06-b563-e59d4d6952cc"
    },
    {
        "author": "释祖镜",
        "paragraphs": [
            "如来昔日贸皮衣，数载惭将鹤氅披。",
            "还我丈夫调御服，须知此物不相宜。"
        ],
        "title": "偈  其三",
        "id": "de82d759-8518-4a08-982f-5d95528c1420"
    },
    {
        "author": "释祖镜",
        "paragraphs": [
            "为嫌禅板太无端，岂料遭他象简瞒。",
            "今日因何忽放下，普天致仕老仙官。"
        ],
        "title": "偈  其四",
        "id": "faa84fea-947c-4d12-a61c-894ba5e46b65"
    }
]