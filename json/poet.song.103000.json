[
    {
        "author": "孫邦",
        "paragraphs": [
            "宅側造豬欄，正坐貪穢免。",
            "巷中堆馬糞，而以清貴顯。",
            "二事大不侔，其眼乃能辨。",
            "吾徒與衲子，相去夫何遠。",
            "祇恐無鼻孔，當知係所踐。",
            "勿謂一瓣香，便解生一善。",
            "居心苟不凈，探洗謾盧扁。",
            "要令登此堂，摩詰失其□。",
            "深入不二門，諸臭雪見睍。",
            "湛然方寸間，衆妙來煙篆。",
            "香銷本無事，風靜雲回卷。",
            "當年杜陵老，所造宜不淺。",
            "夜宿贊公房，習氣元未殄。",
            "沉憂覺清夢，豈念世路蹇。",
            "豬欄馬糞輩，皆預公卿選。",
            "泥塗布渠巷，欲往傷吾跣。",
            "所以聞妙香，慨歎獨輾轉。",
            "此香爲誰來，知落處者鮮。",
            "何如被蒙頭，熟寐一覺遣。"
        ],
        "title": "和史經  其二",
        "id": "73e9dcf9-6a63-471b-ad04-d1558468de49"
    },
    {
        "author": "孫邦",
        "paragraphs": [
            "年來宦拙喜躋攀，門枕溪流四面山。",
            "時過隣僧話浮世，一軒長對此君閑。"
        ],
        "title": "綠筠軒",
        "id": "4770eab4-35f2-4892-be21-2df852bc0ed6"
    },
    {
        "author": "孫邦",
        "paragraphs": [
            "華屋沈沈野外居，茂林清蔭繞門閭。",
            "移花植果心無事，抱子弄孫歡有餘。",
            "閑過西疇觀刈穫，懶尋南郭命巾車。",
            "問君爲圃嗟予晚，便擬歸休學二疏。"
        ],
        "title": "唐氏林亭",
        "id": "791ce680-66ae-4afc-ace9-7b31d9bdf1c6"
    },
    {
        "author": "孫邦",
        "paragraphs": [
            "大智西歸不肯回，只今蓮社喜重開。",
            "會中獨有遺民在，十五年間兩度來。"
        ],
        "title": "白蓮堂  其一",
        "id": "c904b0d3-87b4-4502-8e8b-e540dcaefd04"
    },
    {
        "author": "孫邦",
        "paragraphs": [
            "心地白蓮俱有種，要須功德水方開。",
            "因師一語千花現，人各始知來處來。"
        ],
        "title": "白蓮堂  其二",
        "id": "970f8a8a-9984-43b5-bd7a-45f2306069a7"
    },
    {
        "author": "孫邦",
        "paragraphs": [
            "吾祖持兵鎮此都，投身九死定全吳。",
            "一朝流矢中眸子，千載忠魂列霸圖。",
            "墓木但遺楓合抱，廟庭還有像完軀。",
            "英雄未必輸張許，青史功名定有無。"
        ],
        "title": "呂城謁祖廟",
        "id": "49f604a5-bd1c-409e-a8fb-f0915800c8e5"
    },
    {
        "author": "胡珵",
        "paragraphs": [
            "昔聞滄浪亭，未濯滄浪水。",
            "先賢眇遺跡，壯觀一何侈。",
            "飛橋跨木末，巨浸折胡壘。",
            "糟床行萬甕，繚牆周數里。",
            "廢興固在天，庶用觀物理。",
            "緬懷嘉祐世，周道平如砥。",
            "相君賢相君，子美東南美。",
            "如何一網盡，禍豈在故紙。",
            "青蠅變白黑，作俑茲焉始。",
            "所存醉翁文，垂耀信百世。",
            "無忘角弓詠，嘉樹猶仰止。",
            "同來二三子，感歎咸坐起。",
            "縹瓷釂新汲，毀譽均一洗。",
            "忽逢醒狂翁，一別垂二紀。",
            "雋哉老益壯，論事方切齒。",
            "我欲裂絳幔，推著明光裏。",
            "安得上天風，吹落君王耳。"
        ],
        "title": "滄浪亭",
        "id": "085be23a-9ddf-4b67-a45c-a6447dbb6886"
    },
    {
        "author": "胡珵",
        "paragraphs": [
            "攝身下蓬萊，放浪雲水迹。",
            "非無簡書畏，心賞寄泉石。",
            "亭亭雲間塔，勝地聞自昔。",
            "梯空上青冥，如鳥著兩翼。",
            "化城出天半，寶甃坦如席。",
            "環山劃中斷，裂地開震澤。",
            "峨峨東西峰，觀闕倚空碧。",
            "千尋採香遥，劍卧漣漪直。",
            "當年館娃宮，六月避暑夕。",
            "琴臺延薰風，萬女曳阿錫。",
            "牛耳爭齊盟，烏喙已荐食。",
            "百家甬東村，託足歸無宅。",
            "焉知陵谷變，大厦響千舄。",
            "矧茲風塵際，樓殿踴山脊。",
            "安隱大火中，顯允像教力。",
            "興予浩劫嘆，萬法本空寂。"
        ],
        "title": "遊秀峰寺",
        "id": "56151e70-f782-4845-a28a-397a4796fd3b"
    },
    {
        "author": "胡珵",
        "paragraphs": [
            "朝辭海涌千人石，暮宿楓橋半夜鐘。",
            "明日館娃宮裏去，洞庭呼起一帆風。"
        ],
        "tags": [
            "洞庭湖"
        ],
        "title": "楓橋",
        "id": "778e4797-5772-4de5-82f2-71d87260c496"
    },
    {
        "author": "胡珵",
        "paragraphs": [
            "道人龍中來，醉與神物會。",
            "寫茲蜿蜒質，日月爲冥晦。",
            "崩翻江海姿，素壁起濤瀨。",
            "呼吸見雌雄，抉石疑可碎。",
            "肅森殿陰古，衆真儼飛旆。",
            "注觀恐騰躍，夜半失像繪。",
            "飛光著明珠，靈秘一何怪。",
            "爛爛照甍棟，那得久在外。",
            "偷兒伺酣睡，不怕嬰鱗害。",
            "願言慎所托，未用期一快。"
        ],
        "title": "題天慶觀畫龍",
        "id": "e5d0fada-d859-4c2c-8b23-410f3be41e89"
    },
    {
        "author": "胡珵",
        "paragraphs": [
            "六代煙塵息，千年象教尊。",
            "衣冠悲故里，聚落見荒村。"
        ],
        "title": "題智寶院",
        "id": "3b88eec3-2311-499f-be0b-31064701a5b1"
    },
    {
        "author": "胡珵",
        "paragraphs": [
            "道人避世氛，山腰著祇園。",
            "千夫斸青冥，豁達窗戶搴。",
            "鬼神間施設，儼護龍象筵。",
            "法鼓空中鳴，龍卧層崖巔。",
            "幽靈駭今昔，異事樵夫傳。",
            "眷茲水雲侶，精賞託妙緣。",
            "努力辦己事，追駕佛祖肩。",
            "憑高發鐘磬，梵音落諸天。",
            "况時解禪縛，迢遥倚層軒。",
            "放意萬物外，目送孤鴻翩。"
        ],
        "title": "題定山梵放軒",
        "id": "acecb10f-658b-4429-856a-eba4fdaaa8b5"
    },
    {
        "author": "林季仲",
        "paragraphs": [
            "有客有客，託於空谷。",
            "問何以樂，樂彼幽獨。",
            "矯矯其松，藋藋其竹。",
            "微風過之，泠然成曲。",
            "歲曰莫止，霰雪交揮。",
            "誰與晤語，懷我人斯。",
            "我之懷矣，褰裳從之。",
            "泥淖伊阻，中心悵而。",
            "豈無他人，以翱以翔。",
            "意氣所親，不能弭忘。",
            "遥遥遺緒，久矣弗敭。",
            "之子之秀，吾宗之光。",
            "我有薄酒，子試歠兮。",
            "雪霽江明，共此月兮。",
            "企焉新詩，到蟄窟兮。",
            "老子鬅鬙，正愁絕兮。"
        ],
        "title": "有客",
        "id": "dea9371b-f111-477f-80aa-5684156b0179"
    },
    {
        "author": "林季仲",
        "paragraphs": [
            "伯淮卧彭城，遶屋生蓬茨。",
            "天子呼不起，思見巖壑姿。",
            "俾工圖其形，銜命日夜馳。",
            "落筆竟不得，韜面以疾辭。",
            "豫章有孺子，同時隱江湄。",
            "栖栖非我事，結廬對風漪。",
            "時人亦罕識，阿堵誰寫之。",
            "我聞郭有道，曾遣輕騎追。",
            "疑此言語生，即是茅畫師。"
        ],
        "title": "觀徐孺子畫像",
        "id": "58ee8c89-3ca8-46f6-87cb-d78f013bd28f"
    },
    {
        "author": "林季仲",
        "paragraphs": [
            "我與真歇師，同年五十八。",
            "對之意頹然，百事付華髮。",
            "買舟繫籬傍，一日來告別。",
            "挽之不肯留，徑山演法切。",
            "佛法果何如，請師爲指訣。",
            "俯首無一言，苦欲相泯滅。",
            "余漫述所聞，此法本無缺。",
            "山河連大地，鳥獸暨魚鼈。",
            "微至一蠛蠓，中含大千闊。",
            "試即此身求，萬象皆森列。",
            "聲色臭味等，六根能剖决。",
            "阿誰使之然，未可計巧拙。",
            "盍亦返故鄉，子細自披抉。",
            "當有無價珍，終身用不徹。",
            "胡爲浪馳走，千里訪名剎。",
            "環立廣坐下，覷人摇輔頰。",
            "譬如坐海底，巨浸從頭沒。",
            "反問岸上人，覓水濟我渴。",
            "師聞抵掌笑，却道我饒舌。",
            "徑山堂未開，居士法先說。",
            "儒生玩韋編，貝葉師所閱。",
            "兩家相詬病，久矣互侵伐。",
            "孰如吾二人，一見意軒豁。",
            "縱談這箇事，迴出言詞末。",
            "古人知造車，不較出門轍。",
            "看誰到長安，寧論胡與粵。",
            "因書問答語，聊以贈真歇。",
            "去去亦何之，千水涵一月。"
        ],
        "title": "送真歇禪師",
        "id": "721c5be9-ff7a-45de-80df-a5bfee587ba2"
    },
    {
        "author": "林季仲",
        "paragraphs": [
            "乘時火初流，執熱病未脫。",
            "踏冰思少蘇，坐甑哀苟活。",
            "雲意斷渰渰，雨聲閟{洱舌}{洱舌}。",
            "安用天官爲，不悟秋序奪。",
            "巫尪暴何辜，夸父僵且渴。",
            "熂山將焚燒，翻海欲灑潑。",
            "蛟龍遁寂寞，蠅蚋恣喧聒。",
            "瘴鳶時墮水，涸魚暫濡沫。",
            "斯焉禾不登，往矣穗奚掇。",
            "衆心禱不昧，羣望走莫遏。",
            "殷勤聞雷行，閃閃驚電抹。",
            "嘉澍疑盆翻，脫葉逾帚捋。",
            "汲井憶羸瓶，承霤爭羅鉢。",
            "新凉來不斷，濁水去如割。",
            "未論沴氣銷，陡覺煩襟豁。",
            "遂回望電眼，免蹙憂稼頞。",
            "一飽茲可營，百慮何勞㔇。",
            "明公軫慈仁，此道歸包括。",
            "世事有反覆，愁腸屢迴斡。",
            "栖栖同里甿，閔閔憂旱魃。",
            "賦詩輸悃悰，盈軸辦嗟咄。",
            "句圓珠走盤，意定弦在筈。",
            "千仞徒仰高，一葦敢杭闊。",
            "韜疵知含洪，策蹇終臲卼。"
        ],
        "title": "秋熱次高仲貽韻  其一",
        "id": "9c6baba9-538f-4f5b-bcd7-f4de04c48566"
    },
    {
        "author": "林季仲",
        "paragraphs": [
            "坐我甑釜中，逾月不得脫。",
            "勞生亦何聊，喘喘覓少活。",
            "駕言往空谷，卧聽驚瀨{洱舌}。",
            "遭逢褦襶子，此事又中奪。",
            "天公不我憐，定爲化鄧渴。",
            "一夜翻河漢，散作珠璣潑。",
            "檐垂素練直，柏枕鳴聒聒。",
            "更饒窗戶間，蕭瑟濺飛沫。",
            "老火謝餘暉，削跡去如掇。",
            "乃知造化心，潛通本無遏。",
            "繁暑移清凉，變化在一抹。",
            "田父有喜言，儂得壟穗捋。",
            "却憶灌溉時，搰搰抱甕鉢。",
            "王者仁如天，寸物惡傷割。",
            "獨愛夏日長，器度何不豁。",
            "向隅泣一夫，滿堂蹙其頞。",
            "餘凉止殿閣，蕪垢直可㔇。",
            "我願均此施，遠邇歸囊括。",
            "措意膚寸間，六合可旋斡。",
            "寧容凶逆儔，肆虐爲旱魃。",
            "掣電備麾旟，鞭雷供叱咄。",
            "號令挾風行，聲飛齊萬筈。",
            "腥羶悉蕩攘，再見天地闊。",
            "孰與長畏人，朝夕懷臲卼。"
        ],
        "title": "秋熱次高仲貽韻  其二",
        "id": "9f665787-e5ac-4d82-875f-10af89c4d4a3"
    },
    {
        "author": "林季仲",
        "paragraphs": [
            "癡暑如癡人，吝權不肯脫。",
            "凉風戒七月，尚貪朝夕活。",
            "雲雷動地來，一夜雨聲{洱舌}。",
            "老火無晶光，奔迸氣褫奪。",
            "我思疏仲翁，千載猶饑渴。",
            "父子腰金黄，照眼光潑潑。",
            "車馬趨其門，市井等讙聒。",
            "從容相與言，身名如聚沫。",
            "功成不還鄉，患至將誰掇。",
            "相隨出關去，浩然不可遏。",
            "挽飲東都門，頹顔酒微抹。",
            "迎迓走兒童，爭取霜髯捋。",
            "歌呼接日夜，彈筑雜擊鉢。",
            "時時問餘金，趣賣供釃割。",
            "落落丈人行，器度自軒豁。",
            "子孫汝何知，徒蹙求田頞。",
            "邇來宦途險，憑誰爲鏟㔇。",
            "冥行罥荆棘，進退俱有括。",
            "胡不觀四時，寒暑遞推斡。",
            "强聒不知幾，斥逐齊旱魃。",
            "得失何怪事，書空漫咄咄。",
            "要須慎其初，毋輕弦去筈。",
            "我本一散翁，涉世多迂闊。",
            "何如二大夫，安枕無臲卼。"
        ],
        "title": "秋熱次高仲貽韻  其三",
        "id": "6e8da940-c978-4b45-8b09-5ab176440df1"
    },
    {
        "author": "林季仲",
        "paragraphs": [
            "江漢滔滔去不回，幾人留得詩名來。",
            "要須洗以千斛水，莫令胸臆生纖埃。",
            "清狂我愛李太白，亂之鷗鷺誰嫌猜。",
            "一生事業在杯酒，富貴於我何有哉。",
            "長安市上喚不醒，醉眼徐爲君王開。",
            "揮毫散霧金鑾殿，氣使權倖如奴儓。",
            "風騷獨步千載上，鞭撻揚馬咍鄒枚。",
            "長流夜郎得不死，定知造物須憐才。",
            "文采至今獨未泯，耳孫氣象何崔嵬。",
            "寤言世士少風骨，慨然力欲扶衰頹。",
            "刊傳家集流海內，廉頑立懦茲爲媒。",
            "分頒亦及蓬蓽士，使者踏破階前苔。",
            "神交不待讀終卷，騎鯨恍惚來瑶臺。",
            "氣酣日落酒不足，更挽天河注玉杯。",
            "嗚呼俗隘直可哀，吾非斯人誰與陪。",
            "朝遊蓬萊夕方丈，去去相隨翔九垓。"
        ],
        "title": "謝李端明惠李翰林集",
        "id": "ef809425-989c-4be2-9efd-6e230c6050f0"
    },
    {
        "author": "林季仲",
        "paragraphs": [
            "長安公子意氣豪，笑我憔悴居蓬蒿。",
            "人生栖託一枝足，何用摶風九萬高。",
            "我今百事付流水，歸卧北窗心獨喜。",
            "林表春禽自在啼，絕勝豢養金籠裏。",
            "誰能胸臆無塵垢，木雁未論才不才。",
            "子陵事業亦何有，風月凄然一釣臺。"
        ],
        "title": "次韻酬黄季章",
        "id": "1f03bcf7-09ec-4516-8501-4fc0e7a063f7"
    },
    {
        "author": "林季仲",
        "paragraphs": [
            "尋勝權輿自天姥，芒鞋踏遍春山雨。",
            "要得山如磊落人，紛紛拳石何足數。",
            "忽逢一柱插天寒，形貌最尊疑父祖。",
            "羣峯往往皆兒孫，環列膝前仍俯傴。",
            "我憂穹昊欲撐柱，莫笑杞人心獨苦。",
            "伊誰有力能致之，大庇蒼生使安堵。"
        ],
        "title": "天柱峰",
        "id": "1fddfea1-552d-4918-97d4-e036ef8891e7"
    },
    {
        "author": "林季仲",
        "paragraphs": [
            "不到八年久，重來雙鬢蒼。",
            "珠璣濺寒溜，笙磬咽風篁。",
            "啼鳥千林晚，飛花一路香。",
            "吾宗故廬在，立馬傍殘陽。"
        ],
        "title": "陪館中諸人遊天竺分得香字",
        "id": "cace6ef6-5ce7-4c8e-9e80-da1aa569e49c"
    },
    {
        "author": "林季仲",
        "paragraphs": [
            "淹淹一夜雨，脈脈萬方情。",
            "勿怪雲多妬，從來物惡盈。",
            "水渾珠自瑩，垢盡鏡還明。",
            "共賞此時月，無論陰與晴。"
        ],
        "title": "中秋不見月",
        "id": "82e3cb12-3744-4950-a073-6e8d1894d70d"
    },
    {
        "author": "林季仲",
        "paragraphs": [
            "一別從京洛，相逢向海邦。",
            "倦遊憐舌在，多病覺眉龐。",
            "佳處隨山屐，餘生付酒缸。",
            "新詩眩老眼，細讀傍寒窗。"
        ],
        "title": "次韻陳明錫見寄  其一",
        "id": "b9f97adc-5ae0-484e-8108-d11cd1bcda95"
    },
    {
        "author": "林季仲",
        "paragraphs": [
            "合去趨華闕，難教滯陋邦。",
            "悲鳴憐老驥，迎吠厄羣龐。",
            "便腹書千篋，濡頭酒一缸。",
            "懷君夜不寐，落葉打空窗。"
        ],
        "title": "次韻陳明錫見寄  其二",
        "id": "c4481714-e4c9-4f23-81ff-d8bbb13deacd"
    },
    {
        "author": "林季仲",
        "paragraphs": [
            "卑棲安故里，薄宦倦他邦。",
            "依社願爲櫟，滌牲寧用龐。",
            "利名蛾赴燭，身世蟻浮缸。",
            "多謝江邊月，相尋到小窗。"
        ],
        "title": "次韻陳明錫見寄  其三",
        "id": "13ebd4e2-4793-4e17-b856-8450abfe2fe0"
    },
    {
        "author": "林季仲",
        "paragraphs": [
            "松菊荒三徑，風塵走十年。",
            "家山憶到骨，世路厭摩肩。",
            "懶計詩工拙，寧分酒聖賢。",
            "從他誚便腹，老去只貪眠。"
        ],
        "title": "周希父見寄次韻",
        "id": "57718125-9d26-4c01-b298-80c81ea96c41"
    },
    {
        "author": "林季仲",
        "paragraphs": [
            "漫求三釜祿，浪走十年塵。",
            "白髮不饒我，虛名能中人。",
            "溪山閒始見，魚鳥靜相親。",
            "共對一庭月，誰非吾近鄰。"
        ],
        "title": "次韻蕭德起見寄",
        "id": "389166b0-9047-44f0-bb71-8e4215f9ddc8"
    },
    {
        "author": "林季仲",
        "paragraphs": [
            "大潔時爭嫉，獨醒人更疑。",
            "漫隨春色媚，不改歲寒姿。",
            "霞带壽陽臉，酒融姑射肌。",
            "憑誰慰孤寂，新有倚樓詩。"
        ],
        "title": "陪趙守登樓賞紅梅",
        "id": "ecb520f7-2c2f-4c7b-b808-1b7c31f10314"
    },
    {
        "author": "林季仲",
        "paragraphs": [
            "晚色明沙際，春愁挂柳邊。",
            "相逢一尊酒，難值七同年。",
            "聚散雁遵渚，行藏魚在淵。",
            "西興殘夜月，獨照渡頭船。"
        ],
        "title": "錢塘別諸同年",
        "id": "8fb6e8d0-3767-462e-97a9-d42a7a6af720"
    },
    {
        "author": "林季仲",
        "paragraphs": [
            "落花迷曉徑，零露點秋畦。",
            "節物驚衰鬢，登臨憶故棲。",
            "蒼苔痕過履，修竹濕新題。",
            "昨夜寒窗夢，相隨疊嶂西。"
        ],
        "title": "昨夜夢陪後乘次前韻",
        "id": "50b4cc79-3154-4aaf-b0f3-042f48375133"
    },
    {
        "author": "林季仲",
        "paragraphs": [
            "慶弔何時已，勞生不自閒。",
            "野情難脫略，人事足機關。",
            "附尾初無意，同塵半强顔。",
            "柴門當却掃，未敢負雲山。"
        ],
        "title": "感興",
        "id": "5ada89ff-3428-4fb1-889e-86e15d9468ef"
    },
    {
        "author": "林季仲",
        "paragraphs": [
            "匽薄一樽酒，栖遲雙鬢毛。",
            "隨風散檐雪，卷地作秋濤。",
            "漢使去不返，邊人寒更勞。",
            "誰當如李愬，乘間縛酋豪。"
        ],
        "title": "和人對雪",
        "id": "4ae32703-7371-46a3-b601-e5c2c36cc97a"
    },
    {
        "author": "林季仲",
        "paragraphs": [
            "仕途多汩沒，歸袖獨飄颺。",
            "要伴赤松子，終辭青瑣郎。",
            "水雲寬處好，日月靜中長。",
            "萬事休回首，停橈即故鄉。"
        ],
        "title": "贈別陳給事",
        "id": "a6fa1006-7ff4-4b58-8a47-c9b2a3efd63a"
    },
    {
        "author": "林季仲",
        "paragraphs": [
            "村迥雲連屋，溪晴水繞畦。",
            "半生嗟薄宦，隨處愜幽棲。",
            "散策尋遺跡，披塵識舊題。",
            "夕陽催上馬，不到寶峯西。"
        ],
        "title": "陪樞密諸丈遊赤松迫於還城阻爲寶峰之集情見於詩",
        "id": "b0740af4-c815-441b-b07a-d8bd751e4ba3"
    },
    {
        "author": "林季仲",
        "paragraphs": [
            "一葉下庭木，初敲窗戶秋。",
            "陰雲偏妬月，衰病懶登樓。",
            "勳業頭先白，江河淚未收。",
            "停橈是吾土，休夢野堂遊。"
        ],
        "title": "中秋次韻",
        "id": "793f9c1d-40ad-4cd5-8033-d2ddd1f37018"
    },
    {
        "author": "林季仲",
        "paragraphs": [
            "去去春無語，融融物自驕。",
            "餉耕憐野老，隨犬過山橋。",
            "晚唱緣溪口，晴暉絆柳腰。",
            "迂儒欲何用，只合伴漁樵。"
        ],
        "title": "憩瑞安北湖詩三首  其一",
        "id": "3ac16538-4dcf-48ca-a22e-070ce771ce8e"
    },
    {
        "author": "林季仲",
        "paragraphs": [
            "逕深松翠重，風軟馬蹄驕。",
            "水遶誰家屋，門飛小竹橋。",
            "龜開平野兆，蜂引斷山腰。",
            "生理吾能免，趨林拾墮樵。"
        ],
        "title": "憩瑞安北湖詩三首  其二",
        "id": "467cbe03-1c24-45ba-bbaa-d321738d8742"
    },
    {
        "author": "林季仲",
        "paragraphs": [
            "吐晴林雨薄，弄水夕陽驕。",
            "風定雲橫野，馬鳴人度橋。",
            "蘚斑封石骨，花影動溪腰。",
            "誰破南窗夢，空山落斷樵。"
        ],
        "title": "憩瑞安北湖詩三首  其三",
        "id": "f206698c-a888-409e-bbcd-93481a5f4198"
    },
    {
        "author": "林季仲",
        "paragraphs": [
            "不到雙溪久，渾疑一夢間。",
            "把君詩在手，見我別來山。",
            "薄宦故不惡，危塗難自閒。",
            "翩翩出林翼，飛倦合知還。"
        ],
        "title": "次韻婺州蕭教授見寄",
        "id": "c234b16c-f4f4-4e02-8dad-aa72c17f1155"
    },
    {
        "author": "林季仲",
        "paragraphs": [
            "才擅金枝秀，名標桂籍先。",
            "有如此公子，不負我同年。",
            "風落松間雪，沙明竹外船。",
            "天涯人老矣，尊酒憶凄然。"
        ],
        "title": "贈趙遂甫別",
        "id": "87ebac6a-2d7c-45d6-a671-980e84862ce0"
    },
    {
        "author": "林季仲",
        "paragraphs": [
            "摛藻才何贍，哦松志未酬。",
            "奉祠得南嶽，戲綵向丹丘。",
            "賈誼方年少，馮唐已白頭。",
            "桃花烟浪暖，看子上瀛洲。"
        ],
        "tags": [
            "衡山"
        ],
        "title": "贈李舉之別",
        "id": "7f2648a8-c693-4c1d-97a6-50bc88c73eaf"
    },
    {
        "author": "林季仲",
        "paragraphs": [
            "秋色澹脩渚，夕光明小樓。",
            "溪虛煙漠漠，天迥雁悠悠。",
            "短髮存堪數，黄花插自羞。",
            "青山本無事，斂黛爲誰憂。"
        ],
        "title": "晚眺二首  其一",
        "id": "335ea24e-6f3e-430d-82ce-d827bfb1c576"
    },
    {
        "author": "林季仲",
        "paragraphs": [
            "病與老相守，慵思靜自便。",
            "故園三徑菊，歸路一蓑烟。",
            "高下雲連谷，縱橫水護田。",
            "凄凉千古事，簇簇夕檐前。"
        ],
        "title": "晚眺二首  其二",
        "id": "7d0a095c-1a5d-4003-acce-76b17800788f"
    },
    {
        "author": "林季仲",
        "paragraphs": [
            "孝友從初歲，溫恭見隱居。",
            "誰云不爲政，只此是知書。",
            "末俗惟多僞，何人得似渠。",
            "春江照丹旐，恨亦到龜魚。"
        ],
        "title": "項居士挽詞",
        "id": "356cba16-e1f8-465c-a556-5e7e5586eb5f"
    },
    {
        "author": "林季仲",
        "paragraphs": [
            "君家多隱德，自昔賦閒居。",
            "不用毛錐子，甘乘下澤車。",
            "李衡千樹橘，范琰一園蔬。",
            "夫婦仍同穴，亂離誰似渠。"
        ],
        "title": "潘居士挽詞",
        "id": "547ddc19-21d3-4088-ad11-5a2d3cdf8ec5"
    },
    {
        "author": "林季仲",
        "paragraphs": [
            "君看袁居士，蒼然松柏姿。",
            "生涯一樽酒，事業五言詩。",
            "去跨月邊鶴，空餘床下龜。",
            "江村相送處，尚憶杖過眉。"
        ],
        "title": "袁居士挽詞",
        "id": "97ec63b8-61ba-45a0-9f6c-b287c065472c"
    },
    {
        "author": "林季仲",
        "paragraphs": [
            "省己知爲政，忘言是讀書。",
            "世儒誰說此，學子可憐渠。",
            "文物思前輩，風烟翳故廬。",
            "倚楹獨長歎，吾道竟何如。"
        ],
        "title": "挽林潜聖先生詞",
        "id": "1c961f97-1e1a-4d7f-9bd9-e7c57bd45fcb"
    },
    {
        "author": "林季仲",
        "paragraphs": [
            "自昔衣冠盛，人言胡與吳。",
            "詩書漸漬久，婦女見聞殊。",
            "鳳去憐雛弱，鸞吟歎影孤。",
            "靈龜表賢德，卜地得慈湖。"
        ],
        "title": "胡夫人挽詞",
        "id": "28bc3057-2f38-46db-af7a-470b20348814"
    },
    {
        "author": "林季仲",
        "paragraphs": [
            "風俗日云薄，典刑終未泯。",
            "請看列女傳，今有柳夫人。",
            "色養金章貴，褒封鈿軸新。",
            "凄凉板輿路，却見小梅春。"
        ],
        "title": "柳夫人挽詞",
        "id": "3ac6b48d-84c0-4491-b192-eeca48f9d8fd"
    },
    {
        "author": "林季仲",
        "paragraphs": [
            "投筆辭場屋，携錢送酒家。",
            "身名俱夢幻，醒醉是生涯。",
            "沙晚號寒雁，林高慘暮鴉。",
            "嗟予方哭弟，清淚墮悲笳。"
        ],
        "title": "悼潘君秀才",
        "id": "7a3d111b-afd5-4a93-aaed-18e23c05b693"
    },
    {
        "author": "林季仲",
        "paragraphs": [
            "擢第繇元祐，封侯迨紹興。",
            "曠懷初不競，薄俗漫多能。",
            "勳業一壺酒，交遊八尺籐。",
            "諸生話鄉老，揮淚溼寒燈。"
        ],
        "title": "沈朝議挽詞",
        "id": "1fd8cab5-4784-4e8f-99bf-145658016d99"
    },
    {
        "author": "林季仲",
        "paragraphs": [
            "珠海光無盡，瑶山氣自溫。",
            "鴻基開烈祖，餘慶襲賢孫。",
            "妙墨潛虬動，雄詞駭浪翻。",
            "九重應震悼，同性失毛原。"
        ],
        "title": "趙寶學挽詞二首  其一",
        "id": "bf014bad-cf4c-4f92-9204-98015688636d"
    },
    {
        "author": "林季仲",
        "paragraphs": [
            "粲粲霜蕤晚，凄凄烟渚秋。",
            "長隨山簡馬，同上謝公樓。",
            "詩句入飛鶩，歌聲落釣舟。",
            "那知倚欄處，直北是松楸。"
        ],
        "title": "趙寶學挽詞二首  其二",
        "id": "73e4e5a6-2a89-4c97-b3d7-c1e811556108"
    },
    {
        "author": "林季仲",
        "paragraphs": [
            "卓犖千人傑，飛騰四十秋。",
            "才應有餘刃，事不見全牛。",
            "持節半諸道，分符知幾州。",
            "終遺搢紳恨，不作富民侯。"
        ],
        "title": "程顯學挽詞二首  其一",
        "id": "9c25af7d-c554-42a7-93a4-768685f36d03"
    },
    {
        "author": "林季仲",
        "paragraphs": [
            "憶向沙頭別，誰知地下遊。",
            "祠堂只如舊，庭竹自生秋。",
            "回首山埋玉，傷心月滿樓。",
            "慎江日夜去，中有淚俱流。"
        ],
        "title": "程顯學挽詞二首  其二",
        "id": "b4c077f3-3bbc-4e66-a3d3-4ef7dd6ab4cb"
    },
    {
        "author": "林季仲",
        "paragraphs": [
            "伯仲皆登第，人言薛與林。",
            "凄凉五年事，摧折兩家心。",
            "漫醉春來酒，誰同別後襟。",
            "空餘釣磯在，落日見孤岑。"
        ],
        "title": "哭薛吏部  其一",
        "id": "08cf89bd-7a3d-4772-b2f2-ffa8a6450c69"
    },
    {
        "author": "林季仲",
        "paragraphs": [
            "白鹿春城下，黄牛古壟頭。",
            "年年喚兄弟，兩兩酹松楸。",
            "今日逢寒食，哀君返故丘。",
            "榮懷多少恨，不逐晚雲收。"
        ],
        "title": "哭薛吏部  其二",
        "id": "7128a370-6efb-40d3-ace2-3da3303c4e8d"
    },
    {
        "author": "林季仲",
        "paragraphs": [
            "憶昔同年友，吾鄉有六人。",
            "而今如夢寐，强半委埃塵。",
            "雲護霜天晚，梅含野逕春。",
            "回頭賦詩處，清淚墮江濱。"
        ],
        "title": "周希父挽詞",
        "id": "d2080304-2f5c-4ef3-82f2-250caf87f167"
    },
    {
        "author": "林季仲",
        "paragraphs": [
            "跋馬西州路，山川淚眼傍。",
            "看君有遺範，如我見橫塘。",
            "寒日低瓜步，浮雲接建康。",
            "隔江多少恨，付與雁南翔。"
        ],
        "title": "許厚之挽詞",
        "id": "8e04619f-08c6-424e-98fa-3a18260a46d7"
    },
    {
        "author": "林季仲",
        "paragraphs": [
            "湖海長爲客，干戈僅脫身。",
            "來尋林下友，半與鬼爲鄰。",
            "馬上人何在，庭前草自春。",
            "平生饒意氣，寂寞委荆榛。"
        ],
        "title": "戴唐卿挽詞",
        "id": "c0ec4e94-d49e-43fa-91df-81423dc41f3d"
    },
    {
        "author": "林季仲",
        "paragraphs": [
            "晚窗落莫雪飛花，點綴山翁兩鬢華。",
            "好辦青銅買村酒，共撐小艇訪漁家。",
            "覺非便合如陶令，得趣何勞問孟嘉。",
            "只怕故人騰踏去，短檠誰與話天涯。"
        ],
        "title": "次韻希父見寄二首  其一",
        "id": "d07363a2-e332-4569-a38b-913c9464a20f"
    },
    {
        "author": "林季仲",
        "paragraphs": [
            "臘前牆角見梅花，雪後牆頭見月華。",
            "滿引濁醪無一事，盡收好處入吾家。",
            "結廬君待歸安固，抱甕儂今老永嘉。",
            "莫道青山便遮斷，春風浩蕩沒津涯。"
        ],
        "title": "次韻希父見寄二首  其二",
        "id": "b68aadc1-303c-4061-ba66-4a717c85d676"
    },
    {
        "author": "林季仲",
        "paragraphs": [
            "杖屨相從秋水濱，便將公作社中人。",
            "酒行苦要深浮白，醉去那知倒著巾。",
            "把手共憐江國月，回頭休憶野堂春。",
            "太平未見身先老，看取吳霜點鬢新。"
        ],
        "title": "次高季應韻",
        "id": "189aaed8-29f8-477e-9288-b4684f181cb6"
    },
    {
        "author": "林季仲",
        "paragraphs": [
            "轉首今吾非故吾，問君何用惜居諸。",
            "流年已作悠悠夢，往事徒勞咄咄書。",
            "濁酒半壺時自酌，醉頭一月不曾梳。",
            "阿誰似我渾無事，睡到日高三丈餘。"
        ],
        "title": "次韻林楙南見寄  其一",
        "id": "1634cdb7-e753-4b63-aca9-d43437881c32"
    },
    {
        "author": "林季仲",
        "paragraphs": [
            "陰陰松竹滿東山，聞說君家六月寒。",
            "若得封胡同里巷，底須屈宋作衙官。",
            "酒中有趣誰能識，琴上無弦我亦彈。",
            "試問廬江何彥德，貂蟬孰似鹿皮冠。"
        ],
        "title": "次韻林楙南見寄  其二",
        "id": "07f9c16f-2d32-4dae-9d99-f7e7e897f106"
    },
    {
        "author": "林季仲",
        "paragraphs": [
            "蒼苔斲破斧痕新，移傍頹檐慰病身。",
            "見我渾如舊相識，此君端是箇中人。",
            "孤高自比西山潔，澹泊寧甘南巷貧。",
            "夢斷啼鴉窗轉月，憐渠猶把影相親。"
        ],
        "title": "移竹次林英伯韻四首  其一",
        "id": "d28dae64-b75d-46c4-8128-5429d964eae1"
    },
    {
        "author": "林季仲",
        "paragraphs": [
            "不向窗前著色新，老夫無處可安身。",
            "寒梢已拔千尋劍，空腹堪容數百人。",
            "染淚浪傳湘水恨，結根終伴杜陵貧。",
            "回頭萬事皆衰歇，歲晚相從爾獨親。"
        ],
        "title": "移竹次林英伯韻四首  其二",
        "id": "abd343ec-18f8-463f-a5e6-9ac9b4465988"
    },
    {
        "author": "林季仲",
        "paragraphs": [
            "手種琅玕照眼新，老來深寄五湖身。",
            "連宵留得枝間月，邀我同爲物外人。",
            "封殖不貪千戶富，依棲可慰一生貧。",
            "武夫稱謂殊粗俗，却恨樊川語未親。"
        ],
        "title": "移竹次林英伯韻四首  其三",
        "id": "ec69c568-fe36-4bf0-8705-8c78c82dce59"
    },
    {
        "author": "林季仲",
        "paragraphs": [
            "娟娟猶带露痕新，分得江潭未化身。",
            "歲晚定知堪傲雪，生來不肯强隨人。",
            "心如龐老空諸有，節比原思不恨貧。",
            "月淡風清卧寒谷，倡予和女復誰親。"
        ],
        "title": "移竹次林英伯韻四首  其四",
        "id": "23cf3349-7e79-44f0-85a9-d1cafae9775c"
    },
    {
        "author": "林季仲",
        "paragraphs": [
            "曾將句讀授兒童，記得何侯待我隆。",
            "肯闢高堂舍孫寶，定知賢室贊張忠。",
            "蘭陔未遂三山養，霜樹俄驚一夜風。",
            "湯沐追封他日事，哀榮應在淚痕中。"
        ],
        "title": "婁夫人挽詞",
        "id": "80fdbdc7-a661-41a3-b38b-474976f7646f"
    },
    {
        "author": "林季仲",
        "paragraphs": [
            "聲利場中意獨消，端如處士翳蓬蒿。",
            "渡江一馬神先助，夾日五龍功更高。",
            "不願本朝私戚里，長稱文母訓兒曹。",
            "十年共說無生話，却對東風淚滿袍。"
        ],
        "title": "高太傅挽詞",
        "id": "6dfdb1c3-7cf7-4134-a5ec-4fb7c5a7aea9"
    },
    {
        "author": "林季仲",
        "paragraphs": [
            "雁塔聯名記昔年，天涯一見破衰顔。",
            "人言巧宦何曾巧，我欲閒居未得閒。",
            "弱植自憐葭倚樹，雄文纔許管窺斑。",
            "明公舊有經綸手，今日寧當縮袖間。"
        ],
        "title": "贈劉舍人次德裕弟韻",
        "id": "ee3aed2e-ad2f-4e36-a67d-4a986387143f"
    },
    {
        "author": "林季仲",
        "paragraphs": [
            "秋陽晃朗秋江前，秋山崷崒飛鳥邊。",
            "待扶仙人九節杖，去采玉井千葉蓮。",
            "一丘一壑不在我，或用或舍其如天。",
            "故人謫官卧空谷，誰與晤語情凄然。"
        ],
        "title": "次韻林楙南秋興見寄",
        "id": "deecb5a1-fa99-4a06-8f03-8de7ab2efad3"
    },
    {
        "author": "林季仲",
        "paragraphs": [
            "邦人夾岸覷龔黄，畫鷁夷猶轉曲塘。",
            "風定波平溪練凈，沙寒石出木奴香。",
            "冥搜萬象詩肩聳，流盼千山醉眼長。",
            "此興在公真不淺，更乘霜月倚胡床。"
        ],
        "title": "陪郡守趙介然泛舟",
        "id": "c4703a83-c0f5-4b3c-a865-0bc8bb63d41a"
    },
    {
        "author": "林季仲",
        "paragraphs": [
            "彈壓湖山有主人，我如鴻雁亦來賓。",
            "連雲島嶼參差見，過雨林塘取次新。",
            "霜橘似誇千戶富，雪梅欲放一枝春。",
            "酒醒月落愁無那，聽徹殘更斷曉闉。"
        ],
        "title": "趙守泛舟康侍郎有詩次韻",
        "id": "037a3d82-5e3e-40a3-a8e6-9413c0ad6709"
    },
    {
        "author": "林季仲",
        "paragraphs": [
            "村舍江南雪意遲，月邊初破兩三枝。",
            "輸他一點先傳得，回首千花總後期。",
            "春事循環寧有盡，歲華晼晚漫多悲。",
            "君詩到眼如圖畫，寫出行人立馬時。"
        ],
        "title": "周希父賦梅次韻三首  其一",
        "id": "161ee589-5466-4299-99d7-27e97ed016ee"
    },
    {
        "author": "林季仲",
        "paragraphs": [
            "歲華物意兩俱遲，開到前村第幾枝。",
            "抱影自憐春有信，衝寒長指雪爲期。",
            "音傳隴首人相憶，恨入樓頭角正悲。",
            "最是一年難忘處，小橋流水夕陽時。"
        ],
        "title": "周希父賦梅次韻三首  其二",
        "id": "56ce2440-cfc6-4194-a7be-7db41b177e94"
    },
    {
        "author": "林季仲",
        "paragraphs": [
            "歲寒誰復慰棲遲，籬落初橫一二枝。",
            "試問春從何處去，又憑梅報有來期。",
            "巡檐索笑如相識，倚竹懷新却自悲。",
            "花瘦惱教人共瘦，月明風定酒醒時。"
        ],
        "title": "周希父賦梅次韻三首  其三",
        "id": "818bbfed-cf86-4109-9eeb-274df856c360"
    },
    {
        "author": "林季仲",
        "paragraphs": [
            "天公昨夜醉如泥，擘碎浮雲散漫飛。",
            "謝女饒他歌柳絮，曹人堪笑比麻衣。",
            "平鋪寶貝知何限，豫表豐祥不待祈。",
            "最是松林難畫處，晚晴猶吐玉霏霏。"
        ],
        "title": "次韻康侍郎詠雪",
        "id": "24e9aa77-db38-4341-8195-17eb014f6349"
    },
    {
        "author": "林季仲",
        "paragraphs": [
            "梅花笑我無佳句，慚愧詩翁亦姓林。",
            "細看窗前隕秋葉，誰知雪底得春心。",
            "斷橋斜徑光將夕，淡月疏雲趣更深。",
            "何處清香惱行客，江頭跋馬試教尋。"
        ],
        "title": "次韻劉敷言詠梅四首  其一",
        "id": "7c1178fa-3717-4df9-8591-280f1de6a0ec"
    },
    {
        "author": "林季仲",
        "paragraphs": [
            "江空木落出遥岑，何處佳人獨倚林。",
            "不負雪期如有信，偶先花事本無心。",
            "日低修渚雲容薄，路轉寒塘暝色深。",
            "莫怪山翁數回首，暗香十里更相尋。"
        ],
        "title": "次韻劉敷言詠梅四首  其二",
        "id": "ac377fd1-821d-4034-8f64-6a4e331764c9"
    },
    {
        "author": "林季仲",
        "paragraphs": [
            "粉痕欲破雪相禁，如妒孤英點暮林。",
            "九陌未傳花底信，一枝先寄隴頭心。",
            "月橫瘦影池塘淺，風度微香院落深。",
            "插向鬢邊猶得在，未須笑我老浸尋。"
        ],
        "title": "次韻劉敷言詠梅四首  其三",
        "id": "2f6e146a-a256-4437-8612-d51a8b6171bb"
    },
    {
        "author": "林季仲",
        "paragraphs": [
            "霜清木脫峭寒侵，驚見佳花吐遠林。",
            "冷落自憐池上影，孤高誰賞月邊心。",
            "簡文剪綵談何易，杜老巡檐意最深。",
            "寂寂溪橋斷行跡，吹香獨與我追尋。"
        ],
        "title": "次韻劉敷言詠梅四首  其四",
        "id": "f965c12b-81fa-4371-a47e-fdaeaa14a3e8"
    },
    {
        "author": "林季仲",
        "paragraphs": [
            "憶昔青春去不來，深憑百舌喚將回。",
            "尊前便覺和風轉，鏡裏生憎白髮催。",
            "青破輕寒歸驛柳，香和宿雨落江梅。",
            "人生七十從來少，待挽長河作壽杯。"
        ],
        "title": "春日感懷",
        "id": "32ca56c1-b487-4837-aa18-a97482d24607"
    },
    {
        "author": "林季仲",
        "paragraphs": [
            "金章朱轂爛盈門，春入仙翁笑頰溫。",
            "曳杖時時過他客，含飴日日弄諸孫。",
            "風高浙水驚霜葉，月落黟山泣曉猿。",
            "丹旐悠揚轉寒日，尚疑簾下綵衣翻。"
        ],
        "title": "挽程夫人詞",
        "id": "db96a9d7-7337-4d99-89a9-c161d9f8d0eb"
    },
    {
        "author": "林季仲",
        "paragraphs": [
            "洗盡烟嵐見海山，池塘春草亦怡顔。",
            "野沈犬警清宵迥，檐轉堂陰白晝閑。",
            "移鎮又傳三疊鼓，告庭行促百官班。",
            "攀轅父老休相憶，總在爐錘橐籥間。"
        ],
        "title": "贈李端明",
        "id": "f9f5db34-501e-435f-9674-ece6e3077193"
    },
    {
        "author": "林季仲",
        "paragraphs": [
            "經營草舍得能難，甫及斜川八九間。",
            "傍砌更移牆後竹，鈎簾獨盼雨餘山。",
            "月投窗隙如相覓，雲過檐端却復還。",
            "長憶少陵規畫遠，要令寒士總歡顔。"
        ],
        "title": "三椽休斧陳開祖有詩次韻",
        "id": "70d19da6-a290-4c53-aa63-f269695e974a"
    },
    {
        "author": "林季仲",
        "paragraphs": [
            "門翳蒿萊誰往還，憶君更覺鬢毛斑。",
            "何時共對吟邊月，相別猶憐雪後山。",
            "清夜忍聞庭鶴怨，餘年應伴海鷗閒。",
            "有人問我今何似，兀兀長如醉夢間。"
        ],
        "title": "次韻酬劉延仲",
        "id": "0f313b1e-e634-44c6-8460-bdb33a58f8ec"
    },
    {
        "author": "林季仲",
        "paragraphs": [
            "高軒曾過我柴關，笑看莓苔滿地斑。",
            "隱約誰憐許居士，風流得倚謝東山。",
            "詩鏘金石音尤古，筆走龍蛇意自閒。",
            "後日陪公那可得，飄然身在五雲間。"
        ],
        "title": "次韻酬趙寶學",
        "id": "f5664ba4-6c81-477c-86f8-046432a1bb7d"
    },
    {
        "author": "林季仲",
        "paragraphs": [
            "佳章一見一開顔，讀向寒窗到日斑。",
            "筆陣知公來似雨，詩肩笑我聳如山。",
            "皂鵰氣欲凌千里，老驥身猶絆六閑。",
            "聞說漢庭思祭酒，詔書相繼促河間。"
        ],
        "title": "再次前韻酬趙寶學",
        "id": "07eeb102-c384-4b4b-a4d1-f4c45f51c17e"
    },
    {
        "author": "林季仲",
        "paragraphs": [
            "杖藜谷口佇歸雲，生理蕭條一葛巾。",
            "未敢軒眉焚芰製，更期晚節伴霜筠。",
            "江山約我盟猶在，風月於人意自新。",
            "木落寒林水清淺，小橋共看雪梅春。"
        ],
        "title": "用前韻酬高仲貽見贈",
        "id": "46a00547-d9d6-4a18-8f10-c76de2abe4fc"
    },
    {
        "author": "林季仲",
        "paragraphs": [
            "野性由來愛水雲，强將麋鹿著冠巾。",
            "救時或用魯連子，談古空如司馬筠。",
            "胡雁驚心雙淚落，吳霜點鬢二毛新。",
            "腐儒無用終羞死，只合歸耕壟上春。"
        ],
        "title": "再次前韻",
        "id": "b4da58ef-8d92-46ee-b796-d1cbb19d8810"
    },
    {
        "author": "林季仲",
        "paragraphs": [
            "看山玩水適吾情，此語從來誤後生。",
            "喚起萬端因好樂，靜觀一理本圓成。",
            "與人不競春長在，對物無心境自清。",
            "更就阿誰求樂壽，當時分付最分明。"
        ],
        "title": "樂壽閣",
        "id": "3d53a80e-34f9-4a16-91e7-491a9e8c4834"
    },
    {
        "author": "林季仲",
        "paragraphs": [
            "儒生底用苦知書，學到根源物物無。",
            "曾子當年多一唯，顔淵終日只如愚。",
            "水流萬折心無競，月落千家境自孤。",
            "把手沙頭莫言別，與君元不隔江湖。"
        ],
        "title": "贈虞教授別",
        "id": "eff614c1-8fc2-4787-8ca1-dacc6a004349"
    },
    {
        "author": "林季仲",
        "paragraphs": [
            "潁水如聞得月多，黄金萬頃漾微波。",
            "登臨未送平生目，賡唱空傳故老歌。",
            "宦意請看頭上雪，杯行且覆掌中荷。",
            "吾鄉亦有西湖好，舴艋相從意若何。"
        ],
        "tags": [
            "西湖"
        ],
        "title": "次韻追和錢穆父內翰勰趙伯堅大卿令鑠遊潁湖呈正字寶學即伯堅子也",
        "id": "be8215b6-493e-4c78-b83a-822b5cc3bc4e"
    },
    {
        "author": "林季仲",
        "paragraphs": [
            "誤落樊籠二十年，蒼顔白髮意頹然。",
            "解紛無用空彈鋏，揣分唯堪備執鞭。",
            "乘雁去來何足數，涸魚濡沫自相憐。",
            "扁舟東下雖云晚，及見梅花破臘前。"
        ],
        "title": "次韻吳清叟書懷",
        "id": "4d17e1ec-9e22-42d5-9946-b0e0fe0c769d"
    },
    {
        "author": "林季仲",
        "paragraphs": [
            "春事何曾解有窮，枝頭尋覓漫匆匆。",
            "去來燕認誰家戶，開落花因一夜風。",
            "萬古英雄殘照裏，半生勳業醉魂中。",
            "騷人往往多詩瘦，却怪老夫顔色紅。"
        ],
        "title": "次韻宋待制晚春書懷",
        "id": "93422ba7-f3da-4fff-8af2-2c1417695e78"
    },
    {
        "author": "林季仲",
        "paragraphs": [
            "忽思身世愴然驚，漫學雕龍藝未成。",
            "尸素空糜太倉粟，辛勤有愧老農耕。",
            "只須鬢上看勳業，休向人前道姓名。",
            "歲晚相從白岩下，一樽芳酒話深情。"
        ],
        "title": "次韻沈叔權書懷",
        "id": "7d3f8734-c053-4d34-8768-525c2963c866"
    },
    {
        "author": "林季仲",
        "paragraphs": [
            "兩眼昏花近十年，簡編惟見字斑斑。",
            "養生正合師黄石，招隱寧須待小山。",
            "薄宦本無朱組願，高眠得伴白雲閒。",
            "清風却似憐孤寂，時送禽聲到枕間。"
        ],
        "title": "再次前韻書懷",
        "id": "859288ab-7ad1-4d0e-a4ac-ea4bba7fa301"
    },
    {
        "author": "林季仲",
        "paragraphs": [
            "霜露長悲陟岵人，見翁强健却酸辛。",
            "家徒四壁知無恨，掌有雙珠未是貧。",
            "老去米鹽渾不問，病來藥石强相親。",
            "歸從先壟平生志，松下應逢月色新。"
        ],
        "title": "魏府君挽詞",
        "id": "f9ca3efd-cef7-4eca-b381-86d92e6a3a6e"
    },
    {
        "author": "林季仲",
        "paragraphs": [
            "行步敧危老病身，勝遊那敢厠荀陳。",
            "試思珠履三千客，何似風雩六七人。",
            "雪意遲疑終未决，詩筒來往莫辭頻。",
            "曉窗新得東君訊，已放梅梢一點春。"
        ],
        "title": "次韻和康丈真率之集",
        "id": "4a0e54d4-c4a1-44c6-b44c-130dc37b0da2"
    },
    {
        "author": "林季仲",
        "paragraphs": [
            "林巒爭入馬蹄來，宿霧殘雲撥不開。",
            "石卧松根橫碧玉，瀑懸天外轉晴雷。",
            "仙家長鎖青春好，老子猶堪竟日陪。",
            "收拾此身知有所，一間茅屋傍山隈。"
        ],
        "title": "次韻和康侍郎遊仙巖",
        "id": "561de1ab-3467-427e-b5b3-f78b5227ff0a"
    },
    {
        "author": "林季仲",
        "paragraphs": [
            "堂堂體貌照簪纓，天與君王佐太平。",
            "拭眼待看蕭相國，舉杯且屬謝宣城。",
            "花間未聽歌聲徹，笛裏先催別恨生。",
            "說與邦人休卧轍，過家聞欲趁清明。"
        ],
        "title": "送梁尚書移守宛陵",
        "id": "24ff5edb-3380-4e97-9a05-b8fb80acf2d3"
    },
    {
        "author": "林季仲",
        "paragraphs": [
            "路入長安處處同，斷橋絕港自相通。",
            "地高何羨三公貴，境樂那知四壁空。",
            "萬象森羅皆拱北，百川曲折定趨東。",
            "懶從宦達如曾閔，也有芳猷到不窮。"
        ],
        "title": "蕭朝宗旅寓有途窮之歎次韻以廣其意",
        "id": "f3df7280-2833-4b21-9e9c-c5698e47e1d2"
    },
    {
        "author": "林季仲",
        "paragraphs": [
            "踏著禪門步步新，布衣蔬食欲終身。",
            "解顔一笑如深契，拭眼相看尚未真。",
            "世事盡歸簪上雪，我生聊寄甕頭春。",
            "夜深坐對柯山月，應念滄江獨釣人。"
        ],
        "title": "表之索詩爲別",
        "id": "05348aa9-1a73-4bbc-9592-13a2af711e83"
    },
    {
        "author": "林季仲",
        "paragraphs": [
            "荷鋤歸伴隴頭雲，懶傍侯門更整巾。",
            "卜築君能如沈約，題詩吾亦效王筠。",
            "湖光皛皛千山合，竹色娟娟一徑新。",
            "酒後笑歌應耳熱，西園驚破海棠春。"
        ],
        "title": "次高承宣韻題劉知言郊居",
        "id": "f59b94f3-4f45-4003-8587-884d33d2763c"
    },
    {
        "author": "林季仲",
        "paragraphs": [
            "莫歎交情大署門，交情如子復何云。",
            "友恭便是能爲學，樸訥由來自少文。",
            "曾解綈袍憐范叔，當留寶劍報徐君。",
            "雪梅時節尤相憶，長話平生到夜分。"
        ],
        "title": "陳升仲挽詞",
        "id": "b5b537f3-81c4-404c-9207-7a275adf19ac"
    },
    {
        "author": "林季仲",
        "paragraphs": [
            "亂山爭挾我先登，拭眼還驚見未曾。",
            "不爲遊觀事斤築，可憐撐拄費薪蒸。",
            "竹依窗牖秋鳴玉，月墮樽罍夜飲冰。",
            "說與溪船莫吹笛，斷腸人在最高層。"
        ],
        "title": "迎華觀落成蘇侍郎賦詩次韻",
        "id": "c43570a7-adc0-4c06-81fe-720531e8ca4f"
    },
    {
        "author": "林季仲",
        "paragraphs": [
            "青春無語到天涯，百舌枝頭漫自誇。",
            "紅破輕寒入桃萼，香和宿雨落梅花。",
            "風吹杖屨千山晚，水照林塘兩鬢華。",
            "萬事蕭條兵革裏，北飛愁見雁行斜。"
        ],
        "title": "早春有懷",
        "id": "3696fb22-49b0-4dea-a508-b9d9a95a625f"
    },
    {
        "author": "林季仲",
        "paragraphs": [
            "不到東陽六七年，干戈身世兩依然。",
            "每思三慮堂中退，徑向雙溪樓上眠。",
            "空翠霏微浮酒斝，林烟杳靄沒漁船。",
            "有人問我今何似，頭禿昏昏瘴海邊。"
        ],
        "title": "寄婺州周知錄",
        "id": "c4c85b42-3492-4234-bb70-20df3cd92a42"
    },
    {
        "author": "林季仲",
        "paragraphs": [
            "年來何止二宜休，合把身名付釣舟。",
            "寒食又衝花下雨，晚塘漸狎棹前鷗。",
            "推居誰復如公瑾，種竹猶憐似子猷。",
            "來坐梅陰引春酒，微酸點點著枝頭。"
        ],
        "title": "寄劉知言",
        "id": "e5b08f5d-c22c-4203-b528-a29e36673c2d"
    },
    {
        "author": "林季仲",
        "paragraphs": [
            "狂客當年隱四明，至今孫子愛林坰。",
            "挂冠無慍亦無喜，抱膝自歌還自聽。",
            "時弄清琴懷賀若，何妨後乘載樵青。",
            "結鄰能踐前言否，春色方深絕境亭。"
        ],
        "title": "次曾谹甫韻寄賀子忱",
        "id": "7d9246f1-2d3b-4250-aa8a-c276c0c220fd"
    },
    {
        "author": "林季仲",
        "paragraphs": [
            "化蜀文翁竟好文，坐令風物一番新。",
            "爭飛方朔三千牘，何止平原十九人。",
            "棫樸佇觀周室富，茅芹先傍魯宮春。",
            "使君勸駕無多語，莫學公孫只爲身。"
        ],
        "title": "州將設宴諸薦士",
        "id": "885dcf08-f7db-4f43-8468-c1c40b794e06"
    },
    {
        "author": "林季仲",
        "paragraphs": [
            "畫戟森森轉水湄，草堂顔色带恩私。",
            "亂離海上多簪紱，槃礴風前卸馬羈。",
            "醉帽半敧花近眼，賡歌間發墨翻池。",
            "諸公明日朝天去，且爲南陽借杜詩。"
        ],
        "title": "盧守携酒過薛直老草堂次韻",
        "id": "d2cd067e-023a-44a2-966e-4765b3478c00"
    },
    {
        "author": "林季仲",
        "paragraphs": [
            "三徑開從蔣兖州，至今孫子亦風流。",
            "鈎簾雖對鄮山月，聞笛應悲京口秋。",
            "往事漫勞書咄咄，餘生只合賦休休。",
            "問君辦得蓑衣否，便好相隨上釣舟。"
        ],
        "title": "寄題蔣封州三徑堂堂本在丹陽後避地四明再創",
        "id": "3098711b-f7d8-4b52-8cc1-bc1c56ca51f1"
    },
    {
        "author": "林季仲",
        "paragraphs": [
            "困倚春風半醉醒，小橋流水欲相平。",
            "晚蹊窈窕行桃李，野老逢迎略姓名。",
            "浦溆遠兼江色暝，鳧鷗迥立夕陽明。",
            "田家作苦吾何恨，無補公家合退耕。"
        ],
        "title": "春日郊行",
        "id": "0d050cc9-16bc-438f-88e9-b1bdd7ca880f"
    },
    {
        "author": "林季仲",
        "paragraphs": [
            "看取吳霜點鬢新，利名場裏合抽身。",
            "去從宦路謀多拙，歸伴田夫味最真。",
            "落木正饒窗外月，小梅猶靳臘前春。",
            "他時更有郊行句，遠寄臞溪獨卧人。"
        ],
        "title": "次韻趙表之郊行",
        "id": "95f0de59-a1aa-4b01-83d0-b8829643951a"
    },
    {
        "author": "林季仲",
        "paragraphs": [
            "朝來爽氣自橫空，躡屐寧須學謝公。",
            "似此江山何處有，合分風月與人同。",
            "消磨萬古潮聲裏，摇兀千林酒浪中。",
            "欲和陽春無好語，尊前莫笑囁嚅翁。"
        ],
        "title": "次韻梁守登富覽亭  其一",
        "id": "ff1b1785-a90f-4762-a28c-6987d1a751fa"
    },
    {
        "author": "林季仲",
        "paragraphs": [
            "絳人老矣休問年，萬事灰心寧復然。",
            "有客雅知林下趣，憐渠獨得酒中天。",
            "摩空雁影沈波底，照眼梅花破臘前。",
            "雪意方濃君且住，行歌同挂杖頭錢。"
        ],
        "title": "次韻梁守登富覽亭  其二",
        "id": "5f7806b2-874e-4910-9dc6-bf1a4ec23e1f"
    },
    {
        "author": "林季仲",
        "paragraphs": [
            "雕甍華棟照晴空，更憶檐前十八公。",
            "四望川流何富有，一時歌詠許誰同。",
            "海吞萬壑蒼烟外，地湧雙峯白浪中。",
            "洞接仙都春色早，桃花認得鶴溪翁。"
        ],
        "title": "又用前韻二首  其一",
        "id": "b10e7de9-571c-4133-b56e-fbc3577b3c6c"
    },
    {
        "author": "林季仲",
        "paragraphs": [
            "遺迹榛蕪四十年，使君跋馬獨依然。",
            "要將舊觀還騷客，幻出新亭倚半天。",
            "井邑參差圖障裏，烟霞明滅酒尊前。",
            "我今不是貧居士，買斷江山莫計錢。"
        ],
        "title": "又用前韻二首  其二",
        "id": "80facb57-8393-4be2-b851-e224d737616c"
    },
    {
        "author": "林季仲",
        "paragraphs": [
            "海內英豪還有誰，寧容丘壑著皋夔。",
            "欲知今日中興業，已定黄岡獨往時。",
            "謝傅本無朱組願，留侯應念赤松期。",
            "更須整頓乾坤了，我亦芒鞋隨所之。"
        ],
        "title": "寄題趙丞相獨往亭詩",
        "id": "a9b78227-67ce-448f-90e7-a3e0c5417e07"
    },
    {
        "author": "林季仲",
        "paragraphs": [
            "鐵面聲名滿九州，爾來孫子亦風流。",
            "怡雲自比陶弘景，下澤誰如馬少游。",
            "醉袖舞低千嶂月，鈎綸翻動五湖秋。",
            "可憐舊日飛觴處，波影空摇百尺樓。"
        ],
        "title": "趙彥挽詞",
        "id": "3a08975b-ede6-4623-a3c4-1ebcd84d096d"
    },
    {
        "author": "林季仲",
        "paragraphs": [
            "富貴功名等弁髦，何如聲迹翳蓬蒿。",
            "倦遊正被微官縛，辭祿方知處士高。",
            "華萼向來榮父行，芝蘭重見秀兒曹。",
            "寄言護國山頭月，莫照山猿夜夜號。"
        ],
        "title": "侯公謹挽詞",
        "id": "45ce9597-e9ea-47b8-9ebd-fa19a686071d"
    },
    {
        "author": "林季仲",
        "paragraphs": [
            "新詩寄我五年前，讀向寒窗倍黯然。",
            "自古伊優多得志，如君疏直竟誰憐。",
            "去凶何愧如行父，深詆那知中咸宣。",
            "遊世若爲能遠過，試收清淚問蒼天。"
        ],
        "title": "林楙南挽詞",
        "id": "75a1486c-6608-48fe-bd20-1ef54c23bfb2"
    },
    {
        "author": "林季仲",
        "paragraphs": [
            "意氣平生百不伸，一麾晚出守宜春。",
            "功名到此當言命，才術如公豈後人。",
            "庭集鵷雛知有種，盤堆苜蓿未全貧。",
            "江寒木落悲無那，詩寄蓬窗墨尚新。"
        ],
        "title": "薛康朝挽詞",
        "id": "2b16e280-b3d9-4254-831d-af0ab34f19ce"
    },
    {
        "author": "林季仲",
        "paragraphs": [
            "秋入江山晚更妍，登高臨遠意凄然。",
            "且浮綠蟻眼前樂，底用虛名身後傳。",
            "舊隱未教幽鶴怨，清溪終伴白鷗眠。",
            "老來舉措多羞澁，强插黄花趁少年。"
        ],
        "title": "九日諸人集於資福閣次高季應韻三首  其一",
        "id": "84d43fc9-15ef-4b71-ac38-bcd3b4c1cb9b"
    },
    {
        "author": "林季仲",
        "paragraphs": [
            "隔竹通暉月自妍，樽前寶炬不須然。",
            "毫飛閣上千林溼，句落雲間萬井傳。",
            "佳節敢辭通夕醉，宿酲還傍小窗眠。",
            "鬢邊黄菊應相笑，白髮較多似去年。"
        ],
        "title": "九日諸人集於資福閣次高季應韻三首  其二",
        "id": "d678986a-4386-4c5e-8b96-e68a37cb3247"
    },
    {
        "author": "林季仲",
        "paragraphs": [
            "戲馬臺前草自妍，英雄何在竟茫然。",
            "江河猶带重陽恨，父老空將舊事傳。",
            "去雁來鴻波浩蕩，夕陽流水樹芊眠。",
            "休休世味從來惡，細嚼霜英慰暮年。"
        ],
        "title": "九日諸人集於資福閣次高季應韻三首  其三",
        "id": "7fbf3be2-e40b-4466-b3d0-020871bbafdc"
    },
    {
        "author": "林季仲",
        "paragraphs": [
            "誰將淡墨掃秋山，乞與衰翁獨倚欄。",
            "白髮試思何處去，黄花今有幾人觀。",
            "老來自覺情懷惡，客裏長嗟會面難。",
            "卷盡浮雲放明月，與公同倒百杯盤。"
        ],
        "title": "和高少保九日",
        "id": "b586b0d9-1627-48d4-9593-6f341216d8a0"
    },
    {
        "author": "林季仲",
        "paragraphs": [
            "十萬貔貅擁鼓鞞，雲間聽得一聲齊。",
            "祥開虎帳妖氛落，威疊鯨江怒浪低。",
            "曉日彩旌沙外轉，春風歸馬柳邊嘶。",
            "幕中自有燕公筆，合把奇功勒建溪。"
        ],
        "title": "次韻張子猷賦凱旋之什",
        "id": "2309748b-6404-4555-a6e7-1c6468f23723"
    },
    {
        "author": "林季仲",
        "paragraphs": [
            "高居占得野塘橫，竹逕桃蹊取次成。",
            "宿靄半兼朱戶溼，好山長傍晚窗明。",
            "風吹酒面春情渺，月落詩腸夜味清。",
            "今日主人歸定否，試聽枝上子規聲。"
        ],
        "title": "題薛獻可新居次高仲貽韻",
        "id": "34dc2d21-3225-43bc-a706-8d1c17e2a1e4"
    },
    {
        "author": "林季仲",
        "paragraphs": [
            "南郭先生卧病餘，瘦如騏驥服鹽車。",
            "厭嘗漆葉青黏散，旋理司空城旦書。",
            "長陌欲登秋色薄，一樽相對鬢毛疏。",
            "晉江波與溫江接，消息頻傳雙鯉魚。"
        ],
        "title": "送思深赴泉州錄參",
        "id": "dd4f3801-e769-4b70-8e00-cb7463cde601"
    },
    {
        "author": "林季仲",
        "paragraphs": [
            "右文逢聖代，首善自神京。",
            "延及吳中士，咸稱洛下英。",
            "我邦雖僻陋，此學號專精。",
            "耆舊風流在，山川氣象新。",
            "元侯來作牧，後進頼提衡。",
            "有美僖公頌，誰高蜀守名。",
            "能書偕計吏，燕豆列賓榮。",
            "萬里雲霄路，摶風看去程。"
        ],
        "title": "和梁守餞諸貢士",
        "id": "7a9095e9-d830-42f8-a9ed-b13ac5cd3d94"
    },
    {
        "author": "林季仲",
        "paragraphs": [
            "榛莽荒秋雨，郊坰接暮陰。",
            "挾明如自喜，穿隙互相尋。",
            "晝伏終羞日，宵征欲亂參。",
            "林驚光不定，葉脫勢俱沈。",
            "代燭時臨卷，隨風屢拂琴。",
            "青熒行爝火，的皪漾沙金。",
            "巧自緣簾幙，翻令念藁砧。",
            "徘徊憐扇影，婉孌傍衣衿。",
            "窗曙星河落，江寒霜露深。",
            "危蹝悵何往，腐質諒難任。"
        ],
        "title": "張叔靖詠螢次韻",
        "id": "b4120239-2c9b-4e4b-bbf0-9321a87e00c2"
    },
    {
        "author": "林季仲",
        "paragraphs": [
            "念別三年久，相望一舍間。",
            "無人寄消息，風雨暗前山。"
        ],
        "title": "不見胡仲隸題蘇溪僧壁",
        "id": "8dcda960-8a11-4a04-a2d6-498b05981c67"
    },
    {
        "author": "林季仲",
        "paragraphs": [
            "卧聽泉聲似雨聲，直愁泥滑馬難行。",
            "世間疑事多如許，千百年來誰與明。"
        ],
        "title": "宿天台石橋  其一",
        "id": "791c9be2-d768-4d5c-9176-8710ffe8fb70"
    },
    {
        "author": "林季仲",
        "paragraphs": [
            "今人議論只從多，簣土那能障大河。",
            "我有室廬亦方廣，歸途不向石橋過。"
        ],
        "title": "宿天台石橋  其二",
        "id": "aa15bc93-a03e-4f33-bf21-6659080a6b7f"
    },
    {
        "author": "林季仲",
        "paragraphs": [
            "脫身歸去亦何求，剛被聲名落釣鈎。",
            "買得扁舟在祠下，從公覓取舊羊裘。"
        ],
        "title": "釣臺",
        "id": "5aed638a-dbf8-49d9-abe6-94dcb31ecac8"
    },
    {
        "author": "林季仲",
        "paragraphs": [
            "萬壑千岩簇馬蹄，羞將塵鬢照清溪。",
            "晚雲带雨東風急，無數飛花過竹西。"
        ],
        "title": "宿雁蕩能仁寺",
        "id": "08865ce1-7df1-44c7-98f5-79bddb046175"
    },
    {
        "author": "林季仲",
        "paragraphs": [
            "一枝炯炯照人寒，絕似溪橋立馬看。",
            "祇恐春風解相怨，漏他消息入毫端。"
        ],
        "title": "墨梅",
        "id": "cc4f7f1d-c682-4dc1-aa49-48c046222acc"
    },
    {
        "author": "林季仲",
        "paragraphs": [
            "咸陽市上欲思歸，人到於今笑李斯。",
            "老去何如我癡叔，了無一事獨支頤。"
        ],
        "title": "次韻十叔父書懷",
        "id": "545508a9-79fb-467c-917a-917c6d849b7a"
    },
    {
        "author": "林季仲",
        "paragraphs": [
            "路轉溪迴草木香，有人荷笠山之陽。",
            "定知我是金華守，笑道牧民如牧羊。"
        ],
        "title": "郊行感懷  其一",
        "id": "3f4f7665-f6f7-49ee-9a3e-69a2717cfc12"
    },
    {
        "author": "林季仲",
        "paragraphs": [
            "羽仗霓旌去不還，空餘菊水照人寒。",
            "至今山下無枯草，便是田家九轉丹。"
        ],
        "title": "郊行感懷  其二",
        "id": "dd098362-152d-4f57-97a2-ba855f01dd5a"
    },
    {
        "author": "林季仲",
        "paragraphs": [
            "竹光野色凈祠堂，古木千章儼在傍。",
            "矯矯先生竟何往，癡兒猶認石爲羊。"
        ],
        "title": "郊行感懷  其三",
        "id": "6ac93024-edd3-4961-ac3a-eef13ba41b9f"
    },
    {
        "author": "林季仲",
        "paragraphs": [
            "一夫容易縛淮陰，辟穀留侯念已深。",
            "去伴赤松聊爾爾，後人真向海山尋。"
        ],
        "title": "郊行感懷  其四",
        "id": "1e51c36c-c0a0-4495-afb0-c3d21374f571"
    },
    {
        "author": "林季仲",
        "paragraphs": [
            "尊酒相逢海一涯，娟娟妙月照人衣。",
            "重來時節君須記，流水桃花魚正肥。"
        ],
        "title": "題外兄毛國器壁",
        "id": "dcb1226e-358b-43ac-b6bb-05763621b87a"
    },
    {
        "author": "林季仲",
        "paragraphs": [
            "晚溪飛出小橋斜，流水縈迂带落花。",
            "生怕人來問時事，杖藜聊復過僧家。"
        ],
        "title": "題廣照院壁",
        "id": "6afdada1-76dd-4b77-a0e1-366e820a4db4"
    },
    {
        "author": "林季仲",
        "paragraphs": [
            "手植雙青十八年，牆頭一見一凄然。",
            "飽嘗霜露休相憶，我欲歸耕瘴海邊。"
        ],
        "title": "罷金華留別雙青",
        "id": "94c9ac26-31d1-48fe-8110-dc3263a2f839"
    },
    {
        "author": "林季仲",
        "paragraphs": [
            "倚杖臞然一病夫，羨君聯騎出西湖。",
            "若逢佳處能相憶，寄與新詩作畫圖。"
        ],
        "tags": [
            "西湖"
        ],
        "title": "蕭德起諸人約遊西湖小疾不赴",
        "id": "2e22426a-75ef-4afd-ac5c-b5a7cb553882"
    },
    {
        "author": "林季仲",
        "paragraphs": [
            "一逕縈迂上翠微，亂紅無數撲人衣。",
            "匆匆來往成何事，不似山禽自在飛。"
        ],
        "title": "遊智者寺",
        "id": "1206179a-dcf2-427d-b223-df5e9c3a0966"
    },
    {
        "author": "林季仲",
        "paragraphs": [
            "叢條曾欲截來轅，應訝行人數往還。",
            "歸老故園猶得在，滿斟杯酒謝荆山。"
        ],
        "title": "過荆山寺",
        "id": "65543458-1463-4aca-a0b6-364961b25c80"
    },
    {
        "author": "林季仲",
        "paragraphs": [
            "西湖獨未賦紅梅，留待知音細細開。",
            "好把新詩補遺逸，不才空與作雲來。"
        ],
        "tags": [
            "西湖"
        ],
        "title": "趙殿撰賞紅梅次韻",
        "id": "3bcda552-95fb-447a-88d7-da7b9851000b"
    },
    {
        "author": "林季仲",
        "paragraphs": [
            "玉妃初醉下瑶臺，紫霧深深撥不開。",
            "却恐錯穿桃杏徑，高燒銀燭照歸來。"
        ],
        "title": "秉燭照紅梅再次前韻即席",
        "id": "088f7d84-96f0-400d-b60c-81dc118dbe70"
    },
    {
        "author": "林季仲",
        "paragraphs": [
            "歸袖曾攀牆外子，征鞍又拂雪中花。",
            "往來應被江梅笑，笑我經年不在家。"
        ],
        "title": "厭於行役感梅賦詩",
        "id": "72278c19-a93c-4b04-83d5-351a06508b7c"
    },
    {
        "author": "林季仲",
        "paragraphs": [
            "殘霙初伴梅梢月，小雨仍禁柳底春。",
            "莫厭酒摇金盞浪，更聽歌繞畫梁塵。"
        ],
        "title": "次韻和康侍郎雪後小雨二首  其一",
        "id": "86e1c923-8e3a-4d15-a305-0144ad1fd04b"
    },
    {
        "author": "林季仲",
        "paragraphs": [
            "白頭羞見尊前燭，頳頰深憑甕裏春。",
            "不分落梅紛似雪，更兼疏雨細如塵。"
        ],
        "title": "次韻和康侍郎雪後小雨二首  其二",
        "id": "34d425f6-bb7e-48e9-a8e4-d44ce96347cb"
    },
    {
        "author": "林季仲",
        "paragraphs": [
            "木落霜清橘柚香，榜歌迢遞起滄浪。",
            "來鴻去鶩紛無數，怕上西樓望夕陽。"
        ],
        "title": "登張知省溪樓  其一",
        "id": "47563929-76ae-43e6-9555-8f1e0e922156"
    },
    {
        "author": "林季仲",
        "paragraphs": [
            "雁橫霜渚水痕收，檐外微雲去復留。",
            "多謝西風解人意，盡驅爽氣入溪樓。"
        ],
        "title": "登張知省溪樓  其二",
        "id": "a6fff5e6-6cc9-4a6d-a204-1f5b0373fe70"
    },
    {
        "author": "林季仲",
        "paragraphs": [
            "胡塵漠漠暗中州，無力持顛漫自憂。",
            "花鳥相逢非昔日，不堪重上望湖樓。"
        ],
        "title": "登望湖樓",
        "id": "9beb934f-dd1f-49ab-8992-19dc756c31e2"
    },
    {
        "author": "林季仲",
        "paragraphs": [
            "仙隱深深竹徑中，杖藜還許我相從。",
            "君能惜取清陰在，斤斧須令赦籜龍。"
        ],
        "title": "次韻苗彥先題薛獻可新居四首  其一",
        "id": "c312b6a7-3e1f-4864-9c15-db6300c3f7da"
    },
    {
        "author": "林季仲",
        "paragraphs": [
            "方塘環植綠楊新，朱戶重重欲閉春。",
            "若許茅茨傍清泚，敢教鵝鴨惱比鄰。"
        ],
        "title": "次韻苗彥先題薛獻可新居四首  其二",
        "id": "88eae7c4-89ec-4e5b-978e-ecd437a58b58"
    },
    {
        "author": "林季仲",
        "paragraphs": [
            "西山拏得落檐前，飛翠侵簾夕更妍。",
            "心遠地偏如靖節，江湖處處是斜川。"
        ],
        "title": "次韻苗彥先題薛獻可新居四首  其三",
        "id": "abef6d2a-508f-4441-9895-e9e0325dd719"
    },
    {
        "author": "林季仲",
        "paragraphs": [
            "軒檻青紅壓水濱，小橋斜出樹橫陳。",
            "功名豫計殊非計，且與龜魚作主人。"
        ],
        "title": "次韻苗彥先題薛獻可新居四首  其四",
        "id": "95e95ef9-b418-4e61-8aff-c7844b30ccd0"
    },
    {
        "author": "林季仲",
        "paragraphs": [
            "霜髯垂臆杖過眉，得得桐廬江上來。",
            "對我休談釣臺好，姓名方挂北山移。"
        ],
        "title": "袁居士來自桐廬索詩贈二絕句  其一",
        "id": "4c1b32cb-0fe6-48e5-9980-9c01d1f9abf0"
    },
    {
        "author": "林季仲",
        "paragraphs": [
            "木落空山霜露寒，却驅羸馬傍長安。",
            "君看仕路風波惡，孰與嚴陵七里灘。"
        ],
        "title": "袁居士來自桐廬索詩贈二絕句  其二",
        "id": "dec83c1b-17ce-4987-a962-4473c4f1eaf0"
    },
    {
        "author": "林季仲",
        "paragraphs": [
            "松竹森森灝氣生，一簾疏雨故人情。",
            "扁舟還載離愁去，不見西城劉叔明。"
        ],
        "title": "過東陽諸人餞別獨劉叔明不至",
        "id": "c7f19d0f-13d2-47e7-a6ac-bb233edcbbea"
    },
    {
        "author": "林季仲",
        "paragraphs": [
            "晚驅羸馬下層丘，路轉寒塘憶舊遊。",
            "半夜雨聲碎庭竹，更疑飛沫濺龍湫。"
        ],
        "title": "遊大龍湫宿壽昌竹軒",
        "id": "89af31ff-878c-4c6a-8886-db8c7beef9a2"
    },
    {
        "author": "林季仲",
        "paragraphs": [
            "茶罷移床就竹眠，泠然風起和流泉。",
            "山禽未絕東歸客，時送清音到枕邊。"
        ],
        "title": "題護國院竹光軒",
        "id": "4dbaa397-7774-4a11-9f53-41e3dfd62169"
    },
    {
        "author": "林季仲",
        "paragraphs": [
            "孤根憶向雪中移，早被春風次第知。",
            "奪汝岩栖近城郭，多應相怨不相思。"
        ],
        "title": "罷官金華手植秋香而去通判賦詩勉强次韻",
        "id": "ba5f094b-4795-4638-a249-cd1338601613"
    },
    {
        "author": "林季仲",
        "paragraphs": [
            "馬上衰頹只自嗟，驚心那復見黄花。",
            "花如相問終羞澁，底甚重陽不在家。"
        ],
        "title": "重九前一日宿靈岩",
        "id": "da084fac-94d3-465c-bf5a-1d8eed317717"
    },
    {
        "author": "林季仲",
        "paragraphs": [
            "時時去弄老萊衣，也似何蕃歲一歸。",
            "相送江頭無一語，寸心遥與白雲飛。"
        ],
        "title": "送張侍郎歸省",
        "id": "b2cf2538-a19a-4862-bbd7-e73a40bf4df6"
    },
    {
        "author": "林季仲",
        "paragraphs": [
            "平生丘壑自相於，幽意悠然入畫圖。",
            "好向溪邊石磯上，羊裘披我作狂奴。"
        ],
        "title": "失題",
        "id": "053fd85e-e342-4a5d-95b3-c90eb87b089b"
    },
    {
        "author": "林季仲",
        "paragraphs": [
            "閒居正怕門庭雜，學道仍嫌歧路多。",
            "仲蔚當時開一逕，問渠初意果如何。"
        ],
        "title": "題康侍郎所居二首  其一",
        "id": "2ec6536d-ddf8-47a5-8f65-261c37617bf6"
    },
    {
        "author": "林季仲",
        "paragraphs": [
            "莫道水清偏得月，須知水濁亦全天。",
            "請看風定波平後，一顆靈珠依舊圓。"
        ],
        "title": "題康侍郎所居二首  其二",
        "id": "dfb33b43-fc69-449f-b35a-284a744a1821"
    },
    {
        "author": "林季仲",
        "paragraphs": [
            "容易煩公問訊梅，昨宵還有幾花開。",
            "窗寒月落知相憶，細細吹香過竹來。"
        ],
        "title": "富季申賦梅次韻四首  其一",
        "id": "8ce43438-5895-4c2b-adab-b2e2341087bc"
    },
    {
        "author": "林季仲",
        "paragraphs": [
            "雪意商量欲放梅，破寒先遣一條開。",
            "去年花下人何在，策我蹇驢歸去來。"
        ],
        "title": "富季申賦梅次韻四首  其二",
        "id": "ba19db24-d91a-43b0-9fb2-a0549910f7c4"
    },
    {
        "author": "林季仲",
        "paragraphs": [
            "誰將消息報江梅，一點先從雪裏開。",
            "怪見逢迎有深意，我家曾與寫真來。"
        ],
        "title": "富季申賦梅次韻四首  其三",
        "id": "1a7412ae-6a27-4961-b614-b2c3bc6a4b06"
    },
    {
        "author": "林季仲",
        "paragraphs": [
            "未知何處是真梅，雪擁溪橋撥不開。",
            "莫訝行人數回首，西風十里送香來。"
        ],
        "title": "富季申賦梅次韻四首  其四",
        "id": "dd9ec1d5-aa0e-41b9-a28e-d7d905c68704"
    },
    {
        "author": "林季仲",
        "paragraphs": [
            "林巒出沒晚雲低，旋放寒梅照淺溪。",
            "雪意殷勤解留客，不教歸馬識東西。"
        ],
        "title": "訪梅值雪示覺慈昇老",
        "id": "eb519774-1ddf-433e-9584-aaeba02fc835"
    },
    {
        "author": "林季仲",
        "paragraphs": [
            "六出隨軒逞厥祥，天人應感得能忙。",
            "使君未到然香處，先有心香叩上蒼。"
        ],
        "title": "和康侍郎喜雪二首  其一",
        "id": "15acdafa-0039-4301-be22-e48bfd5db600"
    },
    {
        "author": "林季仲",
        "paragraphs": [
            "不掃林間一逕開，夜深留伴月皚皚。",
            "問誰踏我瓊瑶碎，新有詩筒破曉來。"
        ],
        "title": "和康侍郎喜雪二首  其二",
        "id": "6c558225-cecf-4563-8c5d-43acb9e12a0f"
    },
    {
        "author": "林季仲",
        "paragraphs": [
            "夢破初驚枕簟秋，懶思身世獨搔頭。",
            "山禽强欲知人事，葉底移時語未休。"
        ],
        "title": "宿中竺碧梧軒",
        "id": "f132cd76-4105-48e8-a6dd-fdff5b815b51"
    },
    {
        "author": "林季仲",
        "paragraphs": [
            "大江推月上層霄，夜色分人此最饒。",
            "鄉國未成千里夢，海門又捲五更潮。"
        ],
        "tags": [
            "钱塘江"
        ],
        "title": "宿錢塘江詩",
        "id": "0ee6e40f-3c52-45cc-9fd0-e0e95c7caae8"
    },
    {
        "author": "林季仲",
        "paragraphs": [
            "檐鵲哺雛時自喜，壟牛舐犢互相噓。",
            "老妻覷我無他語，歡笑何年得似渠。"
        ],
        "title": "失子",
        "id": "5a88597b-ba78-4fea-a211-db15238b2b14"
    },
    {
        "author": "林季仲",
        "paragraphs": [
            "北山未忍輕相別，更許行人雪後看。"
        ],
        "title": "句  其一",
        "id": "be399620-d118-4493-9012-989c406f6871"
    },
    {
        "author": "林季仲",
        "paragraphs": [
            "寒聲落鴻雁，秋意著梧桐。"
        ],
        "title": "句  其二",
        "id": "deab4cf6-7e81-4ac5-bb1f-e9625ca02530"
    },
    {
        "author": "楊晨",
        "paragraphs": [
            "結網㜷教女，操舟罷詬男。"
        ],
        "title": "句",
        "id": "9ccceea9-3f95-4691-8735-928280ee3285"
    },
    {
        "author": "沈莊可",
        "paragraphs": [
            "魏公判相州，始作晝錦堂。",
            "老圃秋色淡，自愛晚節香。",
            "怡齋懷紫綬，得誥歸故鄉。",
            "葺圃承祖志，構堂先廬傍。",
            "命名仰前哲，闊步追遺芳。",
            "人生隨分定，鵬鷃自殊翔。",
            "富貴任適志，餘暇聊徜徉。",
            "譬彼蘭與菊，托根花卉場。",
            "榮枯有遲速，代謝從暄凉。",
            "百年倏過半，鬚髮各已蒼。",
            "多情感會別，聚散安可常。",
            "非惟隔今古，況復閱興亡。",
            "何以消我憂，一醉萬慮忘。",
            "季子久顛沛，買臣早疏狂。",
            "纍纍暮年印，得失寧相償。",
            "何如光霽時，呼客同舉觴。",
            "靜中猿鳥樂，閑處日月長。",
            "願堅歲寒操，有如傲霜黄。"
        ],
        "title": "題分宜上松晚香堂",
        "id": "9458f0a0-971a-4b61-9ec5-451d541f532a"
    },
    {
        "author": "沈莊可",
        "paragraphs": [
            "西京五畝園，花木秀而野。",
            "坡仙作此詩，盛事記司馬。",
            "深夜獨樂堂，氣象極閑雅。",
            "晚芳相元祐，勳名動夷夏。"
        ],
        "title": "秀野園",
        "id": "abdd8752-ba0e-4616-ad9e-9d9526351cf7"
    },
    {
        "author": "邵彪",
        "paragraphs": [
            "凌雲細路險可遵，稍從飛錫攀嶙峋。",
            "烏巢崔嵬寄林莽，蟻穴細碎嚴君臣。",
            "震開樓閣一彈指，俯覽世界千微塵。",
            "人間劫火變滅盡，此地獨與湖山新。"
        ],
        "title": "古上方",
        "id": "56e487c1-940c-4749-b022-d5b49ca5a997"
    },
    {
        "author": "邵彪",
        "paragraphs": [
            "故里詩人去，湖山最寂寥。",
            "草深張祜宅，花暗許渾橋。",
            "鳳髓何時續，蓬萍觸處飄。",
            "鴻冥杳難及，霜鬢兩蕭蕭。"
        ],
        "title": "丹陽懷古",
        "id": "6c6cd61b-9771-4398-8113-8219f62e6e6b"
    },
    {
        "author": "邵彪",
        "paragraphs": [
            "秦鑿斷巘崿，晉圃亡町畦。",
            "事古迹茫昧，天高水渺瀰。",
            "緬懷褚季野，清坐行四時。",
            "倉黄擠興公，無乃醉魂迷。",
            "不如顔中書，藻舟賦新詩。",
            "蕪廢今幾年，黄鵠怨壞陂。",
            "令尹古循良，見利勇有爲。",
            "如雲擁萬鍤，矢矯出大隄。",
            "蛟龍鼓洪濤，鷗鷺舞寒漪。",
            "危臺俯回渚，長懷曠遐睎。",
            "乃知高世心，宜與湖山期。",
            "下注萬頃田，水田數斗泥。",
            "民樂我亦樂，舉觴淡忘歸。"
        ],
        "title": "賦丹陽縣治滄浪臺",
        "id": "94ac2df7-15a5-45a7-a096-d355855826e3"
    },
    {
        "author": "邵彪",
        "paragraphs": [
            "絕頂地平易，軒窗風怒號。",
            "半空垂象緯，四面湧波濤。",
            "洞僻封苔蘚，泉深冷骨毛。",
            "登臨欲忘返，城市厭煩勞。"
        ],
        "title": "壓雲軒",
        "id": "f072cb18-625d-4803-a1f6-70de1e31e06b"
    },
    {
        "author": "李士美",
        "paragraphs": [
            "珍重東平入鳳城，錦箋雙羽蹙南征。",
            "馬蹄不懼攔關雪，一駕須騎萬里逞。"
        ],
        "title": "遊百巖",
        "id": "473b6a67-c0db-4593-b5c2-4518cdbb80f0"
    },
    {
        "author": "李士美",
        "paragraphs": [
            "何須百鍊鑑，自勝五兵符。"
        ],
        "title": "句",
        "id": "fa41b13b-f31b-42af-ad91-3e7c12d97567"
    },
    {
        "author": "黄彥輝",
        "paragraphs": [
            "琥珀盞中雲母鍾，琉璃光射水晶宮。",
            "風隨蘭麝香千里，人在蓮花影萬重。"
        ],
        "title": "元宵詞二首  其一",
        "id": "7cad8997-8149-4ce4-9241-2b6e7775f3d4"
    },
    {
        "author": "黄彥輝",
        "paragraphs": [
            "鰲頭移得山三島，月下傳來燈萬枝。",
            "香陌馬嘶紅萼錦，翠樓人倚綠楊眉。"
        ],
        "title": "元宵詞二首  其二",
        "id": "b5c698b0-4cf9-4378-bfa1-a56bff6f690b"
    },
    {
        "author": "黄彥輝",
        "paragraphs": [
            "古寺雲深去路賒，來分僧鉢共生涯。",
            "依稀池草成春夢，容易江梅老歲華。",
            "長鋏悲彈三尺雪，短檠寒落五更花。",
            "夜來風雨催歸急，爲報河陽令尹家。"
        ],
        "title": "古寺",
        "id": "f12259ef-9ebf-4bb2-a6a8-151645d0596b"
    },
    {
        "author": "葉南仲",
        "paragraphs": [
            "斗峯遥認舊嵩臺，爲勸耕農特地來。",
            "短李高名光翠壁，僞劉真蹟沒蒼苔。",
            "洞天日永風埃靜，巖竇雲收霽色開。",
            "好景最宜供宴賞，操觚欲賦愧非才。"
        ],
        "title": "七星巖",
        "id": "2e90cb52-6ce4-4155-96e1-9ea78d5f8aea"
    },
    {
        "author": "曹緯",
        "paragraphs": [
            "日出過山頭，日入宿山下。",
            "我行山亦行，隱隱似奔馬。",
            "朝昏山送迎，山意自傾寫。",
            "借問征途間，誰如此山者。"
        ],
        "title": "山行",
        "id": "47a31d34-6a99-4a35-8ec8-cd98dcd2f4ba"
    },
    {
        "author": "曹緯",
        "paragraphs": [
            "十里平湖漫不流，晚風吹浪打行舟。",
            "定知歸得侵燈火，家在菰蒲最盡頭。"
        ],
        "title": "自齊山借舟泛湖還家",
        "id": "ec5590da-2125-44bc-addd-31742b2fe795"
    },
    {
        "author": "曹緯",
        "paragraphs": [
            "憶昔神遊姑射山，夢中栩栩片時還。",
            "冰膚不許尋常見，故隱輕雲薄霧間。"
        ],
        "title": "客有遺予畫梅花者淡墨暈成因命之曰梅影",
        "id": "72f1a761-1656-452c-af0b-a8550bf199a0"
    },
    {
        "author": "曹緯",
        "paragraphs": [
            "雲飛水宿過炎凉，回想來時道路長。",
            "夜月照驚惟弔影，朔風吹斷不成行。",
            "人間無處逃矰繳，歲晚何曾飽稻粱。",
            "儻以能鳴免烹死，繫書猶可到衡陽。"
        ],
        "title": "雁",
        "id": "3a9c2af1-1313-4b91-b304-089fcfb3ad01"
    },
    {
        "author": "曹緯",
        "paragraphs": [
            "波平渺渺草萋萋，遠目非昏望欲迷。",
            "敢以安閒侵白鳥，聊將衰病照清溪。",
            "百年無事雙蓬鬢，萬里歸心獨杖藜。",
            "徙倚無人見牢落，水流東去夕陽西。"
        ],
        "title": "清溪亭",
        "id": "ead9cd29-6fdc-4c49-b57f-12e8951d50a5"
    },
    {
        "author": "曹緯",
        "paragraphs": [
            "作計尋芳不屬貧，可憐風物自良辰。",
            "飛花有意能留客，啼鳥多情解喚人。",
            "涉世乍驚翻手薄，論交多語白頭新。",
            "十年異縣傷流落，來往山州枉過春。"
        ],
        "title": "次韻曹好謙負春",
        "id": "4b237186-13e4-44db-ad0e-eca7f6787df0"
    },
    {
        "author": "曹緯",
        "paragraphs": [
            "天涯孤客意堪哀，病眼逢春只强開。",
            "閉戶不知花老去，捲簾方覺燕歸來。",
            "風休潩水光如拭，雨霽箕山翠作堆。",
            "遥想西湖圖畫裏，幾多車馬踏青回。"
        ],
        "tags": [
            "西湖"
        ],
        "title": "春日憶西湖簡家弟元寵",
        "id": "26b1b9e2-c8c9-4da9-bd8c-df635ca11707"
    },
    {
        "author": "曹緯",
        "paragraphs": [
            "水带斷槎流。"
        ],
        "title": "句  其一",
        "id": "d4ea2157-e343-49a1-927c-da217c670829"
    },
    {
        "author": "曹緯",
        "paragraphs": [
            "天涯少知遇。"
        ],
        "title": "句  其二",
        "id": "c445fb23-a12c-47bc-a5f6-da24553a37a2"
    },
    {
        "author": "曹緯",
        "paragraphs": [
            "日依平野沒。"
        ],
        "title": "句  其三",
        "id": "40e26133-a032-4f1e-8598-0bd2f72cc563"
    },
    {
        "author": "曹緯",
        "paragraphs": [
            "登臨獨立時。"
        ],
        "title": "句  其四",
        "id": "7fcbdae5-6a7d-43b5-9b75-3c6dc338b442"
    },
    {
        "author": "曹緯",
        "paragraphs": [
            "孤芳高節共亭亭。"
        ],
        "title": "句  其五",
        "id": "e8aa2289-7f9c-4c54-ad63-997be015bcdd"
    },
    {
        "author": "曹緯",
        "paragraphs": [
            "數枝春色豈無情。"
        ],
        "title": "句  其六",
        "id": "ba212a95-9ab0-47c6-9e7c-8ac7af6e5225"
    },
    {
        "author": "曹緯",
        "paragraphs": [
            "自笑無機觸事真。"
        ],
        "title": "句  其七",
        "id": "0285b533-1d71-4391-9969-f84fa25f46e4"
    },
    {
        "author": "曹組",
        "paragraphs": [
            "霜雪俱憐節操奇，碧鮮紅潤兩相宜。",
            "渭濱初種謾千畝，隴上寄來惟一枝。",
            "酸實不供饑鳳啄，暗香翻許此君知。",
            "佳人零落空山久，況是天寒日暮時。"
        ],
        "title": "竹間見梅",
        "id": "a1a3e88a-01ff-4022-9608-daa5a5a419ec"
    },
    {
        "author": "曹組",
        "paragraphs": [
            "鳴鳩一聲斑竹林，懷遠感時驚寸心。",
            "却憶南園春半夜，薺花如雪草初深。"
        ],
        "title": "聞鳩鳴有感",
        "id": "82a58f41-b6b9-4b48-a896-49f8bd909cbe"
    },
    {
        "author": "曹組",
        "paragraphs": [
            "蘋洲花嶼接江湖，頭白成雙得自如。",
            "春院有時描一對，日長消盡繡工夫。"
        ],
        "title": "鴛鴦",
        "id": "980f7f95-3729-4500-aab2-af9238596920"
    },
    {
        "author": "曹組",
        "paragraphs": [
            "窺魚潛立小荷圓，照水飛鳴更碧鮮。",
            "鬬草人歸尋墜翼，綺窗歸去補花鈿。"
        ],
        "title": "翡翠",
        "id": "37841258-ae2f-43e3-9a0a-d29746a990bc"
    },
    {
        "author": "曹組",
        "paragraphs": [
            "促織聲中破月懸，水生寒氣近湖邊。",
            "城頭三鼓夜方半，窗下一燈人未眠。",
            "辛苦詩書憐此日，奮飛功業定何年。",
            "太平干祿無他徑，只有鄉書可薦賢。"
        ],
        "title": "秋夜宿學",
        "id": "d0ceedec-e19d-4f77-9dc2-ab5d6ede4083"
    },
    {
        "author": "曹組",
        "paragraphs": [
            "海棠時節又清明，塵斂煙收雨乍晴。",
            "幾處青簾沽酒市，一竿紅日賣花聲。",
            "綵毬時向梭門過，繡轂遥隨輦路行。",
            "日暮人人醉歸去，熙熙春物見昇平。"
        ],
        "title": "寒食輦下",
        "id": "968cb332-81ac-41f5-8518-a24a6c003bad"
    },
    {
        "author": "曹組",
        "paragraphs": [
            "白鷺洲邊蘆葉黄，石頭城下水茫茫。",
            "江山不管事興廢，今古坐令人感傷。",
            "六代豪華空處所，千秋城闕委荒凉。",
            "空餘眼外無窮景，助我憑欄到夕陽。"
        ],
        "title": "賞心亭",
        "id": "53a46714-1509-4c93-978b-dc1c03e6a5cd"
    },
    {
        "author": "曹組",
        "paragraphs": [
            "曉欄紅翠凈交陰，風觸芳葩笑不任。",
            "既有柔情慕高節，即宜同抱歲寒心。"
        ],
        "title": "夾竹桃花",
        "id": "1d943bdf-b3b3-4491-884f-5978ac874eda"
    },
    {
        "author": "曹組",
        "paragraphs": [
            "饑烏啞啞啼暮寒，回風急雪飄朱闌。",
            "瑣窗繡閣艷紅獸，畫幕金泥摇彩鸞。",
            "吳粧秀色攢眉綠，能唱襄陽大堤曲。",
            "酒酣橫管咽孤吟，吹裂柯亭傲霜竹。",
            "遠空寒雲渾不動，老狐應渡黄河凍。",
            "暗回微煖入江梅，何處荒榛掛幺鳳。",
            "歸來祇誇青連錢，貂茸擁鼻行翩翩。",
            "籠紗蜜炬照飛霰，十二玉樓人未眠。"
        ],
        "title": "夜歸曲",
        "id": "6eb1339b-fad2-414e-a6dc-d6e9921a4cf2"
    },
    {
        "author": "曹組",
        "paragraphs": [
            "茅屋蕭然野水東。"
        ],
        "title": "句  其一",
        "id": "de47debf-4cf0-47bc-b142-8f3db97e9ffa"
    },
    {
        "author": "曹組",
        "paragraphs": [
            "江雨带潮來。"
        ],
        "title": "句  其二",
        "id": "2da41dc5-c0d0-4602-b14a-9e52ab420017"
    },
    {
        "author": "陳最",
        "paragraphs": [
            "百里青山數曲溪，茂林脩竹此高棲。",
            "相尋似訪壺中景，他日重來路不迷。"
        ],
        "title": "題方干舊隱",
        "id": "c965b13b-7bbd-40c4-8ae5-a53b65abca0f"
    },
    {
        "author": "周之翰",
        "paragraphs": [
            "危亭敞層巔，上與霄漢逼。",
            "化工無藏技，遥露一寸碧。",
            "天風掃微雲，宛轉樹頭直。",
            "不須剪狂柯，自與眼界極。",
            "道人久何營，白足謝塵域。",
            "苔青石磴險，携客半支錫。",
            "瘦竹漏殘日，清禽破初寂。",
            "豈知不可留，何苦事行役。",
            "薄浪吹船頭，又作城中適。",
            "回首謝書山，他年問消息。"
        ],
        "title": "題疏山",
        "id": "4b9c3b30-50bc-469e-8af4-40162a07902c"
    },
    {
        "author": "鄭作肅",
        "paragraphs": [
            "去年中秋節，鄰州正弄兵。",
            "羽檄方四馳，酒觴難一傾。",
            "今年當此日，往事久已平。",
            "不但櫜弓矢，又復見豐登。",
            "桂魄十分滿，暮容千里晴。",
            "節物向人好，江山入眼明。",
            "羣峰翠靄鬰，靜練秋光澄。",
            "霜竹裂石響，焦桐號鐘清。",
            "嶪嶪高臺上，飄飄欲雲凌。",
            "矯首宇宙寬，顧影塵滓輕。",
            "今夕定何夕，此身非幻身。",
            "謂言坐中客，不飲若爲情。"
        ],
        "title": "中秋登青原臺",
        "id": "7538da33-3cd2-4c9c-ba3a-692264162f8e"
    },
    {
        "author": "鄭昌齡",
        "paragraphs": [
            "雅望三朝第一流，端如砥柱屹清秋。",
            "愛君炯炯無他志，許國堂堂不自謀。",
            "夢繞蒼龍新闕角，凉生黄鶴舊樓頭。",
            "中興真主須真相，未雪雙鑾恥未休。"
        ],
        "title": "寄李忠定公",
        "id": "6a5bd198-6e64-4569-8303-8783a8112f48"
    },
    {
        "author": "鄭昌齡",
        "paragraphs": [
            "炎圖第一相蕭公，王謝風流愧下風。",
            "力正君臣先僞楚，不將金帛問和戎。",
            "輸忠自昔忘夷險，注意如今見始終。",
            "駐馬佳城天莫問，寒空慘淡沒孤鴻。"
        ],
        "title": "挽李忠定公",
        "id": "b4dd098d-5883-43a5-b647-99f5d77a5798"
    },
    {
        "author": "鄭昌齡",
        "paragraphs": [
            "先生傲睨醉觴旁，不覺滂沱入醉鄉。",
            "來詩恐是醉中語，使我大笑譏荒唐。"
        ],
        "title": "謝秦檜",
        "id": "c99188aa-828f-432d-99a0-87dcfb6f5545"
    },
    {
        "author": "鄭昌齡",
        "paragraphs": [
            "四十高峰繞法臺，峰峰嶙峋玉蓮開。",
            "嵐光擁翠猿啼遍，松蓋移陰鶴唳回。",
            "貝葉乍翻鐘磬暝，金沙猶伏地爐灰。",
            "天冠隱處多奇絕，時見彌空花雨來。"
        ],
        "title": "題說法臺",
        "id": "567de37a-254a-4b82-8898-2922c057652f"
    },
    {
        "author": "何致",
        "paragraphs": [
            "隱約山光到戶，蕭疏竹影侵窗。",
            "晝靜幾聲啼鳥，夜深一枕寒江。"
        ],
        "title": "題太平興國宮留雲閣",
        "id": "f0a28525-23a8-4d7a-aa5f-e9c23b00bf52"
    },
    {
        "author": "張漢彥",
        "paragraphs": [
            "神仙所居真福地，帝遣仙官下人世。",
            "開元聖主夢潛通，九天使者何靈異。",
            "絳節霓旌射紫霄，風吹仙袂還飄飄。",
            "群官再拜所共睹，至今傳聞時未遥。",
            "眼前不見吳生筆，劫火俱焚餘敗壁。",
            "當時壯麗爲一空，每對荆蓁頻歎息。",
            "誰人再造成奇功，巍巍寶殿尤瑰雄。",
            "我來祈福不爲己，喜見氣象昇平中。"
        ],
        "title": "題太平興國宮",
        "id": "c3f7ebbf-99b7-4edd-b5d6-0e50e9aaba5a"
    },
    {
        "author": "張漢彥",
        "paragraphs": [
            "蒼崖如壁立，神仙好巖居。",
            "杖藜往佳招，還與勝境俱。",
            "尋幽憩真館，訪古得遺書。",
            "傍有千尋木，中藏蟬蛻軀。",
            "終然躋絕頂，眼界聊一舒。",
            "軍峯散雲雨，盱水带城隅。",
            "始知衆山小，端欲隘寰區。",
            "達人等大觀，笑彼形器拘。",
            "天寒風景暮，歸興促籃輿。",
            "幸茲及官閑，行色可徐徐。",
            "前修儻可作，微祿亦何須。",
            "眷言還故山，著論擬潛夫。"
        ],
        "title": "石仙觀",
        "id": "629d3b54-4f26-4e82-9665-424ee4007f7a"
    },
    {
        "author": "趙師聖",
        "paragraphs": [
            "姑蔑城南問爛柯，籃輿踏翠晚來過。",
            "巖前雲擁杉松老，席上棋敲日月多。",
            "四序秋光浮澹蕩，半空鐘韻繞嵯峨。",
            "仙人去後餘殘局，風雨山深長薜蘿。"
        ],
        "title": "爛柯山",
        "id": "2cd3c0bc-6d97-4cc3-90a9-609cdfaecbe3"
    },
    {
        "author": "潘先生",
        "paragraphs": [
            "大江今古怒聲怒，長爲將軍氣不平。"
        ],
        "title": "句",
        "id": "2b31cdfd-78d9-41bf-b3fe-4c4b334a90c5"
    },
    {
        "author": "張九成",
        "paragraphs": [
            "古人文瑩理，後人工作文。",
            "文工理愈暗，紙札何紛紛。",
            "君看六藝學，天葩吐奇芬。",
            "詩書分體製，禮樂造乾坤。",
            "千歧更萬轍，要以一理存。",
            "如何臻至理，當從踐履論。",
            "跋涉經險阻，衝冒恤寒溫。",
            "孝弟作選鋒，道德嚴中軍。",
            "仰觀精俯察，萬象入見聞。",
            "不勞施斧鑿，筆下生烟雲。",
            "高以君堯舜，下以覺斯民。",
            "君如不我鄙，時來對爐熏。"
        ],
        "title": "客觀余孝經傳感而有作",
        "id": "2998d680-2842-4c67-aeb0-a1877bf7646f"
    },
    {
        "author": "張九成",
        "paragraphs": [
            "茲山余初來，掩冉柿葉青。",
            "相去未三月，柿花亦已零。",
            "及茲尋去路，纍纍滿空庭。",
            "人生豈無情，眷眷不忍行。",
            "嚴霜八九月，百草不復榮。",
            "唯君粲丹實，獨掛秋空明。",
            "寄語看園翁，勿使墮秋風。",
            "願比櫻桃春，置之大明宮。"
        ],
        "title": "見柿樹有感",
        "id": "90d39552-772e-4a65-92bf-8ce802f20e7b"
    },
    {
        "author": "張九成",
        "paragraphs": [
            "幽蘭如君子，閒雅翰墨場。",
            "春風曉畦暖，斜日半窗光。",
            "竟夕澹相對，菲菲吐暗香。",
            "掩關清杖屨，簾卷度修廊。",
            "釵玉莖分紫，官梅花更黄。",
            "豈惟堪紉佩，試伴菊英嘗。",
            "退處深林好，休移庭戶傍。",
            "自同凡草茂，無事莫相傷。"
        ],
        "title": "魯直上東坡古風坡和之因次其韻  其一",
        "id": "44b7a82e-dcdb-4b20-a0a6-05ff06a04dbe"
    },
    {
        "author": "張九成",
        "paragraphs": [
            "浮筠雲海上，時作鐘磬聲。",
            "政似月中桂，不比首陽苓。",
            "蓬萊日月長，頃刻已千齡。",
            "羣仙集其下，談笑得長生。",
            "回首看塵世，秋瓜易落蔕。",
            "青鸞何時來，欲作飛升計。",
            "衆真問平安，此詩煩送似。"
        ],
        "title": "魯直上東坡古風坡和之因次其韻  其二",
        "id": "ead10e91-3012-4b87-842f-20b6a8a34c78"
    },
    {
        "author": "張九成",
        "paragraphs": [
            "人物苦難得，閉眼不敢看。",
            "孤芳擢荒穢，秀色出榛菅。",
            "懷我同心友，正在天一端。",
            "文字妙入聖，操履到所難。",
            "美玉經三煆，貞松過凝寒。",
            "憐我竄庾嶺，色慘顔不歡。",
            "書來每慰薦，苦語餘辛酸。",
            "不上泰山頂，安知天地寬。",
            "相思暮烟起，片月過前灘。"
        ],
        "tags": [
            "泰山"
        ],
        "title": "癸亥初到嶺下寄汪聖錫",
        "id": "94d56ca6-0adf-4800-908a-a7ddb8068ab8"
    },
    {
        "author": "張九成",
        "paragraphs": [
            "春風驅我出，騎馬到江頭。",
            "出門日已暮，獨遊無獻酬。",
            "江山多景物，春色滿汀洲。",
            "隔岸花繞屋，斜陽明戍樓。",
            "人家漸成聚，炊烟天際浮。",
            "日落霧亦起，羣山定在不。",
            "江柳故撩人，縈帽不肯休。",
            "風流乃如此，一笑忘百憂。",
            "隨行亦有酒，無地可遲留。",
            "聊寫我心耳，長歌思悠悠。"
        ],
        "title": "正月二十日出城",
        "id": "89bcd28d-5c29-48b3-83f4-5ae3beef5c5f"
    },
    {
        "author": "張九成",
        "paragraphs": [
            "杜門不肯出，既出不忍歸。",
            "借問胡爲爾，江山棲落暉。",
            "濯濯漱寒玉，青青入烟霏。",
            "柳色明沙岸，花枝作四圍。",
            "玉塔天外小，漁舟雲際微。",
            "興遠俗情斷，心閒人事稀。",
            "我本江湖人，誤落市朝機。",
            "計拙物多忤，身臞道則肥。",
            "所以此勝槩，一見不我違。",
            "吟餘尚多思，白鳥背人飛。"
        ],
        "title": "二十六日復出城",
        "id": "a543bfcd-f86c-4c2c-9661-46757e2731bc"
    },
    {
        "author": "張九成",
        "paragraphs": [
            "茅屋臨江上，四面惟柴荆。",
            "綠陰繞籬落，窗几一以明。",
            "門前灘水急，日與白鷗盟。",
            "不知何隱士，居此復何營。",
            "朝來四山碧，晚際沙鳥鳴。",
            "棋聲度竹靜，江深琴調清。",
            "終携一尊酒，造門相對傾。",
            "心期羲皇上，安用知姓名。"
        ],
        "title": "十二日出城見隔江茅舍可愛",
        "id": "6816d2a8-44b0-498c-ae97-bca1e56ef02e"
    },
    {
        "author": "張九成",
        "paragraphs": [
            "客有叩門者，冠劍何巍巍。",
            "登堂各就坐，酬答好言詞。",
            "中席客軒眉，揚袂論是非。",
            "紛紛亂我耳，擾擾敗人思。",
            "主人默無語，仰看孤鴻飛。",
            "須臾進盤饌，勸客酒一巵。",
            "謂言西山好，爽氣入吾扉。",
            "客思亦沈寂，爐熏自霏霏。"
        ],
        "title": "客至",
        "id": "18095193-4020-4235-9a7e-4ba5ff1442de"
    },
    {
        "author": "張九成",
        "paragraphs": [
            "吾鄉苦筍佳，出處惟石屋。",
            "玉肌膩新酥，黄衣緣深綠。",
            "林深恐人知，頭角互出縮。",
            "烟雨養春姿，此物未成熟。",
            "三月臘酒香，開罇慰幽獨。",
            "烹庖入盤俎，點醬真味足。",
            "未須五鼎牛，聊稱一囊粟。",
            "朅來庾嶺下，歲月去何速。",
            "經冬又七春，未分窮途哭。",
            "今朝好事者，惠我生一束。",
            "頭髠甲斕斑，味惡韻粗俗。",
            "兒童不慣嘗，噦噫驚媼僕。",
            "老妻念鄉味，放箸淚盈目。",
            "丈夫志有在，何事校口腹。",
            "呼奴更傾酒，一笑風生谷。"
        ],
        "title": "食苦筍",
        "id": "d75fc8ac-1711-45b4-baaf-59cc142f1da3"
    },
    {
        "author": "張九成",
        "paragraphs": [
            "余性便靜素，於世寡所諧。",
            "惟餘黄卷裏，聊與古人偕。",
            "古人不可期，古心尚可窺。",
            "當其會意時，悠然忘渴饑。",
            "可憐朝市人，大與古相違。",
            "所得眇何有，所亡無町畦。",
            "嗟乎寓此生，惟善爲可爲。",
            "舍善亦何樂，至死有餘悲。",
            "晤此聊自警，亦以警吾兒。"
        ],
        "title": "示兩兒",
        "id": "4f6e1bea-5698-453a-a0cb-41843a92f69c"
    },
    {
        "author": "張九成",
        "paragraphs": [
            "春雨止復作，閉門無與居。",
            "童奴告予言，有客叩吾廬。",
            "束带出見之，頎然一丈夫。",
            "手携一尊酒，辭氣何晏如。",
            "謂言久聞名，曾未瞻簪裾。",
            "天寒宜飲酒，一杯聊以娛。",
            "盤飧亦草草，蔬果間溪魚。",
            "顔色溫勝玉，言談貫如珠。",
            "豈期有道者，而來警我愚。",
            "酒酣意兩適，心閒樂有餘。",
            "四海元有人，君勿輕荒區。"
        ],
        "title": "有客",
        "id": "07b15f95-b51c-431d-8304-e774a8dec0c5"
    },
    {
        "author": "張九成",
        "paragraphs": [
            "吾生前輩後，不及識諸公。",
            "每讀諸公集，想見其音容。",
            "聖俞仁廟時，歐公最相知。",
            "春風一杯酒，夜坐數章詩。",
            "雍容長者風，忠厚君子辭。",
            "格律從正始，句法自爐錘。",
            "衮衮鳴山泉，款款語親闈。",
            "試一涉其流，超然忘百憂。",
            "後輩亦有作，豈曰不冥搜。",
            "雕琢傷正氣，磔裂無全牛。",
            "堙鬰暗大理，矜夸墮輕浮。",
            "所以聖俞詩，把玩不能休。",
            "死者如可作，吾其與之遊。"
        ],
        "title": "讀梅聖俞詩",
        "id": "2ba11bb7-6247-4ab7-8c7b-64f47c871abb"
    },
    {
        "author": "張九成",
        "paragraphs": [
            "石盆養寒翠，六月如三冬。",
            "勿云數寸碧，意若千丈松。",
            "勁節凌孤竹，虬根蟠老龍。",
            "傲霜滋正氣，泣露泫春容。",
            "座有江湖趣，眼無塵土蹤。",
            "終朝澹相對，澆我磊磈胸。"
        ],
        "title": "菖蒲",
        "id": "c035c3ee-03ad-444b-8bfb-950fd8826f2f"
    },
    {
        "author": "張九成",
        "paragraphs": [
            "我登超然臺，積雨久不止。",
            "臺下柳成行，柳下滿塘水。",
            "環塘率喬木，照影弄清泚。",
            "恍如在故鄉，西湖古寺裏。",
            "氣象極幽深，景物盡蒼翠。",
            "十年勞夢想，一夕居眼底。",
            "獨坐不能去，頹然起深思。",
            "鐘鳴主人歸，燭光何燁煒。",
            "笑語復移時，夜久余當起。",
            "歸路夫何如，江聲寒玉碎。"
        ],
        "tags": [
            "西湖"
        ],
        "title": "三月晦到大庾",
        "id": "3855d2f1-5f8d-4b01-ac43-70fce81273b8"
    },
    {
        "author": "張九成",
        "paragraphs": [
            "我謫庾嶺下，年年餉焦坑。",
            "味雖輕且嫩，越宿苦還生。",
            "分甘嘗此品，敢望建溪烹。",
            "勾公道義重，不與炎凉并。",
            "持節漕七閩，風采照百城。",
            "冤苦盡昭雪，草木亦欣榮。",
            "得新未肯嘗，包封寄柴荆。",
            "罪罟敢當此，自碾供百靈。",
            "捧杯啜其餘，雲腴徹頂清。",
            "爽氣生几席，清飚起檐楹。",
            "頓覺凡骨蛻，疑在白玉京。",
            "整冠朝金闕，鳴佩謁東皇。",
            "須臾還舊觀，坐見百慮平。"
        ],
        "title": "勾漕送建茶",
        "id": "5f2bbd99-1fa4-4dbb-bbe1-baf43a9ccadd"
    },
    {
        "author": "張九成",
        "paragraphs": [
            "炎熱不可觸，報謁當及時。",
            "登車汗如洗，黽勉將何之。",
            "城隅行詰屈，路轉沿江湄。",
            "仰看山列黛，俯瞰水淪漪。",
            "心寬天地大，思遠雲霧披。",
            "猶如塵土中，忽見元紫芝。",
            "暑氣眇何許，清凉今在茲。",
            "客子且休轡，與汝同此嬉。",
            "人生貴自適，奔走亦奚爲。"
        ],
        "title": "五月十七日冒暑報謁",
        "id": "d8e43f21-2177-4cec-9f21-2d9c10dafb65"
    },
    {
        "author": "張九成",
        "paragraphs": [
            "晚來天宇陰，便有如許凉。",
            "衣襟不作苦，燈火耿寒光。",
            "青編如故人，入眼興未央。",
            "憶昔炎歊日，蒸鬰如揚湯。",
            "百事懶不支，何暇考短長。",
            "念此深自喜，拂窗凈琴張。",
            "老來縱眵昏，閉目自焚香。",
            "心清神亦正，聖賢儼在傍。",
            "此意勿輕語，此景吾弗忘。"
        ],
        "title": "九月七夜喜新凉",
        "id": "898094e5-a986-4453-886a-9e29bb9eb9ca"
    },
    {
        "author": "張九成",
        "paragraphs": [
            "寒色遽如許，神清瘦不禁。",
            "瓦溝聲磔索，珠琲亂衣襟。",
            "斯須忽復變，玉片墮前林。",
            "風勁勢回旋，飄零蔽遥岑。",
            "落此炎瘴地，七年到於今。",
            "不見六花飛，況聞寒玉音。",
            "今年盈尺瑞，天以慰吾心。",
            "呼兒具杯盤，開樽須滿斟。",
            "更製白雪辭，入我綠綺琴。"
        ],
        "title": "十一月忽見雪片居此七年未嘗見也",
        "id": "c3256e6a-b237-4d7f-8db2-acafef982edb"
    },
    {
        "author": "張九成",
        "paragraphs": [
            "余性寡所諧，平生惟自得。",
            "談名頸深縮，論利面作赤。",
            "文不貴雕蟲，詩尤惡鈎擿。",
            "粗豪真所畏，機巧非予匹。",
            "所以常閉門，千載求知識。",
            "黄卷有可人，爲之忘寢食。",
            "亦復愛山水，策杖無與適。",
            "看雲獨忘歸，聽泉常永日。",
            "內樂萬事休，中虛衆妙入。",
            "欲以語斯人，此事吾無力。",
            "道喪亦久矣，無言三歎息。"
        ],
        "title": "庚午正月七夜自詠",
        "id": "a85d7c98-e7e0-46b2-a4f2-a76d05b00342"
    },
    {
        "author": "張九成",
        "paragraphs": [
            "道立神自昌，心閒氣常正。",
            "平生飽此味，不與時俗競。",
            "得失了不關，榮辱任無定。",
            "君看富貴人，表裏互馳騁。",
            "雍容若恬澹，笑語多陷穽。",
            "見此輒自喜，魂夢亦清凈。",
            "告我同學者，謹勿落此徑。"
        ],
        "title": "偶題",
        "id": "85593426-6da8-42ee-a475-8099a4706e9a"
    },
    {
        "author": "張九成",
        "paragraphs": [
            "汲汲我何事，愛此窗日光。",
            "北門終日開，風透軒檻凉。",
            "貧病何以療，六經真古方。",
            "榮辱頓爾失，太山亦毫芒。",
            "呼兒來讀書，絃誦驚滿堂。",
            "仕途有捷徑，掩口笑我狂。"
        ],
        "title": "課書",
        "id": "48d737b8-4932-446d-8e74-e5ee49b26757"
    },
    {
        "author": "張九成",
        "paragraphs": [
            "伊余生三吳，竄逐落荒外。",
            "大目試環顧，四海等一芥。",
            "誰能於其間，清濁分涇渭。",
            "含菽亦飽滿，食蘗有餘味。",
            "不羨嵇叔夜，左右持酒蟹。",
            "大哉黄卷中，日與聖賢對。"
        ],
        "title": "讀書  其一",
        "id": "7034db59-1cb6-4ad5-8fed-272b1bc6ceb7"
    },
    {
        "author": "張九成",
        "paragraphs": [
            "橫浦非吾土，久寓亦何聊。",
            "不學元相國，百斛貯胡椒。",
            "饑寒何以遣，唯以文字消。",
            "方其得意處，捽茹亦逍遥。",
            "頓忘物我情，天地本寬饒。",
            "告爾二三子，我歌汝其謠。"
        ],
        "title": "讀書  其二",
        "id": "ffcf7cc1-ae0f-44c2-94be-3d6b645ee71e"
    },
    {
        "author": "張九成",
        "paragraphs": [
            "嗟余命偏奇，一生墮枯槁。",
            "雖無青菁飯，顔色亦自好。",
            "富貴點污人，修潔終可保。",
            "居處既悠悠，衣食亦草草。",
            "靜觀天寶間，脂澤逞淫姣。",
            "冰山赫日來，隨例須崩倒。",
            "所得無纖毫，所喪不到老。",
            "施施若無事，憂心惄如擣。"
        ],
        "title": "罷祿",
        "id": "975f666f-dacd-4b67-86c3-cd1c01bfaf00"
    },
    {
        "author": "張九成",
        "paragraphs": [
            "冒熱不安寢，整冠常夙興。",
            "清風入我懷，眷眷如有情。",
            "嗟彼朝市人，正與膏火爭。",
            "藏機入鈎鈐，肆辯紛縱橫。",
            "所得無幾何，所嗟無一誠。",
            "往來各有趣，南北自分朋。",
            "明德天所相，欺誣禍所嬰。",
            "猶如赴火蛾，纏緜尚營營。",
            "悟此澹無作，不與炎凉并。",
            "居閒苦無事，驅馬出南城。",
            "登山猿不避，鼓棹鷗靡驚。",
            "誰知瘴嵐中，談笑適此生。",
            "祥鳳非矯矯，高鴻本冥冥。",
            "請君少安坐，此詩殊可聽。"
        ],
        "title": "偶成",
        "id": "03c2cf06-3b26-4ef2-b8ca-b0469ecf90fc"
    },
    {
        "author": "張九成",
        "paragraphs": [
            "我本山中人，推出塵寰裏。",
            "鳥囚不忘飛，今日乃來此。",
            "長江流吾前，列岫環其趾。",
            "豁然萬古心，攬之不盈袂。",
            "同來二三友，秀句粲玉齒。",
            "中有奇道人，機鋒如建水。",
            "此境到吾徒，成一段奇事。"
        ],
        "tags": [
            "长江"
        ],
        "title": "遊塵外亭呈妙喜老師陳元器鄭叔茂沈季誠",
        "id": "4a6e507d-c30d-4d63-9889-f99114255301"
    },
    {
        "author": "張九成",
        "paragraphs": [
            "端谿石硯天下奇，紫光夜半吐虹霓。",
            "不同凡石追時好，要與日月爭光輝。",
            "韜藏久矣不敢用，惟恐翰墨污染之。",
            "樊子文章有餘地，汪汪萬頃誰敢窺。",
            "贈君此硯勿輕棄，經史妙處其發揮。",
            "飛流濺沫滿天下，要使咳唾皆珠璣。"
        ],
        "title": "寄端硯與樊茂實因作詩以遺之",
        "id": "240c67fc-7cbd-4eba-80ac-80f4b4f62b7e"
    },
    {
        "author": "張九成",
        "paragraphs": [
            "美玉藏精璞，明珠媚深淵。",
            "天清氣或朗，光景露涓涓。",
            "或者輒按劍，奇才歎難全。",
            "之子英傑人，聲名何軒軒。",
            "妙齡魁四海，終始皆稱賢。",
            "過眼不再讀，悟心非口傳。",
            "文真翻手成，識超餘子先。",
            "森森列五嶽，浩浩朝百川。",
            "謂年未三十，當握造化權。",
            "陶甄到唐虞，修潔偕淵騫。",
            "誰云一戢翅，沈滯十二年。",
            "衆論今未諧，子心方藐然。",
            "磨礲盡箭鏃，刮洗成混圓。",
            "上造羲軒外，下極宣政前。",
            "討論分本末，鈎賾窮由緣。",
            "遥遥數千載，恍然落眼邊。",
            "斯文天其興，子能常躓顛。",
            "試看桃李花，三春何暄妍。",
            "未及瞬息間，飄零墮風煙。",
            "青青喬松枝，霜雪彌貞堅。",
            "子如識此理，聊卧白雲巔。"
        ],
        "title": "懷汪聖錫",
        "id": "2d7de132-9598-42a8-bc0e-047689ef393b"
    },
    {
        "author": "張九成",
        "paragraphs": [
            "仲遠英俊人，落筆驚飛電。",
            "來自神仙中，風姿冰雪盥。",
            "我謫天南陲，君來適相見。",
            "憶昔我與君，射策麒麟殿。",
            "君時氣橫秋，九萬摶風便。",
            "文辭灑星斗，議論倒江漢。",
            "便宜上玉堂，不爾登蓬館。",
            "別來二十年，青衫尚州縣。",
            "蘭薰麝所忌，玉潔女多怨。",
            "嗟我正衰遲，何階往論薦。",
            "豈有如此人，而得長貧賤。",
            "朝廷方急賢，珠璧聯清貫。",
            "去去行勿遲，九天春晝暖。"
        ],
        "title": "送鄭仲遠",
        "id": "5496251d-e020-4cf2-8f15-acd06189cd9e"
    },
    {
        "author": "張九成",
        "paragraphs": [
            "大道若坦塗，踐履何早晚。",
            "榛荆蔽不掃，日夜勞勤墾。",
            "聖門一以披，即日到堂閫。",
            "但辦不已心，此道誰云遠。",
            "譬如積水陂，萬頃才一建。",
            "胡爲不勇决，長年成連蹇。",
            "百事皆已餘，一心正吾本。",
            "人欲如火聚，急避勿繾綣。",
            "超然領斯會，故鄉今已返。",
            "嗟我困不學，終日徒衮衮。",
            "羨子有淵源，浚治令深穩。",
            "斯文付諸公，容我老息偃。"
        ],
        "title": "次陳一鶚韻",
        "id": "60f9efb5-fe52-4024-a28e-dbe006070abe"
    },
    {
        "author": "張九成",
        "paragraphs": [
            "謫居天南陲，終年寡儔侶。",
            "四月山氣行，淋漓滿城雨。",
            "獨坐北窗下，蕭然無一語。",
            "睡起復何如，雞鳴已亭午。"
        ],
        "title": "多雨偶成",
        "id": "f79e2ea4-87c0-4810-9df4-ad254dce90d5"
    },
    {
        "author": "張九成",
        "paragraphs": [
            "梅天喜蒸潤，江國飽雨澤。",
            "況我謫逐人，窮巷宜閴寂。",
            "今夕復何夕，門有此佳客。",
            "貧家亦效勤，草草具一食。",
            "高興良未盡，奈此短景迫。",
            "微言若發蒙，喜獲此三益。",
            "人生務明德，餘景不足惜。",
            "區區名利人，長年竟何得。",
            "使我市朝心，一掃便無迹。",
            "懷君如古人，每事三歎息。"
        ],
        "title": "即事",
        "id": "01754ee5-2b7e-4275-bd17-04909f39c74e"
    },
    {
        "author": "張九成",
        "paragraphs": [
            "我來嶺下已七年，梅花日日鬬清妍。",
            "詩才有限思無盡，空把花枝歎晚煙。",
            "頗怪此花嵐瘴裏，獨抱高潔何娟娟。",
            "苦如靈均佩蘭芷，遠如元亮當醉眠。",
            "真香秀色看不足，雪花冰霰相後先。",
            "平生明明復皦皦，一嗅霜蕊知其天。",
            "固安冷落甘蠻蜑，不務輕舉巢神仙。",
            "他年若許中原去，携汝同住西湖邊。",
            "更尋和靖廟何許，相與澹泊春風前。"
        ],
        "tags": [
            "西湖"
        ],
        "title": "十二月二十四夜賦梅花",
        "id": "70c80d9e-419a-4122-ab41-32aa7d4f465e"
    },
    {
        "author": "張九成",
        "paragraphs": [
            "閒居喜無事，冠櫛每晨興。",
            "今朝鳩喚夢，疑是大雨徵。",
            "萬事雖顛沛，此兆常可憑。",
            "須臾倒江湖，一掃蠻瘴腥。",
            "雨罷有何好，環江數峯青。",
            "蛟龍得時橫，長堤豁然崩。",
            "衰老甘寢寐，半夜聞雷聲。",
            "連岡萬株松，漂零一毛輕。",
            "雨意疑未已，浮浮晚雲蒸。",
            "咄哉造化兒，徒勞竟何成。"
        ],
        "title": "辛未閏四月即事  其一",
        "id": "8d5a57a4-4eb8-4d32-a656-b8a195335340"
    },
    {
        "author": "張九成",
        "paragraphs": [
            "窮居不擇交，賢否那復辨。",
            "似人輒已喜，況復曾半面。",
            "相見且寒溫，不問風雨變。",
            "晚來無與遊，澄江喜如練。",
            "携筇信步行，屈曲隨山轉。",
            "數日雨不止，衝波頹激箭。",
            "舊雨已不來，今雨誰復見。",
            "甕頭香滿屋，吾計今已辦。",
            "豈復思故鄉，無事且彊飯。"
        ],
        "title": "辛未閏四月即事  其二",
        "id": "f43d897a-ee4f-45bd-ba81-68a14fe071a4"
    },
    {
        "author": "張九成",
        "paragraphs": [
            "相馬須相骨，探水須探源。",
            "君如識此理，知人若神仙。",
            "可以千歲下，坐照萬古前。",
            "有時陰求人，得意初無言。",
            "如聞失一士，每食不下咽。",
            "人才何其鮮，求一於百千。",
            "豈獨今世歟，自古皆已然。",
            "我欲授此法，其誰可與傳。"
        ],
        "title": "辛未閏四月即事  其三",
        "id": "f55e0b49-58be-447e-8a53-1c06f631aa3a"
    },
    {
        "author": "張九成",
        "paragraphs": [
            "平時罕啟門，愛此月色佳。",
            "倚杖看未厭，戍樓已鳴笳。",
            "須臾星斗稀，河漢亦橫斜。",
            "餘生知幾何，短髮今已華。",
            "且盡此杯酒，未用輒興嗟。",
            "乾坤真轉磨，羲娥互奔車。"
        ],
        "title": "辛未閏四月即事  其四",
        "id": "04d7b605-863e-4405-8030-ab878becceeb"
    },
    {
        "author": "張九成",
        "paragraphs": [
            "種槿已五載，入門幽逕深。",
            "拒霜偶然植，亦解成清陰。",
            "晚凉新浴罷，松風披我襟。",
            "終日岸巾坐，閴無人見尋。",
            "浩然媚幽獨，發興付瑶琴。"
        ],
        "title": "辛未閏四月即事  其五",
        "id": "4ad8cc2f-8e6d-488e-aeb6-a2b1138eb500"
    },
    {
        "author": "張九成",
        "paragraphs": [
            "寓居城中寺，蕭然如深山。",
            "終年客不到，終日門亦關。",
            "晨朝香火罷，去履脫危冠。",
            "飽讀古人書，會意有餘歡。",
            "客有饋荔枝，薦以碧玉盤。",
            "吟哦更咀嚼，未羨朱兩轓。",
            "鮫綃作紅皺，護此冰肌寒。"
        ],
        "title": "辛未閏四月即事  其六",
        "id": "4d9146a9-3a59-4b3a-8267-f7f80ebc73b4"
    },
    {
        "author": "張九成",
        "paragraphs": [
            "橫浦亦何好，人烟眇荒墟。",
            "所以常閉門，九年唯讀書。",
            "余幼好奇服，玉佩而瓊琚。",
            "念往復推來，薰然樂有餘。",
            "客有不知者，笑我長勤渠。",
            "目昏心則瑩，道腴形自枯。",
            "千載陶淵明，簞瓢常晏如。",
            "譬彼雞繡羣，有此海鶴孤。"
        ],
        "title": "辛未閏四月即事  其七",
        "id": "79ded4bf-39b4-4574-a6ce-c95909722374"
    },
    {
        "author": "張九成",
        "paragraphs": [
            "日月不知久，優遊蕭寺居。",
            "臘月三十日，方驚歲又除。",
            "如此度九年，終朝樂有餘。",
            "後圃剩寒菜，水南多美魚。",
            "飯罷亦何爲，北窗工讀書。",
            "興來或意倦，玉軸時卷舒。",
            "傍人多失笑，謂我何迂疏。",
            "巍然王公門，胡不曳長裾。"
        ],
        "title": "有感",
        "id": "bf0938a2-78b5-444d-bcca-e0e5c023faae"
    },
    {
        "author": "張九成",
        "paragraphs": [
            "不是南方熱，愛此有永日。",
            "人事斷經過，蕭然空一室。",
            "風驚窗外竹，聲如清廟瑟。",
            "西塘荷已花，北戶棗亦實。",
            "仕途非所長，進寸輒退尺。",
            "所以入市朝，愁苦甘首疾。",
            "謫來已九年，底事無憂色。",
            "山林興甚長，湖海情何極。"
        ],
        "title": "十九日雜興  其一",
        "id": "73a5ad5f-82e6-4f84-93aa-a7d7dbc2cfe5"
    },
    {
        "author": "張九成",
        "paragraphs": [
            "物理情不齊，人生各有好。",
            "所好儻不獲，亦各騁奇巧。",
            "淺者不及門，深者入堂奧。",
            "名利工欺人，市朝徒膠膠。",
            "所得無幾何，舌焦唇亦燥。",
            "其間狹劣者，不售輒復躁。",
            "亦有操金珠，侯門致私禱。",
            "葡萄得凉州，所求輒復効。",
            "舐痔或嘗糞，車服夸新好。",
            "吾唯戒妻奴，酒熟宜予告。"
        ],
        "title": "十九日雜興  其二",
        "id": "1fe0a111-113f-44ff-8a76-3bdeb448ff25"
    },
    {
        "author": "張九成",
        "paragraphs": [
            "西湖十里山，春風一杯酒。",
            "茲興良不淺，何日落吾手。",
            "我讀君和詩，襟期一何厚。",
            "同生上下宇，共閱古今宙。",
            "死生何足云，餘年付美酎。",
            "佩印還故鄉，衣錦眩春晝。",
            "一時正兒嬉，千歲墮塵垢。",
            "所以賢達人，中懷元有守。",
            "試看窗日中，野馬互奔驟。",
            "區區竟何成，尚誇舌在口。",
            "宿習猶未除，新詩漫懷舊。",
            "環顧天地間，四海惟三友。",
            "兩老雖未死，二妙已先踣。",
            "生者豈其巧，死者亦非謬。",
            "君如悟斯契，萬事可懷袖。",
            "銅錢自如山，金印自如斗。",
            "只今定何間，腐骨久已朽。",
            "籬菊師淵明，庭草悲王胄。",
            "彼已升層霄，此猶鑿戶牖。",
            "浩歌君其聆，相看都皓首。"
        ],
        "tags": [
            "西湖"
        ],
        "title": "和施彥執懷姚進道葉先覺韻",
        "id": "354f42e3-41d3-408a-93df-6ba6dbf1e33a"
    },
    {
        "author": "張九成",
        "paragraphs": [
            "年來百念灰，求友良未已。",
            "一昨竄逐來，萬事風過耳。",
            "忽得故人書，驚喜或不寐。",
            "人生等行客，斯會姑小憇。",
            "吟詩本不工，信口何足貴。",
            "譬彼蜩螗蟲，時時一鳴沸。",
            "自惟儘喑默，何以玩浮世。",
            "不煩更咀嚼，欲聽已漂逝。",
            "胡爲不解事，異好仍偏嗜。",
            "從來不求名，遊戲聊卒歲。"
        ],
        "title": "彥執賞予詩",
        "id": "1528c750-05e4-4810-b5f8-6fcc214e8f41"
    },
    {
        "author": "張九成",
        "paragraphs": [
            "平居自相樂，忽焉成別離。",
            "君居天之南，我墮海之涯。",
            "四海豈不大，非君誰我知。",
            "狡兔營三窟，鷦鷯安一枝。",
            "勿云千里遠，相見無遲緩。",
            "精誠儻可通，指日日猶反。",
            "毋爲浪相思，我老尚能飯。"
        ],
        "title": "擬古  其一",
        "id": "69435861-2125-492b-ba7d-54764aed682d"
    },
    {
        "author": "張九成",
        "paragraphs": [
            "夭矯山頂松，葱蒨門前柳。",
            "高低邈不同，日日滿窗牖。",
            "窮通端似之，盡入乾坤手。",
            "願爲深閨女，勿學商人婦。",
            "閨女老彌貞，商婦多失守。"
        ],
        "title": "擬古  其二",
        "id": "4cc5f87f-6fc3-4a33-b28d-f708b63896a8"
    },
    {
        "author": "張九成",
        "paragraphs": [
            "昔我竄橫浦，佳致未易陳。",
            "偶經𥥈頭宿，谿山妙入神。",
            "煙波橫小艇，疑是古玄真。",
            "逝言或生還，孤志良一伸。",
            "別來已十載，念此渴生塵。",
            "何當携我輩，徑往莫問律。",
            "謹勿思高官，驚憂可悲辛。"
        ],
        "title": "擬古  其三",
        "id": "e8664552-84a1-4cc2-a3d4-65fb631a438f"
    },
    {
        "author": "張九成",
        "paragraphs": [
            "平生澹無營，生計亦草草。",
            "吾廬儘有餘，懶問長安道。",
            "楚澤驚屈平，書空咤殷浩。",
            "願君且休矣，沈憂令人老。"
        ],
        "title": "擬古  其四",
        "id": "a99f9703-5760-4a7a-9b4b-bad3aa97f89d"
    },
    {
        "author": "張九成",
        "paragraphs": [
            "余生本無用，頹然落澗阿。",
            "饑食山頂薇，寒編松上蘿。",
            "豈敢怨明時，貧賤固其宜。",
            "原憲樂窮巷，屈平愁深陂。",
            "度量何相越，道在胡速遲。",
            "屈子則已矣，原子有餘輝。"
        ],
        "title": "擬古  其五",
        "id": "c694a994-a8a4-4141-9ed3-72c222aa4d44"
    },
    {
        "author": "張九成",
        "paragraphs": [
            "願隨春陽和，不隨秋草萎。",
            "光陰瞬息耳，憂悲亦何爲。",
            "蘭蕙生深林，時有朝露滋。",
            "清香隨春風，邈若有所思。",
            "我亦慕明德，杖藜往從之。",
            "林深不可見，相遇終有時。"
        ],
        "title": "擬古  其六",
        "id": "163e49cc-e0f2-4c82-9cef-0b77927a5bb4"
    },
    {
        "author": "張九成",
        "paragraphs": [
            "蕭騷老蠶婦，窈窕深閨女。",
            "閨女曳羅裳，老婦勤機杼。",
            "夜深燈火微，那復凄寒雨。",
            "辛勤貢王宮，棄擲乃如許。",
            "一縷不著身，含愁誰敢語。"
        ],
        "title": "擬古  其七",
        "id": "9fd93e07-4371-48df-9df7-591540437c16"
    },
    {
        "author": "張九成",
        "paragraphs": [
            "促裝何喧喧，西笑都門道。",
            "出門何所見，王孫媚春草。",
            "綠鬢仍朱顔，未信人間老。",
            "去去謹勿遲，功名苦不早。",
            "君看郭令公，書二十四考。",
            "丈夫自足珍，珠金何用寶。"
        ],
        "title": "擬古  其八",
        "id": "0b434b22-36d4-40fa-9e89-871ac00124c2"
    },
    {
        "author": "張九成",
        "paragraphs": [
            "山色翠挼藍，杯中酒如玉。",
            "飲酒彈瑶琴，漫奏流水曲。",
            "音微澹無味，絃緩軫不促。",
            "不須苦求知，古人有遺躅。",
            "推琴一長嘯，清風振吾屋。"
        ],
        "title": "擬古  其九",
        "id": "6f29391a-d147-4578-ba7d-c24d37c58aaa"
    },
    {
        "author": "張九成",
        "paragraphs": [
            "喬松列萬行，知是誰人墓。",
            "龜趺表山岡，石馬夾山路。",
            "潺潺瀑水秋，蕭蕭白楊暮。",
            "蒼黄愁殺人，何物能超寤。",
            "人命極危脆，不殊花上露。",
            "秦皇死則已，規與山河固。",
            "一朝禍事發，所掘無尺度。",
            "想見冥漠中，自歎平生誤。",
            "遺臭千萬年，至今污尺素。"
        ],
        "title": "擬古  其一○",
        "id": "b432e487-ec33-4c15-a962-194e8991cf3e"
    },
    {
        "author": "張九成",
        "paragraphs": [
            "少小有高志，思與古人親。",
            "二十學文史，三十窮典墳。",
            "坐觀世間事，抱火厝積薪。",
            "此心雖炯然，不敢以告人。",
            "君門深九重，欲陳諒何因。"
        ],
        "title": "擬古  其一一",
        "id": "ba104bf9-20c5-434b-ac99-d9c60840b14d"
    },
    {
        "author": "張九成",
        "paragraphs": [
            "已往不足念，未至復何憂。",
            "今辰天氣佳，駕言聊出遊。",
            "欲識斜川時，佳處只在茲。",
            "穆王宴瑶池，翻爲達者嗤。",
            "鍾子今亡矣，難與古人期。"
        ],
        "title": "擬古  其一二",
        "id": "e865eeaa-6cbf-41bd-a5d1-3365b7fc1e7f"
    },
    {
        "author": "張九成",
        "paragraphs": [
            "夜月冷如冰，朝霞燦成綺。",
            "借問孰爲之，大化自然爾。",
            "斲月爲酒壺，裁霞爲寢被。",
            "酣眠九天上，此意誰能解。",
            "要與同心人，情話當及此。"
        ],
        "title": "擬古  其一三",
        "id": "dc33e1c5-56a9-41dd-9492-54712aea758d"
    },
    {
        "author": "張九成",
        "paragraphs": [
            "吾篋有鐵鏡，其光常炯炯。",
            "有時置堂中，千妖百怪都潜影。",
            "今以贈吾子，吾子其試聽。",
            "謹勿以照人，百鬼聞之怒生癭。",
            "不如照汝心，非心邪意令遠屏。",
            "闇室何妨日月明，闤闠方知天地靜。",
            "它年相見打破鏡，吾當大笑君其領。"
        ],
        "title": "贈樊茂實鐵照",
        "id": "66af88f0-8da2-4ef7-b6f4-a2b412ed7d04"
    },
    {
        "author": "張九成",
        "paragraphs": [
            "吾鄉十月間，海錯賤如土。",
            "尤思鹽白蟹，滿殻紅初吐。",
            "薦酒欻空尊，侑飯饞如虎。",
            "別來九年矣，食物那可睹。",
            "蠻煙瘴雨中，滋味更荼苦。",
            "池魚腥徹骨，江魚骨無數。",
            "每食輒嘔噦，無辭知罪罟。",
            "新年庚運通，此物登盤俎。",
            "先以供祖先，次以宴賓侶。",
            "其餘及妻子，咀嚼話江浦。",
            "骨滓不敢擲，念带煙江雨。",
            "手足義可量，封寄無辭屢。"
        ],
        "title": "子集弟寄江蟹",
        "id": "4cd8d513-d9c0-4e0a-8676-c99c79381402"
    },
    {
        "author": "張九成",
        "paragraphs": [
            "曳屣出南郭，招提在高岡。",
            "誰言林樾中，乃有此寶坊。",
            "甘泉溢中庭，修桂蔭層廊。",
            "三秋此花開，清香駐高堂。",
            "試問紅塵中，那得六月凉。",
            "門外江聲急，堂中松韻長。",
            "古殿儼像設，佛燈龕夜光。",
            "不見堂中人，斗覺心悲傷。",
            "人生本無定，樂處是吾鄉。",
            "吟餘復何事，月落山蒼蒼。"
        ],
        "title": "嘉祐寺",
        "id": "34078e3c-4715-4d07-9344-5a6f1f27a815"
    },
    {
        "author": "張九成",
        "paragraphs": [
            "憶昔叨從班，入朝大明宮。",
            "五更催上馬，夢裏過萬松。",
            "想見天竺山，九重吟清風。",
            "頭垢不暇梳，爬搔常靡通。",
            "今來幸閒放，櫛比肯匆匆。",
            "清晨解絛辮，千梳復重重。",
            "不羨列禦寇，散髮摇風鬉。",
            "氣舒兩目明，頓與離朱同。",
            "此樂豈易得，快意適相逢。",
            "再拜復再拜，深恩荷天公。"
        ],
        "title": "讀東坡謫居三適輒次其韻 旦起理髮",
        "id": "2881b9c6-8bc7-49ae-a04b-afce2a170299"
    },
    {
        "author": "張九成",
        "paragraphs": [
            "年老目飛花，心化柳生肘。",
            "萬事元一夢，古今復何有。",
            "六月苦夜短，午晝何其久。",
            "頹然北窗下，竹几休兩手。",
            "昏昏不復知，酣適如中酒。",
            "睡鄉日月長，椿靈未爲壽。",
            "形存若蟬蛻，質槁如木朽。",
            "榮辱漫紛紛，正夢那復受。",
            "有夢尚有思，無夢真無垢。",
            "欲呼李太白，醉眠成二叟。"
        ],
        "title": "讀東坡謫居三適輒次其韻 午窗坐睡",
        "id": "64d1819e-6da3-474b-98cc-d38c0352dbc9"
    },
    {
        "author": "張九成",
        "paragraphs": [
            "夏日乏絺葛，冬來無衾裯。",
            "況復竄炎荒，令人生百憂。",
            "空城舞狐狸，深林鳴鵂鶹。",
            "此邦無足戀，聊爲薪水留。",
            "枯枝煮寒泉，大竈聲颼颼。",
            "老盆深注湯，徐以雙骹投。",
            "沃久意痛快，縶維今脫韝。",
            "須臾膏液上，兩踝暖氣浮。",
            "生平苦寒痹，一洗皆已瘳。",
            "登山不須扶，跳梁逐狙猴。"
        ],
        "title": "讀東坡謫居三適輒次其韻 夜卧濯足",
        "id": "7d781633-d7e2-4308-a44d-f2ab30458139"
    },
    {
        "author": "張九成",
        "paragraphs": [
            "秋意入茅屋，杖策登平原。",
            "落日銜西山，一川頓明鮮。",
            "蕭蕭江上竹，溜溜巖下泉。",
            "我生本閒放，胡爲此拘拳。",
            "身世兩相違，於今六十年。",
            "勇退未爲怯，銳進豈其賢。"
        ],
        "title": "秋興  其一",
        "id": "478a7e8f-1c94-4044-af74-a2ac90ead8af"
    },
    {
        "author": "張九成",
        "paragraphs": [
            "半夜驚夢回，桐葉紛索索。",
            "杖藜視天宇，雨罷雲收脚。",
            "清風拂襟裾，片月墮籬落。",
            "嗟我遊已倦，悵此久淹泊。",
            "豆畦今已花，稻垅行可穫。",
            "翻思黄卷中，古人誰可作。",
            "田園愛潜歸，簞瓢識顔樂。",
            "譬彼鷦鷯心，平生在叢薄。"
        ],
        "title": "秋興  其二",
        "id": "d67d96b8-5e8c-46ef-848d-cfa85b1543be"
    },
    {
        "author": "張九成",
        "paragraphs": [
            "月落在樓角，驚烏連夜啼。",
            "門前蟬噪急，床下蛩亦悲。",
            "豈不念節物，清霜殞華姿。",
            "况我有鴒原，九年此生離。",
            "時亦詠歸去，緬焉久無期。",
            "爲善天所相，何以報吾施。",
            "大明生於東，皎月生於西。",
            "茲理儻不昧，胡爲浪嗟咨。"
        ],
        "title": "秋興  其三",
        "id": "a16c8496-2fdd-4bef-a3ff-dae35b70608d"
    },
    {
        "author": "張九成",
        "paragraphs": [
            "今夕起鄉心，何日歸漁釣。",
            "欲歸定何所，無言獨長嘯。",
            "君意復何如，老少不同調。",
            "此生吾自斷，天道自難料。"
        ],
        "title": "七月十二日偶成  其一",
        "id": "c6402135-9b5a-4ed2-a962-f610e483fd73"
    },
    {
        "author": "張九成",
        "paragraphs": [
            "塘南蓮吐錦，塘北樹成幄。",
            "夜來已秋風，朝見一葉落。",
            "呼酒玩餘景，行見紛索索。",
            "人生如寄耳，何苦不行樂。"
        ],
        "title": "七月十二日偶成  其二",
        "id": "7306f035-aab7-4e8e-ad7c-bb178cfec117"
    },
    {
        "author": "張九成",
        "paragraphs": [
            "秋空極清快，偶值數日陰。",
            "造物果何意，成此三日霖。",
            "晚來風色轉，天邊露遥岑。",
            "無言若有得，古人知我心。"
        ],
        "title": "秋晴",
        "id": "d6d11dfb-45af-4615-9c5d-6d30c62e79b4"
    },
    {
        "author": "張九成",
        "paragraphs": [
            "陰雲不見日，何處有秋天。",
            "今夕復何夕，青山滿檐前。",
            "況是中秋夜，玩月不知眠。",
            "杯盤同勝友，此事記年年。"
        ],
        "title": "中秋",
        "id": "da8a8393-d013-4bea-905e-7470d6cd4708"
    },
    {
        "author": "張九成",
        "paragraphs": [
            "清晨未盥櫛，桂香遞秋風。",
            "不知此花意，何爲惱衰翁。",
            "舉頭復何有，燕雁書晴空。",
            "景物如此好，誰云吾道窮。"
        ],
        "title": "聞桂香",
        "id": "b430dd38-a518-4b76-92b4-c86a75d94aad"
    },
    {
        "author": "張九成",
        "paragraphs": [
            "今晨日色佳，一洗數夕陰。",
            "開門玩秋色，愛此佳山林。",
            "人事端可絕，俗慮莫相侵。",
            "綠綺奏流水，門外無知音。"
        ],
        "title": "喜晴",
        "id": "00bf0dda-8b02-4cf7-9a68-bbf7d0930357"
    },
    {
        "author": "張九成",
        "paragraphs": [
            "清香不復聞，雪英驚滿地。",
            "尚餘青青葉，濃陰猶可庇。",
            "我欲營茅屋，示此惜花意。",
            "茲謀未易言，俗士寡清致。"
        ],
        "title": "桂",
        "id": "0feadcb0-5e6e-4c0f-ad28-c73834e12df5"
    },
    {
        "author": "張九成",
        "paragraphs": [
            "朝市良可厭，不如歸故山。",
            "故山山色好，別來知幾年。",
            "威鳳翔高岡，神龍潜深淵。",
            "黄鵠志千里，皓鶴戀芝田。",
            "吾意亦如此，志在山水間。",
            "千峰列溪上，修竹滿檐前。",
            "樵唱歸落照，僧鐘鳴曉煙。",
            "晚來閒覽鏡，白髮冠頹顛。",
            "回思人間事，百計不如閒。",
            "吾言奚激烈，此事非偶然。"
        ],
        "title": "擬歸田園  其一",
        "id": "6e80a0f6-56ba-41ad-a595-e9bc16fcfe35"
    },
    {
        "author": "張九成",
        "paragraphs": [
            "聖賢乃準的，仁義即羈鞅。",
            "遨遊君子場，邪私不入想。",
            "時與顔閔徒，結交尚來往。",
            "稂莠日以消，稻粱日以長。",
            "荆棘頓披除，大道何其廣。",
            "猶恐忽戒謹，失計成鹵莽。"
        ],
        "title": "擬歸田園  其二",
        "id": "6c080a41-2200-4453-b298-609c81537c4b"
    },
    {
        "author": "張九成",
        "paragraphs": [
            "所居極幽深，事簡人迹稀。",
            "乘興或登山，興盡輒復歸。",
            "芝朮足吾糧，薜蘿富吾衣。",
            "一生澹無營，百事不我違。"
        ],
        "title": "擬歸田園  其三",
        "id": "5224c45b-5709-4585-9364-d554d43a8b84"
    },
    {
        "author": "張九成",
        "paragraphs": [
            "不必效沮溺，聊與世相娛。",
            "荒山無鄰里，人煙在村墟。",
            "所以近城市，幽處卜吾居。",
            "門前草三徑，堂下柳五株。",
            "雖無羊酪羹，簞瓢亦晏如。",
            "在我儻知足，清貧樂有餘。",
            "子雲作甘泉，相如賦子虛。",
            "嗟我懶此學，篋中一字無。"
        ],
        "title": "擬歸田園  其四",
        "id": "e885f840-574e-4e03-9e2f-85e8e01b4607"
    },
    {
        "author": "張九成",
        "paragraphs": [
            "安得我輩人，一杯敘心曲。",
            "肝膽已相知，吾事一生足。",
            "長日何以消，忘言書一束。",
            "夜闌相對語，松膏勝華燭。",
            "衮衮不知眠，窗明天已旭。"
        ],
        "title": "擬歸田園  其五",
        "id": "eb4b1fb7-84f8-4c1c-a415-bdad1e7bab45"
    },
    {
        "author": "張九成",
        "paragraphs": [
            "出門何所見，桃李漫阡陌。",
            "東風自有情，萬物各有適。",
            "驅馳喪我真，塵垢投其隙。",
            "可憐漫不知，終日常役役。",
            "及其蓋棺時，平生無寸績。",
            "達人深了此，名利終無益。"
        ],
        "title": "擬歸田園  其六",
        "id": "37dd1d57-4d84-4443-8749-260cda378e22"
    },
    {
        "author": "張九成",
        "paragraphs": [
            "虬鬚英武喧天淵，當時功臣畫凌煙。",
            "漢家驍騎才三萬，北攻稽落書燕然。",
            "勳名鼎鼎磨星斗，百年衰落歸黄泉。",
            "人間萬事都如夢，不如掛冠神武尋山川。",
            "我昔曾登會稽頂，逍遥疑在羲皇前。",
            "下觀濤江卷飛雪，旁看秦望森摩天。",
            "祖龍定是同鮑臭，鴟夷却得携妖妍。",
            "悠然會意不復出，倚鋤便欲耕春田。",
            "君不見淵明歸去傳圖畫，伯時妙手垂千年。",
            "我藏東絹今拂拭，正欲寫此春江浩渺山連娟。",
            "更要元龍湖海士，百尺樓中相對眠。",
            "玉京蓬島置勿問，人間今是地行仙。",
            "岷江寥寥三峽遠，此心欲往知何緣。",
            "煩君斷取來方丈，徑入東坡疊嶂篇。"
        ],
        "title": "讀東坡疊嶂圖有感因次其韻",
        "id": "60d78f42-ee07-4f21-8e4c-671673cfdcd2"
    },
    {
        "author": "張九成",
        "paragraphs": [
            "乾坤中空繞滄溟，千奇百怪鬬露形。",
            "鯨鯢黿鼉突相撐，蚶蜃蚌蛤角介獰。",
            "是中有物入眼生，羊腸蟻垤紛縱橫。",
            "入口小辛美且清，薦酒百盞壺更傾。",
            "有如汲直官漢京，諫諍雖切心本平。",
            "肩吾作詩翻手成，士龍筆力敵相勍。",
            "嗟我材短誰敢賡，欲往侑坐愁頡羹。",
            "句澀韻梗君莫輕，雄豪似勝蒼蠅鳴。"
        ],
        "title": "聞彥執熙仲有辣螺詩聊復有作",
        "id": "9297bbd0-c732-49e7-8932-e1b84a2d0bc3"
    },
    {
        "author": "張九成",
        "paragraphs": [
            "江天之南有一士，自稱聖世無知子。",
            "辛勤讀書欲有爲，平生未曾用一字。",
            "憔悴而今白髮翁，天地之間誰復似。",
            "胸中却有最佳處，一息遨遊三萬里。"
        ],
        "title": "有感",
        "id": "d7b2684e-f93d-4d3c-872d-764d2251767e"
    },
    {
        "author": "張九成",
        "paragraphs": [
            "黄鍾毀棄鳴瓦釜，古來才智賤如土。",
            "楊公浩歌聲可憐，巢居知風穴知雨。",
            "憐君面色瑩有光，未似相君便飲乳。",
            "胡爲决去不少留，別意殷勤辭更苦。",
            "丁寧戒我宜退藏，靜中得路何須語。",
            "酒酣意氣尚爾豪，拔劍高歌爲予舞。",
            "君今去矣且加飯，我亦從茲不出戶。",
            "莫嗟糟糠食牢筴，終勝繡衣登鼎俎。"
        ],
        "title": "楊榦致仕",
        "id": "3e60ad6a-72f1-4bb4-9059-b51f1ded05cd"
    },
    {
        "author": "張九成",
        "paragraphs": [
            "兩肘橫奮何翩翩，中欲高舉外則然。",
            "相見胸次開闤闠，一談名利如火然。",
            "君知古人著意處，君且少聽休彈冠。",
            "人生百年如逝川，那用如此爭後先。"
        ],
        "title": "所見",
        "id": "5acc1ba8-d694-42b9-a102-8f3afb90f8b5"
    },
    {
        "author": "張九成",
        "paragraphs": [
            "三年相處如弟兄，他時當以名節稱。",
            "文章爛若蜀江錦，行義清勝萬壑冰。",
            "龜山先生今往矣，我於吾子見典型。",
            "青衫半百官嶺下，衆論稱屈氣甚平。",
            "乃知胸中萬鈞重，此外真成一髮輕。",
            "道如未央神明臺，雖高自可階級登。",
            "卷之不殊方寸小，舒之足以蘇疲氓。",
            "我衰退縮如蝸螺，愛子對我懷抱清。",
            "平生艱苦今已老，空歎白首都無成。",
            "看公權奇非凡骨，努力吾道謹其行。"
        ],
        "title": "六月晦送孫少劉",
        "id": "03f219d3-4dde-44aa-845e-341f914c976b"
    },
    {
        "author": "張九成",
        "paragraphs": [
            "簾外誰家竹，凉風日日生。",
            "凌霜驚節老，带月出雲明。",
            "色映樽罍綠，聲傳鐘磬清。",
            "葛陂看變化，甘雨滿寰瀛。"
        ],
        "title": "竹",
        "id": "e6654182-a35b-4372-8525-9339d0cde5b5"
    },
    {
        "author": "張九成",
        "paragraphs": [
            "高僧居物外，有戶晝常扃。",
            "海闊知天大，泉甘識地靈。",
            "一簾春月靜，數點列山青。",
            "便卜歸歟計，移文休勒銘。"
        ],
        "title": "遊南路菩提寺次刁文叔韻",
        "id": "b637eaa0-066f-46cd-9c14-139f28f81058"
    },
    {
        "author": "張九成",
        "paragraphs": [
            "且向城西去，休驚雨濺空。",
            "亂山明滅外，古剎有無中。",
            "笑指雙峰翠，迴看落日紅。",
            "中興喜無事，歌管莫匆匆。"
        ],
        "title": "雙秀峰",
        "id": "f7922fbe-5b23-4a42-83ad-13770d5870c6"
    },
    {
        "author": "張九成",
        "paragraphs": [
            "歲窮情錯莫，吾子欲何之。",
            "庾嶺梅今見，端谿石自奇。",
            "瘴深宜飲酒，公退好哦詩。",
            "莫謂無征雁，而忘酌別時。"
        ],
        "title": "送單普赴肇慶節推",
        "id": "7c7635b4-a9a0-495e-81da-9f4fe37ea28d"
    },
    {
        "author": "張九成",
        "paragraphs": [
            "籃輿訪蕭寺，烟暝漲春空。",
            "遠樹樓頭綠，殘霞山外紅。",
            "昏鐘發林杪，人語殷橋東。",
            "回首都無迹，人生真夢中。"
        ],
        "title": "過報恩",
        "id": "57a6f167-5bc9-47d9-a084-19cb35f1c5a9"
    },
    {
        "author": "張九成",
        "paragraphs": [
            "已止還復作，瀉檐聲更長。",
            "苔錢添晚翠，梅子試新黄。",
            "屋裏圖書潤，庭前蘭芷香。",
            "倚欄閒覓句，水閣夜生凉。"
        ],
        "title": "雨",
        "id": "80eba8a7-d7e0-46c6-87ef-fe288867fc07"
    },
    {
        "author": "張九成",
        "paragraphs": [
            "雨漲春江浪，沄沄日夜奔。",
            "羣山落雲裏，萬壑吼巖根。",
            "沙際人呼渡，烟中牧入村。",
            "蕭然何處士，終日掩柴門。"
        ],
        "title": "三月晦城門晚景",
        "id": "ef757c09-2229-4a4b-8f71-eb0f2ec0ffc0"
    },
    {
        "author": "張九成",
        "paragraphs": [
            "老僧真好事，種竹繞禪房。",
            "月出窗扉靜，風來巾屨凉。",
            "清香泛蘭芷，幽韻咽笙簧。",
            "何日林間去，歸歟興未忘。"
        ],
        "title": "題竹軒  其一",
        "id": "27bdc01b-da13-4a6d-8afa-622329f81017"
    },
    {
        "author": "張九成",
        "paragraphs": [
            "聽說竹軒趣，清幽盡此房。",
            "春禽一聲杳，夏簟五更凉。",
            "落雪鳴寒玉，啼螿泣古簧。",
            "因君詩意到，欲罷不能忘。"
        ],
        "title": "題竹軒  其二",
        "id": "ff4a28f0-a31b-47d7-9124-c8f6bb6e8270"
    },
    {
        "author": "張九成",
        "paragraphs": [
            "平生酷愛竹，日日到齋房。",
            "高節霜松老，清陰璧月凉。",
            "朝來宿烟雨，夜半奏笙簧。",
            "隱几如有得，塵凡一笑忘。"
        ],
        "title": "題竹軒  其三",
        "id": "2156c64f-cc87-472b-9973-951801c8614f"
    },
    {
        "author": "張九成",
        "paragraphs": [
            "春陰正愁絕，夜雨復淋漓。",
            "楚客南冠日，湘纍去國時。",
            "千山花盡落，萬壑水東之。",
            "脈脈燈前意，夫君知不知。"
        ],
        "title": "夜雨",
        "id": "5501f95f-8cda-48f5-aafc-ffb86f22f211"
    },
    {
        "author": "張九成",
        "paragraphs": [
            "執別動經歲，年光挽莫留。",
            "壯心今已老，雅志自無求。",
            "白日將詩遣，生涯著醉酬。",
            "頹然烟瘴裏，一飽更何憂。"
        ],
        "title": "次單推韻  其一",
        "id": "bbebef89-0a0e-4071-bea3-eaa921a26eed"
    },
    {
        "author": "張九成",
        "paragraphs": [
            "庾嶺三江外，相過車馬勤。",
            "孤吟清廟瑟，愁思楚江雲。",
            "寂寞林逋宅，凄凉伍相墳。",
            "何時定歸去，摸索斷碑文。"
        ],
        "title": "次單推韻  其二",
        "id": "4913eb80-9ad1-4bae-b3f6-97c7cce92d82"
    },
    {
        "author": "張九成",
        "paragraphs": [
            "每思鄉里秀，日日聽新除。",
            "愁苦千行淚，清貧一束書。",
            "端谿元秀爽，梅蕊正蕭疏。",
            "公事多餘暇，簞瓢亦晏如。"
        ],
        "title": "次單推韻  其三",
        "id": "e376ebf8-0aba-486b-aa34-e1011887ced7"
    },
    {
        "author": "張九成",
        "paragraphs": [
            "寺古僧多老，雲深水自流。",
            "鳥聲驚客夢，山色到江樓。",
            "落日千林迥，清風一逕幽。",
            "幽懷終未已，歸去輒回頭。"
        ],
        "title": "到白石寺次壁間鄭如圭韻",
        "id": "f349c256-352b-4f05-8394-2666594fb640"
    },
    {
        "author": "張九成",
        "paragraphs": [
            "一水去縈繞，四山來周遭。",
            "夷猶聊適意，登降自忘勞。",
            "五嶺煙雲古，三江氣象豪。",
            "此邦真蕞爾，形勝助風騷。"
        ],
        "title": "七月十二日出城",
        "id": "89dd5f1d-aa7d-4131-ae81-43b02ee62c65"
    },
    {
        "author": "張九成",
        "paragraphs": [
            "物情猶惝恍，門戶更蕭然。",
            "勿念客來往，何妨吾醉眠。",
            "北園肥菜甲，南浦鱠魚鮮。",
            "一酌餘妻子，此生休問天。"
        ],
        "title": "八月十四日偶成",
        "id": "ade2474f-f319-4c99-8212-fd0fc0bad4fa"
    },
    {
        "author": "張九成",
        "paragraphs": [
            "春來尋勝事，此興亦何窮。",
            "夜雨亂江淥，朝花褪日紅。",
            "雷聲驚嶺北，雲氣漲溪東。",
            "蓑笠衝泥去，誰知與我同。"
        ],
        "title": "二月二十四日即事",
        "id": "6c5fdfad-2115-42ff-8174-bea16a28eb33"
    },
    {
        "author": "張九成",
        "paragraphs": [
            "老罷慵人事，柴門盡日扃。",
            "春江入幽想，夜雨漲前汀。",
            "何日當晴霽，西山雲眇冥。",
            "江頭無限好，見說柳深青。"
        ],
        "title": "三月十一日不出",
        "id": "4ba7d738-51ec-465b-b028-007b8a2f72d5"
    },
    {
        "author": "張九成",
        "paragraphs": [
            "雨罷陰雲過，綠苔生滿齋。",
            "清詩哦晚思，遠興動幽懷。",
            "自恨無與適，誰云寡所諧。",
            "茅檐有餘爽，點滴在空階。"
        ],
        "title": "晚興",
        "id": "cf45d353-b7ca-4bb4-8460-f98a11a94afd"
    },
    {
        "author": "張九成",
        "paragraphs": [
            "幽事晚山色，幽齋春雨餘。",
            "亂紅欹澗水，浮綠漲郊墟。",
            "北牖迸新筍，西園生野蔬。",
            "槿籬繞茅屋，已分老樵漁。"
        ],
        "title": "即事",
        "id": "3f369403-7206-4cc5-8b58-c5c431af4896"
    },
    {
        "author": "張九成",
        "paragraphs": [
            "數日雨不止，今晨晴已還。",
            "江頭看濁浪，窗外見青山。",
            "白鷺投前浦，輕舟漾遠灘。",
            "樽中有餘酒，一酌注頹顔。"
        ],
        "title": "三月二十四日出城",
        "id": "f0187607-dc94-4b7e-852b-d12db8909929"
    },
    {
        "author": "張九成",
        "paragraphs": [
            "今夕何清快，風光勝去年。",
            "水南無宿靄，天末有孤烟。",
            "老矣休荷橐，歸歟掛錦韉。",
            "西湖多樂事，感慨舊山川。"
        ],
        "tags": [
            "西湖"
        ],
        "title": "喜晴",
        "id": "430fd6fd-0c85-496c-9acf-638457a0724c"
    },
    {
        "author": "張九成",
        "paragraphs": [
            "氣鬰芝蘭秀，心虛水鏡明。",
            "訏謨三代學，獻納萬人英。",
            "未遂平生志，空餘後世名。",
            "江湖添老淚，落日照銘旌。"
        ],
        "title": "悼王侍郎",
        "id": "0194cce7-698e-489b-83ad-2d137d8417aa"
    },
    {
        "author": "張九成",
        "paragraphs": [
            "聞名四十載，茲地忽相逢。",
            "每聽談前事，相看淚滿胸。",
            "干戈今偃息，詩酒曷從容。",
            "寂寞千秋恨，新阡植萬松。"
        ],
        "title": "悼玉溪  其一",
        "id": "4983dd14-9bdb-442f-b661-4a9602623882"
    },
    {
        "author": "張九成",
        "paragraphs": [
            "長年聞老病，終日擁柴門。",
            "冷落田文飯，凄凉北海樽。",
            "功名看似夢，術業付諸孫。",
            "慷慨臨終語，精誠徹九閽。"
        ],
        "title": "悼玉溪  其二",
        "id": "901a9ed2-d794-4661-ba06-017573128e88"
    },
    {
        "author": "張九成",
        "paragraphs": [
            "拂袖歸來好，親朋語笑真。",
            "山高多爽氣，溪迥只清淪。",
            "簾幕深無暑，琴樽靜照人。",
            "短衫吳縠細，團扇越羅新。",
            "翠竹書千卷，滄波釣一輪。",
            "身閒人自遠，心凈世無塵。",
            "月出千峰外，風生萬壑濱。",
            "庾公樓上興，曾點舞雩春。",
            "高論傾今古，長歌動鬼神。",
            "勳名吾已判，朝市任紛綸。"
        ],
        "title": "夏日即事",
        "id": "600e03aa-bac8-4fca-aa53-c4f7b43fdfcc"
    },
    {
        "author": "張九成",
        "paragraphs": [
            "今朝山色好，不似未晴時。",
            "路轉沙汀出，橋回櫸柳移。",
            "羣山來衮衮，積水去披披。",
            "雲葉多奇態，蘋花弄晚姿。",
            "人家機杼急，野寺鼓鐘遲。",
            "欲去不得去，冥搜足此詩。"
        ],
        "title": "雨晴到江上",
        "id": "3cda4804-479a-4efa-b833-2e6e0013b90b"
    },
    {
        "author": "張九成",
        "paragraphs": [
            "浴罷風來玉宇凉，山蟬吟詠送斜陽。",
            "長繅獨繭來還去，九折升車短更長。",
            "窈眇笙簫雲漢冷，凄清風露月華香。",
            "看君定是神仙侶，且擇高枝深處藏。"
        ],
        "title": "山蟬",
        "id": "cbfad4ab-e739-475c-944a-0383faefb2bc"
    },
    {
        "author": "張九成",
        "paragraphs": [
            "只期翠影在窗櫳，豈謂年餘到碧空。",
            "自笑襟期惟我似，飽諳霜雪與君同。",
            "千巖夜月雙溪外，一曲晚天橫笛中。",
            "且向幽齋伴清致，會看廊廟奏薰風。"
        ],
        "title": "惠聲伯窗前孤桐",
        "id": "cdced6e6-78c5-40cc-8421-d9d9725aeb6e"
    },
    {
        "author": "張九成",
        "paragraphs": [
            "與公相別五經年，憂患流離理固然。",
            "悵望故園江渚外，還驚橫浦瘴烟邊。",
            "喜聞金節專南海，行看鋒車上九天。",
            "顧我不才仍老矣，只思歸棹五湖船。"
        ],
        "title": "聞沈元用帥南海喜而有作",
        "id": "4f30a512-8c23-4268-b183-1ab5c40abc35"
    },
    {
        "author": "張九成",
        "paragraphs": [
            "百念都忘萬事休，一觴一詠自賡酬。",
            "坐看庾嶺當南斷，又送橫江轉北流。",
            "已覺摧頹侵兩鬢，更無術畫補前旒。",
            "何時把醆西湖上，笑數浮生歲幾周。"
        ],
        "tags": [
            "西湖"
        ],
        "title": "寄故人施彥執",
        "id": "52d9c2cd-78c6-4fa4-8b7f-b49b292b5fbd"
    },
    {
        "author": "張九成",
        "paragraphs": [
            "新詩宛見故人面，思入江山氣象雄。",
            "幾歲不堪青草瘴，今朝還喜鯉魚風。",
            "高秋木落雁爲伴，久雨江深吾欲東。",
            "他日樽前如把臂，莫驚我已白頭翁。"
        ],
        "title": "次施彥執韻",
        "id": "63d41a69-432f-4d41-9d2f-36a9cbe157d7"
    },
    {
        "author": "張九成",
        "paragraphs": [
            "勿謂重陽把一枝，嗟予何限古人思。",
            "靈均自著離騷日，元亮長歌歸去時。",
            "未曉只疑猶泫露，開門忽見滿疏籬。",
            "要呼四海平生友，來醉花前金屈巵。"
        ],
        "title": "見菊花呈諸名勝",
        "id": "6b3727f4-1db7-4052-b198-38097f64a53d"
    },
    {
        "author": "張九成",
        "paragraphs": [
            "野澗江灣三兩枝，一時清絕破愁思。",
            "纖纖弄蕊霜秋裏，滴滴開花葉落時。",
            "借問哦詩記幽夢，何如把酒對東籬。",
            "不然採向林逋廟，并與寒泉薦一巵。"
        ],
        "title": "再用前韻  其一",
        "id": "e3cdf3ea-ade0-4047-850d-e05c2651b01e"
    },
    {
        "author": "張九成",
        "paragraphs": [
            "憑誰爲斲鳳凰枝，欲寄朱絃寫我思。",
            "著葉浪同烟雨裏，開花獨向晚霜時。",
            "羞隨燕麥爭春色，故伴喬松棲敗籬。",
            "喚取老嵇揮數弄，不辭滿引帳前巵。"
        ],
        "title": "再用前韻  其二",
        "id": "8c54816d-7440-4219-a5bf-22227968e498"
    },
    {
        "author": "張九成",
        "paragraphs": [
            "瘴雨蠻煙西復東，海棠嶺下占春風。",
            "清肌本自同梅潔，暈臉應知是酒紅。",
            "澹著燕脂春未透，半勻胡粉日初烘。",
            "此花不與凡花並，桃李休矜造化工。"
        ],
        "title": "倅車送海棠",
        "id": "d8f44ed3-8c83-4dfc-a004-0eb8d9dbb37c"
    },
    {
        "author": "張九成",
        "paragraphs": [
            "吾道何衰只愴神，六經文字變儀秦。",
            "魏侯酷喜聽新樂，中尉生來好殺人。",
            "海鳥錯將金奏眩，葉公元愛畫龍真。",
            "不逢伯樂休驤首，忽遇長沮莫問津。"
        ],
        "title": "客有談嘉祐間事者一客瞪目不應及聞介甫新事則心目開明殊可怪也聊作詩以紀之",
        "id": "d11b5388-1f57-44b5-8014-48a93ed010e0"
    },
    {
        "author": "張九成",
        "paragraphs": [
            "七載離家夢亦驚，春來又是聽倉庚。",
            "熟諳世味心如水，忽見吾人眼尚明。",
            "青鏡不堪看白髮，長鑱何處覓黄精。",
            "只思歸去西湖上，飽喫東坡玉糝羹。"
        ],
        "tags": [
            "西湖"
        ],
        "title": "次單推韻",
        "id": "cdef1d47-523b-4bab-8e63-1e5656619fbf"
    },
    {
        "author": "張九成",
        "paragraphs": [
            "羣芳落盡只青青，獨有柑花照眼明。",
            "已許江梅來結友，未容巖桂擅清名。",
            "芬芬蘭麝三春底，濯濯冰霜一座傾。",
            "更待秋風資爽氣，垂黄籬落伴金橙。"
        ],
        "title": "柑花",
        "id": "bdcdadce-bb9d-489f-ad42-d38df1b01960"
    },
    {
        "author": "張九成",
        "paragraphs": [
            "策馬尋梅過小橋，江邊驛路正迢迢。",
            "靈均清勁餘騷雅，夷甫風姿墮寂寥。",
            "半吐暗驚雲插月，橫枝忽見雪封條。",
            "徘徊未忍輕歸去，樓上何人調玉簫。"
        ],
        "title": "詠梅  其一",
        "id": "e74a7c3b-4b42-4ce9-9a20-99247b9e01ca"
    },
    {
        "author": "張九成",
        "paragraphs": [
            "已知節物向春榮，籬下溪邊照眼明。",
            "夜雪壓枝生冷艷，曉寒入骨耿飛英。",
            "長條直上姿尤媚，斜朵橫來思更清。",
            "疑是玉皇傳詔急，羣妃委佩赴仙京。"
        ],
        "title": "詠梅  其二",
        "id": "c95fc229-0f51-40ce-ab33-1eec1ac5f26d"
    },
    {
        "author": "張九成",
        "paragraphs": [
            "炎炎暑氣若爲當，旋買松枝庇草堂。",
            "一望翠陰何爽快，暫來吾室變清凉。",
            "直疑仙去冰壺裏，豈是生居汾水陽。",
            "向晚薰風香入座，爲君一再奏文王。"
        ],
        "title": "松棚",
        "id": "fa6c6a91-ffa0-49bd-a6ef-39e14d478352"
    },
    {
        "author": "張九成",
        "paragraphs": [
            "憶昔衡門不勝愁，忽驚甍棟半空浮。",
            "朝披爽氣山圍坐，夜發清吟月滿樓。",
            "公事早休簾迥晝，圜扉常靜草連溝。",
            "已聞名姓傳天上，行看騎鯨隘九州。"
        ],
        "title": "題大庾新樓呈鄭仲遠年契",
        "id": "cf463fd8-6d3d-49e3-a66c-aa189a32ae5b"
    },
    {
        "author": "張九成",
        "paragraphs": [
            "謫居寂寞歲將闌，几案凝塵酒盞乾。",
            "落落雨聲檐外過，愔愔雪意座中寒。",
            "孤飛隻影人誰念，萬里長途心自安。",
            "世事悠悠君莫問，雪芽初碾試嘗看。"
        ],
        "title": "十二月初七日述懷",
        "id": "5e82a3fc-7902-4cef-8081-ae1999e21b3f"
    },
    {
        "author": "張九成",
        "paragraphs": [
            "一年勝事又相親，數樹寒香巧鬬新。",
            "擁鼻獨來江上晚，行吟忽見渡頭春。",
            "孤標不入千花伴，冷艷初無一點塵。",
            "翻笑淵明太多可，千秋作好菊花人。"
        ],
        "title": "十一日詠梅",
        "id": "775fef51-2a1f-448d-8e0c-ae107b506564"
    },
    {
        "author": "張九成",
        "paragraphs": [
            "深深蕭寺足幽居，寢飯行藏亦自如。",
            "仰識白雲天外意，俯看青史古人書。",
            "摩挲方寸生無愧，周覽山川氣有餘。",
            "不用棹舟江海去，清風明月是吾廬。"
        ],
        "title": "六月十四日觀雲有作",
        "id": "6ddc6225-54b4-4b0c-8325-5f82145da54f"
    },
    {
        "author": "張九成",
        "paragraphs": [
            "精識高標不世才，泉臺一掩悵難回。",
            "詞源斷是詩書力，句法端從踐履來。",
            "西掖北門聊爾耳，春風秋月亦悠哉。",
            "問君身後遺何物，只有窗間水一杯。"
        ],
        "title": "悼呂居仁舍人",
        "id": "6b51f896-b658-4cec-a6f4-007a72c4f267"
    },
    {
        "author": "張九成",
        "paragraphs": [
            "朝隨落月東郊去，暮逐歸雲北浦還。",
            "豈但勞農勤稼穡，要知爲郡足清閒。",
            "家傳詩句東山謝，學到精微陋巷顔。",
            "今日倚欄聊解带，欲看烟雨四邊山。"
        ],
        "title": "某還故里過括蒼謝景思少卿示及諸公和詩次韻爲謝",
        "id": "5c919aca-4884-4f7c-8435-8858a5e27e17"
    },
    {
        "author": "張九成",
        "paragraphs": [
            "曾向華筵折數枝，不知心正阿誰思。",
            "却憐弄玉吹簫伴，忘了小橋同醉時。",
            "和淚盈盈凄曉露，含情脈脈怨東籬。",
            "孫郎風味年來減，且對西風罰滿巵。"
        ],
        "title": "前日偕長文赴大庾飯坐中見黄菊盛開故有前作新詩既三復矣最後乃云黄菊尚未之見間有一二株白菊耳且有閒傍短籬尋嫩蕊忽驚孤蝶繞幽籬之句黄花豈得無語輒發一笑",
        "id": "3876767b-ff49-4968-82a2-a564cfa90c06"
    },
    {
        "author": "張九成",
        "paragraphs": [
            "昔日嘗驚墮俗塵，今朝始覺是閒人。",
            "夜窗睡起無人見，萬里青天月一輪。"
        ],
        "title": "夜起",
        "id": "560ae4ef-0926-4b46-b5ca-3c89aaf4c1af"
    },
    {
        "author": "張九成",
        "paragraphs": [
            "不出柴門近兩旬，江邊柳眼已窺人。",
            "却思歸去西湖上，剩把長條醉幾春。"
        ],
        "tags": [
            "西湖"
        ],
        "title": "出城",
        "id": "fd4a52d3-4e7d-4aeb-8cb0-0b8912d46ac4"
    },
    {
        "author": "張九成",
        "paragraphs": [
            "前年元夕宴譙門，萬朵紅燈鬧早春。",
            "誰謂今宵頓寥落，長天獨擁一冰輪。"
        ],
        "title": "元夕",
        "id": "0d851c61-67c4-4df8-b09a-2aae9f79be9a"
    },
    {
        "author": "張九成",
        "paragraphs": [
            "深杏小桃暄午晝，遊絲飛絮攪長空。",
            "覺來一枕軒窗靜，燕子雙雙西又東。"
        ],
        "title": "午睡",
        "id": "51d0cafc-04bc-427f-b8ae-af159cc9f3e9"
    },
    {
        "author": "張九成",
        "paragraphs": [
            "常年正月未全春，春色今年輒去人。",
            "試上小樓南北望，紅英滿地綠粼粼。"
        ],
        "title": "丙寅正月",
        "id": "55f5f5c5-4a35-4363-913c-6ec24c25d925"
    },
    {
        "author": "張九成",
        "paragraphs": [
            "江北桃花色頗穠，不堪凡陋也春風。",
            "誰知嶺下新來樣，故作宮粧澹水紅。"
        ],
        "title": "嶺下桃花作澹紅色絕可愛因作絕句",
        "id": "5d8749f6-345a-4be8-8364-5b6c1164906f"
    },
    {
        "author": "張九成",
        "paragraphs": [
            "長憶故園秋色好，滿籬霜菊炫宮黄。",
            "無聊却向橫江畔，笑倚西風覓暗香。"
        ],
        "title": "憶北軒菊",
        "id": "153f4ddc-4695-4616-8a79-f8c3a62c2048"
    },
    {
        "author": "張九成",
        "paragraphs": [
            "湖上北山天竺寺，滿山桂子月中秋。",
            "黄英六出非凡種，肯許天香過別州。"
        ],
        "title": "憶天竺桂",
        "id": "80b3471b-60a2-4019-ac99-204dabf9b7a5"
    },
    {
        "author": "張九成",
        "paragraphs": [
            "蜀錦年來可作衣，西園春色故芳菲。",
            "天工成此新翻樣，翡翠機中玉唾飛。"
        ],
        "title": "酴醾  其一",
        "id": "d058ad2d-4410-4ee5-a8bb-ad3bcd55d827"
    },
    {
        "author": "張九成",
        "paragraphs": [
            "昨夜姮娥到萬山，更携青女散山間。",
            "天明欲去歸不得，化作此花來破顔。"
        ],
        "title": "酴醾  其二",
        "id": "75a6baa7-92c8-4bef-a7ed-160c37442747"
    },
    {
        "author": "張九成",
        "paragraphs": [
            "陰陰簾幕作輕寒，蔌蔌花飛已滿欄。",
            "困思不忺嘗美酒，却憐山色倚欄看。"
        ],
        "title": "三月五日",
        "id": "e09c6413-e1dc-4a8b-bb12-67381b0b6b37"
    },
    {
        "author": "張九成",
        "paragraphs": [
            "凌晨江畔倚筇行，正見橫雲冉冉生。",
            "失却前山尋不得，雙尖微向日邊明。"
        ],
        "title": "出城",
        "id": "bb21441b-6959-42e5-a26f-6bacfb40a735"
    },
    {
        "author": "張九成",
        "paragraphs": [
            "萬疊燈山輥繡毬，怕寒騎馬著駝裘。",
            "要看十里紅蓮滿，須上譙門最上頭。"
        ],
        "title": "元宵",
        "id": "ad9a22c7-1cdd-4804-9d64-ab5983d0faf3"
    },
    {
        "author": "張九成",
        "paragraphs": [
            "寂寂柴門可設羅，唯餘柳色許相過。",
            "重簾半卷鳥聲樂，閒看爐烟篆髻螺。"
        ],
        "title": "夏日即事  其一",
        "id": "b546cde0-c426-41d9-aa4e-23ffce6f8ba2"
    },
    {
        "author": "張九成",
        "paragraphs": [
            "心瑩是非都不入，神清魂夢亦無多。",
            "年來借問生何似，梅雨寒塘颭露荷。"
        ],
        "title": "夏日即事  其二",
        "id": "f2a571d4-d2dd-4951-8505-5c8bd661a9c6"
    },
    {
        "author": "張九成",
        "paragraphs": [
            "萱草榴花照眼明，冰廳水閣晚風清。",
            "蕭然終日無人到，簾外時聞下子聲。"
        ],
        "title": "夏日即事  其三",
        "id": "f6b0b568-c9e4-4096-9d12-d7879335d122"
    },
    {
        "author": "張九成",
        "paragraphs": [
            "碧紗燈照素屏風，滿院凉生秋意濃。",
            "誰信人間五六月，清寒如在玉壺中。"
        ],
        "title": "清暑",
        "id": "cdf16a8d-e977-4d0a-b698-c4f11051fe47"
    },
    {
        "author": "張九成",
        "paragraphs": [
            "玉脆紅輕不耐寒，無端風雨苦相干。",
            "曉來試卷珠簾看，蔌蔌飛香滿畫欄。"
        ],
        "title": "雨中海棠",
        "id": "7ee56a13-5baa-4ba6-9401-dec4495ac984"
    },
    {
        "author": "張九成",
        "paragraphs": [
            "春來多病懶尋山，送客今朝漫出關。",
            "楊柳江頭無限思，欲携樽酒煖衰顔。"
        ],
        "title": "三月六日出城",
        "id": "be469bd4-2f17-4345-8495-c19364423593"
    },
    {
        "author": "張九成",
        "paragraphs": [
            "數日陰霖氣不舒，江流作漲吾其魚。",
            "晚來風起雲頭散，夜半星辰滿太虛。"
        ],
        "title": "喜晴",
        "id": "0b4f6beb-9e7d-4a04-a0fd-5cc4846655db"
    },
    {
        "author": "張九成",
        "paragraphs": [
            "陰陰庭院靜無聲，只有黄鸝繞樹鳴。",
            "午睡覺來何所見，玉爐風細碧烟橫。"
        ],
        "title": "夏日即事  其一",
        "id": "f3cf10e5-d304-4d38-b719-e87892900de1"
    },
    {
        "author": "張九成",
        "paragraphs": [
            "日長廊迥思悠悠，自視真如不繫舟。",
            "欲趁好風河漢去，玉樓銀闕剩遨遊。"
        ],
        "title": "夏日即事  其二",
        "id": "4623277c-e1f6-432c-8a04-fd3c51a62764"
    },
    {
        "author": "張九成",
        "paragraphs": [
            "日長院落迥無人，忽悟猶餘此老身。",
            "只擬一時都忘了，放教桃李四時春。"
        ],
        "title": "夏日即事  其三",
        "id": "2e4e76c6-bade-4850-a537-7ece1f0abdb0"
    },
    {
        "author": "張九成",
        "paragraphs": [
            "雲開日出四窗明，恰到猶餘夢自生。",
            "一枕覺來人寂寂，時聞兒子讀書聲。"
        ],
        "title": "夏日即事  其四",
        "id": "c649cb42-7d75-42ff-8c47-f1d22dfe51b1"
    },
    {
        "author": "張九成",
        "paragraphs": [
            "數日生寒緊杜門，今朝步屧到前村。",
            "可憐桃李都飛盡，細雨斜風更斷魂。"
        ],
        "title": "惜花",
        "id": "a1163861-307a-403f-83e6-b18ef8f94e3c"
    },
    {
        "author": "張九成",
        "paragraphs": [
            "今年春色可勝嗟，二月山中未見花。",
            "長憶去年今夜月，海棠花影到窗紗。"
        ],
        "title": "二月八日偶成  其一",
        "id": "a8a1cfc1-c7f1-418f-9aa3-d77545ce65d4"
    },
    {
        "author": "張九成",
        "paragraphs": [
            "春寒滲滲越常年，桃李枝間尚悄然。",
            "數日長陰君莫歎，人人道是養花天。"
        ],
        "title": "二月八日偶成  其二",
        "id": "e0dda097-de08-488b-9399-06ded9d41f24"
    },
    {
        "author": "張九成",
        "paragraphs": [
            "庭院無端作許寒，好花無處壓欄竿。",
            "東君今歲知何意，勒住羣花不得看。"
        ],
        "title": "二月八日偶成  其三",
        "id": "b6c24080-061a-48ec-ba7e-641d4aa37945"
    },
    {
        "author": "張九成",
        "paragraphs": [
            "閒居百事不關心，只有多情尚苦吟。",
            "午睡覺來何所樂，鄰雞一唱柳垂陰。"
        ],
        "title": "六月十二日偶成  其一",
        "id": "b53ff253-6257-4a39-aeee-8f2034f8219f"
    },
    {
        "author": "張九成",
        "paragraphs": [
            "目昏數日不觀書，閉眼無言意自如。",
            "忽笑子綦云喪我，仰天何事尚長吁。"
        ],
        "title": "六月十二日偶成  其二",
        "id": "ff508eec-e2b3-4841-8539-582a98f01927"
    },
    {
        "author": "張九成",
        "paragraphs": [
            "吏散兵休文案靜，數竿脩竹隔疏簾。",
            "嗟予老矣欲歸去，肯對江山歎滯淹。"
        ],
        "title": "題郡齋壁",
        "id": "05778b74-793f-4a4f-b903-2607d00f9a50"
    },
    {
        "author": "張九成",
        "paragraphs": [
            "詩人常說嶺頭梅，往往春風自此來。",
            "我到嶺頭都不見，空將春夢又空回。"
        ],
        "title": "庾嶺舊傳有梅往往詩人借此爲江南春信予到此數年因登嶺上不見一枝遂成一絕",
        "id": "f91f67f4-f9b4-47ea-95d2-e8ca06097396"
    },
    {
        "author": "張九成",
        "paragraphs": [
            "苦無人事擾閑居，贏得終年學著書。",
            "今日欣然出門去，秋風吹意滿芙蕖。"
        ],
        "title": "南安寶戒院作",
        "id": "73fb98c1-c704-459e-a3fa-8484c9ecdcba"
    },
    {
        "author": "張九成",
        "paragraphs": [
            "清姿水石間，相得不可無。",
            "如人飽道義，其色長敷腴。",
            "不受塵土覆，自與人世殊。",
            "我何愛軒冕，冒昧名利塗。",
            "聖人惡潔身，名士多自汙。",
            "理亦顧其可，未應如此拘。",
            "往往不知者，假此爲穿窬。",
            "吾方存胸中，未敢執一隅。",
            "姑從吾所好，誰能復改圖。",
            "不若歸去來，無愧石上蒲。"
        ],
        "title": "盆中石菖蒲",
        "id": "cfdf938f-4cf1-40df-866c-cd0c3a68a000"
    },
    {
        "author": "張九成",
        "paragraphs": [
            "秋風吹碧草，久客情如何。",
            "鄉關斷過雁，青山高嵳峩。",
            "然而夢寐間，往往長經過。",
            "夢覺亦我耳，所得初無多。",
            "天地存胸中，要當常拂摩。",
            "肯爲外物流，爲賦白雪歌。"
        ],
        "title": "庭下草",
        "id": "ad583e63-8b3e-4f55-b716-7e98d2daa2d5"
    },
    {
        "author": "張九成",
        "paragraphs": [
            "既是文章可得聞，不應此外尚云云。",
            "如何夫子言天道，肯把文章兩處分。"
        ],
        "title": "論語絕句  其一",
        "id": "06f2548e-6b12-4d83-9cc0-a3f5a80c799d"
    },
    {
        "author": "張九成",
        "paragraphs": [
            "算來只是弄精神，識破於時始悟真。",
            "表裏分明都見了，區區何必更書紳。"
        ],
        "title": "論語絕句  其二",
        "id": "3bf591d9-9b48-4be7-afca-b4a365bc5f6f"
    },
    {
        "author": "張九成",
        "paragraphs": [
            "雖然此影不離形，莫向形中便認真。",
            "形影兩亡都不見，當於此處認斯人。"
        ],
        "title": "論語絕句  其三",
        "id": "57e9cf93-de60-4cd2-b2ab-2a1ad9d4b524"
    },
    {
        "author": "張九成",
        "paragraphs": [
            "見得分明乃謂如，分明如此尚爲疏。",
            "莫於見處留形迹，方信心齋萬象虛。"
        ],
        "title": "論語絕句  其四",
        "id": "2815fb88-139d-4772-b400-240b5fd51eb6"
    },
    {
        "author": "張九成",
        "paragraphs": [
            "機緘固爾寓絃歌，不是知音不肯過。",
            "夫子聞之方莞爾，未知言偃意如何。"
        ],
        "title": "論語絕句  其五",
        "id": "9e666a3b-f627-4cb4-bb72-4ae97a6811f1"
    },
    {
        "author": "張九成",
        "paragraphs": [
            "門人唯諾亦尋常，彼此如何較短長。",
            "自是旁人不曾識，指爲鳴鳳在朝陽。"
        ],
        "title": "論語絕句  其六",
        "id": "6a0ce731-1b6f-410f-abc3-d04e833bff45"
    },
    {
        "author": "張九成",
        "paragraphs": [
            "此理尋常豈不如，奈何人不反思之。",
            "故應指掌從君示，想亦於斯勿更疑。"
        ],
        "title": "論語絕句  其七",
        "id": "809f8cf7-2958-498d-b050-b85c5eb95587"
    },
    {
        "author": "張九成",
        "paragraphs": [
            "於時舍瑟方鏗爾，豈意吾師亦喟然。",
            "此際風流人不識，只應瀟灑得心傳。"
        ],
        "title": "論語絕句  其八",
        "id": "a3bcdd54-975f-4a2f-b948-2e029b1458f1"
    },
    {
        "author": "張九成",
        "paragraphs": [
            "白首窮經恨不知，書生辛苦竟何爲。",
            "一朝聞道無餘事，若較尋常死亦遲。"
        ],
        "title": "論語絕句  其九",
        "id": "6fc61185-ff5c-4612-b7fc-1297c4ba30c6"
    },
    {
        "author": "張九成",
        "paragraphs": [
            "須知道體亦常虛，君子安能一器拘。",
            "賜也但知瑚璉貴，豈聞天地亦蘧廬。"
        ],
        "title": "論語絕句  其一○",
        "id": "d970f838-e513-4511-a849-67663b0fa15e"
    },
    {
        "author": "張九成",
        "paragraphs": [
            "所長孰不願施之，豈肯言吾未信斯。",
            "大是此心真不昧，斷知天地不容欺。"
        ],
        "title": "論語絕句  其一一",
        "id": "1b485144-7078-4d0d-aa39-9384eca721c7"
    },
    {
        "author": "張九成",
        "paragraphs": [
            "行道嗟吾已矣夫，仲由從我去乘桴。",
            "果然子路聞之喜，好勇如由亦自無。"
        ],
        "title": "論語絕句  其一二",
        "id": "4b8f5aa8-087d-4892-a02d-af64c02ada3c"
    },
    {
        "author": "張九成",
        "paragraphs": [
            "豈是於回果弗如，只緣聞處尚多疏。",
            "若還真箇能聞一，安得其他更有餘。"
        ],
        "title": "論語絕句  其一三",
        "id": "58bdedfd-6032-47ac-a015-c74a3db99528"
    },
    {
        "author": "張九成",
        "paragraphs": [
            "朽固難雕糞莫杇，於予材美亦何誅。",
            "欲令顧此深爲戒，言語之科首宰予。"
        ],
        "title": "論語絕句  其一四",
        "id": "8fe06a84-5489-4176-9a5e-1624a7cbc2f8"
    },
    {
        "author": "張九成",
        "paragraphs": [
            "貧即無聊富即驕，回心獨爾樂簞瓢。",
            "箇中得趣無人會，惆悵遺風久寂寥。"
        ],
        "title": "論語絕句  其一五",
        "id": "d879bcd1-edd7-4865-a2de-17d1e8f656ce"
    },
    {
        "author": "張九成",
        "paragraphs": [
            "子路何嘗肯不情，從人姑爾事虛名。",
            "所行唯恐復聞耳，既已聞之且力行。"
        ],
        "title": "論語絕句  其一六",
        "id": "e624bac1-8a03-43a8-9d47-eb7e81a9b1ee"
    },
    {
        "author": "張九成",
        "paragraphs": [
            "須知有慾不爲剛，血氣乘之反類狂。",
            "所以孟軻言直養，要令無助亦無忘。"
        ],
        "title": "論語絕句  其一七",
        "id": "e8fa89be-12f7-488e-8df6-72be673fdecd"
    },
    {
        "author": "張九成",
        "paragraphs": [
            "文子平生不妄爲，仲尼想亦喜聞之。",
            "或能再矣斯猶可，何况加之以三思。"
        ],
        "title": "論語絕句  其一八",
        "id": "de25ac96-25b2-49f3-bf1b-2565f831b5fe"
    },
    {
        "author": "張九成",
        "paragraphs": [
            "武子人皆指作愚，不知愚意竟何如。",
            "雖愚到底無人識，始覺從來智者疏。"
        ],
        "title": "論語絕句  其一九",
        "id": "14eeec5e-3e57-469a-b1c1-8928b5e05876"
    },
    {
        "author": "張九成",
        "paragraphs": [
            "願乘車馬衣輕裘，便與顔回論不投。",
            "更得預聞夫子志，天高地下果難儔。"
        ],
        "title": "論語絕句  其二○",
        "id": "877da92b-e24e-4a8f-9844-a5f1e9ad2770"
    },
    {
        "author": "張九成",
        "paragraphs": [
            "三千七十固多哉，好學如何獨有回。",
            "若論不遷并不貳，更無人向此中來。"
        ],
        "title": "論語絕句  其二一",
        "id": "7da0a896-2d44-4e17-8f03-5fe46bcddd12"
    },
    {
        "author": "張九成",
        "paragraphs": [
            "孔子於仁論不違，回心三月亦如之。",
            "不違乃是回心事，心事如何子得知。"
        ],
        "title": "論語絕句  其二二",
        "id": "618bf92c-6b86-45ad-b22b-95551230f551"
    },
    {
        "author": "張九成",
        "paragraphs": [
            "算來此亦是尋常，不比其他味較長。",
            "孔子絃歌顔子樂，大家相見沒商量。"
        ],
        "title": "論語絕句  其二三",
        "id": "12e17ac9-8aa0-4763-9939-364a0b0898fd"
    },
    {
        "author": "張九成",
        "paragraphs": [
            "仁智從來不可分，動中機向靜中存。",
            "自然形體難增損，不要猶添斧鑿痕。"
        ],
        "title": "論語絕句  其二四",
        "id": "7e343fcc-67e4-4880-ba43-a50832600980"
    },
    {
        "author": "張九成",
        "paragraphs": [
            "未識機鋒莫浪猜，行藏吾只許顔回。",
            "苟能用我吾何慊，不惜因渠也一來。"
        ],
        "title": "論語絕句  其二五",
        "id": "cbc21531-a17a-4c4e-8b26-a7b6bb57ee8c"
    },
    {
        "author": "張九成",
        "paragraphs": [
            "子思曾發用中機，此道須臾不可離。",
            "率性自然難損益，要之何慮亦何思。"
        ],
        "title": "論語絕句  其二六",
        "id": "10963886-d411-43e4-970b-53beb81ca8fb"
    },
    {
        "author": "張九成",
        "paragraphs": [
            "仁體從來大似天，事之方見失於偏。",
            "是何堯舜有爲病，一或容心便不然。"
        ],
        "title": "論語絕句  其二七",
        "id": "6c249002-fa0b-42e0-8972-808b888f5d4d"
    },
    {
        "author": "張九成",
        "paragraphs": [
            "不因聞見得心傳，此理於吾甚曉然。",
            "若使一流聞見裏，故知厭倦有時焉。"
        ],
        "title": "論語絕句  其二八",
        "id": "b1c1bd12-bed4-41d4-b5e7-736f46f1ae90"
    },
    {
        "author": "張九成",
        "paragraphs": [
            "向也於公隔一重，尋思常在夢魂中。",
            "如今已是心相識，爾自西行我自東。"
        ],
        "title": "論語絕句  其二九",
        "id": "685c2bcf-444d-46a1-9a42-f007dc09bc5b"
    },
    {
        "author": "張九成",
        "paragraphs": [
            "試看迷途一瞽蒙，若還無相豈能通。",
            "力行未到安身處，不免依他入箇中。"
        ],
        "title": "論語絕句  其三○",
        "id": "b4bcdb7b-4361-4ee1-8ffb-f2401d9423ec"
    },
    {
        "author": "張九成",
        "paragraphs": [
            "富貴要之不可求，求之無不反招尤。",
            "何如且只從吾好，他若來時不自由。"
        ],
        "title": "論語絕句  其三一",
        "id": "2532575d-07f9-4d1b-8310-a2907a80aa9c"
    },
    {
        "author": "張九成",
        "paragraphs": [
            "箾韶深寓舜之心，夫子聞之感亦深。",
            "三月遂忘於肉味，誰知千古遇知音。"
        ],
        "title": "論語絕句  其三二",
        "id": "b3e3b8d9-f0df-4027-95c7-ad1c5a19c946"
    },
    {
        "author": "張九成",
        "paragraphs": [
            "讀易工夫恨不深，晚年方見聖人心。",
            "如何五十云無過，蓋欲從初學到今。"
        ],
        "title": "論語絕句  其三三",
        "id": "40ce889a-7678-4405-b9b7-3bd9e128635f"
    },
    {
        "author": "張九成",
        "paragraphs": [
            "日月光明滿六虛，奈緣蒙瞽以爲無。",
            "試教借問傍人看，可是吾曾隱爾乎。"
        ],
        "title": "論語絕句  其三四",
        "id": "0b2ceca3-6331-45e2-9e0e-d653002b58c1"
    },
    {
        "author": "張九成",
        "paragraphs": [
            "射宿有心陰中物，釣綱終是不無心。",
            "固知夫子應無此，書此方知意亦深。"
        ],
        "title": "論語絕句  其三五",
        "id": "c199a62d-2a50-4fca-a9fc-e481985cf000"
    },
    {
        "author": "張九成",
        "paragraphs": [
            "仁在吾心一念間，苟差一念隔千山。",
            "故知罔克分狂聖，已見前賢露一斑。"
        ],
        "title": "論語絕句  其三六",
        "id": "ce002fe5-5942-4634-9ada-0ef2446b24ff"
    },
    {
        "author": "張九成",
        "paragraphs": [
            "子心俯仰一無欺，由也升堂尚不知。",
            "疾病如何猶請禱，孰分上下與神祇。"
        ],
        "title": "論語絕句  其三七",
        "id": "4556020b-bc04-4f3d-9f12-5913f4541405"
    },
    {
        "author": "張九成",
        "paragraphs": [
            "欲識畫工真妙手，畫人須是畫精神。",
            "孔門諸子工無比，畫出當時活聖人。"
        ],
        "title": "論語絕句  其三八",
        "id": "0d0c716c-7c11-41e0-84a6-207ce7de13af"
    },
    {
        "author": "張九成",
        "paragraphs": [
            "做人真箇亦誠難，臨死猶將手足看。",
            "今免一身非細事，一身之外更多端。"
        ],
        "title": "論語絕句  其三九",
        "id": "47c8d445-c36b-4ce1-9367-f01d0646b3f3"
    },
    {
        "author": "張九成",
        "paragraphs": [
            "看來商頌繼關雎，亂訓爲終始是初。",
            "試把初終篇較取，洋洋風雅豈爲虛。"
        ],
        "title": "論語絕句  其四○",
        "id": "ac08b05e-13ec-4947-918d-156c30971249"
    },
    {
        "author": "張九成",
        "paragraphs": [
            "巍巍蕩蕩仰神堯，賢智姦邪混一朝。",
            "無物不歸吾造化，去天安得尚遥遥。"
        ],
        "title": "論語絕句  其四一",
        "id": "fc557877-ed24-4bfc-9d55-360bfc9f8371"
    },
    {
        "author": "張九成",
        "paragraphs": [
            "擔板人多見一邊，聖心思慮甚周旋。",
            "方知大禹同夫子，彼此觀之無間然。"
        ],
        "title": "論語絕句  其四二",
        "id": "004880b4-ff8c-4f0e-ba9a-9e4f83a984be"
    },
    {
        "author": "張九成",
        "paragraphs": [
            "遊遍諸侯志不伸，困窮幾與死爲鄰。",
            "大哉博學稱夫子，獨有當時一黨人。"
        ],
        "title": "論語絕句  其四三",
        "id": "f22692c5-b2b1-4d1a-8702-3336b541481b"
    },
    {
        "author": "張九成",
        "paragraphs": [
            "以毋爲絕絕非毋，自謂門人見處疏。",
            "若使聖人真箇絕，不知毋理却何如。"
        ],
        "title": "論語絕句  其四四",
        "id": "6e01eee6-ef11-4eed-b38e-35ffc6c0e8fe"
    },
    {
        "author": "張九成",
        "paragraphs": [
            "子云文不在茲乎，豈與常人論有無。",
            "興喪亦皆天意爾，匡人於此莫如予。"
        ],
        "title": "論語絕句  其四五",
        "id": "deddfa0f-da62-4426-bfdb-d5731c0fbd26"
    },
    {
        "author": "張九成",
        "paragraphs": [
            "吾於萬理已無疑，何必容心更去推。",
            "自此有無皆不立，有知翻以累無知。"
        ],
        "title": "論語絕句  其四六",
        "id": "d55cebbe-603d-433a-b18a-a55e0f44d5e2"
    },
    {
        "author": "張九成",
        "paragraphs": [
            "君子常時亦用權，要之此法豈容傳。",
            "反經合道須君子，君子爲之乃自然。"
        ],
        "title": "論語絕句  其四七",
        "id": "37ef756a-7261-490a-a557-fd489eaf7536"
    },
    {
        "author": "張九成",
        "paragraphs": [
            "一篇鄉黨盡威儀，夫子尋常豈自知。",
            "若使區區故如此，其勞終亦不勝爲。"
        ],
        "title": "論語絕句  其四八",
        "id": "527596b2-e6af-4d6b-9320-6be09358752e"
    },
    {
        "author": "張九成",
        "paragraphs": [
            "若欲言之固亦難，鬼神情狀苦無端。",
            "要之行盡吾人事，彼此何嘗有兩般。"
        ],
        "title": "論語絕句  其四九",
        "id": "c915533b-da26-41aa-aa3a-7f6f449f8db3"
    },
    {
        "author": "張九成",
        "paragraphs": [
            "曾點嘗聞鼓瑟希，仲由於此亦奚爲。",
            "二人風味還應別，不是知音必不知。"
        ],
        "title": "論語絕句  其五○",
        "id": "70205f04-daa0-4715-b8a0-d166cbd6dfc3"
    },
    {
        "author": "張九成",
        "paragraphs": [
            "道體從來只貴通，不容一物礙其中。",
            "柴愚參魯師由輩，未若顔回庶屢空。"
        ],
        "title": "論語絕句  其五一",
        "id": "40a059e1-c885-44b8-90c3-280e770f8a4a"
    },
    {
        "author": "張九成",
        "paragraphs": [
            "點爾何如鼓瑟希，舞雩之下詠而歸。",
            "喟然不覺令吾嘆，豈與其他較是非。"
        ],
        "title": "論語絕句  其五二",
        "id": "95b8f14f-716a-418f-8cf2-1affded8b65f"
    },
    {
        "author": "張九成",
        "paragraphs": [
            "君子何嘗去小人，小人如草去還生。",
            "但令鼓舞心歸化，不必區區務力爭。"
        ],
        "title": "論語絕句  其五三",
        "id": "b2a1d6f9-69ec-4240-8e3e-2d525913b34e"
    },
    {
        "author": "張九成",
        "paragraphs": [
            "聞達要之不必分，只緣聞處未嘗聞。",
            "子張若解聞中達，夫子何由尚爾云。"
        ],
        "title": "論語絕句  其五四",
        "id": "9696937d-1699-4206-87da-11452c71f8ea"
    },
    {
        "author": "張九成",
        "paragraphs": [
            "由言夫子何迂也，子謂由言亦野哉。",
            "道理不因相扣擊，如何說得許多來。"
        ],
        "title": "論語絕句  其五五",
        "id": "905d9488-fba6-47cd-b136-cde46e2d5721"
    },
    {
        "author": "張九成",
        "paragraphs": [
            "既言一日歸顔子，王者如何必世仁。",
            "若論仲尼期月可，斯言乃是反其真。"
        ],
        "title": "論語絕句  其五六",
        "id": "a7b722aa-467c-4ab1-aa11-c384dd0f2a0a"
    },
    {
        "author": "張九成",
        "paragraphs": [
            "墨子平生枉費工，謾將泛愛去形容。",
            "若觀木訥并剛毅，方見風流是箇中。"
        ],
        "title": "論語絕句  其五七",
        "id": "9e656b27-2b21-43f2-8e3b-37ca3c3566a7"
    },
    {
        "author": "張九成",
        "paragraphs": [
            "狂狷雖云執一偏，一偏所執尚能堅。",
            "不然欲與中行士，往往其中亦未全。"
        ],
        "title": "論語絕句  其五八",
        "id": "a6f93492-1e60-44c2-aa8b-56b616deaaac"
    },
    {
        "author": "張九成",
        "paragraphs": [
            "嘗稱管仲以如仁，仁者要之即是人。",
            "未可以仁稱管仲，可於人上試經綸。"
        ],
        "title": "論語絕句  其五九",
        "id": "8963d58b-ba6a-433c-8075-c6964fcd46ad"
    },
    {
        "author": "張九成",
        "paragraphs": [
            "夫子何爲發問初，答云寡過未能無。",
            "斯言可謂深而宛，所以重嗟累嘆乎。"
        ],
        "title": "論語絕句  其六○",
        "id": "ca7f10b5-18ef-4d3c-91f4-e7ad2960e7aa"
    },
    {
        "author": "張九成",
        "paragraphs": [
            "區區用意在方人，所得從來未必真。",
            "我則於斯誠不暇，枉勞臆度費精神。"
        ],
        "title": "論語絕句  其六一",
        "id": "780cb4ec-af0f-459e-a779-dccf4981ceee"
    },
    {
        "author": "張九成",
        "paragraphs": [
            "此理從來自不疑，奈何於此不投時。",
            "若還上下相通處，不是天心亦不知。"
        ],
        "title": "論語絕句  其六二",
        "id": "b9eee718-f9e2-4344-91d7-e6ee6fe81578"
    },
    {
        "author": "張九成",
        "paragraphs": [
            "只是人生少琢磨，厄於陳蔡尚絃歌。",
            "道之興廢皆由命，雖愬如公奈命何。"
        ],
        "title": "論語絕句  其六三",
        "id": "70232d87-0344-4ddb-a8e4-0e34a44da3c9"
    },
    {
        "author": "張九成",
        "paragraphs": [
            "衛多賢者仕伶官，擊磬如襄理一般。",
            "不審乃於聲上取，疑其此意太無端。"
        ],
        "title": "論語絕句  其六四",
        "id": "89d3c719-6d1d-4463-bbb0-35a264f1eb07"
    },
    {
        "author": "張九成",
        "paragraphs": [
            "可笑靈公不自量，區區小國事交爭。",
            "遽然問陣於夫子，夫子聞之故遂行。"
        ],
        "title": "論語絕句  其六五",
        "id": "549dfa6e-fade-4a79-8fe6-7c4c82b32b67"
    },
    {
        "author": "張九成",
        "paragraphs": [
            "子張聞語便書紳，太似胸中未識真。",
            "忠信篤欽非外物，當於行處用精神。"
        ],
        "title": "論語絕句  其六六",
        "id": "3a1747ab-47f7-408d-9aa6-9c748617dae9"
    },
    {
        "author": "張九成",
        "paragraphs": [
            "壯志如何便遽忘，故宜一旦問爲邦。",
            "行藏獨與吾夫子，不類當時狷與狂。"
        ],
        "title": "論語絕句  其六七",
        "id": "4e81f069-79d6-4420-a764-6522563760cf"
    },
    {
        "author": "張九成",
        "paragraphs": [
            "試問如何是探湯，喻其漸入久無傷。",
            "顧於不善乃如此，深恐斯人志不剛。"
        ],
        "title": "論語絕句  其六八",
        "id": "e5d534d0-f638-4132-83c9-8bba8fb027ec"
    },
    {
        "author": "張九成",
        "paragraphs": [
            "公山召子猶將往，陽貨如何却矙亡。",
            "料得用心須有異，聖人去就不尋常。"
        ],
        "title": "論語絕句  其六九",
        "id": "410a7fb8-da4d-4885-83ee-4d433b25d7a7"
    },
    {
        "author": "張九成",
        "paragraphs": [
            "公山陽貨本同謀，夫子如何較去留。",
            "須信人心有真僞，故將直筆記春秋。"
        ],
        "title": "論語絕句  其七○",
        "id": "c0145e21-498f-42a8-8208-633ad4dcb3a8"
    },
    {
        "author": "張九成",
        "paragraphs": [
            "性習自然分遠近，智愚安得便無移。",
            "困而不學民斯下，愚者要當且力爲。"
        ],
        "title": "論語絕句  其七一",
        "id": "a3fa6c09-fd21-48f9-b75c-1812a256aefd"
    },
    {
        "author": "張九成",
        "paragraphs": [
            "焉用牛刀去割雞，子游初見已無疑。",
            "既云學道應須愛，遂謂前言乃戲之。"
        ],
        "title": "論語絕句  其七二",
        "id": "3d5860d5-33ee-4252-8710-9cd104aad771"
    },
    {
        "author": "張九成",
        "paragraphs": [
            "於兵於食皆云去，當使斯民信獨存。",
            "不爾此心先已喪，雖云兵食更休論。"
        ],
        "title": "論語絕句  其七三",
        "id": "49542916-779c-4cb8-a08c-e68e294d2027"
    },
    {
        "author": "張九成",
        "paragraphs": [
            "哀公真自不尋常，雖是年饑亦較量。",
            "二猶不足如何徹，紬繹斯言味更長。"
        ],
        "title": "論語絕句  其七四",
        "id": "ef907920-5a5b-40a0-99a6-34b22505ec96"
    },
    {
        "author": "張九成",
        "paragraphs": [
            "一諾要之不可輕，古人於事貴能行。",
            "若還行得方爲諾，不爾徒言未必誠。"
        ],
        "title": "論語絕句  其七五",
        "id": "1510f188-8a5d-4e60-96b8-eb4435564606"
    },
    {
        "author": "張九成",
        "paragraphs": [
            "善勝不於常勝得，無方始向有方求。",
            "故知欲使人無訟，莫使情於聽處留。"
        ],
        "title": "論語絕句  其七六",
        "id": "b936deb5-2aa8-48ea-948c-549b7fae6517"
    },
    {
        "author": "張九成",
        "paragraphs": [
            "有類癡人學著棋，諄諄誨爾反狐疑。",
            "回頭試問旁觀者，說得元來却甚奇。"
        ],
        "title": "論語絕句  其七七",
        "id": "9b94a886-3c2f-486c-ab99-f85a8930acff"
    },
    {
        "author": "張九成",
        "paragraphs": [
            "大都禮義本人情，若論人情莫若親。",
            "苟使於親無曲折，不知人視作何人。"
        ],
        "title": "論語絕句  其七八",
        "id": "a9552405-1688-428b-abe0-e66cbb134c1b"
    },
    {
        "author": "張九成",
        "paragraphs": [
            "謙抑從來不務爭，於人唯恐失其情。",
            "若於禮義愆違處，安得區區學面朋。"
        ],
        "title": "論語絕句  其七九",
        "id": "4b3c99f0-d719-4bcc-89f1-712056e0348d"
    },
    {
        "author": "張九成",
        "paragraphs": [
            "四者相資體亦成，體成須要得兼明。",
            "當知禮樂非文具，乃是其間造化名。"
        ],
        "title": "論語絕句  其八○",
        "id": "8f3c8c9b-47b1-47d2-afa1-aa97d9e5631a"
    },
    {
        "author": "張九成",
        "paragraphs": [
            "仁體從來不可名，方圓隨處便成形。",
            "要之自在初非力，以力爲之恐失經。"
        ],
        "title": "論語絕句  其八一",
        "id": "4994e97d-be5a-426a-8753-2a2747aefb2f"
    },
    {
        "author": "張九成",
        "paragraphs": [
            "丘何爲佞乃栖栖，此語深憐及仲尼。",
            "猶乃從容言疾固，胸中蕩浩不容窺。"
        ],
        "title": "論語絕句  其八二",
        "id": "7c435c9f-a605-4033-8aa7-3f2d5536dca9"
    },
    {
        "author": "張九成",
        "paragraphs": [
            "若於君子能修敬，敬外無緣復有餘。",
            "子路不思三致問，病猶堯舜果何如。"
        ],
        "title": "論語絕句  其八三",
        "id": "ce8c3bf0-2993-4a49-8356-5ca601cc7420"
    },
    {
        "author": "張九成",
        "paragraphs": [
            "於時窮達何須較，在我行藏未易論。",
            "子路不知方慍見，更疑力學到師門。"
        ],
        "title": "論語絕句  其八四",
        "id": "a5dc08c6-3f88-4c07-80d1-0f6f6792eefe"
    },
    {
        "author": "張九成",
        "paragraphs": [
            "參聞吾道無心語，只在當時一唯間。",
            "多學反嗟疑子貢，望雲猶隔數重關。"
        ],
        "title": "論語絕句  其八五",
        "id": "d7a01339-51c0-45d8-8ab1-572c9dd14b99"
    },
    {
        "author": "張九成",
        "paragraphs": [
            "揚雄苦作艱深語，曹操空嗟幼婦詞。",
            "晚悟師言達而已，不須此外更支離。"
        ],
        "title": "論語絕句  其八六",
        "id": "364ff225-f3a9-4c0a-85bd-3b3a17da7a95"
    },
    {
        "author": "張九成",
        "paragraphs": [
            "豈是區區務相師，尋常一事不容欺。",
            "及階及席方皆坐，猶告之曰某在斯。"
        ],
        "title": "論語絕句  其八七",
        "id": "a91dc863-5c72-4d52-a427-6c56cf64d96f"
    },
    {
        "author": "張九成",
        "paragraphs": [
            "常追往日悔前事，復向如今念後來。",
            "幸爾平生無所好，喜於末句絕纖埃。"
        ],
        "title": "論語絕句  其八八",
        "id": "3737ffe3-71e5-48c7-8211-0f8089b1fd54"
    },
    {
        "author": "張九成",
        "paragraphs": [
            "損益由人好樂間，須於情竇著防閑。",
            "雞鳴舜跖能分得，始向師門見一斑。"
        ],
        "title": "論語絕句  其八九",
        "id": "e3152557-a176-42d7-88ab-b1e031705756"
    },
    {
        "author": "張九成",
        "paragraphs": [
            "要之恐懼常修省，乃是吾心所必然。",
            "君子如云止三畏，又何終日却乾乾。"
        ],
        "title": "論語絕句  其九○",
        "id": "a428760a-1064-4763-9454-2f97905b3a7b"
    },
    {
        "author": "張九成",
        "paragraphs": [
            "竊怪陳亢問伯魚，子今亦有異聞乎。",
            "喜云聞一得三理，料得其他未必如。"
        ],
        "title": "論語絕句  其九一",
        "id": "03e07c79-3172-44c5-aca0-b58f3a084372"
    },
    {
        "author": "張九成",
        "paragraphs": [
            "欲逃陽貨遇諸塗，在我之言亦未疏。",
            "大抵行藏非汝事，孰云夫子主癰疽。"
        ],
        "title": "論語絕句  其九二",
        "id": "4a1a3de1-2e51-4c8d-99db-b2c735befa83"
    },
    {
        "author": "張九成",
        "paragraphs": [
            "如何夫子欲無言，此理疑其或未然。",
            "若看陰陽運行處，方知與物自周旋。"
        ],
        "title": "論語絕句  其九三",
        "id": "831260e2-a0b8-4043-bf08-29efa81e0456"
    },
    {
        "author": "張九成",
        "paragraphs": [
            "既能委曲存商後，又不區區愛此身。",
            "以至爲奴作洪範，仲尼稱謂有三仁。"
        ],
        "title": "論語絕句  其九四",
        "id": "2dd867c3-b5b8-437e-940e-9895308c795f"
    },
    {
        "author": "張九成",
        "paragraphs": [
            "有道不妨三見黜，當時人恨以爲多。",
            "從來一向貪婪輩，讀此其如愧恥何。"
        ],
        "title": "論語絕句  其九五",
        "id": "32bf33c7-48a3-460b-ae1b-2ad7efb827e2"
    },
    {
        "author": "張九成",
        "paragraphs": [
            "宣尼頗意在斯人，故爾令由去問津。",
            "大是斯人能會意，知津此語亦爲真。"
        ],
        "title": "論語絕句  其九六",
        "id": "a85d55b3-983b-4e65-b7dc-4ada4d1138d3"
    },
    {
        "author": "張九成",
        "paragraphs": [
            "看來桀溺與長沮，固是其言太闊疏。",
            "若論耰耡全不顧，這般風味亦難如。"
        ],
        "title": "論語絕句  其九七",
        "id": "6fdd2bf2-8c9a-47dd-8790-89f84ea4af24"
    },
    {
        "author": "張九成",
        "paragraphs": [
            "體不勤勞穀不分，毅然植杖俯而耘。",
            "從前一向空擔板，大道元來亦未聞。"
        ],
        "title": "論語絕句  其九八",
        "id": "833d39a8-3c6f-4cc9-aa53-5659902e705a"
    },
    {
        "author": "張九成",
        "paragraphs": [
            "夫子當時議逸民，舉皆未必見其真。",
            "唯吾無可無不可，所以巍然號聖人。"
        ],
        "title": "論語絕句  其九九",
        "id": "dc28d596-1b0c-42f5-8dcf-9cbc8c818c34"
    },
    {
        "author": "張九成",
        "paragraphs": [
            "能謀雖似周公聖，於紂興亡特未分。",
            "及至當時獲微子，武王方始决成勳。"
        ],
        "title": "論語絕句  其一○○",
        "id": "4dabdd48-101e-4e8a-addd-bf053d733cd2"
    },
    {
        "author": "張九成",
        "paragraphs": [
            "春天夜月一聲蛙，撞破虛空共一家。",
            "正恁麽時誰會得，嶺頭脚痛有玄沙。"
        ],
        "title": "頌一首",
        "id": "7b9e2008-e509-4598-ae39-a112dab29ea7"
    },
    {
        "author": "施德操",
        "paragraphs": [
            "子美學古胸，萬卷鬰含蓄。",
            "遇事時一麾，百怪森動目。",
            "淵明淡無事，空洞撫便腹。",
            "物色入眼來，指點詩句足。",
            "彼直發其藏，義但隨所矚。",
            "二老詩中雄，同人不同曲。"
        ],
        "title": "論子美淵明詩",
        "id": "1ca9885b-ab19-4b66-b051-b89cc68d7913"
    },
    {
        "author": "施德操",
        "paragraphs": [
            "何處登臨眼最明，雪峰佳處一川平。",
            "潮隨海月生時上，峰在雲天靜處橫。",
            "幢蓋神扶喬木影，風雷井閉古泉聲。",
            "靈蹤鑿盡翻惆悵，何日遊山報道成。"
        ],
        "title": "題東庵廣福禪院",
        "id": "15b998d3-bdf2-4574-b8a4-cc7b5560d2df"
    },
    {
        "author": "施德操",
        "paragraphs": [
            "春風兩岸客來往，紅日一川鶯去留。"
        ],
        "title": "句",
        "id": "00105825-e91b-4ce7-aabf-75bf6a86e55b"
    },
    {
        "author": "楊璇",
        "paragraphs": [
            "艤棹青山下，來尋薊子家。",
            "人魚皆靜樂，水木亦清華。",
            "松老欲成蓋，菊寒殊未花。",
            "何須覓句漏，此自有丹砂。"
        ],
        "title": "詠東山廣福院",
        "id": "d550ce30-a2b7-40a3-8d20-bf8cab03855b"
    },
    {
        "author": "楊璇",
        "paragraphs": [
            "野寺孤峯上，危樓聳翠微。",
            "捲廉滄海近，洗鉢白雲飛。",
            "竹影臨經案，松花點衲衣。",
            "日斜登望處，湖畔一僧歸。"
        ],
        "title": "詠西山廣福院二首  其一",
        "id": "0d9c72d3-b40d-429d-9363-3f3125132cbe"
    },
    {
        "author": "楊璇",
        "paragraphs": [
            "地勢連滄海，山名號紫微。",
            "景閒僧坐久，路僻客來稀。",
            "峽影青相照，河流石自圍。",
            "塵喧都不到，安得此忘歸。"
        ],
        "title": "詠西山廣福院二首  其二",
        "id": "bbbe40d2-3941-4463-906a-39f8a1d16b76"
    },
    {
        "author": "刁文叔",
        "paragraphs": [
            "來時江梅散玉蕊，歸去麰麥如人深。",
            "桃花只解逞顔色，唯有垂楊知客心。"
        ],
        "title": "春日旅中",
        "id": "0870826e-fbb1-4727-be92-5d05ecc60548"
    },
    {
        "author": "黄伯劑",
        "paragraphs": [
            "寺古僧應少，地偏心自扃。",
            "憑高通楚望，懷遠眇胥靈。",
            "深蟄虬藏翠，斜飛鷺界青。",
            "休文今已去，佛像寄誰銘。"
        ],
        "title": "和張九成真如禪院詩",
        "id": "4ac54756-3591-4ade-b116-238d7fc14739"
    },
    {
        "author": "朱濤",
        "paragraphs": [
            "此地不燒屯，何由壁自赤。",
            "意因丹爐烟，焰此千尋石。"
        ],
        "title": "題小赤壁  其一",
        "id": "13880699-525b-4b39-853f-f2b19f31796a"
    },
    {
        "author": "朱濤",
        "paragraphs": [
            "千尋石上隱麻姑，會教蔡經起鼎爐。",
            "丹成龍去今何在，虎跡巖前叫鷓鴣。"
        ],
        "title": "題小赤壁  其二",
        "id": "59916587-3f04-4ce9-8086-cb69f66947a8"
    },
    {
        "author": "釋了一",
        "paragraphs": [
            "外道殷勤來問佛，有言不問及無言。",
            "大雄不費纖毫力，良馬何曾用舉鞭。"
        ],
        "title": "頌古二十首  其一",
        "id": "f1e22a3c-091c-4570-bbf8-71f421ea8c2e"
    },
    {
        "author": "釋了一",
        "paragraphs": [
            "清浄行者不涅槃，破戒比丘無地獄。",
            "天台相接到西川，總是自家親眷屬。"
        ],
        "title": "頌古二十首  其二",
        "id": "9cbdd023-e8c5-4e34-848b-246648d270f7"
    },
    {
        "author": "釋了一",
        "paragraphs": [
            "白日街頭獨自行，夜間屋裏獨自卧。",
            "山高不礙白雲飛，竹密不妨流水過。"
        ],
        "title": "頌古二十首  其三",
        "id": "cfe77c03-98dc-40a5-be29-65f771d8e440"
    },
    {
        "author": "釋了一",
        "paragraphs": [
            "清源佛法意如何，米價酬來太老婆。",
            "眨上眉毛行大道，莫於平地起風波。"
        ],
        "title": "頌古二十首  其四",
        "id": "0669fe6c-f6b4-4e25-8bec-df65fbcb1d9b"
    },
    {
        "author": "釋了一",
        "paragraphs": [
            "心不是佛，智不是道。",
            "舉得十分，未敢相保。",
            "携條拄杖閑行，切忌回頭轉腦。"
        ],
        "title": "頌古二十首  其五",
        "id": "59d45f74-9b19-41c9-a45b-71bbe035d5e7"
    },
    {
        "author": "釋了一",
        "paragraphs": [
            "南泉特地指瓶，隱峯便來瀉水。",
            "兩人自不識羞，掘地深埋自己。"
        ],
        "title": "頌古二十首  其六",
        "id": "f1917cca-c7fe-4e28-a84c-007382d6ebba"
    },
    {
        "author": "釋了一",
        "paragraphs": [
            "烏臼分明棒有眼，這僧直是眼無筋。",
            "假饒打著百千箇，切莫將伊掛齒唇。"
        ],
        "title": "頌古二十首  其七",
        "id": "5dd282d7-7e52-4911-93d9-e8490b571f8d"
    },
    {
        "author": "釋了一",
        "paragraphs": [
            "須知天地共同根，萬物從來元一體。",
            "未審南泉庭下花，幾人看了夢相似。"
        ],
        "title": "頌古二十首  其八",
        "id": "25693f77-6335-4dd0-9d3a-a24b4d074a8b"
    },
    {
        "author": "釋了一",
        "paragraphs": [
            "甘贄設粥念摩訶，致見南泉打破鍋。",
            "萬事但將公道斷，任教四海動干戈。"
        ],
        "title": "頌古二十首  其九",
        "id": "ec76db68-d6da-4c4c-ab4a-6209929ca429"
    },
    {
        "author": "釋了一",
        "paragraphs": [
            "檀越家中作水牛，收來放去任優遊。",
            "不曾犯著人苗稼，何必南泉對趙州。"
        ],
        "title": "頌古二十首  其一○",
        "id": "05ff289a-eca4-4253-9bcd-94bf95312d2f"
    },
    {
        "author": "釋了一",
        "paragraphs": [
            "大地是眼沒處屙，衲僧到此便聱訛。",
            "須知別有安身訣，會得安身事更多。",
            "咄，鍬子安著在甚麽處。"
        ],
        "title": "頌古二十首  其一一",
        "id": "37d7155f-413f-4262-bcf8-20983f36119e"
    },
    {
        "author": "釋了一",
        "paragraphs": [
            "禮佛無端撞趙州，却將知見作寃讐。",
            "如今四海平如掌，雲自高飛水自流。"
        ],
        "title": "頌古二十首  其一二",
        "id": "a6b4da28-c342-4568-a630-4c6e36d93dc4"
    },
    {
        "author": "釋了一",
        "paragraphs": [
            "殿上從來好功德，如何侍者却疑惑。",
            "趙州露出赤心肝，問著依然墨漆黑。"
        ],
        "title": "頌古二十首  其一三",
        "id": "d328f6f8-2018-4a2b-bd9f-bc8643025938"
    },
    {
        "author": "釋了一",
        "paragraphs": [
            "鐘鼓未鳴先托鉢，雪峯平地成饒舌。",
            "當時一徑入僧堂，且看巖頭有何說。"
        ],
        "title": "頌古二十首  其一四",
        "id": "325ad4d4-2091-4b32-bf60-79e7b50be5d7"
    },
    {
        "author": "釋了一",
        "paragraphs": [
            "的的古帆已掛後，小魚吞却大頭魚。",
            "雖然李廣運神箭，自古張顛解草書。"
        ],
        "title": "頌古二十首  其一五",
        "id": "8e52305f-7649-413b-a250-4887116dd2cf"
    },
    {
        "author": "釋了一",
        "paragraphs": [
            "春有百花夏有熱，秋有凉風冬有雪。",
            "若無閒事掛心頭，便是人間好時節。"
        ],
        "title": "頌古二十首  其一六",
        "id": "1fb986f3-be91-4d35-8f36-94c774f93505"
    },
    {
        "author": "釋了一",
        "paragraphs": [
            "竹箆舉起成生殺，豈肯容人亂札錐。",
            "劈脊一揮如薦得，銀山鐵壁也光輝。"
        ],
        "title": "頌古二十首  其一七",
        "id": "bc8e934d-f30d-4914-9b84-769e41520dcb"
    },
    {
        "author": "釋了一",
        "paragraphs": [
            "鐘樓上念讚，床脚下種菜。",
            "猛虎當路蹲，時人俱不會。",
            "黄蘗花開自有時，明州有箇憨布袋。"
        ],
        "title": "頌古二十首  其一八",
        "id": "f8d0f7a8-88b6-4e9f-8b33-d8fd0615b58f"
    },
    {
        "author": "釋了一",
        "paragraphs": [
            "楊岐金圈與栗蓬，吞跳依前事不同。",
            "大海都來一口吸，更無南北與西東。"
        ],
        "title": "頌古二十首  其一九",
        "id": "04f787a3-785c-49d5-9f7c-823dd0e413b6"
    },
    {
        "author": "釋了一",
        "paragraphs": [
            "熱糍盪口成痕跡，糍冷令人便動脾。",
            "何似且拈安一處，家常茶飯且隨時。"
        ],
        "title": "頌古二十首  其二○",
        "id": "5c166a1f-fd98-4529-80ab-cf33c244e70a"
    },
    {
        "author": "釋鼎需",
        "paragraphs": [
            "隈嚴遁谷，敗種焦牙。",
            "應物隨形，拖泥带水。"
        ],
        "title": "偈二十首  其一",
        "id": "13b0cfa0-46d5-4a8a-b54f-5f3598744a90"
    },
    {
        "author": "釋鼎需",
        "paragraphs": [
            "奔流度刃，未是作家。",
            "疾燄過風，猶爲鈍漢。"
        ],
        "title": "偈二十首  其二",
        "id": "72094599-f1e1-4713-8876-8a0d9223c290"
    },
    {
        "author": "釋鼎需",
        "paragraphs": [
            "子能承父業，賺殺幾多人。",
            "家破人亡後，無門寄此身。",
            "愁人莫向愁人說，說向愁人愁殺人。"
        ],
        "title": "偈二十首  其三",
        "id": "c2a625cd-8557-4696-9de0-639a8f8622a0"
    },
    {
        "author": "釋鼎需",
        "paragraphs": [
            "欲得現前，莫存順逆。",
            "屙屎送尿，多少省力。"
        ],
        "title": "偈二十首  其四",
        "id": "866791f4-5f35-4066-a2da-2092fb4089bb"
    },
    {
        "author": "釋鼎需",
        "paragraphs": [
            "堂堂兮巍巍，威威兮蕤蕤。",
            "手携兔角杖，脚踏石烏龜。",
            "來莫可抑，去莫可追。",
            "而今到此，合掌趺跪。"
        ],
        "title": "偈二十首  其五",
        "id": "3f998d85-1d16-40ce-a4fa-bc885dc1e2dc"
    },
    {
        "author": "釋鼎需",
        "paragraphs": [
            "我觀鷂子摶天飛，烏龜水底逐魚兒。",
            "三箇婆婆六箇嬭，金剛背上爛如泥。",
            "諸仁者，知不知。",
            "伯牙雖會彈，善聽須子期。"
        ],
        "title": "偈二十首  其六",
        "id": "2d36e363-f624-4063-b322-66cb1d003fde"
    },
    {
        "author": "釋鼎需",
        "paragraphs": [
            "昨夜三更轉向西，昏昏宇宙幾人迷。",
            "澄潭影轉風初息，孤狖微聞嶺外啼。"
        ],
        "title": "偈二十首  其七",
        "id": "85ac5752-cdfb-46fc-a0b4-81cb5cbd723b"
    },
    {
        "author": "釋鼎需",
        "paragraphs": [
            "在凡全凡，在聖全聖。",
            "各各據本位，通達事理竟。",
            "譬如鐘中無鼓響，鼓中無鐘聲。",
            "鐘鼓不相參，句句無前後。",
            "若能於此徹根源，一任金毛喚作狗。",
            "忙忙途路未歸人，切忌面南看北斗。"
        ],
        "title": "偈二十首  其八",
        "id": "ba16cf09-3ba6-42a4-9c8f-0a2573688cde"
    },
    {
        "author": "釋鼎需",
        "paragraphs": [
            "獨枕孤峯忘歲月，梧桐葉落始知秋。",
            "若知撲落非他物，始解縱橫得自由。",
            "萬仞懸崖絲繫腰，百尺竿頭獨打翹。",
            "大洋海裏驟驊騮，須彌頂上駕扁舟。",
            "好箇通天作略，自然脫體風流。",
            "今朝有酒今朝醉，明日愁來明日愁。"
        ],
        "title": "偈二十首  其九",
        "id": "0173ce52-3bc4-4a80-b4cc-bdee727f31ea"
    },
    {
        "author": "釋鼎需",
        "paragraphs": [
            "行亦禪，坐亦禪，語默動靜體安然。",
            "江上晚來堪畫處，一葉扁舟破遠煙。"
        ],
        "title": "偈二十首  其一○",
        "id": "be0f6b16-b91f-4c9d-8bad-d18ae894a8b4"
    },
    {
        "author": "釋鼎需",
        "paragraphs": [
            "陜府鐵牛吞大像，生得河東鸑鷟兒。",
            "海門深處宜歸隱，只恐調高人不知。",
            "知不知，擬欲擡眸一顧之，早是失却兩莖眉。"
        ],
        "title": "偈二十首  其一一",
        "id": "5e97bb75-f2f5-49b2-89c2-0f8433f10ee9"
    },
    {
        "author": "釋鼎需",
        "paragraphs": [
            "世尊拈花，迦葉微笑。",
            "師鐵得金，一場富貴。",
            "馬祖升堂，百丈卷席。",
            "爲衆竭力，禍出私門。"
        ],
        "title": "偈二十首  其一二",
        "id": "74c68c10-2a4c-4d0a-a17d-d1c341838569"
    },
    {
        "author": "釋鼎需",
        "paragraphs": [
            "人間正月十五日，西來祖意若爲陳。",
            "樓臺上下火照火，車馬往來人看人。"
        ],
        "title": "偈二十首  其一三",
        "id": "34e9ac42-b2f7-4d39-8399-578c5b611375"
    },
    {
        "author": "釋鼎需",
        "paragraphs": [
            "一不得孤負自己，二不得停囚長智。",
            "三不得生心比擬，擬不擬，眨起眉毛千萬里。"
        ],
        "title": "偈二十首  其一四",
        "id": "e97af5b9-6eac-4f19-b7e2-2d9ca1f503da"
    },
    {
        "author": "釋鼎需",
        "paragraphs": [
            "虎頭带角人難措，石火電光須密布。",
            "假饒烈士薦應難，懵底那能解回互。"
        ],
        "title": "偈二十首  其一五",
        "id": "131f6884-ac94-4507-baee-a370b0d2c65d"
    },
    {
        "author": "釋鼎需",
        "paragraphs": [
            "死中活，閒雲散盡長空闊。",
            "活中死，螺江水流截不住。",
            "兩岸蘆花相對開，漁翁撥棹還歸去。",
            "去去何處，寒梅已綻嶺南枝，漫漫雪覆千峯寺。"
        ],
        "title": "偈二十首  其一六",
        "id": "545ea494-4cc4-4fe1-a8dd-dbd4d0681c70"
    },
    {
        "author": "釋鼎需",
        "paragraphs": [
            "三月安居，九旬禁足。",
            "物外閒人，何拘何束。",
            "青絹扇子足風凉，一任山青并水綠。"
        ],
        "title": "偈二十首  其一七",
        "id": "e6cbd2d3-c5ab-4f0c-b48f-412fc94eeb12"
    },
    {
        "author": "釋鼎需",
        "paragraphs": [
            "行羅漢慈，破結賊故。",
            "行菩薩慈，安衆生故。",
            "行如來慈，續慧命故。"
        ],
        "title": "偈二十首  其一八",
        "id": "210188ae-c8c8-4bec-9dba-9acb55672820"
    },
    {
        "author": "釋鼎需",
        "paragraphs": [
            "橫按吹毛，虛張意氣。",
            "衝開鐵壁，枉費精神。"
        ],
        "title": "偈二十首  其一九",
        "id": "572296b8-2b11-44b8-91b1-a8bd60d54833"
    },
    {
        "author": "釋鼎需",
        "paragraphs": [
            "西天悉達多太子，今日降神出母胎。",
            "一步一蓮隨寶足，人間天上獨崔嵬。"
        ],
        "title": "偈二十首  其二○",
        "id": "d76007b3-554e-47a0-9578-192de33083ba"
    },
    {
        "author": "釋鼎需",
        "paragraphs": [
            "入息未嘗居陰界，出息何曾涉萬緣。",
            "一聲漁笛離南浦，依舊蘆花深處眠。"
        ],
        "title": "頌古四首  其一",
        "id": "be8f527e-2de3-4384-bbd3-0c202906a9c0"
    },
    {
        "author": "釋鼎需",
        "paragraphs": [
            "池陽面壁許誰知，萬古孤峯對落暉。",
            "纔見攢眉便回去，早知不是丈夫兒。"
        ],
        "title": "頌古四首  其二",
        "id": "a2c8ed8f-3f71-45be-a999-278b9b6d3454"
    },
    {
        "author": "釋鼎需",
        "paragraphs": [
            "閉門入圃太周遮，一喚回頭便到家。",
            "良遂知時人不委，海山空映夕陽斜。"
        ],
        "title": "頌古四首  其三",
        "id": "dcf94733-52b0-494c-8bcd-ed93fbf6ce39"
    },
    {
        "author": "釋鼎需",
        "paragraphs": [
            "言言言兮，飄風灑雪。",
            "默默默兮，雷輷電掣。",
            "藕絲孔裏騎大鵬，等閒挨落天邊月。"
        ],
        "title": "頌古四首  其四",
        "id": "c4b08eb6-4ae4-4f34-9d21-e6c05d385151"
    },
    {
        "author": "釋鼎需",
        "paragraphs": [
            "一不愛乖崖傲物，又不愛像樓打樓。",
            "飽諳世事慵開口，暗展雙眉自點頭。"
        ],
        "title": "自贊",
        "id": "7e984dd4-13ac-4a40-b829-83e8197d2944"
    },
    {
        "author": "釋鼎需",
        "paragraphs": [
            "便請從東過西，不妨水雲自若。",
            "如其稍涉遲回，直是一槌粉碎。"
        ],
        "title": "偈四首  其一",
        "id": "7cd63981-5074-44c4-820c-2379992a66eb"
    },
    {
        "author": "釋鼎需",
        "paragraphs": [
            "懶翁懶中懶，最懶懶說禪。",
            "亦不重自己，亦不重先賢。",
            "又誰管你地，又誰管你天。",
            "物外翛然無個事，日上三竿猶更眠。"
        ],
        "title": "偈四首  其二",
        "id": "c708b928-ea41-4b74-a335-68abcbb48417"
    },
    {
        "author": "釋鼎需",
        "paragraphs": [
            "心如皎月連天照，性似寒潭徹底清。",
            "無價夜光人不識，夢中虛度幾千春。"
        ],
        "title": "偈四首  其三",
        "id": "bd20dbde-0df3-4d80-881c-27110510d5ee"
    },
    {
        "author": "釋鼎需",
        "paragraphs": [
            "十四十五，明明已露。",
            "更問如何，西天此土。"
        ],
        "title": "偈四首  其四",
        "id": "20129200-2f93-4ce0-8862-09e2de8559dc"
    },
    {
        "author": "釋鼎需",
        "paragraphs": [
            "頂門豎亞摩醯眼，肘後斜懸奪命符。",
            "瞎却眼，卸却符，趙州東壁掛葫蘆。"
        ],
        "title": "偈",
        "id": "a5e34d31-b840-4c6a-a032-75be5bc93f38"
    },
    {
        "author": "釋鼎需",
        "paragraphs": [
            "鳥窠佛法無多子，只在襤襂一布毛。",
            "一氣吹來何處去，至今天下有譊訛。"
        ],
        "title": "頌古十七首  其一",
        "id": "310362bf-a499-474b-9e00-c73fdf27d35e"
    },
    {
        "author": "釋鼎需",
        "paragraphs": [
            "打車即是打牛是，鼻孔遼天也被穿。",
            "已向人前輸肺腑，可憐今古妄加鞭。"
        ],
        "title": "頌古十七首  其二",
        "id": "0069dac1-4944-4050-88ec-d5c3a132a672"
    },
    {
        "author": "釋鼎需",
        "paragraphs": [
            "父子相將草裏遊，人前拈弄幾包羞。",
            "返雷一震驚天地，直得滄溟絕點流。"
        ],
        "title": "頌古十七首  其三",
        "id": "25af9889-6b70-498d-8017-d6742b0c2f7a"
    },
    {
        "author": "釋鼎需",
        "paragraphs": [
            "大義開田創祖基，分明書契示傳持。",
            "兒孫不肯遺先業，乞食年年役路歧。"
        ],
        "title": "頌古十七首  其四",
        "id": "3df2129c-0ba9-479c-8d05-374911a9fed1"
    },
    {
        "author": "釋鼎需",
        "paragraphs": [
            "王令威嚴誰敢擬，纖毫纔動鐵輪隨。",
            "時人只見錐頭利，幾人能見利頭錐。"
        ],
        "title": "頌古十七首  其五",
        "id": "251cc424-38e9-41c1-a497-2942fd2aa1f0"
    },
    {
        "author": "釋鼎需",
        "paragraphs": [
            "鏌铘在握當堂坐，擬欲衝前便喪軀。",
            "縱使機鋒如電拂，到頭未免病棲蘆。"
        ],
        "title": "頌古十七首  其六",
        "id": "00219db8-8230-4ccc-8549-ecb545ee62c2"
    },
    {
        "author": "釋鼎需",
        "paragraphs": [
            "堪笑當年陸大夫，獨誇身外更無餘。",
            "不因指出花如夢，爭得雙眸翳盡除。"
        ],
        "title": "頌古十七首  其七",
        "id": "f7a09f25-3e80-4239-b973-4c0b0f8d1686"
    },
    {
        "author": "釋鼎需",
        "paragraphs": [
            "鹽貴米賤，諸事成現。",
            "擬欲商量，腦後拔箭。"
        ],
        "title": "頌古十七首  其八",
        "id": "cc356914-fab7-4db3-bdc8-123b43597339"
    },
    {
        "author": "釋鼎需",
        "paragraphs": [
            "金木水火土，始終顛倒數。",
            "五六下四三，初爻傳白虎。",
            "苦苦，卜得此卦一生貧，遠信不來病人死。"
        ],
        "title": "頌古十七首  其九",
        "id": "78325de3-11d1-4cd6-b8fa-995b3239d9ad"
    },
    {
        "author": "釋鼎需",
        "paragraphs": [
            "騎虎頭，把虎尾，霹靂一聲驚萬里。",
            "坐觀成敗老將軍，腦後一槌誰敢擬。",
            "擬不擬，箇箇無裩長者子。"
        ],
        "title": "頌古十七首  其一○",
        "id": "df8239b4-c8af-420c-b0a8-9b3d6d743162"
    },
    {
        "author": "釋鼎需",
        "paragraphs": [
            "昨夜三更轉向西，昏昏宇宙幾人迷。",
            "澄潭影轉風初息，猿狖微聞嶺外啼。"
        ],
        "title": "頌古十七首  其一一",
        "id": "e6c3684e-b16b-4599-a8ce-b74a36024c0a"
    },
    {
        "author": "釋鼎需",
        "paragraphs": [
            "兩箇孩兒抱花鼓，左邊打了右邊舞。",
            "一曲兩曲無人會，歷歷清風動千古。"
        ],
        "title": "頌古十七首  其一二",
        "id": "74ce6e38-a9e6-48bb-9b1b-0f1628ec8919"
    },
    {
        "author": "釋鼎需",
        "paragraphs": [
            "京師出大黄，不許謾商量。",
            "貴買還賤賣，纔喫便承當。"
        ],
        "title": "頌古十七首  其一三",
        "id": "845eaa41-7b5a-46bf-9c25-be537c1997c8"
    },
    {
        "author": "釋鼎需",
        "paragraphs": [
            "一不問兮二不休，直須識取那鈎頭。",
            "再三回首來相見，急水波心輥繡毬。"
        ],
        "title": "頌古十七首  其一四",
        "id": "f497fe05-1c17-41c9-845e-939a7c21a75f"
    },
    {
        "author": "釋鼎需",
        "paragraphs": [
            "雲門大作師子吼，剛把衷腸爲誰剖。",
            "眼似流星尚懵然，狂夫逐臭爭知有。",
            "君不見，巖頭有語兮，咬人屎橛非好狗。"
        ],
        "title": "頌古十七首  其一五",
        "id": "a68b0ff1-5cfa-4c76-b980-fbc00681c098"
    },
    {
        "author": "釋鼎需",
        "paragraphs": [
            "畐塞虛空，不如不去。",
            "前後際斷，今亦無住。",
            "倒騎佛殿出三門，却把三門掛露柱。"
        ],
        "title": "頌古十七首  其一六",
        "id": "febc106f-65fa-428e-bc68-b57c65ffa3eb"
    },
    {
        "author": "釋鼎需",
        "paragraphs": [
            "全鋒敵勝鐵牛機，電掣雷奔已是遲。",
            "等閒活捉盧陂老，縱饒猛略若爲施。",
            "君不見，寰中意氣，閫外威權，擬議衝前總滅門。"
        ],
        "title": "頌古十七首  其一七",
        "id": "a24d8474-4a3e-4be8-9bff-f89d58f919b5"
    },
    {
        "author": "釋鼎需",
        "paragraphs": [
            "𪂶𪂶鳥，守空池。",
            "魚從脚底過，𪂶𪂶總不知。"
        ],
        "title": "頌古十七首  其一八",
        "id": "ea4002fe-cdce-4089-9969-b6eef55e44d9"
    },
    {
        "author": "釋鼎需",
        "paragraphs": [
            "幽谷白雲藏白雀，擬心棲處隔山迷。",
            "直饒不住棲心處，猶落怡山第二機。"
        ],
        "title": "頌古十七首  其一九",
        "id": "664879e1-dc78-420c-a441-0779d23736f7"
    },
    {
        "author": "釋鼎需",
        "paragraphs": [
            "三人證龜成鱉，剛把天機漏洩。",
            "木人嶺上唱歌，石女眼中滴血。"
        ],
        "title": "頌古十七首  其二○",
        "id": "02dd471a-8013-4e4c-9656-4ad03d8bcbfb"
    },
    {
        "author": "釋鼎需",
        "paragraphs": [
            "路窮崖斷進無門，賴有山翁指出原。",
            "九曲黄河清徹底，誰知別是一乾坤。"
        ],
        "title": "頌古十七首  其二一",
        "id": "5b43bdca-a4b8-4b98-94f4-f3e91da3e6da"
    },
    {
        "author": "黄彥節",
        "paragraphs": [
            "擬嚼枝頭蠟，驚香却肖蘭。",
            "前村深雪裏，莫作嶺梅看。"
        ],
        "title": "梅花",
        "id": "c913a26b-61a9-4a03-8155-1b9c3a0877df"
    },
    {
        "author": "釋守浄",
        "paragraphs": [
            "定光金地遥招手，智者江陵暗點頭。",
            "已是白雲千萬里，那堪於此未知休。"
        ],
        "title": "偈二十七首  其一",
        "id": "8b47a095-a499-4dc4-abee-82e185f02e60"
    },
    {
        "author": "釋守浄",
        "paragraphs": [
            "談玄說妙，撒屎撒尿。",
            "行棒行喝，將鹽止渴。",
            "立主立賓，花擘宗乘。"
        ],
        "title": "偈二十七首  其二",
        "id": "c1dbfce2-69f9-4da2-9f2c-00fcac36f82d"
    },
    {
        "author": "釋守浄",
        "paragraphs": [
            "傳來鐵鉢盛貓飯，摩衲袈裟入墨盆。",
            "祖翁活計都壞了，不知將底付兒孫。"
        ],
        "title": "偈二十七首  其三",
        "id": "a553dbc8-2d42-4a81-b7b2-bbc983796813"
    },
    {
        "author": "釋守浄",
        "paragraphs": [
            "堂前露柱久懷胎，長下嬰兒頗俊哉。",
            "未解語言先作賦，一操直取狀元來。"
        ],
        "title": "偈二十七首  其四",
        "id": "53af78e8-b023-4432-9e97-aea235ac8ef9"
    },
    {
        "author": "釋守浄",
        "paragraphs": [
            "文殊普賢談理事，臨濟德山行棒喝。",
            "東禪一覺到天明，偏愛風從凉處發。"
        ],
        "title": "偈二十七首  其五",
        "id": "0703f4f9-e136-4c84-a21e-eb8137cf8949"
    },
    {
        "author": "釋守浄",
        "paragraphs": [
            "一念得心，頓超三界。",
            "得無所得，貪瞋爛壞。",
            "野草閒花滿地愁，將軍戰馬今何在。"
        ],
        "title": "偈二十七首  其六",
        "id": "8d36af0a-4eca-410f-964f-90bb53ad5a22"
    },
    {
        "author": "釋守浄",
        "paragraphs": [
            "九夏炎炎火熱，木人汗流不輟。",
            "夜來一雨便凉，莫道山僧不說。"
        ],
        "title": "偈二十七首  其七",
        "id": "deab314f-9a62-48c7-a980-04aca955f6ea"
    },
    {
        "author": "釋守浄",
        "paragraphs": [
            "正炊折脚鐺安隱，無奈公文抵死催。",
            "硬把死蛇頭不得，隨時之義大矣哉。"
        ],
        "title": "偈二十七首  其八",
        "id": "f76d2bc3-0ba6-4ee5-a245-69ecabad860d"
    },
    {
        "author": "釋守浄",
        "paragraphs": [
            "大兄杜口毗耶，小兄掩室摩竭。",
            "恰好和我三人，大家證龜作鱉。"
        ],
        "title": "偈二十七首  其九",
        "id": "d81ebe29-0622-42a1-b4bb-8a3156d61487"
    },
    {
        "author": "釋守浄",
        "paragraphs": [
            "石門深且幽，好住不肯住。",
            "翻身入城隍，却向鬧市去。",
            "鬧浩浩處冷湫湫，冷湫湫處看楊州。",
            "四五百條花柳巷，二三千處管絃樓。"
        ],
        "title": "偈二十七首  其一○",
        "id": "6ff7b4bc-0c3b-456d-97d9-8abcca2e17a9"
    },
    {
        "author": "釋守浄",
        "paragraphs": [
            "慧不厭修，福不厭作。",
            "福慧雙收，如虎戴角。",
            "作既無作，修亦無修。",
            "青山綠水，短棹孤舟。",
            "格外之談，迥出常流。"
        ],
        "title": "偈二十七首  其一一",
        "id": "64998451-47de-4d6e-8e7b-ec13ee7ebc8e"
    },
    {
        "author": "釋守浄",
        "paragraphs": [
            "不用立雪庭下，不用斷臂師前。",
            "須信當人分上，已與佛祖齊肩。",
            "會得朝打八百，不會暮打三千。"
        ],
        "title": "偈二十七首  其一二",
        "id": "033b5c3d-ac93-4e55-89c3-cb59ff2ce0bd"
    },
    {
        "author": "釋守浄",
        "paragraphs": [
            "瞿曇鼓動三寸舌，四十九年無法說。",
            "達磨不立一字脚，列派分枝無處著。",
            "青山不鎖長飛勢，滄海合知來處高。"
        ],
        "title": "偈二十七首  其一三",
        "id": "97f53b03-f9ae-4fe4-b307-b8f95657fef7"
    },
    {
        "author": "釋守浄",
        "paragraphs": [
            "念念捨離諸惡趣，心心克取佛菩提。",
            "取捨二途如脫得，永嘉元不識曹溪。"
        ],
        "title": "偈二十七首  其一四",
        "id": "e48bcf8d-a60a-4b28-9574-b677186f2c1c"
    },
    {
        "author": "釋守浄",
        "paragraphs": [
            "佛祖頂𩕳上，有破天大路。",
            "未透生死關，如何敢進步。",
            "不進步，大千沒遮護。",
            "一句絕言詮，那吒擎鐵柱。"
        ],
        "title": "偈二十七首  其一五",
        "id": "9d99d214-f216-43d5-bdf2-19f48f84dc4b"
    },
    {
        "author": "釋守浄",
        "paragraphs": [
            "流水下山非有意，片雲歸洞本無心。",
            "人生若得如雲水，鐵樹開花遍界春。"
        ],
        "title": "偈二十七首  其一六",
        "id": "6164dea8-6249-49b2-bdf6-f383017212f3"
    },
    {
        "author": "釋守浄",
        "paragraphs": [
            "我有折脚鐺，三子共提掇。",
            "一著一著高，一步一步闊。",
            "從此活業興，清風動寥泬。",
            "夜半放烏雞，頭上一點雪。"
        ],
        "title": "偈二十七首  其一七",
        "id": "b23b3106-0648-47fb-8751-e97759e4cd89"
    },
    {
        "author": "釋守浄",
        "paragraphs": [
            "今朝十二，鼓聲動地。",
            "雲水上來，討甚巴鼻。",
            "直饒天雨四花，爭似歸堂打睡。"
        ],
        "title": "偈二十七首  其一八",
        "id": "72a570d9-c3e5-4222-96b4-77c25abd07b7"
    },
    {
        "author": "釋守浄",
        "paragraphs": [
            "達磨不來東土，二祖不往西天。",
            "老盧不識五祖，誰云夜半衣傳。"
        ],
        "title": "偈二十七首  其一九",
        "id": "1e0649ab-acdc-4281-9d37-7846f8736624"
    },
    {
        "author": "釋守浄",
        "paragraphs": [
            "日日波波走，夜夜不曾停。",
            "走到歲窮夜，依舊定盤星。"
        ],
        "title": "偈二十七首  其二○",
        "id": "82734a99-047e-4daf-ba31-89ba7dd11914"
    },
    {
        "author": "釋守浄",
        "paragraphs": [
            "三十六旬窮此夕，定盤星上轉風車。",
            "放開結角羅紋處，須信風流出當家。"
        ],
        "title": "偈二十七首  其二一",
        "id": "cf84ec18-cfe0-4d32-aad9-a13612082a09"
    },
    {
        "author": "釋守浄",
        "paragraphs": [
            "我有懶菴兄，夤緣真有在。",
            "從東復過西，兩處成交代。",
            "去矣無遺恨，所欠唯睡債。",
            "難忘手足情，特來爲渠賽。"
        ],
        "title": "偈二十七首  其二二",
        "id": "ec2d1217-9d8e-497c-9ea0-54e5d05f420f"
    },
    {
        "author": "釋守浄",
        "paragraphs": [
            "常州有，福州無，江風作惡浪花粗。",
            "不用刻舟徒記劍，片帆已過洞庭湖。"
        ],
        "tags": [
            "洞庭湖"
        ],
        "title": "偈二十七首  其二三",
        "id": "44af1487-a93e-4afc-a2ca-4ef239b2dd6f"
    },
    {
        "author": "釋守浄",
        "paragraphs": [
            "三分光陰二早過，靈臺一點不揩磨。",
            "貪生逐日區區去，喚不回頭爭奈何。"
        ],
        "title": "偈二十七首  其二四",
        "id": "b5df7bee-b5ec-416a-aad7-22d6bc3377ba"
    },
    {
        "author": "釋守浄",
        "paragraphs": [
            "一葉落，便知秋，顢頇佛性。",
            "一塵起，大地收，儱侗真如。",
            "若是衲僧門下客，不用更躊躇。",
            "曾向華山圖上看，又添潘閬倒騎驢。"
        ],
        "title": "偈二十七首  其二五",
        "id": "2d8290a2-bf82-4bd8-9ee9-07b9144edc27"
    },
    {
        "author": "釋守浄",
        "paragraphs": [
            "夢幻空花，六十七年。",
            "白鳥煙沒，秋水連天。"
        ],
        "title": "偈二十七首  其二六",
        "id": "eab92a9e-ffc4-4078-8b8e-9fb266cf301b"
    },
    {
        "author": "釋守浄",
        "paragraphs": [
            "夢幻空花六十七，臨行猶自老婆心。",
            "鴛鴦繡出與人看，誰知元不犯金針。"
        ],
        "title": "偈二十七首  其二七",
        "id": "6231c602-bf34-4ee0-bc98-8a0f5af75789"
    },
    {
        "author": "釋守浄",
        "paragraphs": [
            "析盡屍骸沒一些，從茲遍界是那吒。",
            "直饒見得無纖翳，未免重添眼裏花。"
        ],
        "title": "頌古四首  其一",
        "id": "dcd8bce4-cfe3-4ed4-8993-281e33641230"
    },
    {
        "author": "釋守浄",
        "paragraphs": [
            "普請開田力已齊，紛紛带水又拖泥。",
            "展開兩手人休問，昨夜三更月落西。"
        ],
        "title": "頌古四首  其二",
        "id": "ff34dd73-c526-4317-875f-37a10bfda839"
    },
    {
        "author": "釋守浄",
        "paragraphs": [
            "不知此土何爲驗，拈起新羅人草鞋。",
            "漢祖殿前樊噲怒，鴻門一踏爲誰開。"
        ],
        "title": "頌古四首  其三",
        "id": "0d5fc9c1-b42b-46d9-a461-207eec2df963"
    },
    {
        "author": "釋守浄",
        "paragraphs": [
            "涅槃償債更無殊，劈破長沙肘後符。",
            "一句全提無話會，錢塘八月浪花粗。"
        ],
        "title": "頌古四首  其四",
        "id": "838b294a-8053-49f5-8a32-0a4a657e787c"
    },
    {
        "author": "釋守浄",
        "paragraphs": [
            "坐斷毗盧頂𩕳，須是沒量大人。",
            "若是沒量大人，不坐毗盧頂𩕳。"
        ],
        "title": "偈三首  其一",
        "id": "0578d99d-4cb6-4c56-8e4f-66377e4445c3"
    },
    {
        "author": "釋守浄",
        "paragraphs": [
            "今朝臘月九，窮漢外邊走。",
            "雖然不還家，却是他好手。",
            "陋巷不騎金色馬，回途却著破襴衫。"
        ],
        "title": "偈三首  其二",
        "id": "be705a1f-bf24-437b-b92f-a2df7f5e332c"
    },
    {
        "author": "釋守浄",
        "paragraphs": [
            "若欲正提綱，直須大地荒。",
            "欲來衝雪刃，未免露鋒鋩。"
        ],
        "title": "偈三首  其三",
        "id": "a9f185ed-badf-40c3-b959-9c3f518d448a"
    },
    {
        "author": "釋守浄",
        "paragraphs": [
            "閉却口，時時說。",
            "截却舌，無間歇。",
            "無間歇，最奇絕。",
            "最奇絕，眼中屑。",
            "了了了時無可了，玄玄玄處亦須呵。"
        ],
        "title": "偈一首",
        "id": "29df9c60-c988-4233-9eb1-e7011da771c1"
    },
    {
        "author": "釋守浄",
        "paragraphs": [
            "比謂拈來伸一問，如何舉衆盡茫然。",
            "不因一撲百雜碎，定作人間醜婦寃。"
        ],
        "title": "頌古",
        "id": "898826f3-cf43-406c-955a-90a6661d599f"
    },
    {
        "author": "釋守浄",
        "paragraphs": [
            "山龜有殻藏頭尾，七十二鉆不奈何。",
            "恰似秀峰空首座，嘉招不肯出煙蘿。"
        ],
        "title": "調空首座",
        "id": "84855c87-6ca8-4c1a-8b5f-392cbfe1ec9f"
    },
    {
        "author": "釋道謙",
        "paragraphs": [
            "賢聖劫來未曾殺，而今斷這一刀休。",
            "果然葛怛胸中落，笑殺靈山老比丘。"
        ],
        "title": "頌古七首  其一",
        "id": "ba86cb13-34ef-42bb-8454-96d078ad938e"
    },
    {
        "author": "釋道謙",
        "paragraphs": [
            "四箇沒意智漢，做處總無畔岸。",
            "一狀領過階前，與伊據款結案。"
        ],
        "title": "頌古七首  其二",
        "id": "2cee0a38-f609-44f6-870a-645c37ac8756"
    },
    {
        "author": "釋道謙",
        "paragraphs": [
            "浩浩長江際碧空，片帆高挂便乘風。",
            "快哉不費纖毫力，萬里家鄉咫尺通。"
        ],
        "tags": [
            "长江"
        ],
        "title": "頌古七首  其三",
        "id": "14ed1554-6f99-44e7-8bae-e9041372477c"
    },
    {
        "author": "釋道謙",
        "paragraphs": [
            "誰家飯挂空梁，指與小兒令看。",
            "解開即是灰囊，當下命根便斷。"
        ],
        "title": "頌古七首  其四",
        "id": "4dc25513-84b5-402c-8971-eb7114f02343"
    },
    {
        "author": "釋道謙",
        "paragraphs": [
            "賣盡田園徹骨貧，不知何處可容身。",
            "樓頭浪蕩無拘檢，鐵笛橫吹過洞庭。"
        ],
        "tags": [
            "洞庭湖"
        ],
        "title": "頌古七首  其五",
        "id": "040502f8-d66f-4f86-bd32-aa6793ffacc6"
    },
    {
        "author": "釋道謙",
        "paragraphs": [
            "華嶽三峰翠插天，上頭無路可躋攀。",
            "不知誰有神仙手，折取峰頭十丈蓮。"
        ],
        "tags": [
            "华山"
        ],
        "title": "頌古七首  其六",
        "id": "494983be-1058-49f5-8cc0-33b4cd170548"
    },
    {
        "author": "釋道謙",
        "paragraphs": [
            "太平時節歲豐盈，旅不赍糧戶不扃。",
            "官路無人夜無月，唱歌歸去恰三更。"
        ],
        "title": "頌古七首  其七",
        "id": "28f6c4f5-6e08-4105-9281-c26e37676370"
    },
    {
        "author": "釋道謙",
        "paragraphs": [
            "二三尺雪山藏路，一兩點花春到梅。",
            "將此贈君持不去，請君收拾早歸來。"
        ],
        "title": "送道友",
        "id": "31884ccf-0049-47a0-bb34-5a3aa9ac524c"
    },
    {
        "author": "釋法寶",
        "paragraphs": [
            "千般言，萬種喻，祇要教君早回去。",
            "夜來一片黑雲生，莫教錯却山前路。"
        ],
        "title": "偈",
        "id": "554bbc61-5acb-462f-b602-c955258cb486"
    },
    {
        "author": "釋祖元",
        "paragraphs": [
            "小菴小舍小叢林，土地何須八九人。",
            "若解輪番來打供，免教碎作一堆塵。"
        ],
        "title": "偈一首",
        "id": "5c0d73f4-8789-4995-ade2-c8f14d576ac5"
    },
    {
        "author": "釋祖元",
        "paragraphs": [
            "無地無錐未是貧，知無尚有守無身。",
            "儂家近日貧來甚，不見當初貧底人。"
        ],
        "title": "香嚴貧",
        "id": "85ed802f-5566-4d31-8b27-0c23bff58e5e"
    },
    {
        "author": "釋祖元",
        "paragraphs": [
            "不觸又不背，徒勞生擬議。",
            "開口更商量，白雲千萬里。"
        ],
        "title": "竹篦",
        "id": "6da59922-18cf-4c7f-9433-6200ecb57683"
    },
    {
        "author": "釋祖元",
        "paragraphs": [
            "剔起燈來是火，歷劫無明照破。",
            "歸堂撞見聖僧，幾乎當面蹉過。"
        ],
        "title": "偈三首  其一",
        "id": "9061829e-ce18-431c-b4d5-7dcfb2be7764"
    },
    {
        "author": "釋祖元",
        "paragraphs": [
            "有佛處不得住，踏著秤鎚硬似鐵。",
            "無佛處急走過，脚下草深三尺。",
            "三千里外，逢人不得錯舉。",
            "北斗掛須彌，棒頭挑日月。",
            "摘楊花，摘楊花，眼裏瞳人著繡鞋。"
        ],
        "title": "偈三首  其二",
        "id": "10af3b1a-1ea2-4631-8235-4ae33cb2010b"
    },
    {
        "author": "釋祖元",
        "paragraphs": [
            "雁山枯木實頭禪，不在尖新語句邊。",
            "背手忽然摸得著，長鯨吞月浪滔天。"
        ],
        "title": "偈三首  其三",
        "id": "9d4264df-4f26-467b-9408-85c7efd12e07"
    },
    {
        "author": "釋思岳",
        "paragraphs": [
            "鼓山不跨石門句，嚼碎令人牙齒寒。",
            "親扣國師問端的，石門無鎖亦無關。"
        ],
        "title": "偈頌七首  其一",
        "id": "b8c15011-0421-42b9-b5c1-c2fb8eafbb2e"
    },
    {
        "author": "釋思岳",
        "paragraphs": [
            "芭蕉聞雷開，耳在什麽處。",
            "葵花隨日轉，眼在什麽處。",
            "若還眼耳分明，透出千門萬戶。"
        ],
        "title": "偈頌七首  其二",
        "id": "9eb5d957-6141-4e8b-9628-092acc54d3b4"
    },
    {
        "author": "釋思岳",
        "paragraphs": [
            "一葉飄丹，乾坤獨露。",
            "萬緣泯迹，法界全彰。",
            "溈山水牯牛，大雄白額虎。",
            "河陽新婦子，臨際小廝兒。",
            "雖然借路經過，拶著扶籬摸壁。"
        ],
        "title": "偈頌七首  其三",
        "id": "b9cfc671-a63e-4974-ae84-af5fd56af834"
    },
    {
        "author": "釋思岳",
        "paragraphs": [
            "今年是閏年，剩著三十日。",
            "返究所剩底，添些浮逼逼。",
            "世間沒量人，一切但省力。",
            "浄衆此密語，說了却不密。"
        ],
        "title": "偈頌七首  其四",
        "id": "a872ff7a-21ff-40a8-9c44-dc693ac6a6cd"
    },
    {
        "author": "釋思岳",
        "paragraphs": [
            "誰道霜風只一般，今年寒勝去年寒。",
            "夜來得箇真消息，無限鲇魚上竹竿。"
        ],
        "title": "偈頌七首  其五",
        "id": "287fc716-6341-4741-9d2a-a46977fda186"
    },
    {
        "author": "釋思岳",
        "paragraphs": [
            "爐已開，炭未有，衲僧暖地且相守。",
            "忽然乞得火種來，切忌燒脚又燒手。"
        ],
        "title": "偈頌七首  其六",
        "id": "eba59338-7f5a-44f4-94c1-0b02ec7e9244"
    },
    {
        "author": "釋思岳",
        "paragraphs": [
            "世尊不說一箇字，大藏小藏從此出。",
            "達磨九年面壁來，得皮得髓分優劣。"
        ],
        "title": "偈頌七首  其七",
        "id": "8788d1f0-bd13-4dc0-8021-ba783b5076bf"
    },
    {
        "author": "釋思岳",
        "paragraphs": [
            "臘月初，歲云徂。",
            "黄河凍已合，深處有嘉魚。",
            "活鱍鱍，跳不脫，又不能相煦以濕相濡以沫。",
            "慚愧菩薩摩訶薩，春風幾時來。",
            "解此黄河凍，令魚化作龍，直透桃花浪。",
            "會即便會，癡人面前且莫說夢。"
        ],
        "title": "偈二首  其一",
        "id": "94555df6-b3f2-4dae-bcbc-33e73429052c"
    },
    {
        "author": "釋思岳",
        "paragraphs": [
            "二祖償宿債，萬法絕對待。",
            "一心無罣礙，浮山有九带。",
            "十方虛空圓陀陀，無量法門百雜碎。",
            "若言其有，非內非外。",
            "若言其無，無在不在。",
            "知與理冥，境與神會。",
            "如牛拽磨，似水打碓。",
            "三千里外逢人東倒西㒦，十字街頭遇賤則貴。"
        ],
        "title": "偈二首  其二",
        "id": "01e5895b-23d7-4ee7-be24-457dc511bf18"
    },
    {
        "author": "釋思岳",
        "paragraphs": [
            "無根樹子一株，山翁不費誅鋤。",
            "鎚碎千年桃核，不須緣木求魚。"
        ],
        "title": "頌古九首  其一",
        "id": "fd5c0d8d-183a-4993-bb02-b69211eb61d3"
    },
    {
        "author": "釋思岳",
        "paragraphs": [
            "無陰陽地一片，明明賣貴買賤。",
            "死屍無處活埋，露出三頭兩面。"
        ],
        "title": "頌古九首  其二",
        "id": "1342e2d5-644b-4023-83cc-81c1daf78b9d"
    },
    {
        "author": "釋思岳",
        "paragraphs": [
            "不應山谷一所，透出千門萬戶。",
            "清曉一聲杜鵑，勸人不如歸去。"
        ],
        "title": "頌古九首  其三",
        "id": "8e7a7cd7-c626-4d92-94a8-6e28b15dc5e8"
    },
    {
        "author": "釋思岳",
        "paragraphs": [
            "時清休唱太平歌，大冶紅罏著一毛。",
            "試向其中撮灰燼，亘天紅焰已周遭。"
        ],
        "title": "頌古九首  其四",
        "id": "50792e56-6b5f-43a4-964a-48ad18cd3d54"
    },
    {
        "author": "釋思岳",
        "paragraphs": [
            "明明攪動一缸屎，却把麝香燒旖旎。",
            "許多香氣不曾聞，渾身坐在屎缸裏。"
        ],
        "title": "頌古九首  其五",
        "id": "2b3058c1-dff8-4e16-8756-edbd96d799ec"
    },
    {
        "author": "釋思岳",
        "paragraphs": [
            "一句舉揚宗旨事，法堂上草亦須荒。",
            "回頭却說人間話，大地山河常放光。",
            "光未明，無有佛，三條椽下好商量。",
            "岑大蟲，岑大蟲，澧州水，朗州峯。"
        ],
        "title": "頌古九首  其六",
        "id": "001f94e6-bbe5-4907-83a0-601dec7aaccb"
    },
    {
        "author": "釋思岳",
        "paragraphs": [
            "本是山中人，愛說山中話。",
            "五月賣松風，人間恐無價。"
        ],
        "title": "頌古九首  其七",
        "id": "8dfae335-38d7-4051-84a7-f537dbb4baae"
    },
    {
        "author": "釋思岳",
        "paragraphs": [
            "天魔謗佛，桀犬吠堯。",
            "巍巍大人，聖德可昭。"
        ],
        "title": "頌古九首  其八",
        "id": "01448bef-5eca-468f-a720-d34a9d90cef0"
    },
    {
        "author": "釋思岳",
        "paragraphs": [
            "問佛答云乾屎橛，明明此理難分雪。",
            "金剛寶劍倒殺人，鈍鋼止用新羅鐵。"
        ],
        "title": "頌古九首  其九",
        "id": "21ba3c28-377d-425d-ad60-cbd2db1f1e2f"
    },
    {
        "author": "釋善直",
        "paragraphs": [
            "諸佛不曾出世，人人鼻孔遼天。",
            "祖師不曾西來，箇箇壁立千仞。"
        ],
        "title": "偈",
        "id": "8ceb87db-c33a-46ca-90bf-2cdd9b992191"
    },
    {
        "author": "釋了演",
        "paragraphs": [
            "誰菴不會說禪，一向外邊之繞。",
            "鳴鼓集衆陞堂，豈容亂開臭口。",
            "而今無計可爲，謾把屎腸抖擻。",
            "瞎驢趁隊過新羅，驚起南辰藏北斗。"
        ],
        "title": "偈頌十一首  其一",
        "id": "a40de3c9-0dc2-4012-a57b-2439282997fe"
    },
    {
        "author": "釋了演",
        "paragraphs": [
            "撲落非他物，縱橫不是塵。",
            "山河并大地，全露法王身。"
        ],
        "title": "偈頌十一首  其二",
        "id": "e0970baa-754d-4599-a63e-f16c4b5d7824"
    },
    {
        "author": "釋了演",
        "paragraphs": [
            "昨日鬧浩浩，今朝靜悄悄。",
            "靜悄悄處鬧浩浩，鬧浩浩處靜悄悄。"
        ],
        "title": "偈頌十一首  其三",
        "id": "a5cd1ed9-db0f-460f-8c3d-305bf479a340"
    },
    {
        "author": "釋了演",
        "paragraphs": [
            "高高峯頂雲，散作人間雨。",
            "一句絕誵訛，相逢莫錯舉。",
            "不錯舉，貓兒偏解捉老鼠。"
        ],
        "title": "偈頌十一首  其四",
        "id": "2c717927-bad6-4416-b31a-74331a8cb9a1"
    },
    {
        "author": "釋了演",
        "paragraphs": [
            "今朝四月初一，即辰孟夏漸熱。",
            "伏惟大衆增休，各各眼橫鼻直。",
            "若謂世諦流通，燋盤重添艾灸。",
            "若作佛法商量，瞎漢扶籬摸壁。",
            "還相委悉麽，只爲分明極。"
        ],
        "title": "偈頌十一首  其五",
        "id": "9d275af8-9e07-4a06-b674-3382ebf1ff2f"
    },
    {
        "author": "釋了演",
        "paragraphs": [
            "前來半斤，後來八兩。",
            "斤兩分明，一對漆桶。"
        ],
        "title": "偈頌十一首  其六",
        "id": "9c94d627-9fc8-4cfb-a321-aa52ce9318a1"
    },
    {
        "author": "釋了演",
        "paragraphs": [
            "時當亞歲，節屆書雲。",
            "不萌枝上喚春歸，無影樹頭增秀色。"
        ],
        "title": "偈頌十一首  其七",
        "id": "d66937b8-91fc-43e1-af02-b4746aa77a5d"
    },
    {
        "author": "釋了演",
        "paragraphs": [
            "臘月一，雪凍草枯，水寒冰結。",
            "黄河絕流，虛空迸裂。",
            "若將此語定綱宗，敢保老兄猶未徹。"
        ],
        "title": "偈頌十一首  其八",
        "id": "e9bca356-be1e-4b20-99a6-6215c0dccc85"
    },
    {
        "author": "釋了演",
        "paragraphs": [
            "四海共遵靈鷲制，九旬禁足自蕭然。",
            "饑餐渴飲隨緣過，禪道是非掃一邊。",
            "知我者謂我深錐痛劄，不知我者謂我弔影揚鞭。",
            "畢竟如何，月中丹桂和根拔，水底泥牛驀角牽。"
        ],
        "title": "偈頌十一首  其九",
        "id": "acbeaf39-ef87-4ff8-a9c2-b13653e46274"
    },
    {
        "author": "釋了演",
        "paragraphs": [
            "即心即拂，千山萬水。",
            "非心非佛，草窠裏輥。",
            "向上一路千聖，不傳熱椀鳴聲。",
            "三邊若得渾無事，四海何愁不太平。"
        ],
        "title": "偈頌十一首  其一○",
        "id": "c5bfb84a-0a09-46ca-9ef6-9cf48ca4aea8"
    },
    {
        "author": "釋了演",
        "paragraphs": [
            "踢倒飛來回首去，倒騎佛殿出皇都。",
            "須知此外封疆闕，八面騰騰任卷舒。"
        ],
        "title": "偈頌十一首  其一一",
        "id": "b1747e6c-1fa2-4cd8-9069-18bd018cbd1b"
    },
    {
        "author": "釋了演",
        "paragraphs": [
            "倒握毒蛇橫古路，背騎猛虎舞三臺。",
            "收來放去無多子，鐵眼銅睛被活埋。"
        ],
        "title": "頌古三首  其一",
        "id": "54d44d46-76bb-4e94-8bc9-44340bd6af9c"
    },
    {
        "author": "釋了演",
        "paragraphs": [
            "趙州狗子無佛性，當空掘出秦時鏡。",
            "光明渾不見星兒，上下四維俱徹映。"
        ],
        "title": "頌古三首  其二",
        "id": "28a728c2-c81a-4725-b690-68f22780b349"
    },
    {
        "author": "釋了演",
        "paragraphs": [
            "袖中寶劍摩星斗，肘後靈符照八方。",
            "撥轉目前關捩子，從教天下竟忙忙。"
        ],
        "title": "頌古三首  其三",
        "id": "a9ed1319-2031-4af9-bae3-dc5e3f3c690f"
    },
    {
        "author": "釋了演",
        "paragraphs": [
            "倒騎鐵馬渡瀟湘，澗草巖花不覆藏。",
            "回雁峯高親到頂，了無佛法可商量。"
        ],
        "title": "衡陽別妙喜老師",
        "id": "aa11ad07-b010-485c-83f0-fe3eb5b8fdd7"
    },
    {
        "author": "釋了演",
        "paragraphs": [
            "向來事業俱荒廢，即體生涯迥一空。",
            "漸愧此身無被蓋，百般癡鈍玷宗風。"
        ],
        "title": "寄育王廓和尚",
        "id": "68651a61-9482-48b1-9487-cc617d2f88d3"
    },
    {
        "author": "釋了演",
        "paragraphs": [
            "積念有年瞻石佛，今朝一見絕疑猜。",
            "都盧面目只如此，却道三生鑿出來。"
        ],
        "title": "石佛",
        "id": "ae9e17ba-a667-4369-80fd-5c99cc1df74b"
    },
    {
        "author": "釋了演",
        "paragraphs": [
            "谷空空谷谷空空，空谷全超萬象中。",
            "流水落花渾不見，清風明月却相容。"
        ],
        "title": "空谷",
        "id": "6a50ab5a-c54a-486d-9343-52c5e6a39679"
    },
    {
        "author": "釋了演",
        "paragraphs": [
            "家山有路應須到，到得家山未是歸。",
            "拈轉杖頭俱劃斷，好看午夜太陽輝。"
        ],
        "title": "與禪人",
        "id": "18b1554d-e4d0-415a-86df-502ae28c81cf"
    },
    {
        "author": "釋了演",
        "paragraphs": [
            "二祖無端向少林，庭前立雪到腰深。",
            "直饒覓得心無有，未免全身被陸沉。"
        ],
        "title": "頌古九首  其一",
        "id": "48f9c51e-714e-4a91-923a-a4b2da60cad3"
    },
    {
        "author": "釋了演",
        "paragraphs": [
            "不是心，不是佛，不是物，爲君擊碎精靈窟。",
            "天上人間知不知，鼻孔依前空突兀。"
        ],
        "title": "頌古九首  其二",
        "id": "83281811-b88f-4add-ab4d-7e11805db594"
    },
    {
        "author": "釋了演",
        "paragraphs": [
            "忽聞幕下哭哀哀，頓使天台對五臺。",
            "風月一天今古在，通身是口也難開。"
        ],
        "title": "頌古九首  其三",
        "id": "6a30a1d1-c7bb-44bb-86a8-9807fbc7d5e1"
    },
    {
        "author": "釋了演",
        "paragraphs": [
            "溈山得體，仰山得用。",
            "體用俱全，夢中說夢。"
        ],
        "title": "頌古九首  其四",
        "id": "d91f9fbe-658b-48da-b107-185fb0c397eb"
    },
    {
        "author": "釋了演",
        "paragraphs": [
            "黄蘗堂前喫棒去，大愚肋下築拳來。",
            "若言佛法無多子，到底分明眼未開。"
        ],
        "title": "頌古九首  其五",
        "id": "ee162129-cb12-4e3f-82c6-591d25233ef6"
    },
    {
        "author": "釋了演",
        "paragraphs": [
            "臨行特地揚家醜，带累傍人滿面慚。",
            "霹靂一聲雲雨散，至今父子未相諳。"
        ],
        "title": "頌古九首  其六",
        "id": "8ca7deab-6fe1-40b1-b9c2-0ae4683f8cfe"
    },
    {
        "author": "釋了演",
        "paragraphs": [
            "靈雲親說悟桃花，端的無疑眼裏沙。",
            "縱使玄沙言未徹，相逢且喫趙州茶。"
        ],
        "title": "頌古九首  其七",
        "id": "a6d73f56-e997-45bd-887c-b4c255cf7978"
    },
    {
        "author": "釋了演",
        "paragraphs": [
            "俱胝一指禪，古今成話欛。",
            "打破鬼門關，露柱尋無罅。"
        ],
        "title": "頌古九首  其八",
        "id": "3b388be1-0971-4462-a133-3baa2f84c654"
    },
    {
        "author": "釋了演",
        "paragraphs": [
            "興化棒頭轟霹靂，克賓脚下走塵煙。",
            "若無塞外將軍令，那得嘉名四海傳。"
        ],
        "title": "頌古九首  其九",
        "id": "7daf72ec-d619-48c9-8069-29fab69e35e0"
    },
    {
        "author": "釋景暈",
        "paragraphs": [
            "雲門一曲臘月二十五，瑞雪飄空積滿江山塢。",
            "峻嶺寒梅花正吐。",
            "手把須彌槌，笑打虛空鼓。",
            "驚起憍梵鉢提，冷汗透身如雨。"
        ],
        "title": "偈",
        "id": "e9628bde-7330-44da-87f0-569ea16ffba9"
    },
    {
        "author": "釋宗演",
        "paragraphs": [
            "猴王久受幽沉苦，法力冥資得上天。",
            "須信自心元是佛，靈光洞耀沒中邊。"
        ],
        "title": "偈",
        "id": "7ebde71c-8a03-4f33-8c12-40744b503773"
    },
    {
        "author": "釋宗演",
        "paragraphs": [
            "今朝三月初十，大野和風襲襲。",
            "不用轉腦回頭，向此一時證入。"
        ],
        "title": "偈頌三十二首  其一",
        "id": "3fe14a3d-af7e-46ff-a38d-f078c3162010"
    },
    {
        "author": "釋宗演",
        "paragraphs": [
            "空病有爲藥，有病空爲藥。",
            "空有兩俱非，藥病何處著。",
            "無處著，萬里秋風飛一鶚。"
        ],
        "title": "偈頌三十二首  其二",
        "id": "d27f9052-34d7-49ae-a596-e41b8670e27b"
    },
    {
        "author": "釋宗演",
        "paragraphs": [
            "九旬禁足精修，今朝休夏自恣。",
            "山僧不敢自瞞，於中罪過有五。",
            "一不合說大脫空，二不合拋沙撒土。",
            "三不合將龍眼核換人眼睛，四不合毀佛謗祖。",
            "五咄，洎合錯舉。"
        ],
        "title": "偈頌三十二首  其三",
        "id": "bbb023d1-a380-4ea8-80be-88eb2f19e2a6"
    },
    {
        "author": "釋宗演",
        "paragraphs": [
            "入聖超凡既有聲，卧龍誰顧碧潭清。",
            "快須鼓浪興雲雨，莫負從前濟物心。"
        ],
        "title": "偈頌三十二首  其四",
        "id": "7158a01c-f6e1-4ee8-bed9-d6c8348655e0"
    },
    {
        "author": "釋宗演",
        "paragraphs": [
            "今朝臘月初一，次第年窮歲畢。",
            "從教萬物凋零，這箇元無變易。",
            "諸禪老，知不知。",
            "孤迥迥，峭巍巍。",
            "拈來拋擲太湖裏，下載清風付與誰。"
        ],
        "tags": [
            "太湖"
        ],
        "title": "偈頌三十二首  其五",
        "id": "75e278dd-68f4-4e6b-9a61-8b13334d090f"
    },
    {
        "author": "釋宗演",
        "paragraphs": [
            "大川欲濟須舟檝，大厦謀成必巨材。",
            "又是一年能事畢，山僧贏得笑咍咍。"
        ],
        "title": "偈頌三十二首  其六",
        "id": "8572a025-42a5-4c1c-81c9-1bf8785f3e32"
    },
    {
        "author": "釋宗演",
        "paragraphs": [
            "人間鑠石流金，世外風高月冷。",
            "要知二無兩般，須是一回自肯。",
            "鑊湯爐炭橫身入，劍樹刀山信脚行。"
        ],
        "title": "偈頌三十二首  其七",
        "id": "5fcdb81d-03a4-469e-abae-8bc126e531aa"
    },
    {
        "author": "釋宗演",
        "paragraphs": [
            "一日一日復一日，次第年窮歲暮來。",
            "莫道東君無面目，梅花依舊雪中開。",
            "見便見，絕疑猜，燈籠沿壁上天台。"
        ],
        "title": "偈頌三十二首  其八",
        "id": "1f0c704f-030d-4eb2-bba3-6db9646270ad"
    },
    {
        "author": "釋宗演",
        "paragraphs": [
            "凡聖體真，猶存見隔。",
            "見存即凡，情亡即佛。"
        ],
        "title": "偈頌三十二首  其九",
        "id": "0a8d4a03-d195-4df5-a0f3-13945571abc4"
    },
    {
        "author": "釋宗演",
        "paragraphs": [
            "今朝季冬朔旦，歲月不可把玩。",
            "各請打辦精神，了却未了公案。",
            "有我即病生，無我即病滅。",
            "我病兩俱非，萬里一條鐵。"
        ],
        "title": "偈頌三十二首  其一○",
        "id": "a9da4068-995a-4c53-8571-7c90c4616d6a"
    },
    {
        "author": "釋宗演",
        "paragraphs": [
            "雲門一曲子，臘月二十五。",
            "唱高和得齊，大棒揸出去。"
        ],
        "title": "偈頌三十二首  其一一",
        "id": "8146ee66-c05c-45ec-a186-3c10f5405200"
    },
    {
        "author": "釋宗演",
        "paragraphs": [
            "善財童子採來親，大智文殊用得靈。",
            "今日青山端午節，不勞拈出再施呈。"
        ],
        "title": "偈頌三十二首  其一二",
        "id": "13aead2b-d407-4968-9916-8b4c217c2b61"
    },
    {
        "author": "釋宗演",
        "paragraphs": [
            "今朝臘月十有五，摩那擊動三通鼓。",
            "諸人不是不將來，山僧不是不分付。",
            "麻三斤，柏樹子。",
            "德山歌，道吾舞。",
            "此道今人棄如土。",
            "阿呵呵，較些子，發機須是千鈞弩。"
        ],
        "title": "偈頌三十二首  其一三",
        "id": "9881d4eb-8463-479e-a541-b8ad79a4440f"
    },
    {
        "author": "釋宗演",
        "paragraphs": [
            "有一語，沒人知。",
            "最親切，又希奇。",
            "曉來和露看，只欠一聲啼。"
        ],
        "title": "偈頌三十二首  其一四",
        "id": "0922aa2b-1632-49db-85c5-cffe6535559e"
    },
    {
        "author": "釋宗演",
        "paragraphs": [
            "無邊不動虛空體，不拒陰陽去復來。",
            "誰道一雙窮相手，未嘗容易舞三臺。"
        ],
        "title": "偈頌三十二首  其一五",
        "id": "507bc748-ba15-4087-aeb8-75689f9086bc"
    },
    {
        "author": "釋宗演",
        "paragraphs": [
            "張侯白，李侯黑。",
            "硬如綿，軟如鐵。",
            "驀路相逢兩會家，臨濟未是白拈賊。"
        ],
        "title": "偈頌三十二首  其一六",
        "id": "adcf63a2-e673-46cb-b6e2-6a763efbfea5"
    },
    {
        "author": "釋宗演",
        "paragraphs": [
            "一九與二九，相逢不出手。",
            "面面各相看，人人自知有。",
            "你若野犴鳴，我便獅子吼。",
            "我若野犴鳴，你亦獅子吼。",
            "十字縱橫自在行，切忌隨人背後走。"
        ],
        "title": "偈頌三十二首  其一七",
        "id": "b9982173-feb5-48a7-b6b1-c6b4c73e2795"
    },
    {
        "author": "釋宗演",
        "paragraphs": [
            "摩尼珠，人不識，如來藏裏親收得。",
            "收者易，見者難。",
            "見者易，用則難。",
            "見得用得，二無兩般。",
            "閒把一枝歸去笛，夜深吹過汨羅灣。"
        ],
        "title": "偈頌三十二首  其一八",
        "id": "6d6e9261-ac4d-4468-8603-1989ad4f4754"
    },
    {
        "author": "釋宗演",
        "paragraphs": [
            "今朝四月一，春去無蹤跡。",
            "衲僧拄杖子，依舊光黑漆。",
            "看看，旋嵐偃嶽而常靜，江河競注而不流。",
            "野馬飄鼓而不動，日月歷天而不周。",
            "盡情拋擲太湖裏，下載清風孰與儔。"
        ],
        "tags": [
            "太湖"
        ],
        "title": "偈頌三十二首  其一九",
        "id": "4de947da-067f-4da2-b730-7f74e72d4fc6"
    },
    {
        "author": "釋宗演",
        "paragraphs": [
            "觀音大士弘悲願，千臂莊嚴千眼明。",
            "定慧慈威咸具足，山僧贏得不惺惺。"
        ],
        "title": "偈頌三十二首  其二○",
        "id": "e140d5da-041c-4086-af8c-24dcb3a9124c"
    },
    {
        "author": "釋宗演",
        "paragraphs": [
            "今朝十月十五，有誤諸人來此。",
            "山僧口似匾擔，說禪煩拄杖子。",
            "一擊忘所知，更不假修持。",
            "黑蛇當大路，獅子逞全威。"
        ],
        "title": "偈頌三十二首  其二一",
        "id": "2e670599-c84a-4516-8490-cf289397694b"
    },
    {
        "author": "釋宗演",
        "paragraphs": [
            "有句無句，如藤倚樹。",
            "打破油甕，討甚老鼠。",
            "楖栗橫擔不顧人，直入千峰萬峰去。"
        ],
        "title": "偈頌三十二首  其二二",
        "id": "c18ba51a-3d72-4bf4-b8cc-7ef4580cc8b9"
    },
    {
        "author": "釋宗演",
        "paragraphs": [
            "無邊剎境，自他不隔毫端。",
            "十世古今，始終不離當念。"
        ],
        "title": "偈頌三十二首  其二三",
        "id": "56609e6f-d871-44e0-a156-bcea3516e037"
    },
    {
        "author": "釋宗演",
        "paragraphs": [
            "今朝已是三月半，到處桃花開爛熳。",
            "多少遊人眼不開，靈雲一見疑情斷。"
        ],
        "title": "偈頌三十二首  其二四",
        "id": "cdf85251-ede3-40a3-8600-a8c92c2e48ff"
    },
    {
        "author": "釋宗演",
        "paragraphs": [
            "南北東西總亦菴，塵毛剎海悉包含。",
            "山僧已住其中矣，更欲招邀即不堪。"
        ],
        "title": "辭亦菴相招",
        "id": "0b9a3926-e566-4993-b873-8add00606d23"
    },
    {
        "author": "釋宗演",
        "paragraphs": [
            "琉璃田地無根草，信手拈來屬老盧。",
            "不似時人開著眼，再三撈摝費工夫。"
        ],
        "title": "行者化苔脯",
        "id": "bba03871-3295-4931-8a49-86d7c38be027"
    },
    {
        "author": "釋宗演",
        "paragraphs": [
            "雁山孤頂絕攀躋，當念遊人困路歧。",
            "暫與化城休歇地，莫教忘却轉身時。"
        ],
        "title": "與雁山車嶺建接待僧",
        "id": "b2d24532-9378-4c3e-a5b6-e53529325da8"
    },
    {
        "author": "釋宗演",
        "paragraphs": [
            "興化當年爲克賓，棒頭敲出玉麒麟。",
            "遯菴放過定禪者，只要渠儂眼自明。"
        ],
        "title": "送定維那",
        "id": "6c2cba5c-aa6e-483f-9bea-65fef59b647e"
    },
    {
        "author": "釋宗演",
        "paragraphs": [
            "立地成佛殺人漢，握節當胸更問誰。",
            "莫怪阿師佯瞌睡，要渠回首自知非。"
        ],
        "title": "題石勒王見佛圖澄畫像",
        "id": "ea383a8b-34f1-4ffe-9d2d-9e04d26ea92b"
    },
    {
        "author": "釋宗演",
        "paragraphs": [
            "三應三呼亘古今，遯菴無此老婆心。",
            "痛拳熱喝出門去，一聽渠儂怨恨深。"
        ],
        "title": "與正弼侍者",
        "id": "2b0a56a6-b928-46bc-abc7-acecb37fd959"
    },
    {
        "author": "釋宗演",
        "paragraphs": [
            "湖山相見笑顔開，知道仁從佛國來。",
            "敗闕盡情都納了，莫言無物送君回。"
        ],
        "title": "送元功居土歸溫陵",
        "id": "735871ac-a141-45e0-ab34-bef90c7262ea"
    },
    {
        "author": "釋宗演",
        "paragraphs": [
            "頭陀事衆已多年，華藏無衣可得傳。",
            "劈面三拳仁義絕，陳州人出許州門。"
        ],
        "title": "示法震頭陀",
        "id": "f9b1a2eb-1f78-4f50-8efd-fe778ac03a89"
    },
    {
        "author": "釋宗演",
        "paragraphs": [
            "一九與二九，相逢不出手。",
            "世間出世間，無剩亦無少。"
        ],
        "title": "偈",
        "id": "fe9cbfff-ad54-4efd-acf1-5171ab25c670"
    },
    {
        "author": "釋宗演",
        "paragraphs": [
            "從前七佛儀式，慶喜何曾欠少。",
            "堪笑黄面瞿曇，無端打箇之繞。"
        ],
        "title": "頌古十七首  其一",
        "id": "3459e8a5-9b90-4779-9401-bf107b2d6930"
    },
    {
        "author": "釋宗演",
        "paragraphs": [
            "色空明暗本無因，見見由來亦誤人。",
            "見不及時猶未瞥，那知殃祟是家親。"
        ],
        "title": "頌古十七首  其二",
        "id": "08181f89-959f-44c8-a614-8182e4b84471"
    },
    {
        "author": "釋宗演",
        "paragraphs": [
            "相見錦江頭，相携上酒樓。",
            "月闌歌笑罷，回首上扁舟。"
        ],
        "title": "頌古十七首  其三",
        "id": "d41e224f-0fda-41bb-b9b2-9938f2121324"
    },
    {
        "author": "釋宗演",
        "paragraphs": [
            "紅輪决定沉西去，未委魂靈往那方。",
            "孝子盡情宣說了，槃山無處可遮藏。",
            "藏不得，堪與人天爲軌則。"
        ],
        "title": "頌古十七首  其四",
        "id": "6ef54cb8-28f7-43b2-942f-530bb4726af2"
    },
    {
        "author": "釋宗演",
        "paragraphs": [
            "一按牛喫草，一與賊過梯。",
            "早知燈是火，飯熱也多時。"
        ],
        "title": "頌古十七首  其五",
        "id": "1a57dacc-264a-40f8-a9b9-6b02ce84c30a"
    },
    {
        "author": "釋宗演",
        "paragraphs": [
            "棒下承當早自欺，聽人饒舌固非宜。",
            "縱知佛法無多子，爭似當時未問時。"
        ],
        "title": "頌古十七首  其六",
        "id": "7883800e-f41d-4a9f-b843-a31fd8b3e434"
    },
    {
        "author": "釋宗演",
        "paragraphs": [
            "潭不見，龍不現，親到龍潭須活薦。",
            "莫學承虛接響人，守株待兔亡機變。",
            "知機變，盞子撲落地，楪子成七片。"
        ],
        "title": "頌古十七首  其七",
        "id": "c5bfae1b-2f0b-4ab3-beae-04ea3db6c2bd"
    },
    {
        "author": "釋宗演",
        "paragraphs": [
            "動絃別曲，落葉知秋。",
            "人平不語，水平不流。",
            "只因脚底無羈絆，去住縱橫得自由。"
        ],
        "title": "頌古十七首  其八",
        "id": "728a4643-79ed-401e-baa4-5c50b70dda5a"
    },
    {
        "author": "釋宗演",
        "paragraphs": [
            "動絃別曲，葉落知秋。",
            "不肯子放，只肯子收。",
            "來年更有新條在，惱亂春風卒未休。"
        ],
        "title": "頌古十七首  其九",
        "id": "e08f3bff-84ca-417b-906e-89f690b7cd74"
    },
    {
        "author": "釋宗演",
        "paragraphs": [
            "未離閩底已還家，纔跨飛鳶又眼花。",
            "堪笑曾郎更心毒，烏藤輕放老玄沙。"
        ],
        "title": "頌古十七首  其一○",
        "id": "8a489047-d5da-4e1d-a4c9-a7b58fcb933b"
    },
    {
        "author": "釋宗演",
        "paragraphs": [
            "祖父田園俱屬我，中間樹子豈由他。",
            "連枝带葉和根拔，要見兒孫意氣豪。"
        ],
        "title": "頌古十七首  其一一",
        "id": "72fccb61-189a-4f12-8659-7eacbd83c392"
    },
    {
        "author": "釋宗演",
        "paragraphs": [
            "黑漆竹箆非觸背，大地山河俱粉碎。",
            "咬人師子急反身，莫學韓獹猶逐塊。"
        ],
        "title": "頌古十七首  其一二",
        "id": "6fe4ca76-3040-4d26-8ba3-0e57793c60bd"
    },
    {
        "author": "釋宗演",
        "paragraphs": [
            "黄龍一唾絕遲疑，笑殺傍觀又可悲。",
            "姹女已歸霄漢去，獃郎猶向火邊棲。"
        ],
        "title": "頌古十七首  其一三",
        "id": "66e67da7-8cc0-43b5-9f74-d2b759d06e7d"
    },
    {
        "author": "釋宗演",
        "paragraphs": [
            "白雲舉古，直是希奇。",
            "口堪喫飯，少有人知。",
            "諸禪老，莫遲疑，一飽自然忘百饑。"
        ],
        "title": "頌古十七首  其一四",
        "id": "870981e1-4143-4cfa-a3a3-734b82e03843"
    },
    {
        "author": "釋宗演",
        "paragraphs": [
            "山前田地賣還買，松竹清風痛自憐。",
            "堪笑夢中誇富貴，覺來那直半分錢。"
        ],
        "title": "頌古十七首  其一五",
        "id": "40f430b7-7d76-4e67-98e6-9fd8e24c03c7"
    },
    {
        "author": "釋宗演",
        "paragraphs": [
            "大藏教文爲切脚，鉢囉娘義最深幽。",
            "孔門弟子無人識，碧眼胡僧暗點頭。"
        ],
        "title": "頌古十七首  其一六",
        "id": "e68e20fe-e9c0-4e60-82fc-ac1182cb446d"
    },
    {
        "author": "釋宗演",
        "paragraphs": [
            "年窮王老夜燒錢，斷送難逢下水船。",
            "懵底不知身到岸，隨他寒暑謾推遷。"
        ],
        "title": "頌古十七首  其一七",
        "id": "fd6f5201-b020-4fe0-bc1e-fa4d213ebc6b"
    },
    {
        "author": "釋道印",
        "paragraphs": [
            "大雄山下虎，南山鼈鼻蛇。",
            "等閑撞著，抱賞歸家。",
            "若也不惜好手，便與拔出重牙。"
        ],
        "title": "偈二首  其一",
        "id": "d0561e8a-0d74-453e-9cb1-8639abc65e88"
    },
    {
        "author": "釋道印",
        "paragraphs": [
            "五五二十五，擊碎虛空鼓。",
            "大地不容針，十方無寸土。",
            "春生夏長復何云，甜者甜兮苦者苦。"
        ],
        "title": "偈二首  其二",
        "id": "ccaa6c11-aec3-4e73-b9fc-a11487a8753d"
    },
    {
        "author": "釋道印",
        "paragraphs": [
            "霹靂未收聲，閃電不留影。",
            "三更月到窗，半夜驢覷井。",
            "快騎駿馬驟高樓，一塵不動須彌頂。"
        ],
        "title": "頌古八首  其一",
        "id": "e6f19ddc-61a5-46e5-bd79-c70dbe474f24"
    },
    {
        "author": "釋道印",
        "paragraphs": [
            "有伴即來，地闢天開。",
            "冷光重出匣，古路絕纖埃。",
            "萬象森羅齊合掌，須彌岌崿舞三臺。"
        ],
        "title": "頌古八首  其二",
        "id": "dd29861d-538a-4bfc-97e4-93b9736de44f"
    },
    {
        "author": "釋道印",
        "paragraphs": [
            "握不成團撥不開，德雲幾度下崔嵬。",
            "有時行到海南岸，密密還從舊路回。"
        ],
        "title": "頌古八首  其三",
        "id": "f74c4d4a-f3b0-4d06-bc4e-55fa00d3487f"
    },
    {
        "author": "釋道印",
        "paragraphs": [
            "推倒扶起，覿面千里。",
            "唯小釋迦，風前按指。",
            "直饒海印發光，也是雪峯道底。",
            "遍界是文殊，遍界是慈氏。",
            "樓閣門開竟日閑，誰識善財童子。"
        ],
        "title": "頌古八首  其四",
        "id": "2ad9b357-5c46-4c5d-b9fb-c82d07f1ae0c"
    },
    {
        "author": "釋道印",
        "paragraphs": [
            "接得與識得，誰復較錙銖。",
            "若問堂中事，堂中事轉疏。",
            "只如雲蓋悟去，又作麽蘇嚕蘇嚕。"
        ],
        "title": "頌古八首  其五",
        "id": "17a1cfae-f969-4da2-ab29-4692136227bc"
    },
    {
        "author": "釋道印",
        "paragraphs": [
            "大鵬摶風，蒼龍出海。",
            "手擡手搦，日上月下。",
            "霜雪嚴凝識歲寒，雙陸盆邊須喝采。"
        ],
        "title": "頌古八首  其六",
        "id": "c4d8c0ff-49f4-469f-9c7a-3ec9c6499b97"
    },
    {
        "author": "釋道印",
        "paragraphs": [
            "何必不必，方圓曲直。",
            "眉目分明，若爲辨的。",
            "影草既隨身，覿面當機疾。",
            "一雙孤雁忽高飛，兩隻鴛鴦還獨立。"
        ],
        "title": "頌古八首  其七",
        "id": "1e9efdf9-6046-4ee2-baa5-bfa9c80feacc"
    },
    {
        "author": "釋道印",
        "paragraphs": [
            "踏破草鞋赤脚走，堂堂向外揚家醜。",
            "只知歛袂出人前，不覺衣穿露兩肘。"
        ],
        "title": "頌古八首  其八",
        "id": "98fa9d9f-b34f-42e1-870c-f25cb4a8ae38"
    },
    {
        "author": "釋悟本",
        "paragraphs": [
            "今日當年佛降生，當年今日不多爭。",
            "若言八十還歸滅，有眼分明特地盲。"
        ],
        "title": "浴佛",
        "id": "36e5c2a7-fb11-4c92-ae33-c35b75f65efc"
    },
    {
        "author": "釋悟本",
        "paragraphs": [
            "射殺南山老大蟲，行人從此路頭通。",
            "年來獵犬渾無用，卧對千峰與萬峰。"
        ],
        "title": "遣僧通嗣書",
        "id": "19232bae-74b0-4366-b1bc-ac9ebf07ac6f"
    },
    {
        "author": "釋悟本",
        "paragraphs": [
            "乾闥婆王曾奏樂，山河大地皆作舞。",
            "爭如跛脚老雲門，解道臘月二十五。"
        ],
        "title": "偈",
        "id": "84a1827a-4948-42c5-8ee7-ebb64d2ae1a4"
    },
    {
        "author": "釋了性",
        "paragraphs": [
            "一葦江頭楊柳春，波心不見昔時人。",
            "雪庭要識安心士，鼻孔依前搭上唇。"
        ],
        "title": "偈",
        "id": "319599bd-0b62-4059-93a9-c5fa50885886"
    },
    {
        "author": "釋智遠",
        "paragraphs": [
            "從來打鼓弄琵琶，須是相逢兩會家。",
            "佩玉鳴鸞歌舞罷，門前依舊夕陽斜。"
        ],
        "title": "偈",
        "id": "ab8980c0-36d8-449b-b48f-cc2cb4223eef"
    },
    {
        "author": "釋如本",
        "paragraphs": [
            "久雨不晴，戊在丙丁。",
            "通身泥水，露出眼睛。",
            "且道是什麽眼睛，林間泥滑滑，時叫兩三聲。"
        ],
        "title": "偈",
        "id": "c030a549-12c1-46fd-a821-bb82c7f936ad"
    },
    {
        "author": "釋如本",
        "paragraphs": [
            "李四有錢不解飲，張三解飲又無錢。",
            "相招豐樂樓中看，不怕寒威雪滿天。"
        ],
        "title": "偈",
        "id": "62b7c8c9-03e5-4992-80d8-079b50ad3840"
    },
    {
        "author": "釋如本",
        "paragraphs": [
            "纔出胞胎便逸羣，周行七步獨稱尊。",
            "當時若見雲門老，不到如今累子孫。"
        ],
        "title": "頌古三十一首  其一",
        "id": "4ad04e5a-9ea8-49c9-955b-00ba150766ab"
    },
    {
        "author": "釋如本",
        "paragraphs": [
            "殃崫雄雄方勇銳，瞿曇住住息風波。",
            "殺人作佛當頭劄，覆雨翻雲在剎那。"
        ],
        "title": "頌古三十一首  其二",
        "id": "6e2954c6-565d-4d64-a7a5-002d2a1966d5"
    },
    {
        "author": "釋如本",
        "paragraphs": [
            "一花拈起便承當，正眼傳來不覆藏。",
            "今古流通無間斷，枝枝葉葉盡芬芳。"
        ],
        "title": "頌古三十一首  其三",
        "id": "3312b0a3-23c6-4049-9446-daaaa5e6f81f"
    },
    {
        "author": "釋如本",
        "paragraphs": [
            "草衣木食道人高，傳得金襴意氣豪。",
            "此外已知無別法，剎竿倒處累兒曹。"
        ],
        "title": "頌古三十一首  其四",
        "id": "d0eddb33-d575-47b8-8fcb-1043599d4099"
    },
    {
        "author": "釋如本",
        "paragraphs": [
            "達磨西來未足誇，少林捏目强生花。",
            "得皮得髓徒分別，妙性圓明本不差。"
        ],
        "title": "頌古三十一首  其五",
        "id": "9a1e0c70-f156-4876-8a59-9b6214733e9a"
    },
    {
        "author": "釋如本",
        "paragraphs": [
            "日面月面，靈光洞現。",
            "大地山河，南州北縣。",
            "雖是老婆心切，那知疑殺監院。"
        ],
        "title": "頌古三十一首  其六",
        "id": "db4cbeca-e3b7-4131-9ae9-85f60513c9d2"
    },
    {
        "author": "釋如本",
        "paragraphs": [
            "百丈野狐，兩耳卓朔。",
            "脫兮不昧，墮兮不落。",
            "不昧不落，何是何錯。",
            "若於當處不留情，萬里晴空步寥廓。"
        ],
        "title": "頌古三十一首  其七",
        "id": "f4e122d5-f4c5-4024-ad3a-fd7bb0b1b6ce"
    },
    {
        "author": "釋如本",
        "paragraphs": [
            "威音王佛是兒孫，王老當時開大言。",
            "黄蘗見機分主伴，典刑千古定宗門。"
        ],
        "title": "頌古三十一首  其八",
        "id": "c5e4daee-8a16-4459-8b26-65499033edac"
    },
    {
        "author": "釋如本",
        "paragraphs": [
            "斬了貓兒問諗師，草鞋頭戴自知時。",
            "兩堂不是無言對，只要全提向上禨。"
        ],
        "title": "頌古三十一首  其九",
        "id": "7f437b19-bf71-452e-9116-24c418822f55"
    },
    {
        "author": "釋如本",
        "paragraphs": [
            "南泉麻谷與歸宗，道眼元來總不通。",
            "去禮國師瞻相好，區區只到半途中。"
        ],
        "title": "頌古三十一首  其一○",
        "id": "2cca2da6-c101-433d-82fc-6d35c3250ad0"
    },
    {
        "author": "釋如本",
        "paragraphs": [
            "大庾嶺頭功德成，謾言點眼訪知音。",
            "紅爐片雪明端的，象外風光照古今。"
        ],
        "title": "頌古三十一首  其一一",
        "id": "ab295a0d-72d3-4780-814f-f9a0f7aca6d1"
    },
    {
        "author": "釋如本",
        "paragraphs": [
            "浄瓶踢倒贏山子，體用全彰邁古今。",
            "洞徹玄關垂手處，到頭須是遇知音。"
        ],
        "title": "頌古三十一首  其一二",
        "id": "a1606889-2c33-48f0-890c-1fe9f6c8494b"
    },
    {
        "author": "釋如本",
        "paragraphs": [
            "特來設粥誇英俊，那知王老更風流。",
            "打破粥鍋呈醜拙，狸奴白牯一齊收。"
        ],
        "title": "頌古三十一首  其一三",
        "id": "4e53e4d7-ce60-4ed8-a038-d863924d780c"
    },
    {
        "author": "釋如本",
        "paragraphs": [
            "草戶柴門謝子來，躬身下拜笑眉開。",
            "深深密密親分付，莫道寶山空手回。"
        ],
        "title": "頌古三十一首  其一四",
        "id": "784d9d3a-564c-4927-bc27-0edf034ae767"
    },
    {
        "author": "釋如本",
        "paragraphs": [
            "臺山古路是人遊，箇箇尋婆問路頭。",
            "堪笑趙州纔勘破，寥寥千古使人愁。"
        ],
        "title": "頌古三十一首  其一五",
        "id": "5130201a-3872-4121-8b66-88265826f56d"
    },
    {
        "author": "釋如本",
        "paragraphs": [
            "西來祖意問如何，柏樹庭前指似他。",
            "射虎不真徒沒羽，至今天下有誵訛。"
        ],
        "title": "頌古三十一首  其一六",
        "id": "4e926671-1c7b-48c8-b491-47c9ea6be685"
    },
    {
        "author": "釋如本",
        "paragraphs": [
            "狗子無佛性，慈悲似海深。",
            "尋言逐句者，埋沒丈夫心。"
        ],
        "title": "頌古三十一首  其一七",
        "id": "4ec6d724-817c-4f93-8adb-bd126ebfc185"
    },
    {
        "author": "釋如本",
        "paragraphs": [
            "面門出入每相見，日月由來不識真。",
            "海岳慣遊知己少，反身歸卧嶺頭雲。"
        ],
        "title": "頌古三十一首  其一八",
        "id": "a41193c1-0ba7-4fac-8261-74f5171020ff"
    },
    {
        "author": "釋如本",
        "paragraphs": [
            "似錦桃花滿樹紅，靈雲一見便心空。",
            "當時不遇玄沙老，爭得名喧宇宙中。"
        ],
        "title": "頌古三十一首  其一九",
        "id": "62c9e986-da92-4bcf-9c66-aabdc0d33325"
    },
    {
        "author": "釋如本",
        "paragraphs": [
            "不出漫漫草路遮，出門猶更隔天涯。",
            "回機踏著通霄路，何處青山不是家。"
        ],
        "title": "頌古三十一首  其二○",
        "id": "08d79d16-e8c7-4ac0-86a9-86dfbb01bc12"
    },
    {
        "author": "釋如本",
        "paragraphs": [
            "大方獨立峭巍巍，八面玲瓏萬象圍。",
            "正坐當軒無位位，圓通無礙應群機。"
        ],
        "title": "頌古三十一首  其二一",
        "id": "ec74d5e2-f5fd-4af7-a045-7e10ac8c9a75"
    },
    {
        "author": "釋如本",
        "paragraphs": [
            "小釋迦，大文殊。",
            "聞名號，任稱呼。",
            "藤條在握不能用，被他碧眼謾塗糊。"
        ],
        "title": "頌古三十一首  其二二",
        "id": "aa34de73-691e-42d8-aa0a-a605aaceb8ae"
    },
    {
        "author": "釋如本",
        "paragraphs": [
            "家世拄杖，佛祖付囑。",
            "溈山寄來，香嚴發哭。",
            "父子投機，陽春雪曲。",
            "不是知音，大難相續。"
        ],
        "title": "頌古三十一首  其二三",
        "id": "6281a798-a8b3-4481-bcdf-a790423eac1b"
    },
    {
        "author": "釋如本",
        "paragraphs": [
            "一喝驚天動地雷，海翻太華洞然開。",
            "巖頭膽喪魂飛也，謾道當時手搦擡。"
        ],
        "title": "頌古三十一首  其二四",
        "id": "b9aa6aa0-4b4b-48e2-9fd8-1eb52a707a84"
    },
    {
        "author": "釋如本",
        "paragraphs": [
            "親兒棄了復何言，月在波心印碧天。",
            "獨有一身無繫累，困眠醒坐任隨緣。"
        ],
        "title": "頌古三十一首  其二五",
        "id": "d4387494-674a-46b8-846d-810298e480f7"
    },
    {
        "author": "釋如本",
        "paragraphs": [
            "寶壽開堂推出僧，棒頭有眼要分明。",
            "滿城人瞎誰能曉，今古清風匝地生。"
        ],
        "title": "頌古三十一首  其二六",
        "id": "3e0f15cf-652e-4f4c-9c54-a108dcccc126"
    },
    {
        "author": "釋如本",
        "paragraphs": [
            "須彌座上歛伽黎，海口潮音闡大機。",
            "世主大檀能藻鑒，靈山嘉會愈增輝。"
        ],
        "title": "頌古三十一首  其二七",
        "id": "b2291d94-b4bc-476d-8e98-bb4771675ba8"
    },
    {
        "author": "釋如本",
        "paragraphs": [
            "北斗藏身句，商量幾萬般。",
            "貪觀天上月，誰覺骨毛寒。"
        ],
        "title": "頌古三十一首  其二八",
        "id": "3a3b4eb0-2440-4016-a950-73596c44dd63"
    },
    {
        "author": "釋如本",
        "paragraphs": [
            "一波纔動衆波隨，汩沒塵寰幾箇知。",
            "突兀須彌橫宇宙，縱橫妙用更由誰。"
        ],
        "title": "頌古三十一首  其二九",
        "id": "43953f15-3fdc-4109-ae39-7a99c4f12a09"
    },
    {
        "author": "釋如本",
        "paragraphs": [
            "問來答去無偏黨，鐵壁銀山作麽通。",
            "縱奪臨機言話墮，遂令千古動悲風。"
        ],
        "title": "頌古三十一首  其三○",
        "id": "a9d722a5-f773-48c2-a74a-6add40f4c443"
    },
    {
        "author": "釋如本",
        "paragraphs": [
            "匙挑不上，箸撥不開。",
            "合掌讚言，善哉善哉。"
        ],
        "title": "頌古三十一首  其三一",
        "id": "880c54f0-9909-4f6d-b3d4-d3871c5c60fe"
    },
    {
        "author": "釋休",
        "paragraphs": [
            "風動邪，幡動邪，風鳴邪，鈴鳴邪。",
            "非風鈴鳴，非風幡動。",
            "此土與西天，一隊黑漆桶。",
            "誑惑世間人，請看滅胡種。",
            "山僧不奈何，趁後也打鬨。",
            "瓠子曲彎彎，冬瓜直儱侗。"
        ],
        "title": "偈二首  其一",
        "id": "303a6910-5fe1-4b80-b224-ec1e3c9375b7"
    },
    {
        "author": "釋休",
        "paragraphs": [
            "結夏時左眼半斤，解夏時右眼八兩。",
            "謾云九十日安居，贏得一肚皮妄想。",
            "直饒七穴八穿，未免山僧拄杖。"
        ],
        "title": "偈二首  其二",
        "id": "b09c0aeb-ec92-46e5-b0ab-435af2a5baba"
    },
    {
        "author": "釋休",
        "paragraphs": [
            "恰如劊子氣雄豪，便向咽喉下一刀。",
            "五臟肝心皆砉出，方知王法不相饒。"
        ],
        "title": "頌古四首  其一",
        "id": "7d907a48-8771-40d2-8774-b48d9b6f62aa"
    },
    {
        "author": "釋休",
        "paragraphs": [
            "浄躶躶，赤洒洒。",
            "沒可把喏，可知禮也。"
        ],
        "title": "頌古四首  其二",
        "id": "a51f4d90-bc44-42e4-8354-d8661bb6fdfe"
    },
    {
        "author": "釋休",
        "paragraphs": [
            "放下屠刀處，棒打不回頭。",
            "雲自帝鄉去，水歸江漢流。"
        ],
        "title": "頌古四首  其三",
        "id": "fe43be90-8848-4da2-a9b8-dd5624911fa7"
    },
    {
        "author": "釋休",
        "paragraphs": [
            "趙州門前，毒蛇當路。",
            "踏著齩你，退步退步。"
        ],
        "title": "頌古四首  其四",
        "id": "36239c37-5cb6-4137-9ac4-c61d7cac69df"
    },
    {
        "author": "尼法燈",
        "paragraphs": [
            "觀音出，普賢入，文殊水上穿靴立。",
            "擡頭鷂子過新羅，石火電光追不及。"
        ],
        "title": "偈",
        "id": "7588421d-e01a-4f93-b8c8-0843ea16c662"
    },
    {
        "author": "辛次膺",
        "paragraphs": [
            "多病相如故倦遊，四年紆紱到三州。",
            "君恩乞與歸巖壑，何啻將軍得罷休。"
        ],
        "title": "留題使宅眉壽堂",
        "id": "318146ca-ff2c-4890-bccc-799e2ddbb1dc"
    },
    {
        "author": "廉布",
        "paragraphs": [
            "避地來何所，窮山滄海邊。",
            "雄圖今寂寞，吾道昔迍邅。",
            "宴食甘粗飯，偷生忍擊鮮。",
            "鄉閭重回首，揮淚入淮天。"
        ],
        "title": "次韻",
        "id": "8fb95082-2b25-4660-93f1-cddbd7f89ede"
    },
    {
        "author": "廉布",
        "paragraphs": [
            "避地意何適，同時得二賢。",
            "才名誰敢並，蕭散或堪憐。",
            "濁酒寧非道，枯藤自會禪。",
            "尚須浮碧海，風月夜同船。"
        ],
        "title": "書事三首呈郎中機宜  其一",
        "id": "233e3652-87bf-40e1-9840-f8dfa4b94e5b"
    },
    {
        "author": "廉布",
        "paragraphs": [
            "地僻春將半，僧房客暫休。",
            "連山花霧暗，半嶺竹雲愁。",
            "將士戈猶枕，書生筆屢投。",
            "黠羌兵未戢，上有自焚憂。"
        ],
        "title": "書事三首呈郎中機宜  其二",
        "id": "366f958c-1020-4e4e-aec9-4281f7cfa904"
    },
    {
        "author": "廉布",
        "paragraphs": [
            "山路入雲煙，精藍滄海邊。",
            "崖沙留虎跡，石壁曳蛟涎。",
            "猿嘯千山寂，鳥驚半月絃。",
            "憂來非一事，種種上華巔。"
        ],
        "title": "書事三首呈郎中機宜  其三",
        "id": "7d37faa8-6cf3-4046-9e24-d1b27e175e26"
    },
    {
        "author": "廉布",
        "paragraphs": [
            "當年對元夕，載酒向淮灣。",
            "寶瑟榮珠袖，青藜照玉山。",
            "蠻村當此夜，璧月獨臨關。",
            "尚憶追遊勝，蕭蕭雙鬢斑。"
        ],
        "title": "次韻",
        "id": "4ee2bbad-2976-4fe0-9cad-1ae9a7980853"
    },
    {
        "author": "廉布",
        "paragraphs": [
            "獨倚寒巖生意絕，任他桃李自成蹊。"
        ],
        "title": "句",
        "id": "9af8db85-23a1-41fc-9942-e8c14844f8df"
    },
    {
        "author": "潘正夫",
        "paragraphs": [
            "亂山深處出樓臺，秋入群松萬壑哀。",
            "嵐翠逼人清似霧，灘聲落石響如雷。"
        ],
        "title": "悟性寺",
        "id": "bc052cf3-c5da-4ed6-a330-5928be12f5ba"
    },
    {
        "author": "潘正夫",
        "paragraphs": [
            "秋風蕭瑟浄巖扃，寂寂澄泉可鑒形。",
            "比色未饒先玉乳，試甘應合跨中泠。",
            "夢迴春草花猶落，雪灑松窗酒乍醒。",
            "須碾月團三百片，不辭來此汲泓渟。"
        ],
        "title": "題惠山",
        "id": "8abbdec3-39a3-4041-b2ef-332aa6ec2554"
    },
    {
        "author": "潘正夫",
        "paragraphs": [
            "祝融之南近湘濱，地出天開戡翠珉。",
            "金闕不關塵世路，丹葩爭發洞宮春。",
            "遲留杖履尋真慣，悵望煙蘿入夢頻。",
            "弈罷空懷爛柯客，雲深多失避秦人。",
            "高懸石棧仙風迥，靜對巖扉濯色新。",
            "借問時翁與禪伯，如何導往許爲鄰。"
        ],
        "title": "澹巖六韻奉呈遜叔侍郎兼寄惠照禪老",
        "id": "f8a155d4-25dd-477e-9236-2636458cb7c3"
    },
    {
        "author": "潘正夫",
        "paragraphs": [
            "嶺開越嶠通交趾，路轉荆門入九疑。"
        ],
        "title": "句",
        "id": "8fad0963-ae16-4bee-87bc-1a77b7902e8d"
    },
    {
        "author": "沈昭遠",
        "paragraphs": [
            "詩題：無訟堂詩有序首句：欲爲袁人雪謗聲。"
        ],
        "title": "存目",
        "id": "bb74cde7-f282-4f8e-a162-d3432d5c08e6"
    },
    {
        "author": "趙不群",
        "paragraphs": [
            "庵枕青溪四面山，爐烟未斷日初殘。",
            "高僧丈室修然靜，案上楞嚴久不看。"
        ],
        "title": "南峰庵",
        "id": "9691b362-aaa9-4d72-87dd-b3227ac74b44"
    },
    {
        "author": "黄同",
        "paragraphs": [
            "棠陰蕭爽訟詞稀，乘暇齋莊一陟危。",
            "雲漢昭回神聖畫，珠璣晃燿古今詩。",
            "清談習習風聲起，薄噀霏霏雨脚垂。",
            "它日玉堂誇勝踐，畫圖應展淡山奇。"
        ],
        "title": "乘暇率僚友訪澹山祇閱御書清談久之偶成以豁其思",
        "id": "2be6557c-4207-472a-9f3d-c20745694d96"
    },
    {
        "author": "曹省",
        "paragraphs": [
            "英靈何事卧雲深，一舉曾空萬里陰。",
            "阡陌相望苗就槁，蒼生應待作商霖。"
        ],
        "title": "壬寅七月二十二日予因過東□少休壽聖時秋陽炎亢大□可憂遂題是絕以謁靈巖如有其靈一霈膏澤以惠斯民",
        "id": "87ddb0e1-b57a-4505-9423-09cca9bf0f28"
    },
    {
        "author": "呂源",
        "paragraphs": [
            "憶別老君洞，今逾二十年。",
            "重來持漢節，又復冒蠻烟。",
            "風物總仍舊，霜髯徒自憐。",
            "不如歸去好，趣辦五湖船。"
        ],
        "title": "靈巖",
        "id": "207c3449-6987-48bf-886a-69d10eec8334"
    },
    {
        "author": "呂源",
        "paragraphs": [
            "九溪漓水接瀟湘，萬壑千岩羅水旁。",
            "七星高聳生輝光，連天一色皆蒼蒼。",
            "倚江景物似錢塘，況有萬戶新醅香。",
            "古洞相對舉清觴，文淵遺迹徒悲凉。",
            "安得石枕與藤床，夢想昔人風味長。",
            "滿車薏苡勝琳琅，流傳千載事微芒。",
            "男兒生即志四方，將軍異代猶封王。",
            "感時撫事心茫茫，顧我豈有籌策良。",
            "報國志願不敢忘，此身未暇歸江鄉。"
        ],
        "title": "和張洵蒙亭詩韻",
        "id": "b6061863-6d20-4029-8c7e-4b88465c634e"
    },
    {
        "author": "陳古",
        "paragraphs": [
            "群雄角逐自驅除，邂逅真龍起畏途。",
            "材並管蕭非亞匹，氣吞曹馬直庸奴。",
            "兩朝冠蓋尊元老，千載風雲屈壯圖。",
            "天欲鼎分終割據，可憐憂國竟捐軀。"
        ],
        "title": "過武侯廟",
        "id": "ddb1a828-cd9a-41a9-bb24-07e1aceaa2ba"
    },
    {
        "author": "李則",
        "paragraphs": [
            "亭枕臨漳一水陰，半空雲霧鎖寒林。",
            "山從天寶來鸞遠，基闢開元歷代深。"
        ],
        "title": "臨漳臺",
        "id": "263f80f6-3df3-463b-a909-bc37330fa6cd"
    },
    {
        "author": "黄朝散",
        "paragraphs": [
            "金鱗玉角照人寒，何事清時此蟄蟠。",
            "甘澤不辭膏品物，奚慚濟濟舜朝官。"
        ],
        "title": "行縣憩九龍巖",
        "id": "3a3e375e-bd8b-42ea-b493-57ca5c4bc026"
    },
    {
        "author": "黄朝散",
        "paragraphs": [
            "臘盡春來氣應和，豐年嘉瑞作民歌。",
            "一杯龍洞梅花酒，□破牢愁埒太阿。"
        ],
        "title": "再過九龍巖",
        "id": "81e1cfb7-b720-4b95-98af-72beb558a267"
    },
    {
        "author": "黄朝散",
        "paragraphs": [
            "龍巖重到臘殘天，欲訪丹成行滿仙。",
            "因睹曾公題刻妙，氣騰忠誼拂雲烟。"
        ],
        "title": "睹丞相曾公爲桂帥時經過留題",
        "id": "658f7730-0fb6-414f-8666-20ef67a494ac"
    },
    {
        "author": "黄朝散",
        "paragraphs": [
            "寸心憂旱隱如焚，默念僖心閔雨勤。",
            "欲到九龍巖數里，霈然甘澤副油雲。"
        ],
        "title": "將到巖洞油雲忽作驟雨滂霈",
        "id": "dc0a8515-7ebf-4bc9-b9f4-2860ff44b772"
    },
    {
        "author": "黄朝散",
        "paragraphs": [
            "驟雨滂沱若救焚，痡瘏時暫慰勞勤。",
            "若教千里均霑渥，多稼看看勝□雲。"
        ],
        "title": "得雨移刻即止惜乎不廣",
        "id": "a4c0a062-8cf7-4215-9b34-5b783a75bc59"
    },
    {
        "author": "黄朝散",
        "paragraphs": [
            "采□形相異爲仙，識性誰知共一天。",
            "澤物度人均是道，瑞昭千載起祥烟。"
        ],
        "title": "和阮倅正名九仙",
        "id": "d54a5bcc-54f0-4f9c-87d3-a3dc7fbbaee2"
    },
    {
        "author": "黄朝散",
        "paragraphs": [
            "不爲魚計伏藏深，鳴和奚慚鶴在陰。",
            "千里秋苗如普潤，何妨信史一書霖。"
        ],
        "title": "和士曹曹文林省題九龍巖",
        "id": "f875740b-e92c-4d13-ad4e-6d06ee615907"
    },
    {
        "author": "黄朝散",
        "paragraphs": [
            "沐雨衝風夜向晨，九龍巖畔報中春。",
            "行庖一供山僧飯，下咽甘□不笑貧。"
        ],
        "title": "五年二月朔投曉到巖寺適值亡女忌日因而飯僧",
        "id": "44062b06-2a3c-4603-a4b7-f469fc29e84d"
    },
    {
        "author": "錢懷哲",
        "paragraphs": [
            "瀟湘行邁遇初秋，何幸因官得一遊。",
            "無異醴陵三室洞，九仙羽客是吾儔。"
        ],
        "title": "題九龍巖",
        "id": "2bfd7749-cd0f-4e48-ad5f-46996f99dc70"
    },
    {
        "author": "許操",
        "paragraphs": [
            "一山屈曲如回肘，前有虎眠當水口。",
            "陰森萬木綠參天，秀色崢嶸欲飛走。",
            "神仙渺邈不可問，簫鼓尚能喧耳否。",
            "朝風暮雨無歲年，應是蒼苔暗科斗。"
        ],
        "title": "福延院",
        "id": "64837c60-0280-4054-8a69-b86229809bd1"
    },
    {
        "author": "劉彥祖",
        "paragraphs": [
            "別後頻芳草，愁邊更落花。"
        ],
        "title": "句",
        "id": "c72e4576-99dd-4e89-a49c-d966fd3bdec2"
    },
    {
        "author": "何恭直",
        "paragraphs": [
            "唐山山下雙溪上，城堞參差圖不成。",
            "已許開簾見山色，何妨欹枕聽溪聲。",
            "疏泉尚想前賢意，美俗猶存太古情。",
            "試向丹樓望原野，青青菖葉正催耕。"
        ],
        "title": "雙溪驛",
        "id": "a3e3da21-135c-4d80-af4d-1c9392903724"
    },
    {
        "author": "劉佖",
        "paragraphs": [
            "未躍天衢卧寂寥，碧潭流溢海山腰。",
            "埋藏頭角雖多日，鼓動風雷在一朝。",
            "既若有心成變化，豈能無意澤枯焦。",
            "神蹤許爲蒼生起，願擊香車上九霄。"
        ],
        "title": "祈雨洩潭",
        "id": "ad712ab4-fabd-4c72-8ca6-3cb33233d6c3"
    },
    {
        "author": "陳似",
        "paragraphs": [
            "峽水淵流測益深，砥平鼇脊介江心。",
            "簿書叢裏逢休假，雲水光中欣訪尋。",
            "拂石四題雞子卜，檥舟三聽竹枝音。",
            "時和撾鼓同民樂，快喜春陽逐衆陰。"
        ],
        "title": "龍脊",
        "id": "182cf112-a71b-45dc-8167-741f7519e500"
    },
    {
        "author": "楊損",
        "paragraphs": [
            "陽巖高敞納晨曦，鶴駕雲軿或可期。",
            "神物雕鎸元入妙，人工開闢更增奇。",
            "須知水石清凉處，絕勝塵沙熱惱時。",
            "紅旆碧幢勞小駐，多慚下客濫追隨。"
        ],
        "title": "經略龍圖開拓曾公巖景物一新遂爲諸巖之冠因成拙詩投之",
        "id": "44b50e1e-c638-455d-b524-4c6a06ac902a"
    },
    {
        "author": "周邦",
        "paragraphs": [
            "雄壓吳頭控楚腰，千峯環拱冶城橋。",
            "黄旗紫蓋旋歸漢，古剎凄凉尚號蕭。",
            "北嶽經行匪濫巾，相陪來現隱淪身。",
            "春蘿秋桂還吾輩，白浪紅塵付若人。"
        ],
        "title": "次陳彥育遊鍾山韻",
        "id": "d73f6bff-46e4-49d2-86f2-d3831b192181"
    },
    {
        "author": "李祁",
        "paragraphs": [
            "兩山收雨暗平沙，遮斷溪梅隔水花。",
            "留得烟林作圖畫，依稀松磴有人家。"
        ],
        "title": "郎官湖春日四首  其一",
        "id": "4da76487-0f79-438a-baac-28964e7172c5"
    },
    {
        "author": "李祁",
        "paragraphs": [
            "空山玉蕊照瓊瑰，到處尋花共往回。",
            "欲識春風最奇處，試來同看雨中梅。"
        ],
        "title": "郎官湖春日四首  其二",
        "id": "7173c460-acbc-4799-8f3e-9fdc9125006e"
    },
    {
        "author": "李祁",
        "paragraphs": [
            "朦朧花影月黄昏，著意春風入酒痕。",
            "知是江梅喜佳客，倒垂花蕊照清樽。"
        ],
        "title": "郎官湖春日四首  其三",
        "id": "b18d6bca-b488-46c5-a51f-d6689385a0a9"
    },
    {
        "author": "李祁",
        "paragraphs": [
            "十日春陰到水亭，水邊楊柳一時青。",
            "梅花過盡桃花惡，乞取山礬入浄瓶。"
        ],
        "title": "郎官湖春日四首  其四",
        "id": "05347524-6a2b-4ef6-9dab-4d66efe73fc2"
    },
    {
        "author": "李祁",
        "paragraphs": [
            "洞庭之南湘水東，青山奕奕蟠蒼龍。",
            "雲陽峰高七十一，欲與衡岳爭爲雄。",
            "我家近在雲陽下，來往看山如看畫。",
            "十年塵土走西風，每憶雲陽動悲咤。",
            "吳中勝士朱隱君，筆精墨妙天下聞。",
            "畫圖畫出湘江水，青山上有雲陽雲。",
            "雲陽山高湘水綠，十年不見勞心目。",
            "只今看畫如看山，萬里歸情寄鴻鵠。"
        ],
        "tags": [
            "洞庭湖"
        ],
        "title": "題朱澤民山水",
        "id": "2610ec2c-51c8-4ec7-88a0-746f1d364b4f"
    },
    {
        "author": "李祁",
        "paragraphs": [
            "歸家勿憂御史雨，明月正滿郎官湖。"
        ],
        "title": "句  其一",
        "id": "1068768b-a24b-44a7-90c0-af92e0fda90b"
    },
    {
        "author": "李祁",
        "paragraphs": [
            "詩應是遊戲。"
        ],
        "title": "句  其二",
        "id": "b0fe5610-ad8b-4d79-a67e-10ae2b0ae4b0"
    },
    {
        "author": "楊适",
        "paragraphs": [
            "清議豈徒光四戶，直聲應已到三韓。",
            "黄門有手能批敕，太學無人爲舉幡。"
        ],
        "title": "送孫伯野",
        "id": "7c484327-938a-4340-a647-3216d6ecc77b"
    },
    {
        "author": "楊适",
        "paragraphs": [
            "渡橋已看銀河凍，上馬爭如玉鳳飛。",
            "莫說兔園延賦客，不須鶴氅作仙衣。"
        ],
        "title": "雪",
        "id": "b4a4878c-1d1b-4d48-9b19-1f9fd3063714"
    },
    {
        "author": "楊适",
        "paragraphs": [
            "冷冷疏疏雪裏春，不輕吹笛付伶倫。",
            "出牆幽獨窺鄰女，臨水橫斜覽鏡人。"
        ],
        "title": "梅",
        "id": "f53ed12a-3cd0-4229-a58f-df55be71ae15"
    },
    {
        "author": "楊适",
        "paragraphs": [
            "尖頭奴有五兄弟，十八公生四客卿。",
            "過我書齋無一事，似應終日待陶泓。"
        ],
        "title": "絕句",
        "id": "8fa60126-7077-4671-9324-85220425bd6b"
    },
    {
        "author": "楊适",
        "paragraphs": [
            "春草隔溪看。"
        ],
        "title": "中秋夜與趙鼎臣狄端叔月下聯句句  其一",
        "id": "1fa4f5f1-71e2-4c6d-9ef5-fa1386405c17"
    },
    {
        "author": "楊适",
        "paragraphs": [
            "冰肌銷瘦爲誰愁。"
        ],
        "title": "中秋夜與趙鼎臣狄端叔月下聯句句  其二",
        "id": "632209e3-68a0-4008-872f-86223a503b3c"
    },
    {
        "author": "成郎中",
        "paragraphs": [
            "一床兩好世間無，好女如何得好夫。",
            "高捲珠簾明點燭，試教菩薩看麻胡。"
        ],
        "title": "催妝詩",
        "id": "bab92186-1c21-4348-b775-0652553ebf85"
    },
    {
        "author": "鄭鋼",
        "paragraphs": [
            "逕轉得幽谷，雲巖屹相向。",
            "谽谺偃重檐，彎環依疊嶂。",
            "緬想融結初，鎸鑱自天匠。",
            "了無斧鑿跡，但覺盤根壯。",
            "深可數千尺，廣逾八九丈。",
            "洞穴既窈窕，松門亦昭曠。",
            "廓舍三千界，中列五百像。",
            "巨楠布幢蓋，翠蔓垂帷帳。",
            "木靈不知名，境幽或難狀。",
            "我時馳征軺，奔走倦塵鞅。",
            "獲此一段奇，欣然愜微尚。",
            "欲去興未闌，行行重回望。"
        ],
        "title": "題資州東巖",
        "id": "f86f20ec-26f1-4299-9b23-d34ef808d162"
    },
    {
        "author": "袁祹",
        "paragraphs": [
            "金瓶芍藥三千朵，玉軸琵琶四百弦。"
        ],
        "title": "句",
        "id": "c1582b89-218b-4894-b7f2-fa582afa52f0"
    },
    {
        "author": "李從訓",
        "paragraphs": [
            "北山從何來，崑岷而鼻祖。",
            "並包河與江，考歷不能譜。",
            "近推連括蒼，繼乃至天姥。",
            "既而南入台，盤桓遂東下。",
            "嵯峨起東峁，沃洲兀牆堵。",
            "孟塘五山頂，樂祖舊遊處。",
            "時髦集松下，抵掌道今古。",
            "秀分爲五龍，駢首飲平楚。",
            "環縣如負扆，爲縣護生聚。",
            "隱岳聳其南，西隅列旗鼓。",
            "其間諸名流，晉宋最旁午。",
            "我慚貂尾續，於汝竟何補。",
            "登樓覽清秋，黄菊滿樽俎。",
            "持螯送新酒，醉爲山起舞。",
            "人生行樂耳，無徒與羊祜。"
        ],
        "title": "五馬山",
        "id": "07cdf5d1-e2f0-4f39-96f2-e6dd76cca2a2"
    },
    {
        "author": "何絳",
        "paragraphs": [
            "一江分兩界，二寺對雙蓬。"
        ],
        "title": "句",
        "id": "4b000741-b9fb-4947-a4a0-4d864e91e0ac"
    },
    {
        "author": "房與之",
        "paragraphs": [
            "江水遠流千古恨，峽雲長作四時容。"
        ],
        "title": "句",
        "id": "a438ef95-6514-4117-ac99-ba3a2baae19a"
    },
    {
        "author": "陳彥才",
        "paragraphs": [
            "賦命安能比鉅公，偶然年月與時同。",
            "只因日上爭些子，笑向連江作醉翁。"
        ],
        "title": "戲作",
        "id": "a5ea6b7f-9fdb-4a37-ba6b-f6524ccb137e"
    },
    {
        "author": "李芬",
        "paragraphs": [
            "秦皇寤寐茅盈語，銳意長生欲輕舉。",
            "徐福藥就仙骨成，雲海茫茫但延佇。",
            "東西日月秋復春，海變桑田更幾人。",
            "忽思重看舊寰宇，驂鸞直下江淮濱。",
            "布衣野叟不耕藝，自向琳宮操祓篲。",
            "祕語親書悟世人，一坐忽驚三十歲。",
            "淮南奉道聞真蹟，命使扁舟訪消息。",
            "畫手從來獨擅長，一見仙風心自得。",
            "歸來目斷蒼烟垠，三尺生綃醉墨翻。",
            "軸上神翁不解語，彷彿白鶴乘孤雲。",
            "海陵相望一千里，嗟我塵勞未云已。",
            "授書圯上會有期，誠心願取黄公履。"
        ],
        "title": "送吳將軍元瑜",
        "id": "ba037f7c-335c-45e6-a074-4765fdfa3ff1"
    },
    {
        "author": "莫蒙",
        "paragraphs": [
            "火輪方擊轂，風劍已飛鋩。"
        ],
        "title": "句  其一",
        "id": "1ecbb04d-5de9-4fb4-abec-d123c40a0c58"
    },
    {
        "author": "莫蒙",
        "paragraphs": [
            "諸天互魔擾，救護世尊忙。"
        ],
        "title": "句  其二",
        "id": "c0a50a4c-9a64-4d34-a691-5ae631a257dd"
    },
    {
        "author": "姚宏",
        "paragraphs": [
            "一宵短夢驚流俗，千里高名掛里閭。",
            "遂使晚生矜此意，癡眠不讀半行書。"
        ],
        "title": "夢筆驛",
        "id": "77e9c834-3748-4c61-b4b0-696cb4b29572"
    },
    {
        "author": "劉先生",
        "paragraphs": [
            "我昔讀漢史，心師張子房。",
            "從容輔漢室，功成復翱翔。",
            "皆由受師訓，知進退存亡。",
            "我本田舍兒，本志在退藏。",
            "因緣遇真主，招聘助發揚。",
            "五年寄京國，心志不皇皇。",
            "亦由宿志定，萬事皆粃糠。",
            "今日得歸來，素志今得償。",
            "艤舟阿縣下，騎馬達祠堂。",
            "伏行仙遺像，我志愈激昂。",
            "誓歸東村住，心祈契空蒼。",
            "庶可見張子，侍翁入帝鄉。"
        ],
        "title": "黄石公祠",
        "id": "e1450c88-e19e-4d10-8b47-7f064868d1b3"
    },
    {
        "author": "邵緝",
        "paragraphs": [
            "高臺無地曲池平，漂泊勾吳宿古城。",
            "一岸溼雲沈夜色，四山凉葉下秋聲。"
        ],
        "title": "題長興吳城",
        "id": "6494cd0d-445a-457b-b382-0fbba8857baa"
    },
    {
        "author": "李抱一",
        "paragraphs": [
            "一粒金丹續命基，算來由我更由誰。",
            "神龜移入雲端去，彩鳳摶歸地母騎。",
            "溟涬浪中求白雪，崑崙山裏采瓊枝。",
            "只消千日工夫足，養個長稜八角兒。"
        ],
        "title": "題神霄宮壁",
        "id": "bf42a6f0-e8c8-4b4b-bf9f-f082e58803aa"
    },
    {
        "author": "馬賢良",
        "paragraphs": [
            "破敵將軍曉入燕，滿城和氣接堯天。",
            "油然靉靆三千里，洗盡塵氛二百年。"
        ],
        "title": "獻詩",
        "id": "0c3e3819-fa11-4fc7-a27e-85b1881fe1ac"
    },
    {
        "author": "朱濟道",
        "paragraphs": [
            "二年催遣向東州，見盡東州水石幽。",
            "不把尋常費心眼，靈巖消得少遲留。"
        ],
        "title": "宣和五年二月初九日偶書呈如公妙空禪師  其一",
        "id": "c1e90fdb-fc49-42a2-90e5-22bee8f26493"
    },
    {
        "author": "朱濟道",
        "paragraphs": [
            "東州山水亦堪遊，及至靈巖分外幽。",
            "會有定師能指示，直須行到寶峰頭。"
        ],
        "title": "宣和五年二月初九日偶書呈如公妙空禪師  其二",
        "id": "745b1b38-65d6-41ab-b072-740b61461c26"
    },
    {
        "author": "郝某",
        "paragraphs": [
            "呼舟入境陟崔嵬，今日登臨慰昔懷。",
            "覽勝淩虛緣絕磴，憑高索句付磨崖。",
            "松聲夜落千年洞，山勢晴連萬里淮。",
            "仙蹟空遺丹井在，宦塵行歎老筋骸。"
        ],
        "title": "宣和癸卯登浮光山",
        "id": "04786248-1caf-486f-99c4-e5d7dbba7830"
    },
    {
        "author": "白彥惇",
        "paragraphs": [
            "步繞危峯渡翠崖，捫蘿初上更崔嵬。",
            "他年若有尋真分，定結茅廬傍此臺。"
        ],
        "title": "鐵袈裟",
        "id": "bbc5f692-b499-4ff4-ace1-e5db7a1acff5"
    },
    {
        "author": "宋逸",
        "paragraphs": [
            "抖擻塵衣訪古蹤，捫蘿涉嶮徹靈峰。",
            "寒堆泰岳千巖雪，清繞方山十里松。",
            "泉頂客回聞法鼓，雲堂僧起動齋鐘。",
            "如來元現因明處，直在人天第一重。"
        ],
        "title": "靈巖",
        "id": "7358f56d-c26f-4b13-be67-0f4b8bbb5018"
    },
    {
        "author": "邛州僧",
        "paragraphs": [
            "宿業因緣人不知，如今啐啄與同時。",
            "今生歡喜償他了，來世分明不欠伊。",
            "夢幻色身從敗壞，閑田虛樹已生枝。",
            "休休休也歸家去，石女懷胎產一兒。"
        ],
        "title": "臨刑口占",
        "id": "ff1dda0a-ba57-4657-abf4-7f8bdafb80d9"
    },
    {
        "author": "釋宗覺",
        "paragraphs": [
            "深隱猶疑世上聞，桃花還洩洞中春。",
            "當時不得漁人入，將謂人問幾世秦。"
        ],
        "title": "桃源",
        "id": "b1d78429-6640-49bd-a12f-8ce168d5920f"
    },
    {
        "author": "張珍奴",
        "paragraphs": [
            "逢師許多時，不說些兒箇。",
            "及至如今悶，損我援筆末。"
        ],
        "title": "詩一首",
        "id": "65e73cd4-3ec4-409e-a142-f3d0c8a33c98"
    },
    {
        "author": "丁氏",
        "paragraphs": [
            "西嶺雌雄鳥，雙雙覽德輝。",
            "陽臺遲雨散，滄海會塵飛。",
            "夜月參差玉，春雲窈窕衣。",
            "君王宴阿母，却寄碧桃歸。"
        ],
        "title": "題汴邸",
        "id": "4c638ca6-924f-45e2-a40c-2450c1ac7a6c"
    },
    {
        "author": "蘄春鄉人",
        "paragraphs": [
            "園客有絲難比甕，鮫人無杼自成綃。"
        ],
        "title": "句",
        "id": "89134574-e343-43d3-a2e4-b32c2b29474e"
    },
    {
        "author": "王輔",
        "paragraphs": [
            "山光水色兩依依。"
        ],
        "title": "句  其一",
        "id": "7a1d83e7-7cbb-4dbd-b0b6-1b79995d2b8c"
    },
    {
        "author": "王輔",
        "paragraphs": [
            "莖抽銀線細，根結水晶寒。"
        ],
        "title": "句  其二",
        "id": "999f81cf-7044-4932-930d-26aa20d05010"
    },
    {
        "author": "王輔",
        "paragraphs": [
            "入堂無復見雙親，建此來寧似在神。"
        ],
        "title": "句  其三",
        "id": "a566086d-bf1f-4306-a404-fc79f564591a"
    },
    {
        "author": "王輔",
        "paragraphs": [
            "陟彼南山采。"
        ],
        "title": "句  其四",
        "id": "52cebb40-557d-49a2-8b3d-8ac9632df505"
    },
    {
        "author": "李若虛",
        "paragraphs": [
            "元顔文字照浯溪，神物於今長護持。",
            "崖邊尚有堪磨處，留刻中興第二碑。"
        ],
        "title": "過浯溪觀中興磨崖因成一絕",
        "id": "b963e5a2-902b-4c87-b885-ead2fdcc3d92"
    },
    {
        "author": "高登",
        "paragraphs": [
            "乾坤莽回互，日月相盪摩。",
            "百年纔瞬息，萬類總么麽。",
            "是身非吾有，造物如我何。",
            "觸事會心少，幽棲廢興多。",
            "眷言意所適，樂此山之阿。",
            "修篁擢新幹，老木榮舊柯。",
            "谷聲傳地籟，松韻答天和。",
            "獨石介而安，寒泉淡無波。",
            "園蔬掇纖嫩，名果仍駢羅。",
            "紅綻著雨花，碧卷受風荷。",
            "隨意坐莓苔，絺衣掛薜蘿。",
            "得酒即酩酊，作詩苦吟哦。",
            "嘯長情浩蕩，舞短影婆娑。",
            "妻奴鹿門趣，黄綺商山歌。",
            "崎嶇路辭遥，迢遞誰見過。",
            "交親憶同調，出處矢靡他。",
            "每憐傷弓禽，因感赴燭蛾。",
            "無心更□□，試藝趁投戈。",
            "自覺此身浮，相看雙鬢皤。",
            "人事何時休，歸來勿蹉跎。"
        ],
        "title": "還山招陳希韓",
        "id": "7cc8001d-dfff-4800-b552-a2f47e1a6c23"
    },
    {
        "author": "高登",
        "paragraphs": [
            "甲子歲秋杪，負罪西南馳。",
            "脚歷山萬重，身墜天一涯。",
            "茅茨蔽聚落，培塿圍孤埤。",
            "何處有洞天，玄真之所栖。",
            "維南頗挺拔，隱隱浮修眉。",
            "采菊東籬下，悠然一見之。",
            "欲往覺旌摇，兀坐嗟黏黐。",
            "彼美二三子，知我多愛奇。",
            "□□□□□，□□登翠微。",
            "天公喜我來，閣雨雲垂垂。",
            "坤靈喜我來，林壑迴春姿。",
            "山禽喜我來，上下鳴嚶吚。",
            "江梅喜我來，蓓蕾敷南枝。",
            "高興□幽尋，絕□□□□。",
            "□□□如許，鬰葱瑣煙□。",
            "誰遣衢聃徒，列此怪狀爲。",
            "□馮賢主人，痛□彌年非。",
            "我生逢百罹，不慕太廟犠。",
            "况從奪袍簡，欣若脫馬羈。",
            "投荒得勝踐，□與□分宜。",
            "清芬追六逸，餘齡寄三危。",
            "明時甘自誓，敢□□□詞。",
            "暫遊已難得，短畧仍易移。",
            "山脚趣回馭，□□□□□。",
            "□□意默契，欲下思懼遲。",
            "準擬供冥搜，草木□□□。",
            "□氣知多少，凄入詩人脾。",
            "暮途雙逕松，歸馬四□□。",
            "出沒山光裏，烏帽風披披。"
        ],
        "title": "偕學子遊都嶠",
        "id": "74235d67-6301-4594-aa5b-1a90f0051db8"
    },
    {
        "author": "高登",
        "paragraphs": [
            "孫吳攄將略，申甫翰王家。",
            "腐儒要底用，歸種東陵瓜。"
        ],
        "title": "歸途歎",
        "id": "6de6f3df-8f1e-440c-ac65-7277953d22d1"
    },
    {
        "author": "高登",
        "paragraphs": [
            "平生無技能，素業□□□。",
            "□□□□□，世期躋唐虞。",
            "憤嘗獻瞽言，□□□□□。",
            "□□□□□，寧憚攀虎鬚。",
            "由此隔□□，□□□□□。",
            "□□□□□，□束如囚拘。",
            "索米無處□，□□□□□。",
            "□□□□□，漫不分賢愚。",
            "梁竦知徒勞，淵明奈□□。",
            "□書獄訟簡，沈迷眩鉛朱。",
            "□□□□□，窗几羅蛛絲。",
            "簡編殘□□，□□□□□。"
        ],
        "title": "自歎",
        "id": "48ec8d4e-cb36-487f-83ba-986d0bfc641f"
    },
    {
        "author": "高登",
        "paragraphs": [
            "忽忽已秋杪，言歸欣有期。",
            "節物想吾廬，青蕊繁東籬。",
            "流匙白雲子，蘸甲黄鵝兒。",
            "對此憶羈旅，多應歌式微。",
            "喜慰倚門心，愁消舉案眉。",
            "稚子鬧檐隙，繞膝牽人衣。",
            "歸興念如許，兼程猶苦遲。",
            "明朝秋色裏，烏帽風披披。"
        ],
        "title": "思歸",
        "id": "7a81d819-2b6e-4723-9df9-a20d73586cf7"
    },
    {
        "author": "高登",
        "paragraphs": [
            "二閣寧獨暖，萬家方號寒。",
            "何當放春去，和氣滿人間。"
        ],
        "title": "似春閣",
        "id": "2ffd471c-8007-478e-a580-025dbcd320d2"
    },
    {
        "author": "高登",
        "paragraphs": [
            "丈夫四方志，肯作兒女別。",
            "顧我差崛强，羨君真秀發。",
            "道義重千鈞，利名輕一葉。",
            "壯風吐虹蜺，忠誠貫日月。",
            "插劍露肝膽，看鏡念勳業。",
            "何當拔茅茹，同在陳力列。"
        ],
        "title": "留別",
        "id": "d0478356-ba86-4ae6-a679-15da8886ad84"
    },
    {
        "author": "高登",
        "paragraphs": [
            "號風撼枯枿，凍雨凝路塵。",
            "乾坤祕日月，八荒同一雲。",
            "遥知沙漠寒，黯淡愁殺人。",
            "天涯望不極，流涕滿衣巾。"
        ],
        "title": "冒寒行風雨有感",
        "id": "86e3a4b3-8d22-4209-a8b3-5f4870e96f31"
    },
    {
        "author": "高登",
        "paragraphs": [
            "憶昔靖康初，厄運會中微。",
            "嚴禁弛邊備，長驅來健兒。",
            "堂堂搗京闕，百萬呼鼓鼙。",
            "天地爲改色，日月晴晦迷。",
            "當宁猶未悟，聰明遭蔽欺。",
            "六賊久盤結，如山屹莫移。",
            "故人陳夫子，忠□□根資。",
            "拊髀惜機會，禍端良在茲。",
            "吾儕沐厚澤，顛危合扶持。",
            "不聞王蠋賢，絕脰由布衣。",
            "書成數千言，揮翰捷如飛。",
            "明朝伏闕下，儒冠翕相隨。",
            "种李奪兵權，憤痛社稷危。",
            "抱書再詣闕，慟哭聲猶悲。",
            "天意難遽回，人心□□離。",
            "時雍恣凶暴，縱兵欲屠之。",
            "馬前森利刃，此時命垂絲。",
            "要領兩不顧，相視情怡怡。",
            "虎口僅獲脫，好爵安能縻。",
            "俄起故鄉情，各歸天一涯。",
            "壯哉歐陽生，捨生誠所宜。",
            "聖主圖興復，忠誠蒙誅夷。",
            "宸心頃自責，疏節錄其遺。",
            "君乎死不亡，泉壤增光輝。",
            "魂氣鍾慶雲，體魄蒸靈芝。",
            "言言英烈在，昭昭星斗垂。",
            "蘭死則留芳，豹死則留皮。",
            "男兒倘得死，其死甘如飴。",
            "君死逾生榮，我生歎奚爲。",
            "九原如可作，微君誰與歸。"
        ],
        "title": "陳少陽贈官",
        "id": "a106f218-10cc-457a-81ab-6a18553d1709"
    },
    {
        "author": "高登",
        "paragraphs": [
            "故人方謝客，爲問意如何。",
            "午枕清風足，夜窗明月多。",
            "易招惟酒聖，難遣是詩魔。",
            "一榻君家事，何妨獨我過。"
        ],
        "title": "杜門",
        "id": "92c578d5-873b-4bca-b17c-99ceedb62cc4"
    },
    {
        "author": "高登",
        "paragraphs": [
            "天道杳難憑，人言殊不經。",
            "佳期傳七夕，歡事污雙星。",
            "女騃占蛛巧，兒癡托鵲靈。",
            "吾詩非好詆，聊與訂頑冥。"
        ],
        "title": "七夕",
        "id": "3a45897b-7642-4434-9aa8-d88802d0dab6"
    },
    {
        "author": "高登",
        "paragraphs": [
            "風際氅披鶴，雲根杖策鳩。",
            "幽棲知好在，歸夢故難留。",
            "山放數峯出，泉分一派流。",
            "把茅何日辦，縛屋護松楸。"
        ],
        "title": "夢遊故山",
        "id": "8d8c5dbd-8051-4c94-82a4-8ad46ad1b306"
    },
    {
        "author": "高登",
        "paragraphs": [
            "但得身長健，何妨鬢已華。",
            "胸中翻錦繡，筆下走龍蛇。",
            "作掾只三語，讀書空五車。",
            "卷懷良得計，去去卧煙霞。"
        ],
        "title": "送元大",
        "id": "81aff31c-11db-464b-8163-7b703e1f4d39"
    },
    {
        "author": "高登",
        "paragraphs": [
            "劉君政成□□□，闔境歡謠騰載道。",
            "民不見吏犬無聲，持以百錢勤父老。",
            "嗟我官卑志未伸，於人何德人稱好。",
            "騰牒當途願丐留，餽贐交馳雜金寶。",
            "天涯百指携空囊，號寒啼饑日相惱。",
            "可取無取未傷廉，爲念易污惟皓皓。",
            "不如買書惠泮宮，聊助賢侯采芹藻。",
            "別後青衿倘見思，窗前黄卷宜探討。"
        ],
        "title": "辭餽金",
        "id": "d489b17c-a568-454e-aa8d-9db24b73c994"
    },
    {
        "author": "高登",
        "paragraphs": [
            "心知一字不堪煮，矻矻窮年黄卷中。",
            "食粥由來未爲過，儲瓶况乃嗟屢空。",
            "令君好賢媲韓愈，賤子受賜慚盧仝。",
            "春水從教繞舍北，癡兒不復啼門東。"
        ],
        "title": "水漲謝邑宰送米",
        "id": "7eecb675-0c36-4cc0-a8b4-ec2b8940439d"
    },
    {
        "author": "高登",
        "paragraphs": [
            "繡江再見中秋月，歲去月圓人尚缺。",
            "相望千里共嬋娟，苦恨亭亭照離別。",
            "今夕一尊誰與同，孟光舉案對梁鴻。",
            "衆雛立侍儼成列，以次持杯壽乃翁。",
            "乃翁看月揩病目，手足頑麻頭髮禿。",
            "但願團圞三十秋，不計東西與南北。"
        ],
        "title": "中秋月",
        "id": "8778aadb-675b-43de-a9b0-df2e9be36689"
    },
    {
        "author": "高登",
        "paragraphs": [
            "不能枉道取富貴，是致爾輩愁饑寒。",
            "頻年別離情更惡，兩地狼狽心何安。",
            "從人數寄安否問，使我相思懷抱寬。",
            "平生竊歎曹家兒，臨歧莫墮雙闌干。"
        ],
        "title": "臨別示子",
        "id": "e4128cf4-90a1-4302-87fa-fb2d55ab3a4f"
    },
    {
        "author": "高登",
        "paragraphs": [
            "臣饑欲死侏儒飽，方朔誰憐是歲星。",
            "館下諸生笑豐暖，江頭漁父誚清醒。",
            "魯公已作乞米帖，陶令旋尋儲粟瓶。",
            "親舊依然眼相向，故應特地爲吾青。"
        ],
        "title": "乞米",
        "id": "530e2f90-828f-44db-b8cc-bef5f4b96230"
    },
    {
        "author": "高登",
        "paragraphs": [
            "顧影低徊祇自憐，怕寒時聳作詩肩。",
            "全家食粥已數月，坐客無氈今幾年。",
            "君劈槽燒當止酒，我和琴爨况無絃。",
            "雪中送炭從來事，况爾羈躬覓蠹椽。"
        ],
        "title": "覓蠹椽",
        "id": "39c03b43-c310-471f-a933-904e0ec61359"
    },
    {
        "author": "高登",
        "paragraphs": [
            "潮頰香醪暈醉紅，𩍐敲歸路勒青驄。",
            "水涵萬頃曾孫稼，月逗盈衿少女風。",
            "大誤平生緣畫足，無聊中夜祇書空。",
            "擬將方宇難論事，直扣天門問化工。"
        ],
        "title": "小原欲歸",
        "id": "b68db856-3386-498e-a57f-bea680246eee"
    },
    {
        "author": "高登",
        "paragraphs": [
            "黄茅時節瘴煙濃，人在山凹第幾重。",
            "梁竦負才徒感慨，嵇康賦性本疏慵。",
            "此生自斷天休問，吾道頻年世不容。",
            "會脫幘巾還自隱，鹿門妻子慣相從。"
        ],
        "title": "立冬道中",
        "id": "96ddef5c-4eb1-4620-9e4e-6887a1e186de"
    },
    {
        "author": "高登",
        "paragraphs": [
            "歸去東皋獨荷犁，筆床書卷有兒持。",
            "一無可意身將老，百不如人心自知。",
            "夢寐摩娑元結頌，經從省憶少陵詩。",
            "體膚餓盡天應錯，依舊臞然山澤姿。"
        ],
        "title": "言懷",
        "id": "1375793f-a0d2-473b-8976-d9ebf92bb42b"
    },
    {
        "author": "高登",
        "paragraphs": [
            "塞雁南飛度戍樓，一聲天地有餘秋。",
            "家連滄海難窮目，人在蠻荒欲盡頭。",
            "莫效涓埃裨國計，况無毛髮爲身謀。",
            "所須菽水能多少，蹤跡飄然不繫舟。"
        ],
        "title": "九日",
        "id": "42677652-6ca2-47ee-9f28-f3b416b53b0f"
    },
    {
        "author": "高登",
        "paragraphs": [
            "溶溶瘴霧暗朝暾，咫尺山關號鬼門。",
            "疾病年年不相貸，朱顔凋盡赤心存。"
        ],
        "title": "病中雜興  其一",
        "id": "85a8283b-63a6-49c7-a416-773617e091e6"
    },
    {
        "author": "高登",
        "paragraphs": [
            "垂老飄零萬里餘，肌膚瘦盡鬢毛疏。",
            "皇恩若許歸山去，豆地雖存不解鋤。"
        ],
        "title": "病中雜興  其二",
        "id": "2104cadd-e552-4bdf-be65-98d8e3c308c0"
    },
    {
        "author": "高登",
        "paragraphs": [
            "不羨雲霄欲網羅，百年人物總相磨。",
            "死如歸耳生如寄，造物從今奈我何。"
        ],
        "title": "病中雜興  其三",
        "id": "765aec89-dc1d-48a0-94e4-1e197a6e8790"
    },
    {
        "author": "高登",
        "paragraphs": [
            "九死窮荒一病翁，曉來猶怯北窗風。",
            "誰知葵藿傾心切，待到日輪升太空。"
        ],
        "title": "病中雜興  其四",
        "id": "03ff9bc6-119e-441c-b0a8-3085fb47361e"
    },
    {
        "author": "高登",
        "paragraphs": [
            "不辭南北嘆飄零，俯仰乾坤一草亭。",
            "鳶墮水中從沓沓，鴻飛天外自冥冥。"
        ],
        "title": "病中雜興  其五",
        "id": "e5d9292c-9013-4539-b841-8ef8161654c0"
    },
    {
        "author": "高登",
        "paragraphs": [
            "長袖深藏批敕手，短筇斜倚作詩肩。",
            "有時極目愧遼漢，興在孤鴻落照邊。"
        ],
        "title": "病中雜興  其六",
        "id": "2733e289-3d84-47d4-aab7-81fdb397d299"
    },
    {
        "author": "高登",
        "paragraphs": [
            "病損腰圍減未休，二毛垂領颯先秋。",
            "夢中那復化爲蝶，林下不妨問鬬牛。"
        ],
        "title": "病中雜興  其七",
        "id": "59ce8ab1-a88a-4a6d-833f-412af4cadb7f"
    },
    {
        "author": "高登",
        "paragraphs": [
            "口腹相煎亦可羞，饑來欲食飽還憂。",
            "一編地下我無用，須學留侯辟穀不。"
        ],
        "title": "病中雜興  其八",
        "id": "f6631b81-e61a-4bd9-bafb-adb2bdbdbbd1"
    },
    {
        "author": "高登",
        "paragraphs": [
            "情感此宵元切恨，遣懷高唱一聲歌。",
            "清澄月滿鋪逵路，烜赫蓮開未綠荷。",
            "觥酒滯時追伴侶，袖香凝處想紈羅。",
            "更深候望遥腸斷，爽約人歸不我過。"
        ],
        "title": "上元",
        "id": "06773d9f-ec7b-40f2-8620-be8fa754e343"
    },
    {
        "author": "高登",
        "paragraphs": [
            "瘴侵玉骨終難起，魂斷巫山永不歸。"
        ],
        "title": "句  其一",
        "id": "6e1338c0-cc5d-4e6c-b264-d05b50be7cf7"
    },
    {
        "author": "高登",
        "paragraphs": [
            "無邪煩艾子，有慍賴桐孫。"
        ],
        "title": "句  其二",
        "id": "8e629191-8e3b-4dbf-9f18-d8d6759d0cf1"
    },
    {
        "author": "李若水",
        "paragraphs": [
            "風流李東山，磊落孔北海。",
            "身逐煙雲飛，名與日月在。",
            "彼哉世上兒，平生抱慚悔。",
            "雖云官爵高，當以羊豕待。"
        ],
        "title": "雜詩六首  其一",
        "id": "09821472-9aa4-45ab-aa07-9fababf2558e"
    },
    {
        "author": "李若水",
        "paragraphs": [
            "門前誰剝啄，云有故人至。",
            "殷勤具雞黍，莫辭今日醉。",
            "人生若飆馳，世事等鱗次。",
            "區區百無益，杯酒差可貴。",
            "故人首肯之，愛吾言有味。"
        ],
        "title": "雜詩六首  其二",
        "id": "7e9eefb4-4464-4281-8ea0-1846b12d7a55"
    },
    {
        "author": "李若水",
        "paragraphs": [
            "一飽百念休，挈席坐朝陽。",
            "陶然四肢春，興與飲酒長。",
            "夢蝶鼻聲小，捫虱衣縫光。",
            "雖非北窗下，亦足傲羲皇。"
        ],
        "title": "雜詩六首  其三",
        "id": "709f4cd6-a367-4efd-94c6-7eb22c35a95b"
    },
    {
        "author": "李若水",
        "paragraphs": [
            "相如貧立壁，淵明老經邱。",
            "文字照千祀，何人與之儔。",
            "我生造化間，一萍寄洪流。",
            "收心短檠底，要陪古人遊。"
        ],
        "title": "雜詩六首  其四",
        "id": "d3b17d5b-7b55-4d22-9a55-e2d443083b05"
    },
    {
        "author": "李若水",
        "paragraphs": [
            "明月如幽人，邈有出世姿。",
            "吾欲從之遊，開門曳藤枝。",
            "得酒袖自舉，賞此一段奇。",
            "人生要行樂，戚戚竟何爲。",
            "君看李太白，高風謝塵羈。"
        ],
        "title": "雜詩六首  其五",
        "id": "39d509fc-8943-4082-b6af-8cbae03e97e0"
    },
    {
        "author": "李若水",
        "paragraphs": [
            "禦戎如禦寇，愛民如愛子。",
            "豈不有公卿，脆弱非所倚。",
            "吾君儻擇賢，何病不可理。"
        ],
        "title": "雜詩六首  其六",
        "id": "e5f58e93-babe-4a2f-ad61-6e65492d208c"
    },
    {
        "author": "李若水",
        "paragraphs": [
            "疊石壅寒派，滿流瀉迴溪。",
            "誰將方便智，成此圓妙機。",
            "輪輻互高下，波濤鬰翻飛。",
            "磨牙遞旋斡，磑杵紛昂低。",
            "玉粒已粲粲，瓊花亦霏霏。",
            "術存機械巧，利澤成博施。",
            "試語漢陰老，使知渾沌非。",
            "惟當善用心，功與天地齊。"
        ],
        "title": "諸剎以水激磑磨殊可觀爲賦此詩",
        "id": "bf937838-3f3d-422a-8630-0216af71fc9c"
    },
    {
        "author": "李若水",
        "paragraphs": [
            "曙風入修檐，宿靄度遥嶺。",
            "遊子戀庭闈，延此須臾景。",
            "臨行懶加衣，上馬晨煙冷。",
            "歧路白日忙，氣候清夜永。",
            "前途寡親友，所晤唯瘦影。",
            "長風儻或借，逸翰當少騁。",
            "不然早旋歸，柴門保孤靜。"
        ],
        "title": "離家",
        "id": "f7aa9e97-f8d1-4a65-b4b1-6e62080768e2"
    },
    {
        "author": "李若水",
        "paragraphs": [
            "掌獄貴持平，萬議不能破。",
            "夫子乃名堂，無愧橫案坐。",
            "皇家美化醲，小人亦寡過。",
            "朱墨儻餘暇，不妨歌楚些。"
        ],
        "title": "獄平堂",
        "id": "4a7b0948-df1c-4e53-a9b7-4776d9f36bee"
    },
    {
        "author": "李若水",
        "paragraphs": [
            "才到綠漪軒，逸興小寰宇。",
            "岸斜水自環，樹缺山爲補。",
            "眼界萬象入，佳處難悉數。",
            "天公厭人閑，惱以催詩雨。",
            "凉飆拍窗戶，殘熾敢予侮。",
            "雲脚漏夕陽，反學新月吐。",
            "麈尾散銀毫，茶面噴雪乳。",
            "茲遊神所靳，而我已多取。",
            "何時理扁舟，歸作雲山主。"
        ],
        "title": "綠漪軒遇雨與任才仲定韻賦",
        "id": "be6c2d94-4527-482f-8524-14b3c9406bfb"
    },
    {
        "author": "李若水",
        "paragraphs": [
            "明月如君子，隱見自有時。",
            "頑雲巧障之，光耀不得施。",
            "賞心無復樂，對酒翻成悲。",
            "樹頭號秋風，日夜無停期。",
            "胡不驅頑雲，放出玉一規。",
            "而乃窗几間，空將亂帙吹。"
        ],
        "title": "中秋不見月二首  其一",
        "id": "616fdace-5256-47a6-b62e-1c55c9603487"
    },
    {
        "author": "李若水",
        "paragraphs": [
            "明月自不老，古今同一時。",
            "尋常賞心薄，萬里清光施。",
            "茲夕反雲翳，庭烏亦長悲。",
            "人生得意處，每每乖所期。",
            "神仙不可學，富貴不可規。",
            "此心恐未了，付與秋風吹。"
        ],
        "title": "中秋不見月二首  其二",
        "id": "48503e6b-4792-4433-a7b4-48952fbcbfc7"
    },
    {
        "author": "李若水",
        "paragraphs": [
            "客子結征衣，伺明鞭瘦馬。",
            "時平路無虞，年豐村有社。",
            "歸雁嘶層雲，饑烏啄平野。",
            "牆花初壓枝，橋柳已盈把。",
            "春岸坐漁人，曉隴來耕者。",
            "風埃政無聊，懷抱何由寫。"
        ],
        "title": "平川道中",
        "id": "81c5fa0d-430b-450e-a04d-811beac51877"
    },
    {
        "author": "李若水",
        "paragraphs": [
            "疏風舞天際，坐覺秋容開。",
            "新凉萬金直，竟從何許來。",
            "修梧脫老葉，槭槭投空階。",
            "故人渺雲水，音徽諒難諧。",
            "政恐歲華晚，便與人意乖。",
            "脫巾漉初熟，聊以洗此懷。"
        ],
        "title": "秋風",
        "id": "8ed57b87-9176-47b7-85a2-4580cb84aede"
    },
    {
        "author": "李若水",
        "paragraphs": [
            "吾君邁周王，於今盛文化。",
            "學郎紛萬輩，戰藝雙闕下。",
            "公乎筆如椽，風雨供飛灑。",
            "燕楚何足吞，此行定應霸。",
            "三世守墨莊，一朝騰紙價。",
            "况值求賢秋，宣室政延賈。",
            "輕雲飛隴頭，車輪去如馬。",
            "快哉上林春，杯酒須勤把。"
        ],
        "title": "送公實兄赴省試",
        "id": "37566f41-7589-4d7c-a0fe-08b5ef56f25f"
    },
    {
        "author": "李若水",
        "paragraphs": [
            "弔古懷騷人，接轡黄榆路。",
            "疏風吹廣原，馬首飛埃度。",
            "荒祠止道旁，古木寒鴉聚。",
            "入門煙素橫，虛壁丹青污。",
            "再拜休廡下，追誦補亡句。",
            "興餘歸袖翻，低雲掛秋暮。"
        ],
        "title": "謁束先生廟",
        "id": "56455f79-5c5c-4221-8bd6-fb59a2711a3d"
    },
    {
        "author": "李若水",
        "paragraphs": [
            "厚德鎮囂浮，才高謝羈束。",
            "所賦雖不均，而皆堪比玉。",
            "此君非俗姿，終朝看不足。",
            "客至亦忘歸，裊裊茶烟綠。"
        ],
        "title": "次韻和友人竹石",
        "id": "65c0ab78-79cd-4d0e-b4fd-82a48c92dd70"
    },
    {
        "author": "李若水",
        "paragraphs": [
            "秋月浄如璧，影著烏帽寒。",
            "殘夢未辭睫，疲駑兀難安。",
            "龍津橋下路，燈火半斕斑。",
            "中臺門已敞，風細簾幕乾。",
            "有司謹苛禮，高人窘微官。"
        ],
        "title": "受誓戒",
        "id": "96ddaf75-e0e5-484f-bccf-9b1c316ac30e"
    },
    {
        "author": "李若水",
        "paragraphs": [
            "客裏百無營，一室等方丈。",
            "行藏沙漠邊，志節煙霄上。",
            "歸思入新吟，閑愁付佳釀。",
            "何當把瘦藤，江山樂清放。"
        ],
        "title": "書懷",
        "id": "95f0685f-e4e5-4f90-b6d3-c523970b3dd0"
    },
    {
        "author": "李若水",
        "paragraphs": [
            "羃羃護雲衣，巉巉露山骨。",
            "老木依蒼岩，密布蔭清樾。",
            "乞我片席地，脫巾露華髮。",
            "橫竹呼秋風，脩藤步明月。",
            "茲焉甘終老，夢斷帝京闕。",
            "何必學王郎，昂首但拄笏。"
        ],
        "title": "題畫",
        "id": "b748d738-7b14-4cde-9f8f-720cbe2f203f"
    },
    {
        "author": "李若水",
        "paragraphs": [
            "東風政摇蕩，百鳥爭春鳴。",
            "長亭楊柳弱，廣陌芳草平。",
            "遊子動行色，辛勤奔皇京。",
            "利名悲末路，合散笑浮生。",
            "望望陟前陂，隕涕空含情。",
            "勉哉振長策，扶摇雲翼輕。"
        ],
        "title": "次韻雍節夫留別",
        "id": "1bc2acd0-8027-4226-822d-f19aba2824aa"
    },
    {
        "author": "李若水",
        "paragraphs": [
            "東風一戲劇，會使紅綠爭。",
            "粲粲牆角花，朝霞翦芳英。",
            "自憐冰雪志，猥與桃杏并。",
            "未應素節改，但覺羞顔頳。",
            "孤標翳塵土，疏香掩蓬荆。",
            "遊蜂頗知己，飛繞千回輕。",
            "其奈逐臭夫，對之白眼橫。",
            "主人情不薄，愛君成瘦生。",
            "今來攝從事，吏課殊少程。",
            "何時把杯酒，一洗千枯榮。"
        ],
        "title": "紅梅",
        "id": "0e5c0477-42fd-4c9f-8e5e-4471c62b41b8"
    },
    {
        "author": "李若水",
        "paragraphs": [
            "玄雲駕雨來，垂垂勢未已。",
            "雙袖貯疏凉，六幕浄餘滓。",
            "錦飄風撼花，玉逗水循軌。",
            "窗峯碧巑巑，隴麥青靡靡。",
            "詩人筆欲髠，行子步難跬。",
            "虀鹽老青衫，文字亂烏几。",
            "咄咄怪書空，嗚嗚熱浮耳。",
            "不肯卧南陽，剛學蟄龍起。"
        ],
        "title": "次韻李子建春雨",
        "id": "4177d20c-66a5-4024-ac67-3ce073a8bf76"
    },
    {
        "author": "李若水",
        "paragraphs": [
            "火雲撲不滅，餘熾欲燒天。",
            "江山散白日，草木含蒼烟。",
            "瑠璃八尺浄，邀我北窗眠。",
            "但問風雌雄，姑謝酒聖賢。",
            "明冰沃新茗，妙飲誇四筵。",
            "休論水第一，凜然香味全。",
            "凉飚生兩腋，坐上徑欲仙。",
            "塵襟快洗滌，詩情拍天淵。",
            "憑君杯勺許，置我崑閬前。",
            "搜攪玉雪腸，醞釀雲錦篇。"
        ],
        "title": "何德休設冰茶",
        "id": "d999e56e-974d-4911-b9f9-b38b01fef665"
    },
    {
        "author": "李若水",
        "paragraphs": [
            "金鎔日影活，絮擘雲態癡。",
            "石膚然欲碎，禾末焦自萎。",
            "絲脆蛛停網，花枯蜜守脾。",
            "竹粉欠新潤，溪毛收故滋。",
            "瓠尊資酒釅，蘄席便軀肥。",
            "土膏龜坼裂，雨勢淚漣洏。",
            "革履委弗御，葛巾欹不持。",
            "松陰良可就，逭暑旋題詩。"
        ],
        "title": "次韻李子建苦熱",
        "id": "b207e0d9-5f31-4697-ba29-01e002585a22"
    },
    {
        "author": "李若水",
        "paragraphs": [
            "笑問空中雲，乞我今夕月。",
            "我是方外人，得此清興發。",
            "翩然駕黄鵠，飛入白銀闕。"
        ],
        "title": "夜坐與高子文分韻得月字",
        "id": "5fe5edcc-3031-4348-9ac2-d37b85d92e27"
    },
    {
        "author": "李若水",
        "paragraphs": [
            "我拙畏吏事，觀書度晨夕。",
            "過眼輒成誦，掩卷不再歷。",
            "荒怪探禹穴，幽邈窺孔壁。",
            "俯首滯銅印，朋儕屢貽責。",
            "皇朝采疏逖，龐洪流慶澤。",
            "英俊藹雲趨，參隸金門籍。",
            "而我老紅塵，棄置誰復惜。",
            "徑欲賦歸歟，吳門晦聲跡。"
        ],
        "title": "言志",
        "id": "4c4a5271-70d5-4510-93df-13ecfa568af5"
    },
    {
        "author": "李若水",
        "paragraphs": [
            "西風響窗扉，炎火煩一掃。",
            "天清露華滋，妍碧謝庭草。",
            "旅懷良獨難，缺月窺檐間。",
            "呼兒漉新酒，强欲朱衰顔。"
        ],
        "title": "秋懷  其一",
        "id": "6ebc87c8-b1eb-4ae1-895c-748529f88b56"
    },
    {
        "author": "李若水",
        "paragraphs": [
            "鷗鳥戀江湖，麋鹿戀林藪。",
            "十年異鄉客，臨風一搔首。",
            "田園幸好在，三徑荒稂莠。",
            "何當愜歸興，短鉏還入手。"
        ],
        "title": "秋懷  其二",
        "id": "61c18dfd-1eb4-4648-b3d1-de473b648b00"
    },
    {
        "author": "李若水",
        "paragraphs": [
            "破扇委高壁，病骨蘇微凉。",
            "羅階竹千挺，秀質頎而長。",
            "呼奴約疏箔，窗几延翠光。",
            "欠伸睡稍足，夕影上東牆。"
        ],
        "title": "秋懷  其三",
        "id": "90a437ab-97f6-499e-abfa-945d6a7f1af6"
    },
    {
        "author": "李若水",
        "paragraphs": [
            "疏筠易秋威，冉冉受風雨。",
            "芙蕖抱枯香，頳顔羞不遇。",
            "草木自衰榮，歲月誰寒暑。",
            "老人岸烏紗，清坐閱今古。"
        ],
        "title": "秋懷  其四",
        "id": "77da60cd-11c7-4937-a1d1-7de7e7f11fc0"
    },
    {
        "author": "李若水",
        "paragraphs": [
            "風高天宇寒，朝來幾鴻過。",
            "長鋏訴新懷，短檠續舊課。",
            "霜梧觸階稜，鏗然警癡坐。",
            "吾髮半已白，功名况么麽。"
        ],
        "title": "秋懷  其五",
        "id": "f8e67d49-ee31-42f8-bdb9-0dc7ba0ea79a"
    },
    {
        "author": "李若水",
        "paragraphs": [
            "風細雲動鱗，雨餘山弄姿。",
            "淵明短籬下，漸覺秋芳萎。",
            "歲華任自老，酒杯亦須持。",
            "種種愧古人，此段差可期。"
        ],
        "title": "秋懷  其六",
        "id": "82ada18f-c2e8-40a1-8db6-fbc670c018f2"
    },
    {
        "author": "李若水",
        "paragraphs": [
            "楚客賦秋風，表表千載師。",
            "衙官生惡謗，此語將誰欺。",
            "我欲踐逸軌，每苦抽思遲。",
            "譬彼款段足，焉能馳險巇。"
        ],
        "title": "秋懷  其七",
        "id": "8a68ff83-ec75-47fa-9328-cdf090897c2f"
    },
    {
        "author": "李若水",
        "paragraphs": [
            "今古等朝暮，宇宙同咫尺。",
            "安得坐忘人，相從遊八極。",
            "神仙六鰲背，富貴一蟬翼。",
            "君其儻悟此，在在獲所適。"
        ],
        "title": "秋懷  其八",
        "id": "402628dd-c488-40ca-8fa5-7af268877d16"
    },
    {
        "author": "李若水",
        "paragraphs": [
            "君是神仙人，應識蓬萊路。",
            "願將塵土客，共向蓬萊去。",
            "蓬萊高高東海東，煙波渺渺鞭飛龍。",
            "窗間棋罷一笑許，扶桑倒影千度紅。",
            "刀圭絳雪從君得，天風泠泠吹兩腋。",
            "竊桃小兒竟安在，乘駿天人何處覓。",
            "尚聞金母呼衆靈，瑶池夜晏千雲軿。",
            "金檛玉斧散光景，鳳歌鸞舞流芳馨。",
            "低頭再拜謝君力，謝君洗我塵土腥。",
            "千歲還家作鶴語，朝市不知人姓丁。"
        ],
        "title": "蓬萊行",
        "id": "b007d8cf-82fc-4036-98b3-da0a14a33b8b"
    },
    {
        "author": "李若水",
        "paragraphs": [
            "愛君秀句輕封侯，恨不捧杖從君遊。",
            "高人豈合世間著，紫羅洞邊能少留。",
            "我今癡坐數椽底，飽閱炎凉祇如此。",
            "何當一葉弄雲濤，鷗鳥請盟波影裏。",
            "顔郎才思天下無，亦與我輩同朝晡。",
            "故鄉蕭疏不堪說，秋風落日號羣狐。",
            "百年駸駸行且樂，不必華堂圍繡幕。",
            "爛醉出門霜月孤，荷鍤休隨任填壑。"
        ],
        "title": "次顔博士遊紫羅洞五首  其一",
        "id": "44f3cd0e-4f7f-46da-8953-34b50ad0c280"
    },
    {
        "author": "李若水",
        "paragraphs": [
            "長藤呵路多公侯，我輩不應來宦遊。",
            "平生流涎向雲水，此心已往形獨留。",
            "黄沙霏霏烏帽底，三載長安飽嘗此。",
            "何如閑把一莖絲，坐釣澄江月明裏。",
            "採芝仙人今豈無，踏遍山腰日已晡。",
            "白雲可衣蘭可佩，禦寒不必思豐狐。",
            "人生此段差可樂，風御徑須遊六幕。",
            "夜深何處鳳簫聲，留得餘音傳萬壑。"
        ],
        "title": "次顔博士遊紫羅洞五首  其二",
        "id": "d287db90-8074-4cb5-ac9c-19335e814c5f"
    },
    {
        "author": "李若水",
        "paragraphs": [
            "休著青衫謁五侯，徑覓拄杖山中遊。",
            "故山別來鬢毛禿，一飽累人成久留。",
            "碧嶂巉巉雲影底，儻得破茅甘老此。",
            "孤猿野鶴舊時聲，却到主人清夢裏。",
            "囊中試檢一錢無，但吟秀句忘朝晡。",
            "子夜沈沈甕無蟻，秋風策策裘非狐。",
            "得遂清閑貧亦樂，矯首飛鴻度天幕。",
            "隔溪應復有幽人，踏月相從嘯林壑。"
        ],
        "title": "次顔博士遊紫羅洞五首  其三",
        "id": "65e95510-fa5d-43c7-b61b-0c0617ae676f"
    },
    {
        "author": "李若水",
        "paragraphs": [
            "自憐無骨可封侯，漫來學省陪英遊。",
            "逸興未忘河朔飲，羈蹤已分周南留。",
            "久負雲山竟緣底，百指饑寒良坐此。",
            "鬢毛蒼蒼已難揀，何時却到雲山裏。",
            "休問歸囊金有無，采芝酌水延朝晡。",
            "未要學仙跨威鳳，况肯作詩嘲訓狐。",
            "藜杖芒鞋樂復樂，老藤懸花當羅幕。",
            "月明須上最高峯，橫竹一聲秋萬壑。"
        ],
        "title": "次顔博士遊紫羅洞五首  其四",
        "id": "5da9e3e2-15c1-4c86-af6f-b8bc50c405a0"
    },
    {
        "author": "李若水",
        "paragraphs": [
            "金印如斗封王侯，何如爛漫江南遊。",
            "山能不老閱今古，雲自無心忘去留。",
            "我似孤松蟠澗底，斤斧之餘流落此。",
            "輕便却羨無根蓬，隨風直上青霄裏。",
            "壺中變態何所無，色色略同朝與晡。",
            "千里飛蠅政緣驥，百獸畏虎元非狐。",
            "置是休論且行樂，明月張燈天展幕。",
            "更持北斗𣂏酒泉，澆我胸中萬邱壑。"
        ],
        "title": "次顔博士遊紫羅洞五首  其五",
        "id": "f84c3c8d-5d48-4256-9329-47b1e8baa487"
    },
    {
        "author": "李若水",
        "paragraphs": [
            "昔時藜莧田隴頭，近時虀鹽學舍裏。",
            "腹不成癭腸有雷，何郎萬錢其敢企。",
            "當年守株披褐衣，亦嘗臨淵羨赬尾。",
            "餘力種黍延霜螯，計拙謀粗何足紀。",
            "罷官三月突無煙，兩親白頭欠甘旨。",
            "此身分爲饑所驅，旋秣羸驂訴知己。",
            "蓬萊高人愛詩客，邀坐綠齋嘗玉蟻。",
            "敢嫌寸祿消息遲，數品珍羞供一喜。",
            "秦丞相追上蔡遊，張步兵對秋風起。",
            "盜鄰吏部手持杯，三子風流未當鄙。",
            "還家掃甑洗刀砧，大飫老饕沾婢使。",
            "邇來送米鄰無僧，長是覆羹窮有鬼。",
            "區區一飽豈易得，何時檳榔澡吾耻。",
            "君不見魯公從人乞鹿脯，留得銀鉤照千祀。",
            "猶勝金馬避世人，九尺長身饑欲死。"
        ],
        "title": "謝人惠魚兔蟹",
        "id": "f44e7ba3-74ba-4074-8604-a8c1937a4eb0"
    },
    {
        "author": "李若水",
        "paragraphs": [
            "山翁七十頭如雪，胸中泰華巧盤折。",
            "平生兩手展不盡，臨老更欲矜奇絕。",
            "吾家有堂面危壁，衮衮黄埃眼界窄。",
            "呼來摶沙淺拂黛，倏驚突出千峯碧。",
            "倚藜矯首一長吟，蕭然徑與人寰隔。",
            "何當諱姓吳門去，踏遍東南萬山春。"
        ],
        "title": "贈疊山老匠",
        "id": "af6c9f1a-0bf6-4f82-ab16-5269b4a82538"
    },
    {
        "author": "李若水",
        "paragraphs": [
            "一鞭行色黄榆路，望斷遥天垂地處。",
            "嗚嗚流水如有情，瀉我離愁向東去。"
        ],
        "title": "送唐彥英",
        "id": "2627334a-b7ff-4bfd-84b5-495d18dd5717"
    },
    {
        "author": "李若水",
        "paragraphs": [
            "斷雲托月天南東，夢魂初下蓬萊峯。",
            "繞街敲金戒天曉，烏帽遡凉奔竹宮。",
            "神明之囿嚴且邃，踵門已覺塵凡空。",
            "溫溫妙友隔窗語，徐徐好日當庭紅。",
            "案頭書帙萬卷富，門外簾影三秋風。",
            "東家所慎蓋先此，小人曷敢不精衷。",
            "緋衣贊者趣行事，升降拜起莊微躬。",
            "丁東環佩衆泉咽，熒煌星斗千炬烘。",
            "瘦羊端笑古人細，肥馬暫逐兒曹雄。",
            "指日欃槍落天外，告廟還看禮更豐。"
        ],
        "title": "竹宮長句",
        "id": "c7607deb-e754-43aa-b42f-86944a3c66e6"
    },
    {
        "author": "李若水",
        "paragraphs": [
            "村婦相將入城去，呵之不止問其故。",
            "我聞官中新糶米，比似民間較錢數。",
            "常平常平法甚良，先帝惠澤隆陶唐。",
            "願爾官吏且勤守，無使斯民流異方。"
        ],
        "title": "村婦謠",
        "id": "cf3a8273-f4ff-4f98-9964-82191bc9430a"
    },
    {
        "author": "李若水",
        "paragraphs": [
            "村家愛桑如愛兒，問爾伐此將何爲。",
            "幾年年荒欠官債，賣薪輸賦免鞭笞。",
            "來春葉子應不惡，鄰家宜蠶有衣著。",
            "我獨凍坐還歔欷，長官打人血流地。"
        ],
        "title": "伐桑歎",
        "id": "1c004684-8a70-40af-8e8a-f7bc9011406a"
    },
    {
        "author": "李若水",
        "paragraphs": [
            "詩書學郎風騷客，奚奴控馬黄塵陌。",
            "頹陽半嶺促歸鴉，斷雲無意橫山碧。",
            "樹頭白塔孤城小，東風幾度行人老。",
            "夾路桃花春雨餘，落紅萬點無人掃。"
        ],
        "title": "春日途中",
        "id": "bbc463b9-6ebf-40fe-a569-413923cc04b9"
    },
    {
        "author": "李若水",
        "paragraphs": [
            "村翁七十倚柴扉，手障夕陽望牧兒。",
            "牧兒歸來問牛飽，屋東幾畝田未犂。",
            "鄰老相邀趁秋社，神巫簫鼓歡連夜。",
            "明年還似今年熟，更拚醉倒籬根下。"
        ],
        "title": "村家引",
        "id": "64fa2483-367e-4050-9d1d-626aa7eafb5f"
    },
    {
        "author": "李若水",
        "paragraphs": [
            "白馬津北千里疆，郡縣交錯旗布方。",
            "廣平僻峙黄流旁，蓄兵萬指紅滿倉。",
            "守將恃才政弗臧，公掊私取貪如狼。",
            "扼兵之喉奪其糧，掊克帑藏資晏荒。",
            "羣兇叫呶計則狂，敢以寸草驕太陽。",
            "遂擁鷙猛爲主張，遂嚴統押分隊行。",
            "遂排武庫擇刃鋩，絳巾繡裳馬龍驤。",
            "縻執守將如驅羊，面疏隱惡衆踣傷。",
            "傳呼戒關戍城隍，枚計豪戶恣劫攘。",
            "金珠之餘重弗將，老稚踐蹂紛驚惶。",
            "潛掛巨索投壕牆，小斯流血大仆僵。",
            "或坐暗室遮屏床，或走曲巷雜病尪。",
            "九重聞之駭非常，急詔將士趨衡漳。",
            "鯨奔虎吼未就韁，擇肉而食誰敢當。",
            "陳侯半世耽文章，再隨計吏觀國光。",
            "才則有餘命不償，時吐憤氣干穹蒼。",
            "古人一言靖猾强，牋簡萬世名飛揚。",
            "誰能幽窗勘鉛黄，俯與羣蟻爭毫芒。",
            "乃袖空手赴賊場，吾有寸舌充劍槍。",
            "剖析禍福聲琅琅，儻昏不從死亦昌。",
            "輦錢五萬倡厥鄉，少頃倚疊平山岡。",
            "徽長鉤大餌鮮香，彼其喁喁果爭嘗。",
            "戢牙伏爪威弭藏，再拜稱謝君策良。",
            "徑取渠帥衆共戕，氛霾卷剝清風颺。",
            "萬室相賀歡聲長，微斯人兮吾俱亡。",
            "姓名朝夕奏未央，帝曰太守乏惠康。",
            "幾使赤子罹禍殃，予嘉汝節敵秋霜。",
            "錫之京秩厲勤王，圖厥後效吾所望。",
            "忠義之風久微茫，君今與古爭煌煌。",
            "我作此詩備遺忘，會有史筆流芬芳。"
        ],
        "title": "贈陳承務",
        "id": "b5088ae5-5b92-4799-9e3a-c076eda3e158"
    },
    {
        "author": "李若水",
        "paragraphs": [
            "傷哉野老村下居，瘠田幾畝聊自鉏。",
            "卒歲辛勤輸稅外，倒囷試量無斗儲。",
            "牽衣索飯兒啼苦，婦姑相將挑葉煮。",
            "携家趁食奔四方，拚却餓死官路旁。"
        ],
        "title": "農夫歎",
        "id": "ce426d8c-9462-441a-ab9d-b322eea98219"
    },
    {
        "author": "李若水",
        "paragraphs": [
            "小人拙直頗近真，放論動取兒曹嗔。",
            "何似飲醇澆舌本，醉來卧唱江南春。"
        ],
        "title": "醉中偶題",
        "id": "2c3ca5e9-d7bd-440b-9e1e-5a1ecdbcc480"
    },
    {
        "author": "李若水",
        "paragraphs": [
            "潭潭相府開日邊，瑞光錯落勝非煙。",
            "珊鞭皂帽千騎聯，袖中各有崧高篇。",
            "惟公妙年少比肩，筆底詞藻爭春妍。",
            "千佛經上名高懸，層霄未許孤鴻鶱。",
            "牛刀稍奏驚九天，召對紫殿席爲前。",
            "舌本治道如湧泉，重瞳屢矚眷予偏。",
            "駸駸臺省難淹延，徑躋政府持論堅。",
            "彼姦不容外蕃宣，寺人炎炎國柄專。",
            "力嘗抗之甘下遷，吾道不行乃命邅。",
            "豈能俯首學阿諞，青雲斜飛二十年。",
            "皇家累聖寶籙傳，太平推在商周先。",
            "金人穹帳鄰幽燕，覘我弛備紛振鞭。",
            "長驅近甸羅戈鋋，赤子枕藉吁可憐。",
            "肉食者鄙議拘攣，金帛寶玩平山巔。",
            "併割三鎮充垂涎，縣官聰明新位乾。",
            "搜舉真相窮八埏，公鎮北門惠化沿。",
            "左右國人皆曰賢，賜環歸來胡不遄。",
            "父老泣把衣裙牽，白麻疏詔光台躔。",
            "挈提宇宙歸陶甄，西北兩路尚控弦。",
            "雖有盟好數棄捐，民貧到骨瘼未痊。",
            "宿弊如毛費除蠲，仁祖良規人所便。",
            "熙豐法誤今判然，斡旋鴻鈞須至權。",
            "規規小手徒自纏，昔欲裕民反招愆。",
            "茲其時矣盍勉旃，無使治行專潁川。",
            "上天有意扶危顛，俾公之壽自綿綿，不須辟穀學神仙。"
        ],
        "title": "徐太宰生日",
        "id": "6ca25aae-0451-41f0-a518-63d6d3524df6"
    },
    {
        "author": "李若水",
        "paragraphs": [
            "還家十日坐井底，北風吹我上高臺。",
            "亭亭寒日光彩薄，幕空雲影低徘徊。",
            "半折老木卧崖腹，銜枯野鵲時到來。",
            "沙飛客眼展不盡，雉樓向我爭崔嵬。",
            "故人天涯雲水隔，童背酒壺聊自開。",
            "胸中疊砢澆不下，旁人已嘲紅滿腮。",
            "西湖百步水作界，北城萬瓦煙成堆。",
            "十年黄土涴雙足，把筇今日踏霜苔。",
            "登高能賦我輩事，莫惜淡墨留牆隈。",
            "後日重來拂石坐，山陰陳迹空自哀。"
        ],
        "tags": [
            "西湖"
        ],
        "title": "開德天王臺詩",
        "id": "255cb373-d094-49a1-809d-6ed67c039b74"
    },
    {
        "author": "李若水",
        "paragraphs": [
            "我聞劉綱古仙子，此郎無乃渠耳孫。",
            "平生邱壑有真趣，脫口誤與兒輩論。",
            "杖藜乘興繞山腹，撥碎松影尋雲根。",
            "一拳疏翠萬巒足，見之驚喜雙頰溫。",
            "挈來珍護等完璧，浸以清泚供金盆。",
            "窗前細看坐忘食，冷碧尚带煙嵐痕。",
            "斗量明珠問君買，刮我十年塵眼昏。",
            "莫學衛公作癡計，苛戒直欲傳後昆。",
            "高懷脫落萬事細，一笑付余無吝言。",
            "手捫心玩挽歸興，夜來清夢驚哀猿。"
        ],
        "title": "謝劉德謙惠疊翠峰詩",
        "id": "b813ca3a-178e-49cd-8897-6e25fa998464"
    },
    {
        "author": "李若水",
        "paragraphs": [
            "隴頭一片白雲飛，僕乎束裝吾欲歸。",
            "故人故人莫强挽，篋中流塵昏淚衣。",
            "淚衣雖昏尚堪著，庭前兒戲慈顔樂。",
            "官高如天印如斗，問君此樂應還有。"
        ],
        "title": "歸家",
        "id": "c36e5151-b049-4c85-b1e2-ab21961581d0"
    },
    {
        "author": "李若水",
        "paragraphs": [
            "虛堂夜坐燈微明，家無婢子誰學笙。",
            "徐而得之笑絕倒，數杴爐火圍短罌。",
            "君勢炎炎方得計，緣底不平爲此鳴。",
            "詩人耳冷教坊樂，蟲歌蛙吹聊娛情。",
            "天公有意慰酸冷，勺水便成鸞鳳聲。",
            "抽牽狂緒挽不斷，呼兒漉酒飛銀觥。",
            "須臾火盡竟何有，枕書酣卧衰顔頳。",
            "尚疑魂夢带餘想，齁齁鼻息旁人驚。"
        ],
        "title": "夜坐瓶忽成韻作詩記之",
        "id": "3fcc63fe-a69e-4027-93c2-164314990ac0"
    },
    {
        "author": "李若水",
        "paragraphs": [
            "去年宋江起山東，白晝橫戈犯城郭。",
            "殺人紛紛翦草如，九重聞之慘不樂。",
            "大書黄紙飛敕來，三十六人同拜爵。",
            "獰卒肥驂意氣驕，士女駢觀猶駭愕。",
            "今年楊江起河北，戰陣規繩視前作。",
            "嗷嗷赤子陰有言，又願官家早招却。",
            "我聞官職要與賢，輒啗此曹無乃錯。",
            "招降况亦非上策，政誘潛兇嗣爲虐。",
            "不如下詔省科繇，彼自歸來守條約。",
            "小臣無路捫高天，安得狂詞裨廟略。"
        ],
        "title": "捕盜偶成",
        "id": "f71782f5-5e2b-4c4c-b834-f5839a6a5655"
    },
    {
        "author": "李若水",
        "paragraphs": [
            "山色堆藍重，水光拖練寒。",
            "主人看不足，終日憑欄干。"
        ],
        "title": "題趙進夫勝軒詩",
        "id": "0dc6cb72-2c3d-4331-b16b-53d497345223"
    },
    {
        "author": "李若水",
        "paragraphs": [
            "翠石黏雲濕，寒巖带蘚深。",
            "樹函懷古意，水印讀書心。",
            "經濟神猶在，幽棲逕可尋。",
            "青氈吾舊物，稅駕卧山陰。"
        ],
        "title": "震山巖",
        "id": "e38bc292-cff3-4ba0-9fe5-944f2fdcef7a"
    },
    {
        "author": "李若水",
        "paragraphs": [
            "寒意連朝進，祥霙萬里通。",
            "潔身原有道，潤物又成功。",
            "餘靄猶吞日，狂飆漫走空。",
            "田翁鉤膝語，貧裏幸年豐。"
        ],
        "title": "博士舉陳東秀才雪詩云已成堆積勢應費掃除功句甚佳惜不見其全數日雪作無事輒用其韻",
        "id": "b2e04ef6-0768-43f0-af05-e0932265f6bb"
    },
    {
        "author": "李若水",
        "paragraphs": [
            "去意浮長汴，離懷詠曉燈。",
            "明時非不遇，幽黜坐無能。",
            "歲月驚雙鬢，林泉許曲肱。",
            "從今藏羽翼，敢復覬飛騰。"
        ],
        "title": "送行",
        "id": "e6fc1bd5-d2b4-4e85-9512-74c34848d612"
    },
    {
        "author": "李若水",
        "paragraphs": [
            "荔子欲傳種，他年養老饕。",
            "試將千顆植，已喜寸萌高。",
            "豈耐雪霜苦，空慚澆灌勞。",
            "何殊茂陵客，藏核種蟠桃。"
        ],
        "title": "種荔枝核有感",
        "id": "2c8bbb6b-4dd9-48b5-b4e2-5f0ab75c7200"
    },
    {
        "author": "李若水",
        "paragraphs": [
            "歲晚霜風勁，束裝千里行。",
            "別離交義重，老大宦情輕。",
            "歧路共人遠，關山空月明。",
            "旗亭有濁酒，揮淚與君傾。"
        ],
        "title": "別向德深",
        "id": "409af3fa-4d68-41c6-ae77-670d4810e8b1"
    },
    {
        "author": "李若水",
        "paragraphs": [
            "之子欲西笑，我懷難具陳。",
            "從來妙風雅，此去脫埃塵。",
            "擬倩杯中物，暫留燈下人。",
            "可堪分手處，月色半林新。"
        ],
        "title": "次韻高子文留別",
        "id": "b52c3c37-7530-4285-86a6-d1eb9a646a62"
    },
    {
        "author": "李若水",
        "paragraphs": [
            "馬足疲長路，林端霽色開。",
            "客程經十驛，村酒只三杯。",
            "病葉迎秋落，疏雲送雨回。",
            "何當旋故里，趁日坐牆隈。"
        ],
        "title": "途中",
        "id": "1a3af3e9-880a-4577-8e55-0d9d68739981"
    },
    {
        "author": "李若水",
        "paragraphs": [
            "把酒送秋去，此懷難具陳。",
            "十年江海夢，一几簿書塵。",
            "自歎栖栖者，誰憐落落人。",
            "淵明歸思切，籬菊带霜新。"
        ],
        "title": "次韻高子文秋盡懷歸",
        "id": "73298686-a17a-4a90-af67-ba6d553f56c6"
    },
    {
        "author": "李若水",
        "paragraphs": [
            "千山倚奇峭，十日寄登臨。",
            "宇宙蜂房小，功名虎穴深。",
            "詩多馬上得，家只夢中尋。",
            "頭白雙親健，飄零寸草心。"
        ],
        "title": "太行道中",
        "id": "e76119c8-cc9a-40d8-b22a-6f622ddfe9c2"
    },
    {
        "author": "李若水",
        "paragraphs": [
            "霜梧一葉落，塵鬢幾莖秋。",
            "夜久燈仍暗，人閒室自幽。",
            "文書遮眼具，仕宦活身謀。",
            "此話有誰領，寸心橫百憂。"
        ],
        "title": "次韻李嗣表夜坐",
        "id": "4404a495-da38-4be0-997e-d40383fd78e2"
    },
    {
        "author": "李若水",
        "paragraphs": [
            "幽人厭城市，結屋近松蘿。",
            "一笛秋風急，千岩晚照多。",
            "竹根鄰叟醉，牛背牧兒歌。",
            "笑殺青雲友，朝紳換短蓑。"
        ],
        "title": "次韻高子文村居",
        "id": "9b7864ad-168d-4b6a-92b0-35b991b2ff68"
    },
    {
        "author": "李若水",
        "paragraphs": [
            "行旌此去隔關山，頓覺幽齋笑語闌。",
            "後夜月明空似水，孤桐橫膝向誰彈。"
        ],
        "title": "次韻宋周臣留別",
        "id": "d5aa99a9-25a0-4b29-9b36-f4c2f30abf29"
    },
    {
        "author": "李若水",
        "paragraphs": [
            "晝閑人靜睡相尋，幽鳥時時薦好音。",
            "喚起新秋一襟恨，南窗摇膝費孤吟。"
        ],
        "title": "秋日書齋",
        "id": "1604d38c-95f5-42c6-bb1b-130d827eb5d0"
    },
    {
        "author": "李若水",
        "paragraphs": [
            "暮凉浮座暑光微，竹底風來暗舉衣。",
            "假寐不知清夜久，掛檐星斗向人稀。"
        ],
        "title": "夜坐",
        "id": "dc0faa13-2870-4d59-b810-9767d56bc03f"
    },
    {
        "author": "李若水",
        "paragraphs": [
            "毿毿官柳綠藏鴉，傍郭人煙三五家。",
            "見說今年寒食好，踏青歸路看梨花。"
        ],
        "title": "春日郊外  其一",
        "id": "652ad3c4-027d-43dd-a2a5-5c8628477d6c"
    },
    {
        "author": "李若水",
        "paragraphs": [
            "誰家臨水亞朱扉，樓外風閑柳線垂。",
            "昨夜濛濛春雨小，杏花開到背陰枝。"
        ],
        "title": "春日郊外  其二",
        "id": "2e872c40-b3bc-4e87-a898-ec22d5009363"
    },
    {
        "author": "李若水",
        "paragraphs": [
            "歸計茫然殊未涯，倦遊日久似無家。",
            "十年燈火有何效，贏得眼前生眩花。"
        ],
        "title": "次韻高子文",
        "id": "03497eb5-0fba-4c8e-8282-265f484b4409"
    },
    {
        "author": "李若水",
        "paragraphs": [
            "經霜落葉金堆地，過雨奇峯碧滿門。",
            "要識豐年在何處，牧兒橫笛下煙村。"
        ],
        "title": "用張濟川所舉詩韻漫作",
        "id": "6eb1cc6e-34a2-43f7-9f27-b1560c04a7a2"
    },
    {
        "author": "李若水",
        "paragraphs": [
            "事縱未涯心已老，山雖許遠夢能歸。",
            "團蒲穩坐亦不惡，捫虱工夫趁早暉。"
        ],
        "title": "次韻王深之二首  其一",
        "id": "2bcb5a00-7807-45b7-8a42-6f6363e9f427"
    },
    {
        "author": "李若水",
        "paragraphs": [
            "酒薄僅能浮頰赤，燈寒故意學山青。",
            "新來鼻觀無遮礙，覺得功名一味腥。"
        ],
        "title": "次韻王深之二首  其二",
        "id": "6007ab69-5d00-41d4-9875-66a166d1caa7"
    },
    {
        "author": "李若水",
        "paragraphs": [
            "澗底戰骸霜雪枯，籠煙萬瓦半荒墟。",
            "流離赤子馬前泣，爭問九重知也無。"
        ],
        "title": "次韻張濟川二首  其一",
        "id": "9d5eb98b-ea96-428e-97f4-888b2e6eb773"
    },
    {
        "author": "李若水",
        "paragraphs": [
            "父老霑襟訟不平，千岩鬼哭亂泉聲。",
            "烏鳶誤飽忠義肉，點檢戰功誰眼明。"
        ],
        "title": "次韻張濟川二首  其二",
        "id": "b9c733d8-0d1b-47d8-ad94-638adceaab36"
    },
    {
        "author": "李若水",
        "paragraphs": [
            "皇家有道歲不惡，雪花如絮千里飛。",
            "老農誇殺麥本綠，一杯湯餅令汝肥。"
        ],
        "title": "喜雪",
        "id": "a9f3702c-972d-4275-96b8-37c035a7f75e"
    },
    {
        "author": "李若水",
        "paragraphs": [
            "斷雲橫碧暗平野，落照曳紅明遠村。",
            "回首半天雲破處，一眉新月報黄昏。"
        ],
        "title": "次韻公實兄途中",
        "id": "30786b54-75e2-4b47-955b-2d53293b95a4"
    },
    {
        "author": "李若水",
        "paragraphs": [
            "飯餘日影轉修廊，欹枕桐花墮小窗。",
            "爲覓春風洗殘夢，要令詩思敵澄江。"
        ],
        "title": "從趙彥特求茶",
        "id": "765e9ebe-d02a-46a4-a90d-8aff5a2e2a20"
    },
    {
        "author": "李若水",
        "paragraphs": [
            "綠暗紅疏春事休，此身孑孑又西遊。",
            "不堪回首斜陽外，一片黄雲萬古愁。"
        ],
        "title": "西遊",
        "id": "56bcdc9f-7e2b-4620-b59d-86ca84ebe3fa"
    },
    {
        "author": "李若水",
        "paragraphs": [
            "何郎風味梅花瘦，楚客孤高蕙草芳。",
            "二子寥寥去人遠，一編青竹姓名香。"
        ],
        "title": "次韻馬循道春懷",
        "id": "746be8bc-bcb3-49dd-9bce-38ad596601c3"
    },
    {
        "author": "李若水",
        "paragraphs": [
            "青衫一領縛閑身，飽識官街肥馬塵。",
            "昨日友生雙鯉至，怪人不憶故溪春。"
        ],
        "title": "次韻倪巨濟春懷  其一",
        "id": "a9a04a3d-b320-487e-835d-9c650b5d5587"
    },
    {
        "author": "李若水",
        "paragraphs": [
            "近郭一廛殊未涯，不堪眼底又春華。",
            "宦遊趁食負慚色，大似田頭拾粒鴉。"
        ],
        "title": "次韻倪巨濟春懷  其二",
        "id": "fdead9c1-9f80-4856-a2a6-3f5cb2a2e9a0"
    },
    {
        "author": "李若水",
        "paragraphs": [
            "風狂雨暗舟人懼，自委神明志不邪。",
            "投得葦灣波浪息，岸頭煙火近人家。"
        ],
        "title": "江行值暴風雨",
        "id": "b5b2a80b-03de-4e86-9746-9fa12434d285"
    }
]