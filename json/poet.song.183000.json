[
    {
        "author": "戴復古",
        "paragraphs": [
            "掃除茅舍滌塵囂，一炷清香拜九霄。",
            "萬物迎春送殘臘，一年結局在今宵。",
            "生盆火烈轟鳴竹，守歲筵開聽頌椒。",
            "野客預知農事好，三冬瑞雪未全消。"
        ],
        "tags": [
            "春节"
        ],
        "title": "除夜",
        "id": "a9d8a0df-df9c-4559-a9e7-e52c06e64a1a"
    },
    {
        "author": "戴復古",
        "paragraphs": [
            "霽雪園林粲陸離，九峰山下探梅時。",
            "三川風月醉中見，百里襟懷琴上知。",
            "老樹著花春到早，長街籠燭夜歸遲。",
            "奚囊一路生光采，中有琴堂唱和詩。"
        ],
        "title": "黎明府約尋梅",
        "id": "fd73534f-58c4-46b6-8cd9-24d819184a90"
    },
    {
        "author": "戴復古",
        "paragraphs": [
            "愛竹舊稱王子猷，今君異世等風流。",
            "山中便是清凉國，門下合封瀟洒侯。",
            "有此一堂真可隠，不妨諸姪與同游。",
            "吟邊想像參差綠，許我携琴一到不。"
        ],
        "title": "葉宗裔爲令叔求竹山詩  其一",
        "id": "98a24380-952d-4644-8940-1cd0a4d0c32c"
    },
    {
        "author": "戴復古",
        "paragraphs": [
            "一景分明似渭川，竹山堂好以人賢。",
            "蘭亭價爲羲之重，峴首名因叔子傳。",
            "紫翠數峰長在眼，琅玕萬箇欲參天。",
            "老夫身墮塵埃底，遥挹清風亦洒然。"
        ],
        "title": "葉宗裔爲令叔求竹山詩  其二",
        "id": "027696de-4a5b-4bdc-bc0a-02495e995b45"
    },
    {
        "author": "戴復古",
        "paragraphs": [
            "瀟瀟風雨閉柴門，年紀衰頹病著身。",
            "大似梁鴻居海曲，略如公幹卧漳濱。",
            "三春晴暖無多日，一世安閑有幾人。",
            "聞道明朝新醖熟，不妨祭竈請比隣。"
        ],
        "title": "春日風雨中",
        "id": "b6003770-e8d6-4514-b9aa-998cca012f5c"
    },
    {
        "author": "戴復古",
        "paragraphs": [
            "吾鄉幸有吳夫子，星斗網羅文字胸。",
            "百鳥收聲聽鳴鳳，千山落木秀孤松。",
            "旁通滄海江山水，高壓雲城帢幘峰。",
            "每見一斑三歎息，白頭未得奉從容。"
        ],
        "title": "寄吳明輔秘丞  其一",
        "id": "8e5b1229-52c6-4a84-aa71-11e9529fad3d"
    },
    {
        "author": "戴復古",
        "paragraphs": [
            "七十七翁猶眼明，三台星畔見奎星。",
            "文章有氣吞餘子，議論無差本六經。",
            "愧我不能攀逸駕，得君自足振頹齡。",
            "玉溪常與荆溪接，分得餘波到石屏。"
        ],
        "title": "寄吳明輔秘丞  其二",
        "id": "6cdd1e6d-31a0-410d-9f9d-15f8a9da8767"
    },
    {
        "author": "戴復古",
        "paragraphs": [
            "穿林傍水幾平章，合有春風到草堂。",
            "自入冬來多是暖，無尋花處却聞香。",
            "枝南枝北一輪月，山後山前兩履霜。",
            "直看過年開未了，醉吟且放老夫狂。"
        ],
        "title": "靈洲梅花",
        "id": "6646dbd9-f182-49bd-9b14-6e51e627e2c0"
    },
    {
        "author": "戴復古",
        "paragraphs": [
            "回首元龍百尺樓，一時詩酒記同遊。",
            "好山歷歷在人眼，流水滔滔任客舟。",
            "歸鴈欲從何處去，落花恨不爲春留。",
            "錦囊佳句無人問，自別君來白盡頭。"
        ],
        "title": "寄廣西漕陳魯叟誥院",
        "id": "1879c736-5b49-4830-8ad4-12fb925b0534"
    },
    {
        "author": "戴復古",
        "paragraphs": [
            "邊頭相遇若相期，又見隨軍轉運司。",
            "憶昨醉君京口酒，傷今讀我石壕詩。",
            "蘭亭飲客酬佳節，淝水收功定幾時。",
            "準擬看花花較少，春風全在綠楊枝。"
        ],
        "title": "隨軍轉運司王宣子上巳日會客",
        "id": "675775ce-8534-4151-83f8-f6b85b52f429"
    },
    {
        "author": "戴復古",
        "paragraphs": [
            "管領風光此會稀，坐中賓客總能詩。",
            "神仙有洞尋難見，山水當軒看轉奇。",
            "春不再生陶侃柏，人來多打李邕碑。",
            "因思屈賈傷今古，國有忠臣無用時。"
        ],
        "title": "湖廣李漕革夫大卿飲客西湘",
        "id": "40264d05-c2ff-448d-af55-0bf0d3098f6e"
    },
    {
        "author": "戴復古",
        "paragraphs": [
            "詔書催赴紫宸班，九奏君王乞掛冠。",
            "日暮倒行非我事，急流勇退有何難。",
            "地靈不隠金砂勝，秋水長流玉澗寒。",
            "好把山林寄圖畫，試教天下故人看。"
        ],
        "title": "曾雲巢同相勉李玉澗不赴召",
        "id": "ed742cf6-fe75-4b82-bbc2-85020d5a7922"
    },
    {
        "author": "戴復古",
        "paragraphs": [
            "夢上江西江上船，行隨五馬五峰前。",
            "臨川太守賢無敵，攻媿先生學有傳。",
            "佳政可書循吏傳，斯民共樂太平年。",
            "不知擬峴臺前景，公暇清吟得幾篇。"
        ],
        "title": "寄撫州樓使君",
        "id": "bb09e270-a893-469b-8e9b-f56e5d41547a"
    },
    {
        "author": "戴復古",
        "paragraphs": [
            "借得茅樓一倚欄，見成詩句滿江天。",
            "歸鴉啼處客投宿，野鴨飛邊人上船。",
            "老眼尚嫌隨物轉，閑心可惜被貧牽。",
            "平生錯做功名夢，金印何時二頃賢。"
        ],
        "title": "江山",
        "id": "3e21197c-8391-4187-b024-115d1d2da194"
    },
    {
        "author": "戴復古",
        "paragraphs": [
            "天下江山第一州，可能無地著詩流。",
            "黄金不愛買官職，白髮猶堪上酒樓。",
            "懊恨牡丹遭雨厄，叮嚀芍藥爲春留。",
            "狂吟有禁風騷歇，語燕啼鶑代唱酬。"
        ],
        "title": "京口遇薛野鶴",
        "id": "f9d945fc-2f98-456b-9100-83649598a207"
    },
    {
        "author": "戴復古",
        "paragraphs": [
            "步到風烟上上頭，恍如造物與同游。",
            "千山表裏重圍過，一水中間自在流。",
            "近郭樓臺隔雲見，鄰峰鍾磬出林幽。",
            "風流太守詩無敵，有暇登臨共唱酬。"
        ],
        "title": "題邵武熙春臺呈王子文使君",
        "id": "ee52ba12-f047-4c6b-9968-dbabd7f31b03"
    },
    {
        "author": "戴復古",
        "paragraphs": [
            "桂子吹香風露深，老夫吟了聽蟬吟。",
            "秋來賸有行山興，病後全無涉世心。",
            "詩苦積成雙白髮，酒豪輕用萬黄金。",
            "平生意氣今如許，獨抱傳家一破琴。"
        ],
        "title": "秋日病餘",
        "id": "e7dab08d-4b5e-476a-a27f-43f8ceff00fe"
    },
    {
        "author": "戴復古",
        "paragraphs": [
            "州縣徒勞喜近民，民間何事不關身。",
            "誰知風月臺中客，自是絲綸閣上人。",
            "萬縷綠垂楊柳雨，一梢紅破海棠春。",
            "小園暫作風光主，朝馬行隨輦路塵。"
        ],
        "title": "次韵郡倅王子文小園詠春",
        "id": "dec69ea0-8d87-4e5d-a3bf-6f326585ed78"
    },
    {
        "author": "戴復古",
        "paragraphs": [
            "三年壯士起淮濆，賈勇從公定七閩。",
            "在昔猩鼯中夜嘯，而今桃李萬山春。",
            "臨危性命輕如葉，破敵機鋒妙若神。",
            "自此南人不知反，使君還亦是天人。"
        ],
        "title": "安豐倅李華被旨監軍入閩討賊華身督諸將先破賊巢穴所鄉輒勝招捕使之成功監軍之力居多守汀州四年民頼以安有應變壓難之才僕遊汀邵間實知其詳爲賦二首  其一",
        "id": "5c755bcf-f07c-441f-b24c-b9aaddf5ed8b"
    },
    {
        "author": "戴復古",
        "paragraphs": [
            "英雄疎畧書生腐，守調如公天下無。",
            "眼底紛紛付談笑，胸中事事有規模。",
            "從他要路爭馳轂，獨坐偏州再剖符。",
            "平寇功成在誰手，亂山深處問樵夫。"
        ],
        "title": "安豐倅李華被旨監軍入閩討賊華身督諸將先破賊巢穴所鄉輒勝招捕使之成功監軍之力居多守汀州四年民頼以安有應變壓難之才僕遊汀邵間實知其詳爲賦二首  其二",
        "id": "6dab02f9-505d-4d5d-800e-e41b56ed867d"
    },
    {
        "author": "戴復古",
        "paragraphs": [
            "北風三日弭行舟，登陸因爲島寺游。",
            "自笑奔馳如野馬，本無拘束似沙鷗。",
            "人誰與語自緘口，山有可觀頻舉頭。",
            "小雨疎烟晚來景，老僧相對倚鐘樓。"
        ],
        "title": "海上魚西寺",
        "id": "c97d660d-3c04-4c40-9226-37ce237f350b"
    },
    {
        "author": "戴復古",
        "paragraphs": [
            "自甘寂寞坐詩窮，何取多牛積穀翁。",
            "痛飲不孤連夜月，浮生禁得幾秋風。",
            "芙蓉媚日紅相對，螃蟹著霜黄在中。",
            "白盡鬚毛無可老，此身未死抑愁儂。"
        ],
        "title": "甘窮",
        "id": "11e6790f-f928-4b54-a245-99b92b907238"
    },
    {
        "author": "戴復古",
        "paragraphs": [
            "潔白無瑕美不嬌，烱如珠玉粲林皋。",
            "獨開殘臘與時背，奄勝衆芳其格高。",
            "欲啟月宮休種桂，如何仙苑却栽桃。",
            "不將品質分優劣，痛飲花前讀楚騷。"
        ],
        "title": "詠梅投所知",
        "id": "35281d3b-2d83-4fc3-be33-967816725bcd"
    },
    {
        "author": "戴復古",
        "paragraphs": [
            "每日黄堂事了時，一心惟恐上樓遲。",
            "發揮天地讀周易，管領江山歌杜詩。",
            "切戒吏來呈簿曆，常邀客至共琴碁。",
            "風流太守誰其似，半似元之半牧之。"
        ],
        "title": "黄州竹樓呈謝國正",
        "id": "87522807-c1d7-4254-a0fa-b0471208cd8b"
    },
    {
        "author": "戴復古",
        "paragraphs": [
            "西州城郭雖然小，江漢規模壯矣哉。",
            "大別山頭觀禹迹，楚波亭上望吳臺。",
            "蕭蕭修竹鳳不至，漠漠平沙鴈又來。",
            "五馬相邀共登覽，欲酬秋興費詩材。"
        ],
        "title": "漢陽登覽呈王中甫使君",
        "id": "a71cc833-dccb-4a94-9526-1f98277b5b38"
    },
    {
        "author": "戴復古",
        "paragraphs": [
            "聞君卧病知何病，醫者難從脈上尋。",
            "自是讀書多損氣，或緣憂國重驚心。",
            "飽參妙理牀頭易，細寫幽懷膝上琴。",
            "蛇影無疑自無恙，此方何止直千金。"
        ],
        "title": "簡陳叔方問病",
        "id": "ca3e3b9e-4992-4329-b9a9-aba28833eaf0"
    },
    {
        "author": "戴復古",
        "paragraphs": [
            "西風吹起蓴鱸興，八座歸來有此山。",
            "林麓兩峰亭榭外，瀟湘一片水雲間。",
            "天生景物四時好，人滿乾坤幾箇閑。",
            "語喚石屏非浪語，常思蠟屐共躋攀。"
        ],
        "title": "鍾春伯園林",
        "id": "7efe87a4-4e8c-47cf-ad2d-c771f2c049f3"
    },
    {
        "author": "戴復古",
        "paragraphs": [
            "白頭那辦老生涯，幸有癡兒可主家。",
            "百歲光陰一場夢，三春消息幾番花。",
            "掃松預造清明酒，入峽先租穀雨茶。",
            "隨分支吾度時節，那求不死煉丹砂。"
        ],
        "title": "清明前夢得花字",
        "id": "d3074ac4-4ccc-404d-968f-9e90ea1a88c5"
    },
    {
        "author": "戴復古",
        "paragraphs": [
            "華堂掩映一池清，著此崔巍若化成。",
            "胸次玲瓏具丘壑，世間髣髹見蓬瀛。",
            "碧雲堆上千峰立，綠水光中萬象生。",
            "欲去河陽種桃李，回頭又覺宦情輕。"
        ],
        "title": "題王制機池上千巖奇觀",
        "id": "2475482a-6342-4f61-8800-88037ae9e263"
    },
    {
        "author": "戴復古",
        "paragraphs": [
            "故人有約訪鄉僧，少坐西林待晚晴。",
            "雙燕護雛更出入，群鴉攫肉鬭飛鳴。",
            "長溪積水流無盡，古木號風訴不平。",
            "一段見成公案在，請君判斷要分明。"
        ],
        "title": "訪慧林寺僧因有詩",
        "id": "a1c9cacc-b4bc-424d-ae94-4336a5ad515e"
    },
    {
        "author": "戴復古",
        "paragraphs": [
            "追隨玉節賞仙葩，滿座風流客更嘉。",
            "錦綉有光摇竹影，珍珠無價買春華。",
            "猩紅滴滴嬌含蕊，雪白紛紛老半花。",
            "肯對騷壇輕著語，后山詩句已名家。"
        ],
        "title": "陳漕領客西園賞海棠",
        "id": "47ccdbc1-0ba5-4d0c-87ce-ffe5380a42d8"
    },
    {
        "author": "戴復古",
        "paragraphs": [
            "仇香竭力奉雙親，孝感於天得此墳。",
            "衆石中藏一抔土，來山面對五峰雲。",
            "龜鸞遠近參差見，龍虎低昂左右分。",
            "早見凌雲牡丹現，他年朱紫定紛紛。"
        ],
        "title": "王和甫主簿卜地改葬雙親一夕夢到一處風水佳甚及到鴈蕩羅漢寺後山宛如夢中所見及造壙衆石之中獨有一穴僅可容雙棺孝感如此",
        "id": "f6748352-f6bf-4912-aff2-1d872d408c84"
    },
    {
        "author": "戴復古",
        "paragraphs": [
            "屋角鳴禽弄好音，樓頭夏木綠陰陰。",
            "鑷空白髮愁根在，熟盡黄梅雨意深。",
            "苔榻有泥妨客坐，稻田足水慰農心。",
            "老夫已作豐年想，鼓腹思爲擊壤吟。"
        ],
        "title": "喜梅雨既晴",
        "id": "173eb8f8-4ee1-495c-800b-d8c537cab0ab"
    },
    {
        "author": "戴復古",
        "paragraphs": [
            "使君高會集群仙，也使狂夫坐細氈。",
            "白璧一雙酬議論，青春十載棹觥船。",
            "客愁遇酒退三舍，梅信與春開一先。",
            "已辦扁舟明日去，幾時重得到花前。"
        ],
        "title": "李司直會客吳運幹有詩次韵",
        "id": "b9dbf59f-1f6c-417e-9623-b56e9643dc58"
    },
    {
        "author": "戴復古",
        "paragraphs": [
            "一宿津亭睡不成，愁來物物是離情。",
            "月輪高掛山河影，江浪巧爲風雨聲。",
            "志士失塗爲鬼笑，佳人泣血送君行。",
            "塞翁得馬非爲福，公論如天久自明。"
        ],
        "title": "一相識無辜獲罪",
        "id": "2d385e8d-0181-48af-a542-07a2c012e652"
    },
    {
        "author": "戴復古",
        "paragraphs": [
            "久矣聞名不相識，江湖還有見君時。",
            "出人意表發高論，入我眼中多好詩。",
            "欲對春風開笑口，不堪世事上愁眉。",
            "憑誰寄語謝安石，莫爲蒼生起太遲。"
        ],
        "title": "送黄教授日巖之官章貢",
        "id": "d337e6b6-22f1-420f-a7b4-7456cf070dcc"
    },
    {
        "author": "戴復古",
        "paragraphs": [
            "寒儒家舍只尋常，破紙窗邊折竹床。",
            "接物罕逢人可語，尋春多被雨相妨。",
            "庭垂竹葉因思酒，室有蘭花不炷香。",
            "到底閉門非我事，白鷗心性五湖傍。"
        ],
        "title": "家居復有江湖之興",
        "id": "8db25f23-e58a-48f2-ade3-2cf9c0c73b67"
    },
    {
        "author": "戴復古",
        "paragraphs": [
            "求名求利兩茫茫，千里歸來賦悼亡。",
            "夢井詩成增悵恨，鼓盆歌罷轉凄凉。",
            "情鍾我輩那容忍，乳臭諸兒最可傷。",
            "拂拭丹青呼不醒，世間誰有返魂香。"
        ],
        "title": "題亡室真像",
        "id": "00c5a915-e2b9-4fbd-ab55-0f8baee99570"
    },
    {
        "author": "戴復古",
        "paragraphs": [
            "九鼎重安國勢牢，功名易辦謗難逃。",
            "手扶日月掃雲霧，身向江湖直羽毛。",
            "雪錦詩成先讖兆，金縢書啟見勤勞。",
            "紛紛論定知忠定，不負朝廷兩字褒。"
        ],
        "title": "題趙忠定公雪錦樓詩",
        "id": "39f25e98-5cb8-411a-a0fb-b3bb08ba04dc"
    },
    {
        "author": "戴復古",
        "paragraphs": [
            "黄堂開宴領佳賓，白鷺青原景一新。",
            "寄興江山擅名勝，折衝樽俎靜風塵。",
            "酴醾壓架垂垂老，芍藥翻階楚楚春。",
            "從此廬陵作佳話，平分風月兩詩人。"
        ],
        "title": "陪厲寺丞賞芍藥",
        "id": "d1354b45-99f3-4066-8b96-6e7b01cdeb4d"
    },
    {
        "author": "戴復古",
        "paragraphs": [
            "逐日輪蹄走四方，來來去去爲何忙。",
            "無人肯問山林樂，舉世爭趨名利場。",
            "以道自脩身是寶，無求何用智爲囊。",
            "愛梅栽竹平生語，吐出清風六月凉。"
        ],
        "title": "次王應求韵",
        "id": "31e7e60f-551b-43f5-9af3-4cbf4597aea2"
    },
    {
        "author": "戴復古",
        "paragraphs": [
            "與民同樂一開園，佳節何曾禁得烟。",
            "拍岸綠波浮舴艋，翻空紅袖打鞦韆。",
            "眼看花柳心如醉，身在蓬瀛我亦仙。",
            "明日徐翁墳上約，欲求竹帚恐無緣。"
        ],
        "title": "郡圃寒食",
        "id": "0bcb0f40-d397-46fc-bad5-6b4350f6fe1c"
    },
    {
        "author": "戴復古",
        "paragraphs": [
            "胸中無地著塵埃，有我唯堪把酒杯。",
            "苦恨好山移不得，生憎俗客去還來。",
            "秋風吹老東籬菊，春信攙開北嶺梅。",
            "管領風光須我輩，急吹短笛棹船回。"
        ],
        "title": "杜仲高相遇約李尉",
        "id": "ecaa397e-99ef-4d2f-a2ad-a6c601fc1b79"
    },
    {
        "author": "戴復古",
        "paragraphs": [
            "百載園林復故廬，收功全在五車書。",
            "一翁二季蘇家樣，三水兩山喻曲居。",
            "十二詠成傳不朽，三千篇出又何如。",
            "年來事事如人意，敢請先生賦遂初。"
        ],
        "title": "題蕭宰十二詠堂三山兩水之亭",
        "id": "42ffafeb-d8aa-420e-a980-91165f8737b8"
    },
    {
        "author": "戴復古",
        "paragraphs": [
            "片帆飛過洞庭來，百尺巍巍水面開。",
            "疑泛靈槎上河漢，如從弱水到蓬萊。",
            "鈞天廣樂無聞矣，袖劍仙人安在哉。",
            "物物盡隨波浪去，君山一點獨崔嵬。"
        ],
        "tags": [
            "洞庭湖",
            "岳阳楼"
        ],
        "title": "陪虞使君登岳陽樓",
        "id": "20e75a4a-6f34-4216-80dc-aff102d668fa"
    },
    {
        "author": "戴復古",
        "paragraphs": [
            "高枕清流卧白雲，靈龜骨相鶴精神。",
            "凡爲九鍊山中客，定是群仙數內人。",
            "馴虎巖前攀逸翠，□蚊亭下濯征塵。",
            "練師莫笑狂夫老，乞我金丹養病身。"
        ],
        "title": "贈洞霄道士",
        "id": "3b9c9acc-c55c-4ee4-aa9e-448d5abd8dba"
    },
    {
        "author": "戴復古",
        "paragraphs": [
            "一懶一愚兼一癡，從教智士巧能爲。",
            "坦途失脚溪山險，暗室萌心天地知。",
            "江水長流無盡意，夕陽雖好不多時。",
            "老夫閲遍人間事，欲和寒山拾得詩。"
        ],
        "title": "閲世  其一",
        "id": "7d6d456c-dab4-40b8-a500-25ab3976198f"
    },
    {
        "author": "戴復古",
        "paragraphs": [
            "積鏹多金生怨尤，一溫飽外更何求。",
            "自甘韜遁陶元亮，不愛贏餘馬少游。",
            "何取纍纍兼若若，終成莫莫與休休。",
            "花前適意三杯酒，萬事忘機對白鷗。"
        ],
        "title": "閲世  其二",
        "id": "3c9ff2f8-c62b-4e1a-88c8-3ef0fd8a85eb"
    },
    {
        "author": "戴復古",
        "paragraphs": [
            "吾生落落果何爲，世事紛紛無了期。",
            "少算人皆嘲我拙，多求我却笑人癡。",
            "庭花密密疎疎蕊，溪柳長長短短枝。",
            "萬事欲齊齊不得，天機政在不齊時。"
        ],
        "title": "少算",
        "id": "a0aca316-d2a4-4062-aa6f-eef3b96f754c"
    },
    {
        "author": "戴復古",
        "paragraphs": [
            "廬山脚下開亭舘，柰此千峰百嶂何。",
            "逸少大書池上墨，少陵狂作醉時歌。",
            "碧荷秋老香猶在，好月夜深明更多。",
            "五老揖君天上笑，把杯相對酌金波。"
        ],
        "tags": [
            "庐山"
        ],
        "title": "南康六老堂",
        "id": "4f7c1368-f5a9-4e56-9b51-016c40621b1d"
    },
    {
        "author": "戴復古",
        "paragraphs": [
            "此地曾棲雙鳳凰，登高懷古北風凉。",
            "忠規萬乘龍顔粲，謫遇千山鳥道荒。",
            "百里隣居天作合，兩賢名與日爭光。",
            "幾人緘口貪官職，身在朝廷志已忘。"
        ],
        "title": "韓張亭",
        "id": "f9da49a4-e3cb-45f1-b145-7a19d93bcb66"
    },
    {
        "author": "戴復古",
        "paragraphs": [
            "風波境界立身難，處世規模要放寬。",
            "萬事盡從忙裏錯，一心須向靜中安。",
            "路當平處經行穩，人有常情耐久看。",
            "直到始終無悔吝，旁生枝葉便多端。"
        ],
        "title": "處世",
        "id": "9fa797f4-d12a-448b-8319-c300bee35475"
    },
    {
        "author": "戴復古",
        "paragraphs": [
            "恰喜相逢又語離，愁於江上送君時。",
            "清談未了風吹斷，白髮可憐天不知。",
            "樗木自肥傷竹瘦，海棠偷放笑梅遲。",
            "黄堂若問癡頑老，新有登樓二十詩。"
        ],
        "title": "送別朱兼僉",
        "id": "9bde8657-6eef-4678-a9bd-368c8f23a59b"
    },
    {
        "author": "戴復古",
        "paragraphs": [
            "綠雲圖上新輪奐，彈壓江山氣勢豪。",
            "手拍危欄拂星斗，目窮滄海見波濤。",
            "人間何處望不到，天下有樓無此高。",
            "俯視河陽桃李巷，清風吹斷市塵囂。"
        ],
        "title": "題王制機新樓",
        "id": "eb401932-0664-4a72-a5fc-e49917848538"
    },
    {
        "author": "戴復古",
        "paragraphs": [
            "鴈去多年缺寄音，扁舟無復到山陰。",
            "卧牛崗上經過少，下馬陵前感慨深。",
            "細讀文公千字誄，足知孝子一生心。",
            "無才爲作招魂些，自有悲風宰樹吟。"
        ],
        "title": "呈姚顯叔奉親送死極孝",
        "id": "e402a56b-b820-4029-8b60-a7296441c9df"
    },
    {
        "author": "戴復古",
        "paragraphs": [
            "朝夕置身書卷間，紛華滿眼幾曾看。",
            "山林不受塵埃涴，屋宇無多氣象寬。",
            "立脚怕隨流俗轉，留心學到古人難。",
            "漫山桃李爭春色，輸與寒梅一點酸。"
        ],
        "title": "題姚顯叔南嶼書院",
        "id": "baad60e2-ade6-460d-9aa4-2ea1697ccbb0"
    },
    {
        "author": "戴復古",
        "paragraphs": [
            "光陰日夜催吾老，已作鷄皮鶴髮翁。",
            "萬事裝成百年夢，五行注定一生窮。",
            "殘花但有凋零分，枯木難沾造化功。",
            "若見黄堂煩寄語，何如停我雪樓中。"
        ],
        "title": "寄朱仲是兼僉",
        "id": "6e9de85a-2222-4678-b61e-faeb081f2c46"
    },
    {
        "author": "戴復古",
        "paragraphs": [
            "匆匆不暇去相違，草草吟成送別詩。",
            "千里江山客行遠，三秋風雨桂開遲。",
            "安居但欲無公事，舉枉終須有直時。",
            "若見右司煩寄語，世間公道要扶持。"
        ],
        "title": "寄項宜甫兼簡韓右司",
        "id": "1de273e1-4d91-4034-8d5d-c6d61097fecc"
    },
    {
        "author": "戴復古",
        "paragraphs": [
            "閲盡四家詩卷子，自然優劣在其中。",
            "石龜野鶴心相合，菊磵花翁道不同。",
            "鳴鳳翶翔上霄漢，亂蟬蕭瑟度秋風。",
            "一篇論盡諸家體，憶著當年鞏睡翁。"
        ],
        "title": "閲四家詩卷",
        "id": "39223716-9737-4d3a-8e5a-2fa291a0a584"
    },
    {
        "author": "戴復古",
        "paragraphs": [
            "說破當年舊石屏，自慙無德又無能。",
            "鄉來江海疎狂客，今作山林老病僧。",
            "高卧一樓成宇宙，冷看獨影當賓朋。",
            "惡詩有誤公題品，不是夔州杜少陵。"
        ],
        "title": "謝吳秘丞作石屏集後序",
        "id": "0f92fcd6-af2e-46b5-b6ce-d3099d1aacf0"
    },
    {
        "author": "戴復古",
        "paragraphs": [
            "老子生來世法疎，白頭思欲把犁鋤。",
            "摩挲此腹空無物，僥倖虛名愧有餘。",
            "憔悴不堪漁父笑，寒溫無益貴人書。",
            "詩家幸有嚴華谷，襟誼猶能眷眷予。"
        ],
        "title": "有感",
        "id": "00fdf4c3-4122-4f53-8408-b401f309db18"
    },
    {
        "author": "戴復古",
        "paragraphs": [
            "一棹無情度碧湘，行行不脫水雲鄉。",
            "旗亭少飲村醪薄，田舍新炊晚稻香。",
            "簫鼓遠來朝嶽去，包籠爭出趁虛忙。",
            "塗人有愧黄居士，十載看經不下堂。"
        ],
        "title": "湘中",
        "id": "f8083b4a-cdbe-4eb3-bf3d-04b963604670"
    },
    {
        "author": "戴復古",
        "paragraphs": [
            "幾年重九客他州，少泊櫧田古渡頭。",
            "人向飲中言我樂，誰知笑裏是吾愁。",
            "黄華可忍拋三徑，白髮猶堪柰幾秋。",
            "今日登高無處所，一樽携上枕江樓。"
        ],
        "title": "九日櫧洲舟中",
        "id": "b851ca44-bb8b-4a5e-8481-0b935ba8a6cb"
    },
    {
        "author": "戴復古",
        "paragraphs": [
            "聞說烏臺欲勘詩，此身幸不墮危機。",
            "少陵酒後輕嚴武，太白花前忤貴妃。",
            "遷客芬芳窮也達，故人評論是耶非。",
            "飽參一勺濂溪水，带取光風霽月歸。"
        ],
        "title": "曾景建得罪道州聽讀",
        "id": "a7ee357b-a416-428d-8c0d-3af526115d53"
    },
    {
        "author": "戴復古",
        "paragraphs": [
            "衡山之下湘江上，風月留連去較遲。",
            "四海弟兄多不遇，一門父子兩相知。",
            "梅邊竹外三盃酒，歲尾年頭幾局棋。",
            "羈旅宦游俱是客，細論心事共題詩。"
        ],
        "tags": [
            "衡山"
        ],
        "title": "朱行父留度歲",
        "id": "a8831278-6362-4f81-a9c9-c8c9710b893c"
    },
    {
        "author": "戴復古",
        "paragraphs": [
            "瀟灑春葩縞壽陽，百花惟有此花强。",
            "月中分外精神出，雪裏幾多風味長。",
            "折向書窗疑是玉，吟來齒頰亦生香。",
            "年年茅舍江村畔，勾引詩人費品量。"
        ],
        "title": "梅花",
        "id": "b038eea9-4208-4705-9fe4-f853489b2755"
    },
    {
        "author": "戴復古",
        "paragraphs": [
            "英雄割據已焉哉，逝水滔滔去不回。",
            "里巷難尋王謝宅，江山空對鳳凰臺。",
            "登臨無伴詩爲侶，興廢不知梅自開。",
            "同是游人不同樂，青樓歌舞待君來。"
        ],
        "title": "金陵游覽用劉子明韵",
        "id": "b862c881-a841-400a-a7ff-a1ce6fa6a27e"
    },
    {
        "author": "戴復古",
        "paragraphs": [
            "翠雲屏嶂碧瑶池，萬象前陳屬指揮。",
            "彷彿神仙居處好，尋常賓客到來稀。",
            "荷花香裏渾無暑，棋子聲中却有機。",
            "別院笙歌促君去，野夫自步月明歸。"
        ],
        "title": "呈趙園令",
        "id": "7066d5cc-c0f4-4587-a25e-d5ef357faeaf"
    },
    {
        "author": "戴復古",
        "paragraphs": [
            "半天輪奐獨嵬峩，遥望青原瞰碧螺。",
            "納納乾坤森萬象，重重洲渚繞層波。",
            "詩情雅與江山合，酒興偏於故舊多。",
            "靴笏縛君難放浪，樽前狂客自高歌。"
        ],
        "title": "吉州堆勝樓謝景周司理居其上",
        "id": "502590bc-0112-469e-8d73-abec9d92a2cd"
    },
    {
        "author": "戴復古",
        "paragraphs": [
            "前日作詩題大概，亭前小景亦堪題。",
            "綠楊樹下茅三架，白水田頭菜兩畦。",
            "似酒新鵝初泛浦，如孩黄犢試牽犁。",
            "十分野趣關心事，到此令人憶剡溪。"
        ],
        "title": "吳子似提幹九高亭小景",
        "id": "c9400670-e8fd-459a-a0a0-7277edf6f923"
    },
    {
        "author": "戴復古",
        "paragraphs": [
            "浪說陳朝八檜碑，何如此檜古而奇。",
            "靈根據地高千尺，黛色浮空閲四時。",
            "入欲棟梁勞想像，樹存陵谷有遷移。",
            "壽星賜汝長生訣，化作蒼龍守殿墀。"
        ],
        "title": "泉州紫極宮壽星殿古檜諸葛機宜同賦",
        "id": "249dc1b1-d2dd-4c1f-ad69-279fb92e667d"
    },
    {
        "author": "戴復古",
        "paragraphs": [
            "車馬喧臨十二門，樂從閑處度朝昏。",
            "詩書豈爲功名重，軒冕何如道誼尊。",
            "志士不能行所學，明君亦或諱忠言。",
            "世間事事如人意，未必商山有綺園。"
        ],
        "title": "都中次韵申季山",
        "id": "7d0d3c04-375d-4318-be5c-054539fb073b"
    },
    {
        "author": "戴復古",
        "paragraphs": [
            "馬蹄相逐到浮光，客裏相寬對舉觴。",
            "夜暖試鋪新枕簟，曉寒仍索舊衣裳。",
            "櫻桃著雨便成腐，柳絮隨風如許狂。",
            "連歲經行淮上路，憂時嬴得鬢毛蒼。"
        ],
        "title": "蘄州上官節推同到浮光",
        "id": "dc986c40-310a-4e64-aa7f-45ad2f687244"
    },
    {
        "author": "戴復古",
        "paragraphs": [
            "白旗走報山前事，昨日官軍破綠林。",
            "千里人烟皆按堵，一春農事最關心。",
            "不知郊外雨多少，試探田間水淺深。",
            "翠玉樓中無限好，可無閑暇一登臨。"
        ],
        "title": "贛州呈雪蓬姚使君",
        "id": "730d8009-756b-46d0-8ba0-5fc321e2f4ef"
    },
    {
        "author": "戴復古",
        "paragraphs": [
            "掇取高科如拾芥，愛君才調望君深。",
            "莫誇書判居蓮幕，要把文章入禁林。",
            "華屋修成官滿去，好詩改定客來吟。",
            "西窗共對蕭蕭竹，不負三杯話此心。"
        ],
        "title": "撫州節推蕭學易衙宇一新",
        "id": "2c1b72d4-4431-403c-b19d-7643d64e9c9c"
    },
    {
        "author": "戴復古",
        "paragraphs": [
            "鳳凰洲上鳳凰山，草草登臨見一斑。",
            "不立樊牆天廣大，賸栽花竹地寬閑。",
            "白雲四面峰千疊，綠柳前頭水一灣。",
            "行色催人詩未就，寄情庭院落花間。"
        ],
        "title": "汪見可教授約諸丈鳳山酌別",
        "id": "fca59e99-6244-427f-bc74-f6ca12562520"
    },
    {
        "author": "戴復古",
        "paragraphs": [
            "每思鄉味必流涎，一物何能到我前。",
            "怒奮兩螯眸烱烱，飽吞三印腹便便。",
            "形模突出鹽池底，風味橫生海嶠邊。",
            "合爲蓴鱸動歸興，久拋東浦釣魚船。"
        ],
        "title": "吉州李伯高會判送鹽蠘子魚比海味之珍者未免爲鱸魚動歸興",
        "id": "0e7fa163-e217-45eb-9dee-caa8565b36fb"
    },
    {
        "author": "戴復古",
        "paragraphs": [
            "客裏幾逢端午節，看成雪鬢與霜髯。",
            "救人采得三年艾，背世翻成六日蟾。",
            "老境可憐歸未得，羈懷長是病相兼。",
            "猛思一醉酬風月，笑撚菖花揭酒帘。"
        ],
        "title": "癸巳端午呈李伯高",
        "id": "4a1e4787-ca93-43ee-82b0-c7d3712745e1"
    },
    {
        "author": "戴復古",
        "paragraphs": [
            "都來五十有六字，寫出山林無限奇。",
            "當日所題何處景，祇今但見後湖詩。",
            "一言一語堪傳世，某水某丘仍屬誰。",
            "試向愁烟推白鳥，無情白鳥又何知。"
        ],
        "title": "李深道得蘇養直所爲深字韵一首不知題何處景俾跋其後",
        "id": "cbc52f29-2092-4abd-8a8c-e243d56b813c"
    },
    {
        "author": "戴復古",
        "paragraphs": [
            "夢回啼鳥聒幽櫺，古篆香烟結畫屏。",
            "談麈一揮塵事少，離騷纔讀醉魂醒。",
            "閑居便是人間樂，克己何須座右銘。",
            "但了耕桑□門戶，我生安分合寧馨。"
        ],
        "title": "與姪南隠等賡和",
        "id": "1fd830bc-6d86-468d-a888-7b5d1d77379a"
    },
    {
        "author": "戴復古",
        "paragraphs": [
            "伊昔天邊望藁砧，天邊魚鴈幾浮沉。",
            "機番白苧和愁織，門掩黄花带恨吟。",
            "自古詩人皆浪跡，誰知賢婦有關心。",
            "歸來却抱雙雛哭，碑刻雖深恨更深。"
        ],
        "title": "石屏久遊湖海祖妣遂題二句於壁云機番白苧和愁織門掩黄花带恨吟後石屏歸祖妣已亡矣續成一律",
        "id": "aad6cb84-fc6a-4e69-a070-17ecd9632848"
    },
    {
        "author": "戴復古",
        "paragraphs": [
            "天寒好風日，清香透窗紗。",
            "誰知蜜脾底，有此返魂花。"
        ],
        "title": "臘梅二首  其一",
        "id": "e3b930e9-202b-419b-a555-f030834dcd77"
    },
    {
        "author": "戴復古",
        "paragraphs": [
            "籬菊抱香死，化入歲寒枝。",
            "依然色尚黄，雪中開更奇。"
        ],
        "title": "臘梅二首  其二",
        "id": "3f5ff818-2ba1-4453-911f-c043bc014ae2"
    },
    {
        "author": "戴復古",
        "paragraphs": [
            "宇內何牢落，客行雙鬢華。",
            "千山萬山底，老眼付梅花。"
        ],
        "title": "汀州道上",
        "id": "2ebd723a-c2e6-415b-a3b9-86f0b6078cf5"
    },
    {
        "author": "戴復古",
        "paragraphs": [
            "一登君子堂，滿目是秋光。",
            "桂是月中桂，花非今日香。"
        ],
        "title": "題周仁甫古香堂二首  其一",
        "id": "abf6b118-9c5a-44dd-89c7-98eeac317144"
    },
    {
        "author": "戴復古",
        "paragraphs": [
            "秋風動窗戶，兼聞書傳香。",
            "種花兼種德，當有折桂郎。"
        ],
        "title": "題周仁甫古香堂二首  其二",
        "id": "17432191-ed1d-4634-b1ac-6631e99014b9"
    },
    {
        "author": "戴復古",
        "paragraphs": [
            "長願如人意，一生無別離。",
            "妾當年少日，花似半開時。"
        ],
        "title": "寄興  其一",
        "id": "27b22b33-6ec6-4bd6-803a-395e7d29d973"
    },
    {
        "author": "戴復古",
        "paragraphs": [
            "黄金無足色，白璧有微瑕。",
            "求人不求備，妾願老君家。"
        ],
        "title": "寄興  其二",
        "id": "aaec023d-6cca-4b5b-a0fe-a20cf7b2c355"
    },
    {
        "author": "戴復古",
        "paragraphs": [
            "識得慶雲和尚，不癡自號癡翁。",
            "此老端如五老，高出廬阜諸峰。"
        ],
        "title": "贈萬杉老秀癡翁二首  其一",
        "id": "98161443-eb45-4a02-b399-7abae1cbf9d3"
    },
    {
        "author": "戴復古",
        "paragraphs": [
            "讀儒書五千卷，通禪門八萬條。",
            "宴坐萬杉林下，四旁風雨蕭蕭。"
        ],
        "title": "贈萬杉老秀癡翁二首  其二",
        "id": "afcf9cd9-cd7d-4167-8e09-fabd38b39a8e"
    },
    {
        "author": "戴復古",
        "paragraphs": [
            "數點歸鴉過別村，隔灘漁笛遠相聞。",
            "菰蒲斷岸潮痕濕，日落空江生白雲。"
        ],
        "title": "江村晚眺二首  其一",
        "id": "8097682a-9a9e-4b8a-8a30-95550d1c09e0"
    },
    {
        "author": "戴復古",
        "paragraphs": [
            "江頭落日照平沙，潮退漁舠閣岸斜。",
            "白鳥一雙臨水立，見人驚起入蘆花。"
        ],
        "tags": [
            "古诗三百首",
            "宋诗",
            "写景"
        ],
        "title": "江村晚眺二首  其二",
        "id": "3413f4c0-5f3e-44bb-8c96-ccd3756cc0da"
    },
    {
        "author": "戴復古",
        "paragraphs": [
            "一溪盤曲到階除，四面青山畫不如。",
            "脩竹罩門梅夾路，詩人居處野人居。"
        ],
        "title": "見山居可喜",
        "id": "2a19be18-fb84-41c2-a0d3-63da90aecdc5"
    },
    {
        "author": "戴復古",
        "paragraphs": [
            "紅紫光陰不久長，一聲啼鴂靜年芳。",
            "陰陰綠樹黄鸝語，將與人間作夏凉。"
        ],
        "title": "初夏",
        "id": "9caced73-1ed9-49c4-9f2e-1e43be62a6df"
    },
    {
        "author": "戴復古",
        "paragraphs": [
            "金谷園林知幾家，競栽桃李作春華。",
            "無人得似天工巧，明月中間種桂花。"
        ],
        "title": "桂",
        "id": "7c9ad275-297a-4636-97ac-4e1a6f7d08c2"
    },
    {
        "author": "戴復古",
        "paragraphs": [
            "橫岡下瞰大江流，浮遠堂前萬里愁。",
            "最苦無山遮望眼，淮南極目盡神州。"
        ],
        "title": "江陰浮遠堂",
        "id": "e0360a38-5cbb-4584-8af2-3d4d1b9b3ff6"
    },
    {
        "author": "戴復古",
        "paragraphs": [
            "小桃無主自開花，烟草茫茫带曉鴉。",
            "幾處敗垣圍故井，鄉來一一是人家。"
        ],
        "tags": [
            "乡村",
            "古诗三百首",
            "战争",
            "宋诗"
        ],
        "title": "淮村兵後",
        "id": "af86889e-5409-47f5-9f11-0f70b0bdc1a6"
    },
    {
        "author": "戴復古",
        "paragraphs": [
            "北望茫茫渺渺間，鳥飛不盡又飛還。",
            "難禁滿目中原淚，莫上都梁第一山。"
        ],
        "title": "盱眙北望",
        "id": "095c8091-7097-4084-b18e-f552f5fde9f9"
    },
    {
        "author": "戴復古",
        "paragraphs": [
            "爛茅遮屋竹爲床，口誦時文鬢已霜。",
            "妻病無錢供藥物，自尋野草試單方。"
        ],
        "title": "訪友人家即事",
        "id": "38ad70a0-9d31-4d08-ad81-0b95d7cb429f"
    },
    {
        "author": "戴復古",
        "paragraphs": [
            "池塘渴雨蛙聲少，庭院無人燕語長。",
            "午枕不成春草夢，落花風靜煮茶香。"
        ],
        "title": "晚春",
        "id": "a1379428-a8b9-4866-a653-676890a70c00"
    },
    {
        "author": "戴復古",
        "paragraphs": [
            "榴花角黍鬭時新，今日誰家不酒樽。",
            "堪笑江湖阻風客，却隨蒿艾上朱門。"
        ],
        "title": "揚州端午呈趙帥",
        "id": "e9a2ef13-b539-4653-b4e2-686144cb071e"
    },
    {
        "author": "戴復古",
        "paragraphs": [
            "脫葉園林带曉鴉，馬蹄步步踏霜華。",
            "山邊水際頻凝顧，怕有寒梅昨夜花。"
        ],
        "title": "次韵郭子秀曉行",
        "id": "7fd802ea-8e3c-47ce-8b03-540561684652"
    },
    {
        "author": "戴復古",
        "paragraphs": [
            "山崦誰家綠樹中，短牆半露石榴紅。",
            "蕭然門巷無人到，三兩孫隨白髮翁。"
        ],
        "title": "山村  其一",
        "id": "e8cbafdc-4175-4dad-82e9-4cbd4a12fcbd"
    },
    {
        "author": "戴復古",
        "paragraphs": [
            "萬竹稍頭雲氣生，四風吹雨又吹晴。",
            "題詩未了下山去，一路吟聲雜水聲。"
        ],
        "title": "山村  其二",
        "id": "5fa59e7b-eb5c-4ba4-b386-04d47feae7b1"
    },
    {
        "author": "戴復古",
        "paragraphs": [
            "家在蓬萊海上居，出身履歷一時無。",
            "姓名羞上雲萍錄，本是烟波一釣徒。"
        ],
        "title": "題吳熙仲雲萍錄",
        "id": "a008f87e-bf57-4edb-9693-bd73c20f6a2c"
    },
    {
        "author": "戴復古",
        "paragraphs": [
            "天台山與鴈山鄰，只隔中間一片雲。",
            "一片雲邊不相識，三千里外却逢君。"
        ],
        "title": "湘中遇翁靈舒",
        "id": "72f357c7-a284-455d-9867-2a75c0ebf851"
    },
    {
        "author": "戴復古",
        "paragraphs": [
            "榴花纔放客辭家，客裏因循見菊花。",
            "獨坐西樓對風雨，天寒猶自著輕紗。"
        ],
        "title": "客中秋晚",
        "id": "b943214c-2c57-4d6f-be8e-300d72460bed"
    },
    {
        "author": "戴復古",
        "paragraphs": [
            "脫却鹴裘付酒家，忍寒圖得醉京華。",
            "一冬天氣如春暖，昨日街頭賣杏花。"
        ],
        "title": "都中冬日",
        "id": "baafdc55-0b61-4f3e-aa3d-bd7525ac6787"
    },
    {
        "author": "戴復古",
        "paragraphs": [
            "湖上團團三十里，若非楊柳即樓臺。",
            "城門未鎖黄昏月，更住旗亭把一杯。"
        ],
        "title": "湖上",
        "id": "321a003f-ec2e-432f-82df-cad574ca3297"
    },
    {
        "author": "戴復古",
        "paragraphs": [
            "時光流轉尋常事，世故驚心感慨多。",
            "一歲休祥在雲氣，今朝雲氣果如何。"
        ],
        "title": "冬至",
        "id": "8b587932-037b-4df3-8f53-9c359d3a1148"
    },
    {
        "author": "戴復古",
        "paragraphs": [
            "萬事無心一釣竿，三公不換此江山。",
            "平山誤識劉文叔，惹起虛名滿世間。"
        ],
        "title": "釣臺",
        "id": "366ac9ce-8f15-4243-92ee-5354e49d5dff"
    },
    {
        "author": "戴復古",
        "paragraphs": [
            "海榴花上雨蕭蕭，自切菖蒲泛濁醪。",
            "今日獨醒無用處，爲公痛飲讀離騷。"
        ],
        "title": "端午豐宅之提舉送酒",
        "id": "cd6cb49b-a948-467c-9dc2-6c1cec34420e"
    },
    {
        "author": "戴復古",
        "paragraphs": [
            "增勝樓中共倚欄，平原渺渺接青山。",
            "夕陽明處人烟少，胡馬曾來闖五關。"
        ],
        "title": "同蘄州上官節推登光州增勝樓",
        "id": "ff689518-72a5-45d7-b5a7-8aacbde0cbd3"
    },
    {
        "author": "戴復古",
        "paragraphs": [
            "百花看遍莫如梅，更向群芳缺際開。",
            "寒冷怕行門外路，爲渠踏雪過山來。"
        ],
        "title": "次韵梅花",
        "id": "cd3cd0e0-deed-4996-a924-5dde1649edc7"
    },
    {
        "author": "戴復古",
        "paragraphs": [
            "東風滿架索春饒，三月梁園雪未消。",
            "賸馥何人炷蘭麝，柔枝無力带瓊瑶。"
        ],
        "title": "酴醾",
        "id": "324b71b2-512d-452b-ba99-779088064ca1"
    },
    {
        "author": "戴復古",
        "paragraphs": [
            "芋圃蔬畦接井湄，茅簷四面槿籬圍。",
            "門前盡日無人過，牛渡橫塘野鴨飛。"
        ],
        "title": "次韵盧申之正字野興",
        "id": "2fe5c291-1cbc-419e-9127-c71609e7e54e"
    },
    {
        "author": "戴復古",
        "paragraphs": [
            "就荒山竹重抽笋，新種池荷晚著花。",
            "意象全然似村落，又添茅屋兩三家。"
        ],
        "title": "題黄州謝深道國正山庵",
        "id": "9ecad0b7-3e98-4fa4-be88-cffc742f35da"
    },
    {
        "author": "戴復古",
        "paragraphs": [
            "菜花園圃槿花籬，麥滿前坡水滿池。",
            "野老橫竿攔鴨過，牧兒携笛倚牛吹。"
        ],
        "title": "題鄭子壽野趣",
        "id": "64e790b0-23c6-4533-a961-f133951febe2"
    },
    {
        "author": "戴復古",
        "paragraphs": [
            "踏破溪邊一徑苔，好山好竹少人來。",
            "有梅花處惜無酒，三嗅清香當一杯。"
        ],
        "title": "山中見梅",
        "id": "a0d4f15b-1775-4ab9-838f-07279480a036"
    },
    {
        "author": "戴復古",
        "paragraphs": [
            "東岸樓臺西岸山，瀟湘一片在中間。",
            "紅塵不到滄波上，僧與白雲相共閑。"
        ],
        "title": "湘西寺觀瀾軒",
        "id": "c566febf-6f16-4cd0-a519-4bfc44186053"
    },
    {
        "author": "戴復古",
        "paragraphs": [
            "萬里南遷直諫臣，世間無地可容身。",
            "夜衝風雨過湘水，頼有青山作主人。"
        ],
        "title": "道鄉臺",
        "id": "296bbafe-a93b-40b4-9411-2e935be76b91"
    },
    {
        "author": "戴復古",
        "paragraphs": [
            "長沙米換長安土，築此崔嵬寄遠觀。",
            "客子登臺千載後，倚欄亦欲望長安。"
        ],
        "title": "定王臺",
        "id": "265682e2-2173-4af1-917e-dae71e1a14f4"
    },
    {
        "author": "戴復古",
        "paragraphs": [
            "四絕堂前枯柏樹，晉人栽植宋人吟。",
            "無枝無葉無吟處，聊寓一時懷古心。"
        ],
        "title": "陶侃柏",
        "id": "ac1ca2c1-b695-4d23-9969-91f6a485131a"
    },
    {
        "author": "戴復古",
        "paragraphs": [
            "來尋吾祖隠居處，嫋嫋春風吹酒旗。",
            "手把梅花寄愁絕，東池只是舊東池。"
        ],
        "title": "東池",
        "id": "c307e39f-776b-42ba-8326-0763a22f6218"
    },
    {
        "author": "戴復古",
        "paragraphs": [
            "山禽調舌待春哢，江雨收聲開曉晴。",
            "偶遇故人同杖履，梅花樹下一詩成。"
        ],
        "title": "寧鄉道上遇張伯聲",
        "id": "5059934e-274b-41d9-9f9c-22a00c5954f6"
    },
    {
        "author": "戴復古",
        "paragraphs": [
            "乳鴨池塘水淺深，熟梅天氣半陰晴。",
            "東園載酒西園醉，摘盡枇杷一樹金。"
        ],
        "tags": [
            "夏天",
            "游园",
            "古诗三百首",
            "宋诗"
        ],
        "title": "初夏游張園",
        "id": "eb3a880a-410c-4bd5-bb0d-f470fa07e215"
    },
    {
        "author": "戴復古",
        "paragraphs": [
            "日日言歸不得歸，今朝真箇是歸期。",
            "西樓烟水南樓月，別後何人更有詩。"
        ],
        "title": "鄂渚解纜",
        "id": "f65b7003-32c0-4e5b-8d56-9ca176b50166"
    },
    {
        "author": "戴復古",
        "paragraphs": [
            "久不相逢喜合簪，相從未久又分襟。",
            "扁舟自逐便風去，却恨無情江水深。"
        ],
        "title": "別許季如",
        "id": "1fe78696-e389-4a99-9ce4-f1481e62ed80"
    },
    {
        "author": "戴復古",
        "paragraphs": [
            "只言君在桐江住，及到桐江不見君。",
            "日暮空山獨惆悵，不知又隔幾重雲。"
        ],
        "title": "船過桐江懷郭聖與",
        "id": "6362f596-b399-4c47-bfa8-6970c5d9a021"
    },
    {
        "author": "戴復古",
        "paragraphs": [
            "詐稱官職不如休，白板無題又可羞。",
            "只寫江湖散人號，不然書作醉鄉侯。"
        ],
        "title": "買歸舟篙子請占牌戲成口號",
        "id": "408f1cec-1f00-4ddf-a9bf-6f07e37e3128"
    },
    {
        "author": "戴復古",
        "paragraphs": [
            "打鼓行船未有期，恰如江上阻風時。",
            "詩中一段閑公事，幸不妨人喫荔枝。"
        ],
        "title": "書事",
        "id": "955bd921-ce52-47ef-9382-508ee47821c1"
    },
    {
        "author": "戴復古",
        "paragraphs": [
            "五百年前作此亭，亭前古木綠陰清。",
            "而今古木無存者，頼有新亭繫舊名。"
        ],
        "title": "綠陰亭自唐時有之到今五百年盧肇二三公題詩之後吟聲寂寂久矣亭前古木不存綠陰之名殆成虛設今詩人李賈友山作尉于此實居此亭公事之暇與江山風景應接境因人勝見於吟筆多矣友人石屏戴復古訪之相與周旋于亭上題四絕句以記曾來  其一",
        "id": "d78f2114-eebb-446f-bd3e-ec47a9f8370d"
    },
    {
        "author": "戴復古",
        "paragraphs": [
            "慘慘秋風吹客襟，唐人遺跡宋人吟。",
            "浮雲世事多遷變，不獨此亭無綠陰。"
        ],
        "title": "綠陰亭自唐時有之到今五百年盧肇二三公題詩之後吟聲寂寂久矣亭前古木不存綠陰之名殆成虛設今詩人李賈友山作尉于此實居此亭公事之暇與江山風景應接境因人勝見於吟筆多矣友人石屏戴復古訪之相與周旋于亭上題四絕句以記曾來  其二",
        "id": "8d1d3720-1394-46ab-a337-bc908401fc12"
    },
    {
        "author": "戴復古",
        "paragraphs": [
            "遠山橫碧一溪清，白鳥飛邊落照明。",
            "吏散庭階一無事，綠陰亭上又詩成。"
        ],
        "title": "綠陰亭自唐時有之到今五百年盧肇二三公題詩之後吟聲寂寂久矣亭前古木不存綠陰之名殆成虛設今詩人李賈友山作尉于此實居此亭公事之暇與江山風景應接境因人勝見於吟筆多矣友人石屏戴復古訪之相與周旋于亭上題四絕句以記曾來  其三",
        "id": "d776ddbd-dd93-4330-8bc7-add6ca7e38a1"
    },
    {
        "author": "戴復古",
        "paragraphs": [
            "政是國家多事秋，渝川縣尉亦風流。",
            "吟詩不廢公家事，坐使孟郊輸一籌。"
        ],
        "title": "綠陰亭自唐時有之到今五百年盧肇二三公題詩之後吟聲寂寂久矣亭前古木不存綠陰之名殆成虛設今詩人李賈友山作尉于此實居此亭公事之暇與江山風景應接境因人勝見於吟筆多矣友人石屏戴復古訪之相與周旋于亭上題四絕句以記曾來  其四",
        "id": "3fdced94-77f4-4062-8376-ff5d0f834c1c"
    },
    {
        "author": "戴復古",
        "paragraphs": [
            "閉門覓句飯牛翁，囊有新詩不怕窮。",
            "十里梅花生眼底，九峰山色滿胸中。"
        ],
        "title": "次韵谷口鄭東子見寄  其一",
        "id": "f91bff4f-2ac9-4dba-8506-2841bd0a051c"
    },
    {
        "author": "戴復古",
        "paragraphs": [
            "不管家居四壁空，琢成佳句有神工。",
            "謫仙會有金鑾召，莫道詩人命不通。"
        ],
        "title": "次韵谷口鄭東子見寄  其二",
        "id": "5605c0cd-8343-47c3-a7e3-ac2f2fffc666"
    },
    {
        "author": "戴復古",
        "paragraphs": [
            "相看俱作白頭翁，出處規模自不同。",
            "我走江湖作狂夢，君能面壁課成功。"
        ],
        "title": "次韵谷口鄭東子見寄  其三",
        "id": "47020c6f-a9c4-4e1a-a26f-b3a1d3d65f6c"
    },
    {
        "author": "戴復古",
        "paragraphs": [
            "一生飄泊客途中，扶技從人類百工。",
            "白首歸來入詩社，猶思渭北與江東。"
        ],
        "title": "次韵谷口鄭東子見寄  其四",
        "id": "96d9c7c0-84b9-411d-8f1a-26c16b92d178"
    },
    {
        "author": "戴復古",
        "paragraphs": [
            "吾鄉自昔詩人少，委羽先生後有翁。",
            "坐客無氈君莫笑，雲臺有集繼家風。"
        ],
        "title": "次韵谷口鄭東子見寄  其五",
        "id": "e746c7ff-a4f9-4b6f-8504-fd2466e4680e"
    },
    {
        "author": "戴復古",
        "paragraphs": [
            "自笑詩人多好酒，君能不飲任樽空。",
            "勸君莫倚醒醒眼，却笑傍人醉面紅。"
        ],
        "title": "次韵谷口鄭東子見寄  其六",
        "id": "2f5ac7dc-50c6-4c84-828f-677c72f3bbd9"
    },
    {
        "author": "戴復古",
        "paragraphs": [
            "朝廷不召李功甫，翰苑不著劉潜夫。",
            "天下文章無用處，奎星夜夜照江湖。"
        ],
        "title": "寄後村劉潜夫  其一",
        "id": "0a49ada4-7b85-47cc-bcf5-72e01c60bb33"
    },
    {
        "author": "戴復古",
        "paragraphs": [
            "擁節持麾澤在民，仰看臺閣笑無人。",
            "劉蕡一策傳千古，何假君王賜出身。"
        ],
        "title": "寄後村劉潜夫  其二",
        "id": "ce094a2e-ccfa-40ae-a5db-ba1621f8c70d"
    },
    {
        "author": "戴復古",
        "paragraphs": [
            "客游仙里見君時，擁絮庵中共說詩。",
            "別後故人知我否，年幾八十病支離。"
        ],
        "title": "寄後村劉潜夫  其三",
        "id": "562e13ba-7ded-4f33-bd25-da74d1b52038"
    },
    {
        "author": "戴復古",
        "paragraphs": [
            "把酒冰壺接勝游，今年喜不負中秋。",
            "故人心似中秋月，肯爲狂夫照白頭。"
        ],
        "title": "中秋李漕冰壺燕集",
        "id": "4551ae6e-4a06-4fa3-abe0-c9daf3071994"
    },
    {
        "author": "戴復古",
        "paragraphs": [
            "勞生百計不如閑，合把人間比夢間。",
            "天與老夫供享用，一樓風月兩屏山。"
        ],
        "title": "登樓絕句和者甚多又從而用韵擇其可錄者錄之  其一",
        "id": "8d205a83-53d0-45f2-96b9-1d07668aa9cc"
    },
    {
        "author": "戴復古",
        "paragraphs": [
            "心地清凉日日秋，怕沾塵土莫低頭。",
            "置身不在衆人下，處處皆成百尺樓。"
        ],
        "title": "登樓絕句和者甚多又從而用韵擇其可錄者錄之  其二",
        "id": "e58c5585-5487-4854-822b-388ac34e3a66"
    },
    {
        "author": "戴復古",
        "paragraphs": [
            "小樓題了又還題，一段風流在水西。",
            "白鳥飛來知鄉背，青山元自有高低。"
        ],
        "title": "登樓絕句和者甚多又從而用韵擇其可錄者錄之  其三",
        "id": "40c29072-a32f-47f5-9ce1-78b647fa0dfe"
    },
    {
        "author": "戴復古",
        "paragraphs": [
            "富貴於人造物慳，出門又覺世途艱。",
            "樓頭適意三杯酒，禾末清風雨後山。"
        ],
        "title": "登樓絕句和者甚多又從而用韵擇其可錄者錄之  其四",
        "id": "c64a9d83-81e6-4a81-9e35-350b48059423"
    },
    {
        "author": "戴復古",
        "paragraphs": [
            "貴爲公相不如歸，一夕飄然去不知。",
            "樂在五湖風月底，扁舟載酒對西施。"
        ],
        "title": "寄上趙南仲樞密  其一",
        "id": "444f4841-61ca-47b5-a7d7-b023be6c7a33"
    },
    {
        "author": "戴復古",
        "paragraphs": [
            "能爲明哲保身謀，富貴功名總罷休。",
            "早向急流中勇退，歸來閑伴赤松游。"
        ],
        "title": "寄上趙南仲樞密  其二",
        "id": "ad4cfd78-b61e-47ef-a068-30332922ab1a"
    },
    {
        "author": "戴復古",
        "paragraphs": [
            "等閑過了一年春，雨後風光夏景新。",
            "試把櫻桃薦杯酒，欲將芍藥贈何人。"
        ],
        "title": "初夏",
        "id": "5f0c5f7a-11ef-4259-a0ad-16666a37818f"
    },
    {
        "author": "戴復古",
        "paragraphs": [
            "照映亭池芍藥春，紅紅白白鬭精神。",
            "與其雨打風吹去，爭似慇懃折贈人。"
        ],
        "title": "覓芍藥代簡豈潜",
        "id": "3d4b3955-08fb-4553-aab3-5f4438f29b17"
    },
    {
        "author": "戴復古",
        "paragraphs": [
            "白首無聊老病軀，一心唯覓死頭顱。",
            "時人誤作梅花看，今日枝頭雪也無。"
        ],
        "title": "趙葦江與東嘉詩社諸君游一日携吟卷見過一語謝其來",
        "id": "8cd81396-8415-4552-aad7-d3e95c655fe9"
    },
    {
        "author": "戴復古",
        "paragraphs": [
            "旗亭沽酒少裴回，左手梅花右手杯。",
            "眼見枝頭開數蕊，春風自我掌中來。"
        ],
        "title": "得早梅一枝携訪酒家",
        "id": "9abc3e80-64c1-4591-ac89-1ec23d50e021"
    },
    {
        "author": "戴復古",
        "paragraphs": [
            "雙峰直上與天參，僧共白雲棲一庵。",
            "今古詩人吟不盡，好山無數在江南。"
        ],
        "title": "巾子山翠微閣",
        "id": "ca5ff433-45c3-4f8f-b8e3-cd5af5c4f856"
    },
    {
        "author": "戴復古",
        "paragraphs": [
            "中年多病早衰翁，詩不能工枉受窮。",
            "郊島五行君識否，要知我命與渠同。"
        ],
        "title": "贈饒叔虎談易論命多奇中",
        "id": "e3a32d47-fbf9-4903-93cc-603b7c072ff9"
    },
    {
        "author": "戴復古",
        "paragraphs": [
            "半路袖回攀桂手，一生才遂買山心。",
            "要知此老風流處，來向劉郎吟處吟。"
        ],
        "title": "招山乃詩人劉叔擬故居朱清之得其地清之赴南宮中道而返就招山卜築不久亦去世  其一",
        "id": "bf1d3958-b9ac-4d99-936e-e166fd5cee6a"
    },
    {
        "author": "戴復古",
        "paragraphs": [
            "有錢可買滄浪景，無術能還夢幻身。",
            "一段江山寄愁絕，百年不見兩詩人。"
        ],
        "title": "招山乃詩人劉叔擬故居朱清之得其地清之赴南宮中道而返就招山卜築不久亦去世  其二",
        "id": "432113ee-c695-45b2-a0e7-252556c2ea68"
    },
    {
        "author": "戴復古",
        "paragraphs": [
            "浪說歸朝歸豫章，新居萬柳百花傍。",
            "何如表奏明光殿，乞取東湖作醉鄉。"
        ],
        "title": "湖南漕李革夫被召乃丐歸  其一",
        "id": "c61417f9-762e-41d7-bbaa-fc0ebbe390a7"
    },
    {
        "author": "戴復古",
        "paragraphs": [
            "軒冕難遮兩鬢華，官居雖好不如家。",
            "一心懶上朝天馬，要趁春風歸種花。"
        ],
        "title": "湖南漕李革夫被召乃丐歸  其二",
        "id": "7421ac15-4e2c-482a-89e3-99f20220557d"
    },
    {
        "author": "戴復古",
        "paragraphs": [
            "客中今日最傷心，憶著家山松樹林。",
            "白石岡頭聞杜宇，對他人墓亦沾巾。"
        ],
        "title": "清明感傷",
        "id": "46f391bb-830c-493a-80ef-d2bb81f378de"
    },
    {
        "author": "戴復古",
        "paragraphs": [
            "蓮幕高吟冰雪篇，天才秀發思華年。",
            "千金買得驚人句，落在鷄林渡海船。"
        ],
        "title": "次韵李伯高",
        "id": "a2e0cce1-d54b-4b5b-b0f5-07166f4d9202"
    },
    {
        "author": "戴復古",
        "paragraphs": [
            "尋幽攬勝老猶勤，但覺吟身瘦幾分。",
            "凈洗一生塵上眼，細看七十二風雲。"
        ],
        "title": "嶽市勝業寺悅亭",
        "id": "2ee75be6-af11-458b-a321-778cbc0ccd2c"
    },
    {
        "author": "戴復古",
        "paragraphs": [
            "欲尋西舍問東隣，兩巷都非舊住人。",
            "唯有桑邊石池在，依然春水碧粼粼。"
        ],
        "title": "訪舊",
        "id": "f864cdce-7d86-4426-bb72-c07551c0746d"
    },
    {
        "author": "戴復古",
        "paragraphs": [
            "六七十里不爲遠，百書不如一會面。",
            "之子相期十日間，要與梅花併相見。"
        ],
        "title": "代簡答夏肯父",
        "id": "f7367d9d-3848-4d42-b648-a6c641407f7d"
    },
    {
        "author": "戴復古",
        "paragraphs": [
            "八斗文章用有餘，數車聲譽滿江湖。",
            "今年好獻南郊賦，幕府文章有暇無。"
        ],
        "title": "寄劉潜夫",
        "id": "f57c8f0b-ab11-409a-893e-4e34f7e8db61"
    },
    {
        "author": "戴復古",
        "paragraphs": [
            "七尺漁竿八十翁，釣絲輕裊荻花風。",
            "功名未遂英雄老，人道磻溪即箇中。"
        ],
        "title": "周子益年八十赴殿  其一",
        "id": "b19819f7-85d7-4dea-aa57-472cb55377b2"
    },
    {
        "author": "戴復古",
        "paragraphs": [
            "拋却漁村老釣竿，手遮西日上長安。",
            "青衫著了尋歸路，莫過羊裘七里灘。"
        ],
        "title": "周子益年八十赴殿  其二",
        "id": "3bd6d130-6d25-4a4c-96ed-caeaed71d117"
    },
    {
        "author": "戴復古",
        "paragraphs": [
            "披綿爭啄晚禾秋，决起森然網扼喉。",
            "一飽等閑輸性命，知機萬不及沙鷗。"
        ],
        "title": "觀捕黄雀",
        "id": "91e4fb6b-32b9-4ab0-9bac-382e7203354e"
    },
    {
        "author": "戴復古",
        "paragraphs": [
            "醉來風帽半欹斜，幾度他鄉對菊花。",
            "最苦酒徒星散後，見人兒女倍思家。"
        ],
        "title": "九日",
        "id": "4cb76ee6-4e82-408d-acba-2954ab182931"
    },
    {
        "author": "戴復古",
        "paragraphs": [
            "孤負溪橋雪與梅，怕寒不肯出門來。",
            "欲邀鄭老同清賞，爭得梅花六月開。"
        ],
        "title": "雪中觀梅鄭子壽畏寒不到",
        "id": "4d1d5718-d0ab-4ef8-aef0-a3a4b3dbe6e6"
    },
    {
        "author": "戴復古",
        "paragraphs": [
            "古瓶斜插數枝春，此即君家勸酒人。",
            "移取堂前雙蠟燭，花邊照出玉精神。"
        ],
        "title": "鄭子壽野趣燒燭醉梅花",
        "id": "3af0d80f-ba31-4f6c-86fb-48444f9021d9"
    },
    {
        "author": "戴復古",
        "paragraphs": [
            "團團堤路行無極，一株一步楊柳碧。",
            "佳人反覆看荷花，自恨鬢邊簪不得。"
        ],
        "title": "東湖看花呈宋原父",
        "id": "e38d9d99-5268-4f45-8aa3-95402488a104"
    },
    {
        "author": "戴復古",
        "paragraphs": [
            "短牆不礙遠山青，無事燒香讀道經。",
            "時把一杯非好飲，客懷宜醉不宜醒。"
        ],
        "title": "贛州上清道院呈姚雪蓬",
        "id": "07657fe9-153a-4bfa-abcc-c5e9ee491e55"
    },
    {
        "author": "戴復古",
        "paragraphs": [
            "憶聞春燕語雕梁，又聽秋鴻叫斷腸。",
            "一縷沉烟飛不過，兩樓相對立斜陽。"
        ],
        "title": "無題",
        "id": "080c6bb2-9c5b-4880-8147-489da83d193d"
    },
    {
        "author": "戴復古",
        "paragraphs": [
            "一秋無便寄平安，新鴈聲聲報早寒。",
            "昨夜檢衣開故篋，去年家信把來看。"
        ],
        "title": "到南昌呈宋愿父伯仲黄子魯諸丈  其一",
        "id": "11867337-aa8f-45aa-a272-849d3c345105"
    },
    {
        "author": "戴復古",
        "paragraphs": [
            "扁舟幾度到南昌，東望家山道路長。",
            "醉裏不知身是客，故人多處亦吾鄉。"
        ],
        "title": "到南昌呈宋愿父伯仲黄子魯諸丈  其二",
        "id": "e783b6de-7a4b-428f-82a3-227420998a15"
    },
    {
        "author": "戴復古",
        "paragraphs": [
            "山中寂寞去程賒，莫惜頻頻到酒家。",
            "行李蕭然還不倍，擔頭顛倒插梅花。"
        ],
        "title": "入閩道中",
        "id": "83121fff-57c5-4b7e-aa36-9f6daf5894f0"
    },
    {
        "author": "戴復古",
        "paragraphs": [
            "江天慘澹日凄凉，木未經霜葉未黄。",
            "今日樓頭一杯酒，明朝行客在誰鄉。"
        ],
        "title": "嚴儀卿約李友山高與權酌別",
        "id": "d655ebae-d7b3-4a56-bc0b-9f148c8d2d87"
    },
    {
        "author": "戴復古",
        "paragraphs": [
            "客子明朝早問程，樽前今夜苦爲情。",
            "使君亦恐傷離別，不使佳人唱渭城。"
        ],
        "title": "李敷文酌別席上口占",
        "id": "864d1cb4-3e08-4d4e-a4d2-938de80a3cfe"
    },
    {
        "author": "戴復古",
        "paragraphs": [
            "清時無事更年豐，兩地風光詩詠中。",
            "可是山前無警報，旗鈴千里遞詩筒。"
        ],
        "title": "李友山索詩卷汀州急遞到昭武",
        "id": "22ffcbe3-c476-47cb-a36d-51c7028887b5"
    },
    {
        "author": "戴復古",
        "paragraphs": [
            "牡丹花下連宵醉，今日閑看黑牡丹。",
            "得此躬耕東海曲，一貧無慮百憂寬。"
        ],
        "title": "題牛圖",
        "id": "d389c7a4-a7fe-46df-9122-add2725719cc"
    },
    {
        "author": "戴復古",
        "paragraphs": [
            "別盡諸君不見君，客愁多似海南雲。",
            "一聲何處離群鴈，那向江村靜處聞。"
        ],
        "title": "既別諸故舊獨黄希聲往曲江稟議未回不及語離  其一",
        "id": "7fbd2840-5dcd-4fd9-932e-acfa554670cf"
    },
    {
        "author": "戴復古",
        "paragraphs": [
            "老年懷抱晚秋天，欲去思君重黯然。",
            "聞道歸來有消息，江頭錯認幾人船。"
        ],
        "title": "既別諸故舊獨黄希聲往曲江稟議未回不及語離  其二",
        "id": "7195c6e3-8828-4b08-b64e-e52b3d5b8735"
    },
    {
        "author": "戴復古",
        "paragraphs": [
            "別酒三杯醉不知，梅花嶺外故人稀。",
            "片心暗逐白雲去，日日向君行處飛。"
        ],
        "title": "林伯仁話別二絕  其一",
        "id": "f3b60890-bb74-4e7a-bd22-dd2ceaccff00"
    },
    {
        "author": "戴復古",
        "paragraphs": [
            "茉莉花邊把酒巵，桄榔樹下共談詩。",
            "醉來一枕西窗下，酒醒方知有別離。"
        ],
        "title": "林伯仁話別二絕  其二",
        "id": "c9caf1ae-03a7-4955-8fc7-82a47a34133a"
    },
    {
        "author": "戴復古",
        "paragraphs": [
            "手栽梅核待成林，慈母當年屬望深。",
            "梅未成林人已往，空酸孝子一生心。"
        ],
        "title": "題陳景明梅廬  其一",
        "id": "d891efa9-2df0-4b99-81cf-265e27ec446f"
    },
    {
        "author": "戴復古",
        "paragraphs": [
            "思親如海渺無涯，觀物驚心感歲華。",
            "誰見詩人心苦處，年年揮淚看梅花。"
        ],
        "title": "題陳景明梅廬  其二",
        "id": "2237955e-ad53-4f83-b3b9-237e96cffd74"
    },
    {
        "author": "戴復古",
        "paragraphs": [
            "瀟瀟洒洒屋三間，日日開門見好山。",
            "但使青青長在眼，一毫塵俗莫相干。"
        ],
        "title": "題蔡中卿青在堂二首  其一",
        "id": "217da46a-d0eb-41b0-bfab-50958a57b9dc"
    },
    {
        "author": "戴復古",
        "paragraphs": [
            "幾人富貴不能閑，夜運牙籌日跨鞍。",
            "役役一生忙裏過，不知屋上有青山。"
        ],
        "title": "題蔡中卿青在堂二首  其二",
        "id": "a51ac8d8-3ad0-40d2-b833-ee862c1dd40e"
    },
    {
        "author": "戴復古",
        "paragraphs": [
            "秋光點點明人眼，不比尋常巖桂花。",
            "天與劉郎作嘉瑞，枝枝金粟間丹砂。"
        ],
        "title": "劉子及贈瑞桂",
        "id": "cc575351-df53-4494-a8a3-97fdf275ac80"
    },
    {
        "author": "戴復古",
        "paragraphs": [
            "經年不見玉溪翁，百里江山萬里同。",
            "無計相從話心曲，時揮一紙寄西風。"
        ],
        "title": "寄玉溪林逢吉六首  其一",
        "id": "025aded1-b97a-4d96-922d-94f93503d52e"
    },
    {
        "author": "戴復古",
        "paragraphs": [
            "問君那向城中住，頼有清風濯市塵。",
            "門外數根楊柳樹，細看別作一家春。"
        ],
        "title": "寄玉溪林逢吉六首  其二",
        "id": "f42730e7-9f3b-456a-9c10-61e60707eb21"
    },
    {
        "author": "戴復古",
        "paragraphs": [
            "心腹相知會面稀，一春未有盍簪期。",
            "西窗風雨愁眠夜，夢到君家賦小詩。"
        ],
        "title": "寄玉溪林逢吉六首  其三",
        "id": "6daab624-a60f-42ee-8bfd-59e785f2e774"
    },
    {
        "author": "戴復古",
        "paragraphs": [
            "陋巷深深屋數椽，以文爲業硯爲田。",
            "一觴一飯常留客，知是君家內子賢。"
        ],
        "title": "寄玉溪林逢吉六首  其四",
        "id": "97146aef-0da0-43d9-95e0-3c9992526109"
    },
    {
        "author": "戴復古",
        "paragraphs": [
            "老夫時作白頭吟，爨下焦桐孰賞音。",
            "敢望荆溪作詩跋，自慚弊帚享千金。"
        ],
        "title": "寄玉溪林逢吉六首  其五",
        "id": "91075767-15ae-4130-ad34-7ec291c1551b"
    },
    {
        "author": "戴復古",
        "paragraphs": [
            "王建不能憐賈島，吟邊懷抱向誰開。",
            "扶病欲迎新太守，不知千騎幾時來。"
        ],
        "title": "寄玉溪林逢吉六首  其六",
        "id": "447ed715-e9ca-44a5-b930-a4e94425979d"
    },
    {
        "author": "戴復古",
        "paragraphs": [
            "茱萸半紫菊花黄，時節催人日夜忙。",
            "便使老夫年滿百，無過二十二重陽。"
        ],
        "title": "重陽",
        "id": "5083ee27-90bf-48da-a85e-5754961a3471"
    },
    {
        "author": "戴復古",
        "paragraphs": [
            "東海邊來南海邊，長亭三百路三千。",
            "飄零到此成何事，結得梅花一笑緣。"
        ],
        "title": "題梅嶺雲封四絕  其一",
        "id": "7083c024-6bb1-423e-a021-5d1e3a25409f"
    },
    {
        "author": "戴復古",
        "paragraphs": [
            "淮南得道嶺南行，嶺上回頭作麽生。",
            "傳得祖師心印了，鉢盂何必與人爭。"
        ],
        "title": "題梅嶺雲封四絕  其二",
        "id": "0681b9df-bb98-4887-a315-a685fd1608ac"
    },
    {
        "author": "戴復古",
        "paragraphs": [
            "鑿破青山兩壁開，石頭路上踏成埃。",
            "梅花自與白雲笑，幾見夷齊出嶺來。"
        ],
        "title": "題梅嶺雲封四絕  其三",
        "id": "4a8a7b7d-6e7b-48fd-9960-751fe10fb0ac"
    },
    {
        "author": "戴復古",
        "paragraphs": [
            "南遷過嶺面無慙，前有東坡後澹庵。",
            "兒輩欲知當日事，青山解語水能談。"
        ],
        "title": "題梅嶺雲封四絕  其四",
        "id": "a1edf484-9b2b-4969-954c-c625b7bfc8b7"
    },
    {
        "author": "戴復古",
        "paragraphs": [
            "冷澹篇章遇賞難，杜陵清瘦孟郊寒。",
            "黄金作紙珠排字，未必時人不喜看。"
        ],
        "title": "戲題詩藁",
        "id": "a42dbb26-61e5-4c3d-b91c-188717a796d7"
    },
    {
        "author": "戴復古",
        "paragraphs": [
            "文章隨世作低昂，變盡風騷到晚唐。",
            "舉世吟哦推李杜，時人不識有陳黄。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其一",
        "id": "f650318e-1788-414e-b337-5266e977999d"
    },
    {
        "author": "戴復古",
        "paragraphs": [
            "古今胸次浩江河，才比諸公十倍過。",
            "時把文章供戲謔，不知此體誤人多。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其二",
        "id": "36e4602a-6d68-408b-9ef2-79dbd26cc347"
    },
    {
        "author": "戴復古",
        "paragraphs": [
            "曾向吟邊問古人，詩家氣象貴雄渾。",
            "雕鎪太過傷於巧，朴拙惟宜怕近村。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其三",
        "id": "d3b4aa08-81d8-4160-a518-0ab0bdcf77ae"
    },
    {
        "author": "戴復古",
        "paragraphs": [
            "意匠如神變化生，筆端有力任從橫。",
            "須教自我胸中出，切忌隨人脚後行。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其四",
        "id": "71c82ae6-1fbc-4e71-8b14-83c02d708d8f"
    },
    {
        "author": "戴復古",
        "paragraphs": [
            "陶寫性情爲我事，留連光景等兒嬉。",
            "錦囊言語雖奇絕，不是人間有用詩。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其五",
        "id": "eda72cc9-653b-4764-8619-e8c01ae532eb"
    },
    {
        "author": "戴復古",
        "paragraphs": [
            "飄零憂國杜陵老，感寓傷時陳子昂。",
            "近日不聞秋鶴唳，亂蟬無數噪斜陽。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其六",
        "id": "85e726e7-1a17-459b-b9c2-62a9dd24b462"
    },
    {
        "author": "戴復古",
        "paragraphs": [
            "欲參詩律似參禪，妙趣不由文字傳。",
            "箇裏稍關心有悞，發爲言句自超然。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其七",
        "id": "70141220-a5d6-44bd-8713-1009f5443f3b"
    },
    {
        "author": "戴復古",
        "paragraphs": [
            "詩本無形在窈冥，網羅天地運吟情。",
            "有時忽得驚人句，費盡心機做不成。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其八",
        "id": "b0e70d0d-af0a-43f1-b69b-cdd39cc18ff9"
    },
    {
        "author": "戴復古",
        "paragraphs": [
            "作詩不與作文比，以韵成章怕韵虛。",
            "押得韵來如砥柱，動移不得見工夫。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其九",
        "id": "bd6c14ce-7ccd-47e6-8046-e43cff432904"
    },
    {
        "author": "戴復古",
        "paragraphs": [
            "草就篇章只等閑，作詩容易改詩難。",
            "玉經雕琢方成器，句要豐腴字要安。"
        ],
        "title": "昭武太守王子文日與李賈嚴羽共觀前輩一兩家詩及晚唐詩因有論詩十絕子文見之謂無甚高論亦可作詩家小學須知  其一○",
        "id": "018a69c3-5001-46fe-89f0-bcf660a1fd97"
    },
    {
        "author": "戴復古",
        "paragraphs": [
            "湖海三年客，妻孥四壁居。",
            "饑寒應不免，疾病又何如。",
            "日夜思歸切，平生作計疎。",
            "愁來仍酒醒，不忍讀家書。"
        ],
        "title": "思家",
        "id": "4b01e93f-0081-4ad0-897d-fce3e82edff1"
    },
    {
        "author": "戴復古",
        "paragraphs": [
            "九陌黄塵沒馬頭，人來人去幾時休。",
            "誰家有酒身無事，長對青山不下樓。"
        ],
        "title": "樓上觀山",
        "id": "70c2013c-a550-4f8e-99ca-4c84f619f888"
    },
    {
        "author": "戴復古",
        "paragraphs": [
            "夏日思栽千樹林，月明恨不掃寒陰。",
            "眼前物物皆如此，世事何能兩遂心。"
        ],
        "title": "林下得月以木陰蔽遮爲恨",
        "id": "5d613327-432b-4c2e-9231-a5fa123db613"
    },
    {
        "author": "戴復古",
        "paragraphs": [
            "千載江湖共此心，老來相見怕分襟。",
            "手搔白髮望君至，車馬不來溪水深。"
        ],
        "title": "越上青店候別楊休文",
        "id": "33d03b4b-f6e5-46c3-aed8-6ef8c83644c1"
    },
    {
        "author": "戴復古",
        "paragraphs": [
            "小樓蕭灑面晴川，嫋嫋西風掃暮煙。",
            "碧水明霞兩相照，秋光全在夕陽天。"
        ],
        "title": "溪上",
        "id": "9f4f61ef-30ee-4556-945d-5a5c862576b1"
    },
    {
        "author": "戴復古",
        "paragraphs": [
            "溪近泉聲在枕邊，月移梅影到窗前。",
            "水沈煙冷燈花落，半夜酒醒人不眠。"
        ],
        "title": "寶覺僧房",
        "id": "c639627c-e202-4f69-90d6-fe33ed931f9b"
    },
    {
        "author": "戴復古",
        "paragraphs": [
            "亭亭綠荷葉，密密罩清波。",
            "爲見湖光少，却嫌荷葉多。"
        ],
        "title": "豫章東湖",
        "id": "851502b5-c3eb-439b-9263-df1d71d3192f"
    },
    {
        "author": "戴復古",
        "paragraphs": [
            "野水開冰出，山雲带雨行。",
            "白鷗乘曉泛，黄犢試春耕。",
            "地僻民風古，年豐米價平。",
            "村居自蕭洒，况有讀書聲。"
        ],
        "title": "山村",
        "id": "facdecec-2932-47f9-a6f2-26f4bd7128ef"
    },
    {
        "author": "戴復古",
        "paragraphs": [
            "荒徑行如錯，蟠松看轉奇。",
            "鳥聲人靜處，山色雨晴時。",
            "賒得溪翁酒，閒尋道士棋。",
            "箇中有佳趣，莫怪下山遲。"
        ],
        "title": "白鶴觀",
        "id": "84c3f786-4da4-4d9b-89be-38b79ed82e69"
    },
    {
        "author": "戴復古",
        "paragraphs": [
            "三千年老柏，怪怪復奇奇。",
            "剖彼一枯腹，離爲九折枝。",
            "蟠根半生死，閲世幾興衰。",
            "神禹所栽植，山靈常護持。"
        ],
        "title": "嶽市勝業寺禹柏",
        "id": "bc630b97-9b53-40b0-8f21-db6dd19a3787"
    },
    {
        "author": "戴復古",
        "paragraphs": [
            "長舟不用柂，沙上木爲篙。",
            "溪路灣環轉，灘聲日夜號。",
            "居人不覺險，行客始知勞。",
            "四望無平地，山田級級高。"
        ],
        "title": "南劍溪上",
        "id": "95da448a-f3ee-4651-b577-6fa3fe294189"
    },
    {
        "author": "戴復古",
        "paragraphs": [
            "三生漢嚴助，筆陣抵千兵。",
            "雅志從南隠，吟詩到北征。",
            "結交疑泛愛，惜別見真情。",
            "來歲春花發，相期在上京。"
        ],
        "title": "別嚴滄浪",
        "id": "94c59d19-f739-497f-b811-0dac90b4a19c"
    },
    {
        "author": "戴復古",
        "paragraphs": [
            "荷君問訊蠶家事，此是婦人辛苦媒。",
            "典盡衣裳酬葉價，忙無心緒向妝臺。",
            "繰聲未斷機聲續，私債未償官債催。",
            "織未成縑分翦盡，妾身爭得一絲來。"
        ],
        "title": "聞機上婦說蠶事之辛勤織未成縑往往取償債家",
        "id": "5874326b-463b-4c94-9973-b9703a3515c2"
    },
    {
        "author": "戴復古",
        "paragraphs": [
            "白髮出門來，三見梅花謝。",
            "客路有歲年，歸心無晝夜。"
        ],
        "title": "懷家三首  其一",
        "id": "dd988cf9-8dcc-4e0f-b737-6bf2b83ae14d"
    },
    {
        "author": "戴復古",
        "paragraphs": [
            "强言不思家，對人作意氣。",
            "惟有布被頭，見我思家淚。"
        ],
        "title": "懷家三首  其二",
        "id": "19e27a12-d748-4a35-905f-7142eb3e6438"
    },
    {
        "author": "戴復古",
        "paragraphs": [
            "三年寄百書，幾書到我屋。",
            "昨夜夢中歸，及見老妻哭。"
        ],
        "title": "懷家三首  其三",
        "id": "19fee643-5e50-4826-8cde-ca4ea43a9269"
    },
    {
        "author": "戴復古",
        "paragraphs": [
            "四海飄零似落花，十年秋鬢带霜華。",
            "歸無駟馬空題柱，敝盡貂裘忙到家。",
            "觸目半成愁境界，安心旋辦老生涯。",
            "可憐持蟹持杯手，小圃携鋤學種瓜。"
        ],
        "title": "家中作",
        "id": "6cbecb11-bfe4-49ef-95e3-24e91710eac5"
    },
    {
        "author": "戴復古",
        "paragraphs": [
            "野老幽居處，成吾一首詩。",
            "桑枝礙行路，瓜蔓網疎籬。",
            "牧去牛將犢，人來犬護兒。",
            "生涯雖樸略，氣象自熙熙。"
        ],
        "title": "山村",
        "id": "86d4b12b-544e-4665-a5ce-b3b0cb575edf"
    },
    {
        "author": "戴復古",
        "paragraphs": [
            "蕭蕭風雨送行舟，小泊垂楊古渡頭。",
            "不忍緩行江上路，落梅片片是詩愁。"
        ],
        "title": "衡陽舟中",
        "id": "1501ac77-91fa-4680-b9a3-9018ab5b8372"
    },
    {
        "author": "戴復古",
        "paragraphs": [
            "簫鼓迎神賽社筵，藤枝摇曳打鞦韆。",
            "坐中翁嫗鬢如雪，也把山花插滿顛。"
        ],
        "title": "村景",
        "id": "5cc5ce05-7cb6-47e6-8618-1ab58eec5689"
    },
    {
        "author": "戴復古",
        "paragraphs": [
            "山腰有路穿脩竹，水面無橋涉淺沙。",
            "夾岸人家盡農圃，秋風吹老木棉花。"
        ],
        "title": "溪上",
        "id": "f73a52da-b415-430b-8cc1-dcdf38e2857a"
    },
    {
        "author": "戴復古",
        "paragraphs": [
            "何人妙筆起秋風，吹破枝頭爛漫紅。",
            "翠羽飛來又飛去，一心祇在蓼花叢。"
        ],
        "title": "題尹惟曉芙蓉翠羽圖",
        "id": "ac805342-afe6-4487-8296-4d1db47510f1"
    },
    {
        "author": "戴復古",
        "paragraphs": [
            "青松路徑白雲關，有客來尋半日閒。",
            "十載灞橋馿子上，爭如騎馬看廬山。"
        ],
        "tags": [
            "庐山"
        ],
        "title": "廬山馬上",
        "id": "b5a39b6e-f916-460f-8eef-43b844fc2434"
    },
    {
        "author": "戴復古",
        "paragraphs": [
            "十月園林不雨霜，朝曦赫赫似秋陽。",
            "夜來聽得游人語，不見梅花見海棠。"
        ],
        "title": "海棠",
        "id": "1b6ccf12-f104-4f59-b833-3d572267fb1d"
    },
    {
        "author": "戴復古",
        "paragraphs": [
            "新年試筆欲題詩，老去才衰得句遲。",
            "春事未容桃李覺，梅花開到北邊枝。"
        ],
        "title": "新歲",
        "id": "dc5b01ae-82df-4e1b-a4c1-74cbca05a866"
    },
    {
        "author": "戴復古",
        "paragraphs": [
            "先臘梅花謝，不冰溪水流。",
            "早嘗春菜餠，暖卸木終裘。",
            "去歲三冬雪，今年百穀秋。",
            "此冬無此瑞，又爲老農憂。"
        ],
        "title": "雪後暖",
        "id": "6b13ba3d-23e8-464a-a565-6764a2c9793f"
    },
    {
        "author": "戴復古",
        "paragraphs": [
            "幾簇雲煙幾段山，畫成煙雨渺茫間。",
            "扁舟三兩溪橋上，一路更無人往還。"
        ],
        "title": "畫山",
        "id": "58a12d8a-3338-42c0-9263-824bd33bef04"
    },
    {
        "author": "戴復古",
        "paragraphs": [
            "天柱峰頭一振衣，雲開巖路雨晴時。",
            "登臨欲訪神仙事，紀述都無漢晉碑。",
            "拍手數聲龍井躍，篝燈一覽洞天奇。",
            "林間安得棲身處，欲煉金丹餌玉芝。"
        ],
        "title": "洞霄宮",
        "id": "d14a4bf2-0e92-4369-bcc8-f3d4f57ab071"
    },
    {
        "author": "戴復古",
        "paragraphs": [
            "雨過山村六月凉，田田流水稻花香。",
            "松邊一石平如榻，坐聽風蟬送夕陽。"
        ],
        "title": "山村",
        "id": "58662c80-64e5-4b43-8417-addd7a698fcd"
    },
    {
        "author": "戴復古",
        "paragraphs": [
            "人望南風賈舶歸，利通中國海南夷。",
            "珠珍犀象來無限，但恐青錢有盡時。"
        ],
        "title": "泉廣載銅錢入外國",
        "id": "f47441cc-d740-4aa1-941a-f8a42145902c"
    },
    {
        "author": "戴復古",
        "paragraphs": [
            "半空紫翠隔微茫，隠隠鐘聲落下方。",
            "名勝直同天地老，青山不管古今忙。",
            "散分瀑布煙霞潤，點檢蒼松歲月長。",
            "絕頂好雲如戀客，儘教怡閲到斜陽。"
        ],
        "title": "羅漢寺",
        "id": "40829651-3c3e-4e5e-a00c-8e4a3d80ecb5"
    },
    {
        "author": "戴復古",
        "paragraphs": [
            "宣政喜邊功，隆兌築州縣。",
            "程公自名巖，刻石記所建。",
            "得既不償費，中興棄不繕。",
            "誕謾磨崖辭，當日妄誇衒。",
            "英英石湖仙，改作壺天觀。",
            "壁間三大字，莊重如峩弁。",
            "詩文鸞鶴音，筆勢龍蛇變。",
            "登高瞰洞戶，灕水澄如練。",
            "勝概聳靈臺，遐觀起三歎。",
            "玲瓏二十四，妙墨鎸題徧。",
            "我來爲拂塵，端若侍顔面。",
            "邦人頌遺愛，壽骨癯且健。",
            "今坐玉麟堂，安得使之見。"
        ],
        "title": "留守參政大資范公余同年進士往歲帥桂林題刻最多四方傳之暇日嘗與同寮遍觀因即公所名壺天觀題數語",
        "id": "97eef532-a7d4-4116-b23e-53d97827b42c"
    },
    {
        "author": "戴復古",
        "paragraphs": [
            "槎牙老樹得春早，摘索好枝和雪攀。"
        ],
        "title": "句  其一",
        "id": "aa63da74-65f9-49ac-be40-aab5992cc273"
    },
    {
        "author": "戴復古",
        "paragraphs": [
            "每遇花時人競取，祇愁斫盡春風枝。"
        ],
        "title": "句  其二",
        "id": "28d35583-26b3-4cde-b760-6ed7cb755aeb"
    },
    {
        "author": "戴復古",
        "paragraphs": [
            "就中一種芙蓉別，只恐鵝黄學道粧。"
        ],
        "title": "句  其三",
        "id": "336a81db-d665-4469-a9f9-cced8c79f247"
    },
    {
        "author": "戴復古",
        "paragraphs": [
            "詩骨梅花瘦，歸心江水流。"
        ],
        "title": "句  其四",
        "id": "393465cb-70be-4550-944c-0a2390e2522b"
    },
    {
        "author": "戴復古前妻",
        "paragraphs": [
            "機番白苧和愁織，門掩黄花带恨吟。"
        ],
        "title": "句",
        "id": "8976745a-1d68-4a22-a503-1d3c92dbab13"
    },
    {
        "author": "趙汝績",
        "paragraphs": [
            "柳條能幾長，袖手不忍折。",
            "東風惡作劇，客袂吹欲裂。",
            "男兒數寸管，平世三尺鐵。",
            "何門無鄒裾，有國駐孔轍。",
            "鷹鸇擊飄風，不受錦鞲紲。",
            "驊騮踏飛電，寧顧黄金埒。",
            "中年易悲傷，浩歎彌激烈。",
            "常恐兒曹覺，况與我輩別。",
            "侏儒囊粟飽，壯士唾壺闕。",
            "子行亦何以，問口尚存舌。",
            "但惜新相知，未是古决絕。",
            "長安萬花春，蘆鞭裊晴雪。",
            "一第宜慁子，相期抱貞節。"
        ],
        "title": "別曹松山",
        "id": "a06099f5-d363-48c8-9c42-f8bbd24dcb18"
    },
    {
        "author": "趙汝績",
        "paragraphs": [
            "哀哀民何辜，遭此凶歉厄。",
            "初聞數米炊，次復併日食。",
            "草根掘欲盡，木皮屑不給。",
            "疲老就枯僵，少壯作捐瘠。",
            "千百存什一，烏喙仍菜色。",
            "朝憂夕恐懼，不得見新麥。",
            "城市逐末徒，奔走困貴糴。",
            "剝牀遂及膚，近半死於疫。",
            "吾皇素仁惠，一念軫饑溺。",
            "發粟通有無，寬逋已徵索。",
            "郡縣乏宣化，鞭扑庭下赤。",
            "貪官猴而冠，健吏虎而翼。",
            "天災偶參會，人意莫致詰。",
            "淮楚困烽塵，荆蜀斃鋒鏑。",
            "湘潭煩調戍，洪贛事供億。",
            "昔聞惟內地，可以稱樂國。",
            "豈料一年饑，狼狽如此極。",
            "公卿飽輿臺，王侯羅第宅。",
            "私財足苞苴，公帑罄符籍。",
            "匪難活民命，何以壽國脈。",
            "子牟心徒勞，之武壯自惜。",
            "安得扣九關，玉階面咫尺。",
            "天地本至仁，君臣願一德。",
            "賢人斯在位，能者各效職。",
            "太守務循良，監司去姑息。",
            "智則謀朝野，勇則衛疆埸。",
            "自然風雨時，自然稼穡植。",
            "自然至龢生，自然元氣實。",
            "何憂乎驩兜，何畏乎强敵。",
            "勿罪狂斐言，斯言定金石。"
        ],
        "title": "無罪言",
        "id": "df20ba5d-5c16-42f4-9e9e-e598b0ac3efd"
    },
    {
        "author": "趙汝績",
        "paragraphs": [
            "開窗俯平湖，折柳舉離宴。",
            "五馬遲未發，暗雨雜飛霰。",
            "江東古名州，廣信今近甸。",
            "兵驕費紀律，民瘠易咨怨。",
            "磽田歲少登，孔道楮常賤。",
            "正須儒者事，毋媿循吏傳。",
            "休辭一杯酒，往副千里願。",
            "有語不敢留，低間媿檣燕。"
        ],
        "title": "環碧園餞信守趙蘭皋分韵得燕字",
        "id": "00c2db94-3f80-4588-8474-245d23aa6238"
    },
    {
        "author": "趙汝績",
        "paragraphs": [
            "空山老桐勁如鐵，英枝翦翦夜撐月。",
            "霜風著子涵玉膏，烈手崇朝剖融結。",
            "別令刳木環清泉，翠缸紙羃籠輕烟。",
            "霏霏玄霧掃難聚，斷犀烹煉凝蛟涎。",
            "和成萬杵擣圭璧，良工欲售常自惜。",
            "絕憐剡水多夭藤，又慮端溪欠奇石。",
            "久知此藝人罕精，作者未必識者明。",
            "九華山下祝公子，頗以膠法成其名。",
            "相逢但問詩有幾，以詩換墨兩自喜。",
            "酴醾園館已謝春，楊柳池塘正藏水。",
            "薰風拂拂吹硯波，呼兒教作病手磨。",
            "須臾滿硯片雲黑，無詩可寫如君何。"
        ],
        "tags": [
            "九华山"
        ],
        "title": "墨歌",
        "id": "83dfde5a-95d3-472d-8e50-dee38e204e32"
    },
    {
        "author": "趙汝績",
        "paragraphs": [
            "老融棄髮逃於禪，胸藏丘壑身林泉。",
            "時拈寸草幻墨汁，慘淡咫尺生風烟。",
            "尤工畫牛古絕比，不特形似真神全。",
            "平生知己一攻媿，惜墨如命詩猶傳。",
            "至今鄞人懷片紙，如護圭璧珠璣然。",
            "陳生少壯曾入室，妙處已覺牆及肩。",
            "岸痕樹影彷彿地，雲陰雨氣冥濛天。",
            "寒禽立背渡淺水，野葑沒足行淤田。",
            "礪角思鬭力居尾，倚木揩癢勢擁前。",
            "或沿草徑逐羣去，或傍茅簷抱犢眠。",
            "如何盡得此態度，前身想住桃林邊。",
            "世人貴耳不貴目，嗚呼此畫空爾妍。",
            "我方求之不論錢，卷收更閲三十年。",
            "欲尋此老不可得，摩挲陳迹方爭憐。"
        ],
        "title": "陳老畫牛",
        "id": "382a9cbf-1279-46cb-ae8d-aa962228f27e"
    },
    {
        "author": "趙汝績",
        "paragraphs": [
            "山濃樹密春欲浮，農夫有事營西疇。",
            "鵓鴣聲歇風雨急，田塍滑澾如翻油。",
            "牢披蓑衣緊繫笠，渾身水流兩股慄。",
            "揀時浸種開稻包，心急鞭牛牛步急。",
            "前年春寒再移秧，去年夏旱赤地荒。",
            "東隣西保幾人在，渠今尚得本身强。",
            "低頭無言心似苦，定願五風十日雨。",
            "禾頭粒粒飽秋露，糠籺充腸米田主。",
            "我家鏡湖烟水湄，身雖不耕眼見之。",
            "何人得此畎畝趣，短紙寫出無聲詩。",
            "坐令展卷三太息，力穡莫供浮末食。",
            "君看此輩終歲勤，返向溝中作捐瘠。"
        ],
        "title": "題黄存之春莊雨急圖",
        "id": "ae660671-c5fc-48eb-a9ab-683862f5ab84"
    },
    {
        "author": "趙汝績",
        "paragraphs": [
            "憶昔三十氣拂雲，鉞神纛鬼泣禡文。",
            "欲提河洛數千里，重收圖版歸明君。",
            "只今萬事付孤憤，坐看江西竹生粉。",
            "苧絲成疋剪釣衣，一櫂賀湖烟水遠。"
        ],
        "title": "憶昔一首",
        "id": "1a718fd8-3add-4275-b3a7-3c6ec80b58a8"
    },
    {
        "author": "趙汝績",
        "paragraphs": [
            "東關寒水深，遊子別家心。",
            "櫂急波鳴枕，篷疎月在衾。",
            "半生多道路，何日定山林。",
            "隔岸聞漁唱，離騷不敢吟。"
        ],
        "title": "離越",
        "id": "5c8a869c-102a-45ec-be0c-0962f96a48f3"
    },
    {
        "author": "趙汝績",
        "paragraphs": [
            "玉妃箋天收雪權，東皇領春行人寰。",
            "恍如身在五雲表，游到海上神仙山。",
            "翠鳳婀娜竹夾道，蒼龍偃蹇松當關。",
            "壽籐絡崖半青白，文蘚繡徑全斕斑。",
            "亭臺隠映樹石罅，樓觀突兀烟霄間。",
            "遥峰前後獻奇峭，流水左右供潺湲。",
            "珍禽倏來不可致，瑶草已種何容刪。",
            "目光貪翫忽炫焜，足力亦倦難躋攀。",
            "日斜路轉歸意迫，忽見洞府臨銀灣。",
            "洞中仙官笑呼客，光風霽月冰雪顔。",
            "云是四明石窗主，新自五老峰頭還。",
            "猿留鶴戀不覺久，碧落有詔行催班。",
            "却愁曳履踐台斗，三十六峰花木閒。"
        ],
        "title": "游石窗",
        "id": "f387ea72-300a-4ee1-b920-14294d9e222a"
    },
    {
        "author": "趙汝績",
        "paragraphs": [
            "坐占山回抱，平看水怒流。",
            "丹青今古像，香火往來舟。",
            "石插青莎岸，雲橫夕照樓。",
            "揚靈相恐動，巫覡有深謀。"
        ],
        "title": "峽江龍祠",
        "id": "dc5b8890-fdcf-47bd-a412-88ffc885508d"
    },
    {
        "author": "趙汝績",
        "paragraphs": [
            "老檜倚虛房，能生九夏凉。",
            "讀書參句讀，臨字識偏傍。",
            "婢織蒲爲履，童燒朮當香。",
            "興來吟不就，頻與月商量。"
        ],
        "title": "檜房",
        "id": "cf56d206-5672-4b00-ae80-477c59c4bcc7"
    },
    {
        "author": "趙汝績",
        "paragraphs": [
            "不夢靈均久，西風爲返魂。",
            "頓忘千載遠，但喜一香存。",
            "勁葉牽湘色，疎花洗露痕。",
            "勿嫌盆盎小，能貯雪霜根。"
        ],
        "title": "溪翁惠秋蘭",
        "id": "a2bd7d46-de6f-496d-955f-d15b30507c5f"
    },
    {
        "author": "趙汝績",
        "paragraphs": [
            "換米活妻子，餘錢付酒家。",
            "身前舟似葉，世上事如麻。",
            "獨鼈過深浦，伴鷗眠淺沙。",
            "旁人問醒醉，鼓枻入蘆花。"
        ],
        "title": "漁父",
        "id": "fae5dfe7-a723-4fd2-93e0-c0f1750fc440"
    },
    {
        "author": "趙汝績",
        "paragraphs": [
            "難得晴如許，春游第一番。",
            "鳥啼花底樹，雲裹面前山。",
            "馬躍平沙地，帆投落日村。",
            "戲呼漁子問，吾與汝誰閑。"
        ],
        "title": "出郊",
        "id": "6f8fd94a-59c1-438c-b1c2-72bac942a02b"
    },
    {
        "author": "趙汝績",
        "paragraphs": [
            "園工巧栽接，樹樹品新奇。",
            "富覺春無厭，貧疑地有私。",
            "色須綃幄護，名記玉牌垂。",
            "若說能傾日，牆根有晚葵。"
        ],
        "title": "和牡丹韵",
        "id": "60ee4801-1ffe-40f4-8a6a-c8690e726138"
    },
    {
        "author": "趙汝績",
        "paragraphs": [
            "慚愧輕輿寄僕肩，蛇蟠小徑入層巔。",
            "升高但覺少平地，視下方知在半天。",
            "尺壠寸田皆石級，堵牆椽屋即人烟。",
            "客程到此更風雪，聞一禽聲恐杜鵑。"
        ],
        "title": "道中登嶺",
        "id": "2e241873-f648-4f40-ba52-c7d1495afcc0"
    },
    {
        "author": "趙汝績",
        "paragraphs": [
            "寫此何人雲夢胸，色塵真幻等成空。",
            "看君一軸畫圖上，在我半生行記中。",
            "剡水回舟乘夜雪，楚江燃燭聽秋風。",
            "轉蓬蹤跡徒勞耳，心媿鴈山頭白翁。"
        ],
        "title": "雁山章君以江山無盡圖求詩",
        "id": "00addd07-e310-49dd-bc72-72087f818559"
    },
    {
        "author": "趙汝績",
        "paragraphs": [
            "同游兩見菊花時，忍對西風話別離。",
            "官遠人應觀所主，心平事必得其宜。",
            "急流進進常思退，公事惺惺要带癡。",
            "執手羞爲兒女語，此言或可當箴規。"
        ],
        "title": "送蔡廉父赴贛辟  其一",
        "id": "13f25db4-0235-4b86-9183-1b6bdef11f2d"
    },
    {
        "author": "趙汝績",
        "paragraphs": [
            "西山影淡水無聲，知道扁舟破曉行。",
            "我欲夢魂隨去櫂，君應望眼斷高城。",
            "紅蓮綠水官中事，白酒黄花客裏程。",
            "從此鬰孤臺上月，十分知爲故人明。"
        ],
        "title": "送蔡廉父赴贛辟  其二",
        "id": "14bab75f-d206-447e-beda-d5e6e5186067"
    },
    {
        "author": "趙汝績",
        "paragraphs": [
            "小園路口安柴戶，日日山翁手自開。",
            "禽有色聲皆可玩，花無香實不須栽。",
            "柳根著石宜安釣，巖罅通泉可泛盃。",
            "更向南坡臨水處，參差純種百株梅。"
        ],
        "title": "南坡",
        "id": "fe8e24b7-58cd-461e-8c17-073213f40479"
    },
    {
        "author": "趙汝績",
        "paragraphs": [
            "拄笏西山一笑中，掛帆猶及楝花風。",
            "此身可是屠羊說，餘事寧非失馬翁。",
            "不問鬢毛成早白，免將癡面發羞紅。",
            "故人新寄虔州布，歸製吟袍管釣篷。"
        ],
        "title": "將歸",
        "id": "ce62ffd8-1322-4000-81a2-281938777981"
    },
    {
        "author": "趙汝績",
        "paragraphs": [
            "湘湖蓴線正宜羹，一舸濤江汎曉晴。",
            "屋破不妨從客借，田荒自欲課奴耕。",
            "不隨不激真吾事，乍佞乍賢皆世情。",
            "從此一麾江海去，西風斷鴈冷無聲。"
        ],
        "title": "送荷渚歸越",
        "id": "84b16c8a-0c9f-4b0e-8569-2ac62bd59b88"
    },
    {
        "author": "趙汝績",
        "paragraphs": [
            "荷渚盟鷗冷不飛，此番可與報歸期。",
            "結廬雖小尚堪隠，負郭縱荒何慮饑。",
            "吟得四靈無避處，鑄成一錯在來時。",
            "吾家浸碧幸無恙，草夢何須必謝池。"
        ],
        "title": "送荷渚兄自永嘉歸越  其一",
        "id": "82604655-61d4-4446-a967-a8ad77c6cc92"
    },
    {
        "author": "趙汝績",
        "paragraphs": [
            "客鬢蕭疎漸禿翁，歸來恍與鶴仙同。",
            "山川米老畫圖上，風月放翁詩句中。",
            "隣圃有蔬羹釜滿，私田無秫酒樽空。",
            "欲尋上竈雲門路，湖水不多船未通。"
        ],
        "title": "送荷渚兄自永嘉歸越  其二",
        "id": "e8287f9e-7bc3-4040-9743-e77c1c722f06"
    },
    {
        "author": "趙汝績",
        "paragraphs": [
            "懶不看書不賦詩，樹陰濃處坐移時。",
            "世間此等清閑福，問著漁樵却不知。"
        ],
        "title": "林壑閒步二絕  其一",
        "id": "7687cadb-c7d9-4de9-bab7-be7e6bcda90a"
    },
    {
        "author": "趙汝績",
        "paragraphs": [
            "參差臺榭碧雲中，柳北松南一徑通。",
            "带得碁枰無敵手，與僧不語立薰風。"
        ],
        "title": "林壑閒步二絕  其二",
        "id": "c460358d-a838-4971-886d-14981b034dca"
    },
    {
        "author": "趙汝績",
        "paragraphs": [
            "魚滿笭箵酒滿壺，渚鷗汀鶴伴清孤。",
            "此身漂泊雖無定，能與人間作畫圖。"
        ],
        "title": "漁父",
        "id": "e955243e-4701-4444-ac89-19cd5adb07d1"
    },
    {
        "author": "趙汝績",
        "paragraphs": [
            "古寺無風地亦凉，人家難得此修廊。",
            "老僧貪說葛藤話，不覺山童上晚香。"
        ],
        "title": "迎慶避暑",
        "id": "b621f665-6ee5-412b-bac3-086add17d816"
    },
    {
        "author": "趙汝績",
        "paragraphs": [
            "略約東風客袖寒，賣花聲裏立闌干。",
            "有錢不肯沽春酒，旋買唐詩對雨看。"
        ],
        "title": "柬陳宗之",
        "id": "c783ad3a-62f0-4db5-9b08-14abdf8e187c"
    },
    {
        "author": "趙汝績",
        "paragraphs": [
            "漉酒蒸糕餽歲時，紛紛兒女換新衣。",
            "隣翁七十看鵝鴨，日暮破船撐未歸。"
        ],
        "title": "姚江道中",
        "id": "1a267cbb-7401-45c7-b5e4-7fc26a684eeb"
    },
    {
        "author": "趙汝績",
        "paragraphs": [
            "幅牋幻墨起秋風，便與蘭亭景致同。",
            "料得揮毫盤礴際，渭川千畝在胸中。"
        ],
        "title": "謝高左藏惠墨竹",
        "id": "4db2b5c4-90c2-4004-ace3-ee4fc631d34e"
    },
    {
        "author": "趙汝績",
        "paragraphs": [
            "墨暈生冰硯影寒，素毫幻出碧琅玕。",
            "尋常夜月窗前見，此度秋風紙上看。"
        ],
        "title": "韓仲龢墨竹",
        "id": "1b9e9394-5af5-4fb2-a636-658c1b440c92"
    },
    {
        "author": "趙汝績",
        "paragraphs": [
            "東風隔岸繫歸航，怕送君行重憶鄉。",
            "爲探山臺牆下柳，新來添得幾絲黄。"
        ],
        "title": "送竹軒歸越",
        "id": "10652f4f-9f0c-4cc3-be13-71f47de49b81"
    },
    {
        "author": "趙汝績",
        "paragraphs": [
            "汛掃官廳頓菊栽，老兵怕礙客車來。",
            "費人早晚勤澆灌，何似籬邊自在開。"
        ],
        "title": "菊花",
        "id": "f486a364-b1ea-4736-ba4c-6bf901d1c720"
    },
    {
        "author": "趙汝績",
        "paragraphs": [
            "木雞不與衆雞同，曾逐旌陽上碧空。",
            "學得仙家餐玉法，至今木血不能紅。"
        ],
        "title": "雞冠花",
        "id": "cf8e26f2-0de2-4f87-9cc1-8175d4e388dd"
    },
    {
        "author": "趙汝績",
        "paragraphs": [
            "冰泉浸綠玉，霜刃破黄金。",
            "凉冷消晚暑，清甘洗渴心。"
        ],
        "title": "瓜",
        "id": "3930c98e-0b80-4bd6-abc9-ab4c9650eb47"
    },
    {
        "author": "趙汝績",
        "paragraphs": [
            "適愛貧居好，全憐鷗鷺鄉。",
            "布衾魂夢穩，蔬食齒牙香。",
            "俗事吟邊少，時光靜裏長。",
            "向南多隙地，無力創書臺。"
        ],
        "title": "貧居",
        "id": "92564cf8-3052-4358-9427-c0b048e201b3"
    },
    {
        "author": "趙汝績",
        "paragraphs": [
            "抱得琴歸只自聽，何心商略少微星。",
            "雪中不管人回棹，正使敲門未必應。"
        ],
        "title": "剡中戴亭",
        "id": "cbff25d8-6b4f-46bb-9da4-531bce3e7917"
    },
    {
        "author": "趙汝績",
        "paragraphs": [
            "纔有數花香便遠，更無一葉影方奇。"
        ],
        "title": "句  其一",
        "id": "c5b6530d-edf7-40e0-ab37-b99c5cc50f2c"
    },
    {
        "author": "趙汝績",
        "paragraphs": [
            "秋來難得花成染，閒引牽牛上短籬。"
        ],
        "title": "句  其二",
        "id": "809fcf8e-213c-4462-8a41-d99241f43d5d"
    },
    {
        "author": "張弋",
        "paragraphs": [
            "獨游非一事，書札故應遲。",
            "江上逢春月，湖邊憶醉時。",
            "有雲爲我伴，終日誦君詩。",
            "百鳥鳴花樹，聲聲在遠思。"
        ],
        "title": "寄趙紫芝",
        "id": "8c7624a2-1237-4186-87b8-d786f09efa27"
    },
    {
        "author": "張弋",
        "paragraphs": [
            "近得山中信，山中頗寂寥。",
            "酒方收秫釀，薪旋割茅燒。",
            "破屋秋多雨，平湖暗有潮。",
            "不曾逢客至，默坐過清宵。"
        ],
        "title": "得山中友人書",
        "id": "66f10f3d-b675-4477-9547-d7aba357bc7f"
    },
    {
        "author": "張弋",
        "paragraphs": [
            "萬事吾今飛絮輕，此身如燕又巢成。",
            "暗思庾信家邊竹，綠籜新添有幾莖。"
        ],
        "title": "春晚",
        "id": "529dc76b-7756-45c4-9a2c-2f1a03dd9a50"
    },
    {
        "author": "張弋",
        "paragraphs": [
            "自從春去後，少省出柴扉。",
            "樹暗鴉巢隠，簷空燕迹稀。",
            "憶山憐有夢，當暑詠無衣。",
            "案上書堆滿，多應借得歸。"
        ],
        "title": "夏日從陳宗之借書偶成",
        "id": "a14b9297-1206-42a1-9bf6-019cc36b6b05"
    },
    {
        "author": "張弋",
        "paragraphs": [
            "落帆停鼓鸛湖頭，兩度因循到楚州。",
            "柳下人家曾識面，笑求新句寫粧樓。"
        ],
        "title": "楚州",
        "id": "4abb8b0d-eb9d-402b-8279-1503787150ff"
    },
    {
        "author": "張弋",
        "paragraphs": [
            "鄰家貰酒尊，斟酌共王孫。",
            "老菜羹遲熟，凍油燈屢昏。",
            "夜寒人罷市，坐久僕敲門。",
            "隔岸歌明月，月明江水渾。"
        ],
        "title": "江樓飲客",
        "id": "85ffcd5f-7f37-47c3-92dc-84e7cc1b58bd"
    },
    {
        "author": "張弋",
        "paragraphs": [
            "綀布作方袍，因閑偶出遨。",
            "秋風城郭凈，寒色樹林高。",
            "鹿守禪關老，僧修佛殿勞。",
            "再來思久住，人世事如毛。"
        ],
        "title": "游蔣山",
        "id": "54aa94b8-d868-45eb-a00b-b23c28571773"
    },
    {
        "author": "張弋",
        "paragraphs": [
            "城古似盤盂，榮分刺史符。",
            "夏新看藕葉，夜久見蠙珠。",
            "吏過朱方接，山從邵伯無。",
            "文遊遺迹在，民俗易相孚。"
        ],
        "title": "送蔡監丞赴高郵",
        "id": "73454c7c-441f-47d0-8d38-3693fbd71c0b"
    },
    {
        "author": "張弋",
        "paragraphs": [
            "秋來猶苦熱，歸去莫貪程。",
            "官寫新銜位，詩傳舊姓名。",
            "幾家村酒賤，一路澗泉清。",
            "想到鄉閭日，爭看兩弟兄。"
        ],
        "title": "送杜晦之兄弟歸閩",
        "id": "5b542666-1174-4f06-bf28-c1718fc6f65d"
    },
    {
        "author": "張弋",
        "paragraphs": [
            "曠野有芳芷，近江無早鶑。",
            "春詩定多少，旬日又清明。",
            "樹暗憐楊柳，花開認橘橙。",
            "相尋每乖阻，夢裏亦愁生。"
        ],
        "title": "簡周宗聖",
        "id": "b009095f-c448-49bb-8a4b-a98c2146e74f"
    },
    {
        "author": "張弋",
        "paragraphs": [
            "日日雨霏霏，閉門無所知。",
            "謾尋花發處，已過絮飛時。",
            "替紙蠶生遍，修巢燕立危。",
            "但催人老去，羞作送春詩。"
        ],
        "title": "莫春",
        "id": "4c793f83-d05f-45a2-a350-90dfb5414aca"
    },
    {
        "author": "張弋",
        "paragraphs": [
            "僧去尋芳草，客來看落花。",
            "就齋槃乞菜，借水鼎煎茶。",
            "日炙春無色，風吹天有沙。",
            "欲回成再住，此意問林鴉。"
        ],
        "title": "遊長干留寄聰公",
        "id": "95847b97-f938-499c-a4f8-c30cf16f04f0"
    },
    {
        "author": "張弋",
        "paragraphs": [
            "重來又十年，山水故凄然。",
            "獨鴈仍爲旅，雙鳬已作仙。",
            "濁流分蜀派，青色聚淮烟。",
            "石上罾魚者，猶言縣令賢。"
        ],
        "title": "舟次湖口追憶任明府",
        "id": "eef016c1-9226-4bef-a2fd-3ff55576c90d"
    },
    {
        "author": "張弋",
        "paragraphs": [
            "莫嫌舟逆上，子細得看山。",
            "衆草名難識，孤花影自閑。",
            "避人鷹翅響，經雨石文斑。",
            "夜久江風冷，神仙定往還。"
        ],
        "title": "慈母磯",
        "id": "df58401b-4eb9-40e9-9cd8-e3e4aeb34f63"
    },
    {
        "author": "張弋",
        "paragraphs": [
            "情深袂怕分，豈不欲辭君。",
            "轉柁方乘曉，思山已隔雲。",
            "菊當前路見，鴈在半江聞。",
            "把盞秋纔好，遥憐白鷺群。"
        ],
        "title": "寄別顔伯奇",
        "id": "66b9e50a-fb2b-45c3-b376-276b5d722bb2"
    },
    {
        "author": "張弋",
        "paragraphs": [
            "吟詩夕陽裏，相送上瀟灘。",
            "前路逢梅處，同誰倚棹看。",
            "歲窮風力緊，江闊鴈聲寒。",
            "持此呈蘇李，人生識面難。"
        ],
        "title": "送宋謙父之清江因簡希亮",
        "id": "2cdb1541-064e-4aab-8824-27c1d801e4e1"
    },
    {
        "author": "張弋",
        "paragraphs": [
            "重逢又重別，把盞更凄然。",
            "明日帆開岸，平湖水接天。",
            "好詩應自作，狂夢與誰圓。",
            "我欲來相趁，揚州且住船。"
        ],
        "title": "高郵送紫芝",
        "id": "10369eef-c7fe-4882-8fc4-50674e48c8a9"
    },
    {
        "author": "張弋",
        "paragraphs": [
            "寂寞淮南道，憑君獨記余。",
            "始知元住此，久悔不通書。",
            "暮岳留同眺，寒房與借居。",
            "共懷京邑燕，已是二年餘。"
        ],
        "title": "逢王元任",
        "id": "ab66505a-ef86-4f7d-91b1-e0c5e35d0f40"
    },
    {
        "author": "張弋",
        "paragraphs": [
            "能詩留幕府，借宅近南湖。",
            "吏去少公事，客來多釣徒。",
            "雲爲今夜雪，梅發去年株。",
            "我亦同州住，相過路不迂。"
        ],
        "title": "李景文移居",
        "id": "32cc04b9-2960-4741-ae82-d69da9f9d30a"
    },
    {
        "author": "張弋",
        "paragraphs": [
            "曆以寅爲正，風從艮位來。",
            "桃符當壁寫，竹戶趁鍾開。",
            "宿雨滋初茁，長年老不材。",
            "滿庭青柏葉，惆悵獨持杯。"
        ],
        "title": "元日",
        "id": "a71a8cfd-8c3d-4d73-82b9-55dfeff9bbe6"
    },
    {
        "author": "張弋",
        "paragraphs": [
            "避世懷孤往，爲庵近五巒。",
            "出無人作伴，歸有鶴相看。",
            "老石苔衣凈，深山瀑布寒。",
            "自言猶養母，應未得燒丹。"
        ],
        "title": "送胡道士歸康廬",
        "id": "ac50acc9-c91f-4c87-98a0-0481ea44d7d8"
    },
    {
        "author": "張弋",
        "paragraphs": [
            "吟苦事俱廢，拙深貧未除。",
            "年來如旅鴈，秋至即移居。",
            "古道行黄葉，空囊貯素書。",
            "一生江海恨，惟子最知余。"
        ],
        "title": "豫章別紫芝",
        "id": "ba88bd72-6a98-4a1b-ab54-9c985c70e7cd"
    },
    {
        "author": "張弋",
        "paragraphs": [
            "迢遞前朝寺，經過遂一遊。",
            "白雲鴉樹曉，黄葉鳳臺秋。",
            "僧舉開山話，人消在世愁。",
            "殿廊經劫火，已費十年修。"
        ],
        "title": "子山寺",
        "id": "9539e816-41ac-4b86-84e2-c646aee0e7fc"
    },
    {
        "author": "張弋",
        "paragraphs": [
            "盡看山南景，忽思山北遊。",
            "屐過雲亦動，琴罷月空流。",
            "世上無非熱，林間一似秋。",
            "雖然乍相識，別去也能愁。"
        ],
        "title": "送郭道士之江州",
        "id": "4d57ce61-ac95-4eed-88bd-f39b13f708c0"
    },
    {
        "author": "張弋",
        "paragraphs": [
            "欲行行未得，累日滯孤舟。",
            "月照山皆近，風吹水倒流。",
            "地名人不識，秋景客相愁。",
            "憶你惟成夢，遥知獨倚樓。"
        ],
        "title": "彭蠡阻風寄城中故人",
        "id": "ea5778b1-1360-4680-888d-4f0f3bee37d1"
    },
    {
        "author": "張弋",
        "paragraphs": [
            "蕭條十日餘，留滯別人居。",
            "借吏抄陳作，黏碑學草書。",
            "煙清數村曉，月落一潭虛。",
            "吾自疑秋色，那堪樹木疏。"
        ],
        "title": "留滯",
        "id": "d5822611-b78b-44ff-8de3-31c75ec4401e"
    },
    {
        "author": "張弋",
        "paragraphs": [
            "今年科詔下，頗亦動山情。",
            "丹竈留雲守，書裝冒熱行。",
            "卜知三命勝，業擅一經明。",
            "倘赴瓊林宴，能詩舊有聲。"
        ],
        "title": "送翁十赴舉",
        "id": "e38481eb-704c-456e-a840-d4cc310806aa"
    },
    {
        "author": "張弋",
        "paragraphs": [
            "君與余皆懶，余如君更貧。",
            "今年再同夏，兩鬢獨非春。",
            "去棹孤山浪，征衫西府塵。",
            "似聞仍用武，爲算立功人。"
        ],
        "title": "再送盛君之昇州",
        "id": "87dbfb65-c385-4ea6-ac6f-75e1a8577d67"
    },
    {
        "author": "張弋",
        "paragraphs": [
            "弟行兄出送，有約共憑欄。",
            "草木雨初過，江湖路轉難。",
            "同懷年各長，重別酒無歡。",
            "明日雙鍾下，蒼崖應獨看。"
        ],
        "title": "再送丕父",
        "id": "451c5ce5-c1bd-4a8c-bcae-50db348f231f"
    },
    {
        "author": "張弋",
        "paragraphs": [
            "秋風籬落遠，晨起自移栽。",
            "稍覺微根損，須遲數日開。",
            "最清人愛重，乍見蝶疑猜。",
            "昔有陶元亮，因茲歸去來。"
        ],
        "title": "移菊",
        "id": "97ed9dd8-fd58-444e-9d41-b44f1b83283f"
    },
    {
        "author": "張弋",
        "paragraphs": [
            "卷上芳名舊所知，見君還恨識君遲。",
            "數莖短髮沾霜白，一葉扁舟觸浪危。",
            "問遍菊名因作譜，畫將蘭本要求詩。",
            "向南郡邑多經過，楚士能狂更有誰。"
        ],
        "title": "贈沈莊可",
        "id": "a9f3aa76-5f66-4512-9a5a-a005efa31c87"
    },
    {
        "author": "張弋",
        "paragraphs": [
            "因何也識閑名字，遂托交遊索近詩。",
            "想像獨吟應更苦，分明此意似相知。",
            "空林日短歸鴉早，遠水寒多鴈到遲。",
            "安得你來同度歲，傳聞畫筆最清奇。"
        ],
        "title": "寄蘇希亮",
        "id": "647f23f6-64a0-4db2-9610-1c922b971417"
    },
    {
        "author": "張弋",
        "paragraphs": [
            "江樹雜丹青，江寒少得晴。",
            "亦知君去路，多是水爲程。",
            "銜位猶書岳，游從半作卿。",
            "如逢二泉子，因說野人名。"
        ],
        "title": "送徐和卿之上饒",
        "id": "676abd7c-59c4-4635-b0fc-7519991e09b4"
    },
    {
        "author": "張弋",
        "paragraphs": [
            "偶作山行只杖藜，歸逢寒日下山時。",
            "與僧並立看紅樹，忽有鶴來栖樹枝。"
        ],
        "title": "山行",
        "id": "2acbceac-5097-4a06-9468-6aae300c6305"
    },
    {
        "author": "張弋",
        "paragraphs": [
            "我來方與廬山別，你去廬山是故鄉。",
            "前日住山渾不覺，如今山遠却思量。"
        ],
        "tags": [
            "庐山"
        ],
        "title": "送人歸南康",
        "id": "82b16aa5-f939-4a4b-9b94-9b162f1d5070"
    },
    {
        "author": "張弋",
        "paragraphs": [
            "窮冬日日愛天晴，古寺門開絕送迎。",
            "野鶴忽來橋上立，山僧獨向水邊行。",
            "過寒梅樹白全少，入臘草牙青漸生。",
            "又是舒州一年了，怕看新曆動鄉情。"
        ],
        "title": "舒州歲暮",
        "id": "fd633843-989b-4ceb-8711-1b0e968b9f44"
    },
    {
        "author": "張弋",
        "paragraphs": [
            "英雄居處終奇特，幾度欲來今始能。",
            "騎省文高存古篆，橋公樹朽長寒藤。",
            "清流併遶分三澗，翠竹相依住數僧。",
            "沙鳥詎知千載恨，日斜飛下立漁罾。"
        ],
        "title": "廣教寺",
        "id": "97ddd064-90a2-46cc-8e6f-10c61642f088"
    },
    {
        "author": "張弋",
        "paragraphs": [
            "寺置蕭梁曾識少，今朝蘚磴始經過。",
            "天低落日江湖遠，煙冷風清竹樹多。",
            "蟲引翠禽行壞屋，馬驚白犬吠懸蘿。",
            "一僧九十形容古，岩下逢予忽浩歌。"
        ],
        "title": "游禪林寺",
        "id": "4eb3e263-3fa3-4b1b-a3fb-a804a7dbfc0a"
    },
    {
        "author": "張弋",
        "paragraphs": [
            "廬山解夏洪山去，自到山邊葉已飄。",
            "鴻鴈影多憐塞近，交朋書少覺身遥。",
            "屢游騎慣將軍馬，不飲還封道士瓢。",
            "心憶清吟更岑寂，玉京誰與話寒宵。"
        ],
        "tags": [
            "庐山"
        ],
        "title": "漢東郡齋夕坐",
        "id": "b771731e-0e04-402a-ae59-25849271e166"
    },
    {
        "author": "張弋",
        "paragraphs": [
            "一間瓦屋荒山裏，山路縈迴夕照明。",
            "祇有比丘頭雪白，旋收經卷入相迎。"
        ],
        "title": "遊智門寺  其一",
        "id": "b5317fd8-3f52-4f2c-aaa0-1a270ae3996a"
    },
    {
        "author": "張弋",
        "paragraphs": [
            "傳聞此地有龍飛，佛殿殘磚刻鳳螭。",
            "事去千年無問處，寂寥霜草卧苔碑。"
        ],
        "title": "遊智門寺  其二",
        "id": "35995124-57cb-4b28-9998-f521544fb676"
    },
    {
        "author": "張弋",
        "paragraphs": [
            "出門無所往，獨自坐胡床。",
            "雨濯殘梅盡，風吹百草長。",
            "近邊人喜戰，偶病客傳方。",
            "不奈春愁密，思君對酒觴。"
        ],
        "title": "晝坐",
        "id": "af6f00bb-3a33-4070-be95-b7ad78f14158"
    },
    {
        "author": "張弋",
        "paragraphs": [
            "五湖風雪分頭去，千里淮山信脚行。",
            "涉世真成妄男子，談詩長憶老先生。",
            "塘邊瓜茹須頻灌，郭外田疇粗可耕。",
            "莫倚瘦筇吟白髮，浪傳詩句入都城。"
        ],
        "title": "寄秋塘",
        "id": "f36e1347-dffc-41b2-9c68-68a73466beb3"
    },
    {
        "author": "張弋",
        "paragraphs": [
            "八斗文章用有餘，數車聲譽滿江湖。",
            "今年好獻南郊賦，幕府文書有暇無。"
        ],
        "title": "寄劉潛夫",
        "id": "2ffed19f-bae0-4b34-a3b6-e5fc869ec132"
    },
    {
        "author": "張弋",
        "paragraphs": [
            "畫船椎鼓過龍灣，回首昇州只見山。",
            "前日方來今又去，閑人元自不曾閑。"
        ],
        "title": "龍灣",
        "id": "02601701-409e-40fb-ac15-657b9b32f0e9"
    },
    {
        "author": "張弋",
        "paragraphs": [
            "偶爾行坰野，何曾載酒觴。",
            "草長難望遠，樹密易尋凉。",
            "月子聞吳唱，漁翁愛楚狂。",
            "還聽路人說，□□□□□。"
        ],
        "title": "東門野興",
        "id": "7ac45098-f450-44b3-8987-19530cd08c72"
    },
    {
        "author": "張弋",
        "paragraphs": [
            "聖君私七澤，使事浼清高。",
            "俗古山川闊，路長車馬勞。",
            "峒人耕綠野，隠者醉紅桃。",
            "閒暇應登賞，詞章繼楚騷。"
        ],
        "title": "送趙秘著赴湖北倉",
        "id": "c53aba77-3991-45a5-8826-0773ee9bcdb2"
    },
    {
        "author": "張弋",
        "paragraphs": [
            "櫧葉陰深杜宇啼，遠遊還欲過淮西。",
            "呂蒙城下河流濁，亞父祠邊草色齊。",
            "太守舊來相愛重，故交老去惜分携。",
            "年年慈母手中綫，縫得征衫當一犁。"
        ],
        "title": "送謝耕道謁趙史君",
        "id": "db989b89-5d15-4708-b994-c87ad036c5fc"
    },
    {
        "author": "李賈",
        "paragraphs": [
            "矯首天地間，凄其望終古。",
            "前輩久零落，斯文日榛莽。",
            "戴君天台秀，忽向南方來。",
            "老氣橫九州，胸次何崔嵬。",
            "藻□晚更奇，崩騰豁高趣。",
            "疑是赤城霞，飄颻墮章句。",
            "白首一孤劍，誰人薦子虛。",
            "有時杯酒間，高論傾淮湖。",
            "既有四海名，何慚萬鍾樂。",
            "君看榮與賤，千載俱冥漠。"
        ],
        "title": "題式之詩卷後",
        "id": "b18a66d2-0c91-42dc-8f92-aaff1678f69d"
    },
    {
        "author": "林璧",
        "paragraphs": [
            "少年曾讀石屏詩，老去江湖幸見之。",
            "百倍尋常真足惜，十存八九實堪悲。",
            "蛙鳴蟬噪人爭羨，天巧神功彼自知。",
            "我欲流傳天下去，爲求完本補亡誰。"
        ],
        "title": "題式之詩卷後",
        "id": "22afb7bf-4bf4-45c9-8635-b514ed7ccf27"
    },
    {
        "author": "戴木",
        "paragraphs": [
            "玉陛傳呼宰相來，歡騰海內翕如雷。",
            "律身清介祁公操，佐主謀謨如晦才。",
            "夢弼已知符衆望，生賢益信應三台。",
            "從容宰席調天紀，協氣從頭徧九垓。"
        ],
        "title": "賀杜清獻入相  其一",
        "id": "25e62ff1-c09a-4a13-85e8-efda04ffa122"
    },
    {
        "author": "戴木",
        "paragraphs": [
            "相公出處繫安危，當務何先諒熟思。",
            "守令近民須選擇，憸壬蠹國亟芟夷。",
            "精蒐邊面三軍帥，早建皇儲萬世基。",
            "納誨進賢尤素志，佇看經濟大猷爲。"
        ],
        "title": "賀杜清獻入相  其二",
        "id": "ad677f3a-d9af-4c66-9f4d-5a432b3f49d9"
    },
    {
        "author": "戴震伯",
        "paragraphs": [
            "趙侯東南彥，遠作西南征。",
            "驪駒向前路，高秋不留行。",
            "送以奉林鶴，仍吹子晉笙。",
            "淵淵洞庭湖，古月今猶明。",
            "流輝千萬里，何但光連城。",
            "懸知有佳惠，終始心和平。"
        ],
        "tags": [
            "洞庭湖"
        ],
        "title": "送趙侯之任",
        "id": "c2aef416-d12a-42ca-bd71-85f22e0d577b"
    },
    {
        "author": "戴雨耕",
        "paragraphs": [
            "送君遠作羊荆州，送君西上黄鶴樓。",
            "漢晉諸公舊遊處，斷磯黄葉風雨秋。",
            "只今麾纛□南斗，整暇坐列皆公侯。",
            "江湖浩蕩青天流，清風千古吹棹謳。",
            "專城分符得召杜，見此文彩珊瑚鈎。",
            "請因諫議思岳陽，遂歌羽人仍丹丘。",
            "杜蘅吹香結衣珮，思與老子同遨遊。"
        ],
        "title": "送趙侯之任",
        "id": "007000eb-e2aa-457c-b89a-44d206523f88"
    },
    {
        "author": "戴成祖",
        "paragraphs": [
            "雲出於山復戀山，至今留住翠屏隠。",
            "片雲既被山留住，雲自留山我自還。"
        ],
        "title": "送留雲上人住翠屏澄照寺",
        "id": "595bd3d3-1f38-4c44-93a7-5ccbadc925ce"
    },
    {
        "author": "趙時習",
        "paragraphs": [
            "騎牛無笠又無簑，斷隴橫岡到處過。",
            "暖日暄風不常有，前村雨暗却如何。"
        ],
        "title": "題姚雪蓬騎牛像",
        "id": "166992d1-86db-4616-ad6b-498c41e9b34f"
    },
    {
        "author": "陳芾",
        "paragraphs": [
            "紫陽高不極，舊是許仙家。",
            "古觀開山麓，懸崖吐杏花。",
            "雲飛籠晚樹，鶴唳落殘霞。",
            "且共探玄理，從他日欲斜。"
        ],
        "title": "同舍弟游紫陽",
        "id": "b66ce1c3-16bd-4367-96d6-1a0aee30f25a"
    },
    {
        "author": "陳阜",
        "paragraphs": [
            "相將到靈觀，正值雨初晴。",
            "花近香逾妙，峰遥色更清。",
            "鶴盤雲外影，磬和澗中聲。",
            "再拜真人像，還丹願指明。"
        ],
        "title": "紫陽觀和家兄作",
        "id": "9e2b26c5-ffcd-4f01-82f9-66f61a59cb07"
    },
    {
        "author": "何行",
        "paragraphs": [
            "蓬萊境界隔風烟，一带銀河接九天。",
            "禮斗瑶臺春草合，豢龍石鉢玉沙圓。",
            "紅雲幾片危樓上，古木千尋落照邊。",
            "惆悵仙人何處去，空餘月色滿山川。"
        ],
        "title": "龍泉觀",
        "id": "c8c17bc5-2047-4ca8-87ec-a375f777dd09"
    },
    {
        "author": "曾漸",
        "paragraphs": [
            "躡石捫蘿得得來，人間塵累已忘懷。",
            "行窮險道忽平地，立看飛泉傾斷崖。",
            "邃宇半依蒼木裏，秀峰長是白雲埋。",
            "方平羽駕今何在，欲會仙姑恨未諧。"
        ],
        "title": "登麻姑山",
        "id": "77928d82-8e80-4221-ac6d-e973fa8f113d"
    },
    {
        "author": "杜耒",
        "paragraphs": [
            "寒夜客來茶當酒，竹爐湯沸火初紅。",
            "尋常一樣窗前月，纔有梅花便不同。"
        ],
        "tags": [
            "月色",
            "古诗三百首",
            "梅花",
            "访友",
            "花",
            "写花",
            "宋诗"
        ],
        "title": "寒夜",
        "id": "fa4ff5fc-0a2e-4e68-8ba6-d4e627bc7f9a"
    },
    {
        "author": "杜耒",
        "paragraphs": [
            "貴爲五馬只儒酸，都說先生大耐官。",
            "去國十年雖已久，愛君一念不曾寒。",
            "定知前輩如公少，好與今人作樣看。",
            "歸日不須囊薏苡，有書堪錄荔堪乾。"
        ],
        "title": "送吳太博赴莆中",
        "id": "f51c16b9-23c1-4017-b900-b85cb9501813"
    },
    {
        "author": "杜耒",
        "paragraphs": [
            "晚立苕溪溪上頭，往來無數採菱舟。",
            "採菱歸去明朝賣，安識人聞樂與愁。"
        ],
        "title": "苕溪  其一",
        "id": "d68efb3b-96a9-46ba-bad0-69be4c958110"
    },
    {
        "author": "杜耒",
        "paragraphs": [
            "風掠篷窗兩鬢秋，生涯無歲不扁舟。",
            "吟詩本欲相消遣，及到吟成字字愁。"
        ],
        "title": "苕溪  其二",
        "id": "d6bbc831-232a-450e-93b6-75125a8890ff"
    },
    {
        "author": "杜耒",
        "paragraphs": [
            "廬陵一小郡，百歲兩胡公。",
            "論事雖小異，處心應略同。",
            "有書莫焚稿，無恨豈傷弓。",
            "病媿不遠別，寫詩霜月中。"
        ],
        "title": "送胡季昭竄象郡",
        "id": "f07c08a9-0dbe-4b22-8387-8615d6dc7c80"
    },
    {
        "author": "杜耒",
        "paragraphs": [
            "秋香爛熳入屏帷，金粟樓臺富貴時。",
            "曉起旋收花上露，窗間閒寫夜來詩。"
        ],
        "title": "窗間",
        "id": "092ddee3-210c-45e1-ace6-bea25f7051f1"
    },
    {
        "author": "杜耒",
        "paragraphs": [
            "幾番江上凭欄久，今在西山山裏行。",
            "天遣得隨三客後，春來無此一朝晴。",
            "方穿藤蔓尋源去，忽見煙霏趁步生。",
            "幽鳥向人作清哢，似應知我有詩成。"
        ],
        "title": "同紫芝游西山",
        "id": "b3d0f5c1-d209-4846-99a6-0f1f598e5e99"
    },
    {
        "author": "杜耒",
        "paragraphs": [
            "本作翠巖游，反成雙嶺留。",
            "雲深山易晚，雨過寺如秋。",
            "野水連青竹，殘僧半白頭。",
            "上方成共宿，劇語到元幽。"
        ],
        "title": "同紫芝宿雙嶺",
        "id": "e2594848-135e-4d4e-a974-7fd3f75b9dc7"
    },
    {
        "author": "杜耒",
        "paragraphs": [
            "幾年聽客話凌歊，不似臺邊目力遥。",
            "千古江山猶昨日，六宮歌舞自前朝。",
            "苔碑有字多漫滅，野寺無僧轉寂寥。",
            "碧聚雙蛾愁不斂，闌干落照重魂消。"
        ],
        "title": "凌歊臺",
        "id": "ca8514d1-2d96-4d8d-90b1-bf4a01a9d582"
    },
    {
        "author": "杜耒",
        "paragraphs": [
            "閒官得趁宰官行，農務村村早辦耕。",
            "燕子知時還記舊，社公合雨却成晴。",
            "登壇飲福雖無稱，割肉懷歸似有情。",
            "宿露盡披山歷歷，賣花人起欲天明。"
        ],
        "title": "朱令招作社獻",
        "id": "cc80c7b8-db1e-4311-a8e1-72e2f32f968a"
    },
    {
        "author": "杜耒",
        "paragraphs": [
            "將軍忠憤世無雙，忍見狂童作假王。",
            "全蜀不移唐日月，四州重著漢衣裳。",
            "節旄凜凜風霜在，兄弟班班史傳香。",
            "若使中營星未殞，生擒頡利到龍荒。"
        ],
        "title": "題李少保家傳",
        "id": "100adfa1-53cb-4cf1-a375-d11542697d36"
    },
    {
        "author": "杜耒",
        "paragraphs": [
            "穫稻已空霜未落，秋風雖老鴈猶遲。",
            "丹林黄葉斜陽外，絕勝春山暮雨時。"
        ],
        "title": "秋晚",
        "id": "b1c9f7e9-bafc-4ae1-b11a-00875f63df03"
    },
    {
        "author": "杜耒",
        "paragraphs": [
            "一閒殊足樂，物物入吾詩。",
            "雨過苔逾碧，風來竹屢欹。",
            "日長思睡急，磨老出茶遲。",
            "近得邊頭信，今當六月師。"
        ],
        "title": "小山即事  其一",
        "id": "173afe50-c6da-444e-9121-c16f826cf2a5"
    },
    {
        "author": "杜耒",
        "paragraphs": [
            "當時嘗愛酒，此夕更登樓。",
            "月有十分好，人無一點愁。",
            "雲山開宿霧，燈火近清秋。",
            "何事太孤絕，前身是楚囚。"
        ],
        "title": "小山即事  其二",
        "id": "d8978270-510b-4b81-8852-156923a8274e"
    },
    {
        "author": "杜耒",
        "paragraphs": [
            "官閒仍暇日，乘興共尋芳。",
            "久雨山蹊潤，新晴花氣香。",
            "春偏藏古寺，水漸滿閒塘。",
            "忽有隠居者，留人看海棠。"
        ],
        "title": "遊禪寂寺訪隠居",
        "id": "1480a01f-df0a-4d23-bc4e-91cb98153209"
    },
    {
        "author": "杜耒",
        "paragraphs": [
            "往年曾見趙天樂，數說君家書滿牀。",
            "成卷好詩人借看，盈壺名酒母先嘗。",
            "對河却見桐陰合，隔壁應聞芸葉香。",
            "老不愛文空手出，從今煩爲蓄仙方。"
        ],
        "title": "贈陳宗之",
        "id": "c850a18e-aaa2-42b8-966d-05c4da4392fe"
    },
    {
        "author": "杜耒",
        "paragraphs": [
            "書窗隔湖水，寒氣倍馮陵。",
            "集宿因重到，新詩得再承。",
            "月明山入坐，酒渴夜敲冰。",
            "爲爾二三友，令人去未能。"
        ],
        "title": "重宿紫芝",
        "id": "a36272ae-4a53-4d03-8636-d918b99e846b"
    },
    {
        "author": "杜耒",
        "paragraphs": [
            "不論南北與東西，但是春山有子規。",
            "啼到日邊啼未了，何嘗勸得二人歸。"
        ],
        "title": "子規",
        "id": "e6c6d46a-1fa2-4e9b-9ba6-9292a178aed2"
    },
    {
        "author": "杜耒",
        "paragraphs": [
            "不到禪林又幾春，依然風景自清新。",
            "竹窗松逕幽深處，只有黄花認著人。"
        ],
        "title": "重遊禪林寺",
        "id": "4c6f2b8d-254e-4b01-b717-0d51c7ddee5b"
    },
    {
        "author": "杜耒",
        "paragraphs": [
            "生就石橋羅漢面，吟成雪屋閬仙詩。"
        ],
        "title": "句  其一",
        "id": "ad18a2cf-4f51-4201-ba5a-dfdcbd475182"
    },
    {
        "author": "杜耒",
        "paragraphs": [
            "塵事分清事。"
        ],
        "title": "句  其二",
        "id": "b536ebd0-19e7-4433-ade4-6fddda2fa38b"
    },
    {
        "author": "杜耒",
        "paragraphs": [
            "不畫涪翁畫李翁。"
        ],
        "title": "句  其三",
        "id": "d4e53923-93a5-4ee7-bb72-821e7d12278b"
    },
    {
        "author": "杜耒",
        "paragraphs": [
            "鴟夷讓員滑，混沌慚瘦爽。"
        ],
        "title": "句  其四",
        "id": "03bc0375-1953-4c07-ab53-cab5f45da560"
    },
    {
        "author": "杜耒",
        "paragraphs": [
            "青燈夜深雨，破帽曉來風。"
        ],
        "title": "句  其五",
        "id": "652ad89e-907f-45f8-a2c8-39506fc4d7e6"
    },
    {
        "author": "杜耒",
        "paragraphs": [
            "釀雪不成微有雨，被風吹散却爲晴。"
        ],
        "title": "句  其六",
        "id": "81f8d3a3-f308-4e4f-bd51-4e2c037985ff"
    },
    {
        "author": "杜耒",
        "paragraphs": [
            "行窮十里嶺。"
        ],
        "title": "句  其七",
        "id": "5ddf4aed-03cb-4704-a95a-996924f8f258"
    },
    {
        "author": "杜耒",
        "paragraphs": [
            "巖花隨處發。"
        ],
        "title": "句  其八",
        "id": "6abcdbed-4df3-4825-846e-39d6fd695a9c"
    },
    {
        "author": "杜耒",
        "paragraphs": [
            "無風花自落。"
        ],
        "title": "句  其九",
        "id": "e200f5d7-c0a8-4933-a7f2-cae71c30aac4"
    },
    {
        "author": "杜子更",
        "paragraphs": [
            "西鄰東老總爲虛，料想君家樂有餘。",
            "白酒黄金都是幻，爭如好客與收書。"
        ],
        "title": "致爽軒",
        "id": "484fe25f-7eaf-4d6c-be7e-2021d7b23c82"
    },
    {
        "author": "趙潛夫",
        "paragraphs": [
            "怪他蟹舍蠔房地，不是吟情住亦難。",
            "數尺短牆圍晝寂，半鈎疏箔障春寒。",
            "水生草滿蛙鳴合，日薄花陰鶴夢安。",
            "底處青衫病司馬，浩歌東望取琴彈。"
        ],
        "title": "題絃風亭",
        "id": "1a540399-2c72-41df-acd5-14961078584d"
    },
    {
        "author": "丁黼",
        "paragraphs": [
            "一封書奏觸天威，萬里徒行出帝畿。",
            "始得明時來讜論，豈知薄命墮危機。",
            "身同季弟辭兄去，女抱嬰兒伴母歸。",
            "風雨瀟瀟秋又老，雁應不到嶺南飛。"
        ],
        "title": "送胡季昭謫象州",
        "id": "2025cf62-1290-41d6-8bd0-b1909e91ebd4"
    },
    {
        "author": "丁黼",
        "paragraphs": [
            "正是朔風吹雪初，行縢結束問征途。",
            "不能刺刺對婢子，已是昂昂真丈夫。",
            "常惠舊曾隨屬國，烏孫今亦病匈奴。",
            "不知漢節歸何日，準擬殷勤說汴都。"
        ],
        "title": "送親戚錢尉入國",
        "id": "98a65372-6881-40cb-adf0-ba8f906eb88b"
    },
    {
        "author": "丁黼",
        "paragraphs": [
            "每到秋風憶翠蛟，三年此地小遊遨。",
            "如今著脚緇塵裏，猶夢亭中閲怒濤。"
        ],
        "title": "寄題翠蛟亭",
        "id": "ae0c2b7c-be4a-4452-a2b9-bbd1ad0bcaa9"
    },
    {
        "author": "丁黼",
        "paragraphs": [
            "傑閣臨無地，僊家小洞天。",
            "循簷自來往，非霧亦非煙。"
        ],
        "title": "寄題不礙雲軒二首  其一",
        "id": "bf6597a5-c404-4286-939c-5fc8127e66e3"
    },
    {
        "author": "丁黼",
        "paragraphs": [
            "駕鶴歸三島，騎麟入九霄。",
            "祗應明月夜，來此坐吹簫。"
        ],
        "title": "寄題不礙雲軒二首  其二",
        "id": "b6d4ec3d-df4e-45e7-acd8-5e2850c54b7d"
    },
    {
        "author": "蔡沈",
        "paragraphs": [
            "世事多顛倒，惟仁實可依。",
            "幾多豪富貴，少不草萊歸。",
            "孺子宅猶在，令公園已非。",
            "躊躇不能去，端恐寸心違。"
        ],
        "title": "自詠",
        "id": "4bcba946-bf20-40f0-a973-880339d5b86a"
    },
    {
        "author": "蔡沈",
        "paragraphs": [
            "余昔隠屏東，扁舟夾雙龍。",
            "浩歌碧雲間，萬壑生清風。",
            "群仙幔亭宴，玉女雙鬢蓬。",
            "夕景落寒巖，照耀金芙蓉。"
        ],
        "title": "武夷山中四首  其一",
        "id": "c7b12bf4-4d34-4214-b5eb-0a40ddcc9af7"
    },
    {
        "author": "蔡沈",
        "paragraphs": [
            "余昔隠屏西，乘閑卧幽棲。",
            "巖花雪端發，野鳥林際啼。",
            "仙掌神所刓，石崖天與齊。",
            "月華結清夢，啁哳聞金雞。"
        ],
        "title": "武夷山中四首  其二",
        "id": "3b9102a1-630a-440a-bed3-9f10ad0034c1"
    },
    {
        "author": "蔡沈",
        "paragraphs": [
            "余昔隠屏南，春風駐征驂。",
            "開門傍水面，結屋依山嵐。",
            "千崖互紆鬰，萬象中渾涵。",
            "居然歲月深，寒花露毿毿。"
        ],
        "title": "武夷山中四首  其三",
        "id": "98c36f2c-384c-4c41-b476-d406c5690662"
    },
    {
        "author": "蔡沈",
        "paragraphs": [
            "余昔隠屏北，飄然度巖側。",
            "誰知神仙居，自與塵世隔。",
            "瑶草霜更青，琪花雪仍白。",
            "橫玉叫寒雲，萬里天一色。"
        ],
        "title": "武夷山中四首  其四",
        "id": "ccfeb9e2-1f54-417a-8b61-df67fe268569"
    },
    {
        "author": "蔡沈",
        "paragraphs": [
            "公子方年少，絲桐長有名。",
            "曲雖仍舊譜，指要發新聲。",
            "澗落泉初響，風清月正明。",
            "起予千古意，愴惻不勝情。"
        ],
        "title": "贈琴士劉伯華",
        "id": "1bbfef92-766e-476c-8723-6c9cea56cc6e"
    },
    {
        "author": "蔡沈",
        "paragraphs": [
            "才既非時用，性本愛岑寂。",
            "決策西山遊，幽隠遂成癖。",
            "春風百花紅，秋月千嶂碧。",
            "煙霞結綢繆，猿鳥自疇昔。",
            "乘間撫深曠，噴薄轟鐵笛。",
            "笑挹天柱峰，高寒幾千尺。"
        ],
        "title": "山中",
        "id": "cecda446-2e67-45cb-8fa9-c3ecbc2a8b04"
    },
    {
        "author": "蔡沈",
        "paragraphs": [
            "紫荆相依倚，綠篠自蒙密。",
            "秋蘭澗中花，山果路邊實。",
            "沿崗引霜藤，臨流坐寒石。",
            "日暮陰崖開，雲收遠山出。",
            "疏籬尚存菊，荒庭舊垂橘。",
            "絲桐想虛堂，簡策居靜室。",
            "俯仰今幾時，漫然已陳跡。",
            "摩挲蒼苔痕，屐齒不可識。"
        ],
        "title": "咏西山",
        "id": "81c0251c-7c05-4f69-bdc5-397ff724c882"
    },
    {
        "author": "蔡沈",
        "paragraphs": [
            "嵯峨遠遊冠，過我田里居。",
            "手談達要妙，心計有卷舒。",
            "把握殺活機，操持開闔樞。",
            "總總如亂兵，紛紛若奔車。",
            "觀者皆怵惕，敵人更揶揄。",
            "一著起疲廢，萬口驚諠呼。",
            "巧思自神授，智慧非常拘。",
            "又聞風鑒精，許與且不渝。",
            "群公贈詩文，稱述良匪虛。",
            "自昔少兼能，今挾二術俱。",
            "奕秋與許負，世異同一軀。",
            "惜哉惟藝名，問學當何如。"
        ],
        "title": "贈棋士兼相",
        "id": "904210bb-43b3-47d0-9a35-75e65fbefe0e"
    },
    {
        "author": "蔡沈",
        "paragraphs": [
            "四曲遊人欵乃歌，舊磯千古老漁蓑。",
            "題詩巖下人來往，春雨年年長綠莎。"
        ],
        "title": "咏武夷",
        "id": "c994b9fa-bfda-401e-96e5-cd2fb3eb9e07"
    },
    {
        "author": "蔡沈",
        "paragraphs": [
            "談命誰稱妙莫窮，圓機端的與天通。",
            "試看今日飛騰者，多在當年許與中。"
        ],
        "title": "贈談命余圓機",
        "id": "66b65927-a544-4a5a-9663-1e6117c6d455"
    },
    {
        "author": "蔡沈",
        "paragraphs": [
            "考亭雲谷孰居先，名世悠然得正傳。",
            "窮理致知須主敬，存心養性道齊賢。",
            "凌雲端擬陳三策，魂夢那知隔九泉。",
            "後世表章尊所學，四書功足繼朱宣。"
        ],
        "title": "挽劉文安公",
        "id": "6a0a64d6-e519-4a24-a927-ceaadc4d16ef"
    },
    {
        "author": "蔡沈",
        "paragraphs": [
            "武夷群岫高崔嵬，隠屏直聳天中開。",
            "千尋拔地出圭壁，屼屼萬古封蒼苔。",
            "煙霞舒卷朝夕異，日月晝夜東西迴。",
            "寒流詰曲抱巖足，水清沙碧直蓬萊。",
            "紫京真人玉爲杯，瓊漿初發葡萄醅。",
            "醉來披雲卧松月，松花點點飄香雪。",
            "哀猿絕壁聲更長，惆悵懷人逮明發。"
        ],
        "title": "武夷自詠",
        "id": "2b45ff46-94a1-4d5d-b607-432f60f23335"
    },
    {
        "author": "蔡沈",
        "paragraphs": [
            "膠漆本無意，絲桐非有情。",
            "因緣醉翁指，發此無窮聲。",
            "蕭蕭秋風引，落葉渭水清。",
            "喧喧陽春歌，花明錦江城。",
            "離鸞月徘徊，別鶴雲杳冥。",
            "清泠洒毛髮，震蕩驚雷霆。",
            "曲度神莫測，調高妙難名。",
            "時方多艱虞，掩耳誰爲聽。",
            "無爲恩怨兒女語，疆場勇士軒昂行。"
        ],
        "title": "贈琴士翁明遠",
        "id": "9971587d-7dfc-4890-8392-144e311ec686"
    },
    {
        "author": "蔡沈",
        "paragraphs": [
            "江西多秀士，卓躒相後先。",
            "其中最翹楚，無出黄陳前。",
            "森然插天幹，琢削草舍椽。",
            "羌童扣金石，越女調管絃。",
            "非無要妙音，難與韶濩傳。",
            "王風惜云遠，屈宋美獨專。",
            "沉濃玄暉詩，典雅淵明篇。",
            "少陵備衆體，太白真謫仙。",
            "微情寄風月，肺腑皆天然。",
            "自從句中眼，一字千金錢。",
            "于今百餘載，誦說如河懸。",
            "人惟屋下屋，何以千萬間。",
            "正聲日微茫，寂感空無邊。"
        ],
        "title": "讀江西詩呈游光化料院",
        "id": "097a1e42-e4fc-4d9e-bf3b-03a63398eebc"
    },
    {
        "author": "蔡沈",
        "paragraphs": [
            "古人不可見，末習徒紛然。",
            "精微固難知，論議胡爾偏。",
            "郢曲聽者誰，巴唱和乃千。",
            "世道既若茲，淳風何當還。",
            "矯矯且自强，天運終來旋。"
        ],
        "title": "古意二首  其一",
        "id": "cdccd04a-5021-44f5-a9bd-6e6c95cc7371"
    },
    {
        "author": "蔡沈",
        "paragraphs": [
            "種木必培根，清流必澄源。",
            "根源得其理，流末迺可言。",
            "聖賢本始務，條達蓋自然。",
            "時俗枝委求，持操空爾煩。",
            "存存此成性，道義斯其門。"
        ],
        "title": "古意二首  其二",
        "id": "9252c638-81bf-460e-8a10-2a2788caa9e0"
    },
    {
        "author": "蔡沈",
        "paragraphs": [
            "作書與蜀客，止爲求知音。",
            "不料緣素絲，却與多黄金。",
            "今情既已異，古意何由尋。",
            "一笑陶靖節，雅趣無絃琴。"
        ],
        "title": "偶題",
        "id": "9276dc54-e44e-4447-b39a-00cd55bca243"
    },
    {
        "author": "蔡沈",
        "paragraphs": [
            "暮年無雜慮，何事更關情。",
            "入市非求利，居山豈爲名。",
            "誠存心自逸，足健步常輕。",
            "却是行遊處，春風日日生。"
        ],
        "title": "偶題三首  其一",
        "id": "31ba6089-ef13-4f66-ac17-d486b911dc76"
    },
    {
        "author": "蔡沈",
        "paragraphs": [
            "寂寞園林迥，棲遲念慮寬。",
            "雨聲連砌響，風色入簾寒。",
            "義理無新得，交遊少舊懽。",
            "梅花自疇昔，歲晚獨相看。"
        ],
        "title": "偶題三首  其二",
        "id": "1b3569a5-1cc0-451e-afe9-2cab80cac542"
    },
    {
        "author": "蔡沈",
        "paragraphs": [
            "日日門前路，春風與物期。",
            "早梅紛白雪，垂柳散青絲。",
            "把酒懷情久，吟詩遣興遲。",
            "閑來復閑往，携策謾逶迤。"
        ],
        "title": "偶題三首  其三",
        "id": "8c10e34f-144c-4697-bade-b3782f1c7836"
    },
    {
        "author": "蔡沈",
        "paragraphs": [
            "夜讀蘇州詩，襟懷盡冰雪。",
            "飄飄關塞雲，微微河漢月。",
            "秋蘭南窗前，清香靜中發。",
            "懷我千載心，歲晚更幽絕。"
        ],
        "title": "夜讀蘇州詩",
        "id": "406a94cd-68e0-4f56-a0ef-03140478a97f"
    },
    {
        "author": "蔡沈",
        "paragraphs": [
            "幽雅從君志，驅馳愧我人。",
            "無忘歲時舊，因得笑言親。",
            "心賞知非故，詩成語自新。",
            "一川風景會，樽酒且頻頻。"
        ],
        "title": "歸自城中承介卿寵顧惠詩次韵",
        "id": "16666a3d-47f4-4387-8431-9fc1baf70a34"
    },
    {
        "author": "蔡沈",
        "paragraphs": [
            "積雨添泉脈，寒來送兩山。",
            "南風北窗下，午夢聽潺湲。"
        ],
        "title": "絕句",
        "id": "fb34e7f8-1697-4c20-b950-f9e6f78bfb58"
    },
    {
        "author": "蔡沈",
        "paragraphs": [
            "信筆題詩學行餘，功名聊且付樵漁。",
            "心閑獨玩三秋榦，足健時看數畝蔬。",
            "渺渺橘園聯草閣，疎疎竹徑傍田廬。",
            "是間日有無窮趣，月淡風清靜讀書。"
        ],
        "title": "和伯氏用介卿韵惠詩二首  其一",
        "id": "e5251bd0-567b-4184-aa45-b53dcba3fa0c"
    },
    {
        "author": "蔡沈",
        "paragraphs": [
            "悄悄園林世味長，碧雲疎散暮天光。",
            "且寬禮樂興江左，厭聽干戈暗洛陽。",
            "梨葉盡時無伏暑，竹陰深處有餘凉。",
            "從容領會精微旨，何用區區底事忙。"
        ],
        "title": "和伯氏用介卿韵惠詩二首  其二",
        "id": "902f4709-6dab-4661-ae74-af12b454f2c8"
    },
    {
        "author": "蔡沈",
        "paragraphs": [
            "試將風月共君哦，識處應須出舊科。",
            "吟咏性情當自得，敷張華藻第差訛。",
            "入神致用何思慮，告往知來謾切蹉。",
            "欲達古詩三百義，一言而蔽不須多。"
        ],
        "title": "次劉子融言詩之韵",
        "id": "b4083443-5e4a-4a63-8ec6-5aa2f9f11daa"
    },
    {
        "author": "蔡沈",
        "paragraphs": [
            "畏暑懶出戶，息心聊罷詩。",
            "諸公舊有作，其意已無遺。",
            "嶺表經行處，賢闕扣見時。",
            "悠然皆往事，勉務日新期。"
        ],
        "title": "劉子野携諸名公詩軸見過爲書其後",
        "id": "98912ce9-fc30-429d-a9f2-fdafdbe4d140"
    },
    {
        "author": "蔡沈",
        "paragraphs": [
            "歲事已無幾，相過常少賓。",
            "扣門來剝啄，握手見情親。",
            "月窟文章客，花巖老病身。",
            "從茲襟義合，有約待新春。"
        ],
        "title": "謝人惠詩",
        "id": "83698ba0-aaea-437b-b51e-bd78f98574d0"
    },
    {
        "author": "蔡沈",
        "paragraphs": [
            "寺古蒼松老，僧高俗客希。",
            "我來遊竟日，不用筍輿歸。"
        ],
        "title": "雙林壁間有人寫董仲達希字韵詩和者紛紛因用韵",
        "id": "70db0e36-95ea-4333-812b-390c888c5b25"
    },
    {
        "author": "蔡沈",
        "paragraphs": [
            "勿謂參也魯，孔門最少年。",
            "能於一唯間，頓悟冠三千。"
        ],
        "title": "曾景山猶子覓詩",
        "id": "4452a51d-d8d5-4bb2-86ad-99cc9790f987"
    },
    {
        "author": "蔡沈",
        "paragraphs": [
            "本有瓜葛舊，况乃桑梓情。",
            "浮雲無定姿，飄泊湖溪濱。",
            "春晴百花發，忍對江頭別。",
            "垂楊弄柔絲，含愁不能折。",
            "湖溪故人心，寒潭照秋月。",
            "一別經十年，俯仰傷契闊。",
            "爲言山中友，青陽半華髮。"
        ],
        "title": "送連惟馨之小湖兼簡程節推",
        "id": "29ae5024-48af-4163-8119-70bdd856650f"
    },
    {
        "author": "蔡沈",
        "paragraphs": [
            "時人欲作聖賢歸，反己由來自不欺。",
            "談話每虞無十步，持循長恐有虛辭。",
            "硜硜固不爲茲必，踽踽寧求可善斯。",
            "喫緊此心常自在，一誠之外靡餘師。"
        ],
        "title": "題范伯詩顧齋",
        "id": "8171064a-8971-4c01-9dca-3fd8a7d7c1df"
    },
    {
        "author": "蔡沈",
        "paragraphs": [
            "人心具天德，氣稟有昏明。",
            "學以致其知，善惡義迺陳。",
            "惡既在必去，善即在持循。",
            "知之雖曰至，行之貴乎誠。",
            "念慮或未實，覆護尋亦生。",
            "遂令負初心，怛焉愧於人。",
            "君子必謹獨，暗室十目瞋。",
            "毫釐不苟徇，隠微常戰兢。",
            "好惡慊於己，擇言無在身。",
            "由中以達外，萬善皆精純。",
            "大書毋自欺，高齋扁新名。",
            "居常目在是，以况湯盤銘。"
        ],
        "title": "玉堂真丈索毋自欺齋詩",
        "id": "619352f3-bebc-45e2-8fb5-2062d1bd9ee9"
    },
    {
        "author": "蔡沈",
        "paragraphs": [
            "生來井井義誰窮，陽自初來位五中。",
            "若信此間方寸地，能安而慮即成功。"
        ],
        "title": "和陳子公井齋韵",
        "id": "24b4eb08-fdee-47c8-b783-234c90201888"
    },
    {
        "author": "蔡沈",
        "paragraphs": [
            "秋風日日吹芳草，山北山南跡如掃。",
            "江梅一夜暗將春，疎影橫斜水邊道。",
            "道逢驛使江南歸，袖中袖出天香老。",
            "英姿獨步霜雪中，清癯只爲風流早。"
        ],
        "title": "早梅寄周純臣",
        "id": "661bd44b-f435-44ac-b5da-d66a850540ac"
    },
    {
        "author": "蔡沈",
        "paragraphs": [
            "籬落當歲暮，春至無人知。",
            "鸞鶴倏爾集，蜂蝶還先期。",
            "月落步疎影，空明見幽姿。",
            "香氣誰與達，頼有清風吹。"
        ],
        "title": "和吳伯綸早梅",
        "id": "ef83d593-5b2c-4055-b75e-8eb5964b4c64"
    },
    {
        "author": "蔡沈",
        "paragraphs": [
            "六曲溪頭處士家，年年籬落萬枝花。",
            "怪來驛使無消息，却報烟村一樹斜。"
        ],
        "title": "和介卿唐石道中早梅",
        "id": "a4cf946f-48e5-443e-80d2-a0a97e4daea1"
    },
    {
        "author": "蔡沈",
        "paragraphs": [
            "一樹芳菲露短牆，綵霞千縷带斜陽。",
            "東君賦予知何意，剩與臙脂便嗇香。"
        ],
        "title": "紅梅",
        "id": "293843ee-7af7-4c7f-9d5a-36048c7ea191"
    },
    {
        "author": "蔡沈",
        "paragraphs": [
            "造物無窮巧，寒芳品更殊。",
            "花腴真類假，枝瘦嬾猶枯。",
            "帝子明黄表，宮人隠絳襦。",
            "若論風韵別，桃李亦爲奴。"
        ],
        "title": "蠟梅",
        "id": "2a44f826-b929-4b6c-b9d2-3d42e3bbd41a"
    },
    {
        "author": "蔡沈",
        "paragraphs": [
            "誰把霜毫歸庾嶺，王孫去後久寥寥。",
            "長時月夜橫疎影，鎮日春風上素綃。",
            "可笑兒童尋剪摘，如知蜂蝶亦邀招。",
            "人心造物無窮巧，頃刻功成永不摇。"
        ],
        "title": "馬司戶所作墨梅並示佳作因次韵",
        "id": "99ae4f18-96f3-480e-85da-b69f00c9e136"
    },
    {
        "author": "蔡沈",
        "paragraphs": [
            "懷人復懷人，懷憂不能寫。",
            "滄浪有舟楫，便欲從東下。",
            "春寒雨淋淋，舟楫不可尋。",
            "臨流一惆悵，直下萬里深。"
        ],
        "title": "和伯氏懷人韵",
        "id": "df5d1788-4654-4544-9de8-4a38ae3bcf73"
    },
    {
        "author": "蔡沈",
        "paragraphs": [
            "楚國當年濫政刑，子胥何事亦鞭平。",
            "當時若有權輕重，止合終身去郢城。"
        ],
        "title": "胥村",
        "id": "100fec17-f9ee-4435-876b-0ec3641e1da2"
    },
    {
        "author": "蔡沈",
        "paragraphs": [
            "人生辛苦惟別離，况復心相知。",
            "辛酸話別語不出，相看執手徒依依。",
            "問君西遊何歸期，長途巉巖不可思。",
            "春霜日暮山谷裏，寒風凜凜吹人衣。",
            "中林啞啞烏欲棲，猿猱虎豹夾路啼。",
            "路傍古屋掩柴扉，空房獨宿生新悲。",
            "家山昨夜春始至，桃花初破梅花飛。",
            "自非丈夫剛自許，誰不去住生狐疑。",
            "惟君與我同此志，西湘東越頻驅馳。",
            "番陽浩蕩六百里，南昌風物雄江西。",
            "西山中峙高崔嵬，滕王傑閣橫江開。",
            "五更東望紅浴日，魚龍蛟蜃驚相積。",
            "陽門青松青可挹，劍池清水清可吸。",
            "真人鶴嶺遺金丹，中峰蒼莽風常寒。",
            "遊人西遊止此地，眼明足健應忘還。",
            "閩山豈足展羽翮，湖光望極天地寬。",
            "鯤鵬變化知有托，歸來長鋏寧須彈。"
        ],
        "title": "送江端伯之隆興",
        "id": "e010ea33-e799-4f83-8119-33a3f04f2a5c"
    },
    {
        "author": "蔡沈",
        "paragraphs": [
            "巍城十八里，雄壯稱洪都。",
            "北郭勢迤邐，南浦形縈紆。",
            "連亙控西江，囊括盡東湖。",
            "灌侯遺故址，李相規舊模。",
            "改築龍沙堤，三方第如初。",
            "得非彫殘後，民力不足歟。",
            "得非府庫竭，費用不給歟。",
            "當時廟堂上，不主公議歟。",
            "我來客城闉，感慨成欷吁。",
            "今古如一轍，有才能遠圖。"
        ],
        "title": "南昌城",
        "id": "f649dd04-7f2f-45f5-965c-7e74d776acb1"
    },
    {
        "author": "蔡沈",
        "paragraphs": [
            "我來靈巖遊，坐石披蒙葺。",
            "翛然忘世紛，便欲脫屣從。",
            "外峻懸絕磴，中寬峙高峰。",
            "精廬三數間，歲久蒼苔封。",
            "寒藤結暝色，秋花歛愁容。",
            "哀猿發清聲，月影山重重。",
            "扁舟暮江下，疎林聞夜鍾。"
        ],
        "title": "游靈巖分韵得從字",
        "id": "972f5828-22ef-4e28-a095-bbaf9db83424"
    },
    {
        "author": "蔡沈",
        "paragraphs": [
            "幽人欲往西巖巔，臨風送目心悠然。",
            "芒鞋竹杖風月冷，千山萬壑開晴煙。",
            "人生適意多掣肘，窮欲入山山不受。",
            "嚴光終老釣臺春，李白謾醉長安酒。",
            "殷勤爲我語山靈，白頭管取相看守。"
        ],
        "title": "送王禹玉遊西巖",
        "id": "59962e46-fba7-4e6f-8fd2-a07b07c37098"
    },
    {
        "author": "蔡沈",
        "paragraphs": [
            "南陸晝日永，北窗風氣清。",
            "端居玩時物，園林綠陰成。",
            "新竹梢已繁，脩梧葉初榮。",
            "翩翩有幽禽，睍睆發清聲。",
            "豈無樽酒歡，撫景難自傾。",
            "親朋天一端，別我歲倏更。",
            "衷丹寄秋毫，香煤染霜藤。",
            "耿耿嘆離羣，拳拳懷友生。",
            "珍重萬金抵，契闊千恨平。",
            "欲題尺書報，惻愴若爲情。"
        ],
        "title": "寄贈江寧劉明府",
        "id": "5c8756d6-b51d-4327-8fbb-8ac906e55728"
    },
    {
        "author": "蔡沈",
        "paragraphs": [
            "噫吁嚱，噫嚱一曲難爲聽，桑麻壠畝今荆榛。",
            "子規夜訴倉庚鳴，時至氣化能無聲。",
            "高皇神武百世業，安漢小子爲憑陵。",
            "九十六萬目可掩，奈何從臾皆羣臣。",
            "臣乎臣乎胡乃爾，富汝貴汝庸何生。",
            "炎精白晝欲晦蝕，日角眉目尤精神。",
            "古來權柄不早去，止爲魚肉塗生靈。",
            "生靈塗炭自茲始，古往今來祇如此。",
            "重華一去何時還，志士幽人淚如雨。"
        ],
        "title": "讀王莽傳寄廖判府",
        "id": "d085e2c0-a68a-49eb-b52f-47396dbf97cc"
    },
    {
        "author": "蔡沈",
        "paragraphs": [
            "里閈皆華族，雲山獨草廬。",
            "非求龍虎鼎，爰傍聖賢居。",
            "石聳千尋直，溪涵萬頃虛。",
            "文公精爽在，風月夜何如。"
        ],
        "title": "贈武夷熊聖功隠士",
        "id": "70dfb97f-abf9-449f-bb39-65e90aa3bb9d"
    },
    {
        "author": "蔡沈",
        "paragraphs": [
            "才叔傳神筆更奇，一分爲二兩無疑。",
            "心追造物無窮巧，後代能名今可知。"
        ],
        "title": "張才叔屢作文公先生像如其生焉亦託名不朽矣二首  其一",
        "id": "20d0faa3-475f-449e-87e8-e26d0c0d8c91"
    },
    {
        "author": "蔡沈",
        "paragraphs": [
            "紫陽遺像壁間開，誰寫當年道義懷。",
            "從此春風百千億，化身皆自筆端來。"
        ],
        "title": "張才叔屢作文公先生像如其生焉亦託名不朽矣二首  其二",
        "id": "7a00e50c-8574-429a-ae90-d9934c13d262"
    },
    {
        "author": "蔡沈",
        "paragraphs": [
            "游魚顧影驚寒月，宿鷺迷群下夕陽。"
        ],
        "title": "句  其一",
        "id": "93be306c-ba00-4c7c-bce4-6e196456b6df"
    },
    {
        "author": "蔡沈",
        "paragraphs": [
            "靜尋啄木藏身處，閒看游絲到地時。"
        ],
        "title": "句  其二",
        "id": "1ae1ed5d-9531-426b-bf77-92bb87b6565f"
    },
    {
        "author": "度正",
        "paragraphs": [
            "田家何所樂，所樂日未曛。",
            "男耕而禾稼，女桑而襦裙。",
            "面垢落塈塗，目眩濕薪熏。",
            "婦子饁南畝，詩人嘗云云。",
            "使車出東郊，好雨清塵氛。",
            "會集諸父老，申之以儉勤。",
            "父老歌且舞，未飲意已醺。",
            "峩峩欲傾欹，眊眊聳聽聞。",
            "扶携兩階上，瀲灧泛十分。",
            "丁寧付訓詞，歸詔爾仍雲。",
            "或笑言唯唯，或喜氣氳氳。",
            "俯首側玄冠，駢肩望朱幩。",
            "通宵得膏澤，綠波漲河濆。",
            "輕風扇微和，草木亦欣欣。",
            "正也何其幸，連年與禮文。",
            "念昔在農畝，備嘗辛與葷。",
            "朅來充邑官，簿書困紛紛。",
            "書生適我願，端頼賢使君。",
            "人苟得所依，何畏乎織紋。",
            "感知無以報，茅塞當深耘。"
        ],
        "title": "次韵安撫侍郎勸耕喜雨之什",
        "id": "7b3460d5-5059-463b-a28b-ed5894505c98"
    },
    {
        "author": "度正",
        "paragraphs": [
            "東山種青松，西山種榿木。",
            "三年已成林，十載盤空谷。",
            "榿成供烹爨，松成架巨屋。",
            "所用各兩塗，成功異遲速。",
            "早作起攬袂，庖人已炊玉。",
            "盈車載束薪，軋軋鳴車轂。",
            "萬家爭欲買，須臾無一束。",
            "樵夫喜易售，不知山已禿。",
            "朝夕手不停，采采嘗不足。",
            "人情貴適用，那復問榮辱。",
            "落落青松子，歲寒抱孤獨。",
            "大可充棟梁，小亦宜桁楅。",
            "奈何人不顧，偃蹇傲芻牧。",
            "牽補芘風雨，無復思營築。",
            "有如命召公，往欲尋洛卜。",
            "首當開明堂，號令於此肅。",
            "明堂禮有制，伻圖載簡牘。",
            "殷人崇以三，周制加其六。",
            "廣袤度尤嚴，所冀容羣服。",
            "奉璋列左右，天顔中穆穆。",
            "規恢既宏遠，制作難逼促。",
            "當資合抱幹，一柱扶天軸。",
            "切勿用小材，小材必傾覆。",
            "操斤走宇內，濯濯無遺育。",
            "堅剛老不枯，允哉東山麓。",
            "慇懃謝匠氏，所望一留目。",
            "勿謂道里遠，登載容萬犢。",
            "君王顧之歎，巨用必收錄。",
            "脩竹操亦奇，謹毋遺脩竹。"
        ],
        "title": "青松一首送楊侍郎丈赴闕",
        "id": "90c7f049-46df-4111-a4de-1ecf90ff710c"
    },
    {
        "author": "度正",
        "paragraphs": [
            "春風來戶牖，春雨過庭隅。",
            "攬袂送征車，去去不須臾。",
            "借問何人斯，玉立美且姝。",
            "慶曆丞相孫，太學學爲儒。",
            "一日上震怒，大姦伏其辜。",
            "議者不深計，但惟和是圖。",
            "直欲函其首，而往獻匈奴。",
            "君言國大柄，不過賞與誅。",
            "況此非常刑，何言歸之歟。",
            "日月天之經，山河地之樞。",
            "綱維在名分，臣子當力扶。",
            "大義儻一失，自今難枝吾。",
            "此事如君家，曾老姑之夫。",
            "又如和議初，編修澹齋胡。",
            "精誠貫金石，勇氣激頑懦。",
            "北庭聞此言，何敢更凶愚。",
            "公卿顧之嘆，識者空嗟吁。",
            "有如此英才，一第豈足汙。",
            "便當司獻納，朝夕贊廟謨。",
            "奈何遺之外，沈浮在江湖。",
            "應聘入賓筵，萬里來成都。",
            "我昔聞其名，英聲震八區。",
            "今幸見其面，堂堂六尺軀。",
            "胸中浩無際，萬卷儲經郛。",
            "開口論世事，不訐亦不諛。",
            "況茲當才難，所懷真所須。",
            "奉檄過西鄙，敢憚歷崎嶇。",
            "西州號陸海，劍外頗焦枯。",
            "男耕饑不粟，女蠶寒不襦。",
            "連年雖豐登，今其庶矣乎。",
            "撫摩勸薄斂，勞來先蠲逋。",
            "疾苦得上聞，歡聲沸道塗。",
            "褰裳韓信溪，去就想不拘。",
            "徘徊蕭何堰，萬斛收賦租。",
            "釃酒李固墓，九原儻可呼。",
            "再拜武侯祠，武侯伊呂徒。",
            "事業雖不就，千載懸規摹。",
            "一力扶漢鼎，初若甚區區。",
            "北震于曹魏，東連于孫吳。",
            "馴致河洛間，南望携簞壺。",
            "傳記尚可考，遺迹應未蕪。",
            "曩聞張忠獻，初官斂版趨。",
            "慇懃嚴先生，贈言良非迂。",
            "具云今漢中，二士山澤癯。",
            "引之與爲友，道義相涵濡。",
            "以此忠獻公，德業日敷腴。",
            "駕言過漢中，願毋疾其驅。",
            "世固不乏士，安知今也無。",
            "邂逅或相遇，提携與之俱。",
            "引領星橋邊，雲間望歸鳬。"
        ],
        "title": "正同諸丈餞別制幹郎中",
        "id": "8fadbb09-2d64-4729-851b-66949750df7a"
    },
    {
        "author": "度正",
        "paragraphs": [
            "慶元二年春，有詔來自東。",
            "曰東川漕臣，憂國盡變通。",
            "東川十五郡，連年歲不豐。",
            "國計僅以足，民力幾窮空。",
            "頼茲經綸手，調護遂奏功。",
            "曰維榷牧司，有言驚聖聰。",
            "咨爾予漕臣，僉言爾惟忠。",
            "往哉其撫事，惟和惟其中。",
            "蜀人聞天書，喜氣如春風。",
            "竊思斟酌權，大概不可窮。",
            "在昔元祐間，委付失狂童。",
            "苞苴肆分行，錐刀到心胸。",
            "小蘇抗章論，大蘇以詩攻。",
            "至今百世下，得失爛如烘。",
            "明公冰霜姿，材業尤雄雄。",
            "剸割一指間，妙用付天工。",
            "鳥獸雖無知，好惡人則同。",
            "覿德自來馴，遇暴輒興戎。",
            "從茲三邊人，稽首不敢凶。",
            "蜀人願公留，天子將思公。",
            "謂公曰還歸，其以來年冬。"
        ],
        "title": "送新四川茶馬",
        "id": "55ee4c84-107c-4032-b913-527a5dfb1e11"
    },
    {
        "author": "度正",
        "paragraphs": [
            "漢使東南來，幕府皆異産。",
            "英英江左家，浩浩富編簡。",
            "幾年翔學海，屢薦升士版。",
            "大焉合訏謨，小亦堪論譔。",
            "橫身借前箸，逸氣薄雲棧。",
            "向雖稔聲名，曾未陪笑莞。",
            "邂逅解白眉，軒豁蒙青眼。",
            "俊遊得從容，微辭略往返。",
            "扁舟賦歸程，駿馬馳平坂。",
            "上策今安在，時髦貴謹柬。",
            "中規儻前定，外患豈足剗。",
            "善保千金軀，欲語意無限。"
        ],
        "title": "送王中父制幹東歸探韵得限字分韵用離別不堪無限意艱危深仗濟時才",
        "id": "9d843cf6-9249-4de3-91f2-768ca177e2a4"
    },
    {
        "author": "度正",
        "paragraphs": [
            "我昔赴集英，涪陵見尊公。",
            "尊公一世豪，一飲能千鍾。",
            "君時年尚少，已有尊公風。",
            "舉動如成人，吐語非凡童。",
            "別去已十載，一牋不得通。",
            "憂患催我老，飄流寄西東。",
            "逐食來益昌，執經司學宮。",
            "故人昂昂來，天涯復相逢。",
            "憐我久憔悴，訪我寂寞中。",
            "相從不知極，春去秋復冬。",
            "慈親促歸輈，歸步留無從。",
            "入則孝與悌，出則信與忠。",
            "君看語孟篇，問學何終窮。",
            "寸陰如隙駒，大道如冥鴻。",
            "重來定何時，願言加新功。"
        ],
        "title": "送張伯修省幹歸省重慶府一首",
        "id": "fb242ce2-139a-416a-bcef-965001e31453"
    },
    {
        "author": "度正",
        "paragraphs": [
            "北溟有脩鱗，其大無匹儔。",
            "化而爲羽翼，頃刻徧九州。",
            "天地吾一體，日月吾雙眸。",
            "一飲萬斛泉，一飯萬頭牛。",
            "藏修丘壑間，昂昂亦無求。",
            "塵寰何迫隘，飛鳴不自由。",
            "蝦蟹及蛙黽，孤豚及青鼩。",
            "紛紛如蝟毛，乘時恣喧咻。",
            "其耳若不聞，其聲轉清幽。",
            "其貌甚閒暇，其心亦休休。",
            "長思日月明，西天雲霧收。",
            "東至于蓬萊，西至于崑丘。",
            "北至于窮髮，南至于不周。",
            "宇宙渺一視，去息無拘留。",
            "我欲效鶴雛，鳴和聲相酬。",
            "終焉附其翼，一旦凌空遊。",
            "使彼毛羽蟲，垂頭自懷羞。",
            "此心如白璧，秋陽照江流。"
        ],
        "title": "送唐寺丞丈解郡紱東歸一首",
        "id": "d5c897f5-f27a-4f88-b69c-bca8d04a91ac"
    },
    {
        "author": "度正",
        "paragraphs": [
            "憶昨我初往，斗杓正南陬。",
            "陽氣已汗漫，伏陰纔如勾。",
            "既見御史公，文書煩校讎。",
            "時時延上坐，不聽毀者謀。",
            "公兄東溪老，博我詩之幽。",
            "軒然肯相顧，妙語吐如流。",
            "諸郎冰雪姿，學問誰朋儔。",
            "其長遇我厚，久要何綢繆。",
            "感知不忍去，坐閲四月周。",
            "寒暑無停機，忽忽今已秋。",
            "我學曾幾何，我懷良獨憂。",
            "親庭催我歸，歲晏無寒不。",
            "朋友催我歸，仁義相講求。",
            "山林本其性，麋鹿本其遊。",
            "再拜謝所知，去去毋苦留。"
        ],
        "title": "奉別劉思中",
        "id": "710cd6f2-54ea-4dde-981b-a956737c55d1"
    },
    {
        "author": "度正",
        "paragraphs": [
            "正家巴山陽，占田纔百畝。",
            "春秋自耕稼，亦足餬其口。",
            "中年或水旱，采蕨充飯糗。",
            "四壁固屢空，滿屋貯蝌蚪。",
            "少蒙義方訓，交口相傳授。",
            "日記數百言，勇氣摩星斗。",
            "既長遊鄉校，稍稍別妍醜。",
            "父曰爾勉哉，學問貴悠久。",
            "悚然銘諸內，庶幾造淵藪。",
            "奈何天降割，纍纍若孤狗。",
            "三年抱憂患，忍復言進取。",
            "洪惟太上皇，下詔羅瓊玖。",
            "提筆入貢士，肝肺始一嘔。",
            "時年二十四，一得殆天偶。",
            "自茲青衫縛，連年事奔走。",
            "得官涪江上，距家纔百九。",
            "一年一歸安，親族相聚首。",
            "留連輒數月，官長怒訶吼。",
            "三書下下考，薦者一邱叟。",
            "浩然賦歸歟，忽復失箕箒。",
            "獨身當門闌，內外事紛糾。",
            "母曰毋自棄，一出庸可咎。",
            "迺趨光範門，所志在升斗。",
            "是時京宰相，來者無不受。",
            "殷勤獻三策，風化略開剖。",
            "明日益昌學，有旨除度某。",
            "於焉具菽水，聊以慰其母。",
            "維南有真儒，奮起光前後。",
            "六月冒隆暑，願聞道樞紐。",
            "一見晉其門，妙語得親手。",
            "歸來歡有餘，俯仰對穹厚。",
            "益昌異風土，日夕漲塵垢。",
            "母也樂其樂，雅欲安戶牖。",
            "版輿不可致，徒使我心愀。",
            "時時遣家僮，歷歷問安否。",
            "具言唐益昌，盛德世希有。",
            "愛我如骨肉，誨我如師友。",
            "要我以名節，期我以不朽。",
            "母曰爾得此，敬哉不可苟。",
            "努力勤王事，毋爲利祿誘。",
            "儻有分寸補，何必侍左右。",
            "因循不敢歸，春風再花柳。",
            "正也鮮兄弟，子職寧不負。",
            "奉檄得初心，一舸春江瀏。",
            "區區敢有請，兵厨乞尊酒。",
            "我欲徑持歸，升堂薦眉壽。"
        ],
        "title": "奉別唐寺丞丈一首",
        "id": "9c5ec62d-97b5-4e6a-8086-7cef5714b331"
    },
    {
        "author": "度正",
        "paragraphs": [
            "夜雨不肯曉，擁衾獨長嘆。",
            "借問嘆何爲，嘿嘿終無言。",
            "迴風起相薄，萬物無歡顔。",
            "我心如古人，作詩歌歲寒。"
        ],
        "title": "校書西衙枕上呈劉原朝",
        "id": "a0dbf33c-3850-4895-a589-ed33e6b91557"
    },
    {
        "author": "度正",
        "paragraphs": [
            "君家謫仙人，豪俠好駡譏。",
            "脫靴辱權幸，捧硯誇寵妃。",
            "風月三千首，百卉弄春暉。",
            "恭惟紫微公，執筆贊萬幾。",
            "大行或差舛，考驗在璿璣。",
            "同時三君子，日月爭光輝。",
            "我生百年後，覽之神奮飛。",
            "粵從志學來，斯文力發揮。",
            "瓦劄带塵壤，羊毛拂煙霏。",
            "言詞雖不工，往往造精微。",
            "邂逅逢名世，如何尚布衣。",
            "爲我特傾倒，我心亦依依。",
            "從今願卜隣，窮空不思歸。",
            "厚意敢虛辱，三尺橫金徽。"
        ],
        "title": "昨蒙謂卿機宜學士佳章寵寄謹依元韵酬謝乞幸笑覽",
        "id": "6888a722-a714-4ec3-868c-5fd698f5b208"
    },
    {
        "author": "度正",
        "paragraphs": [
            "茫茫天地間，萬象森紛羅。",
            "迺眷蜀三川，神氣尤雄豪。",
            "一川發于岷，一川分於洮。",
            "一川啟母來，其名爲江沱。",
            "洮江得三陳，經綸參夔皋。",
            "協心裨興運，廟社遺勳勞。",
            "岷江得兩蘇，議論丘與軻。",
            "只今元祐碑，輝華萬丈高。",
            "沱江當其中，瀰漫而委佗。",
            "中興得五楊，其三真英髦。",
            "綿州號魁磊，射策登巍科。",
            "嘉謨洊入告，旋進旋蹉跎。",
            "南部最逸才，氣欲星斗摩。",
            "遺墨數千言，往往皆離騷。",
            "惜哉天下士，中道迷山阿。",
            "三丈寬宇量，中立而不它。",
            "事業照錦屏，文章爛岷峨。",
            "縮手不近前，三年淹禮曹。",
            "翻然念鄉舍，屢乞分旌旄。",
            "天子勉從之，出鎮姑養痾。",
            "荆南古都會，十萬雄干戈。",
            "閉閣閲詩書，人物如春和。",
            "襄陽控敵衝，鐵騎連兩河。",
            "撫之以仁義，敵人不敢過。",
            "如聞九天上，屢欲書歸禾。",
            "生人政雲霓，如何久婆娑。",
            "一嘿了萬事，明哲中自韜。",
            "造次顛沛間，超然完所操。",
            "縉紳豈不願，廣厦陪賡歌。",
            "吹噓元氣回，彙征如拔茅。",
            "正生沱江濱，飲啄同一波。",
            "辛勤事學問，如琢磨切磋。",
            "大不遺泰山，小不遺秋毫。",
            "古今靡不該，上下靡不包。",
            "動靜極根源，萬物無所逃。",
            "中心如金石，困折亦已多。",
            "常憂辱此江，而爲江神呵。",
            "行李彌域中，皇皇莫一遭。",
            "扁舟復東來，欲見空神交。",
            "引領寫胸臆，清風送洪濤。"
        ],
        "tags": [
            "泰山"
        ],
        "title": "寄襄陽楊侍郎三丈",
        "id": "acfcd0ae-f8e3-48d4-b32d-c6eb8c5ba96f"
    },
    {
        "author": "度正",
        "paragraphs": [
            "蒼蒼閩山高，悠悠閩水清。",
            "厥初萃瑰琦，而世生豪英。",
            "恭惟皇慶曆，當天開文明。",
            "風雲千載會，羅列皆名卿。",
            "當時郇國公，致身爲阿衡。",
            "勳德著廟社，雲仍爛瑶瓊。",
            "迨茲中興來，接武扶炎精。",
            "先烈益以震，煌煌照天京。",
            "藍田得佳種，歷世勤鋤耕。",
            "荏苒歲月久，斗杓符南撐。",
            "得此希代寶，異奏如䪫韺。",
            "堂堂粹德容，度量何恢宏。",
            "俾之典風憲，官邪當震驚。",
            "俾之職獻納，國論當丕平。",
            "俾之領樞柄，邊疆當不兵。",
            "俾之坐廟堂，帝業當盈成。",
            "翻懷千里綬，尺澤揚修名。",
            "皇慈有遠聽，褒章畀一旌。",
            "驅車振末俗，雅意先文盟。",
            "賤子偶在泮，錫朋賦莪菁。",
            "佳節慶親逢，黄流酌金觥。",
            "願公接皋夔，願公齊喬彭。",
            "百年起世德，一旦收家聲。",
            "從容趨玉陛，懷哉一儒生。"
        ],
        "title": "壽章漕",
        "id": "41cdc577-b46c-46d5-b0f7-8f1ccf907c30"
    },
    {
        "author": "度正",
        "paragraphs": [
            "齊王非愛牛，厲人非愛子。",
            "秉彜未殄滅，生意不可已。",
            "儻能克其端，萬物均一體。",
            "胡爲隔形骸，强自分彼此。",
            "達人有大觀，俯仰盡天理。",
            "從渠美與惡，不與我慍喜。",
            "敬問何以然，請先事克己。"
        ],
        "title": "賦張袁州隠齋三首  其一",
        "id": "e34172d1-e326-4c02-b082-d71eb93b786b"
    },
    {
        "author": "度正",
        "paragraphs": [
            "少時見敲搒，濈濈背欲汗。",
            "及壯事州縣，稍稍覺不憚。",
            "由來祇一心，今昔非異見。",
            "君子遠庖厨，夫豈惡芻豢。",
            "長恐惡念熟，此道出無間。",
            "是隠乃在我，扁榜安用辦。",
            "君侯退歸來，此意却無限。"
        ],
        "title": "賦張袁州隠齋三首  其二",
        "id": "0dad6e7e-12b3-4245-a852-2b1f596f13a8"
    },
    {
        "author": "度正",
        "paragraphs": [
            "殺麑無戚容，活蟻有德色。",
            "不如未見蟻，生道猶不息。",
            "心如隔窗月，光不見微隙。",
            "不患無發時，却患發無益。",
            "一矜障萬善，千悔無一得。",
            "要加持養功，跬步見天則。",
            "宇宙渺無窮，此道足充塞。"
        ],
        "title": "賦張袁州隠齋三首  其三",
        "id": "75438cb6-41e0-47c2-a7b6-4f268b43bb5c"
    },
    {
        "author": "度正",
        "paragraphs": [
            "放步超闤闠，濯纓俯漪漣。",
            "清風來徐徐，玉宇明娟娟。",
            "平疇卷黄雲，遠浦凝寒煙。",
            "橫空六六峰，一一來當筵。",
            "秋光助顔色，相對如高賢。",
            "三峩眇遐思，彷彿窺其顛。",
            "悠悠城南道，鬰鬰惠陵阡。",
            "懷哉千載人，喬木今參天。",
            "回頭子雲宅，池塘亦依然。",
            "奈何傍人門，不幾喪我玄。",
            "沿河西復西，草草屋數椽。",
            "唐儒杜先生，向來此周旋。",
            "食我西山英，飲我西澗泉。",
            "吐出五色絲，無愧三百篇。",
            "遂令浣溪上，草木皆光鮮。",
            "我欲於其間，結茅近英躔。",
            "尚論古之人，永謝區中緣。",
            "鷦鷯翔蓬蒿，庶幾避鷹鸇。",
            "但欲一區宅，不用二頃田。",
            "念昔懷此心，只今已十年。",
            "平生百事拙，爲計亦可憐。",
            "家有萬卷書，而囊無一錢。",
            "登臨每悵望，興味徒拳拳。",
            "珍重金石交，議論相磨研。",
            "求尋鷗鷺盟，擺脫簿書纏。",
            "風月爲鼓吹，溪聲爲管絃。",
            "茗飲間醴醪，藜羹雜豆籩。",
            "談諧各自適，灑落真神仙。",
            "哦詩紀勝遊，他年草堂編。"
        ],
        "title": "八月中澣同官會于塵外亭分韵得煙字",
        "id": "36db438a-d5e0-479f-a783-15d3bae7c36a"
    },
    {
        "author": "度正",
        "paragraphs": [
            "肩輿訪藥市，散步困兩膝。",
            "行行初及門，品第已不一。",
            "細閲廊宇下，紛然莫窮詰。",
            "席地堆雄附，連盤佇參朮。",
            "雲乳色晶熒，沈檀氣芬苾。",
            "溪毛極草莽，水族包蟲蛭。",
            "貴者如丹砂，賤者如乾漆。",
            "苦者如膽礬，甘者如石蜜。",
            "陳者如酺醢，新者如棗栗。",
            "來爲中國用，往往四夷出。",
            "海賈冒風濤，蠻商經崒嵂。",
            "厚利誘其前，顛沛不遑恤。",
            "小亦挾千鐶，多至金百鎰。",
            "開張自寅卯，收拾過酉戌。",
            "富豪盛僮奴，羸老携兒姪。",
            "車馬浩駢填，坌然皆迸溢。",
            "晚飲各酩酊，歸裝滿箱帙。",
            "人生天地間，稟賦陰陽質。",
            "寒溫儻乖誤，未免生衆疾。",
            "至人窮物性，扶世方開術。",
            "春冬別根苗，南北辨枳橘。",
            "形色與氣味，審訂皆具述。",
            "庸夫肆胸腑，妄以甲代乙。",
            "聵聵莫知誡，十療宜十失。",
            "念我奉慈親，春秋垂八秩。",
            "仰事則欣欣，退處常慄慄。",
            "嘗聞仁者壽，又聞惠迪吉。",
            "版輿來三年，清健如一日。",
            "平生讀醫書，殆未通六七。",
            "甘草真國老，鹽梅乃良弼。",
            "儲蓄以待用，選掄貴纖悉。",
            "譬如天未雨，先已營居室。",
            "所以身强健，有若天陰隲。",
            "正惟養生外，萬寶無所昵。",
            "往年憶曾遊，初亦無固必。",
            "忽得九老圖，如得清廟瑟。",
            "儀冠甚英偉，真是舊名筆。",
            "右太師潞公，左司馬君實。",
            "彈棋以爲戲，一局良未畢。",
            "君實思沈吟，心志何專一。",
            "潞公隨所應，氣貌加閒逸。",
            "諸公各注視，袖手觀彈擊。",
            "焚香與之對，想像見真率。",
            "携持恐失墮，固已藏之密。",
            "重來何所見，追歎空唧唧。",
            "他年玉局仙，希蹤老蓬蓽。"
        ],
        "title": "步自玉局會飲于判院塗丈廨舍正得日字",
        "id": "671dfd07-d68e-4450-93b0-5392c33c47eb"
    },
    {
        "author": "度正",
        "paragraphs": [
            "早筍自香美，欲食不得嘗。",
            "晚筍已惡臭，頓頓充庖漿。",
            "蔬食苦不繼，且復幾其良。",
            "陋巷有佳人，簞瓢不充腸。",
            "其人久已死，至今有耿光。",
            "所以天下士，貧者惟其常。",
            "得失固了然，是非何較量。",
            "大烹幸列鼎，嗟爾其勉强。"
        ],
        "title": "食筍",
        "id": "a1d5a165-931f-4751-918e-6c4b68237ddc"
    },
    {
        "author": "度正",
        "paragraphs": [
            "籠中畜一雞，飲啄頗云足。",
            "其雞渾不顧，引頸欲逃出。",
            "旁雞大愛之，貪食籠中食。",
            "回旋欲歸籠，不省籠拘束。"
        ],
        "title": "籠雞",
        "id": "bb38efa4-9939-42a4-a5c0-9d4861711ec7"
    },
    {
        "author": "度正",
        "paragraphs": [
            "夫君隆隆如長車，方途萬里無塵沙。",
            "天公生材要有用，安得嘿嘿吟窗紗。",
            "辛勤學問求大指，求不在他心而已。",
            "解將歲月作工夫，定使枯株發春媚。",
            "我家傳家詩與書，家徒四壁一錢無。",
            "年來行李環天下，直從南海薰香爐。",
            "先生曰來子可語，以手手地傳心圖。",
            "歸來日日鋤其惡，陶然一室皆真樂。",
            "他年努力回羲皇，更把天心驗圭角。"
        ],
        "title": "貫之學士寵示佳作欻然有丘壑之思因反其意以招之亦朋友相勉之義伏幸采矚",
        "id": "e7fe41ea-a802-4401-ac7c-5bdb72d67fe9"
    },
    {
        "author": "度正",
        "paragraphs": [
            "仲春戊申日之夕，牛羊下來猶未畢。",
            "迴風烈烈漲黄壤，陰雲衝衝蒙白日。",
            "騰光初覺火燒空，打屋乍疑天隕石。",
            "出門愁見荒山徑，高卧徒驚墮四壁。",
            "嘗聞正直天所祐，又聞豪橫天所疾。",
            "盲風怪雨豈徒然，顛倒橫縱未遑卹。",
            "老農慘怛心欲死，羣蛙號呼興自逸。",
            "那知殺菽困黔首，但指嘉禾歌赤舄。",
            "何人漫讀周官書，更笑深山間小艗。"
        ],
        "title": "今春大震電雨雹南峰無之黄夢得詩來有天意因以旌遺逸之句正恐其輕忽災異失聖人迅雷風烈必變之意用其韵以解之",
        "id": "268c7757-c4b3-456e-a2c8-5a5d4b05f3a1"
    },
    {
        "author": "度正",
        "paragraphs": [
            "馬鳴溪上想英概，牛口莊頭訪故廬。",
            "登場羅列萬石廩，插架縱橫千卷書。",
            "有懷西山古鳳鳥，更看北壑今鯤魚。",
            "江水江花兩無盡，後之來者應何如。"
        ],
        "title": "廖良譽棹小舟載酒追別至故縣而還",
        "id": "22b0c061-4240-43f2-981a-02e660f57be6"
    },
    {
        "author": "度正",
        "paragraphs": [
            "皇帝龍飛慶元元，盡收耆舊爲羽翰。",
            "誰生黨論中譁諠，一旦剪落堪悲酸。",
            "謂曲爲直忠爲姦，謂麟爲虎鴟爲鸞。",
            "朱劉章陳坐譏彈，彭呂繼之何摧殘。",
            "自從阿衡扃九原，至今草木猶銜冤。",
            "餘波滔天如驚湍，一落其中無全安。",
            "五年天子御金鑾，恭己南面朝衣冠。",
            "有一新進當諫垣，前言劉某入祠官，乞加竄逐風朝端。",
            "天子曰噫子甘盤，鬚髮雪白心甚丹。",
            "徙居房陵聖恩寬，公心怡然無怨顔。",
            "秋風蕭蕭零露漙，浮雲散開雨脚乾。",
            "公今度棧車北轅，有客越境追征鞍。",
            "天之降材良獨難，達則致君窮立言。",
            "曩時夫子投杏壇，刪詩定書傳淵騫。",
            "春秋一字誅黄泉，萬世賊亂心膽寒。",
            "子輿賦歸辭惠宣，仁義七篇皆肺肝。",
            "伏羲六畫義深玄，文王明之當憂患。",
            "降周迄孔世莫傳，東溪先生抽關鍵。",
            "發揮絕學窮根源，惜哉遺藁今未完。",
            "先生亂思真奇觀，庶幾後生窺成編。",
            "君王舊學非終捐，願言珍重勤加餐。"
        ],
        "title": "送後溪先生龍門賦別",
        "id": "09672b7c-fab8-414b-88fb-3114151a9908"
    },
    {
        "author": "度正",
        "paragraphs": [
            "皇家科目周家同，三歲大比羅英雄。",
            "六龍渡江念幽遠，賜之貢額令選充。",
            "載戢干戈講經藝，詩書比屋陶儒風。",
            "堂堂衛公千人傑，振鬣長鳴萬馬空。",
            "一時諸老皆斂避，束带廊廟熙羣工。",
            "地靈育秀殊未已，有偉男子如衛公。",
            "龍門逸步已突兀，鳳穴神彩尤昭融。",
            "襟懷洒落志慷慨，風格俊爽材疏通。",
            "源泉混混回倒海，力量恢恢扶頹嵩。",
            "幾年名震動旒冕，一日詔下來旌弓。",
            "天之降材要有用，士之用世良無窮。",
            "蕭曹事業皆土苴，堯舜規摹宜磨礲。",
            "支持大厦要梁棟，努力自愛毋匆匆。"
        ],
        "title": "送張義立制幹赴闕探韵得東字",
        "id": "b40f670b-f90d-404f-ac23-c40b3092b9c0"
    },
    {
        "author": "度正",
        "paragraphs": [
            "妙年璧水充豐儲，一日變化拖長裾。",
            "五色神彩丹鳳好，一襟和氣春風如。",
            "東薄扶桑畧牛斗，西遊陸海環坤輿。",
            "詔書奕奕九天下，雲程冥冥一步初。",
            "吾君選士作舟楫，豈特文館讎詩書。",
            "曩時黨論既喧鬨，往往儒學遭驅除。",
            "鄙哉小夫自貽戚，因循封植成癰疽。",
            "祖宗在天實啟祐，忽然潰決今無餘。",
            "雖然四體已清泰，無奈元氣猶空虛。",
            "調和脈絡勿草草，整頓罅漏當徐徐。",
            "咨詢芻蕘下謗木，收召耈老來安車。",
            "堂堂國勢儻前定，蠢蠢强敵誰侮予。",
            "明時得意好展盡，書生長慮元非疎。",
            "毋爲袖手事緘嘿，願以正論開宸居。",
            "豈惟民畝望芘頼，亦有草澤思吹噓。",
            "江頭送客重感慨，勉之行矣毋躊躇。"
        ],
        "title": "送唐宗道制幹赴闕探韵得書字",
        "id": "07bfca4a-0e9d-440a-9083-9b862d999052"
    },
    {
        "author": "度正",
        "paragraphs": [
            "皇帝龍飛十四載，拱手垂衣功不宰。",
            "誰生厲階起甲胄，天下岌岌幾於殆。",
            "赫然烹阿封即墨，神機獨斷定四海。",
            "內酬勳庸清列位，外召諸老仍博采。",
            "自古聖人聞至治，不貴無過貴能改。",
            "三池先生已先入，諫閣經幃行遂拜。",
            "遂寧先生又繼起，老手便當調鼎鼐。",
            "冬官侍郎何遲遲，幾日涪江下寒瀨。",
            "恭聞促詔已屢下，雲漢昭回九天外。",
            "吾君寤寐在良弼，其意豈不望啟乃。",
            "往年袖手固其理，今日緘口庸何待。",
            "祖宗至仁育疎戚，常使無權免驕泰。",
            "宣仁聖烈重貶損，功參堯舜光萬代。",
            "當時若不甚快意，其奈無憂近葅醢。",
            "前乎六一論堯佐，後日了翁陳二蔡。",
            "一從一違事已判，得失了然爲世戒。",
            "況今政事歸中書，國體堂堂方正大。",
            "春宮仁孝且英睿，多士盈庭復藹藹。",
            "先生而言言易入，及其事至恐不逮。",
            "姑置區區論商鑒，覆轍不遠那容再。",
            "行看正道動前席，盛時難逢願自愛。"
        ],
        "title": "送李君亮安撫赴闕",
        "id": "b616bc3e-2ad9-4a82-a47e-526fbd6a9881"
    },
    {
        "author": "度正",
        "paragraphs": [
            "三王垂世何煌煌，詩書所稱周尤長。",
            "雖云積累日源遠，其實本支由宗彊。",
            "內環旦奭扶九陸，外列毛原鎮四方。",
            "宣王中興恢大業，復有虎臣如鷹揚。",
            "卜年過曆前未有，邈哉夏商矧漢唐。",
            "皇家揖遜古舜禹，建宗作屏周成康。",
            "巍乎神廟有遺訓，作而新之進厥良。",
            "振振信厚皆麟趾，翽翽羽儀多鳳凰。",
            "扶持天日豈易事，往歲一段尤輝光。",
            "無何讒口亂白黑，至欲疎遠空藩牆。",
            "天相宗社迄感悟，重惟孤立當懲創。",
            "有偉丈夫在遠外，是嘗拒賊賊莫傷。",
            "淵洪胸次自磊磊，慷慨顔貌真堂堂。",
            "吾君想象日已久，急下詔書來取將。",
            "旁招俊乂第一義，理亂之機戒履霜。",
            "名世之卿夫豈少，貴戚之卿人所望。",
            "有懷器業得施用，感激爲賦維城章。"
        ],
        "title": "送茶使趙伯川赴闕",
        "id": "d22a4866-e1cc-4190-9e5d-326a167f52eb"
    },
    {
        "author": "度正",
        "paragraphs": [
            "君不見君家涪翁居戎州，只爲山月來登樓。",
            "又不見君家繡衣老使君，傳家文物如卿雲。",
            "兩仙仙去今百載，雲冠霞佩儼如在。",
            "數行妙墨留壁間，九頂三峩屹相對。",
            "竹坡先生駐歸步，來拜翁祠還少佇。",
            "水光山色爲改容，收拾奇觀入新著。",
            "世間好景苦留人，無奈催歸作霖雨。",
            "山谷先生心好客，爲愛橫空雪山白。",
            "慇懃載酒清音亭，一抹雲間真絕色。",
            "鴻飛天際去冥冥，風入松間聽琴瑟。",
            "浮雲聚散兩茫茫，大川東注何終極。",
            "茲遊應不減風雩，清和正值春三月。"
        ],
        "title": "和黄侍郎韵",
        "id": "a3873593-ea75-4afd-9323-79214ed7f06f"
    },
    {
        "author": "度正",
        "paragraphs": [
            "洙泗之根枯無芽，千五百年復生花。",
            "章通句解到聖處，格高調古意易差。",
            "南嶽一登光萬丈，下照百物窮幽遐。",
            "天公欲振斯文緒，卓爾大雅生長沙。",
            "淡如清廟有遺味，粹如白璧無纖瑕。",
            "周旋禮樂今冠冕，彈壓妖怪古鏌鋣。",
            "翺翔祕館育儀羽，岌嶪殿中峩觸邪。",
            "忽驚雲霧蔽日月，一落湖海潜煙霞。",
            "浮言既空望逾遠，欻起仍乘使者車。",
            "急祗臨遣護襄漢，旋奉溫詔來三巴。",
            "春風所及自和氣，坐令四境還桑麻。",
            "五月渡瀘臣敢憚，晝日三接恩意加。",
            "皇心念爾蜀父老，因以與爾毋咨嗟。",
            "但見田畝興孝悌，已無稂莠勞梳爬。",
            "洋洋韶頀出正始，一洗下俚之淫哇。",
            "夤緣末學被羅致，得以文藝陪絳紗。",
            "作興詩書盛樂育，謂之文翁寧非耶。",
            "蜀人德公盛於衛，思厚報之吟木瓜。",
            "二陽寖長今初度，門無雜賓賓則嘉。",
            "欲酌北斗薦眉壽，聽我祝辭人無譁。",
            "先生直上作舟楫，領袖夔契承勛華。",
            "心回元化位天地，手挈魁柄扶邦家。",
            "工師作室貴兼用，施置寧遺負與叉。",
            "自憐愚魯無所似，獨於詩書涉津涯。",
            "有如使之執經侍，或能誦說聖人汙。",
            "古來好善優天下，珍重先生借齒牙。"
        ],
        "tags": [
            "衡山"
        ],
        "title": "壽制置吳侍郎",
        "id": "e7d5baa6-a3c2-4276-81f5-2dd4b6f2d49c"
    },
    {
        "author": "度正",
        "paragraphs": [
            "玉井之泉其源深，淵涵停蓄包千尋。",
            "風行於上渺河漢，諸子淺陋其蹄涔。",
            "茫無畔岸容鼉鼈，富有磊落潛球琳。",
            "大原自出號學海，餘波散及蕃儒林。",
            "有如霽月當空照，羅列萬象中森森。",
            "恭惟王明可用汲，一勺沃我思賢心。",
            "推之四海澤焦槁，元戎十乘來駸駸。",
            "銅梁玉壘日澄浄，夜氣晨光煥井參。",
            "區區賤子愚且魯，非曰能之學鼓琴。",
            "慇懃三弄衆掩耳，莞然一笑遭知音。",
            "推琴而作喜欲舞，慨我得此踰兼金。",
            "上方穆穆回元化，捨爾其誰扶當今。",
            "傳聞丹詔九霄下，衮舄未至虛宸襟。",
            "請書國紀開皇極，雍容調燮陽與陰。",
            "願公自愛毋久外，天下蒼生思作霖。"
        ],
        "title": "壽黄侍郎",
        "id": "39b81ae3-0b4d-4ce1-9dc6-984a34767aed"
    },
    {
        "author": "度正",
        "paragraphs": [
            "維時皇輿駐吳門，三光五嶽之氣元未分。",
            "鍾而爲木爲杞梓，結而爲玉爲瑶琨。",
            "先生獨得之，表裏何粹溫。",
            "淵然之學妙今古，浩然之氣充乾坤。",
            "探月窟，躡天根，朝蟠木，夕崑崙。",
            "超軼絕塵有如此，餘子瞠若誰追奔。",
            "紛紛何所知，駭歎空云云。",
            "君不見蔡家太師倡紹述，當時流毒并雞豚。",
            "魯國抱其學，屹如中岳尊。",
            "又不見秦家太師握和議，羣邪噏噏迷天倫。",
            "紫微於是時，橫身扶正論。",
            "天公下監世忠義，畀以斯道昌其孫。",
            "胡不遊東觀，胡不遊西崑。",
            "胡爲尚婆娑，萬里乘朱轓。",
            "依然不磷緇，炯炯超塵昏。",
            "昔堯登彭叟，歷佐周與殷。",
            "後來磻溪翁，辛勤晚策勳。",
            "况茲才之難，典刑諒誰存。",
            "玉律回孟陬，瑞氣如雲屯。",
            "請賦嵩高篇，萬口同一言。",
            "願公上玉堂，願公登金門。",
            "功成名遂歸鄉枌，賤子年年開金罇。"
        ],
        "title": "壽寺丞唐丈",
        "id": "4b046f4a-9df8-4250-bd97-c04569379edb"
    },
    {
        "author": "度正",
        "paragraphs": [
            "天家積慶如江河，千枝萬葉魯衛毛。",
            "聲名赫赫照今古，骨相飄飄多俊髦。",
            "惟安懿王邁種德，當時廟社遺勳勞。",
            "本支百世端未艾，綿綿瓜瓞更崇高。",
            "只今中興得旦奭，夾輔日月參夔皋。",
            "自餘材德踵相望，磊落抱負皆英豪。",
            "或持皮帛登臺省，或奉符竹分旌旄。",
            "金川丈人最後出，平生力學勤持操。",
            "高談奧論不可到，一灑萬字無停毫。",
            "聊將圭撮試當世，已被天語加崇褒。",
            "從此公道更開泰，未必奔走懸三刀。",
            "念昔南宮陪俊翮，偶附驥尾辭蓬蒿。",
            "因蒙顧盼被收錄，得拜門下恩則叨。",
            "自憐薄命薄如葉，十年再爾吟離騷。",
            "世間情態已百轉，每歎慈愛終堅牢。",
            "今逢佳節揆初度，欲薦眉壽酬甄陶。",
            "丈人丈人聽我語，我語憔悴空啾嘈。",
            "白圭三復古亦少，緇衣改爲今可遭。",
            "人言愷悌必富貴，愷悌富貴何由逃。",
            "不願歸來一尊酒，但願努力登三鼇。",
            "我欲執鞭追壺中之日月，薦海上之蟠桃。"
        ],
        "title": "壽外舅富順趙使君",
        "id": "915904b9-f14f-47b6-a968-1fce847dba8e"
    },
    {
        "author": "度正",
        "paragraphs": [
            "自昔天之生大賢，其間往往幾千年。",
            "前日顔曾乃並世，後來孫樂還齊肩。",
            "參稽疏數未一概，廢興大抵關諸天。",
            "恭惟皇家受眷命，五星集奎光芒懸。",
            "復振斯文自洙泗，渙然遺響聞伊瀍。",
            "微言奧論揭日月，九州四海俱流傳。",
            "浩齋先生本自得，聞風特起吾東川。",
            "當時造入自孟子，善養其氣氣浩然。",
            "配合道義期充足，至大而剛直以全。",
            "後來豈不有繼者，要之聞道先生先。",
            "今夕何夕天氣好，虞琴初奏南薰絃。",
            "正陽之月月幾望，於時蓋得乾之乾。",
            "宜其秀質溫如玉，不磷不緇白且堅。",
            "吾君好學古未有，直上便可升經筵。",
            "力闢淫邪開正道，雍容堯舜陳王前。",
            "仰視蒼蒼豈無意，如此大器堪扶顛。",
            "諸生載酒來薦壽，山肴野蔌徒拳拳。",
            "躋彼公堂喜拜舞，正也請賦嵩高篇。"
        ],
        "title": "壽憲使大卿",
        "id": "2ff6450b-3119-44fb-a083-1e355c4bc515"
    },
    {
        "author": "度正",
        "paragraphs": [
            "南海之中三神山，高出天宇超人寰。",
            "上有神仙百萬宅，瓊欄瑶楯相回還。",
            "四方鱗鱗中傑觀，不知誰氏當中間。",
            "或云黄帝之後已百世，雲仍詵詵褒衣博带千官班。",
            "向來山澤癯，晦伏潛深灣。",
            "是家老仙伯，下顧目所瞷。",
            "中夜舞鸞鳳，明朝排天關。",
            "自從放出一頭地，長江大河聲潺湲。",
            "東皇回蹕鼓萬象，和氣襲人春初頒。",
            "雲裾霞珮來何所，巍峩步趨貌則閑。",
            "生香馥郁浮四座，得未曾有天非慳。",
            "至人之子飫芳味，欲揭北斗高莫攀。",
            "丹霄爭看來驛騎，衮衣直上承天顔。",
            "上論唐虞開稷契，下及草野兼庸孱。",
            "嗣德之繼發餘響，未必政爾詩書刪。"
        ],
        "tags": [
            "长江"
        ],
        "title": "壽黄運使",
        "id": "d3cb78b9-4a0c-405e-97cd-14042797ddb0"
    },
    {
        "author": "度正",
        "paragraphs": [
            "歎息中興後，斯文一髮如。",
            "廢興天有命，用捨道何疎。",
            "太史遺風在，南翁絕學餘。",
            "君王欲堯舜，安得賦歸歟。"
        ],
        "title": "謁新漢州范文叔  其一",
        "id": "7e65e0f1-5ee6-4606-ad8f-03d412e58352"
    },
    {
        "author": "度正",
        "paragraphs": [
            "來紆廣漢紱，却近子雲居。",
            "風月誰同會，林泉樂有餘。",
            "卑詞老中允，分宅卜橫渠。",
            "後來端有望，吾道竟何如。"
        ],
        "title": "謁新漢州范文叔  其二",
        "id": "fb9a4b35-2db3-42b8-a763-f7b501af3803"
    },
    {
        "author": "度正",
        "paragraphs": [
            "巴岳東峰下，舂陵別駕蹤。",
            "陳編新德業，陋質古心胸。",
            "雅得千秋契，那知並世逢。",
            "樂哉開後覺，乞我一中庸。"
        ],
        "title": "謁新漢州范文叔  其三",
        "id": "fecae508-6338-4ec0-ae9a-ef2a4ac1f9e1"
    },
    {
        "author": "度正",
        "paragraphs": [
            "共席勝冠日，分頭既壯年。",
            "許身要到聖，論德未能賢。",
            "歲月於何駐，工夫在力肩。",
            "有言堪記憶，隨處是耕佃。"
        ],
        "title": "送別羅堅文  其一",
        "id": "77c9fbba-3c4c-4678-982a-d66da38af9a6"
    },
    {
        "author": "度正",
        "paragraphs": [
            "重違直諒友，失入斗筲羣。",
            "眇眇初晴日，濛濛欲暮雲。",
            "已荒三徑菊，無奈萬家薰。",
            "莫厭山中惡，山中妙莫云。"
        ],
        "title": "送別羅堅文  其二",
        "id": "d5111aa5-6240-44d0-87c0-9e62ae94f4f4"
    },
    {
        "author": "度正",
        "paragraphs": [
            "人物雄三楚，師傳自五峰。",
            "求仁居廣大，學道到從容。",
            "世仰堂堂表，天知磊磊胸。",
            "斯文真不幸，海內失儒宗。"
        ],
        "title": "奉輓近故制置侍郎畏齋先生吳公  其一",
        "id": "c83e9dbc-8ed8-4797-b88a-9db90cac9d71"
    },
    {
        "author": "度正",
        "paragraphs": [
            "訃音來嶽麓，天下想遺忠。",
            "金匱嘉言在，清朝雅望空。",
            "漢庭悲賈傅，蜀學祀文翁。",
            "沒世名逾盛，方知此道公。"
        ],
        "title": "奉輓近故制置侍郎畏齋先生吳公  其二",
        "id": "76f04365-1c4e-4f8c-bbc7-977440cb65d0"
    },
    {
        "author": "度正",
        "paragraphs": [
            "當年王事急，盛夏歎馳驅。",
            "振鐸宣皇化，登車禮碩儒。",
            "薛公推一范，張老得三蘇。",
            "擾擾成何事，千年美意俱。"
        ],
        "title": "奉輓近故制置侍郎畏齋先生吳公  其三",
        "id": "91ff2d6b-63f8-471f-b8ac-c499a4910054"
    },
    {
        "author": "度正",
        "paragraphs": [
            "有開元祐相，世世出英才。",
            "堅正由天得，高明自學來。",
            "清忠通聖鑑，雅望應公台。",
            "渭上明星落，山山草木哀。"
        ],
        "title": "奉輓近故安撫侍郎龍學劉公  其一",
        "id": "dc37bd10-3e6e-4371-8186-dcff71b513a3"
    },
    {
        "author": "度正",
        "paragraphs": [
            "學術原三代，文章自兩京。",
            "公朝推宿德，近世號名卿。",
            "楚俗思羊祜，陳人泣孔明。",
            "平生知己淚，今日爲公傾。"
        ],
        "title": "奉輓近故安撫侍郎龍學劉公  其二",
        "id": "d9449669-b6e3-4aa3-8368-b21973de668a"
    },
    {
        "author": "度正",
        "paragraphs": [
            "簪紱源流遠，詩書氣味香。",
            "啼鶑翔澗谷，鳴鳳瑞朝陽。",
            "壯志欣辰告，羸軀痛夕亡。",
            "萬夫今失望，擬欲問蒼蒼。"
        ],
        "title": "輓劉大監思恭  其一",
        "id": "2bf7512c-b63a-482d-a2ff-bb3aea4c33f3"
    },
    {
        "author": "度正",
        "paragraphs": [
            "一門金玉友，仲也更高明。",
            "天粹仁幾熟，心融義亦精。",
            "有懷殊未究，所論畧施行。",
            "握手悲無日，臨風涕泗橫。"
        ],
        "title": "輓劉大監思恭  其二",
        "id": "22683032-caa6-4928-b0c0-cf7525d41427"
    },
    {
        "author": "度正",
        "paragraphs": [
            "衣冠推甲族，詩禮自深長。",
            "雅意如諸謝，名章似晚唐。",
            "亂流浮小艇，繞屋種脩篁。",
            "胸次渾如許，行藏已兩忘。"
        ],
        "title": "奉輓友三舅知縣還山  其一",
        "id": "71311f24-2b70-4531-87c7-539f8fa0a7d7"
    },
    {
        "author": "度正",
        "paragraphs": [
            "晚來爲令尹，此意亦云聊。",
            "舉箑清風滿，彈琴白日消。",
            "精神元未瘁，魂魄竟難招。",
            "回首梅溪路，傷心過畫橋。"
        ],
        "title": "奉輓友三舅知縣還山  其二",
        "id": "3764b356-e13f-4289-9538-f7c61ff89cbc"
    },
    {
        "author": "度正",
        "paragraphs": [
            "早年馳偉譽，晚歲奮奇才。",
            "奔走千官冗，經綸萬慮開。",
            "忠謀扶日上，切諫挽天回。",
            "大厦方如許，云何柱石摧。"
        ],
        "title": "送輓監簿游子正詩  其一",
        "id": "a3332419-aded-46a7-b295-f15a27495504"
    },
    {
        "author": "度正",
        "paragraphs": [
            "捐軀陳大義，協力濟多艱。",
            "賢相尋遷死，明公亦放還。",
            "俄聞姦黨敗，僅見聖恩頒。",
            "已矣埋黄壤，傷哉涕淚潸。"
        ],
        "title": "送輓監簿游子正詩  其二",
        "id": "e1047205-b35f-4a01-a3cc-0361d4d5724b"
    },
    {
        "author": "度正",
        "paragraphs": [
            "憶昔牝晨日，孤忠貫日星。",
            "川流平處靜，山色本來青。",
            "浩浩何終極，嗟嗟尚典型。",
            "我思人不見，極目涕雙零。"
        ],
        "title": "哀射洪陳隠居",
        "id": "06dfb50a-7ce5-48dc-9c60-13cb5ee64ac2"
    },
    {
        "author": "度正",
        "paragraphs": [
            "豐基根也厚，枝葉固其龐。",
            "地域雲夢九，天街石笋雙。",
            "圭璋沉下國，桃李爛他邦。",
            "寂寞涪江上，聞風意已降。"
        ],
        "title": "哀通泉李僉判",
        "id": "9baae158-cd1e-4665-91e8-2079f6481197"
    },
    {
        "author": "度正",
        "paragraphs": [
            "豫章驚早世，修節凜風林。",
            "松柏山中友，江湖物外心。",
            "茂陵多異賦，梁甫又悲吟。",
            "琢句藏深谷，他年尚德音。"
        ],
        "title": "哀金堂張通判",
        "id": "da19c53b-6890-4bab-b817-19767a0bde98"
    },
    {
        "author": "度正",
        "paragraphs": [
            "芬芳蘭蕙畹，籩豆有司存。",
            "抱燭丹心苦，深居德性尊。",
            "庭前桑有附，戶外竹生孫。",
            "遺範章章古，新詩詔後昆。"
        ],
        "title": "徐夫人輓章",
        "id": "72c876aa-6d20-4fdc-b5f9-e0b27e05a49d"
    },
    {
        "author": "度正",
        "paragraphs": [
            "佩服詩書訓，周旋禮義中。",
            "春風三月永，淑氣四時融。",
            "當戶能安節，傳家務教忠。",
            "真成滂也母，百世仰高風。"
        ],
        "title": "奉輓近故太夫人史氏二首  其一",
        "id": "74a085eb-3dcb-478d-b325-d94658771525"
    },
    {
        "author": "度正",
        "paragraphs": [
            "有子來爲牧，孜孜奉母慈。",
            "涵濡千里潤，雍睦一家推。",
            "壽考國人願，循良聖主知。",
            "詔書催令伯，歎息想遺規。"
        ],
        "title": "奉輓近故太夫人史氏二首  其二",
        "id": "009e256c-a4c6-415d-86e1-07b339392cd2"
    },
    {
        "author": "度正",
        "paragraphs": [
            "族姓源江左，來歸禹外家。",
            "懿文吟柳絮，淑質詠桃華。",
            "蘭室雙芽秀，萱堂隻影斜。",
            "他年修郡志，遺範照三巴。"
        ],
        "title": "金堂涂恭甫奉其母夫人謝氏還山爲賦輓詩一章以送之",
        "id": "86b9a79a-c5c0-4b51-a64d-1143013f38c2"
    },
    {
        "author": "度正",
        "paragraphs": [
            "宮漏傳籌趨絳幘，御盤行炙出黄金。",
            "春餘花氣香寧重，雨足林光綠更深。",
            "通籍不須羞暮齒，好文何幸獲初心。",
            "東風似借魚龍便，一夜奔雷數振音。"
        ],
        "title": "殿中覆考進士",
        "id": "64817570-ea9b-46b8-85ff-f9a00111ecd2"
    },
    {
        "author": "度正",
        "paragraphs": [
            "奮迹山林志甚疎，濫當春棘品賢書。",
            "學開鄒魯人無異，文到卿雲士有餘。",
            "力戰吝驕存廣大，深培根本黜浮虛。",
            "此中幾許經綸地，萬里先看一步初。"
        ],
        "title": "燕漕司進士小詩奉勉",
        "id": "e20b123e-45d5-4eff-91bc-9a49b5ecd6f3"
    },
    {
        "author": "度正",
        "paragraphs": [
            "先正傳家逮泗濱，一言一論本諸身。",
            "是間極力窺真際，物外何心逐像人。",
            "蹈履若迷天所賦，奔馳猶誤實之賓。",
            "都將出處束高閣，明日從容儻細陳。"
        ],
        "title": "暢伯圭父子下第歸鄉携嗣由廣文書并手佳章寵貺正舊讀程門遺書知有潛道者列由求之間今見伯圭父子姓名不勝驚喜因問家世出處果潛道近族遂用其韵反其意出鄙語以謝庶幾朋友相與切磋之義也",
        "id": "436557a8-a332-4095-a1f6-078027b748bf"
    },
    {
        "author": "度正",
        "paragraphs": [
            "伊人寤寐自求之，鑽仰應無咫尺違。",
            "試看後來身願學，便如當日自歸依。",
            "及門定許偕行止，下筆何由謬是非。",
            "好把遺編還指示，也教都識大音希。"
        ],
        "title": "去年微之國史讀易徹章夢謁晦翁相與從容話言今年讀周官再用前韵錄以垂教正謹依韵酬謝  其一",
        "id": "dea3f560-7dff-468c-a691-419071d5735e"
    },
    {
        "author": "度正",
        "paragraphs": [
            "禮經遺子略聞之，大法昭然世莫違。",
            "初學卑卑由禮立，終身懇懇欲仁依。",
            "芸苗自我持三勿，克己從頭絕四非。",
            "往教舊盟如可踐，警其懈惰久心希。"
        ],
        "title": "去年微之國史讀易徹章夢謁晦翁相與從容話言今年讀周官再用前韵錄以垂教正謹依韵酬謝  其二",
        "id": "1f7af932-eee6-4834-a2d3-991ae111150d"
    },
    {
        "author": "度正",
        "paragraphs": [
            "千古羲皇一片心，何人此地口微吟。",
            "鑿開未濟言無幾，說破先幾義極深。",
            "此事舊傳師友記，斯文今見火珠林。",
            "成都自昔多真隠，著眼稠人更訪尋。"
        ],
        "title": "臨川吳子達以揲蓍遊成都訪余寺中見堂上晦翁像作而曰向亦嘗得見之且見問蜀之易學子雲以來代有其人近世何如某歎其用意精切拳拳如此因爲出數語以勉之",
        "id": "c3d935d4-ca3b-453b-a06e-c8fc0f6f3a51"
    },
    {
        "author": "度正",
        "paragraphs": [
            "頃年應聘漫談經，喜向寒窗訪聚螢。",
            "撫字昨慚書下下，佩衿今羨領青青。",
            "儻來富貴皆塵土，無盡詩書自日星。",
            "珍重聖賢垂軌範，不尤臧氏不尤邢。"
        ],
        "title": "南平教授勾子甲見訪於益昌自言正在華陽時渠方待試石室屢過縣齋勾重慶人將至蒼溪又訪舟中且以佳篇爲贈次韵謝之二首  其一",
        "id": "3e74c8c1-b7b3-4108-a6a4-7aecf593ea4b"
    },
    {
        "author": "度正",
        "paragraphs": [
            "漢威西被浹燉煌，已覺邊塵不復揚。",
            "一別可堪論世事，異鄉聊共舉空觴。",
            "只愁山月嫌清淡，不怕江梅笑醉狂。",
            "慣涉風波神不動，流行坎止未須荒。"
        ],
        "title": "南平教授勾子甲見訪於益昌自言正在華陽時渠方待試石室屢過縣齋勾重慶人將至蒼溪又訪舟中且以佳篇爲贈次韵謝之二首  其二",
        "id": "03703148-dc87-4984-b12d-4a4d4a677dcd"
    },
    {
        "author": "度正",
        "paragraphs": [
            "如何袖手伏山巖，頃刻猶能草百函。",
            "胸次宏規標衆正，筆端勁氣磔羣讒。",
            "行看雲漢翻鴻羽，更喜秋風送馬銜。",
            "南國諸公共推轂，從今不復厭卑凡。"
        ],
        "title": "臨邛計次魏自言六世祖破荒先生晚居景陵因葬焉後世子孫歲時不能拜掃日負樵牧不禁之憂慨然欲往携其所藏遺書一卷求書紙尾且云是行并之武昌省運使表兄迤邐觀光上國用正巖字韵賦詩一章以言志正亦用巖字韵爲賦三章以勉之云  其一",
        "id": "d18db383-f8ca-4719-8dbb-568e7b14dc86"
    },
    {
        "author": "度正",
        "paragraphs": [
            "涵養工夫自野巖，淹該萬卷一空函。",
            "何須識者方能識，自是讒人不敢讒。",
            "騏驥栖栖垂皂櫪，駑駘擾擾被金銜。",
            "不妨希價咸陽市，未必人人眼目凡。"
        ],
        "title": "臨邛計次魏自言六世祖破荒先生晚居景陵因葬焉後世子孫歲時不能拜掃日負樵牧不禁之憂慨然欲往携其所藏遺書一卷求書紙尾且云是行并之武昌省運使表兄迤邐觀光上國用正巖字韵賦詩一章以言志正亦用巖字韵爲賦三章以勉之云  其二",
        "id": "f68a0cf2-f3d9-44f5-8ffe-83c262bab7ae"
    },
    {
        "author": "度正",
        "paragraphs": [
            "不及摳衣拜紫巖，尚能什襲寶書函。",
            "掃除荆棘扶初日，投畀烟嵐困老讒。",
            "四海時無伸國論，百年人自仰台銜。",
            "南軒衣鉢今何似，見說諸孫也不凡。"
        ],
        "title": "臨邛計次魏自言六世祖破荒先生晚居景陵因葬焉後世子孫歲時不能拜掃日負樵牧不禁之憂慨然欲往携其所藏遺書一卷求書紙尾且云是行并之武昌省運使表兄迤邐觀光上國用正巖字韵賦詩一章以言志正亦用巖字韵爲賦三章以勉之云  其三",
        "id": "d159e31c-f2b7-41f5-95a1-3d0ce7d323c0"
    },
    {
        "author": "度正",
        "paragraphs": [
            "浩蕩江南春更和，幾回風月又婆娑。",
            "夔門外戶千鈞重，灧澦中流一節高。",
            "蜀國移花今日事，上林種柳舊年窠。",
            "殘膏餘馥知何恨，徙倚江皋揖晉波。"
        ],
        "title": "奉謁夔州何異侍郎",
        "id": "d3d83585-be55-42a1-a4ba-d5c7cd396735"
    },
    {
        "author": "度正",
        "paragraphs": [
            "中興詔下九重天，分建科場貢蜀賢。",
            "急就佛宮嫌北面，載開儒館墮西偏。",
            "得人自昔英才盛，擇地於今氣象全。",
            "多士深思公雅意，要收鴻碩副詳延。"
        ],
        "title": "制置侍郎閣學台座俯從鄉論營求勝地改建貢闈嚴嚴翼翼實稱朝廷所以賓興賢能之意父老觀者莫不稱歎今工已告成命客飲之正獲與焉謹賦詩三章以紀盛事詞鄙意拙亦各言志儻蒙采察曷勝榮幸  其一",
        "id": "72711da4-374f-4688-9f48-8c073cf010ed"
    },
    {
        "author": "度正",
        "paragraphs": [
            "殿角西頭闢禮闈，崢嶸棟宇更巍巍。",
            "碧鷄金馬連環繞，雲頂峩眉聳翠圍。",
            "陳范蘇張應並駕，龍章譙郭亦橫飛。",
            "東都行復充鄉賦，却望秦關入帝畿。"
        ],
        "title": "制置侍郎閣學台座俯從鄉論營求勝地改建貢闈嚴嚴翼翼實稱朝廷所以賓興賢能之意父老觀者莫不稱歎今工已告成命客飲之正獲與焉謹賦詩三章以紀盛事詞鄙意拙亦各言志儻蒙采察曷勝榮幸  其二",
        "id": "bdcb66b4-7bb9-40c6-a05b-9edfc771d011"
    },
    {
        "author": "度正",
        "paragraphs": [
            "皇家科目釣英豪，手大方能得巨鼇。",
            "考論勳庸推虎榜，講求師友自鸞刀。",
            "泉翁竟被盲夫棄，雲叟空勞聖主褒。",
            "細看當年權造化，歐公眼目獨清高。"
        ],
        "title": "制置侍郎閣學台座俯從鄉論營求勝地改建貢闈嚴嚴翼翼實稱朝廷所以賓興賢能之意父老觀者莫不稱歎今工已告成命客飲之正獲與焉謹賦詩三章以紀盛事詞鄙意拙亦各言志儻蒙采察曷勝榮幸  其三",
        "id": "2f1b7bc8-3bda-4519-8484-b4e4dc7c5ffe"
    },
    {
        "author": "度正",
        "paragraphs": [
            "龍虎西頭象更雄，巍然坐覺馬羣空。",
            "三千威已行方外，百萬兵元貯腹中。",
            "蜀國歡聲連上國，秋風和氣似春風。",
            "只今欲薦斯文壽，大雅篇中願賦崧。"
        ],
        "title": "上制置侍郎  其一",
        "id": "ed560d07-d00c-4472-a4c6-c781b0032b0d"
    },
    {
        "author": "度正",
        "paragraphs": [
            "堂堂漢使到天涯，覆芘西南億萬家。",
            "禮樂化行真有道，强梁氣懾自無譁。",
            "坐觀狼狽奔牛角，敢復猖狂犯虎牙。",
            "措置得宜歸妙算，更歌豐樂慶中華。"
        ],
        "title": "上制置侍郎  其二",
        "id": "3ae200e7-7093-4aa2-8371-bf2e9221d54b"
    },
    {
        "author": "度正",
        "paragraphs": [
            "武侯落落舊規摹，千載誰能發壯圖。",
            "撫定南方無後顧，感通北面自前孚。",
            "但於號令教心服，自是歡忻聽指呼。",
            "羣策不遺光竹帛，方知儒術本非迂。"
        ],
        "title": "上制置侍郎  其三",
        "id": "2b5488a8-5e87-4df5-bd36-ba76ebe55115"
    },
    {
        "author": "度正",
        "paragraphs": [
            "坐對江山古與稽，熏爐一線入雲霓。",
            "聞思草木憂春雨，軫念桑麻病夏畦。",
            "有美荇蘺泥不滓，無言桃李下成蹊。",
            "青天瑩徹明如鑑，下照毫釐自不迷。"
        ],
        "title": "上李大參  其一",
        "id": "4ed29357-2444-4be1-9482-f0813fca5342"
    },
    {
        "author": "度正",
        "paragraphs": [
            "雲間龍鶴隠峰巒，袖手何妨此考槃。",
            "秋老未須愁菊悴，春回寧復訝梅酸。",
            "風吹鴈字成簪盍，雪壓鷗盟閲歲寒。",
            "萬卷皇墳誰可續，爲言執事勸加餐。"
        ],
        "title": "上李大參  其二",
        "id": "3e0d730e-2066-4ebc-8633-0ed8c5741dce"
    },
    {
        "author": "度正",
        "paragraphs": [
            "仙源奕葉滿皇州，人物於今第一流。",
            "蹈履詩書宗孔孟，扶持日月繼伊周。",
            "更觀河滸盤根出，已自風雩向上求。",
            "異說掃除昌此道，方來勳業掩前修。"
        ],
        "title": "上趙茶馬  其一",
        "id": "96eb1c3c-eaa5-49b8-8ba6-3d912656d10e"
    },
    {
        "author": "度正",
        "paragraphs": [
            "聖門絕學歎中微，天祐斯文再發揮。",
            "宗衮爰升陪國論，黨魁特起贊經闈。",
            "麒麟復見公朝瑞，虎兕何憂我道非。",
            "千載明良相慶會，更歌既醉醉無歸。"
        ],
        "title": "上趙茶馬  其二",
        "id": "bb415f6c-2b25-432c-8880-1839b49ef139"
    },
    {
        "author": "度正",
        "paragraphs": [
            "六陽浩蕩奏薰風，白雨肥梅纂纂紅。",
            "學到狼胡心湛湛，性同麟趾步融融。",
            "已鋤漢戚更王化，行建周宗輔聖聰。",
            "師友一源端復振，世間從此卜興隆。"
        ],
        "title": "上茶使趙伯川  其一",
        "id": "d9d3a394-e4f3-4306-babd-352f8b54d26f"
    },
    {
        "author": "度正",
        "paragraphs": [
            "幾年題筆决文圍，妙手元堪補衮衣。",
            "不訐不諛持正大，能經能濟洞幾微。",
            "天高且作茶星現，地迥行親海月輝。",
            "萬歲池塘神興逸，總教西子賦東歸。"
        ],
        "title": "上茶使趙伯川  其二",
        "id": "3c9600f8-bfe4-4f85-8309-abd31e13cff1"
    },
    {
        "author": "度正",
        "paragraphs": [
            "劍南劍北盡儀型，妙墨題名入畫屏。",
            "風卷渥洼來汗血，天開井絡得茶星。",
            "照人一點應神會，回首三年更眼青。",
            "雲外脩程橫九萬，附渠飛翼上青冥。"
        ],
        "title": "謁茶使",
        "id": "d7f1d112-6ef4-4436-9388-97e0cc0e3632"
    },
    {
        "author": "度正",
        "paragraphs": [
            "經帷諫閣竟云何，且著蓮花峰下麽。",
            "書院凄凉安處問，廬山突兀爲誰高。",
            "依依松柏經年好，泛泛鶑花逐日過。",
            "萬世清芬懸日月，元來得失一毫毛。"
        ],
        "tags": [
            "庐山"
        ],
        "title": "謁江州易彥章",
        "id": "f5265136-f7ca-4d5e-90d2-8118ba9585ca"
    },
    {
        "author": "度正",
        "paragraphs": [
            "隴西公府俱名勝，元獻曾孫號最賢。",
            "玉陛新題翻墨榜，金門舊事付青氈。",
            "遠遊行橐詩千首，退食高齋易一編。",
            "再世起家調鼎鼐，中興榜樣更蟬聯。"
        ],
        "title": "呈晏制幹二首  其一",
        "id": "b67cd84a-2f49-4343-a90c-b5af4f2c7aa2"
    },
    {
        "author": "度正",
        "paragraphs": [
            "憶昔歸來自建溪，徘徊擬峴訪前題。",
            "江山秀偉鍾靈傑，文物光輝煥斗奎。",
            "歷數儒紳真冀北，推源宗派孕江西。",
            "鳳雛驥子今如許，稱兕公堂儻許躋。"
        ],
        "title": "呈晏制幹二首  其二",
        "id": "14d3c7d5-ef81-4290-a4f7-c7715e515f1f"
    },
    {
        "author": "度正",
        "paragraphs": [
            "三弄薰風再入絃，東堂珠履壓初筵。",
            "紅蓮喜泛西來日，蓬矢欣逢北伐天。",
            "一句緇衣真舊詠，幾章綠竹更新箋。",
            "中興事業皆餘地，何用糢糊佛與仙。"
        ],
        "title": "奉呈制機",
        "id": "2da7cf68-6963-4300-be04-a6705ec1cee9"
    },
    {
        "author": "度正",
        "paragraphs": [
            "靈均一寸了纖埃，坐看雲根萬仞開。",
            "不用揮戈方掃去，等閒噀酒便呼來。",
            "清風濯我知何限，霖雨思賢想幾回。",
            "更向日邊勤一溉，盡蘇海宇亦奇哉。"
        ],
        "title": "和制置喜雨之什",
        "id": "595b7352-ef28-4439-a8da-63a20b43f32f"
    },
    {
        "author": "度正",
        "paragraphs": [
            "時髦濟濟盛經綸，自愧空疎忝字民。",
            "槐下日光憂杲杲，麥秋雨勢厭頻頻。",
            "化工付物難占命，精意回天亦在人。",
            "閉閤焚香惟靜坐，一回思念一眉顰。"
        ],
        "title": "次合州新趙使君阻雨",
        "id": "4317fd99-06a9-40e2-b1e6-636b1f1e4ac7"
    },
    {
        "author": "度正",
        "paragraphs": [
            "漢庭諸老盡忠良，何事臺頭獨抗章。",
            "萬里還家心似水，三年憂國鬢成霜。",
            "盛時好去金毛鼠，明主應思鐵面郎。",
            "聖世工夫須著力，心中一點要明光。"
        ],
        "title": "奉別運判劉公侍御十四丈",
        "id": "ecd5944f-7fd7-4a1e-a986-88c924e47c2c"
    },
    {
        "author": "度正",
        "paragraphs": [
            "當年霽月正光凝，坐對窗前草吐英。",
            "已羨同時希潔白，更高異代繼澄清。",
            "蒲盧有道應知化，花柳無私自應誠。",
            "世重世輕皆自樂，登壇還與蒞斯盟。"
        ],
        "title": "正伏承澤深僉判學士賢友以正生朝寵貺佳篇輒次元韵  其一",
        "id": "b70ab866-6b25-49c5-8cce-5d2a0dca132f"
    },
    {
        "author": "度正",
        "paragraphs": [
            "特立誰能爲道謀，千鈞豈可委庸流。",
            "正塗壅底如叢棘，此意蕭條若綴旒。",
            "指掌人歸容景慕，傳心書在正研求。",
            "恭惟天道何由謬，服力田疇自有秋。"
        ],
        "title": "正伏承澤深僉判學士賢友以正生朝寵貺佳篇輒次元韵  其二",
        "id": "2f28de32-dcf3-4d4c-830b-0551776cc045"
    },
    {
        "author": "度正",
        "paragraphs": [
            "清獻重逢在永陽，方知此道浸明昌。",
            "非聰何以聞天籟，有畀終須辨國香。",
            "不貳見知忠肅瓘，逸民晚遇太師光。",
            "聖賢出處寧無意，捨則深藏用束裝。"
        ],
        "title": "正伏承澤深僉判學士賢友以正生朝寵貺佳篇輒次元韵  其三",
        "id": "127eb54a-543d-484f-b189-208642ae68ea"
    },
    {
        "author": "度正",
        "paragraphs": [
            "自洛而閩幸有傳，更相私淑百餘年。",
            "面言猶及金爲口，手墨何妨錦作箋。",
            "在昔見聞迷卓約，至今鑽仰歎高堅。",
            "分明太極圖中意，更續源源付後賢。"
        ],
        "title": "正伏承澤深僉判學士賢友以正生朝寵貺佳篇輒次元韵  其四",
        "id": "c7d3e9e4-5eb4-4292-90c4-7c41e0148947"
    },
    {
        "author": "度正",
        "paragraphs": [
            "卓立三峰萬仞高，依然兄弟並雄褒。",
            "卷懷經濟藏三徑，震起聲音滿九皋。",
            "曾向黄扉參道論，詎容綠野恣閒遨。",
            "紫雲山下梅偏早，欲送清香薦玉醪。"
        ],
        "title": "奉壽季章大參相公",
        "id": "633b2cbe-3b80-4d27-9f95-04080dc7bdc3"
    },
    {
        "author": "度正",
        "paragraphs": [
            "萬事隨緣處處安，分明淡泊有餘歡。",
            "癡兒解賦蟠桃頌，拙婦能炊脫粟餐。",
            "天上神仙誰羨慕，人間真樂我團欒。",
            "願如松柏堅剛壽，相與年年保歲寒。"
        ],
        "title": "太孺人生朝",
        "id": "6d2a7ff7-3b27-4e6e-ba37-cc6cb83e7297"
    },
    {
        "author": "度正",
        "paragraphs": [
            "弄月吟風泮水湄，幾回占喜誤蛛絲。",
            "三鱣講罷爭傳易，一鯉祥開想學詩。",
            "天傅梅花凝蝶粉，春歸柳葉畫蛾眉。",
            "何時得踐凌雲約，領畧山中一段奇。"
        ],
        "title": "賀張儀立弄璋",
        "id": "215503ee-f785-4bc4-8a12-751ad076a313"
    },
    {
        "author": "度正",
        "paragraphs": [
            "幾日馳來別浩齋，偶然良晤盡吾儕。",
            "苛留歸思主人惡，少駐征鞍客子佳。",
            "栗烈侵膚凝臘雪，縱橫塞路困山崖。",
            "三家白髮元相似，放去從教慰母懷。"
        ],
        "title": "別堅甫伯修",
        "id": "b15a0294-72d8-46b7-a9ff-3957e981c352"
    },
    {
        "author": "度正",
        "paragraphs": [
            "夾岸黄花弄夕曛，歸艎擊汰不堪聞。",
            "愁容政想峩眉月，喜氣遥占峴首雲。",
            "酒罷樓頭觀妙算，公餘壠畔訪清汾。",
            "明年入奏明光殿，前席雍容細剖分。"
        ],
        "title": "送胡茶馬赴京西漕",
        "id": "3517206d-01cd-4fb6-84ca-3ce42a46fb14"
    },
    {
        "author": "度正",
        "paragraphs": [
            "坐於黄卷得新功，學海波中號老龍。",
            "雅以明經空四海，何曾屈膝拜三公。",
            "漢庭耿耿千回夢，蜀道依依一節東。",
            "帷幄儻求真學士，當今難捨狀頭翁。"
        ],
        "title": "送錢國博解成都漕節詳刑湖右  其一",
        "id": "5b72bfcf-b2c9-44aa-8fa8-cbe23d12d678"
    },
    {
        "author": "度正",
        "paragraphs": [
            "難弟堂堂玉立峰，當年同奏大明宮。",
            "早慚遊子迷求益，晚侍賓筵喜發蒙。",
            "妙境妄能窺鴈蕩，春風留得滿蠶叢。",
            "從今午夜占星斗，弱水之西望大逢。"
        ],
        "title": "送錢國博解成都漕節詳刑湖右  其二",
        "id": "82e59f5c-5446-40a0-bfa2-74776467e5a1"
    },
    {
        "author": "度正",
        "paragraphs": [
            "中興人物爛如星，西海之濱起一經。",
            "皇極虛懷咨讜直，遠人却立望儀形。",
            "回天萬宇光衝斗，夾日一心夢繞庭。",
            "何草不黄風雨後，更看老柏獨青青。"
        ],
        "title": "奉送游子正監簿解嘉定郡紱赴利漕詩  其一",
        "id": "3c2b997c-d5ca-4283-bb38-c5a038390b5e"
    },
    {
        "author": "度正",
        "paragraphs": [
            "君王神武念京都，關洛規恢入廟謨。",
            "渭水新屯觀定勢，木牛成算付真儒。",
            "馳驅莫惜銷人髀，矍鑠還堪發壯圖。",
            "會看詩書真事業，摩挲劍石爲平鋪。"
        ],
        "title": "奉送游子正監簿解嘉定郡紱赴利漕詩  其二",
        "id": "0b3f6d1b-0c1c-4019-bfef-192bbd89a16a"
    },
    {
        "author": "度正",
        "paragraphs": [
            "溫公早歲侍天章，萬里西來漕益昌。",
            "講學於時資友鎮，留題到處著男光。",
            "春秋比較年相似，詩禮漸摩日正長。",
            "發策决科自餘事，要須器業踵前芳。"
        ],
        "title": "送曹機宜",
        "id": "b313b208-a7ca-4755-b186-224a8ec0c9bf"
    },
    {
        "author": "度正",
        "paragraphs": [
            "白日青天曉色開，太虛澄澈絕纖埃。",
            "三陽不與寒威盡，一氣還從暖律回。",
            "更向中巖收桂子，佇看上苑薦黄梅。",
            "幾多湖上閒風月，舞詠應堪屬後來。"
        ],
        "title": "送博寺丞",
        "id": "d6235e07-ad3d-4f89-bd3c-8e1a78f24a83"
    },
    {
        "author": "度正",
        "paragraphs": [
            "萬卷胸中貯古今，西遊蜀道手捫參。",
            "寶彜殘刻窺心畫，清廟遺音振學林。",
            "雅行瓊瑰殊慰我，每陪樽俎定論心。",
            "飄飄衣袂青雲去，佇立東風聽惠音。"
        ],
        "title": "送李左之制幹東歸探韵得今字",
        "id": "d02078c8-1cfa-41df-84ca-fdfe9326782f"
    },
    {
        "author": "度正",
        "paragraphs": [
            "屈子文章似六經，縉雲重與振遺音。",
            "一門秀出金閨彥，三峽光摇玉宇參。",
            "挾冊夙潛心學海，揮毫今獨步儒林。",
            "橫飛脫去科場累，更去騷人向上尋。"
        ],
        "title": "送張季修歸簡州兼簡伯修",
        "id": "0f1484a3-d7b7-45be-b396-7e68345a6337"
    },
    {
        "author": "度正",
        "paragraphs": [
            "萬里來官蜀錦城，西南籍籍飲清名。",
            "幕中議論誰爲敵，天下交遊我與盟。",
            "聖處工夫須自得，明時事業只安行。",
            "草堂擬作終焉計，便翼飛來總寄聲。"
        ],
        "title": "送許仁叔解組東歸",
        "id": "be4bc90e-1b73-4bdc-9b71-1dc91424f1ca"
    },
    {
        "author": "度正",
        "paragraphs": [
            "長記春風拂拂吹，烏奴江上濯漣漪。",
            "便論槃叟心傳日，更及南翁指授時。",
            "戎貊也應知姓字，親朋未必記芝眉。",
            "公朝有意開皇極，不用溪頭理釣絲。"
        ],
        "title": "送張西和南歸",
        "id": "25bb3ac9-79cd-40e3-86c7-270626723f3c"
    },
    {
        "author": "度正",
        "paragraphs": [
            "老翁神氣亦輕强，鑿井耕田種豫章。",
            "扶植高標盤石壑，養成合抱棟明堂。",
            "風雷海運非人力，日月天開盛寵光。",
            "既醉詩書餐道德，坐觀晚節更清香。"
        ],
        "title": "君錫知丞僚友錄示諸公所賦介壽堂詩謹次後溪先生元韵以記盛事",
        "id": "48b429db-7652-4128-aa88-612f67cfaa2a"
    },
    {
        "author": "度正",
        "paragraphs": [
            "扁舟三峽備艱難，幸脫風波魄未安。",
            "山已陵夷成㟝嶁，水無約束漸瀰漫。",
            "半天堤柳垂春暖，滿地江梅怯歲寒。",
            "坎坷一生何所用，它年湖海一漁竿。"
        ],
        "title": "至喜亭詩",
        "id": "c93c864b-9280-4b98-a0b7-8d261b78ae57"
    },
    {
        "author": "度正",
        "paragraphs": [
            "積翠浮空老不枯，英靈今此定何如。",
            "萬章松柏還蒙密，千載風雲頗闊疎。",
            "一氣周流無間斷，四時變化有盈虛。",
            "憑高極目懷嵩華，此憤何時可一攄。"
        ],
        "title": "題錦屏山",
        "id": "38082919-e94c-4e81-8cf3-665633fdd351"
    },
    {
        "author": "度正",
        "paragraphs": [
            "年來昌合頗多儒，滿目青山秀不枯。",
            "隠者能通三聖易，賢良更纘六經圖。",
            "簿書整暇拋官事，朋友從容味道腴。",
            "我已倦遊還舊隠，新吟時寄幾篇無。"
        ],
        "title": "奉送溫甫主簿赴昌元新任",
        "id": "62c7dfa6-e4a4-4a09-a982-7b3b9b8c7540"
    },
    {
        "author": "度正",
        "paragraphs": [
            "西州文物起雷霆，四海一家仰聚星。",
            "五鳳翺翔橫碧落，雙鳬朝謁墮青冥。",
            "疑歸天上修仙史，恥向人間駕說鈴。",
            "長歎良朋難再得，更憂吾道太彫零。"
        ],
        "title": "奉輓靈泉明府東叔學士",
        "id": "49e1e358-ae85-416d-bd50-853f1d787ccf"
    },
    {
        "author": "度正",
        "paragraphs": [
            "獨抱遺經手不停，振衣藝苑自雷霆。",
            "文如曾子反居亞，才過高軒又短齡。",
            "共歎麒麟封白壤，喜看鴻鴈在青冥。",
            "慈顔莫作虛空想，西簡先生千字銘。"
        ],
        "title": "輓史教授子正",
        "id": "050211d4-bfea-49c0-9ee7-b20397d6f282"
    },
    {
        "author": "度正",
        "paragraphs": [
            "政在伾文過十年，幾多巖穴老英賢。",
            "公車牘上皆亨路，夜壑舟移閟下泉。",
            "事業鼎彜千古恨，文章衣鉢萬燈傳。",
            "兌齋遺稿今無恙，更看諸郎各勉旃。"
        ],
        "title": "輓黄通判明叔座主",
        "id": "911a9ac8-78a9-4fdd-9cc6-b5fdaa50f701"
    },
    {
        "author": "度正",
        "paragraphs": [
            "天資高朗識精微，千載興亡洞是非。",
            "子美詩中聞鳳語，羲之筆下相鸞飛。",
            "口傳諸子今爲盛，心念宗周古亦稀。",
            "喜懼高懷如履薄，西瞻白鶴重歔欷。"
        ],
        "title": "奉輓浦江譙夫人",
        "id": "8fc2bc13-5adb-487e-86cb-5f315dc82ae9"
    },
    {
        "author": "度正",
        "paragraphs": [
            "珍重圭璋彥，經綸半世閒。",
            "紛紛徒自黠，默默了非頑。",
            "懷道心雖泰，憂時鬢已斑。",
            "操存期入室，得失詎踰閑。",
            "忽遇風雲會，應思雨露頒。",
            "慨言全蜀病，均是一家患。",
            "友愛惟天性，侵牟可厚顔。",
            "未能忘狗鼠，安得及孤鰥。",
            "昔志詞何屈，今行勢莫艱。",
            "坎離交接地，損益覆翻間。",
            "戶外元無盜，山前怎有蠻。",
            "都緣人好事，所以物生姦。",
            "善惡無他道，廉貪是要關。",
            "但令歸似水，何用積如山。",
            "問政文而上，論心武以還。",
            "未言齊地利，當念破天慳。",
            "公議尤相傃，愚言殆未刪。",
            "君王何必利，孟叟語非訕。"
        ],
        "title": "知縣九十一丈應聘成都賦詩爲別",
        "id": "767b9a2e-2ea8-469b-8cba-a45f1b070650"
    },
    {
        "author": "度正",
        "paragraphs": [
            "交戟重門間九閽，彤庭紫殿切星辰。",
            "能來此地連宵直，即是驂鸞駕鶴人。"
        ],
        "title": "殿中覆考進士",
        "id": "6f0812d7-e59c-466b-acf7-659ec4cff37b"
    },
    {
        "author": "度正",
        "paragraphs": [
            "壯士縛雞聊爾耳，小兒相鼎竟何如。",
            "眼前萬事不堪說，惟有秋風解得渠。"
        ],
        "title": "兼考遂寧補試鎖宿在學戲題一絕",
        "id": "562fab3e-16d1-4f20-8abd-e02de29a130a"
    },
    {
        "author": "度正",
        "paragraphs": [
            "眼如明月口如神，閒裏乾坤物外身。",
            "世上窮通都莫問，粹然生色幾何人。"
        ],
        "title": "贈䨥先生",
        "id": "27cbd606-209f-4d36-8905-011b775eb5d0"
    },
    {
        "author": "度正",
        "paragraphs": [
            "江梅吐出五花新，綽約林間早占春。",
            "多謝天公孕佳實，中心渾是那仁仁。"
        ],
        "title": "制幹判院初度載臨謹以梅起興賦三絕句爲斯文壽一笑幸甚  其一",
        "id": "1e2a466c-615c-4ddd-888f-45ea92e9c417"
    },
    {
        "author": "度正",
        "paragraphs": [
            "冰魂玉質映霜林，四月飛成點點金。",
            "遥想清香能止渴，應知此意可爲霖。"
        ],
        "title": "制幹判院初度載臨謹以梅起興賦三絕句爲斯文壽一笑幸甚  其二",
        "id": "2afdf817-d8c6-461e-8132-f9efcdaf47e8"
    },
    {
        "author": "度正",
        "paragraphs": [
            "傅巖人起應旁招，道德光明相業高。",
            "試問當年調鼎事，非梨非栗不能桃。"
        ],
        "title": "制幹判院初度載臨謹以梅起興賦三絕句爲斯文壽一笑幸甚  其三",
        "id": "0b1eaa50-1511-47b3-b301-e1dcfb323343"
    },
    {
        "author": "度正",
        "paragraphs": [
            "珍重知音審五聲，也從紙上得張程。",
            "設科久矣何曾見，想像雙瞳萬古驚。"
        ],
        "title": "正蒙主文教授大著寵示佳章輒繼嚴韵仰酬盛意之辱兼呈諸契丈幸賜采矚正皇恐再拜  其一",
        "id": "00aabad8-ae8f-4b1d-ac99-95a3d4fc0bfc"
    },
    {
        "author": "度正",
        "paragraphs": [
            "眼空未可歎賢無，瓦礫中間有寶珠。",
            "多謝三峩孕清淑，安排貢籍貢鴻儒。"
        ],
        "title": "正蒙主文教授大著寵示佳章輒繼嚴韵仰酬盛意之辱兼呈諸契丈幸賜采矚正皇恐再拜  其二",
        "id": "cef74b32-aa80-4bbd-b905-36e8c0810617"
    },
    {
        "author": "度正",
        "paragraphs": [
            "學禁初行好斷魂，中庸大學委塵昏。",
            "如今天子都除却，正學何憂更屈伸。"
        ],
        "title": "正蒙主文教授大著寵示佳章輒繼嚴韵仰酬盛意之辱兼呈諸契丈幸賜采矚正皇恐再拜  其三",
        "id": "acf1c9e5-b70c-42d4-9f68-db69d2fee7a0"
    },
    {
        "author": "度正",
        "paragraphs": [
            "外省風雷亦壯哉，曾將科目放顔回。",
            "因尋俊秀傳衣鉢，笑指凌雲得得來。"
        ],
        "title": "正蒙主文教授大著寵示佳章輒繼嚴韵仰酬盛意之辱兼呈諸契丈幸賜采矚正皇恐再拜  其四",
        "id": "9030b669-2498-40b4-8bd3-85481a54e1f5"
    },
    {
        "author": "度正",
        "paragraphs": [
            "冥搜竊歎眼俱高，我欲還家備百牢。",
            "三十三人齊上去，舉盃帆外送洪濤。"
        ],
        "title": "正蒙主文教授大著寵示佳章輒繼嚴韵仰酬盛意之辱兼呈諸契丈幸賜采矚正皇恐再拜  其五",
        "id": "b53261ae-9b39-4273-98da-b5c21fcf7e6a"
    },
    {
        "author": "度正",
        "paragraphs": [
            "天作斯文鼓大聲，賢科今已定章程。",
            "諸生自此升堂去，讒說安能復震驚。"
        ],
        "title": "昨幸甚得見子玉教授丈得一論其說出於訂頑克己銘詞致超絕輒借前韻以慶兼呈諸丈幸乞一笑正再拜上  其一",
        "id": "cb2bc26c-2616-4e25-893c-5abc413d7436"
    },
    {
        "author": "度正",
        "paragraphs": [
            "廣文人物世間無，兩眼晶熒照乘珠。",
            "拈出便應人歎服，粹然議論到先儒。"
        ],
        "title": "昨幸甚得見子玉教授丈得一論其說出於訂頑克己銘詞致超絕輒借前韻以慶兼呈諸丈幸乞一笑正再拜上  其二",
        "id": "d3cd603e-b974-4e59-8856-8a04b42d2763"
    },
    {
        "author": "度正",
        "paragraphs": [
            "新泉瀹茗濯詩魂，繙閱如飛徹曉昏。",
            "是石無瑕終是石，莫教抱璞退聲冤。"
        ],
        "title": "昨幸甚得見子玉教授丈得一論其說出於訂頑克己銘詞致超絕輒借前韻以慶兼呈諸丈幸乞一笑正再拜上  其三",
        "id": "f6c91132-208c-413a-a7d2-7b8f06e39330"
    },
    {
        "author": "度正",
        "paragraphs": [
            "鑒別毫釐豈易哉，逢奇何惜讀千回。",
            "充囊未可矜前得，如積薪焉看後來。"
        ],
        "title": "昨幸甚得見子玉教授丈得一論其說出於訂頑克己銘詞致超絕輒借前韻以慶兼呈諸丈幸乞一笑正再拜上  其四",
        "id": "9c0a9676-4c18-4285-a983-0d4a1538b442"
    },
    {
        "author": "度正",
        "paragraphs": [
            "淺陋微邦望不高，偶同齊晉會蟲牢。",
            "進賢受賞非吾事，拭目龍門躍巨濤。"
        ],
        "title": "昨幸甚得見子玉教授丈得一論其說出於訂頑克己銘詞致超絕輒借前韻以慶兼呈諸丈幸乞一笑正再拜上  其五",
        "id": "13954f6a-a8b2-4ec6-aca7-98392f93d1d4"
    },
    {
        "author": "度正",
        "paragraphs": [
            "文王既沒易中沒，孔子重明漢又衰。",
            "可惜李生真力學，但求象數不求詞。"
        ],
        "title": "漕司檄勸稼望見資州憶王褒李鼎祚  其一",
        "id": "e45fa3e0-c9bc-4fab-91e2-4758130aace6"
    },
    {
        "author": "度正",
        "paragraphs": [
            "秦接衰周漢接秦，漢儒議論儘真醇。",
            "如何獨著賢臣頌，直使波流到聖臣。"
        ],
        "title": "漕司檄勸稼望見資州憶王褒李鼎祚  其二",
        "id": "81dc32c3-a256-414d-bdd7-445bf7d74fbe"
    },
    {
        "author": "度正",
        "paragraphs": [
            "熙寧使者今何在，元祐師臣去不歸。",
            "獨對江山舒望眼，悠然天際見雲飛。"
        ],
        "title": "益昌書懷",
        "id": "19587ac5-5fda-44c3-a903-c78153cf3103"
    },
    {
        "author": "度正",
        "paragraphs": [
            "牽江萬斛犯驚湍，終日號呼寸寸難。",
            "少駐不妨官避客，也教容易下前灘。"
        ],
        "title": "發益昌",
        "id": "2d4c5b3a-8118-4fca-87ce-6ad34e466c21"
    },
    {
        "author": "度正",
        "paragraphs": [
            "廉遜先生袖手間，徽猷學士屢開藩。",
            "行藏有道俱奇絕，誰似清名萃一門。"
        ],
        "title": "奉送三榮王子文遊益昌  其一",
        "id": "39598140-7093-413b-ba42-d09ab4b26a34"
    },
    {
        "author": "度正",
        "paragraphs": [
            "自修盟好諱言兵，競喜豐年賀太平。",
            "養得狐狸解猖獗，健兒還勝老儒生。"
        ],
        "title": "奉送三榮王子文遊益昌  其二",
        "id": "1deb27b1-d016-42d0-9005-2a699df8b182"
    },
    {
        "author": "度正",
        "paragraphs": [
            "料得人人喜自新，爾民元是漢人民。",
            "君王仁對于天下，元帥慈祥也似春。"
        ],
        "title": "奉送三榮王子文遊益昌  其三",
        "id": "e48ed6d1-1659-43b2-a589-027adc284b5d"
    },
    {
        "author": "度正",
        "paragraphs": [
            "徽學諸孫亦俊游，舌端造化挽洪流。",
            "慨然投筆從裘馬，要學班超萬里侯。"
        ],
        "title": "奉送三榮王子文遊益昌  其四",
        "id": "b3ee6024-1553-4066-a630-944a8cbe9969"
    },
    {
        "author": "度正",
        "paragraphs": [
            "世謂臧倉解譖軻，豈知天意在干戈。",
            "如天便欲平天下，縱百臧倉不奈何。"
        ],
        "title": "命解",
        "id": "927451a1-2bb2-4caf-814d-f56f4687b0fd"
    },
    {
        "author": "度正",
        "paragraphs": [
            "珍重前賢此考槃，山川環合地平寬。",
            "雨餘草木俱蒼翠，好與光風霽月看。"
        ],
        "title": "訪廖叔度蒙示山谷所作真贊及藜郊等帖",
        "id": "bdf3fe68-e665-4979-ad5e-c7df259186d9"
    },
    {
        "author": "度正",
        "paragraphs": [
            "憶昔來司校士科，宣傳是歲得人多。",
            "重來處處歡相問，怪我官猶舊戶曹。"
        ],
        "title": "過丹山訪黄元英不值英壬子歲正資州所解進士也",
        "id": "b396445f-9e90-4f0e-9a49-30d95c7b5d3e"
    },
    {
        "author": "度正",
        "paragraphs": [
            "當年志氣儘豪英，便把文章作六經。",
            "堪笑從前大昏草，十年方見服膺人。"
        ],
        "title": "訪舊所遊服膺齋悵然有懷",
        "id": "007fa1e9-bbbd-45d6-baff-f029d47eac92"
    },
    {
        "author": "度正",
        "paragraphs": [
            "橫斜驟雨巾折角，屈曲小舟屋打頭。",
            "石壁愈高天愈遠，亂雲深處羈縻州。"
        ],
        "title": "小舟泝馬湖江",
        "id": "5c0bf8a4-db88-4c19-8bf2-29f3aa2958db"
    },
    {
        "author": "度正",
        "paragraphs": [
            "修門赫赫鐵城長，雨後山川擁翠光。",
            "大似錦屏饒富貴，至今人說狀元坊。"
        ],
        "title": "過石洞",
        "id": "3feb5384-7b09-4f36-a568-fbec4a00bba2"
    },
    {
        "author": "度正",
        "paragraphs": [
            "突兀方舟天下豪，文如神禹决江河。",
            "挽開岷峽歸伊洛，一點光明萬丈高。"
        ],
        "title": "過方舟墓下",
        "id": "60e91b55-585a-4fb2-a721-a3c9004e30e7"
    },
    {
        "author": "度正",
        "paragraphs": [
            "羅列峰巒萬仞尊，橫縱畦畛自村村。",
            "諸侯有道人安業，何用崎嶇閉劍門。"
        ],
        "title": "劍門詩",
        "id": "8b72c8c3-8540-414b-ac20-c45b03e7a76c"
    },
    {
        "author": "度正",
        "paragraphs": [
            "陟彼南峰採蕨芽，筠籃馳送簇英華。",
            "東君迸出非無意，救活饑腸幾萬家。"
        ],
        "title": "夢得學士賢表惠寄蕨芽小詩馳謝聊發一粲",
        "id": "3e616871-80b1-4469-9f5d-12bc070f3e2a"
    },
    {
        "author": "度正",
        "paragraphs": [
            "雨中風味似太苦，夢裏秋懷如亂麻。",
            "頼有郎君自軒豁，時携一酌過西衙。"
        ],
        "title": "偶成奉寄思中索酒",
        "id": "035edc11-07da-4df4-996d-c16f335428e5"
    },
    {
        "author": "度正",
        "paragraphs": [
            "千載斯文儻可求，暮春春服共行遊。",
            "向人魚鳥都和樂，滿眼溪山只恁幽。"
        ],
        "title": "留題濂溪書堂",
        "id": "17566cf7-1280-445e-9c4b-da6c4b434339"
    },
    {
        "author": "釋文禮",
        "paragraphs": [
            "未曾撞入摩耶腹，兩手知他甚處安。",
            "右脅出來魔境現，只堪惆悵不堪看。"
        ],
        "title": "頌古五十三首  其一",
        "id": "6e9f9986-52c9-4eb0-bf68-e51d64e86028"
    },
    {
        "author": "釋文禮",
        "paragraphs": [
            "雪嶺六年修苦行，今朝打失主人公。",
            "普天匝地無尋處，百億分身是脫空。"
        ],
        "title": "頌古五十三首  其二",
        "id": "e67f9287-bf84-41f9-bedf-89a5e6aa1fb0"
    },
    {
        "author": "釋文禮",
        "paragraphs": [
            "策起眉毛示育王，分明佛面露堂堂。",
            "至今阿耨池中水，流落人間潤八荒。"
        ],
        "title": "頌古五十三首  其三",
        "id": "c3adeee4-da11-46dc-9d83-55c225e16170"
    },
    {
        "author": "釋文禮",
        "paragraphs": [
            "賢聖中來不殺生，其家子母自團圓。",
            "陰陽造化初無迹，春在花枝特地妍。"
        ],
        "title": "頌古五十三首  其四",
        "id": "4932f749-aaa4-4049-99d3-504e8bafd80d"
    },
    {
        "author": "釋文禮",
        "paragraphs": [
            "長汀汀上風顛子，曳杖回頭等阿誰。",
            "向道那人元不在，汝須知有轉身時。"
        ],
        "title": "頌古五十三首  其五",
        "id": "cdc26c49-11a4-4e4d-9135-58bcd9c09365"
    },
    {
        "author": "釋文禮",
        "paragraphs": [
            "舍盡家財與己財，只將真法供如來。",
            "當初一路今何在，觸目靈山翠作堆。"
        ],
        "title": "頌古五十三首  其六",
        "id": "5eb2637e-1949-4c9f-ae3a-72fb78c82fb5"
    },
    {
        "author": "釋文禮",
        "paragraphs": [
            "不汝還者復是誰，殘紅流在釣魚磯。",
            "日斜風定無人掃，燕子銜將水際飛。"
        ],
        "title": "頌古五十三首  其七",
        "id": "105d0b5b-b44f-47aa-86c8-e39ebde48f7c"
    },
    {
        "author": "釋文禮",
        "paragraphs": [
            "强將不識鼓唇牙，胡語如何亂得華。",
            "若使老蕭皮有血，定應趕逐過流沙。"
        ],
        "title": "頌古五十三首  其八",
        "id": "0f8a3036-1e22-4d23-bc35-9db037e93bc3"
    },
    {
        "author": "釋文禮",
        "paragraphs": [
            "滿頭白髮老巖隈，萬本青松懶更栽。",
            "皮袋累他周氏女，難尋踪跡去還來。"
        ],
        "title": "頌古五十三首  其九",
        "id": "c881e134-508c-443c-ab81-3044da7147b4"
    },
    {
        "author": "釋文禮",
        "paragraphs": [
            "不是風兮不是旛，將軍騎馬出潼關。",
            "安南塞北都歸了，時復挑燈把劍看。"
        ],
        "title": "頌古五十三首  其一○",
        "id": "1eb567cd-7980-40f7-8189-82c9cbcb247f"
    },
    {
        "author": "釋文禮",
        "paragraphs": [
            "即心便是佛，姮娥不畫眉。",
            "纔將脂粉污，妍好却成媸。"
        ],
        "title": "頌古五十三首  其一一",
        "id": "5bdadc99-5fbc-4d55-bf94-c82558de125e"
    },
    {
        "author": "釋文禮",
        "paragraphs": [
            "日面佛，月面佛。",
            "西巖樹色含煙，東谷華光映日。",
            "仰視莫窮，俯看已老。",
            "一時分付主林神，明眼衲僧無處討。"
        ],
        "title": "頌古五十三首  其一二",
        "id": "9d9d266d-2b2d-4347-b7b8-f122e61946af"
    },
    {
        "author": "釋文禮",
        "paragraphs": [
            "墮脫知何處，憑君子細看。",
            "潮來無別浦，木落見他山。"
        ],
        "title": "頌古五十三首  其一三",
        "id": "2c517c2e-cbed-4b1f-a1ed-deb523c8aece"
    },
    {
        "author": "釋文禮",
        "paragraphs": [
            "南泉捧鉢入堂來，賓主分明肯自乖。",
            "莫把威音論戒臘，本無位次可差排。"
        ],
        "title": "頌古五十三首  其一四",
        "id": "04136bb0-d26b-42db-84af-0744bdf569ad"
    },
    {
        "author": "釋文禮",
        "paragraphs": [
            "南泉水牯忘鞭索，南北東西共一家。",
            "王稅及時都納了，牧童橫笛遠山斜。"
        ],
        "title": "頌古五十三首  其一五",
        "id": "3bddcb0b-aa8b-4659-a748-4c6b073ab8aa"
    },
    {
        "author": "釋文禮",
        "paragraphs": [
            "扇子分明都破了，鹽官却又索犀牛。",
            "須知侍者難開口，無可還他即便休。"
        ],
        "title": "頌古五十三首  其一六",
        "id": "ca49f122-59a5-455e-83ec-759bbfcab64c"
    },
    {
        "author": "釋文禮",
        "paragraphs": [
            "薤歌聲咽些聲長，聽得哀哀忽斷腸。",
            "依舊紅輪西畔沒，大千無地著凄涼。"
        ],
        "title": "頌古五十三首  其一七",
        "id": "b37c91d2-4e7a-44f6-9be4-e9fc7d81d28d"
    },
    {
        "author": "釋文禮",
        "paragraphs": [
            "山忘孤峻玉忘瑕，到處仙源是我家。",
            "堪笑葛洪曾未悟，遠從勾漏問丹砂。"
        ],
        "title": "頌古五十三首  其一八",
        "id": "9de7df12-f69b-421c-b5f1-44c49d9c7e4d"
    },
    {
        "author": "釋文禮",
        "paragraphs": [
            "說理談真面紫宸，鵝湖大義枉勞神。",
            "由來佛性難名邈，爭似君王默契親。"
        ],
        "title": "頌古五十三首  其一九",
        "id": "6da19d0b-f86b-4061-b56b-cc01a463449f"
    },
    {
        "author": "釋文禮",
        "paragraphs": [
            "作舞金牛錯用心，喚人喫飯笑忻忻。",
            "黄金自有黄金價，何必和沙賣與人。"
        ],
        "title": "頌古五十三首  其二○",
        "id": "50349ca7-e995-45ba-9da5-e99d56ddff5a"
    },
    {
        "author": "釋文禮",
        "paragraphs": [
            "看破牛皮徹底穿，到頭無義亦無文。",
            "問伊遮得何人眼，梵語唐言總不分。"
        ],
        "title": "頌古五十三首  其二一",
        "id": "2deaeb02-d71e-48d6-ad15-0901119361a2"
    },
    {
        "author": "釋文禮",
        "paragraphs": [
            "不作青黄見，其如稻穗何。",
            "鵝王能擇乳，鷂子過新羅。"
        ],
        "title": "頌古五十三首  其二二",
        "id": "0ff8a355-7310-432e-9f38-7b4bf5804aea"
    },
    {
        "author": "釋文禮",
        "paragraphs": [
            "百千諸佛居何士，崔顥曾題黄鶴樓。",
            "倒腹傾腸猶不會，長江千古自東流。"
        ],
        "tags": [
            "长江"
        ],
        "title": "頌古五十三首  其二三",
        "id": "8b6f828b-1578-492d-9dbb-069298b94b7b"
    },
    {
        "author": "釋文禮",
        "paragraphs": [
            "天地同根物一體，大夫曾舉向南泉。",
            "庭前指出花如夜，幾箇親曾到檻前。"
        ],
        "title": "頌古五十三首  其二四",
        "id": "780228ca-c792-4af0-9556-ce8c9ceb768d"
    },
    {
        "author": "釋文禮",
        "paragraphs": [
            "散席迢迢到海涯，點頭橈下喪全機。",
            "父南子北今何在，月冷漁歌落釣磯。"
        ],
        "title": "頌古五十三首  其二五",
        "id": "1d923f16-0934-4ebc-933c-3ec1cfa5c66a"
    },
    {
        "author": "釋文禮",
        "paragraphs": [
            "若陳見面太懸殊，雲水重新誑惑渠。",
            "謾說當時曾省悟，却將魚目當明珠。"
        ],
        "title": "頌古五十三首  其二六",
        "id": "c8183c99-d613-44db-91ce-5e2ebde7f996"
    },
    {
        "author": "釋文禮",
        "paragraphs": [
            "泥佛金佛木佛，度水度火度爐。",
            "妙體本來無處所，莫將真佛强塗糊。"
        ],
        "title": "頌古五十三首  其二七",
        "id": "cd596df8-8924-48e9-9390-b868d98d7cca"
    },
    {
        "author": "釋文禮",
        "paragraphs": [
            "不知兀坐常輪轉，空下禪牀遶一遭。",
            "背面却言虧一半，老婆惡業自家招。"
        ],
        "title": "頌古五十三首  其二八",
        "id": "88ee7885-7869-4d39-a7e1-c5b9b1e162c8"
    },
    {
        "author": "釋文禮",
        "paragraphs": [
            "上等接人，了無回互。",
            "據坐堂堂，是何謂度。",
            "帥王用處若軒昂，爲渠拽倒破禪床。"
        ],
        "title": "頌古五十三首  其二九",
        "id": "3a970592-8150-4128-b33b-5e284a431075"
    },
    {
        "author": "釋文禮",
        "paragraphs": [
            "以此振鈴伸召請，旋風連架打將來。",
            "大悲院里邏齋去，肘露皮穿可怪哉。"
        ],
        "title": "頌古五十三首  其三○",
        "id": "ebf4c3cd-2b9f-4f0c-b520-a70602b78214"
    },
    {
        "author": "釋文禮",
        "paragraphs": [
            "賸噇生菜似頭馿，臨濟堂前捉敗渠。",
            "聳耳長鳴隨踢踏，不知業債倩誰除。"
        ],
        "title": "頌古五十三首  其三一",
        "id": "d171a29d-6471-4ca7-b90f-724dd60fe601"
    },
    {
        "author": "釋文禮",
        "paragraphs": [
            "階頭放下劫初鈴，相撲呼它馬使名。",
            "五棒打來無雪處，却言渠不是官行。"
        ],
        "title": "頌古五十三首  其三二",
        "id": "7789c312-c5a5-48bc-9360-07093bb56493"
    },
    {
        "author": "釋文禮",
        "paragraphs": [
            "禍福無門口自招，三遭瞎棒打馿腰。",
            "可憐敗國亡家恨，萬古春風吹不消。"
        ],
        "title": "頌古五十三首  其三三",
        "id": "b494d43d-d75e-4aee-bcdc-97c021086d3a"
    },
    {
        "author": "釋文禮",
        "paragraphs": [
            "家常添鉢繞村行，驀地一聲無厭生。",
            "化主分明嫌少在，籬門掩却强惺惺。"
        ],
        "title": "頌古五十三首  其三四",
        "id": "33e87e7b-1308-465f-9339-c8483a27adeb"
    },
    {
        "author": "釋文禮",
        "paragraphs": [
            "烏藤倒掛向平田，便把羸牛痛下鞭。",
            "更說養來經五歲，始終只是老婆禪。"
        ],
        "title": "頌古五十三首  其三五",
        "id": "e2e0ce47-5941-4757-acb4-92c615aaa2c2"
    },
    {
        "author": "釋文禮",
        "paragraphs": [
            "師之一字太孤危，文□□無作者知。",
            "不領韶陽提起處，且從默處認殘碑。"
        ],
        "title": "頌古五十三首  其三六",
        "id": "deac821e-310c-42db-b920-220479da968d"
    },
    {
        "author": "釋文禮",
        "paragraphs": [
            "親到龍潭已暗投，夜深誰共御街遊。",
            "紙燈吹滅狼烟息，坐斷中原四百州。"
        ],
        "title": "頌古五十三首  其三七",
        "id": "fee88689-4551-4503-a929-501b0e76b72a"
    },
    {
        "author": "釋文禮",
        "paragraphs": [
            "山邊水邊待月明，暫向人間借路行。",
            "如今還向山邊去，只有湖水無行路。"
        ],
        "title": "頌古五十三首  其三八",
        "id": "d99dba74-331b-49c6-95dd-aba1550516cc"
    },
    {
        "author": "釋文禮",
        "paragraphs": [
            "住山境界問如何，女子雙鬟鬢已皤。",
            "覿面不逢休更會，白雲飛過舊山河。"
        ],
        "title": "頌古五十三首  其三九",
        "id": "9b24e3f9-2465-4988-864a-b523abd8fba6"
    },
    {
        "author": "釋文禮",
        "paragraphs": [
            "菴僧真實濟兇人，一喝分明出差珍。",
            "莫道賊魁非別者，當頭雪刃用來親。"
        ],
        "title": "頌古五十三首  其四○",
        "id": "b609df64-1c25-4b5c-b4da-d30091e09228"
    },
    {
        "author": "釋文禮",
        "paragraphs": [
            "四方八面沒邊疆，暴雨狂風無處藏。",
            "古廟裏頭休軃避，移舟別有好商量。"
        ],
        "title": "頌古五十三首  其四一",
        "id": "173c3c55-d69f-455f-8d3a-2f3985dfb734"
    },
    {
        "author": "釋文禮",
        "paragraphs": [
            "法戰場開驗克賓，解施武略對將軍。",
            "如何有罪全無賞，待展奇謀自策勛。"
        ],
        "title": "頌古五十三首  其四二",
        "id": "af7c4410-cb1f-4a94-8235-e2d0d8012c2f"
    },
    {
        "author": "釋文禮",
        "paragraphs": [
            "不動蒲帆問一言，大魚却被小魚吞。",
            "直從意外超唇吻，始信巖頭無腦門。"
        ],
        "title": "頌古五十三首  其四三",
        "id": "fde73f98-6f77-4b2f-8303-2eaf2cac7ff3"
    },
    {
        "author": "釋文禮",
        "paragraphs": [
            "從來六箇不知音，一箇全拋惡浪深。",
            "義斷情忘無處覓，三千剎海冷沉沉。"
        ],
        "title": "頌古五十三首  其四四",
        "id": "fe5b5da1-649d-40c0-bf37-71563b9dbb0a"
    },
    {
        "author": "釋文禮",
        "paragraphs": [
            "有句無句，如藤倚樹。",
            "回避無門，毒蛇當路。",
            "樹倒藤枯，句歸何處。",
            "明眼衲僧，一場罔措。"
        ],
        "title": "頌古五十三首  其四五",
        "id": "e7ad6c19-b065-428a-bd1c-fc29130d8b45"
    },
    {
        "author": "釋文禮",
        "paragraphs": [
            "磐陀漠漠秘蒼苔，終日跏趺兩鬢摧。",
            "縱使不曾呼喚著，何嘗謾得阿師來。"
        ],
        "title": "頌古五十三首  其四六",
        "id": "98f64ad0-8b55-449f-82ca-3e9b55303ed2"
    },
    {
        "author": "釋文禮",
        "paragraphs": [
            "因我得禮你，事從叮囑起。",
            "誰知白蘋風，不在秋江裏。"
        ],
        "title": "頌古五十三首  其四七",
        "id": "f043e08a-4eda-44db-ab13-37c129878da1"
    },
    {
        "author": "釋文禮",
        "paragraphs": [
            "讀書人報來，豈在之乎者。",
            "孔子與周公，皆不及門也。"
        ],
        "title": "頌古五十三首  其四八",
        "id": "f52c2936-e4f4-4425-9317-e3f25c893297"
    },
    {
        "author": "釋文禮",
        "paragraphs": [
            "天地廣無邊，何云藏北斗。",
            "跛脚老雲門，未明三八九。"
        ],
        "title": "頌古五十三首  其四九",
        "id": "312d04c1-ba05-406b-8394-f2801b469b60"
    },
    {
        "author": "釋文禮",
        "paragraphs": [
            "樹凋葉落聊伸問，體露金風錯指蹤。",
            "带累兒孫無豹變，等閒落在草窠中。"
        ],
        "title": "頌古五十三首  其五○",
        "id": "3e2e2b8e-1ba2-4c4c-bcf1-9dc6859af167"
    },
    {
        "author": "釋文禮",
        "paragraphs": [
            "賀家湖上天華寺，一一軒窗面水開。",
            "不是閉門防俗客，愛閑能有幾人來。"
        ],
        "title": "頌古五十三首  其五一",
        "id": "917f2efb-89a6-4ef6-a0b9-d29cd48b17e3"
    },
    {
        "author": "釋文禮",
        "paragraphs": [
            "大龍景物最幽妍，澗水山花照眼鮮。",
            "堅固法身何必問，風光長在劫壺先。"
        ],
        "title": "頌古五十三首  其五二",
        "id": "45beb55d-b015-4774-9218-93e0fae45735"
    },
    {
        "author": "釋文禮",
        "paragraphs": [
            "白牛烹了正熙熙，皮角官中却要追。",
            "將下帽簷輸納了，燈前更鼓夜遲遲。"
        ],
        "title": "頌古五十三首  其五三",
        "id": "824d2ba4-def7-4651-955f-17e943fb1ceb"
    },
    {
        "author": "釋文禮",
        "paragraphs": [
            "黄鍾纔起時，九數從頭數。",
            "相將幽谷鶑啼，次第雕梁燕語。",
            "田父祭勾芒，叢祠敲社鼓。",
            "農父狎牛郎，村姑教蠶婦。",
            "光陰老盡世間人，冬至寒食一百五。"
        ],
        "title": "偈二首  其一",
        "id": "b1a2cf5f-10cc-483a-964f-a5c2b54b4b4a"
    },
    {
        "author": "釋文禮",
        "paragraphs": [
            "此力分明在不欺，不欺能有幾人知。",
            "要明象兔全提句，看取陞階正笏時。"
        ],
        "title": "偈二首  其二",
        "id": "e53462f1-d67d-486f-87fa-5661de3b60cd"
    },
    {
        "author": "釋文禮",
        "paragraphs": [
            "震忽雷，飛閃電。",
            "夜叉頭，菩薩面。"
        ],
        "title": "偈頌五首  其一",
        "id": "090b130a-312a-4d1a-8022-97d2c027583f"
    },
    {
        "author": "釋文禮",
        "paragraphs": [
            "萬松關迥，九隴烟橫。",
            "谷風傳響，澗水流聲。"
        ],
        "title": "偈頌五首  其二",
        "id": "d9d964c8-cd4d-425d-8ceb-9595805d0170"
    },
    {
        "author": "釋文禮",
        "paragraphs": [
            "衆生本不曾迷，夜闌雞向五更啼。",
            "諸佛本不曾悟，秋清雁度長空去。",
            "西窗昨夜月華明，涼飆已到梧桐樹。"
        ],
        "title": "偈頌五首  其三",
        "id": "3f8baa59-aced-491e-b6c8-27812553036c"
    },
    {
        "author": "釋文禮",
        "paragraphs": [
            "七尺單前，一蒲團地。",
            "橫亙十方，豎窮三際。"
        ],
        "title": "偈頌五首  其四",
        "id": "581e23dc-aa91-468e-9b30-54f9f3c7faeb"
    },
    {
        "author": "釋文禮",
        "paragraphs": [
            "夜明簾外，寶鑑臺前。",
            "元無兼带，豈有偏圓。",
            "古渡無人霜月冷，蘆花風靜鷺鷥眠。"
        ],
        "title": "偈頌五首  其五",
        "id": "c0682391-9370-49e4-adae-066116588899"
    },
    {
        "author": "釋文禮",
        "paragraphs": [
            "七珍八寶任君需，三物從來的是無。",
            "若向無中拈得出，不須見佛問何如。"
        ],
        "title": "頌七賢女遊屍陀林",
        "id": "a9439abe-bb17-444d-b021-829e8cc4dc21"
    },
    {
        "author": "釋文禮",
        "paragraphs": [
            "喚起窗全曙，催歸日未西。",
            "無心花裏鳥，更與盡情啼。"
        ],
        "title": "頌馬祖因僧問離四句絕百非",
        "id": "5300a004-fa83-4aeb-bec1-bf885eabc128"
    },
    {
        "author": "釋文禮",
        "paragraphs": [
            "咄咄胡僧，齒缺面黑。",
            "滿口鄉談，無人譯得。",
            "只知結果自然成，不知滿地花狼藉。"
        ],
        "title": "六代祖師贊  其一",
        "id": "aa29cacb-4ca2-4b9a-9c4d-e608d3eaf9dd"
    },
    {
        "author": "釋文禮",
        "paragraphs": [
            "哀哉斷臂，甘受欺瞞。",
            "心既不有，何處求安。",
            "寂寂少林人不見，一庭風雪夜漫漫。"
        ],
        "title": "六代祖師贊  其二",
        "id": "1d2e3d79-55ad-4f83-9424-2f66ddf7108d"
    },
    {
        "author": "釋文禮",
        "paragraphs": [
            "內外中間，覓罪不得。",
            "瞌睡醒來，眼睛突出。",
            "一從歸去皖公山，直至如今沒蹤蹟。"
        ],
        "title": "六代祖師贊  其三",
        "id": "d1c3e34f-81e4-41ca-943e-052892d7e128"
    },
    {
        "author": "釋文禮",
        "paragraphs": [
            "破頭山前，三辭詔旨。",
            "教壞小兒，賣弄唇嘴。",
            "無端又上牛頭山，更與懶融說道理。"
        ],
        "title": "六代祖師贊  其四",
        "id": "323ab473-4864-42ee-9e91-e743aa3d78fd"
    },
    {
        "author": "釋文禮",
        "paragraphs": [
            "黄梅再來，青松依舊。",
            "前身後身，一場逗漏。",
            "七百高僧總作家，唯有南能不唧𠺕。"
        ],
        "title": "六代祖師贊  其五",
        "id": "0c87d04f-5f21-4c85-a689-83a696e2e565"
    },
    {
        "author": "釋文禮",
        "paragraphs": [
            "倩人書偈，巧說脫空。",
            "傳衣宵遁，喪盡英雄。",
            "非風旛動惟心動，依舊埋身草莽中。"
        ],
        "title": "六代祖師贊  其六",
        "id": "4f2522b8-e675-4b53-aa9a-902a54160bb9"
    },
    {
        "author": "釋文禮",
        "paragraphs": [
            "耳根聵兀如鴟，項頸縮拗如馿，有問東却答西。",
            "未嘗許可，說甚傳持。",
            "臨行三轉語，自起一團疑。",
            "幾多吞不下，背後亂鍼錐。",
            "咬定牙關供死款，鐵牛耕破舌頭皮。"
        ],
        "title": "松源和尚贊",
        "id": "df33d7dc-c174-49c5-9559-7003fbaccf7a"
    },
    {
        "author": "釋文禮",
        "paragraphs": [
            "莫年結屋傍山椒，門外荆蕪沒半腰。",
            "幾度賺君來扣擊，老無氣力舉藤條。"
        ],
        "title": "示圓證知客",
        "id": "6ee162f9-8899-4af0-967f-a7f0df95f838"
    },
    {
        "author": "釋文禮",
        "paragraphs": [
            "墾土耕烟四十年，了無禪教與人傳。",
            "钁頭邊事誰相委，八月深居有筍鞭。"
        ],
        "title": "寄真寂深居圓鑑浄和尚",
        "id": "40b7353e-e718-49a4-a949-bf0c0ad973f7"
    },
    {
        "author": "釋文禮",
        "paragraphs": [
            "橋橫飛澗上崔嵬，澗瀑千尋吼怒雷。",
            "五百聲聞看不破，至今活葬在巖隈。"
        ],
        "title": "天台石橋",
        "id": "def02804-7eca-41b4-8dfa-6d41435b3646"
    },
    {
        "author": "釋文禮",
        "paragraphs": [
            "秋來歸去雁山阿，爲問龍湫諾詎那。",
            "貪看高崖千丈雪，伽梨打濕竟如何。"
        ],
        "title": "送僧歸雁山",
        "id": "2bd197f2-f40f-460b-9ed4-027d721fa410"
    },
    {
        "author": "釋文禮",
        "paragraphs": [
            "颺下天台故紙堆，爲搜言外蔣山來。",
            "浙翁拶到無棲泊，謂實情忘撒手回。"
        ],
        "title": "送晦巖佛光法師歸天竺  其一",
        "id": "429b2bea-6efa-451e-bf12-794df02bbdde"
    },
    {
        "author": "釋文禮",
        "paragraphs": [
            "歸去相依有鷲山，渠家一向斥前三。",
            "誰知開異來同了，圓旨如今亦厭談。"
        ],
        "title": "送晦巖佛光法師歸天竺  其二",
        "id": "31a12d48-4021-4dfb-88cc-bd08880e5f8f"
    },
    {
        "author": "釋文禮",
        "paragraphs": [
            "送子參尋靈鷲山，諸方多是落前三。",
            "自從開異歸同後，玄旨於今亦倦談。"
        ],
        "title": "佛光炤公首依於梁渚今往下竺參北峰印禪師二首  其一",
        "id": "af718fa8-5b5c-4ca4-8124-13e164ff4744"
    },
    {
        "author": "釋文禮",
        "paragraphs": [
            "揀境分明妙藥方，餘之分別更須忘。",
            "晚風吹落殘紅片，休向枝頭覓舊香。"
        ],
        "title": "佛光炤公首依於梁渚今往下竺參北峰印禪師二首  其二",
        "id": "b05d0354-b1d1-4c43-ad88-00fa0d6ae804"
    },
    {
        "author": "釋文禮",
        "paragraphs": [
            "亭亭相對兩蒼松，不覺當門觸祖翁。",
            "後代兒孫無著莫，忍聽蕭瑟起凄風。"
        ],
        "title": "贊應菴華",
        "id": "aef35120-31f3-45d3-978a-9f43df40c1ee"
    },
    {
        "author": "釋文禮",
        "paragraphs": [
            "施爲動靜憑誰力。"
        ],
        "title": "句",
        "id": "a4c92b46-134c-4bd1-8301-00e552afc837"
    },
    {
        "author": "李兼",
        "paragraphs": [
            "勸爾編氓莫事魔，魔成剗地禍殃多。",
            "家財破蕩身狼籍，看取胡忠季子和。"
        ],
        "title": "戒事魔十詩  其一",
        "id": "92d6884b-29ec-45d2-994c-bc4e8994aa5b"
    },
    {
        "author": "李兼",
        "paragraphs": [
            "白衣夜會說無根，到曉奔逃各出門。",
            "此是邪魔名外道，自投刑辟害兒孫。"
        ],
        "title": "戒事魔十詩  其二",
        "id": "b0c26bc7-2e21-42e4-9d9f-b207d3e84d63"
    },
    {
        "author": "李兼",
        "paragraphs": [
            "金鍼引透白蓮池，此語欺人亦自欺。",
            "何似田桑家五畝，雞豚狗彘勿違時。"
        ],
        "title": "戒事魔十詩  其三",
        "id": "cc741991-cf0e-4192-84d2-20e277ac7f06"
    },
    {
        "author": "李兼",
        "paragraphs": [
            "莫念雙宗二會經，官中條令至分明。",
            "罪流更溢三千里，白佛安能救爾生。"
        ],
        "title": "戒事魔十詩  其四",
        "id": "45c2fab3-fe02-44cd-ba05-87d93f7890f0"
    },
    {
        "author": "李兼",
        "paragraphs": [
            "生兒只遣事犁鉏，有智宜令早讀書。",
            "莫被胡輝相引誘，此人决脊尚囚拘。"
        ],
        "title": "戒事魔十詩  其五",
        "id": "1a44303b-d61f-443d-af6a-1319129116a1"
    },
    {
        "author": "李兼",
        "paragraphs": [
            "蚩蚩女婦太無知，喫菜何須自苦爲。",
            "料想阿童鞭背後，心中雖悔可能追。"
        ],
        "title": "戒事魔十詩  其六",
        "id": "b7d30527-210c-4a02-90ca-7c47e753f370"
    },
    {
        "author": "李兼",
        "paragraphs": [
            "仙居舊有祖師堂，坐落當初白塔鄉。",
            "眼見菜頭頭落地，今人諱說呂師囊。"
        ],
        "title": "戒事魔十詩  其七",
        "id": "e073d81b-5389-4ccc-915d-6768a81fda42"
    },
    {
        "author": "李兼",
        "paragraphs": [
            "貴賤家家必有尊，如何舍祖事魔神。",
            "細思父母恩難報，早轉頭來孝爾親。"
        ],
        "title": "戒事魔十詩  其八",
        "id": "4b23beb1-2e26-472c-b7dd-ee7a0a4482ae"
    },
    {
        "author": "李兼",
        "paragraphs": [
            "肉味魚腥喫不妨，隨宜茶飯守家常。",
            "朝昏但莫爲諸惡，底用金罏爇乳香。"
        ],
        "title": "戒事魔十詩  其九",
        "id": "b9d4b7c7-ee5f-41ba-bb7a-eaf1cff3b43e"
    },
    {
        "author": "李兼",
        "paragraphs": [
            "官家爲是愛斯民，臨遣知州誨爾諄。",
            "願爾進知庠序教，怕嫌爾做事魔人。"
        ],
        "title": "戒事魔十詩  其一○",
        "id": "86f3b37d-b9ef-40df-9f7e-8a0a32349baa"
    },
    {
        "author": "李兼",
        "paragraphs": [
            "自往丹丘去，因循過一年。",
            "孤雲無定止，明月又重圓。",
            "書尾間相問，琴聲淡悄然。",
            "何時當會面，吟醉海濤邊。"
        ],
        "title": "寄白雲軒周道正",
        "id": "74549018-1f64-4774-9f22-9ddec1dd6ef7"
    },
    {
        "author": "李兼",
        "paragraphs": [
            "野鶴昂然不可羈，伴行雙屐一筇枝。",
            "屈公蕭寺三旬客，益我空囊幾卷詩。",
            "亂帙檢殘燒燭夜，淺杯流向落花時。",
            "春光只戀西湖好，不念台山老桂枝。"
        ],
        "tags": [
            "西湖"
        ],
        "title": "送桑澤卿歸天台",
        "id": "aaafc971-ba95-4da1-a27e-86fa5d9a0f3b"
    },
    {
        "author": "李兼",
        "paragraphs": [
            "書法光芒晉永和，後來摹寫不勝多。",
            "考論又得桑夫子，蘭渚風流轉不磨。"
        ],
        "title": "蘭亭題詠  其一",
        "id": "7b963335-edf6-41ba-8df9-69238c4fd752"
    },
    {
        "author": "李兼",
        "paragraphs": [
            "自從繭紙殉昭陵，定武流傳賸得名。",
            "總輯舊聞爲博議，即今真贋不難憑。"
        ],
        "title": "蘭亭題詠  其二",
        "id": "44c62e5d-080f-4bd1-a6c0-38828cb6558f"
    },
    {
        "author": "李兼",
        "paragraphs": [
            "巧鬻非善賈，利穫非良農。",
            "君子不自智，甘與庸人同。",
            "天君見獨者，進退有新功。",
            "忽斂藝文手，反著懷袖中。",
            "客問以臆對，此說非易窮。",
            "吾非甯武子，今學北山翁。"
        ],
        "title": "寄題愚齋",
        "id": "37f3b6d6-d9ea-4da3-9443-11f99c55c1d3"
    },
    {
        "author": "李兼",
        "paragraphs": [
            "蕭寺倚巖郭，昔遊幾何年。",
            "茲辰愜幽賞，杖屨從儒先。",
            "稍穿蒼蘚徑，旋入青蘿烟。",
            "山色若倒屣，松風自鳴絃。",
            "目力眩奇觀，步屧信所便。",
            "俄登旃檀林，金碧耀脩緣。",
            "道旁老木拱，詩翁久飛仙。",
            "蟬蛻萬物表，蝶夢三生前。",
            "至今二百載，相望箕斗懸。",
            "緬懷文忠公，豐碑泯遺鎸。",
            "樂善如緇衣，後世兩稱賢。",
            "山僧矜好事，華表新題璇。",
            "向來委榛棘，時情任渠遷。",
            "先生笑撫掌，此事從古然。",
            "相逢一樽酒，勸君小流連。",
            "江梅欲浮動，春光向妖妍。",
            "同遊二三子，舂容有佳篇。",
            "歸歟不知夜，霜雪凈寒天。"
        ],
        "title": "奉陪攖寧侍郎遊柏山寺謁梅公墓小憩行軒勉酌",
        "id": "216ddfa1-f0f4-43cb-9c56-123c3f77a66a"
    },
    {
        "author": "李兼",
        "paragraphs": [
            "憶當九夏初，恒御君王手。",
            "西風颯然至，持用焉能久。",
            "人情易變如三秋，君恩覆水不可收。",
            "藉使凉飈奪炎熱，感隕此身終不絕。"
        ],
        "title": "秋扇行",
        "id": "2ffa6b79-bb8a-44a3-980b-b8d81a7c9f07"
    },
    {
        "author": "李兼",
        "paragraphs": [
            "耕夫自立苗且耘，饟婦相敬禮如賓。",
            "畫工貌出態閒暇，不是如今愚野人。",
            "古之農者蓋如此，饁彼公田同婦子。",
            "山林自信有真樂，隠逸傳中無姓字。",
            "吾不能走馬章臺街，畫眉狼籍貽譏諧。",
            "又不能賣酒臨邛市，奔妻萬古不滅恥。",
            "遺風後世豈無存，半在東阡烟雨村。",
            "不見杵臼梁家婦，猶能親舉案前餐。"
        ],
        "title": "題冀缺圖",
        "id": "2b9eedb6-9455-4c2c-9805-951070c545c0"
    },
    {
        "author": "李兼",
        "paragraphs": [
            "百穀盈成後，三秋假樂時。",
            "雞豚開社甕，簫鼓賽神祠。",
            "野茹青盈筥，香炊雪滿匙。",
            "欲知田里趣，細誦老翁詩。"
        ],
        "title": "田里",
        "id": "e800c4ca-6020-4f2a-818f-b094c80c7128"
    },
    {
        "author": "李兼",
        "paragraphs": [
            "墜緒今如綫，遺書尚滿床。",
            "功名兩蝸角，世路幾羊腸。",
            "癖有登山屐，貧無在笥裳。",
            "故人應見念，莫遣字稀行。"
        ],
        "title": "次韵周與能",
        "id": "2341ab73-6b64-4a08-9a03-72071839e46b"
    },
    {
        "author": "李兼",
        "paragraphs": [
            "悲思亦何苦，繁聲咽未休。",
            "家庭殘月曙，衰草故園秋。",
            "物化終歸盡，年華迅若流。",
            "要當期子夜，相與和商謳。"
        ],
        "title": "莎雞",
        "id": "c8f27e5e-edfa-4c53-89e6-1ecc532dccd4"
    },
    {
        "author": "李兼",
        "paragraphs": [
            "凌晨躬蕆事，未曉出城關。",
            "路暗雞三唱，天青月一彎。",
            "華香衣笥外，嵐翠竹輿間。",
            "欲盡清游興，官程索遽還。"
        ],
        "title": "曉出",
        "id": "51f29709-6564-45d4-ad2d-3b5bb18696cc"
    },
    {
        "author": "李兼",
        "paragraphs": [
            "弱質司明視，虛名直望舒。",
            "軼迂辭上蔡，能事到中書。",
            "狡計空多窟，珍盤竟付厨。",
            "獨將毫末效，曾紀汗青餘。"
        ],
        "title": "食兔詩",
        "id": "aa3fbcd6-2876-4251-953d-b7820e82903e"
    },
    {
        "author": "李兼",
        "paragraphs": [
            "珍重張公子，交情不我遺。",
            "肯迂林下步，來贄袖中詩。",
            "江樹煙中色，叢梅雪外枝。",
            "吟哦清絕句，一一可同時。"
        ],
        "title": "謝張世顯詩卷",
        "id": "db03e5d8-18eb-420d-abe2-4d0295f00ed8"
    },
    {
        "author": "李兼",
        "paragraphs": [
            "白鳥江天闊，青山佛閣重。",
            "影孤寒日塔，聲殷暮煙鐘。",
            "異世文中選，當時鏡裏容。",
            "猶傳遺蛻骨，只在此高峰。"
        ],
        "title": "鍾山",
        "id": "b3549ff2-b97f-483e-b944-ac661cdf591d"
    },
    {
        "author": "李兼",
        "paragraphs": [
            "斷岸收潢潦，蒼烟出翠微。",
            "衆帆爭鵓港，孤塔認梟磯。",
            "萬事皆前定，重來悟昨非。",
            "此身縻薄爵，何處避危機。"
        ],
        "title": "發于湖",
        "id": "904816f9-34d0-4701-9590-e58e7d7de4c2"
    },
    {
        "author": "李兼",
        "paragraphs": [
            "千帆東下勢連檣，控带河山自一方。",
            "塞角凄風營戍遠，野花濕雨墓田荒。",
            "落霞孤鶩江干闊，去馬來牛歲月長。",
            "老我聲名無一遂，征衫藍縷鬢蒼蒼。"
        ],
        "title": "回次采石",
        "id": "ad08967f-8740-4d5d-955c-3bd4b63b10bb"
    },
    {
        "author": "李兼",
        "paragraphs": [
            "門巷春風翳草萊，筆耕無藝甑生埃。",
            "空成洛下書生詠，敢望青州從事來。",
            "洗盞首供堂上壽，留尊更待月中開。",
            "陶然竟墮難名境，疑是凌歊百尺臺。"
        ],
        "title": "謝當塗陳舍人饋姑孰春",
        "id": "1b6faa9a-4928-4aee-baa5-232b3cd5150e"
    },
    {
        "author": "李兼",
        "paragraphs": [
            "筠窗幽獨靜亡鄰，坐睡從吾一欠伸。",
            "綠樹清圓宜靜晝，孤花寂寞照餘春。",
            "時拈柏子燒銅鼎，旋碾茶團瀹玉塵。",
            "在昔芻蕘猶足採，獨慙無用養閒身。"
        ],
        "title": "晚春",
        "id": "e634f031-1062-4872-9cbd-d58fe7b1f01a"
    },
    {
        "author": "李兼",
        "paragraphs": [
            "天涯客裏送人歸，恨絕青青楊柳枝。",
            "細雨杏園摩詰畫，春風花岸少陵詩。",
            "九天掄擢堪先卜，萬里功名莫後時。",
            "江上豈無西到鴈，平安數遣故人知。"
        ],
        "title": "送交代高丞",
        "id": "4088ca13-88af-4432-ab98-1d63bb337922"
    },
    {
        "author": "李兼",
        "paragraphs": [
            "先生志尚直明廬，庀職毋嫌外且疎。",
            "聊向江城紆驥足，行趨禁闥侍鸞輿。",
            "河陽花樹曾親植，魯相葵根欲盡鋤。",
            "從此把君詩過目，絕勝厚祿故人書。"
        ],
        "title": "簡丘倅即次韵",
        "id": "ac62dcba-3bbe-495c-92cf-99d9668169dd"
    },
    {
        "author": "李兼",
        "paragraphs": [
            "騏驥瘦，駑駘肥，不如占我白石磯。",
            "出無車，食無肉，寧復羨渠黄金屋。",
            "叔孫禮樂何紛綸，兩生不行豈徒云。",
            "丈夫結交半天下，幾人沮溺同耕雲。",
            "捷徑趨榮速如鬼，齷齪豈堪豪右齒。",
            "虞卿著書託窮愁，仲蔚繞宅蓬蒿秋。",
            "朅來話舊重携手，往事紛紛集樽酒。",
            "胸中奇氣耿獨在，匣劍時作蛟龍吼。",
            "窮亦樂，貧非痡，且復安步行坦途。",
            "從人嘲笑我非夫，乘流則逝寧須扶。",
            "亦知落落固難合，焉能鬰鬰屈此乎。",
            "朝驅車於閬風之顛，夕濟舟於丹水之淵。",
            "放身物外豈不好，局蹐人間真可憐。",
            "追若亡，汗漫遊，笑甯子，商聲謳。",
            "豈曰無衣，與子同裘。",
            "天地一馬，日月雙輈。",
            "噫，流光胡可以淹留。"
        ],
        "title": "依韵和吳起季見寄",
        "id": "d9c1dcf5-a9a6-42f4-9a3c-a8962368a689"
    },
    {
        "author": "李兼",
        "paragraphs": [
            "蒹葭漫漫秋風多，陂池水落枯葦柯。",
            "青山斷處落日下，欵乃一聲漁子歌。",
            "高秋鱸肥賤如土，換酒村場醉迷路。",
            "夜深艇子艤前灣，依稀月照蘆花浦。"
        ],
        "title": "蒹葭",
        "id": "d6d0d906-af6b-4435-a739-b20f77a02779"
    },
    {
        "author": "李兼",
        "paragraphs": [
            "昔向畫圖見，今行莽蒼間。",
            "天連疑有路，湖闊更無山。",
            "地入番君國，星潛左蠡灣。",
            "江神相行客，未覺畏途艱。"
        ],
        "title": "舟中",
        "id": "2b25d928-0649-4874-8261-e68ff7e7ee7d"
    },
    {
        "author": "李兼",
        "paragraphs": [
            "路去叢祠修竹林，插天松檜卧龍吟。",
            "翬飛朱閣闌干外，人在白雲巖竇深。",
            "落花半逐流水逝，黄鶴一去莫烟沉。",
            "安得金丹蛻凡骨，一視往昔與來今。"
        ],
        "title": "游道宮",
        "id": "db513239-0322-41c6-b3cb-e4ea747cd8e0"
    },
    {
        "author": "李兼",
        "paragraphs": [
            "落日河西岸，春風水北橋。",
            "地迂帆影轉，石出漲痕銷。",
            "濁釀淋茅滓，頳鱗貫柳條。",
            "幾年安穩處，纔幸適今朝。"
        ],
        "title": "水陽道中",
        "id": "03fd2980-4ce1-4259-acae-c1771b443b17"
    },
    {
        "author": "李兼",
        "paragraphs": [
            "芳洲日云夕，薄言擷蘭荃。",
            "悠悠無與贈，脈脈空自憐。",
            "美人洵且都，爲加一笑嫣。",
            "知己古所重，欲報甘縻捐。",
            "未省晼晚姿，可復成春妍。",
            "彼哉爨下桐，猶爲朱絲弦。"
        ],
        "title": "芳洲",
        "id": "53f69043-3106-417f-91f3-c2f4a59fbc60"
    },
    {
        "author": "李兼",
        "paragraphs": [
            "晚來艤櫂瀕江側，汀草蘋花間紅碧。",
            "無聲畫裏更斜陽，匹練光中正秋色。",
            "雲間落帆繫高樹，烟外牧牛橫短策。",
            "黄昏漁火亂前村，猶有孤吟未歸客。"
        ],
        "title": "江上",
        "id": "0d3d3810-641d-43d1-b6c4-981087cf78d4"
    },
    {
        "author": "李兼",
        "paragraphs": [
            "去郭無多地，肩輿又獨來。",
            "青山隨路轉，老樹挾溪迴。",
            "映水深宜竹，皚林早見梅。",
            "頗思傾白酒，適意卧青苔。"
        ],
        "title": "石子澗",
        "id": "0c325cca-3f33-47b0-93ec-8979f07b93fa"
    },
    {
        "author": "李兼",
        "paragraphs": [
            "地僻塵心遠，臺高縱目賒。",
            "鷺明烟際渚，鳥篆雨餘沙。",
            "橡栗駢秋實，雞冠媚晚花。",
            "斷無車馬客，來問野人家。"
        ],
        "title": "山居苦",
        "id": "0ec28680-c5d6-4e66-9ad5-6bad25ef06f6"
    },
    {
        "author": "李兼",
        "paragraphs": [
            "送者臨門廡，征人暮路歧。",
            "翻思津遣後，可奈獨歸時。",
            "歲旱田疇薄，家貧母子離。",
            "能忘手中綿，密密綴衣濕。"
        ],
        "title": "離家",
        "id": "d2100011-d045-4961-ac87-44f1452516df"
    },
    {
        "author": "嚴大猷",
        "paragraphs": [
            "笏未到身難擊泚，兵如入手易擒吳。"
        ],
        "title": "句",
        "id": "6dc6fc0b-f0a6-4e27-bafc-c7c4e8da8ec8"
    },
    {
        "author": "呂祖平",
        "paragraphs": [
            "細雨輕寒弄曉晴，紛紛鵠立擁書黌。",
            "廣庭賸欲先耆艾，小試聊煩喚弟兄。",
            "韞櫝此時增玉價，傳家有子勝金籝。",
            "鷄蟲得失能多少，也聽春蠶葉上聲。"
        ],
        "title": "縣學秋試",
        "id": "d9c2a410-be48-4426-862c-2534085547a3"
    },
    {
        "author": "石東震",
        "paragraphs": [
            "門前碧蘸一溪斜，髣髴逃秦處士家。"
        ],
        "title": "句",
        "id": "10c1c1ea-9f13-4835-8272-1c83492dfabc"
    },
    {
        "author": "汪忱",
        "paragraphs": [
            "山作危梁千尺橫，一天金泛月波清。",
            "幽禽不復驚棋響，深谷猶能答斧聲。",
            "塔壞尚餘鴻雁意，井荒誰放轆轤鳴。",
            "試將比較天台景，只欠璁瓏琪樹英。"
        ],
        "title": "爛柯山",
        "id": "23f0f76a-dc43-451a-939d-a5a945bc95b3"
    },
    {
        "author": "陳玨",
        "paragraphs": [
            "潛虬成穴古危岑，曾爲編氓霈旱霖。",
            "石怪自留千載跡，泥蟠難駐九天心。",
            "老松猶學拏雲勢，群籟渾驚動地吟。",
            "瀟灑禪關連勝概，追遊誰不快煩襟。"
        ],
        "title": "蛻龍洞",
        "id": "bc8010df-708b-4c77-b704-df285eec7653"
    },
    {
        "author": "陳玨",
        "paragraphs": [
            "高壓玉龍腰，參差雁勢朝。",
            "雄吞五湖闊，平揖兩山嶢。",
            "闌檻中流出，炎蒸白晝消。",
            "暫來塵慮息，那復日逍遥。"
        ],
        "title": "垂虹亭",
        "id": "e3931377-6574-4d14-9508-6f4c449a13c5"
    },
    {
        "author": "陳玨",
        "paragraphs": [
            "石洞雲歸春雨足，海門月上夜潮生。"
        ],
        "title": "句",
        "id": "b3fefe85-1647-455d-85b4-60cd53db861a"
    },
    {
        "author": "黄珩",
        "paragraphs": [
            "豐鐘逐散曉雲遮，我欲伸冤玉帝家。",
            "青女一身都是膽，年年隨下月偷花。"
        ],
        "title": "和劉後村梅花絕句  其一",
        "id": "70bb186e-03bf-4c25-9aac-0209e1b35f9c"
    },
    {
        "author": "黄珩",
        "paragraphs": [
            "一雙白鶴騎焉往，十萬青蚨散即休。",
            "吟透何郎早春句，輸他占射得揚州。"
        ],
        "title": "和劉後村梅花絕句  其二",
        "id": "4a59c3a7-30f6-4c04-896c-9229a74b4e58"
    },
    {
        "author": "黄珩",
        "paragraphs": [
            "真色果無描寫法，漢人枉自殺毛公。"
        ],
        "title": "句",
        "id": "17a4998d-904a-4476-a173-0e76c965f7a5"
    },
    {
        "author": "李簡",
        "paragraphs": [
            "佛身充滿大千界，蓮座玄談海水翻。",
            "融攝群修證圓覺，靈通虛徹卓然存。"
        ],
        "title": "伯時番王禮佛圖卷",
        "id": "b03bb8c6-4f81-4a66-922e-8f97d7050173"
    },
    {
        "author": "李簡",
        "paragraphs": [
            "挹香不盈懷，餐英淡無味。"
        ],
        "title": "句  其一",
        "id": "f00535e3-dfd2-4ba1-95b5-686da34ba7c5"
    },
    {
        "author": "李簡",
        "paragraphs": [
            "向來紅與紫，隨流去如雲。",
            "雖有故枝在，花落何紛紛。"
        ],
        "title": "句  其二",
        "id": "2a3c1b47-ec8d-4a6e-827a-33aca1817d5b"
    },
    {
        "author": "趙由濟",
        "paragraphs": [
            "悠悠我祖，始於軒轅。",
            "既歷高陽，秩秩大猷。",
            "爰自伯益，舜賜皂斿。",
            "中衍仕商，造父御周。",
            "征彼徐方，營營有功。",
            "邑於趙城，大河之東。",
            "建仕晉國，耿光其封。",
            "成宣諭日，畏夏愛冬。",
            "岸賈作難，嬰臼立孤。",
            "襄子始大，常山得符。",
            "於赫烈侯，懋建丕圖。",
            "肅侯武靈，兆配有虞。",
            "西漢子都，生長河間。",
            "暨於唐末，今族居燕。",
            "卜遷大梁，世系綿綿。",
            "厚德豐功，宜永其傳。",
            "中罹多難，西歷江沱。",
            "眷焉吾族，豐水居多。",
            "百川有源，衆條有柯。",
            "庸修家牒，克俾無訛。",
            "顧及伯仲，憂患更多。",
            "瞻歎古烈，自憐其生。",
            "厥生豈偶，三辰垂精。",
            "德業未進，敢不戰兢。",
            "我心伊何，當念於初。",
            "感彼霜露，愴然躊躇。",
            "奉先如在，宗戚相依。",
            "椿臺萱草，高堂可娛。",
            "惟忠惟孝，立身有本。",
            "嗟爾後進，朂哉自勉。",
            "萬有能銷，期道無泯。",
            "溫恭朝夕，云胡不謹。",
            "顯親揚名，俾昌俾熾。",
            "善保家聲，期於不替。",
            "尚念前人，留心譜系。",
            "受天之慶，爰及苗裔。"
        ],
        "title": "譜樂歌",
        "id": "4b22acb2-ffb0-4bd6-8484-4adcd00f5dfb"
    },
    {
        "author": "史達祖",
        "paragraphs": [
            "一百六朝花雨過，柳梢猶爾病春寒。",
            "晉官今日炊烟斷，併著新晴看牡丹。"
        ],
        "title": "清明  其一",
        "id": "854501ca-db52-4bc6-a0da-fbf4cd5d1820"
    },
    {
        "author": "史達祖",
        "paragraphs": [
            "宮燭分烟眩曉霞，驚心知又度年華。",
            "榆羹杏粥誰能辦，自採庭前薺菜花。"
        ],
        "title": "清明  其二",
        "id": "5b56da46-920b-4114-a103-fdb726fc9da7"
    },
    {
        "author": "史達祖",
        "paragraphs": [
            "遺像人猶思後主。"
        ],
        "title": "句",
        "id": "bc44cfd4-0ef5-4f4e-af39-e0c564bc864d"
    },
    {
        "author": "周文璞",
        "paragraphs": [
            "伯鸞出京師，慷慨歌五噫。",
            "豈無濟時心，升降與我違。",
            "有來適吳中，舂粱救寒饑。",
            "吳人皋伯通，舎之慰窮棲。",
            "方志雖或除，此橋猶可稽。",
            "伯鸞號逸民，佳傳照綠綈。",
            "伯通頼有此，庶幾與之齊。",
            "至今閶門外，兩冢陪要離。",
            "累累各高大，冥冥春草萋。",
            "古者賢哲人，不計鳳與鷄。",
            "焜耀亦偶爾，埋沒何淒兮。",
            "出語賀兩公，亦以昌吾詩。"
        ],
        "title": "皋橋",
        "id": "969cb0bb-1d8b-4ef6-a67c-de6c419b627b"
    },
    {
        "author": "周文璞",
        "paragraphs": [
            "白石招我入書齋，使我速禮金塗塔。",
            "我疑此塔非世有，白石云是錢王禁中物。",
            "上作如來捨身相，饑鷹餓虎紛相向。",
            "拈起靈山受記時，龍天帝釋應惆悵。",
            "形模遠自流沙至，鑄出今回更精緻。",
            "錢王納土歸京師，流落多在西湖寺。",
            "錢王本是英雄人，白蓮花現國主身。",
            "蛇鄉虎落狗脚朕，何如紅袍玉带稱功臣。",
            "天封坼開即退聽，兩浙不聞笳鼓競。",
            "歸來佛子作護持，太師尚父尚書令。",
            "一枚傳到白石生，生今但有能詩聲。",
            "同袍秦外銛師兄，哦詩禮塔作佛事，同喫地爐山芋羹。",
            "何曾薰陸綺床供，但見相輪銅綠明。",
            "哦詩禮塔猶未畢，蘆葉低飛山雨濕。"
        ],
        "tags": [
            "西湖"
        ],
        "title": "堯章金銅佛塔歌",
        "id": "5904ac63-8664-48c4-8642-dd73695a4178"
    },
    {
        "author": "周文璞",
        "paragraphs": [
            "雲杪熒熒一塔燈，覺皇舎利寶煙凝。",
            "山門推上三更月，似照前朝禮拜僧。"
        ],
        "title": "初至長干寺",
        "id": "6e66b350-9262-4adf-baa1-2bc2a4d71b18"
    },
    {
        "author": "周文璞",
        "paragraphs": [
            "我行古井邑，北風吹倒人。",
            "旗店語簇簇，石路聲轔轔。",
            "下車得少憩，亭午聽司晨。",
            "豈但田秔香，更覺村醪醇。",
            "懷哉厭王氣，契闊毋重陳。",
            "舊爲秣陵尉，今爲鍾山神。"
        ],
        "title": "回次秣陵",
        "id": "d7014873-b9a5-420d-942a-639595262548"
    },
    {
        "author": "周文璞",
        "paragraphs": [
            "雅頌聲流到楚詞，更無人見獨看時。",
            "池頭五粒初摇動，却替幽人說舊詩。"
        ],
        "title": "哦松夏夜",
        "id": "67a81650-7da0-40f3-878d-7d3ddeca5e6a"
    },
    {
        "author": "周文璞",
        "paragraphs": [
            "夜聞春雨來，濃綠凈於洗。",
            "有禽自南翥，自呼不能已。",
            "豈非湘川下，或自江左起。",
            "黄陵見哀妃，白下感遊子。",
            "仍多憂其兄，宛轉深樹裏。",
            "汝兄今何在，荆棘日靡靡。",
            "豈非囚空山，或已投逝水。",
            "年深桎梏化，波冷皮肉死。",
            "鷓鴣謹勿痛，此係造物理。",
            "吾若破析言，汝恨入骨髓。",
            "風吹慈竹林，苔暈上深紫。",
            "吾亦念故鄉，日夜夢鄰里。",
            "不如各歸休，闕月照西鄙。"
        ],
        "title": "鷓鴣",
        "id": "568a899d-0b06-4359-b523-ad157801b5cd"
    },
    {
        "author": "周文璞",
        "paragraphs": [
            "星星鬢髮卧林丘，詔使東川作郡侯。",
            "髯叟望公來海嶠，癭兵迎守去夔州。",
            "珍圖想掛茅齋壁，巧石應隨竹釘舟。",
            "教得巴童歌舞好，侍郎千萬却歸休。"
        ],
        "title": "懷何月湖",
        "id": "91e0438f-3682-4000-84da-38510e4402b5"
    },
    {
        "author": "周文璞",
        "paragraphs": [
            "古寺閟岑鬰，空梁懸齋魚。",
            "神坐既欹仄，德容亦饑虛。",
            "先生貧有命，山僧樂無餘。",
            "長安滿市花，匹馬吟九衢。",
            "寥寥北邙山，而誰噫荒墟。",
            "豈有先生者，不如山僧歟。",
            "盲風振苕華，重露落芙蕖。",
            "何當醉尉歸，方坐釣水隅。"
        ],
        "title": "瀨上懷古",
        "id": "5619edb7-4b19-4512-bce3-05b5c6f87ec7"
    },
    {
        "author": "周文璞",
        "paragraphs": [
            "估客征夫上野橋，錦縭玉瑱亦蕭條。",
            "人間多少乘除事，到了英雄恨不消。"
        ],
        "title": "瀨上貞女祠",
        "id": "2260a73a-8ce9-4d00-a2f6-9f95da8e668a"
    },
    {
        "author": "周文璞",
        "paragraphs": [
            "君王有遺令，婢子守空臺。",
            "遥望西陵下，漆燈照鴆杯。",
            "玉顔闕釵澤，松柏生悲哀。",
            "低吟短歌行，想像姦雄才。",
            "清泉沈金彩，古煙凝紫灰。",
            "零落故瓦在，雕鎸若陶坯。",
            "爲人作書研，詞章出詼諧。",
            "上下千載間，流轉何悠哉。",
            "那知墟中人，天命不復來。",
            "齊昏亦披猖，增三築崔嵬。",
            "年年漳河頭，野棠如雪開。"
        ],
        "title": "銅雀研",
        "id": "73630bd0-3f26-49cf-a028-0db8c0d9568e"
    },
    {
        "author": "周文璞",
        "paragraphs": [
            "家住棲賢雲，泉石恣幽討。",
            "寫出明視孫，眉目增媚好。",
            "卯日行踆踆，衣褐坐芳草。",
            "脫身文字禍，見機恨不早。",
            "仰候月盈縮，脩眉幾回掃。",
            "迷離望靈藥，青松爲三倒。",
            "山人書姓名，欲使好事考。"
        ],
        "title": "丘慶餘畫兔",
        "id": "2c461fe9-815c-4723-9b8d-e448b7e58048"
    },
    {
        "author": "周文璞",
        "paragraphs": [
            "此生無耽嗜，獨具愛書癖。",
            "旁搜固未暇，乍見亦畧識。",
            "塵土苦見汙，更苦官事逼。",
            "紙燈既自剪，竹牖仍僕織。",
            "山邑少文獻，有亦何自覓。",
            "隨行五升瓻，一歲無滴瀝。",
            "向來長安市，閲之常竟夕。",
            "悵然夢裏去，莽莽雲雨側。",
            "哦此謂寒螿，夜漏三十刻。"
        ],
        "title": "夜坐讀書",
        "id": "be62a7d2-1a3d-4018-9185-acdd221fc9ce"
    },
    {
        "author": "周文璞",
        "paragraphs": [
            "崇禧仙舘似官居，二月寒風峭有餘。",
            "傲吏吟哦空峭下，野童放散夜堂初。",
            "熒熒宿火煨村酒，煜煜殘燈鏡道書。",
            "忽聽打窗聲更急，快移銀礫上枯株。"
        ],
        "title": "春雪",
        "id": "166fd8c6-ed58-4119-a921-ec2adbb35fb6"
    },
    {
        "author": "周文璞",
        "paragraphs": [
            "櫻桃花覆地，古廟自青春。",
            "帳裏還丹使，山中采藥人。",
            "風林嗥黑虎，雲路列斑麟。",
            "欲見神君面，連朝禮北辰。"
        ],
        "title": "鶴廟",
        "id": "363657e4-1ed9-43b2-aa84-70c38d300c58"
    },
    {
        "author": "周文璞",
        "paragraphs": [
            "風鳴長史昇天柏，草護仙翁瘞劍塋。",
            "瑞像殿前亡馬跡，養龍池上有鼉鳴。"
        ],
        "title": "玉晨口占",
        "id": "c1a7bf11-75ac-44bd-a789-a49a3f4cb9a0"
    },
    {
        "author": "周文璞",
        "paragraphs": [
            "蕭史水銀粉，番女紅藍花。",
            "狂奴愛風調，脂澤遂成家。",
            "鏡開青峽月，衣近赤城霞。",
            "欲下人間世，槲林栖晚鴉。"
        ],
        "title": "華道士白胭脂",
        "id": "8caf3945-83f8-4ce4-a778-c1ec044f6a73"
    },
    {
        "author": "周文璞",
        "paragraphs": [
            "雲樹重重和淚吟，故宮遺廟有知音。",
            "秦吳萬里皆芳草，染到山花恨最深。"
        ],
        "title": "杜鵑花",
        "id": "6fbce1b6-d010-41c6-bb78-25bfc7f47dd2"
    },
    {
        "author": "周文璞",
        "paragraphs": [
            "長條導幽情，浄色穿戶牖。",
            "酸風釅如醋，少待濃似酒。",
            "颭颭金絲垂，滿眼遮老醜。"
        ],
        "title": "新柳",
        "id": "9c62fef5-3fcb-4d54-bd32-9b1c35408da6"
    },
    {
        "author": "周文璞",
        "paragraphs": [
            "出家纔二十，小築契初心。",
            "水浸籬根冷，苔封井臼深。",
            "狖啼天慘慘，犬吠月陰陰。",
            "又踞藜牀座，焚香鼓內琴。"
        ],
        "title": "王道士庵",
        "id": "38349e81-1f32-4930-a056-fc499ec1630c"
    },
    {
        "author": "周文璞",
        "paragraphs": [
            "稽首遊名山，駕言入華陽。",
            "南洞極秘怪，松草泉水香。",
            "曲几妙隸畫，殘碣刊靈章。",
            "俛首試一闚，冷風襲綃裳。",
            "守菴敬愛客，暖我紫朮湯。",
            "遺我鵝眼錢，云是洞所藏。",
            "往有尋幽徒，入見黄金牆。",
            "侈心或已起，幾受奇鬼戕。",
            "身儻獲會遇，敢恨飛蓬霜。",
            "更丐一片土，小築安閑房。",
            "朝披神芝圖，暮試{扟扌=飠}飯方。"
        ],
        "title": "南華陽洞",
        "id": "013cf040-a653-466f-a355-27e22eac5b15"
    },
    {
        "author": "周文璞",
        "paragraphs": [
            "凌兢下危梯，俯傴生深穴。",
            "回身避雲霧，偃面視日月。",
            "藥苗護谽谺，竹節截㠔嶭。",
            "安知幽蹊下，有此大奇絕。",
            "金牛鏟光景，仙牒尚可閲。",
            "崗頭春已半，枸杞如點血。",
            "便恐顛風興，橫吹石崖裂。"
        ],
        "title": "金牛洞",
        "id": "ce4e80c4-8922-425c-9aee-4953afb4774c"
    },
    {
        "author": "周文璞",
        "paragraphs": [
            "受籙壇前雲更長，春風漠漠杏花香。",
            "峰回路轉無人處，恰見天書字數行。"
        ],
        "title": "山行行歌十首  其一",
        "id": "6a1b7280-c883-420e-877f-9f12197052e4"
    },
    {
        "author": "周文璞",
        "paragraphs": [
            "竦楶雕珉萬萬層，雲頭晃晃現觚稜。",
            "野人自愛幽深景，只是尋常不見僧。"
        ],
        "title": "山行行歌十首  其二",
        "id": "e88a6b4d-37dd-445f-92e5-c8043595f032"
    },
    {
        "author": "周文璞",
        "paragraphs": [
            "道院中間沐髮容，施來元自贊皇公。",
            "君能百拜香煙下，不怕丹瓊路不通。"
        ],
        "title": "山行行歌十首  其三",
        "id": "2b89907c-1775-4054-b6bb-62974a475290"
    },
    {
        "author": "周文璞",
        "paragraphs": [
            "蟲蛀黄連徹夜焚，秦謠楚誦少人聞。",
            "近前欲問新宮信，鶴带靈芝入暮雲。"
        ],
        "title": "山行行歌十首  其四",
        "id": "60c6fe40-6f69-442c-9474-47037db68c39"
    },
    {
        "author": "周文璞",
        "paragraphs": [
            "带淺人家隠樹深，嫩晴天色弄雲陰。",
            "好風嫋嫋穿林去，吹散松黄似鬰金。"
        ],
        "title": "山行行歌十首  其五",
        "id": "b01fa5e8-a400-4b2d-9beb-00efc638766c"
    },
    {
        "author": "周文璞",
        "paragraphs": [
            "遨遊自是不思歸，花氣蒸衣氣力微。",
            "拋棄文書亡俗累，嶺猿吟後閉山扉。"
        ],
        "title": "山行行歌十首  其六",
        "id": "54fda7e0-6bc4-4ec1-9667-baab8af5e59c"
    },
    {
        "author": "周文璞",
        "paragraphs": [
            "天風穩送步虛聲，雜和漫山檜柏鳴。",
            "遠望山腰多白石，細看知是野人行。"
        ],
        "title": "山行行歌十首  其七",
        "id": "c5de9ddc-d2af-4440-a618-ece37ed05c58"
    },
    {
        "author": "周文璞",
        "paragraphs": [
            "中峰道士蕊珠丹，曾與神仙玉煉顔。",
            "見說醉來燒隠訣，藥爐蕭瑟卧空山。"
        ],
        "title": "山行行歌十首  其八",
        "id": "425cd3ab-84cc-40b5-8f1d-ead90c940a71"
    },
    {
        "author": "周文璞",
        "paragraphs": [
            "紫陽道院古丹青，恨渠猶畫化胡經。",
            "晚香滅沒人歸後，自有天風撼玉鈴。"
        ],
        "title": "山行行歌十首  其九",
        "id": "789a0631-7fd4-4b32-bc6c-9127fc6c968b"
    },
    {
        "author": "周文璞",
        "paragraphs": [
            "砌穴蕭森隔土橋，項梁城頌最蕭條。",
            "羽衣歌此招魂魄，直送旛旗上九霄。"
        ],
        "title": "山行行歌十首  其一○",
        "id": "18494c29-2c6b-4599-94f8-57a0d4a8e2ec"
    },
    {
        "author": "周文璞",
        "paragraphs": [
            "自從憂患長精神，兀坐齋房過了春。",
            "鑿落盞乾官燭暗，樗蒲齒齔旅囊貧。",
            "皇天老眼非塵世，白日閑愁自替身。",
            "一段風光好如畫，未須全與路行人。"
        ],
        "title": "壬戌春日",
        "id": "d8eb405f-cd66-4287-a29f-93a939f23483"
    },
    {
        "author": "周文璞",
        "paragraphs": [
            "一丈荒墳上，悠悠落日斜。",
            "子孫來祭後，守墓掃松花。"
        ],
        "title": "至荆公墓  其一",
        "id": "c0e5f936-3e34-4eb4-b3e7-674254c1bdfb"
    },
    {
        "author": "周文璞",
        "paragraphs": [
            "野老從余話，文公在半山。",
            "蹇馿追不及，落日寺深關。"
        ],
        "title": "至荆公墓  其二",
        "id": "abd662f3-106b-4509-ab49-41b35be84342"
    },
    {
        "author": "周文璞",
        "paragraphs": [
            "年少坐談玄，鍾山直北邊。",
            "春風吹夢過，淚浥舊貂蟬。"
        ],
        "title": "至荆公墓  其三",
        "id": "4b24c42b-0ce1-48f2-a13e-28024fec4f1b"
    },
    {
        "author": "周文璞",
        "paragraphs": [
            "守法曾丞相，能文陸左丞。",
            "風流如未泯，應作寺中僧。"
        ],
        "title": "至荆公墓  其四",
        "id": "305d7c69-7408-477f-b64a-8e0f303bd7ca"
    },
    {
        "author": "周文璞",
        "paragraphs": [
            "南朝禁籞夕陽明，猶與遊人作隊行。",
            "煙滿天淵池上路，菜花黄盡綠陰成。"
        ],
        "title": "出白下",
        "id": "96783ed0-3197-42d6-bf0e-8700755c4557"
    },
    {
        "author": "周文璞",
        "paragraphs": [
            "破曉逗苦霧，客鼻何酸辛。",
            "山中氣候異，初日如燭銀。",
            "田間石獸多，知是肉角麟。",
            "古苔半皴腹，化作蒼龜鱗。",
            "兩柱既岌嶪，衆碑亦嶙峋。",
            "幽涂得奇觀，未敢辭埃塵。",
            "連年抱離憂，百嗟亡一呻。",
            "花委鬢毛晚，草奪袍色春。",
            "愁中書櫝失，夢裏歌鍾陳。",
            "窮愁著文字，屢被同行嗔。",
            "同行不相知，而况悠悠人。"
        ],
        "title": "遊栖霞四首  其一",
        "id": "b110c5c9-4c73-4c78-a295-abcf0034e5f0"
    },
    {
        "author": "周文璞",
        "paragraphs": [
            "吾與空門友，相扶歷芳甸。",
            "天機久深妙，梵本亦貫穿。",
            "徐馳得幽欣，濟勝愜孤願。",
            "宿芽發輕苞，寒卉抱短艷。",
            "鹿走風生林，僧歸雲入殿。",
            "寺從齊梁來，諸彥題品遍。",
            "安知千歲後，未歎陵谷變。"
        ],
        "title": "遊栖霞四首  其二",
        "id": "fbebce8b-109a-496c-a46a-f60f6d85b2de"
    },
    {
        "author": "周文璞",
        "paragraphs": [
            "優尼製銅覺，欲住女主齡。",
            "主稱金輪王，錄在華嚴經。",
            "而捨覺富貴，愛慕塗椒馨。",
            "月黯回心院，妖魂啼窈冥。",
            "僧人弗知此，獨受一峰青。",
            "分減儻及我，終歲棲林坰。"
        ],
        "title": "遊栖霞四首  其三",
        "id": "5828398e-c427-4696-baca-03f49f466455"
    },
    {
        "author": "周文璞",
        "paragraphs": [
            "府帖昨夕下，許奉半月急。",
            "遂作茲山遊，惘怳憂思失。",
            "古跡墮榛莽，久久失修葺。",
            "南唐石塔好，巋然對人立。",
            "高碣纏蛟龍，奇畫耐風日。",
            "明旦丹陽路，萬感當畢集。",
            "說似石翁婆，皆須爲余泣。"
        ],
        "title": "遊栖霞四首  其四",
        "id": "9d1035c7-cdfa-4f5f-a66c-cd46e0f3645d"
    },
    {
        "author": "周文璞",
        "paragraphs": [
            "再踏江東路，詞窮不復論。",
            "江泥沾苦淚，津鼓聚歸魂。",
            "庾信因愁老，陶潜爲酒存。",
            "孤蹤雖落魄，不敢望明恩。"
        ],
        "title": "再如金陵",
        "id": "cba0cc15-3b86-42be-a153-887e7dac3663"
    },
    {
        "author": "周文璞",
        "paragraphs": [
            "危亭對名岳，畢景扶鈎欄。",
            "白鷺伺察過，低昂若弓彎。",
            "去歲負笈遊，最住元符間。",
            "櫟林带脩竹，清派流珊珊。",
            "離留叫晝靜，洞天生春寒。",
            "偉哉老宗師，作屋雲雨端。",
            "竟爲殺蟲蟻，不活升龍鸞。",
            "遺體但解蛻，故宮亦燒殘。",
            "今創已半舊，萬柱扶玄壇。",
            "遂以兩不借，一筇履巑岏。",
            "入宅問玉斧，採芝投金環。",
            "墨沼篆結字，丹臺氣成盤。",
            "將謂便隠遁，遽爾罹間關。",
            "夷甫麈尾墮，荀令香爐閑。",
            "再獲望奇秀，恍然神觀還。",
            "如見大仙伯，被髮綠映山。",
            "兩君控鵠從，俱著漢小冠。",
            "俗累當復馳，煮藥鼎欲翻。"
        ],
        "title": "道中望茅山有感",
        "id": "c3d23f35-613f-4f78-a10f-ddc8f7a96ecd"
    },
    {
        "author": "周文璞",
        "paragraphs": [
            "夕陽蔽天涯，望望不見家。",
            "牛斗象緯微，咄咄空嗟咨。",
            "此時將細碎，說與枝上花。"
        ],
        "title": "病起寫懷",
        "id": "43991197-06c7-4795-9107-5c4fde275586"
    },
    {
        "author": "周文璞",
        "paragraphs": [
            "小縣登樓上，依稀是去年。",
            "更闌吹短笛，飲散覓歸韉。",
            "丹葉標寒渡，黄花羃野田。",
            "重來吊古地，爲拊石羊肩。"
        ],
        "title": "送友人入浙",
        "id": "54a16938-f4f3-4835-a811-9c3efd17c119"
    },
    {
        "author": "周文璞",
        "paragraphs": [
            "野人無事時，常誦極玄詩。",
            "寫遍千山寺，吟行九曲溪。",
            "誰爲補天手，同是决雲兒。",
            "欲去無人問，今霄醉似泥。"
        ],
        "title": "轆轤體",
        "id": "61aeff77-3890-470b-bb81-1d053ec3d8a7"
    },
    {
        "author": "周文璞",
        "paragraphs": [
            "孫伯陵頭水最悲，蔣侯廟下月來遲。",
            "夜深行客心驚恐，猿掛晉朝楓樹枝。"
        ],
        "title": "金陵懷古六首  其一",
        "id": "411cc88b-b2eb-4ddd-8437-065be09b1260"
    },
    {
        "author": "周文璞",
        "paragraphs": [
            "司馬家兒持酒杯，天星亦下澆崔嵬。",
            "當時若便效牛飲，定有孟津師旅來。"
        ],
        "title": "金陵懷古六首  其二",
        "id": "b3f02b45-d6fa-413f-883e-8934943bdf15"
    },
    {
        "author": "周文璞",
        "paragraphs": [
            "愁看幕府夕陽邊，那更雞籠在目前。",
            "跋扈飛揚只如此，登臨那得不酸然。"
        ],
        "title": "金陵懷古六首  其三",
        "id": "fc5e34db-1914-4d82-8395-67c2535c59e6"
    },
    {
        "author": "周文璞",
        "paragraphs": [
            "杳杳舊蹤尋不得，茫茫遺恨有誰窮。",
            "長安敗績誰憐汝，灞上收聲未到公。"
        ],
        "title": "金陵懷古六首  其四",
        "id": "02dad3db-75c4-43bd-9d82-6e99dbeeaa22"
    },
    {
        "author": "周文璞",
        "paragraphs": [
            "琵琶未盡使人嗟，淚洒華林御苑花。",
            "今日聞韶無處所，雁煙蛩雨屬他家。"
        ],
        "title": "金陵懷古六首  其五",
        "id": "6992fee7-e89d-40c5-aa05-67f58e8198c9"
    },
    {
        "author": "周文璞",
        "paragraphs": [
            "江水無情碧草春，北朝留住老詞臣。",
            "子規啼向青楓樹，爲爾離鄉去園人。"
        ],
        "title": "金陵懷古六首  其六",
        "id": "d09df2c5-0623-4544-a925-d13b1ec47923"
    },
    {
        "author": "周文璞",
        "paragraphs": [
            "露下五願秋，雨打三楊愁。",
            "齊梁才子多，埋在青山頭。"
        ],
        "title": "江南曲四首  其一",
        "id": "ac6fe198-f33c-4b97-9857-8f76a02e1f28"
    },
    {
        "author": "周文璞",
        "paragraphs": [
            "郎與新歡濃，儂與舊歡熟。",
            "懊惱對行人，當爲歌艷曲。"
        ],
        "title": "江南曲四首  其二",
        "id": "27cbb5aa-bc9b-43ec-bd76-6916a0020634"
    },
    {
        "author": "周文璞",
        "paragraphs": [
            "孤舘聞啼鶑，日暮脂粉薄。",
            "芳醪似泥賤，那得不行樂。"
        ],
        "title": "江南曲四首  其三",
        "id": "e20b9c73-fe63-4647-b1ca-f4851a233c65"
    },
    {
        "author": "周文璞",
        "paragraphs": [
            "雨認巫山氣，江通淫預情。",
            "相逢未多時，秋花開古城。"
        ],
        "title": "江南曲四首  其四",
        "id": "e68e7e60-6aaa-4bcf-8a5d-2a50c1747738"
    },
    {
        "author": "周文璞",
        "paragraphs": [
            "郊原落葉已離離，尚有孤花闖短籬。",
            "小醉不成憐病後，苦吟未了說愁時。",
            "鬭雞走狗爰絲喜，臨水登山宋玉悲。",
            "豆角已收無別事，待同野老赴襟期。"
        ],
        "title": "吳中秋日",
        "id": "baa41250-c72c-479d-aa8b-65c22b882d28"
    },
    {
        "author": "周文璞",
        "paragraphs": [
            "娟娟籬頭花，白白間綠葉。",
            "明光裁販袴，不掩遊子屧。",
            "餘春背人去，乞與弄芳蝶。",
            "感我萬古心，離離不相接。",
            "我行田野間，落魄何所挾。",
            "猶能自撐拄，使氣學漢俠。",
            "悠然芳草畔，見此衣逐妾。",
            "羅帷未生夢，粉面反成怯。",
            "幽香薰倒人，山麝火初熁。",
            "長亭或相思，如見玉蹀躞。"
        ],
        "title": "野薔薇",
        "id": "8024e169-c6f8-42e1-9c20-4b3b8820dac3"
    },
    {
        "author": "周文璞",
        "paragraphs": [
            "吾母禱於山，生我偃蹇身。",
            "卅八始入寺，所天俱不晨。",
            "歸人復何之，所願清戰塵。",
            "勿復論銜鈎，去作瑞世珍。"
        ],
        "title": "狼山",
        "id": "3eea7b01-cb0a-410d-a810-8397bc682835"
    },
    {
        "author": "周文璞",
        "paragraphs": [
            "何人彈阮咸，故故輕手摘。",
            "彈作烏夜啼，此意我所惻。",
            "南朝有帝子，作牧號侯伯。",
            "著身疑嫌間，生意日偪仄。",
            "愛妾聞啼聲，改鎮頒竹冊。",
            "或云長安吏，性命在頃刻。",
            "小婦聞啼聲，赦令敷大澤。",
            "身雖不肖甚，幼小著蒼幘。",
            "再轉作縣佐，欲塞父祖責。",
            "濡墨决疑訟，行朱慰冤魄。",
            "羣凶見之怒，極意便刳磔。",
            "首沮隸陽橋，公議亦已格。",
            "痛掠及庫胥，指作盜錢賊。",
            "胥既窘椎鑿，手墮面愈黑。",
            "書款自誣伏，身竟遭刻畫。",
            "酷毒一如斯，誰謂彼無策。",
            "謗書入外臺，遂坐使者劾。",
            "牽連入冶城，五載窮慘礉。",
            "陳詞叫穹旻，哀慟人叵測。",
            "若無磊落者，誰肯爲昭白。",
            "翻思受禍時，何但鎩羽翮。",
            "愁冤傳里巷，泣涕到臧獲。",
            "嫠母偕妻孥，惘惘望秋色。",
            "豈料今日下，置酒設豚拍。",
            "聽此哀絲鳴，但呼說不得。",
            "月明客已去，庭宇鳴啞啞。",
            "世人見慈烏，唾笑滿阡陌。",
            "誰知事乘除，禍去反爲福。",
            "蒼蒼上林枝，當去作謝客。"
        ],
        "title": "烏夜啼",
        "id": "fa225868-10a4-4035-b9a8-36a67a3072ca"
    },
    {
        "author": "周文璞",
        "paragraphs": [
            "與君雖爲外兄弟，語話尋常見肝肺。",
            "自從不見半年餘，每望吳雲輒流涕。",
            "蘋溪松江同一波，半年不見當奈何。",
            "長安市上相就處，弟能起舞兄能歌。",
            "兄今賜第南薰殿，滿戴宮花上林宴。",
            "弟歸便著墮遊冠，他時山中儻相見。",
            "吳王臺畔楊柳黄，吳姬對坐調絲簧。",
            "阿兄自對吳雲坐，呼弟不來應斷腸。",
            "書來不應寄他物，只要秋林一雙笛。",
            "當使蠻奴月下吹，此時此夜須相憶。"
        ],
        "title": "贈趙子野歌",
        "id": "35bbfd4a-4c8f-4c15-869b-49ffdbc73db2"
    },
    {
        "author": "周文璞",
        "paragraphs": [
            "山人袖携古琴來，形模拙醜腹破穿。",
            "上兩金字亦殘漫，自云得自十年前。",
            "十年前宿野店間，野店岑寂無炊煙。",
            "只將百錢乞翁媼，回買濕薪煨澗泉。",
            "老翁持出一木段，刀痕鑿痕斧痕滿。",
            "秀才望見三嘆羨，學琴以後何曾見。",
            "此是成都雷氏爲，揩摩雷字分明現。",
            "持歸修治調曲成，曲成他人不肯聞。",
            "初彈羑里可釋憾，再鼓廣陵如雪冤。",
            "將歸古操次第傳，龍入我舟何可憐。"
        ],
        "title": "古琴歌",
        "id": "6f67f42d-0144-402b-bc56-1fa05f8886c5"
    },
    {
        "author": "周文璞",
        "paragraphs": [
            "憶昔在童初，身輕俗累無。",
            "雲霞明道服，日月綴僊都。",
            "屑玉三危露，泥金一丈符。",
            "遨遊即閶闔，佩带或昆吾。",
            "學語闚真誥，談玄校易圖。",
            "竹間時搏拊，松下亦樗蒲。",
            "謫墮歸巖壑，庸凡近僕奴。",
            "極知方匿景，何敢遽摶扶。",
            "請命書盈紙，祈真淚迸珠。",
            "但能覘帝座，不恨守天厨。",
            "譴巨知難逭，心安敢自誣。",
            "相隨有芒屨，還欲化雙鳬。"
        ],
        "title": "憶昔",
        "id": "ef5a0741-944d-41c2-b5fa-6212674d4b88"
    },
    {
        "author": "周文璞",
        "paragraphs": [
            "相逢蕭寺已纍然，自詠離騷講太玄。",
            "極目舊遊猶白石，傷心孤塚只蒼煙。",
            "兒從外舍收殘稿，客向空山泣斷絃。",
            "帝所修文與張樂，魂兮應是到鈞天。"
        ],
        "title": "吊堯章",
        "id": "b4c3eb01-38a6-4787-96a6-c0fb6e1f6212"
    },
    {
        "author": "周文璞",
        "paragraphs": [
            "望見山櫻媚短岑，翻然便悔出家林。",
            "壞車殺馬空嗟晚，裂芰焚荷直到今。",
            "筍蕨久爲歸去計，雲煙無復舊來心。",
            "平生最愛花濃淡，看了斜陽看暝陰。"
        ],
        "title": "遣興",
        "id": "7f5c9de4-ff68-4314-ada9-0a496b4f0674"
    },
    {
        "author": "周文璞",
        "paragraphs": [
            "還山迫暮夜，枕石吟下眠。",
            "夢作童子日，采花弄寒泉。",
            "回身在人世，欲去塵網纏。",
            "永謝歡樂情，把袂入紫煙。"
        ],
        "title": "夜歸",
        "id": "5946d759-55e5-4c75-a877-7b7036e4d1ac"
    },
    {
        "author": "周文璞",
        "paragraphs": [
            "浮雲起足下，是子欲歸家。",
            "藏室收芸蠹，丹房掃箭砂。",
            "時聞搗藥鳥，啼向款冬花。",
            "莫使山童去，驚飛逐亂鴉。"
        ],
        "title": "送道友歸",
        "id": "ed2bf738-41d1-4721-96e2-0f6ebd8299c7"
    },
    {
        "author": "周文璞",
        "paragraphs": [
            "一從負圖與負舟，天公閟之居靈湫。",
            "重瞳胼手久不作，蒼苔古木兩漠漠。",
            "朝來石磴鱗鱗濕，如覺蜿蜒爲人出。",
            "甘霖未甦焦卷多，相候吳雲莫相失。"
        ],
        "title": "黄龍洞",
        "id": "1c465419-446c-4512-8cb1-56f949433115"
    },
    {
        "author": "周文璞",
        "paragraphs": [
            "重到招提未覺遲，鉢單初副袷衣時。",
            "僧房齋院門門閉，梅子枇杷樹樹垂。",
            "蟻蔭經幢求託化，龍纏佛座學慈悲。",
            "長年無事閑來此，坐對空山諷小詩。"
        ],
        "title": "歸憩仁王寺",
        "id": "bfca4f53-abb8-41ba-98c2-e4de4f8a901b"
    },
    {
        "author": "周文璞",
        "paragraphs": [
            "靜看唐人刻，相連坐石陰。",
            "鳥啼留客意，果熟住山心。",
            "野水流詩葉，天香襲道林。",
            "雲根有桂子，應待月中尋。"
        ],
        "title": "下竺",
        "id": "1ce1c8a8-ba9c-416e-8464-32e24356458d"
    },
    {
        "author": "周文璞",
        "paragraphs": [
            "雲竺前頭即御園，小風斜雨入梅天。",
            "放歌偃蹇如圓澤，古貌昂藏若稚川。",
            "尋得數行天寶字，破他一夜草堂眠。",
            "此生更要窮經論，惆悵高人舊石筵。"
        ],
        "title": "七言",
        "id": "c0ef4cde-9991-4798-b50c-508e7a6b0b02"
    },
    {
        "author": "周文璞",
        "paragraphs": [
            "爲憶空山雨，因嗟短鬢霜。",
            "幅巾終日仄，侍女古時妝。",
            "烏臼殘林外，丹砂舊井旁。",
            "不留禪月畫，只踞凈名床。",
            "湖鏡秋容淡，雲莊曉露香。",
            "汲泉須透脈，種果便成行。",
            "使鶴過村店，携孥上野航。",
            "極知秦外叟，全似賀知章。",
            "對佛稱居士，翻經悟法王。",
            "自將詩檢校，猶與竹商量。",
            "嗟我渾無頼，非公不作狂。",
            "莫移松下石，老子要乘凉。"
        ],
        "title": "過葛天民新居",
        "id": "da6e966b-60ea-4d6c-bffd-b95395005fe3"
    },
    {
        "author": "周文璞",
        "paragraphs": [
            "墜葉濃於染，孤花凈似霜。",
            "溪山如有待，朱粉玄施妝。",
            "勝境如天上，雄鳴自帝旁。",
            "工陳白玉琯，人坐紫金床。",
            "古兕稱春酒，靈虬換夕香。",
            "風箏猶有韵，星弁忽分行。",
            "念此鋤榛壟，頻來渡葦航。",
            "欲揮終極淚，只廢苦吟章。",
            "慨慷辭歡伯，英雄憶憤王。",
            "逝騅嗟弗及，撞斗恨難量。",
            "起舞何勞短，行歌未要狂。",
            "斷雲將落日，千古助哀凉。"
        ],
        "title": "十月過鳳山舟回入項王祠用前韵",
        "id": "9e3ccc69-69b2-4945-b91b-6b878de3da6d"
    },
    {
        "author": "周文璞",
        "paragraphs": [
            "都市今重到，文園更倦遊。",
            "依依返窮峽，得得上歸舟。",
            "往事深能憶，沈痾久合瘳。",
            "行經古祠廟，應酹舊山丘。",
            "梁甫遺馨在，降牋殺氣浮。",
            "白衣猶肯出，黄裏不包羞。",
            "一聽巴人曲，多貽漢璽憂。",
            "花蒙塵漠漠，苑抱水悠悠。",
            "蠢爾狂童輩，俱爲滅族囚。",
            "坤維元自正，棧閣未應修。",
            "管樂誰能並，卿雲亦可儔。",
            "時哉著檮杌，聊以畔牢愁。",
            "硉矹重開險，銷沉萬壘秋。",
            "堂留石室畫，歌尚竹枝謳。",
            "寒蚻催逋客，啼鵑識故侯。",
            "屈沱嘗角黍，岷嶺看牽牛。",
            "從此多談讌，逢誰共勸酬。",
            "近前持硯削，成列抱箜篌。",
            "近歲安樞相，宣威在益州。",
            "君歸如訪謁，朝論必咨諏。",
            "列聖方垂統，羣公亦好脩。",
            "焚燒已郿塢，誅殛到讙兜。",
            "虎豹參差束，魑魖次第投。",
            "衣冠通海嶠，干羽格蠻陬。",
            "江寇何勞服，淮田亦粗收。",
            "旌旃仍使傳，炮烙任兜鍪。",
            "玄象摧天狗，昌陵控玉虬。",
            "嗟嗟几上肉，斷斷幄中籌。",
            "貢錦資藩輔，緘辭告帝謀。",
            "聲名與勳烈，應逐漢江流。"
        ],
        "title": "送蜀客",
        "id": "ab1b7409-8f39-46d5-85e6-fa259090e492"
    },
    {
        "author": "周文璞",
        "paragraphs": [
            "久要和平福，須寬次第刑。",
            "諸公善調壹，熙祚必清寧。",
            "夾道焚香拜，今知病酒醒。",
            "謾勞雙鬢白，何止故山青。",
            "妖緯朝沉彩，非煙夜透扃。",
            "願同臧獲列，齊壽八千齡。"
        ],
        "title": "戊辰感事二首  其一",
        "id": "eb3b0942-9086-4408-91f6-6409d1934a2c"
    },
    {
        "author": "周文璞",
        "paragraphs": [
            "幕府才方盛，軍師意最高。",
            "何年燕巢木，幾處馬騰槽。",
            "馳騁心方壯，指麾身更勞。",
            "周詩歌勞徠，費誓說逋逃。",
            "行闕占風角，穹廬拜羽旄。",
            "飛騰真有種，淡泊正相遭。"
        ],
        "title": "戊辰感事二首  其二",
        "id": "8857841a-cd15-4953-a63c-6b266fe69008"
    },
    {
        "author": "周文璞",
        "paragraphs": [
            "荼䕷架倒無人架，全似老夫狂醉時。",
            "昨夜一場溪雨橫，又漂苔蘚到花枝。"
        ],
        "title": "山居書事",
        "id": "27f0565c-84c6-4172-977c-694230ef3ce7"
    },
    {
        "author": "周文璞",
        "paragraphs": [
            "天柱青峩峩，石筍危不墮。",
            "晃晃銀雲收，誰子開玉鎖。",
            "崩騰放閘水，煜爚入洞火。",
            "神境偕靈休，乃欲搜碎瑣。",
            "媿彼朽濁顔，一得在無我。",
            "致彼老鑄凝，披褐迎路左。",
            "願留護銀鐺，被葉盤礴裸。",
            "玉𥫽付九虎，遊宴升嶪峨。",
            "爲言子速去，勤苦悔坎軻。",
            "反樸招太和，當免運劫禍。",
            "慟哭出青松，殘齡其或可。"
        ],
        "title": "遊洞霄",
        "id": "19689ee5-0564-40ae-b4d2-cb1ae5e202b5"
    },
    {
        "author": "周文璞",
        "paragraphs": [
            "先生亭非伯夷築，亭柱亦用秋山竹。",
            "但令家有滿架書，何慮妻兒少饘粥。",
            "朝來相對亭上賓，洙泗尺度羲皇人。",
            "先生已死名不泯，常與此亭作標準。",
            "後來鄰觸閼伯怒，僕夫預起池魚慮。",
            "拆亭拆亭先拆柱，有孫抱柱出煙去。",
            "三十年餘復改觀，有孫如此不待贊。",
            "似魯靈光偶不全，令人見此空三嘆。"
        ],
        "title": "題喻玉泉家亦可樂亭",
        "id": "d359df21-1726-48e1-b741-9ad8e0f8d72f"
    },
    {
        "author": "周文璞",
        "paragraphs": [
            "風燈露水兩茫然，莫爲歡華少壯年。",
            "無病更須求藥物，愛閑猶要覓緡錢。",
            "此生身世揶揄裏，末路光陰泣涕前。",
            "快出囊中餐玉法，白雲深處日高眠。"
        ],
        "title": "病後",
        "id": "c52df74f-c684-4cd7-86b1-94c00195c0ff"
    },
    {
        "author": "周文璞",
        "paragraphs": [
            "蒸魚燔肉當好羞，北面百拜如有求。",
            "願身長健兒孫好，歲歲此日燒松楸。",
            "紙錢灰盡淚不盡，孤也雖在猶拘幽。",
            "沄沄金蓋山下水，相送直過龍灣頭。"
        ],
        "title": "上冢",
        "id": "354cbfd4-88fc-4417-a284-ef3d3d26baa3"
    },
    {
        "author": "周文璞",
        "paragraphs": [
            "憤王祠廟桃花下，愁苦看春又隔年。",
            "今夜白蘋風更惡，去時須傍采菱船。"
        ],
        "title": "送人歸苕溪",
        "id": "6dd30305-f722-420d-9819-5bf06af36184"
    },
    {
        "author": "周文璞",
        "paragraphs": [
            "嗚呼箇是文忠琴，嗚呼此琴今尚存。",
            "堂中圖書散失盡，留得七絃傳子孫。",
            "六言自書書在腹，古錦梅花留不得。",
            "嗣孫賢者能忍貧，不向豪家博珠玉。",
            "初鼓如撼昭陵松，鞏原流水青溶溶。",
            "三宗龍衮在帝左，曾把鈞天賜與公。",
            "再鼓似播清潁水，只將漱流肯洗耳。",
            "曾蘇兩生招不來，自寫新聲付兒子。",
            "堯囚山，舜放野，自茲以下不平苦。",
            "與君所得婦女謗，此日一洗清萬古。",
            "小儒昔誦五季傳，頗訝春秋體微變。",
            "今來再聽七絃琴，南薰遺製喜復見。",
            "浮雲流盡白日逃，何用廣陵與離騷。",
            "譜成只度歐家曲，秋聲賦共廬山高。"
        ],
        "tags": [
            "庐山"
        ],
        "title": "歐陽琴歌",
        "id": "ef8ff913-e4ab-4358-9e33-c81b8b5e0afa"
    },
    {
        "author": "周文璞",
        "paragraphs": [
            "舊巢已是別人門，梅自蕭疏柳自昏。",
            "河北謗來須混俗，江東讞就欲招魂。",
            "故王未納耶溪女，越相先尋澤國村。",
            "懷古感今吟不盡，一雙清淚落醨樽。"
        ],
        "title": "歸姑蘇",
        "id": "05d312be-39ec-44a3-adf2-93ac91697bf7"
    },
    {
        "author": "周文璞",
        "paragraphs": [
            "閉門不與俗人交，玄晏春秋日日抄。",
            "清曉偶然隨鶴出，野風吹折白櫻桃。"
        ],
        "title": "晨起",
        "id": "139025c1-a8ef-49c0-8c52-8e88ef32c588"
    },
    {
        "author": "周文璞",
        "paragraphs": [
            "方坐愛蠲潔，俯窺爲回縈。",
            "汲汲雨露澤，悠悠江海情。",
            "引之灌蔬圃，亦足發光晶。",
            "陶然未須去，於焉潜我名。"
        ],
        "title": "磵上小飲",
        "id": "be658d55-8384-4d2f-a163-d2eef7905570"
    },
    {
        "author": "周文璞",
        "paragraphs": [
            "山中無酒禁，戶戶有松醪。",
            "旋汲泉炊飯，多挑筍助庖。",
            "天燈將出現，野月未能高。",
            "憶我初遊日，先將石洞敲。"
        ],
        "title": "送道人歸華陽",
        "id": "12f34018-cb16-4319-af66-21ac7f7e46f9"
    },
    {
        "author": "周文璞",
        "paragraphs": [
            "伏事三茅過一生，癡心不望羽車迎。",
            "舊時手種黄龍子，今解升雲入太清。"
        ],
        "title": "寄茅山道友三絕  其一",
        "id": "9f6c70da-2ce7-49ad-af2e-0d8ba1b4968c"
    },
    {
        "author": "周文璞",
        "paragraphs": [
            "九錫碑亭日欲曛，有人趺坐對爐薰。",
            "憑誰傳語桓司馬，句曲山中只白雲。"
        ],
        "title": "寄茅山道友三絕  其二",
        "id": "96178ed0-d493-442d-8dc7-5fcc5c9f65d6"
    },
    {
        "author": "周文璞",
        "paragraphs": [
            "蕊珠宮女傍瑶屏，自把韋編問姓名。",
            "回到人間無一事，紫陽花下白鷄鳴。"
        ],
        "title": "寄茅山道友三絕  其三",
        "id": "b80b3112-f19f-44fb-9d54-1fc254ab4464"
    },
    {
        "author": "周文璞",
        "paragraphs": [
            "孤山有何好，脩竹隠樓居。",
            "人在秋雲杪，香凝午醮餘。",
            "芳林多落果，靈沼少驚魚。",
            "歸棹聞歌詠，猶如學步虛。"
        ],
        "title": "秋日孤山道院",
        "id": "a0f515ff-5ddf-4194-bb6b-d914c97c6046"
    },
    {
        "author": "周文璞",
        "paragraphs": [
            "窮冬孤陋只書癡，肯爲凶荒强忍饑。",
            "師友淵源似公者，輿臺貧賤亦安之。",
            "人來山縣猶須債，雨映茅簷但要詩。",
            "欲詣樓居無逸步，要從老手化神奇。"
        ],
        "title": "寄韓澗泉",
        "id": "323b89e5-6069-4760-9934-67fa0696806e"
    },
    {
        "author": "周文璞",
        "paragraphs": [
            "起看重霧白漫漫，畧見春風在樹間。",
            "傍水出籬猶未快，淡煙微雨又青山。"
        ],
        "title": "訪梅二首  其一",
        "id": "37204860-366a-4343-89ab-ace19538f2a1"
    },
    {
        "author": "周文璞",
        "paragraphs": [
            "幽花墮在石根傍，幾欲移將近草堂。",
            "草草一尊聊爾爾，跨馿歸去月荒凉。"
        ],
        "title": "訪梅二首  其二",
        "id": "234a8a26-3dfe-4026-a76f-3e7b54e99d97"
    },
    {
        "author": "周文璞",
        "paragraphs": [
            "家本汶陽縣，累世事耕蠶。",
            "室廬既焚蕩，飄零住江潭。",
            "幼及識故老，頗聞鄉里談。",
            "最盛陽和時，梨杏春酣酣。",
            "岱宗富栝柏，孔林存欃檀。",
            "鄉閭鼎其中，實號玉檐檐。",
            "去年拜睡翁，知是山堂孫。",
            "淵流京洛舊，尺度歐梅間。",
            "昨夢返故里，有翁作司南。",
            "俚語馳寄之，何以鎸冥頑。"
        ],
        "tags": [
            "泰山"
        ],
        "title": "呈鞏睡翁",
        "id": "2debfa73-b6b2-4c6b-a829-6b239fcc2758"
    },
    {
        "author": "周文璞",
        "paragraphs": [
            "蒼蒼一林石，零散少存者。",
            "分携多子孫，不勝落田野。",
            "虛堂有天就，乃在絕壁下。",
            "存者寧非真，散者亦已假。",
            "相君久藏山，遠客初繫馬。",
            "幽玩埋莓苔，孤嘀坐梧檟。",
            "方咏茲游清，未敢泥風雅。"
        ],
        "title": "石林",
        "id": "a6ebc9b9-77d0-41dc-bc5a-d382cc974c6a"
    },
    {
        "author": "周文璞",
        "paragraphs": [
            "巾車初扣槿花籬，物物來前總要詩。",
            "一句坐來模寫了，雨鳩飛下老梅枝。"
        ],
        "title": "絕句四首  其一",
        "id": "edf989bc-4880-4a79-8151-caeb882b44df"
    },
    {
        "author": "周文璞",
        "paragraphs": [
            "紗籠解散坐門畿，生怕逢人索接籬。",
            "朝雨灑來山更凈，舂鋤恰好到方池。"
        ],
        "title": "絕句四首  其二",
        "id": "d05d0696-7d45-4584-a947-f44f950c1290"
    },
    {
        "author": "周文璞",
        "paragraphs": [
            "解呼威羽歸丹穴，可縛單于獻漢宮。",
            "四面八方籠不住，許來分坐此山中。"
        ],
        "title": "絕句四首  其三",
        "id": "4d1d6ef5-b541-478f-a606-f2dceb955568"
    },
    {
        "author": "周文璞",
        "paragraphs": [
            "隔林八十厖眉叟，理竹疏泉過一生。",
            "見說石林身健日，把書只在石中行。"
        ],
        "title": "絕句四首  其四",
        "id": "c1b04c6e-efb4-4ca7-b3b7-c54d0c520d5a"
    },
    {
        "author": "周文璞",
        "paragraphs": [
            "客中時序又怱怱，孤坐初春小雨中。",
            "弄水攀松去年事，令人憶殺洞霄宮。"
        ],
        "title": "客中",
        "id": "724c6758-c5d8-4e6d-9672-d83c6c13687e"
    },
    {
        "author": "周文璞",
        "paragraphs": [
            "山樂官，爾誰魂，逃河入海俱奔奔，伶倫梨園何可論。",
            "山樂官，予欲爾兮無言。",
            "如有言，爲余歌雲門。"
        ],
        "title": "山樂官",
        "id": "3c02c988-8351-4adb-b297-810fcbfe14f9"
    },
    {
        "author": "周文璞",
        "paragraphs": [
            "一自弋者篡，冥飛亦云多。",
            "庖犧網未收，同類如予何。",
            "已噤伐斧篇，去去依女蘿。"
        ],
        "title": "鳥媒",
        "id": "26d4a378-a37d-469b-9e07-f59ad7940229"
    },
    {
        "author": "周文璞",
        "paragraphs": [
            "共惟古至人，用意事物表。",
            "一丘謾摧殘，八極自圍繞。",
            "不勞日月運，坐見歲時了。",
            "魯夢久不作，楚賦那遽曉。",
            "既煩匠氏來，誰謂此山小。",
            "雲衣方紛敷，雪幹復夭矯。",
            "沐浴抱歸藏，樂甚憂悄悄。"
        ],
        "title": "和澗泉賦山楹",
        "id": "f4522034-92c8-4d2f-bfef-ed1a30e24c16"
    },
    {
        "author": "周文璞",
        "paragraphs": [
            "曩既負幽討，今敢萌遐心。",
            "扶桑下陽馭，砮磬浮空林。",
            "瓊臺渺詄蕩，蕊珮棲高深。",
            "屢見仙驥舞，遥聆玄女吟。",
            "如遂覩開闢，那復憂崎嶔。",
            "抱關職貴重，啟閉非所任。",
            "靈飈掣虬戶，同此琅琅音。",
            "願併翠綃水，寫之朱絲琴。"
        ],
        "title": "重經洞霄",
        "id": "b2a45fe7-4b75-4534-94b4-40954329b775"
    },
    {
        "author": "周文璞",
        "paragraphs": [
            "嵌空纔入泉潏潏，隔凡倒懸若錐立。",
            "道士云是閭丘公，入向華陽便門出。"
        ],
        "title": "大滌洞",
        "id": "e6e2da0b-d00f-4fe1-b5c6-8ecfdf25c3ef"
    },
    {
        "author": "周文璞",
        "paragraphs": [
            "岸幘坐亭皋，休嗟命不遭。",
            "通幽文似呪，招隠句如騷。",
            "日下桃花熱，風低鶴背高。",
            "真遊窮不盡，只是酌芳醪。"
        ],
        "title": "岸幘",
        "id": "d2db5392-4a8a-482f-bf1f-9564cf05987b"
    },
    {
        "author": "周文璞",
        "paragraphs": [
            "禹驅龍蛇不驅蛟，依然跧此山之坳。",
            "有時淵停忽奔放，如負山走如玉跑。",
            "昔時莘渭正如此，咨爾來者無空嘲。"
        ],
        "title": "翠蛟亭",
        "id": "a656221f-8905-40fe-8a09-eab1c0ca2c49"
    },
    {
        "author": "周文璞",
        "paragraphs": [
            "突兀僧藍是舘娃，屧廊猶自隠晴霞。",
            "清明但長離宮草，精魄應棲野寺花。",
            "白苧黄蕉迷鶴市，紫蘭綠芷屬漁家。",
            "思量種蠡成何事，空使君王式怒蛙。"
        ],
        "title": "寄題館娃即靈巖寺",
        "id": "933a21a0-2f76-4a1b-85bf-763de3d93dd6"
    },
    {
        "author": "周文璞",
        "paragraphs": [
            "從來寒食多風雨，不料窮鄉亦管弦。",
            "壯歲心情悲昨夢，異鄉時序感流年。",
            "偶隨遊子來溪上，因與棠梨立路邊。",
            "從此堪悲轉憔悴，隨羣同上釣魚船。"
        ],
        "title": "小寒食",
        "id": "c369e1fb-2e43-485c-93af-c5cc5848e448"
    },
    {
        "author": "周文璞",
        "paragraphs": [
            "回回望秦淮，出語重煩喋。",
            "凱風初酸辛，靈雨更淒切。",
            "疇昔之所經，望見心已折。",
            "粵從世態換，轉見凡事別。",
            "緡錢換仍艱，旅飯雜砂屑。",
            "坊市半頹毀，物貨僅羅列。",
            "鳴鳳斯不聞，遺沴猶慘烈。",
            "凌晨轉時序，涂路已入浙。",
            "京清雖快人，忍作昌歜節。",
            "身本無瑕疵，反被讒口諜。",
            "低翔就師友，庶幾免磨滅。",
            "清曠雖未能，玄暢差可悅。",
            "如其守微言，予將俟來哲。"
        ],
        "title": "五月五日至京口",
        "id": "0db80515-51af-4e94-9791-3f929696956f"
    },
    {
        "author": "周文璞",
        "paragraphs": [
            "句容縣古寺，壁有道玄筆。",
            "晃晃纓絡軀，渺渺煙霧質。",
            "一堵最光怪，朱泥久堙鬰。",
            "泥去墨亦盡，慘淡意都失。",
            "恨不還其人，加巾急鞭抶。",
            "毀棄加弗敬，請論如漢律。",
            "羅漢院塔影，顛倒難致詰。",
            "稗書誌海翻，此理殊未必。",
            "今君所歸路，正向此中出。",
            "况有吊古才，仰天痛呼屈。",
            "勿稱荒唐言，析理資按述。",
            "其餘傳播詠，淋漓滿箱帙。",
            "棲霞者悲壯，茅洞者清逸。",
            "珍題倘相命，當第爲甲乙。"
        ],
        "title": "贈蘇召叟",
        "id": "90a5e342-83a7-4e48-9f18-a14118a956ae"
    },
    {
        "author": "周文璞",
        "paragraphs": [
            "野芳汀芷互幽妍，相國風流亦未傳。",
            "衮冕塵埃半山寺，自相撐拄過年年。"
        ],
        "title": "半山寺",
        "id": "53d60762-919f-4bc1-a014-de1f7d5890e5"
    },
    {
        "author": "周文璞",
        "paragraphs": [
            "丁年寫了鍾山賦，舉向禪宮入定僧。",
            "僧却爲余言未好，扶行同謁晉諸陵。"
        ],
        "title": "跋鍾山賦二首  其一",
        "id": "4e941bf9-9c0b-4223-9485-c73f418f4c64"
    },
    {
        "author": "周文璞",
        "paragraphs": [
            "往在秦淮問六朝，江樓祇有女吹簫。",
            "昭陽太極無行路，歲歲鵝黄上柳條。"
        ],
        "title": "跋鍾山賦二首  其二",
        "id": "c378dad9-b7e1-48ed-9c51-32d1937f2405"
    },
    {
        "author": "周文璞",
        "paragraphs": [
            "當年準擬作家林，溪墅樓居意已深。",
            "隠者自應尋別業，鳳兮何肯負初心。",
            "參差一段囊中玉，激烈三更月下吟。",
            "若不速來相就飲，定應從此失知音。"
        ],
        "title": "過鳳山有感二首  其一",
        "id": "8053a6b0-d0dc-450d-a4fc-77532d3e26a9"
    },
    {
        "author": "周文璞",
        "paragraphs": [
            "秋蕪闕是草堂基，惟有南鄰盡得知。",
            "辛苦置家將守冢，告求廣地要穿池。",
            "浄蓮已付鄉僧掘，慈竹從教墓客移。",
            "雖向龍灣作耆舊，此生寧沒暫來時。"
        ],
        "title": "過鳳山有感二首  其二",
        "id": "6973e6da-caaf-48ce-827d-d91b477e9186"
    },
    {
        "author": "周文璞",
        "paragraphs": [
            "皋伯通家瑣夕暉，八年寒食數歸期。",
            "江鄉橘柚花如雪，不許離人戴一枝。"
        ],
        "title": "絕句二首  其一",
        "id": "6d03ac5d-e81e-4ad4-aa1c-f68f14af22de"
    },
    {
        "author": "周文璞",
        "paragraphs": [
            "入春便與僧爲友，紫萼黄英見坐禪。",
            "昨日鄰翁催入社，謝他只是說無錢。"
        ],
        "title": "絕句二首  其二",
        "id": "13d28e4e-7226-4738-97e7-050519f47c82"
    },
    {
        "author": "周文璞",
        "paragraphs": [
            "遺體即母身，哀哀勿重陳。",
            "一貽泉壤憂，兩見霜露晨。",
            "繁霜與重露，塗抹隨荆榛。",
            "身即未殞滅，强與松柏春。",
            "遂於摇落中，見此天地仁。",
            "玄鳥已辭社，蓐收方降莘。",
            "拭淚聲秋旻，何由酬艱辛。"
        ],
        "title": "辛未九月晦日",
        "id": "5d3ede00-bf08-447a-adda-4bd71257cc58"
    },
    {
        "author": "周文璞",
        "paragraphs": [
            "竹暗僧窺戶，莎寒鶴上廳。",
            "壁懸陳處士，屏貼少微星。",
            "壘甓爲蔬圃，埋盆學蓼汀。",
            "自知癡得計，常用醉爲醒。",
            "野客兼稱僕，幽禽代作伶。",
            "浴鳬翻落磵，鬭雀墮空庭。",
            "算數推三甲，防身召一丁。",
            "案頭松葉響，牆角柚花馨。",
            "梵庋堆書笈，醪罌隠粟缾。",
            "茅茨隠煙雨，鷄犬也忘形。"
        ],
        "title": "閑居日有幽事戲作",
        "id": "370d2512-82b7-4ca6-84d6-6dbd74ee6716"
    },
    {
        "author": "周文璞",
        "paragraphs": [
            "我園秋果枝累累，縹青紺黄使相持，役夫牧人記註之。",
            "所佳尚者惟苦錐，苦錐兩株結蒙密。",
            "追惟丈人語天出，遂欲供之作籩實。",
            "他往返舍百無一，乃被猿狙打都畢。",
            "摧藏睢盱以自佚，季冬初旬日協吉。",
            "寒風急霰俱冽栗，自慙曩者信已失，作歌獻焉效詼譎。"
        ],
        "title": "苦錐歌寄澗泉",
        "id": "b889f6c8-2f59-494d-b48b-85fdd06cb5c7"
    },
    {
        "author": "周文璞",
        "paragraphs": [
            "愁雲欲雪未成雪，忽聞寒雨夜淋浪。",
            "但知歲月墮寂寞，不悟乾坤發艷陽。",
            "天黑鬼車聲更大，夜闌客枕夢初長。",
            "明朝起視籬砌下，草芽浥浥又回黄。"
        ],
        "title": "臘月八夜雨",
        "id": "96a9ba20-fc6d-4ed7-91c7-12454d8d499c"
    },
    {
        "author": "周文璞",
        "paragraphs": [
            "一自接道誼，形容生輝光。",
            "束情謝流宕，捧詠增慚惶。",
            "矯足時切闚，雲海何頹唐。",
            "長安賣藥市，堇堇十載强。",
            "復綴守藏史，得近中書堂。",
            "心計常自珍，孰云失其防。",
            "稽首謝衆去，酹酒相扶將。",
            "融風促綠蔭，代對日夜忙。",
            "石澗流自湧，玉山禾欲長。",
            "安得便奮飛，相從决高翔。"
        ],
        "title": "送澗泉",
        "id": "c81af733-caca-497a-b636-696bb12ba67e"
    },
    {
        "author": "周文璞",
        "paragraphs": [
            "龍泉餞語餘，便使借船居。",
            "津吏方抽木，官人但載書。",
            "潮通白矴石，身近碧京魚。",
            "一卷新文就，皋禽亦自如。"
        ],
        "title": "送薛子舒",
        "id": "0e5586a8-3225-4a63-b715-f0e74b09992c"
    },
    {
        "author": "周文璞",
        "paragraphs": [
            "亭亭砌下黄金花，霜後顔色如矜誇。",
            "玄英摧挫百卉盡，獨自照耀山人家。",
            "湘累晨餐不論數，千歲高丘恐無女。",
            "君不見天寶杜陵翁，晚節嘗爲少年侮。"
        ],
        "title": "晚菊",
        "id": "6abbacb5-b98c-4481-943e-1679f708b867"
    },
    {
        "author": "周文璞",
        "paragraphs": [
            "高橋沙水涸，臺城蔓草纏。",
            "下有煩冤人，誦此危苦篇。",
            "我生楚臣後，身在江楓前。",
            "但見去魂遠，不見歸魂還。",
            "惟昔愛好詞，細碎窮註箋。",
            "中間多佚事，他書亦不傳。",
            "極欲補闕漏，今方長棄捐。",
            "重效嘈囋聲，庶幾與周旋。"
        ],
        "title": "誦哀江南賦",
        "id": "e51b278f-1c14-40a1-8e39-53c7af8d8f6b"
    },
    {
        "author": "周文璞",
        "paragraphs": [
            "白髮梁鴻隨暮猿，不辭引領望兄門。",
            "久無清夢相追逐，今喜遺經爲討論。",
            "數葉赤楓鳴客路，一畦黄薤憶家園。",
            "著書不就身何用，每見飛塵恨滿軒。"
        ],
        "title": "簡正字南仲",
        "id": "2a608c83-f91d-4499-a295-bcba1e5227a8"
    },
    {
        "author": "周文璞",
        "paragraphs": [
            "林麓已盡虎不見，邇來流民所蹂踐。",
            "殘僧自言昔遭變，藏經埋像猶可唁。",
            "流泉鳴悲雨摧殿，滿巖慈相沙汰難。",
            "白盛綴粘或壞面，慧命弗絕如斷綫。",
            "况我憂患經歷遍，見此悲酸尚兢戰。",
            "千聲萬聲走出門，門外秋花泣餘泫。"
        ],
        "title": "重遊栖霞",
        "id": "d0b25c56-945a-4f41-986c-ddde25ff57cf"
    },
    {
        "author": "周文璞",
        "paragraphs": [
            "二月天景佳，波清見佳蝦。",
            "望中何所好，溪女摘蘋花。",
            "淺淺猶可涉，素手花似雪。",
            "隔港聞謳聲，風來正相接。"
        ],
        "title": "出溪",
        "id": "b36b6ae0-69fa-4ad2-a877-d032caf08683"
    },
    {
        "author": "周文璞",
        "paragraphs": [
            "憶昔玉雪時，最感鄰媼嫂。",
            "翦羅作髮鬌，添璣綴紋褓。",
            "今回遇孫枝，面墨體枯槁。",
            "念彼舊宅凶，災釁失依保。",
            "此生未還役，况復念家道。",
            "冷節返鄉閭，江路見芳草。",
            "奪恃罹荒饑，連歲愁浩浩。",
            "流離在山縣，只有泉水好。",
            "野櫻聚紫玫，衒弄晴日杲。",
            "半爲鳥雀盜，半被奴婢討。",
            "佰弜必盡護，盤飣如拱寶。",
            "坐薦一盞春，便足舒遠抱。"
        ],
        "title": "過舊居遇鄰家子述懷",
        "id": "e85a98e6-1694-4bad-8ea0-74e3fe451f85"
    },
    {
        "author": "周文璞",
        "paragraphs": [
            "昭陽作噩冬，愁雲凝上蒼。",
            "我墮谿谷底，鹵莽聞公喪。",
            "哲人困中壽，頗謂告者狂。",
            "繼執邸吏符，躑蹢抽肝腸。",
            "又聞歛魂魄，玉色貌愈强。",
            "環泣甚危苦，精氣都不揚。",
            "一朝委垕地，千歲還天常。",
            "峩冠謝成均，射策何巍昂。",
            "連踐中秘書，檢校四庫藏。",
            "象緯識校尉，篇編嘉議郎。",
            "麟遊夜閣黑，鳳去旻霄黄。",
            "惟初典郡學，吐血謗可傷。",
            "積疊高於山，黨讞空銷亡。",
            "故老解噓枯，新人工絕吭。",
            "灼灼藻火衣，可使綻作裳。",
            "竟罷奉面對，射策裨君王。",
            "愧負臨軒恩，穹林摧棟梁。",
            "往者流傳誣，聖賢失隄防。",
            "頹裂在眼前，悽愴遥相望。",
            "二紀獲敬事，實亞衿珮行。",
            "嘗竊季弟稱，朽穢敢自將。",
            "束教濡雨露，采擷參差香。",
            "雖罹顛沛憂，夢寐敢自忘。",
            "翻思說待對，按述何微茫。",
            "嗟此盛壯時，傾耳殊怱忙。",
            "但覺異清濁，安知爲死生。",
            "髮櫛逮細碎，羅列置篋箱。",
            "前年日重九，西歸舊臺城。",
            "蒙索新句詠，攣縮紙半張。",
            "卷頭七字吟，持以獻我兄。",
            "稱許極銖兩，逢人便增評。",
            "出示鞏雒跋，文字逾西京。",
            "鼎器寫饕餮，肉翅兩目長。",
            "款曲彌日留，振刷家苑翔。",
            "池水正清潔，碩果亂縱橫。",
            "斯時惜晼暮，玄袂欹秋陽。",
            "徐步引升榭，如訴後別殃。",
            "命之返里廬，憑籍蜚晚英。",
            "讀書與析理，旦旦拘限程。",
            "爾搜嵩磵微，乙亥事頗詳。",
            "謹勿摹巷記，視此小傳成。",
            "亦勿痛揀擇，因筆爲文章。",
            "倚櫂望江浦，披榛穿翳荒。",
            "掊擊祛鬼野，鄉志始竄更。",
            "警策入心腹，陡謂千駟輕。",
            "誰子料承應，纔間一籥贏。",
            "敕厨具節饌，髹盤糕菊芳。",
            "終席岌飛動，漏下樓鼓鏜。",
            "劃見睽孤占，覢覢拖晶熒。",
            "姬孔情可測，一身行自當。",
            "日斜亡集舍，螯跪亡妖祥。",
            "國典嗇左丘，地下收回商。",
            "師門錫休誄，慟哭發幽榮。",
            "滕抱倏怊悵，薛譔方施行。",
            "茂洪既篹綴，彷彿日月光。",
            "門戶變化久，咫尺未可量。",
            "貧疢裹祭緩，偶然值清明。",
            "雨寒送魂來，素筵見親情。",
            "熟食侑介推，覆杯嗥后皇。",
            "諒此心靡他，庶幾下歆饗。"
        ],
        "title": "正字南仲祭詩",
        "id": "2b4d7702-41cc-4213-bed1-fd076bdacdc7"
    },
    {
        "author": "周文璞",
        "paragraphs": [
            "與君昔並丹陽船，形容惘愴俱可憐。",
            "自說宅囿及百年，藏三小山出雲煙。",
            "土伯小廟自題扁，持照清池分醜妍。",
            "吁嗟先君方下世，姪子賣半相炒煎。",
            "出尋方伯待救護，與我密者纔萬錢。",
            "是身災疢恐凋謝，語未脫口吁皇天。",
            "那知君今亦逝川，洪崖白石夢杳然，竟從他姓改受廛。",
            "嗚呼，朱君無歸，歸來但見空屋椽，入抱山骨於黄泉。"
        ],
        "title": "吊友人朱子大",
        "id": "52c05143-6a1b-4eed-bf1a-3f339dde16da"
    },
    {
        "author": "周文璞",
        "paragraphs": [
            "千古應無恨，諸公竟不能。",
            "要令參溟涬，端合罷飛騰。",
            "白草傷麟野，蒼山下馬陵。",
            "有兒持手澤，淚落照書燈。"
        ],
        "title": "挽正字南仲四首  其一",
        "id": "cb4c69b4-9d43-4240-9939-c647e1379b90"
    },
    {
        "author": "周文璞",
        "paragraphs": [
            "卷舌空沉彩，芸香亦蠹賢。",
            "幾時噫鳳沼，一旦感龍泉。",
            "遠播雕題外，高垂若木邊。",
            "煎膠嗟不及，遺碣暝臺懸。"
        ],
        "title": "挽正字南仲四首  其二",
        "id": "8afb18fb-372b-4100-aadd-8013552a6eb6"
    },
    {
        "author": "周文璞",
        "paragraphs": [
            "珠璧方輝耀，菁華未寂寥。",
            "極知身作祟，何用食爲妖。",
            "犧象收儒廟，簫笳咽市橋。",
            "傷心紗帽冷，三徑雨瀟瀟。"
        ],
        "title": "挽正字南仲四首  其三",
        "id": "afe2370b-7b2a-4138-9194-8967a5943e50"
    },
    {
        "author": "周文璞",
        "paragraphs": [
            "一自初聞報，哀號向草堂。",
            "相隨只兒子，遠和有山獐。",
            "土沃幽宮掩，灰凝奠酒香。",
            "孤身揮泣盡，松柏便萎黄。"
        ],
        "title": "挽正字南仲四首  其四",
        "id": "1d9d1aee-7ac3-4014-8963-b634ccbc21cd"
    },
    {
        "author": "周文璞",
        "paragraphs": [
            "雪壓門外土骨堆，一番兩番春始回。",
            "歸來但見鄰舍換，老樹紅花如死灰。",
            "商量千古有何事，經營八紘非汝才。",
            "乘除幻變既如此，何不快呼鸚鵡杯。"
        ],
        "title": "行歌四首  其一",
        "id": "2057aa83-4f81-4b18-a9f6-90be21a473cb"
    },
    {
        "author": "周文璞",
        "paragraphs": [
            "天讒天讒光照戶，反舌轉枝啼更怒。",
            "九霄詄蕩帝座高，老我此身無告訴。",
            "舍傍種園翁作鄰，一方泉兮在中庭。",
            "齊民書在泉有銘，誓將團結爲林坰。"
        ],
        "title": "行歌四首  其二",
        "id": "559cbcbf-6370-47f2-843f-cbb6b78f3c6f"
    },
    {
        "author": "周文璞",
        "paragraphs": [
            "春霏霏兮秋靡靡，嘆息賞音人已死。",
            "堪嗟玉雪綴空條，可奈芳蕤逐流水。",
            "融怡艷冶恨欲銷，世間風雨何寂寥。",
            "有誰肯爲吹葬簫，往和蟋蟀諧鴟鴞。"
        ],
        "title": "行歌四首  其三",
        "id": "f138cfdf-29b9-4451-bf6a-84dd31fde2e8"
    },
    {
        "author": "周文璞",
        "paragraphs": [
            "先秦古書世已稀，國風雅頌聲又微。",
            "彼美人兮在天路，馬蜷局兮將安歸。",
            "古人所懷已汩汩，今人所懷又忽忽。",
            "我亦東西南北人，相逢且盡杯中物。"
        ],
        "title": "行歌四首  其四",
        "id": "2881bf98-152b-44d9-83b2-a968f5bb19bf"
    },
    {
        "author": "周文璞",
        "paragraphs": [
            "山中雨更愁，不是棄吾州。",
            "懷母未能去，訴鄰誰肯留。",
            "茶人窮似虱，藥戶狹於舟。",
            "一磵多深碧，嘲吟尚自由。"
        ],
        "title": "遣興",
        "id": "a625b0d4-78af-4573-96e3-d1577f25f977"
    },
    {
        "author": "周文璞",
        "paragraphs": [
            "天上仙人休擲火，塵中道士莫燒香。",
            "可憐絳雪渾無頼，一簇千枝對草堂。"
        ],
        "title": "孤山桃花二首  其一",
        "id": "4a140f09-f5b1-46f9-93e0-d14c489f3963"
    },
    {
        "author": "周文璞",
        "paragraphs": [
            "莫向蓬蒿恨不遭，夢魂曾釣海山鼇。",
            "當時不合輕仙事，惆悵靈風滿碧桃。"
        ],
        "title": "孤山桃花二首  其二",
        "id": "48f5ac36-4757-45c2-a010-57f511f2b6b6"
    },
    {
        "author": "周文璞",
        "paragraphs": [
            "精舍人歸入內臺，遺基處處有芳埃。",
            "小儒更合修壺史，刊落乾魚說水苔。"
        ],
        "title": "送人之武夷二首  其一",
        "id": "90fc8ae3-ed3f-4df0-8890-8e63ca281920"
    },
    {
        "author": "周文璞",
        "paragraphs": [
            "終向名山度此生，此生吟骨要猿擎。",
            "洞宮終與人間別，六六峰高削紫瓊。"
        ],
        "title": "送人之武夷二首  其二",
        "id": "135ec8eb-f0fb-46a7-bc90-6637a824ddbc"
    },
    {
        "author": "周文璞",
        "paragraphs": [
            "懷人幾日惡，况復值秋陰。",
            "天亦容清調，人難識素心。",
            "他鄉誰饋肉，永夜只聽琴。",
            "高詠龍泉碣，相從發至音。"
        ],
        "title": "秋晦有懷南仲正字",
        "id": "7b2d748e-4dbb-47ad-bf61-be01353dd871"
    },
    {
        "author": "周文璞",
        "paragraphs": [
            "九霄象簡手中擎，豈是閑人愛列卿。",
            "洞裏石田春漠漠，有田多與種黄精。"
        ],
        "title": "贈孤山道士二首  其一",
        "id": "63617e61-e669-4cc0-b573-73a060396a9d"
    },
    {
        "author": "周文璞",
        "paragraphs": [
            "清秋古洞無猿嘯，自覺尋行幽意微。",
            "處士橋邊增悵望，幾回沽酒對斜暉。"
        ],
        "title": "贈孤山道士二首  其二",
        "id": "461eaffa-e390-4c44-9773-b04f880ed270"
    },
    {
        "author": "周文璞",
        "paragraphs": [
            "半溪松黄堆碧波，狂夫於此欲如何。",
            "洞天春晚歸不得，司馬悔橋芳草多。"
        ],
        "title": "送人之桐柏",
        "id": "44a73f24-e4bc-4b36-95fe-4903bfd311be"
    },
    {
        "author": "周文璞",
        "paragraphs": [
            "客舍窘積雨，出門今始晴。",
            "藥苗隨野飯，燕子看山行。",
            "大道白日晚，閑汀綠芷生。",
            "方巖相見了，爲謝草堂兄。"
        ],
        "title": "送髯高謁方巖",
        "id": "ef4791c9-e44d-467f-ad61-69c0b5f466f4"
    },
    {
        "author": "周文璞",
        "paragraphs": [
            "黄衫紗帽佳少年，炯然餓虎窮山淵。",
            "不居秦鹿祖龍畔，却走碧鷄金馬邊。",
            "左手斜執巨靈鑿，右手敬抱禹貢篇。",
            "離堆順流已受命，一下不打天吳鞭。",
            "有時挾彈暮雲表，有時蹴遊春風前。",
            "有時却自著絳帕，走入藥市尋神仙。",
            "爲人定似李太白，學道定似葛稚川。",
            "孫翁走避乖崖叟，遣僕送畫不取錢。",
            "神君廟食與畫像，千古萬古當流傳。",
            "我昔夢上神君殿，偶值蓬萊衆真宴。",
            "洛陽開盡姚黄花，銅駝陌上難相見。"
        ],
        "title": "瞿塘神君歌",
        "id": "06c55588-2535-42c8-8da3-d2a3c1bb15e6"
    },
    {
        "author": "周文璞",
        "paragraphs": [
            "蒼弁一如楚執珪，思想越吟身自低。",
            "澗水又如古智士，縱橫流轉多滑稽。",
            "雜花半開已倏落，如怨曠女離深閨。",
            "幽禽自呼復相命，如譴逐魄傷窮棲。",
            "而我自是不羈者，行行踏破青萋萋。",
            "今回蕩槳苕霅溪，與野老輩相扶携。",
            "園池亭墅游歷遍，自對蜀錦傾偏提。",
            "興闌徑走歸弟舍，同沃浮蟻烹村鷄。",
            "百五之後最寥闃，獨過趙灣西更西。",
            "野夫不知時節換，但要熟醉如春泥。"
        ],
        "title": "清明日書事",
        "id": "71f764ee-557f-4560-8bad-a2fcc38b374c"
    },
    {
        "author": "周文璞",
        "paragraphs": [
            "雲從會稽生，旦旦見伯禹。",
            "聽讀山海經，成龍不成虎。",
            "禹命雲歸歟，可向蕺山去。",
            "昂昂王內史，眉宇照今古。",
            "常在此盤旋，深藏無處所。",
            "王孫江海人，雲根自栖翥。",
            "招邀玉葉來，以石爲伴侶。",
            "既從衣上浮，只就茶裏煮。",
            "不入晉家池，肯作秦望雨。",
            "兩儒一支郎，不學世間語。",
            "吳傖哦五字，坎壈酸澀苦。",
            "併送山中人，約束雲下取。"
        ],
        "title": "雲根",
        "id": "130fac1b-19b2-4adc-806b-f122971a1058"
    },
    {
        "author": "周文璞",
        "paragraphs": [
            "向人猶抱舜文絃，可煞書生不值錢。",
            "彈出履霜空作惡，一林風露已鳴蟬。"
        ],
        "title": "聽琴",
        "id": "423e27a8-6357-4a3e-9d20-8fe605f30f48"
    },
    {
        "author": "周文璞",
        "paragraphs": [
            "流落他鄉鎩羽翰，半年寧復記悲歡。",
            "夜傳樓鼓思城角，朝見江船念客鞍。",
            "不恨形骸老閭里，遂令唇舌滿長安。",
            "寄聲好在文章友，目送春雲自倚欄。"
        ],
        "title": "寄友人",
        "id": "98d5002a-aac4-4cef-b9d6-35b63197ad44"
    },
    {
        "author": "周文璞",
        "paragraphs": [
            "雨意遽如許，雲容亦可憐。",
            "聲聲總斷續，滴滴更勻圓。",
            "道院燒香地，山房焙畫天。",
            "故園無恙否，潤色到瓜田。"
        ],
        "title": "雨",
        "id": "84fe2edb-fc5f-40ed-b172-d8b792eb53dd"
    },
    {
        "author": "周文璞",
        "paragraphs": [
            "陰山祠下月如霜，不爲吟猿斷殺腸。",
            "折得橙花無處賞，带枝分與棹船郎。"
        ],
        "title": "陰山",
        "id": "669967ce-e388-4711-bfcf-d9c8108d2312"
    },
    {
        "author": "周文璞",
        "paragraphs": [
            "諸君收淚已無言，煙外中原草色昏。",
            "老子歸來坐廊廟，短轅車上欲消魂。"
        ],
        "title": "新亭",
        "id": "c617ba6e-0ed3-42be-bbec-4b1dd6440eb5"
    },
    {
        "author": "周文璞",
        "paragraphs": [
            "細竹千竿殿影斜，龍顔曾此著袈裟。",
            "寺樓杳杳鍾聲度，疑有宮娥出晚花。"
        ],
        "title": "法寶寺",
        "id": "0ae16d9f-d358-465d-9ae4-01838a8ff4a2"
    },
    {
        "author": "周文璞",
        "paragraphs": [
            "相君孫女小乘僧，身入祇園佛律行。",
            "三級戒壇秋色冷，箇中螻蟻亦長生。"
        ],
        "title": "戒壇",
        "id": "7c26a8e3-c08c-4414-8843-a6141bdc2667"
    },
    {
        "author": "周文璞",
        "paragraphs": [
            "胡床三弄清溪笛，嘆息欷歔太極箏。",
            "怊悵斯人風味減，江花江草不勝情。"
        ],
        "title": "桓野王畫像",
        "id": "0fc11334-d593-41ee-94b7-efbbfd174c3d"
    },
    {
        "author": "周文璞",
        "paragraphs": [
            "野筍衝泉出，山花避石開。",
            "余方有公事，不爲等閑來。"
        ],
        "title": "玉晨觀二首  其一",
        "id": "5c250058-20bd-4d92-bd11-cd884dbfb3f6"
    },
    {
        "author": "周文璞",
        "paragraphs": [
            "羽扇臨玄寺，霓衣上醮壇。",
            "九枝松葉冷，千葉杏花殘。"
        ],
        "title": "玉晨觀二首  其二",
        "id": "54e22c5f-f5fc-4465-9a38-9efadaf8d623"
    },
    {
        "author": "周文璞",
        "paragraphs": [
            "生平參道術，師事大茅翁。",
            "持鑰開金匱，焚香立玉童。",
            "黄麟來地上，朱鯉出江中。",
            "今在桁楊畔，依依睡晚風。"
        ],
        "title": "寒食有感三首  其一",
        "id": "73cbf8e6-6afe-47ca-9f4f-7320a80041bc"
    },
    {
        "author": "周文璞",
        "paragraphs": [
            "清明好時節，傲吏小詩家。",
            "失意因流水，傷心爲落花。",
            "人歸知市靜，日落見山斜。",
            "明日三叉路，村醪亦自佳。"
        ],
        "title": "寒食有感三首  其二",
        "id": "115851c5-e023-48f8-b021-c32349dff763"
    },
    {
        "author": "周文璞",
        "paragraphs": [
            "亭午步江皋，誰云命不遭。",
            "愛風吹蛺蝶，怕雨爛櫻桃。",
            "鑽火烹新乳，槌門覓小槽。",
            "今年奇事少，塵滿舊征袍。"
        ],
        "title": "寒食有感三首  其三",
        "id": "927a6b97-fa1d-46f2-bae6-a119511cb9e2"
    },
    {
        "author": "周文璞",
        "paragraphs": [
            "偶向花邊立，懸知病已瘳。",
            "小山今夜月，團樹滿庭秋。",
            "清露霑叢底，斜河在上頭。",
            "須臾香更好，還與碧雲浮。"
        ],
        "title": "桂",
        "id": "8512263e-f908-4e7e-98ea-f0009a813ed3"
    },
    {
        "author": "周文璞",
        "paragraphs": [
            "自笑蕭條甚，微吟坐到昏。",
            "江風來掃地，山鳥見開門。",
            "茶面龍頭縮，花梢犢鼻溫。",
            "一從杯酒少，不復過深村。"
        ],
        "title": "自笑",
        "id": "828e862f-e65e-4804-99d6-f651a9c34cd3"
    },
    {
        "author": "周文璞",
        "paragraphs": [
            "吹徹鵝笙醉碧桃，古城斜日泛輕舠。",
            "此行憶著經行處，綠樹黄桑一樣高。"
        ],
        "title": "槜李道中二首  其一",
        "id": "90fd8b20-67ea-4943-9e17-34881b04dfed"
    },
    {
        "author": "周文璞",
        "paragraphs": [
            "卧龍山下聽吟松，細雨清明似夢中。",
            "柳蔭朱欄三百尺，渴烏猶自泣春風。"
        ],
        "title": "槜李道中二首  其二",
        "id": "bd7b414c-fc5a-488f-bf11-96f24c04d877"
    },
    {
        "author": "周文璞",
        "paragraphs": [
            "文命殿角東北左，上有梅梁鐵交鎖。",
            "傳聞舊時枝葉生，木質鱗身無不可。",
            "有時匹練離朱栱，歸带濕萍光欲動。",
            "低頭下吸菲嶺泉，奮髯直入陽明洞。",
            "旁觀但怪香火濃，頃刻即令風雨送。",
            "爾不見饑烏啄鼓來饋食，走入嵩高化爲石。",
            "禨祥禍福儻或是，陰陽幻變誰能測。",
            "玉笥觀掛白玉梁，含元追下流血柱。",
            "異事苟逢博物問，後來那得詳其故。",
            "卷丹雲，凝素霧，玉簫九成奠雕俎。",
            "登歌升降只仰俯，嗚呼梅梁怱飛去。"
        ],
        "title": "梅梁歌",
        "id": "5986015a-7d29-48d2-af9a-10902994bb01"
    },
    {
        "author": "周文璞",
        "paragraphs": [
            "燕山雪花一尺飛，胡人胡女夜打圍。",
            "海東青過流沙西，黄頭郎主獨自歸。",
            "創殘狐兔懸氈車，疲憊鷹犬聞笳悲。",
            "君不見自從石晉納書款，白溝河漘作邊面。"
        ],
        "title": "題胡女騎",
        "id": "e6e0a165-70eb-4fc7-a38a-c81b1612e408"
    },
    {
        "author": "周文璞",
        "paragraphs": [
            "野店梢頭起竈煙，江雲弄色半晴天。",
            "暗泉遶砌喧人語，遠燒侵林照客韉。",
            "晚日未收鷄上樹，春風欲度鳥耘田。",
            "布帆無恙歸心穩，纔到家山又迫年。"
        ],
        "title": "東陽道中",
        "id": "57171620-15b4-46fc-be78-5ba6392b8407"
    },
    {
        "author": "周文璞",
        "paragraphs": [
            "石根兩眼北流泉，乳竇潜通御井邊。",
            "飄出宮花人不識，又沿衰草下山前。"
        ],
        "title": "鳳門泉",
        "id": "02329008-7047-41a5-b97b-5a5ef24cdb97"
    },
    {
        "author": "周文璞",
        "paragraphs": [
            "今年寒食好天色，遊人踏青行不極。",
            "尋山不憚千里遠，往往啼號濕松柏。",
            "一杯纔酹墳上土，祗就墳前便歌舞。",
            "故鄉自有懊惱聲，插腰羊皮小番鼓。",
            "吁嗟悲歡一餉間，但恨死人不能語。",
            "君不見北客紛紛俱落南，先冢盡被胡塵漫。",
            "影堂逢節具飲食，魂魄夜行溪谷山。"
        ],
        "title": "寒食曲",
        "id": "b202d032-55e2-46aa-bbfc-4e4c0cabe1f8"
    },
    {
        "author": "周文璞",
        "paragraphs": [
            "滿酌黄封都市酒，斜簪縹蔕御園花。",
            "半酣更乞跳珠水，獨對風爐自煮茶。"
        ],
        "title": "賞春二首  其一",
        "id": "5ab39682-c04f-4256-8cac-969f44935495"
    },
    {
        "author": "周文璞",
        "paragraphs": [
            "賞春社裏鼓逢逢，尚恨聲同調不同。",
            "我亦明朝苦無事，更來吹笛亂山中。"
        ],
        "title": "賞春二首  其二",
        "id": "6d1e9a84-f7f9-4adc-b6ed-9b478cde6833"
    },
    {
        "author": "周文璞",
        "paragraphs": [
            "棠梨未落柳絲長，料望幽人作斷腸。",
            "已自不堪田父飲，更能重入少年場。",
            "山連莽莽荒陂白，門掩蕭蕭野日黄。",
            "想得故園疏雨外，樽前催拍杜韋娘。"
        ],
        "title": "春懷",
        "id": "93af449d-64c8-4b51-8f9e-f70f8d26cebd"
    },
    {
        "author": "周文璞",
        "paragraphs": [
            "暮雨瀟瀟郎不歸，尊前誰憶舊歌詞。",
            "望夫烏臼濃於染，葉葉驚秋恨欲飛。"
        ],
        "title": "暮雨",
        "id": "c9352565-df14-41dc-910a-cb955de3d006"
    },
    {
        "author": "周文璞",
        "paragraphs": [
            "樂使金花鼓，蠻衣紫錦鞍。",
            "蕃官船過界，驛吏報平安。"
        ],
        "title": "即事二首  其一",
        "id": "bfc792c3-68ae-4f64-8ea6-2af05140977d"
    },
    {
        "author": "周文璞",
        "paragraphs": [
            "龍護朝元閣，鶴棲封禪臺。",
            "中原垂白叟，只望羽書來。"
        ],
        "title": "即事二首  其二",
        "id": "259599f6-5a73-4e29-8370-9db0cc3cf131"
    },
    {
        "author": "周文璞",
        "paragraphs": [
            "早將心事付漁樵，若被幽人苦見招。",
            "多種竹將挑筍喫，旋栽松待斫柴燒。",
            "壁間古畫身都碎，架上枯琴尾半焦。",
            "猶有住山窮活計，仙經盈卷一村瓢。"
        ],
        "title": "題堯章新成山堂",
        "id": "8e39e14e-5516-4767-ad1a-a98263d8b498"
    },
    {
        "author": "周文璞",
        "paragraphs": [
            "昔日三郎騎爾祖，廟食太山可辛苦。",
            "後來崎嶇蜀棧間，棄置龍媒復親汝。",
            "深山古木雪漫漫，險途十步九步艱。",
            "綱頭呪囑勿損折，要爾助軍身補官。"
        ],
        "title": "題盧申之騾綱圖",
        "id": "a1648bbb-94f8-4f84-bc04-7c14677529ab"
    },
    {
        "author": "周文璞",
        "paragraphs": [
            "張公謂余可神仙，薛顛謂余可英傑。",
            "丁生謂二皆無成，世間安有此奇絕。",
            "麒麟閣上冠貂蟬，龍虎鼎內治大丹。",
            "興來一笑掃燕□，回首已自升雲端。",
            "何如只向松江渡，楊柳影邊茅屋住。",
            "卧看蒼虬挾白雲，卷取秋濤過江去。"
        ],
        "title": "贈相士丁日宣",
        "id": "89a02883-1553-4754-919d-aa3e84ae8b83"
    },
    {
        "author": "周文璞",
        "paragraphs": [
            "吾作窮奇白下囚，汝披短褐從吾遊。",
            "蔣侯廟畔沽春酒，周處臺邊送客舟。",
            "械欲破時應日慘，命將絕處亦天愁。",
            "江陵柳大如知此，對著官軍輒淚流。"
        ],
        "title": "弔黥卒",
        "id": "029c7059-62b4-4ac4-814f-ea4fa6abc217"
    },
    {
        "author": "周文璞",
        "paragraphs": [
            "向來洛下老書生，今見諸孫更老成。",
            "不復秀才趨試院，已題文學上銘旌。",
            "泛觀今古人亡恨，只有英雄命莫爭。",
            "來弔乍聞妻子哭，依然認作讀書聲。"
        ],
        "title": "楊孟博挽詞",
        "id": "cc6e40c4-8dd8-44a3-aa56-326d9cf726fd"
    },
    {
        "author": "周文璞",
        "paragraphs": [
            "袁三柳大劉廿八，長到先生卜肆邊。",
            "便拜逸妻爲嫂氏，更沽村酒作家筵。",
            "山公馬在何須爾，林屋丹成亦偶然。",
            "獨此老身無藉頼，爲他人擲卦爻錢。"
        ],
        "title": "贈隠者",
        "id": "2f198fcf-0e3f-4328-8488-e295a544727a"
    },
    {
        "author": "周文璞",
        "paragraphs": [
            "燕雲逆胡著柘黄，仁人烈士集太行。",
            "已聞泣涕拜明詔，共挾金輿歸大梁。",
            "安得山人一雙劍，走入雲中看不見。",
            "人間夜半風雨時，逆胡首奏延和殿。",
            "我生四十無所成，荆淮好漢爲知音。",
            "丈夫志在仁義耳，麟閣貂冠非本心。",
            "功成劍化兩龍去，我亦變名入煙霧。",
            "此時再拜康山人，九霄客星在何處。"
        ],
        "title": "劍客行",
        "id": "499206f2-17f4-463d-bbe8-4e3f45e4b5d7"
    },
    {
        "author": "周文璞",
        "paragraphs": [
            "說戰猶能聽，聞屍不忍過。",
            "役人愁似鬼，病馬瘦於駝。",
            "甚欲參經緯，其誰出揣摩。",
            "中原有遺老，亡柰檄書何。"
        ],
        "title": "書事",
        "id": "13236fcc-f6b6-406d-a77e-9fa5ca12e73a"
    },
    {
        "author": "周文璞",
        "paragraphs": [
            "纔自降胡便守邊，大家齊數中興年。",
            "姑蘇寺裏相逢處，爲爾呻吟一悵然。"
        ],
        "title": "見泗州降者",
        "id": "6a54bd13-5d27-49a1-86f2-dd7a4605f581"
    },
    {
        "author": "周文璞",
        "paragraphs": [
            "寥寥古意少人傳，莫爲薰琴只五絃。",
            "夫子縱心方學易，我曹何意便談玄。",
            "神馳洙泗身將老，望斷沅湘眼欲穿。",
            "月白風清如此夜，阿郎不肯上鈞天。"
        ],
        "title": "感興七言三首  其一",
        "id": "fecd13df-b604-4f16-9a1e-0b8c79f8fe4f"
    },
    {
        "author": "周文璞",
        "paragraphs": [
            "在家莫羨出家僧，擾擾營營竟未曾。",
            "相國舟中龍奪劍，山人琴畔鬼吹燈。",
            "從來不肯尋真訣，更自無心學大乘。",
            "漢室諸公鳴玉佩，也須還我一枝藤。"
        ],
        "title": "感興七言三首  其二",
        "id": "ca84e940-d5dd-4d2c-acad-4dc7eb2e0052"
    },
    {
        "author": "周文璞",
        "paragraphs": [
            "夜夜推敲學苦吟，一如鍛鍊假黄金。",
            "石間真隠何時出，地下狂魂無處尋。",
            "獨鶴尚知長袖舞，哀猿空作斷腸音。",
            "故墟杞菊今何似，桂落小山春水深。"
        ],
        "title": "感興七言三首  其三",
        "id": "3cc6dd5e-9691-4cd9-a84b-4c279087880e"
    },
    {
        "author": "周文璞",
        "paragraphs": [
            "天童寶樓閣，銅釘敞朱扉。",
            "一老燒香後，諸禪乞食歸。",
            "天聽塗毒鼓，神捧苾芻衣。",
            "說了村夫偈，依然入翠微。"
        ],
        "title": "題天童全老",
        "id": "baeebf60-e87c-46af-9da3-4f365d13153b"
    },
    {
        "author": "周文璞",
        "paragraphs": [
            "江山不逐寒潮晚，陵墓猶含古木春。",
            "君入臺城須訪問，箇中定有六朝人。"
        ],
        "title": "送人之金陵",
        "id": "983ea78f-3ad3-432e-bc12-9aa5a5ee3b92"
    },
    {
        "author": "周文璞",
        "paragraphs": [
            "三君乘白鵠，各在一山椒。",
            "子去穿茅洞，人方采藥苗。",
            "花連雲氣近，松轉水程遥。",
            "想得尋幽侶，空歌散午朝。"
        ],
        "title": "送逸人歸茅洞",
        "id": "c8e3df5a-edec-4143-858d-20dcdc5ba893"
    },
    {
        "author": "周文璞",
        "paragraphs": [
            "輕雲漠漠煙漫漫，杖藜扶行不作難。",
            "無量壽佛像最古，未曾有經碑亦殘。",
            "秋花泫露顔色好，客子著雨衣裳單。",
            "題詩寫寄莓苔壁，勿使俗人相對看。"
        ],
        "title": "中秋日遊能仁北寺兩剎",
        "id": "4251acaf-9bfe-40c5-a20d-8afbe3bbb29e"
    },
    {
        "author": "周文璞",
        "paragraphs": [
            "世讚碑文換，穹龜上綠苔。",
            "琵琶不可聽，樓閣更堪哀。",
            "竹動禪僧入，梅香凍雀回。",
            "開函翻內典，日晚未歸來。"
        ],
        "title": "贈虎丘僧道輝遊天台二首  其一",
        "id": "391a78ee-be90-4ef8-b05a-e84d9b7ec9f3"
    },
    {
        "author": "周文璞",
        "paragraphs": [
            "少小即精勤，參禪復著文。",
            "香薰滬瀆像，茶酹武丘墳。",
            "入定山猿見，吟詩海鶴聞。",
            "幽情正迢遞，又拜石橋雲。"
        ],
        "title": "贈虎丘僧道輝遊天台二首  其二",
        "id": "fa4fa3e6-dcb8-4345-a214-f0fdac604819"
    },
    {
        "author": "周文璞",
        "paragraphs": [
            "閑看浮鳩棲曲渚，倦隨奔鹿上荒陵。",
            "松門雨過長廊靜，一架藤花供病僧。"
        ],
        "tags": [
            "西湖"
        ],
        "title": "西湖即事",
        "id": "4a2d7ff5-03b5-4569-b807-61b12d140ae7"
    },
    {
        "author": "周文璞",
        "paragraphs": [
            "魂魄凄凉掩暮塵，野花山葉自精神。",
            "年年中使頭邊過，暗裏相看似路人。"
        ],
        "title": "宮人斜",
        "id": "b9aedd2d-30fd-4955-8ce5-a6412b3460c3"
    },
    {
        "author": "周文璞",
        "paragraphs": [
            "方池流水碧溶溶，怊悵靈蛇不易逢。",
            "門外行人常立看，一株唐末半枯松。"
        ],
        "title": "上强寺",
        "id": "ff360245-55d2-433e-b3c7-6ae3ff0781b9"
    },
    {
        "author": "周文璞",
        "paragraphs": [
            "太湖我污池，茂苑我林莽。",
            "橘柚我堆盤，鱸魚我登俎。",
            "區區爲蘋花，移去溪上住。",
            "終當賦歸歟，來此卧煙雨。"
        ],
        "tags": [
            "太湖"
        ],
        "title": "太湖",
        "id": "8050cf5a-cadf-485e-8e57-e8cf5e73467e"
    },
    {
        "author": "周文璞",
        "paragraphs": [
            "吾聞唐諸僧，往往多人傑。",
            "有携至巖廊，可並夔稷契。",
            "偉哉寒山子，拾菜衣百結。",
            "其文似離騷，但自寫木葉。"
        ],
        "title": "寫懷二首  其一",
        "id": "406095e0-0b3f-48a8-b08c-68f4837e8e44"
    },
    {
        "author": "周文璞",
        "paragraphs": [
            "往時陸荆門，自是天下雄。",
            "徒隸解散盡，何處尋樊翁。",
            "遂令一世士，默默逃虛空。",
            "至今大堤上，葉葉皆春風。"
        ],
        "title": "寫懷二首  其二",
        "id": "993ceb99-6c7a-4abe-8e81-53ddda156fa5"
    },
    {
        "author": "周文璞",
        "paragraphs": [
            "九溪十八磵，冷見帝青苔。",
            "洗足僧書石，臨流客放杯。",
            "案頭松葉響，身畔野花開。",
            "百六辭歌吹，清遊始一回。"
        ],
        "title": "九溪十八磵",
        "id": "bbada7bd-e4de-433d-858f-8077e49c47d0"
    },
    {
        "author": "周文璞",
        "paragraphs": [
            "讀了碑文讀祭詩，冷看遺像立多時。",
            "郎當嶺上生雲處，山鳥山花憶老師。"
        ],
        "title": "吊辨才二首  其一",
        "id": "1dfa7199-d7dd-4644-b168-f9bd1a8a71da"
    },
    {
        "author": "周文璞",
        "paragraphs": [
            "坡使參寥滴奠茶，定將老淚濕煙霞。",
            "誰知走入靈山隊，又對閑人說法華。"
        ],
        "title": "吊辨才二首  其二",
        "id": "8cf19f3b-0998-4984-897e-41c8e9c05b37"
    },
    {
        "author": "周文璞",
        "paragraphs": [
            "先帝何曾寵倖臣，家園籍沒幾經春。",
            "一丘賜與嬋娟魄，教主西湖似洛神。"
        ],
        "tags": [
            "西湖"
        ],
        "title": "西湖小隠",
        "id": "c2f90db4-d7fc-46e7-828b-0e47908c680e"
    },
    {
        "author": "周文璞",
        "paragraphs": [
            "麯坊纔盡上湖船，笑問雲山欠酒錢。",
            "兩行柳絲黄不斷，不知身在御園邊。"
        ],
        "title": "麯坊",
        "id": "14b1f835-fd7b-4f5b-840a-f74a512037b3"
    },
    {
        "author": "周文璞",
        "paragraphs": [
            "子規欲歸歸未得，啼向錢王壽星石。",
            "月明血盡人不知，只怪曉山深似碧。"
        ],
        "title": "壽星寺聞子規二首  其一",
        "id": "c72f0205-589c-46cf-8177-a0e3bff69e78"
    },
    {
        "author": "周文璞",
        "paragraphs": [
            "莫向空山惱病僧，暮雲臺殿異鄉人。",
            "多時不識巴江路，守著濃花哭過春。"
        ],
        "title": "壽星寺聞子規二首  其二",
        "id": "4a153d1f-ff67-4323-9e74-3cc43cadbe2d"
    },
    {
        "author": "周文璞",
        "paragraphs": [
            "偷得兩泓清，同他猿鳥喫。",
            "上下泉邊身，上下床上客。",
            "相對各相忘，山中小花白。"
        ],
        "title": "分夢泉",
        "id": "8cd78243-59b7-42f6-9493-b546668fe883"
    },
    {
        "author": "周文璞",
        "paragraphs": [
            "密竹緣坡便當籬，野泉入戶自成池。",
            "床頭一卷麻衣易，更有寒山拾得詩。"
        ],
        "title": "隠者居",
        "id": "48ec641a-f601-4fd8-8cc9-402f78fb9118"
    },
    {
        "author": "周文璞",
        "paragraphs": [
            "魂歸魄散兩逍遥，小小丘亭慰寂寥。",
            "守墓未須耘宿草，白蟾方護紫芝苗。"
        ],
        "title": "逸士墳",
        "id": "a2323117-45b5-4da8-a971-a890e8d70d44"
    },
    {
        "author": "周文璞",
        "paragraphs": [
            "溪友相呼上釣舟，藕花菱葉思悠悠。",
            "好詩已在前山寺，寫放參寥石井頭。"
        ],
        "title": "夏日偶題",
        "id": "4b49b32f-3913-49b1-b9ab-5f98fc833461"
    },
    {
        "author": "周文璞",
        "paragraphs": [
            "雲卷道者方晝睡，有僧奚爲入桑杞。",
            "惠然相過窮壑底，共談儒流佛宗旨。",
            "二家之風亦頹靡，吹而颺之誰爲起。",
            "寒灰煨芋香透紙，呼童就鄰一賒米。",
            "作糜煮菜相料理，吾窮於世無比擬。",
            "殷勤相覓有吾子，謾書七字聊送似，往供天嬪泣山鬼。"
        ],
        "title": "謝頤師見過",
        "id": "55442750-19c4-442d-95e9-d02275e11d79"
    },
    {
        "author": "周文璞",
        "paragraphs": [
            "羽衣藥叟歡迎，手執蘭花共行。",
            "從此十年不調，可能久視長生。"
        ],
        "title": "望茅山六言三首  其一",
        "id": "472d9293-a4e8-44d6-bd3b-b3aafd2e3fc8"
    },
    {
        "author": "周文璞",
        "paragraphs": [
            "昔年唱采芝歌，已老頭顱柰何。",
            "不見飈輪碾處，白雲出沒常多。"
        ],
        "title": "望茅山六言三首  其二",
        "id": "79b470eb-c950-4753-8ace-f23f3a3ff921"
    },
    {
        "author": "周文璞",
        "paragraphs": [
            "蔣家兄弟清古，著書互相推宗。",
            "摶土劃沙戲劇，穿崗度嶺從容。"
        ],
        "title": "望茅山六言三首  其三",
        "id": "f81cf83a-1518-469f-91a9-a54c27358a94"
    },
    {
        "author": "周文璞",
        "paragraphs": [
            "玉函捧上五雲堆，著意通幽此一回。",
            "三十年來增悵望，更無人上望僊臺。"
        ],
        "title": "寄山中道友三首  其一",
        "id": "0d842498-2fc6-45f1-a068-94d51d573c54"
    },
    {
        "author": "周文璞",
        "paragraphs": [
            "怱怱山信寄來時，中有黄庭七字詩。",
            "已死華顛無覓處，幾回吹斷玉參差。"
        ],
        "title": "寄山中道友三首  其二",
        "id": "d6c11de6-0e41-4c79-aab2-270f70f68e70"
    },
    {
        "author": "周文璞",
        "paragraphs": [
            "憶得尋山復出山，綠楊時候暮春間。",
            "至今只有游仙夢，長與松風自往還。"
        ],
        "title": "寄山中道友三首  其三",
        "id": "73429d51-2129-440e-a5a9-01fe52c025bd"
    },
    {
        "author": "周文璞",
        "paragraphs": [
            "香草參差種，幽花逐旋移。",
            "既添醒酒石，須著放生池。",
            "春在年年好，山來處處奇。",
            "吹簫吾不解，長嘯却相宜。"
        ],
        "title": "初營鳳山",
        "id": "ce2fac49-4e9a-4442-a28b-72db0c9609de"
    },
    {
        "author": "周文璞",
        "paragraphs": [
            "香焰雲頭玉雪身，緩行微詠岸烏巾。",
            "始從谷裏看脩竹，却向水濱逢麗人。",
            "客子去時方得月，嶺猿啼後便無春。",
            "鳳凰欲下簫聲緊，狼籍瀛洲萬斛塵。"
        ],
        "title": "梅谷",
        "id": "f6cf1b9c-67eb-4003-b710-ad5cb822ba01"
    },
    {
        "author": "周文璞",
        "paragraphs": [
            "偃蓋著地卧，清瑶傍渠走。",
            "散入流觴臺，轉若珠曲九。",
            "淙淙不知休，還赴石鯨口。",
            "灣澴合巨澗，橫橋傍蒲柳。",
            "來看暮春餘，衆綠濃似酒。",
            "摩挲蘇陳刻，愈覺歲月久。",
            "寺僧愛光焰，捧送貴侯有。",
            "至今星散居，各自開戶牖。",
            "自棄眠雲身，誰縛釣月手。",
            "夕陽令我歸，爲爾重搔首。"
        ],
        "title": "法華小隠",
        "id": "cd69c0e2-645b-459f-b849-6d4dfc487827"
    },
    {
        "author": "周文璞",
        "paragraphs": [
            "凡骨何堪得再行，渴心猶要謁通明。",
            "驚聞竹樹連山雨，疑有風雷㩧地聲。",
            "鹿啖黄精知歲久，人逢青箬便神清。",
            "重來只要齋盂飯，副以常堂枸杞羹。"
        ],
        "title": "既離洞霄遇雨却寄道友",
        "id": "fba155ac-9762-4b2d-aae9-85de12e5e378"
    },
    {
        "author": "周文璞",
        "paragraphs": [
            "阿瞞瓜分姿，見之垂髫中。",
            "此心既弗乂，此道安可洪。",
            "漢祚既墜地，餘子方困窮。",
            "仁義儻自唱，曆數豈不同。",
            "挾令及宮閫，殺士延奴童。",
            "至今弔古徒，哀痛殊未終。",
            "實以己偪仄，遂令彼長雄。",
            "畫圖出後世，畧見經營工。",
            "想其鼎峙勢，亦天誘其衷。",
            "此章弗徒歌，聊以裨國風。"
        ],
        "title": "題曹武帝削瓜圖",
        "id": "0d874268-6a87-47fc-aaa9-65b8b6107c13"
    },
    {
        "author": "周文璞",
        "paragraphs": [
            "獸面鼎足奔回互，中有潤澤比雨露。",
            "當年曾出富國疏，老子平生用心處。",
            "帝謨商頌周六典，刻畫聲形勞解詁。",
            "至今文字與風騷，一一相輝炫緗素。",
            "如聞四海失枝梧，可憾諸公欠調護。",
            "誰令天乎遽如許，可是石也能無預。",
            "陳玄同歸蔣山路，亦使高人野僧覷。",
            "若爲持入定林中，應有明雲入天柱。",
            "吾鄉風流蔡夫子，匣而藏之美無度。",
            "君不見公鄉後進陸象山，作祠堂記餘千言，直欲百世俟聖賢。",
            "惜哉不得銘此硯，使我失意心惘然。"
        ],
        "title": "題蔡武伯所藏荆公硯",
        "id": "ea50cd9d-7859-446e-b8c5-8ea71065bb2c"
    },
    {
        "author": "周文璞",
        "paragraphs": [
            "幽棲久不到，猿鶴擅藤蘿。",
            "叢篠生將遍，流泉咽更多。",
            "鄰翁新釀熟，野寺暮鐘和。",
            "亦有經行者，來觀倚杖歌。"
        ],
        "title": "歸別墅",
        "id": "89b6324a-4861-46b6-8661-0c6200567d9f"
    },
    {
        "author": "周文璞",
        "paragraphs": [
            "佛香纔了換儒巾，身是人間自在身。",
            "一路野花清養目，半溝流水靜怡神。"
        ],
        "title": "早起",
        "id": "30bc7651-c3ed-449b-aceb-44484e6ea358"
    },
    {
        "author": "周文璞",
        "paragraphs": [
            "留連如有情，蕙帳極空明。",
            "晚粥知泉味，昏鍾度雨聲。",
            "稍容林叟睡，莫放曉猿驚。",
            "剩欲剜苔蘚，應當寫姓名。"
        ],
        "title": "雨宿山中",
        "id": "8e93fde6-be0f-471e-aafa-1a90d040f71f"
    },
    {
        "author": "周文璞",
        "paragraphs": [
            "昔年九溪十八澗，今度見之逾清真。",
            "靜依落落石路晚，閑繞寂寂山家春。",
            "可憐潺湲似留客，更覺曲折能隨人。",
            "得得杖藜來盡目，野棠山杏亦精神。"
        ],
        "title": "再遊九溪",
        "id": "8f619d28-d1c7-4562-9dca-559ea41a0f64"
    },
    {
        "author": "周文璞",
        "paragraphs": [
            "海氣江聲相與浮，今時帝里舊杭州。",
            "西湖寺裏多金碧，自厭穠華不肯遊。"
        ],
        "tags": [
            "西湖"
        ],
        "title": "偶題",
        "id": "101364d0-6e99-46f1-8b36-f8546de01812"
    },
    {
        "author": "周文璞",
        "paragraphs": [
            "如君風貌又精神，自合拖紳近紫宸。",
            "平地有心開洞穴，十年無俸著閑身。",
            "已看青舫垂垂去，須憶緋桃灧灧春。",
            "若向玄英臺下過，爲言亦是學詩人。"
        ],
        "title": "送人之官嚴陵",
        "id": "b972d887-5c58-474e-8454-2ca94b5a9e31"
    },
    {
        "author": "周文璞",
        "paragraphs": [
            "采茗歸來日未斜，更携苦菜入仙家。",
            "後園同坐枯桐樹，仰看紅桃落澗花。"
        ],
        "title": "與弁山道士飲",
        "id": "b9623208-2655-49a2-88de-13bd0c33ee0b"
    },
    {
        "author": "周文璞",
        "paragraphs": [
            "陳兄榜名不欺齋，不欺本自誠中來。",
            "晚周洙泗漢伊雒，中間此道寒如灰。",
            "不欺齋中一尊酒，兄乎此意差耐久。",
            "真情往往到僮僕，何况親知與朋友。",
            "君不見湯脫胡桃一語失，此是迂翁年少日，陳兄再拜吾事畢。"
        ],
        "title": "不欺齋",
        "id": "31f2761f-2985-409c-9702-83fd4fdbf2ab"
    },
    {
        "author": "周文璞",
        "paragraphs": [
            "淑氣槃槃接九原，須臾鱗合更瀰漫。",
            "自從蒿里無顔色，來到鍾山有淚痕。",
            "往者英雄俱雨絕，後來哀痛欲河翻。",
            "夜深月照長松下，誰見孤飛出墓門。"
        ],
        "title": "望雲亭",
        "id": "19608c16-ecd4-47ca-b248-2199a28bc1a3"
    },
    {
        "author": "周文璞",
        "paragraphs": [
            "有亭央央，高丘之傍。",
            "父兮母兮，堅深埋藏。",
            "厦屋淒涼，宰木成行。",
            "春秋蒸嘗，酒漿牛羊。",
            "身體俯傴，雖勞弗彰。",
            "心志瞀亂，雖煩弗揚。",
            "欲求幽陰，茫茫洋洋。",
            "兩間四方，實繫我腸。",
            "何以照之，明神后皇。",
            "凡今之人，誰同慨傷。"
        ],
        "title": "敬思堂四言",
        "id": "f53e6905-9ae5-48fb-a798-093a160f319c"
    },
    {
        "author": "周文璞",
        "paragraphs": [
            "扞環城兮保赤子，歸王所兮執弓矢。",
            "雖有妻子兮不如兄弟，嗟全家兮南向而死。",
            "護行殿兮卧旗鼓，統伍符兮莫余侮。",
            "故宮蕪兮胡作主，哀將軍兮鬢垂素。",
            "氣力絕兮委塵土，後來孤童兮不勝測楚。",
            "天陰陰兮春寂寂，曰余兄兮有廟食。",
            "偕友于兮往作配，駕鐵駟兮載雲旆。",
            "山中人兮望余歸，江鼯翔兮花亂飛。"
        ],
        "title": "陳將軍哀詞",
        "id": "d9399bb4-bfb2-405e-b0a8-8920ac77829c"
    },
    {
        "author": "周文璞",
        "paragraphs": [
            "投余兮綠波，彼土偶兮柰何。",
            "余魂兮無依，依余兄兮山阿。",
            "兄姿兮甚雄，青骨兮朱弓。",
            "稱天兮訴余冤，令讒夫兮不終。"
        ],
        "title": "弔青溪姑詞",
        "id": "8c5fb8ab-6f8a-4854-9a7f-e4863bbb2b64"
    },
    {
        "author": "周文璞",
        "paragraphs": [
            "水奫淪兮不揚，山嶔岑兮多巨石。",
            "神來下獨舂，仰昂神遠適。",
            "王孫的咳，神無亟兮。"
        ],
        "title": "水仙廟鼓吹曲四首  其一",
        "id": "a214a22e-69e7-4748-adc5-bad501bdbf8a"
    },
    {
        "author": "周文璞",
        "paragraphs": [
            "倚碧櫨，款銅鋪，德星在南烏尾逋。",
            "兩峰隠天，花深草蕍。",
            "錢唐十餘萬戶，皆看史君歡娛。",
            "雖涉流沙歷炎都，入醫無閭不如東吳。"
        ],
        "title": "水仙廟鼓吹曲四首  其二",
        "id": "0f663a86-2fdf-4086-94a9-9f647f03ecd1"
    },
    {
        "author": "周文璞",
        "paragraphs": [
            "龍飛天門，鷄鳴日觀。",
            "湖州有鶴知夜半。",
            "端冕結纓，鋒車施幰。",
            "瞻彼孤山，男呼女怨。",
            "欲裂冕毀車，春榮秋枯，無翁愁予。"
        ],
        "title": "水仙廟鼓吹曲四首  其三",
        "id": "bdc9d68b-2bda-40ba-8218-84d81b4bde6b"
    },
    {
        "author": "周文璞",
        "paragraphs": [
            "雲冥冥，雷闐闐。",
            "橫玉轉，流珠乾。",
            "靈龜入我夢，謂君當旋。",
            "既窮海壖之炎天，當飲山中之流泉。"
        ],
        "title": "水仙廟鼓吹曲四首  其四",
        "id": "013d7c37-f730-4774-81d3-56ef4c8d4ca5"
    },
    {
        "author": "周文璞",
        "paragraphs": [
            "天孫召魂，鬼伯催促，千歲之淵不爲谷。",
            "巉巖既刊，松柏桓桓。",
            "曰惟君之魂，于茲考槃。",
            "其永安君窆初成，余以歸藏筮之，其兆蓋如此也。",
            "嗚呼休哉。"
        ],
        "title": "招魂",
        "id": "58da29f6-98c9-4f0f-b96b-b571129c2717"
    },
    {
        "author": "周文璞",
        "paragraphs": [
            "灩灩江波綠更肥，蒼煙中有鴨鷗飛。",
            "當年神武今何在，老却遺民更不歸。"
        ],
        "title": "金陵雜詠  其一",
        "id": "35bdee47-d72a-4556-902b-256bfa9ef721"
    },
    {
        "author": "周文璞",
        "paragraphs": [
            "長干小婦學吹簫，樓外閒風弄翠條。",
            "近得廣陵消息未，暮潮已過赤欄橋。"
        ],
        "title": "金陵雜詠  其二",
        "id": "29b124e7-c069-4480-8411-4a0457903c38"
    },
    {
        "author": "周文璞",
        "paragraphs": [
            "伊吾聲裏過年年，收拾旁行亦可憐。",
            "頻嗅芸香心欲醉，爲尋脈望眼應穿。",
            "哦詩苦似悲秋客，收價清於賣卜錢。",
            "吳下異書渾未就，每逢佳處輒留連。"
        ],
        "title": "贈陳宗之",
        "id": "a9ad38fa-bc9c-4fe0-bd25-5b790442c638"
    },
    {
        "author": "周文璞",
        "paragraphs": [
            "羽扇臨玄圃，霓裳上醮壇。",
            "九枝松葉冷，千葉杏花殘。"
        ],
        "title": "寄華陽道侶",
        "id": "28257e92-a5bc-437e-8508-27155cf27b77"
    },
    {
        "author": "周文璞",
        "paragraphs": [
            "久知靈境無緣到，今被春風引得來。",
            "上帝殿頭聞雨過，仙人石面欠花開。",
            "便燒沈水禮三拜，快引流霞釂一杯。",
            "落日斷霞催去緊，掉巾祇等白鴉回。"
        ],
        "title": "題洞霄宮",
        "id": "b7813bd0-9e41-4a63-ad4d-a4b00b80d1ee"
    },
    {
        "author": "周文璞",
        "paragraphs": [
            "本是離騷國裏人。"
        ],
        "title": "句  其一",
        "id": "045d5474-63dc-4e45-923f-c0f7b9c2960e"
    },
    {
        "author": "周文璞",
        "paragraphs": [
            "衣篝不用綠沉煙。"
        ],
        "title": "句  其二",
        "id": "5da2e55c-e17f-4a4a-9b88-89b64fd7600e"
    },
    {
        "author": "周文璞",
        "paragraphs": [
            "凄凉一似觀堂僧。"
        ],
        "title": "句  其三",
        "id": "f84c0ab4-15a7-4bf8-b8bd-2e37de652350"
    },
    {
        "author": "周文璞",
        "paragraphs": [
            "淡煙疏雨又青山。"
        ],
        "title": "句  其四",
        "id": "7e3d8d30-403a-49b5-85e9-b2a98648d956"
    },
    {
        "author": "周文璞",
        "paragraphs": [
            "春梅避石開。"
        ],
        "title": "句  其五",
        "id": "b25d6c77-8340-4b33-b838-9f2bc4b17c14"
    },
    {
        "author": "周文璞",
        "paragraphs": [
            "西陵西又西。"
        ],
        "title": "句  其六",
        "id": "9ab2c46c-bf96-406c-b097-293dd6e43ef7"
    },
    {
        "author": "周文璞",
        "paragraphs": [
            "更無花上月。"
        ],
        "title": "句  其七",
        "id": "835a09ad-0874-439d-9b28-ac320c34dfb5"
    },
    {
        "author": "周文璞",
        "paragraphs": [
            "戲賡和靖句。"
        ],
        "title": "句  其八",
        "id": "4b6974d1-6704-4633-9ff5-59e326db753e"
    },
    {
        "author": "李坤臣",
        "paragraphs": [
            "吾道由來貫古今，纖毫不假外推尋。",
            "只因疾病呻吟切，識得平生第一心。"
        ],
        "title": "因痔痛徹心膂爲詩",
        "id": "2dce500a-6f63-47fd-94bd-afb75625cebb"
    },
    {
        "author": "宋寧宗",
        "paragraphs": [
            "藪澤趁虛人，崇朝宿雨晴。",
            "蒼崖林影動，老木日華明。",
            "野店收煙濕，溪橋流水聲。",
            "青帘何處是，彷彿聽雞鳴。"
        ],
        "title": "瀟湘八景 山市晴嵐",
        "id": "6cf609fd-2658-4bcc-8027-74bcd9abeb53"
    },
    {
        "author": "宋寧宗",
        "paragraphs": [
            "金碧招提古，高峰最上層。",
            "喧風僧入梵，宿霧佛前燈。",
            "禪觀延空寂，蒲牢忽震凌。",
            "黄昏山路險，窘步一枝藤。"
        ],
        "title": "瀟湘八景 煙寺晚鐘",
        "id": "d53e52a7-71ac-4df7-b085-2dca1021d5b6"
    },
    {
        "author": "宋寧宗",
        "paragraphs": [
            "林表墮金鴉，孤村三兩家。",
            "晴光明浦溆，紅影带蒹葭。",
            "傍舍收魚網，隔溪橫釣槎。",
            "炊煙未篝火，新月一鈎斜。"
        ],
        "title": "瀟湘八景 漁村夕照",
        "id": "6fb6bbd3-c3d7-4cf8-bc19-4d37675809ad"
    },
    {
        "author": "宋寧宗",
        "paragraphs": [
            "劈箭風帆下，春江不盡流。",
            "客來登快閣，天際識歸舟。",
            "裂眥明千里，觀身等一漚。",
            "斜陽疎木外，五兩不遲留。"
        ],
        "title": "瀟湘八景 遠浦帆歸",
        "id": "b3fd51c9-dce6-4b6b-9e6f-8d8ae14265c9"
    },
    {
        "author": "宋寧宗",
        "paragraphs": [
            "清泛三湘夜，中艙聽雨眠。",
            "楚天聞過鴈，北舘未歸船。",
            "濁酒飲無算，青燈冷不煙。",
            "對床工覓句，達旦見新編。"
        ],
        "title": "瀟湘八景 瀟湘夜雨",
        "id": "f82742e8-3a82-4e43-aebe-9092210652de"
    },
    {
        "author": "宋寧宗",
        "paragraphs": [
            "漂泊楚天長，同群兄弟行。",
            "朔風離塞漠，落日下瀟湘。",
            "古磧多葭菼，平田足稻粱。",
            "飛鳴眇空際，布武作文章。"
        ],
        "title": "瀟湘八景 平沙鴈落",
        "id": "1b496992-bc19-46b8-b213-d4f6e5cb2fc4"
    },
    {
        "author": "宋寧宗",
        "paragraphs": [
            "白水連天遠，吳淞一幅秋。",
            "橘洲冰魄滿，竹閣桂華留。",
            "鳬雁不飲啄，魚龍與拍浮。",
            "垂虹寓今夕，清勝庾公樓。"
        ],
        "tags": [
            "洞庭湖"
        ],
        "title": "瀟湘八景 洞庭秋月",
        "id": "020ca9d0-ae28-49b8-84f2-8d51142e35cc"
    },
    {
        "author": "宋寧宗",
        "paragraphs": [
            "朔吹掃氛埃，同雲暝不開。",
            "千山飛鳥盡，一水泝舟回。",
            "波面散鉛汞，林梢已瀉瑰。",
            "懷人留剡棹，野店且新醅。"
        ],
        "title": "瀟湘八景 江天暮雪",
        "id": "b2e10326-4cf5-4965-8944-f58ff71bc7ad"
    },
    {
        "author": "宋寧宗",
        "paragraphs": [
            "聯魁金玉龍頭選，詔下今朝遇己知。",
            "上國風光初曉日，御階恩渥暮春時。",
            "內庭考最稱文異，臚唱宣名奬意奇。",
            "故里仙才若相問，一年攀折兩重枝。"
        ],
        "title": "賜狀元蔡仲龍",
        "id": "975cce1a-9762-4c89-af0d-00ebd9bc284e"
    }
]