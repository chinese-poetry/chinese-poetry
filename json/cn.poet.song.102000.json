[
    {
        "author": "释正觉",
        "paragraphs": [
            "里许由来懒荷担，百草头上何廉纤。",
            "半夜对月笑拍手，不见喷霜三脚蟾。",
            "劫空有句妙如许，公去谁余对眉语。",
            "後见太平堂上师，敢烦为我分明举。"
        ],
        "title": "送金上人之水南",
        "id": "5d4cb7d7-3785-4bc8-b6be-f96b9c33a514"
    },
    {
        "author": "释正觉",
        "paragraphs": [
            "明月堂虚客不留，衡湘秀处赋清游。",
            "回途复妙无遗影，天水从来一样秋。"
        ],
        "title": "送觉禅人",
        "id": "12b9182a-1f9c-4d53-9476-f10d302e31d2"
    },
    {
        "author": "释正觉",
        "paragraphs": [
            "溪头买船归鄂渚，一棹清风夜蟾午。",
            "行尽韶山半月程，白云儿就青山父。",
            "岩头老子末後句，此到将知问不语。",
            "无缝塔前风色高，洞然不隔丝毫许。",
            "丁宁此去快须回，吾家之子要全才。",
            "不坐两头明暗路，偏中归去正中来。",
            "阿呵呵，胸次风流知几何。"
        ],
        "title": "送愿上人归乡",
        "id": "fcca8065-2a8a-4560-b575-ef26e1b16bd6"
    },
    {
        "author": "释正觉",
        "paragraphs": [
            "木落山骨瘦，水退沙痕隆。",
            "渔舟弄江日，一叶浮软红。",
            "眼底事不俗，道人心若冲。",
            "旛竿头进步，云水展家风。"
        ],
        "tags": [
            "庐山"
        ],
        "title": "自庐山折桂旛竿原下望彭蠡湖握杖过前山僧舍说偈",
        "id": "bbf6440f-763a-463e-a063-874db1646733"
    },
    {
        "author": "释正觉",
        "paragraphs": [
            "涩舟沙水岸棱棱，岸上春泥深涴藤。",
            "回首康山怀结社，真情祖室事传灯。",
            "子孙亹亹雪庭可，衣钵绳绳舂屋能。",
            "坐照少林墙面意，湛明心地莹如冰。"
        ],
        "title": "出康庐渡江淮山拜诸祖塔道中作",
        "id": "ee694320-6792-4b55-b5e2-7a0b0d809c8d"
    },
    {
        "author": "释正觉",
        "paragraphs": [
            "残毳编衣裹槁形，胸中底事独醒醒。",
            "亡机冲应用时妙，活眼冷窥虚处灵。",
            "语秀锦云春片段，气清梅雪晓零星。",
            "而今功尽牛头懒，华鸟不来风扫庭。"
        ],
        "title": "与传道者",
        "id": "24ac98fd-9396-4dd7-80c2-5b086518f84d"
    },
    {
        "author": "释正觉",
        "paragraphs": [
            "真实人居遍十方，至游处处露堂堂。",
            "鹅于水器择其乳，蜂在华房采得香。",
            "心鉴照中无垢翳，道环虚里见神光。",
            "能来闹市住三昧，鸟度长空迹不彰。"
        ],
        "title": "题至游庵兼简庵中道友",
        "id": "b10f8113-c36c-4107-a4ef-948558f27d1a"
    },
    {
        "author": "释正觉",
        "paragraphs": [
            "风立沙根肤粟顽，冷涵星石水湾湾。",
            "登舟欲济轩窗底，扶槛政疑图画间。",
            "云拭山容苍玉障，日浮江面紫金环。",
            "回头五老相招我，林友无嫌夜扣关。"
        ],
        "title": "次韵传道者且游落星院",
        "id": "9764f7b2-6127-4132-aecc-a630d58d7ed0"
    },
    {
        "author": "释正觉",
        "paragraphs": [
            "胡床拥毳怯春寒，怀丐人行野雪干。",
            "风信入华披锦段，月魂堕水濯金盘。",
            "浄名取饭亡多力，慈氏开门只一弹。",
            "妙得其中佛受用，头头成见不相瞒。"
        ],
        "title": "怀上人出丐求颂",
        "id": "2da826c6-67ec-4c65-9bea-527e446e03ac"
    },
    {
        "author": "释正觉",
        "paragraphs": [
            "佛灯谁我续光明，果若莲开大梦醒。",
            "香草有心持洁白，兰膏无脚湛寒青。",
            "默耕化外那知夜，真照壶中不觉冥。",
            "家世儿孙传底事，从教辉耀显门庭。"
        ],
        "title": "一知殿化佛殿僧堂中灯油求颂",
        "id": "e9d7a881-4502-4a82-8514-773b80bde684"
    },
    {
        "author": "释正觉",
        "paragraphs": [
            "家林一锡飞，炊处青烟微。",
            "严默起禅板，虚通转化机。",
            "溪寒秋染色，月冷夜流辉。",
            "莫学西山亮，此行宜早归。"
        ],
        "title": "亮禅人持钵求颂",
        "id": "0054d98a-b67e-44b9-849b-a2bb4e4da335"
    },
    {
        "author": "释正觉",
        "paragraphs": [
            "佛事潜通兴化门，用时斤斧莫成痕。",
            "全机超出轮回际，一句拔除生死根。",
            "凉吹洗磨烦袂暑，素蟾排逐夜台昏。",
            "鹅王引饮唯醇味，水乳斯分不我浑。"
        ],
        "title": "初禅人持钵求颂",
        "id": "334a69ad-706c-4312-8568-3747ab35a290"
    },
    {
        "author": "释正觉",
        "paragraphs": [
            "重轩瘦立曲栏头，岛屿青微冷枕流。",
            "望眼解随沙水转，赏心真与岸云浮。",
            "平分野色连延屋，点破江光相趁舟。",
            "般若空宗深得义，森罗元不碍人休。"
        ],
        "title": "过般若庵",
        "id": "e08789dc-d694-464b-9a56-d7fd187f94a5"
    },
    {
        "author": "释正觉",
        "paragraphs": [
            "屠苏对碧溪，霜草露幽蹊。",
            "顾我丘壑醉，知谁尘土迷。",
            "萝门窥窈窕，云磴履高低。",
            "猿鸟未相弃，伴人烟树栖。"
        ],
        "title": "登云庵",
        "id": "4a7a382e-dbf7-4fb5-b715-2763957c7a0a"
    },
    {
        "author": "释正觉",
        "paragraphs": [
            "夜来霜吓橘脐黄，乞与归人怀冷香。",
            "到日跨门须转却，白头不是本生娘。"
        ],
        "title": "送传道者归省母氏  其一",
        "id": "fa460551-6ec2-4049-8944-2de63737e9eb"
    },
    {
        "author": "释正觉",
        "paragraphs": [
            "妙尽功圆转处幽，若人真解倒骑牛。",
            "雨蓑风笠旧行李，适意明明百草头。"
        ],
        "title": "送传道者归省母氏  其二",
        "id": "31e6e176-ef4d-4bef-86be-1d6bec62d44a"
    },
    {
        "author": "释正觉",
        "paragraphs": [
            "枯歇身心百不思，湛圆自照劫空时。",
            "妙明智鉴那留垢，虚廓灵机未度丝。",
            "的的髑髅看活眼，堂堂尘剎用闲眉。",
            "是须恁么承当去，鼻孔累垂识祖师。"
        ],
        "title": "圆禅者求颂",
        "id": "1345e448-d08a-44b2-bfef-67374f42ffc9"
    },
    {
        "author": "释正觉",
        "paragraphs": [
            "真味酣心倚瘦筇，萧骚风啸一蹊松。",
            "无人共语圆通境，笑看云吞石耳峯。"
        ],
        "tags": [
            "庐山"
        ],
        "title": "斜川道上望庐山三绝  其一",
        "id": "b341b342-37c1-4b56-87a5-d5f7518b5c11"
    },
    {
        "author": "释正觉",
        "paragraphs": [
            "青山放足溪转腰，蓑翁理网儿摇舠。",
            "先生畴日骑鱼去，岸上人家谁姓陶。"
        ],
        "tags": [
            "庐山"
        ],
        "title": "斜川道上望庐山三绝  其二",
        "id": "af7134de-65c2-49a9-b219-28c95550d9a5"
    },
    {
        "author": "释正觉",
        "paragraphs": [
            "水从乌石山前转，人在斜川岸上行。",
            "寂漠柴桑古祠下，我来无酒酹渊明。"
        ],
        "tags": [
            "庐山"
        ],
        "title": "斜川道上望庐山三绝  其三",
        "id": "f69238c8-cf69-4045-bb40-22b2c5ea5157"
    },
    {
        "author": "释正觉",
        "paragraphs": [
            "妙则不粗，湛则不浑。",
            "妙湛而照，莹然亡痕。",
            "云山是主，水月无根。",
            "瘦坐一默，虚融六门。",
            "窍作风籁，华含春恩。",
            "相承个事，子子孙孙。"
        ],
        "title": "妙湛大师求颂",
        "id": "7dc872ee-ff8d-447d-be8d-be0de44e4970"
    },
    {
        "author": "释正觉",
        "paragraphs": [
            "沙风漠漠卷烟湖，默默渔舟似有无。",
            "五老回看更痴绝，渠应怪我得工夫。"
        ],
        "title": "次韵谷书记胜果院绝句",
        "id": "27bb75e9-7dcf-423b-9428-0b24e6a99c29"
    },
    {
        "author": "释正觉",
        "paragraphs": [
            "可中滋味欠些些，成就庐山笋蕨家。",
            "丐事子行黄苇渡，盟心人在白鸥沙。",
            "和羹户户俱煎卤，扫雪村村欲没靴。",
            "味及衲僧初偃月，圆通只个是生涯。"
        ],
        "tags": [
            "庐山"
        ],
        "title": "小师慧果丐盐求颂",
        "id": "a7d498ad-94b6-462a-a5df-51c4dd158f7a"
    },
    {
        "author": "释正觉",
        "paragraphs": [
            "庐山淡薄已多时，谁与丛林洗败姿。",
            "为爱海冰资菜味，不嫌春雨破华枝。",
            "仙陀婆事行行辨，舜若多身处处宜。",
            "快意截流船到岸，江头风顺看樯旗。"
        ],
        "tags": [
            "庐山"
        ],
        "title": "晖禅人丐盐求颂",
        "id": "7362b441-104b-4f61-8a04-4ddae8812d1c"
    },
    {
        "author": "释正觉",
        "paragraphs": [
            "阿祖江滨插苇枝，丛林蕃茂果臻斯。",
            "师门昆仲知名旧，缘法东西得面迟。",
            "沙上盟寒鸥怪晚，屋头字草雁来时。",
            "月明古渡清铺练，千里同风不隔丝。"
        ],
        "title": "送元上人过长芦",
        "id": "e34c629b-3fa8-4003-a7de-a57b5e6b0ef3"
    },
    {
        "author": "释正觉",
        "paragraphs": [
            "雪梯陟云顶，来寻坏衲师。",
            "破峡水一脉，挂松月半规。",
            "疏旷麋鹿性，厌饫丘壑姿。",
            "眷言携不去，迟立倚筇枝。"
        ],
        "title": "登云顶庵峡口倚杖说偈",
        "id": "4ada38a0-7a69-4e86-8993-a7c008f2c8af"
    },
    {
        "author": "释正觉",
        "paragraphs": [
            "混处还须转侧看，底时妙在一丝端。",
            "闲云卷雨秋空阔，明月流辉夜水寒。",
            "棹破波光华细碎，梦惊蓬晓影团圞。",
            "真机分应头头准，却出黄芦把钓竿。"
        ],
        "title": "景禅人求颂",
        "id": "174bbb27-e79f-4683-8202-e8fad9ca2aeb"
    },
    {
        "author": "释正觉",
        "paragraphs": [
            "松烟竹蔼细蹊通，清津白石寒珑璁。",
            "艾禅真是甘蔗种，香林再吹薝卜风。",
            "一溪冷引藩篱外，五老秀蹲怀抱中。",
            "写目轩窗意幽远，淡然消息不雷同。"
        ],
        "title": "次韵传道者过香林",
        "id": "a5fc4558-6805-4629-a1e4-f0a33bf0ac95"
    },
    {
        "author": "释正觉",
        "paragraphs": [
            "过门衲子上饶人，破我胡床默味真。",
            "道活髑髅前有地，用冲赤肉上无尘。",
            "盟心芦笋白鸥社，梦眼华枝蝴蝶春。",
            "满着圆通无尽意，四衢处处主中宾。"
        ],
        "title": "满化士与圆通大众出丐说偈送之",
        "id": "4daef6a7-8db0-48f8-98c0-50ec08dcd5e5"
    },
    {
        "author": "释正觉",
        "paragraphs": [
            "衡岳迎秋翡翠瘦，潇湘漾风瑠璃皴。",
            "夜船载月急如箭，归去来兮休问津。"
        ],
        "title": "送照禅人之湖南",
        "id": "28c55122-abbb-42d8-b6cd-2e17f2371414"
    },
    {
        "author": "释正觉",
        "paragraphs": [
            "枝藤结伴得游娱，怀习难宁寻旧居。",
            "云水梦思孤榻稳，山林眼味四窗虚。",
            "秋衣未絮怯繁雨，午饭无盐甘软蔬。",
            "老境端来偿底志，道同巢鸟与渊鱼。"
        ],
        "title": "还南麓旧居。",
        "id": "874acf4f-b732-4509-8e6f-858d8ca28634"
    },
    {
        "author": "释正觉",
        "paragraphs": [
            "来谒芭蕉大仰孙，要明圜相识躭源。",
            "横山烟雨洗秋骨，掠面溪风吹暑痕。",
            "菖蒲叶瘦水石秀，枇杷树密轩窗昏。",
            "阿谁床头柱杖子，乞我款曲寻云根。"
        ],
        "title": "拜芭蕉情禅师",
        "id": "62f53b6f-0dd0-431c-8674-c9da13b8d271"
    },
    {
        "author": "释正觉",
        "paragraphs": [
            "雨暗冈头客路，炊烟山里人家。",
            "映水竹鸡聒聒，飘风字雁斜斜。"
        ],
        "title": "芭蕉道中",
        "id": "19536526-efa8-4eb0-8527-0d059be68a4f"
    },
    {
        "author": "释正觉",
        "paragraphs": [
            "耿人胸次佳处，借力床头古藤。",
            "风树叶颓淅淅，秋山骨瘦棱棱。"
        ],
        "title": "大阳道中",
        "id": "63839b56-0732-4132-8b93-4771d7facfe4"
    },
    {
        "author": "释正觉",
        "paragraphs": [
            "老阿师卒无嗣，石浮屠立有年。",
            "丁宁金针玉线，惭愧鸾胶凤弦。"
        ],
        "title": "礼明安塔二偈  其一",
        "id": "01280a8a-2939-4a6b-9a1c-6f2e9efdbb5d"
    },
    {
        "author": "释正觉",
        "paragraphs": [
            "石床冷卧禅虎，阶芜秋跳草虫。",
            "有念耿怀陈事，无言凄立西风。"
        ],
        "title": "礼明安塔二偈  其二",
        "id": "f277a18d-e9c9-47eb-82a9-c98e266610c0"
    },
    {
        "author": "释正觉",
        "paragraphs": [
            "风霜磨洗秋空清，月浴星河分外明。",
            "默默玉壶中自照，家传清白妙难名。"
        ],
        "title": "玉壶阁颂",
        "id": "ac95462f-cc6b-45d0-a53e-4642436181cb"
    },
    {
        "author": "释正觉",
        "paragraphs": [
            "不肯云林伴冷凄，疏山归谒矮阇梨。",
            "非枯桩句如明白，会要重来摩伏犀。"
        ],
        "title": "送僧归抚州",
        "id": "81eb9d9c-bec6-4285-8fa4-be423b11c9ba"
    },
    {
        "author": "释正觉",
        "paragraphs": [
            "吉祥草织禅家供，一片瑠璃滑无缝。",
            "门掩鳞鳞水不流，窗含冉冉云初冻。",
            "坐寒风月蒲芦秋，睡足江湖鸥鸟梦。",
            "而今卷处追昔人，隐隐犹怀鼻头痛。"
        ],
        "title": "送鹿门宗席头",
        "id": "c6702b12-230c-4b44-91d4-a76847cf09d7"
    },
    {
        "author": "释正觉",
        "paragraphs": [
            "玉龙退残鳞，编庵事枯兀。",
            "禅栖锦凤巢，道履霜蟾窟。",
            "饮兹明月津，濯彼微尘骨。",
            "五叶少林春，家风未湮没。"
        ],
        "title": "箨庵颂",
        "id": "356a7d49-4c97-4a45-b410-8a030c8796dc"
    },
    {
        "author": "释正觉",
        "paragraphs": [
            "絮风花雨一春残，未厌兹亭夜倚阑。",
            "隐隐三山抱江月，清凉境界露松寒。"
        ],
        "title": "登清凉三山亭",
        "id": "36f56296-28d7-456b-8f0e-ba746e22bf9a"
    },
    {
        "author": "释正觉",
        "paragraphs": [
            "赤头老师无拣择，灊峯染翠吴塘碧。",
            "明明万法入齐观，豁浄丝毫元不立。"
        ],
        "title": "送圆上人之龙舒  其一",
        "id": "158ea29a-ade6-4224-8ef2-20746a8f6975"
    },
    {
        "author": "释正觉",
        "paragraphs": [
            "道人归作山下宾，霜筇笋屦飘孤云。",
            "到时春满石牛谷，蔬蕨是谁相与分。"
        ],
        "title": "送圆上人之龙舒  其二",
        "id": "ce5d40e8-7ded-48c4-b9f8-338feffd8fbc"
    },
    {
        "author": "释正觉",
        "paragraphs": [
            "秋风濯烦骨，日日觉清省。",
            "相与事枯禅，所养饱正命。",
            "老蟾浴星河，魂魄明耿耿。",
            "真味入谁肠，但知百念冷。"
        ],
        "title": "举侍者求颂",
        "id": "7e919c7c-5203-449a-a894-746b892eb4fd"
    },
    {
        "author": "释正觉",
        "paragraphs": [
            "青桑柳暗山前路，麦脚含滋一锄雨。",
            "阳林桃是旧家春，冷眼灵云合头语。"
        ],
        "title": "春意渐深送客至山麓田舍来往道中复逢法上人因作数语以记所见云  其一",
        "id": "253149e6-995d-4fdb-8826-25b19edbe26f"
    },
    {
        "author": "释正觉",
        "paragraphs": [
            "云阵纤纤洗花雨，深竹新闻子规语。",
            "青山白云吾定居，枯肠那着归思虑。"
        ],
        "title": "春意渐深送客至山麓田舍来往道中复逢法上人因作数语以记所见云  其二",
        "id": "b191b1b0-7301-4f36-888e-7b99cf4efaa3"
    },
    {
        "author": "释正觉",
        "paragraphs": [
            "鸟拳花枝作春语，风日焕然晞宿雨。",
            "水肥山翠木欣欣，芳事骈罗不容数。"
        ],
        "title": "春意渐深送客至山麓田舍来往道中复逢法上人因作数语以记所见云  其三",
        "id": "a98238d8-f95e-4a4d-ac63-8c20b9558122"
    },
    {
        "author": "释正觉",
        "paragraphs": [
            "华蹊归来鸟啼暮，庖舍炊烟卧风缕。",
            "西窗旧有竹肋床，伸足曲肱成栩栩。"
        ],
        "title": "春意渐深送客至山麓田舍来往道中复逢法上人因作数语以记所见云  其四",
        "id": "5360f749-7c72-411a-956e-f9f42da46373"
    },
    {
        "author": "释正觉",
        "paragraphs": [
            "隔年相逢瘦惊许，风立溪头少时语。",
            "缄情客上钓鱼矶，四面垂云一蓑雨。"
        ],
        "title": "春意渐深送客至山麓田舍来往道中复逢法上人因作数语以记所见云  其五",
        "id": "88c3e4a1-56fe-4b0d-afa8-f24357a417c5"
    },
    {
        "author": "释正觉",
        "paragraphs": [
            "印空印水印泥，无言桃李成蹊。",
            "随分纳些税赋，牧牛溪水东西。"
        ],
        "title": "三印颂示众  其一",
        "id": "6d4605af-429c-43b4-a5f9-6b20b2bc3b2d"
    },
    {
        "author": "释正觉",
        "paragraphs": [
            "印泥印空印水，疾雷不及掩耳。",
            "豁然楼阁门开，消得轻轻弹指。"
        ],
        "title": "三印颂示众  其二",
        "id": "25428dd1-57b8-4f05-8f0d-d265f2b64668"
    },
    {
        "author": "释正觉",
        "paragraphs": [
            "印水印泥印空，谁传祖称家风。",
            "梦眼影迷一色，转身体合全功。"
        ],
        "title": "三印颂示众  其三",
        "id": "8f8b7d57-3bd3-44eb-89d7-69c627361a9e"
    },
    {
        "author": "释正觉",
        "paragraphs": [
            "尘剎分身看化机，青烟几处午家炊。",
            "面墙坐照丛林事，持钵丐缘云水饥。",
            "出谷鸟传春次第，漾舟人爱月相随。",
            "归来定有饱参句，笑解枯禅篾肚皮。"
        ],
        "title": "机禅人出丐求颂",
        "id": "19c583eb-8e20-42cb-a481-3ebed3d95a68"
    },
    {
        "author": "释正觉",
        "paragraphs": [
            "将看秋早瘦风林，禾卷黄云副丐心。",
            "妙印手中那外物，虚空胸次不容针。",
            "谁家落甑炊香雪，後夜归船棹软金。",
            "洗足蒲团松石上，绕篱山水有清音。"
        ],
        "title": "心禅人出丐求颂",
        "id": "134e362a-84e2-4ea1-b0a9-abf98dc85ff4"
    },
    {
        "author": "释正觉",
        "paragraphs": [
            "泥沙淘洗浪煎干，一片照人冰雪寒。",
            "意得试莲浮卤力，默知随筯入蔬盘。",
            "万家婉婉能相助，众口调和信不难。",
            "无像有神聊勘过，圆通眼在舌头端。"
        ],
        "title": "一禅人化盐求颂",
        "id": "987c2be2-9795-424c-92d9-00dcfb6f45c4"
    },
    {
        "author": "释正觉",
        "paragraphs": [
            "饮茶作别出萝门，相送犹怀握手温。",
            "断雁几时归缀字，浮萍随处卧生根。",
            "秋风窗外拥芦雪，梦冷床头堕月魂。",
            "麈柄年来疲转徙，却思红颗共炊盆。"
        ],
        "title": "寄大洪和尚",
        "id": "ffad594f-784d-4437-991b-8d6c9ae929f7"
    },
    {
        "author": "释正觉",
        "paragraphs": [
            "颠毛垂雪堕清贫，卧久风林梦转身。",
            "一境妙明还就父，六门虚应却来人。",
            "凉秋月兔流魂莹，湛水云龙蜕骨陈。",
            "家法儿孙须力振，此行未可腐宾宾。"
        ],
        "title": "送智首座还乡",
        "id": "189a4847-2677-468e-aef3-56f6f55fdc11"
    },
    {
        "author": "释正觉",
        "paragraphs": [
            "未能老养卧林麓，要乞优恩除发须。",
            "濯足沧浪岁寒事，终来清友石菖蒲。"
        ],
        "title": "嵩山老人告行作六偈送之  其一",
        "id": "bf982f95-b158-4def-ac37-4cb1ef8b289b"
    },
    {
        "author": "释正觉",
        "paragraphs": [
            "挽衣苦怪不我住，怀事乞成今乃时。",
            "雷动定知开蛰户，春寒无要勒华枝。"
        ],
        "title": "嵩山老人告行作六偈送之  其二",
        "id": "6318ff3a-9ae6-415e-90be-0a36061231a3"
    },
    {
        "author": "释正觉",
        "paragraphs": [
            "嘤嘤鸟鸣如客情，行行柳眼向人青。",
            "投心旧友春成物，汲水前溪月下瓶。"
        ],
        "title": "嵩山老人告行作六偈送之  其三",
        "id": "ed133f2c-6dd0-4802-b455-ac7792d64982"
    },
    {
        "author": "释正觉",
        "paragraphs": [
            "梦里结忧三变事，觉来还喜一成春。",
            "莺华时节洗衰落，不信余寒犹着人。"
        ],
        "title": "嵩山老人告行作六偈送之  其四",
        "id": "a2857012-f12e-427f-8b04-85de79b6e9d9"
    },
    {
        "author": "释正觉",
        "paragraphs": [
            "服像中情将有得，江湖底事勿相忘。",
            "橘洲白鸟秋成伍，渔火莼羹蓬底香。"
        ],
        "title": "嵩山老人告行作六偈送之  其五",
        "id": "cac3bb19-2ae0-44c0-b456-aac0e6d159a1"
    },
    {
        "author": "释正觉",
        "paragraphs": [
            "应缘分影来池月，游世无心出岫云。",
            "适意归来尖屋底，蔬畦还与力鉏勤。"
        ],
        "title": "嵩山老人告行作六偈送之  其六",
        "id": "7e7883cc-bf92-458e-b046-5f731c8a0f46"
    },
    {
        "author": "释正觉",
        "paragraphs": [
            "朱丝不用挂烧桐，一曲新丰为送公。",
            "後夜老松风籁静，皋禽不见月巢空。"
        ],
        "title": "送渊上人",
        "id": "273f7509-cc15-43e3-bc80-0be18719f130"
    },
    {
        "author": "释正觉",
        "paragraphs": [
            "浮舟春水作归征，家有良田可饭羹。",
            "久客回翔云一点，旧巢卧看月三更。",
            "人猜我住尖头屋，尔去谁扶折脚铛。",
            "为问岩头穷鬼子，当时何似此时生。"
        ],
        "title": "送平禅人归鄂渚",
        "id": "d8ab0b3d-a67e-4c46-8352-52290ddc1ba8"
    },
    {
        "author": "释正觉",
        "paragraphs": [
            "我初浮舟济九江，幽寻兰若山苍龙。",
            "王摩诘画倚栏槛，谢灵运诗开绮窗。",
            "艾禅高谈肖琢玉，法身雅论非枯桩。",
            "梦回便是圆通路，月冷上方钟一撞。"
        ],
        "title": "资圣庵欲过圆通",
        "id": "5e21d91e-e134-4754-8d4b-92f508b4fccf"
    },
    {
        "author": "释正觉",
        "paragraphs": [
            "伐木清哦癖在肠，握筇苍磴履重霜。",
            "玲珑堕壑乳泉响，萧瑟到门松吹香。",
            "高寒夜雨冻一色，虚浄晓云流五光。",
            "社散荷枯有遗友，目青须发半沧浪。"
        ],
        "title": "登祥云庵谒东林明首座",
        "id": "4c527283-2a8d-4fc7-b785-866531b0b29b"
    },
    {
        "author": "释正觉",
        "paragraphs": [
            "晚岁丛林闹苇麻，可中着眼辨龙蛇。",
            "行当五路我能事，坐断孤峯渠作家。",
            "佛法从来如嚼蜡，朋俦此去似团沙。",
            "音书不寄思惟尽，千里同风却较些。"
        ],
        "title": "与天池信长老",
        "id": "260ffe04-ee5a-4eac-b0d3-e65815052219"
    },
    {
        "author": "释正觉",
        "paragraphs": [
            "勇退归来适旧游，家林禾黍一成秋。",
            "黄芦雪照沙头屋，明月波浮江口舟。",
            "耕道谁从夫子後，逃禅今与老僧俦。",
            "柴桑试问陶彭泽，风味真醇相肖不。"
        ],
        "title": "朱熙载作平阴令八十日致仕而归",
        "id": "cb703abf-92e1-4ffa-9d03-59f0433e57ab"
    },
    {
        "author": "释正觉",
        "paragraphs": [
            "标心脱帽法丹霞，借力堂前刬草些。",
            "塞上不须嗟失马，杯中端欲断疑蛇。",
            "久怀甘露濯尘骨，将意丛林开觉华。",
            "古渡雪芦明月共，一壶秋色属吾家。"
        ],
        "title": "周秀才出家求颂",
        "id": "19e7cd9f-0f1f-421a-8ff3-07e690b6c9c0"
    },
    {
        "author": "释正觉",
        "paragraphs": [
            "水牯老行步稳，蓑郎痴歌笑繁。",
            "物外初无尘滓，胸中别有丘园。"
        ],
        "title": "牧童",
        "id": "20f11531-c4cf-4fa3-baf9-1144aca9c802"
    },
    {
        "author": "释正觉",
        "paragraphs": [
            "桃华濯锦春水寒，洞门窈窕玉勾栏。",
            "三峯拥翠云吞屋，九井扬波雪溅坛。",
            "象帝先身元老语，谷神後事阿谁观。",
            "羽郎清瘦发半白，待乞安期五色丸。"
        ],
        "title": "游司真洞",
        "id": "6e22d622-ac92-4f35-9555-01ce1bc8b7ec"
    },
    {
        "author": "释正觉",
        "paragraphs": [
            "支径入穷谷，来寻道者庵。",
            "梵音今默默，华雨尚毵毵。",
            "夜白月半屋，寒青灯一龛。",
            "梦随歌吹去，借路过江南。"
        ],
        "title": "仲春过龙舒法华山寻诵经道者旧庵",
        "id": "bdc43820-7cbb-405e-9bbf-dc9584f7dc23"
    },
    {
        "author": "释正觉",
        "paragraphs": [
            "踏雪到人家，投机的不差。",
            "月魂通水脉，春信入梅华。",
            "去觅炊香许，来宽束篾些。",
            "上方分佛事，先我过毗耶。"
        ],
        "title": "月禅人出丐求颂",
        "id": "34b2e7f6-0bc3-4ebb-860b-bf11f26d70df"
    },
    {
        "author": "释正觉",
        "paragraphs": [
            "渊源彻底碧涵秋，谁道寒光凝不流。",
            "转盼芦华与明月，更无一物碍船头。",
            "去来得妙，纵横自由。",
            "巨鳌犯饵快须掣，便是仙山坠也休。"
        ],
        "title": "渊禅人出丐求颂",
        "id": "fd5cfbba-4049-4580-9108-5a66cbac2979"
    },
    {
        "author": "释正觉",
        "paragraphs": [
            "越境能来访我，扶筇颇肖游僧。",
            "得与坐间语味，谅其胸底怀冰。"
        ],
        "title": "即觉庵子中居士来访妙峰之西既去作六言五首送之  其一",
        "id": "c8dc15ca-479d-49cb-ae73-2c57a72b1df7"
    },
    {
        "author": "释正觉",
        "paragraphs": [
            "梦晓寒松挂月，心秋古井含津。",
            "至道百家合辙，同风千里成邻。"
        ],
        "title": "即觉庵子中居士来访妙峰之西既去作六言五首送之  其二",
        "id": "a32098a9-41e6-453b-bf1f-971d8a93cc1d"
    },
    {
        "author": "释正觉",
        "paragraphs": [
            "欲下前时雪磴，重开向日风翎。",
            "此去丁宁华鸟，莫来狼藉春庭。"
        ],
        "title": "即觉庵子中居士来访妙峰之西既去作六言五首送之  其三",
        "id": "7a3c282c-2b01-4e71-a435-201e0ed806e8"
    },
    {
        "author": "释正觉",
        "paragraphs": [
            "归来三径春草，梦卧一团雨蓑。",
            "白发暗移玉烛，昏窗浄洗金波。"
        ],
        "title": "即觉庵子中居士来访妙峰之西既去作六言五首送之  其四",
        "id": "9e7f4e46-689d-427b-8362-94871fc7e60a"
    },
    {
        "author": "释正觉",
        "paragraphs": [
            "世外道人有在，庵中瓶粟无储。",
            "过客未容空去，挽衣相与分蔬。"
        ],
        "title": "即觉庵子中居士来访妙峰之西既去作六言五首送之  其五",
        "id": "aed26cce-dd29-4f60-a5a2-32501eb1545b"
    },
    {
        "author": "释正觉",
        "paragraphs": [
            "西风木落山露骨，秋月在水波濯魂。",
            "客意归卧四明麓，三世佛从禅口吞。",
            "大千俱坏我不坏，三六相昏渠不昏。",
            "劫空照见造化种，回首应物亡尘根。"
        ],
        "title": "送月上人归乡",
        "id": "f61e35ab-dbcf-4cbd-9df3-71a5cfb397a5"
    },
    {
        "author": "释正觉",
        "paragraphs": [
            "箨龙出丛林，脱锦露新绿。",
            "昂藏引头角，密密均节目。",
            "娟然尘外姿，云雾腻寒玉。",
            "翠满东窗阴，心眼扫恶俗。",
            "虚静颇道情，清癯见风骨。",
            "惠我不老春，为谁无弦曲。",
            "葛陂蛰时事，第恐雷雨促。",
            "不能留高闲，双碧淡相瞩。"
        ],
        "title": "夏安居日过实上人东轩时新竹浴雨因作句歌之",
        "id": "dade48a1-ad6f-43f4-a5f9-bed12cf29d3a"
    },
    {
        "author": "释正觉",
        "paragraphs": [
            "朅来林下人，挂冠脱朝绿。",
            "身闲道愈尊，神静碧照目。",
            "落落我就璞，碌碌谁如玉。",
            "欲学陶渊明，高情异浮俗。",
            "白云无定心，青山有奇骨。",
            "肯从莲社宾，共奏无弦曲。",
            "佛生等一念，日劫讵延促。",
            "倾盖同故人，道存聊一瞩。"
        ],
        "title": "再和朱朝奉见寄",
        "id": "e5d9b096-395f-49d2-81f9-161ec3ee403c"
    },
    {
        "author": "释正觉",
        "paragraphs": [
            "阿牛纯热不鞭牵，卧向古源苍树边。",
            "春谷玉田看去种，雪山香草饱来眠。",
            "背头隆骨任丰载，鼻底流津大作川。",
            "异路行行哮吼处，莫忘露地未萌前。"
        ],
        "title": "拟石牛与悟上人",
        "id": "af693d27-6f9e-439b-97ed-7f9859c3c327"
    },
    {
        "author": "释正觉",
        "paragraphs": [
            "一跃龙门适旧怀，棱棱浪级向人开。",
            "洗尘云阵浇华雨，借力天衢破蛰雷。",
            "略彴驾溪桃水满，浮屠瘗骨玉山颓。",
            "欲知佛眼无遮障，须到灵光不夜台。"
        ],
        "title": "雨夜宿龙门晓登灵光台礼佛眼塔",
        "id": "b2cb0fdc-21ae-49b4-9fd9-e933a08a8d16"
    },
    {
        "author": "释正觉",
        "paragraphs": [
            "空岩俨若虎头苍，云腻岩前草木光。",
            "竹吐锦萌春雨饱，松含黄粉野吹香。",
            "石床蟠足散征倦，道境洗心聊坐忘。",
            "投饭上方兰若去，未能痴学顾长康。"
        ],
        "title": "过虎头岩",
        "id": "b48442b8-1ced-4c19-acce-2f59c0ec4624"
    },
    {
        "author": "释正觉",
        "paragraphs": [
            "轻轻弹指便开门，百亿门前百亿身。",
            "妙应因缘通处处，圆明个事遍尘尘。",
            "华间蜂采黄须蜜，柳上莺传青眼春。",
            "归日相呼满钵饭，一时分付饱参人。"
        ],
        "title": "尘上人出丐求颂",
        "id": "3fb7e8d3-2f88-49ae-b00f-3978ec5450a0"
    },
    {
        "author": "释正觉",
        "paragraphs": [
            "声利明来若梦游，肯迂征家宿云栖。",
            "情高素抱山樊志，性淡幽寻松石俦。",
            "爱我家风清入眼，问伊时事默摇头。",
            "今朝送别还孤坐，空对炉烟篆字浮。"
        ],
        "title": "别邹秀才",
        "id": "7c679e8c-98b4-4029-9061-e4d2d0370b2c"
    },
    {
        "author": "释正觉",
        "paragraphs": [
            "紫霄峯顶金浮屠，风铃扬音闹苍虚。",
            "玉栏中地稳行道，云磴下林新葺庐。",
            "江山怀抱富不恶，霜月轩窗清有余。",
            "老眼寒青伴耶舍，炷香心醉竺仙书。"
        ],
        "title": "游云栖院作偈与住山琛老禅",
        "id": "5ea644cf-ad21-4058-b615-2a2e0db48123"
    },
    {
        "author": "释正觉",
        "paragraphs": [
            "豁浄虚通入觉场，体前一段本来光。",
            "孤禅恰恰如担板，默照明明似面墙。",
            "秋光芦华两岸雪，夜寒桂月一船霜。",
            "迢迢象外行归路，雁字低低正夕阳。"
        ],
        "title": "与观禅者",
        "id": "37766ac3-5a06-45f4-89e4-a0ae2ea7c53e"
    },
    {
        "author": "释正觉",
        "paragraphs": [
            "万指相从作正观，出求卧席着蒲团。",
            "恬处敛雨野云薄，湛若磨风秋水寒。",
            "卷去犹知鼻头痛，坐来方信髑髅干。",
            "芦花明月阿谁事，人在江湖把钓竿。"
        ],
        "title": "禅人发心丐席求颂  其一",
        "id": "d0f979c7-3763-4561-af02-d3e1754d9827"
    },
    {
        "author": "释正觉",
        "paragraphs": [
            "吉祥长者草茸茸，香软登机棱路通。",
            "卷去若人呈己事，得来与我展家风。",
            "默游两岸雪芦外，瘦坐五湖烟水中。",
            "未许春眠梦蝴蝶，大方引步劫壶空。"
        ],
        "title": "禅人发心丐席求颂  其二",
        "id": "e54aa786-7093-4a11-849e-c8435cdc3692"
    },
    {
        "author": "释正觉",
        "paragraphs": [
            "衲帔蒙头自照人，月明堂上转机轮。",
            "肯传千里鹡鸰语，要作十分棠棣春。",
            "雪岭同风当日事，石头束篾旧时麟。",
            "家林归卧长连稳，满眼清光不见身。"
        ],
        "title": "送从上人驰书至京西",
        "id": "c87fb0ab-5c5a-4e57-81fd-fd678fd8616d"
    },
    {
        "author": "释正觉",
        "paragraphs": [
            "雪屋高寒能我过，疏梅清秀雪林柯。",
            "不悭屈宋楚人语，来试宗雷莲社科。",
            "後会说盟如有以，此行洗念入无何。",
            "春风迟立栏干曲，白雪楼前船弄梭。"
        ],
        "title": "蒋新臣秀才告别作句送之",
        "id": "c64afcc2-b21b-4256-8df2-25029aa2dead"
    },
    {
        "author": "释正觉",
        "paragraphs": [
            "吃茶去语落诸方，聚首商量柄杷长。",
            "相席是渠能打令，同尘输尔解和光。",
            "舌头狤獠明无骨，鼻孔累垂暗有香。",
            "盏橐成来圆此话，侬家受用恰平常。"
        ],
        "title": "津禅人出化盏橐乞颂",
        "id": "a8d65061-f427-4611-b6c7-15704ad5a22f"
    },
    {
        "author": "释正觉",
        "paragraphs": [
            "温风在山谷，青紫班芳妍。",
            "浩然春公心，不作彼此偏。",
            "其来初无像，荣事亦自然。",
            "云容淡如鹤，草色齐腻烟。",
            "竹萌裹豹袴，蕨茁引儿拳。",
            "盘箸富可喜，齿颊甘亦便。",
            "山水濯尘念，风云会前缘。",
            "苇江怀道人，拥众几两千。",
            "顶门眼照世，胸中海吞川。",
            "同雏丹山巢，羽成各翔迁。",
            "而今欲住集，相见而忘年。",
            "执鞭驱并驾，未愧无彩鞯。",
            "白鸥行作伍，水蔬对烹煎。",
            "抚摩青石牛，不得陪高眠。",
            "将趋皖口市，就买莎郎船。",
            "回首谢诸祖，觉法吾所天。",
            "慧灯耿不夜，心花芳枝联。",
            "後日儿孙辈，莫怪森罗前。"
        ],
        "title": "宣和甲辰三月三日山谷寺偶成是时欲下长芦也",
        "id": "9942d5d7-3d9a-46ed-aa90-243612bfce97"
    },
    {
        "author": "释正觉",
        "paragraphs": [
            "岸树藤绳欲解维，海门蒲席弄清吹。",
            "舟不涩，兴无涯，回首灊山烟翠姿。"
        ],
        "title": "欲渡长芦与琛上人渔家词  其一",
        "id": "fe63f6cc-df39-490c-b6c7-ea23c8181535"
    },
    {
        "author": "释正觉",
        "paragraphs": [
            "一苇江头老白眉，而今问讯慰相思。",
            "风静夜，月明时，满眼寒光下钓丝。"
        ],
        "title": "欲渡长芦与琛上人渔家词  其二",
        "id": "34e12e73-0785-4607-a115-33f7b0ee1ac9"
    },
    {
        "author": "释正觉",
        "paragraphs": [
            "一宿曹溪今乃时，永嘉想见未忘兹。",
            "如何淮风遏行色，不得扶杖相参随。",
            "斯须佳惠玩珠璧，璨然倾泻胸中奇。",
            "词锋明锐许谁敌，禅悦清酣还我追。",
            "约君入社背时事，种藕着华春满池。",
            "道在金兰端未艾，回头阅世真儿嬉。"
        ],
        "title": "游龟山和何学士",
        "id": "714ee206-125d-4c83-9d64-31fdb9b2ef55"
    },
    {
        "author": "释正觉",
        "paragraphs": [
            "石霜拈处最分明，万万千千一粒生。",
            "归日饭香穿鼻吼，相呼作舞下堂行。"
        ],
        "title": "送慧禅人往上江籴麻米  其一",
        "id": "3c0ba28a-6774-4768-a486-c10fb5b7106f"
    },
    {
        "author": "释正觉",
        "paragraphs": [
            "云门糊饼赵州茶，里许明明着得些。",
            "公案见成知味底，一千二百衲僧家。"
        ],
        "title": "送慧禅人往上江籴麻米  其二",
        "id": "0c6758d9-8ded-4b8e-8bd6-1f8f5f446a1a"
    },
    {
        "author": "释正觉",
        "paragraphs": [
            "解开篾束肚皮宽，子去谁忧甑釜寒。",
            "云水相迎船到岸，饱丛林事不相瞒。"
        ],
        "title": "送慧禅人往上江籴麻米  其三",
        "id": "c9928d1b-77d7-465f-978c-7bdaff060d81"
    },
    {
        "author": "释正觉",
        "paragraphs": [
            "芦华明月水茫茫，激箭风舟破冷光。",
            "亲到庐陵酬米价，那时开口便相当。"
        ],
        "title": "送慧禅人往上江籴麻米  其四",
        "id": "8eec23ef-ff9e-4fac-9258-ecdc67a73017"
    },
    {
        "author": "释正觉",
        "paragraphs": [
            "去去西江趁便风，丁宁底意语庞公。",
            "归来定是通身饭，直下人人识己躬。"
        ],
        "title": "送慧禅人往上江籴麻米  其五",
        "id": "5a1c6c82-81da-4d36-a12c-e07d8e5090e9"
    },
    {
        "author": "释正觉",
        "paragraphs": [
            "霜风猎猎扫平野，沙头蓁翳浄如燖。",
            "淮津斜转龟山麓，云汉微分雁塔尖。",
            "篱落梅梢春点点，庭除松影月纤纤。",
            "禅家况是不羁友，问讯勤来想未嫌。"
        ],
        "title": "浮舟下淮访龟山禅师",
        "id": "0de3ea8a-b4c0-4723-b60f-8495cb7c6ea0"
    },
    {
        "author": "释正觉",
        "paragraphs": [
            "人头膏火底心休，来预林俦默默游。",
            "犀晕成时月魄夜，雁行断处霁容秋。",
            "百年分付三椽下，万象峥嵘一指头。",
            "归去懒融无伎俩，庵前华鸟莫相求。"
        ],
        "title": "与黄道友",
        "id": "32a47cce-3855-4822-a497-92d5bc1895b3"
    },
    {
        "author": "释正觉",
        "paragraphs": [
            "南风帆腹饱，半夜渡沧津。",
            "鲸海漾新月，仙山寻故人。",
            "浪寒千里雪，烟暖十洲春。",
            "来就昌黎语，良惭我效颦。"
        ],
        "title": "浮舟之昌国谒韩克明知县",
        "id": "af58fbda-fded-4029-aaac-072e1b489a70"
    },
    {
        "author": "释正觉",
        "paragraphs": [
            "归去家山雪未消，到时雪後翠棱高。",
            "豁然直下断三际，卓尔个中抽一毫。",
            "化钵不妨游幻海，虚舟何惮驾惊涛。",
            "因缘成熟袖双手，莫学吾家败酒糟。"
        ],
        "title": "冲禅人与翠山出丐求颂",
        "id": "6ee6b7d8-5e01-4952-9deb-8824769aa62f"
    },
    {
        "author": "释正觉",
        "paragraphs": [
            "檀度夤缘约远寻，利他方称出家心。",
            "丐行端取丛林饱，耕缛不嫌泥水深。",
            "地面丕平春种玉，波痕清浅月浮金。",
            "栽田博饭吾家事，一段风规得老琛。"
        ],
        "title": "和禅人发心丐开海田",
        "id": "b8ab1383-6beb-42b9-8783-b029303cd909"
    },
    {
        "author": "释正觉",
        "paragraphs": [
            "衲僧兹欲起家门，老牯鞭催泥水浑。",
            "混处蹈翻明月影，转时耕断白云根。",
            "力田辛苦遵吾祖，炊饭馨香饱子孙。",
            "底事既归蒲坐稳，湛圆心鉴夙忘痕。"
        ],
        "title": "湛禅人开田求颂",
        "id": "7f3261b9-56ec-4f88-b841-5ce2b9839a6e"
    },
    {
        "author": "释正觉",
        "paragraphs": [
            "入廛一钵是生涯，来自寒山拾得家。",
            "晓影玉钩萝户月，春丛黄粉蜜房华。",
            "午炊佛土香传鼻，参饱云门饭打牙。",
            "准拟神通何处借，浄名居士住毗耶。"
        ],
        "title": "小师智宽与国清作丐请语",
        "id": "087d8025-9473-4e62-a0db-1bcc6d86611f"
    },
    {
        "author": "释正觉",
        "paragraphs": [
            "熬炼渠经几度难，炎炎炉鞴里头看。",
            "可中皓色从来莹，直下沧溟吸得干。",
            "力展家风排淡薄，妙将滋味破辛酸。",
            "道人意满期归也，雪拥茅檐不觉寒。"
        ],
        "title": "灵上人丐盐求颂",
        "id": "384991a0-4e12-4fd6-9e65-3436994b18a1"
    },
    {
        "author": "释正觉",
        "paragraphs": [
            "红炉焰里结冰霜，收拾侬家妙有方。",
            "舌本要资云水味，鼻端相助蕨薇香。",
            "扫归茅舍闲堆雪，坐照金盘浄发光。",
            "去去道人成底事，芳滋许我沃枯肠。"
        ],
        "title": "端禅人丐盐求颂",
        "id": "19c17005-ef09-4a6d-9f81-3ad7db454a32"
    },
    {
        "author": "释正觉",
        "paragraphs": [
            "作别江头五载余，海边相访未嫌迂。",
            "山林意与世几绝，丘壑姿逢秋更癯。",
            "约我道耕新活计，辍君诗战老工夫。",
            "儿婚女嫁谁家事，居士有心从马驹。"
        ],
        "title": "与孙宣教",
        "id": "bb28349c-8d05-46b7-b61f-1e953926aacc"
    },
    {
        "author": "释正觉",
        "paragraphs": [
            "畦衣我是出尘人，卜筑高堂与月邻。",
            "床上金刀香剪桂，箧中玉斧冷修轮。",
            "寒癯破梦无嫌病，清白传家不愧贫。",
            "门外潮平船着棹，点头老兔静分身。"
        ],
        "title": "邻月堂求颂",
        "id": "94803274-9e0a-4e4b-aa7b-8d70f78802f7"
    },
    {
        "author": "释正觉",
        "paragraphs": [
            "出门云水任茫茫，相应相酬许当行。",
            "一切时无第二念，雪峯于此谢灵光。"
        ],
        "title": "善应不触",
        "id": "1aa34a81-5fa6-4ff7-a0ae-eb9ed24f6076"
    },
    {
        "author": "释正觉",
        "paragraphs": [
            "吾家消息默中看，看处虚明霁月寒。",
            "一色是功须转却，石霜端要髑髅干。"
        ],
        "title": "大功不宰",
        "id": "7aee1ab3-0f92-4654-bc8b-6e0428c60ec3"
    },
    {
        "author": "释正觉",
        "paragraphs": [
            "溪头茅屋远追陶，斗米而今懒折腰。",
            "汉水丈人甘抱瓮，箕山居士厌鸣瓢。",
            "心秋霁月夜相照，鬓雪温风吹不消。",
            "身世曲肱分付梦，蘧随蝴蝶到华条。"
        ],
        "title": "寄石湫童知县",
        "id": "ea42835c-908e-4fb9-b6e3-800bed28b627"
    },
    {
        "author": "释正觉",
        "paragraphs": [
            "横溪一径两山分，深翠茏葱竹日昏。",
            "流水漱冰寒有骨，闲云敛霁雪无根。",
            "应容野毳来投饭，不管春眠往扣门。",
            "窗几熏炉摇篆字，龟床麈语对清温。"
        ],
        "title": "上元後二日过谦师庵",
        "id": "f6b2d6d4-b7bc-433c-91b5-046ad0921542"
    },
    {
        "author": "释正觉",
        "paragraphs": [
            "飘飘捉杖出烟萝，行丐身心遽许多。",
            "针鼻细中投玉线，机头密处度金梭。",
            "应缘片片云成雨，分照团团月在波。",
            "底意周旋便回首，旧巢寒卧雪林柯。"
        ],
        "title": "应禅人开田求颂",
        "id": "3af3a95d-ba53-41d3-9e47-740c3874f7fb"
    },
    {
        "author": "释正觉",
        "paragraphs": [
            "大冶镕金入范看，不嫌口阔肚皮宽。",
            "得来妙触通身眼，浄放光明赤肉团。",
            "衲子落成俱受赐，檀那相助许投干。",
            "底心试问楞严友，道契圆通只个般。"
        ],
        "title": "恭鉴二禅人干浴镬求颂  其一",
        "id": "1de7cca5-9f70-4c44-ba4d-1523fbf022cd"
    },
    {
        "author": "释正觉",
        "paragraphs": [
            "范金为镬沸兰津，分付楞严会上宾。",
            "妙触宣明渠具眼，纤尘不受我通身。",
            "投谐冷暖浑忘水，迎合温和似得春。",
            "炉鞴相催成底器，量吞云梦可斯人。"
        ],
        "title": "恭鉴二禅人干浴镬求颂  其二",
        "id": "82bc7c02-5f49-4b10-a17f-07900fbd0b26"
    },
    {
        "author": "释正觉",
        "paragraphs": [
            "至人亲见古观音，化迹今居海上岑。",
            "烟机外分青嶂骨，水天中见白云心。",
            "潮痕拥岸棱棱雪，月魄浮波烂烂金。",
            "根境一如能所断，圆通游践法门深。"
        ],
        "title": "航海之宝陀访真歇师兄  其一",
        "id": "e3627f08-4136-41f3-9ba3-de2dd59a43a1"
    },
    {
        "author": "释正觉",
        "paragraphs": [
            "得得来寻真歇兄，孤舟扬檝顺潮行。",
            "重联断雁云中字，远赴闲鸥沙上盟。",
            "新味清油燣紫菜，古方淳蜜渍黄菁。",
            "海山只个供盘筯，一段家风不世情。"
        ],
        "title": "航海之宝陀访真歇师兄  其二",
        "id": "960bbaa5-872f-4ecc-a0fb-df28304fefc5"
    },
    {
        "author": "释正觉",
        "paragraphs": [
            "驾潮舟涩岸头沙，得与岩僧款语些。",
            "梦付庄周窗外蝶，疑醒乐广酒中蛇。",
            "夜堂莫怪云悭月，春峤将知雨促华。",
            "想像旧山归去路，照门新锦眼迷家。"
        ],
        "title": "与昌国善友",
        "id": "48e4c79b-a320-4d4f-bd66-f1d9b22fe41d"
    },
    {
        "author": "释正觉",
        "paragraphs": [
            "化事而今尽付君，归来还我验儿孙。",
            "诸尘正受盛于钵，一句含胡覆却盆。",
            "别处见人知雪岭，自家吃饭识云门。",
            "底心肯负檀那力，开发真机报施恩。"
        ],
        "title": "化上人持钵乞颂",
        "id": "e5b5ad63-0a98-4eab-b774-df6cb17514a7"
    },
    {
        "author": "释正觉",
        "paragraphs": [
            "衲僧田地有来端，底意相携出问檀。",
            "春坞耕开云锦晓，月津划破练光寒。",
            "饱期束肚三条篾，功就移身百尺竿。",
            "恰恰相投看规矩，谷声鉴像一般般。"
        ],
        "title": "端禅人开田乞颂",
        "id": "a0ab0393-7311-4699-b500-14a2303d5b0d"
    },
    {
        "author": "释正觉",
        "paragraphs": [
            "妙触宣明不洗尘，楞严会上悟心人。",
            "潜鳞窟宅半篙水，枯木形骸一杓春。",
            "涓滴量同法界性，发毛垢浄虚空身。",
            "南园应问聊弹指，用处绵绵谷有神。"
        ],
        "title": "珊知浴求颂",
        "id": "434f104f-ca8a-4016-b622-34ff4c41bb96"
    },
    {
        "author": "释正觉",
        "paragraphs": [
            "濒海人居不事田，生涯清白是家传。",
            "雷鸣山麓潮横雪，津出泥沙卤泛莲。",
            "冰玉色承熬炼力，蕨薇滋藉合和缘。",
            "舌头妙有圆通眼，坐断丛林五味禅。"
        ],
        "title": "传上人丐盐求颂",
        "id": "e034e246-77d9-4929-b6ec-d1473d4c5d29"
    },
    {
        "author": "释正觉",
        "paragraphs": [
            "默默中居底是庵，白槌上首乃同参。",
            "深明铁磨莫颠倒，真见末山非女男。",
            "坐里水天能湛湛，门前华雨任毵毵。",
            "一言妙证超名相，不惜眉毛笑翠岩。"
        ],
        "title": "崇上人求默庵颂",
        "id": "dd5cfa6f-e665-490f-8feb-5909f1548157"
    },
    {
        "author": "释正觉",
        "paragraphs": [
            "半毡半幅一羌床，寒淡家风肖老庞。",
            "容易着身藏北斗，等闲开口吸西江。",
            "龛灯梵夹香摇几，茅屋禅蒲雪照窗。",
            "方外友于思对麈，隐人胸次作舂撞。"
        ],
        "title": "雪晴寄刘殿撰",
        "id": "3553ac99-6db3-44ce-a149-632195b17289"
    },
    {
        "author": "释正觉",
        "paragraphs": [
            "线蹊密密度金针，一一针针观世音。",
            "妙浄庄严成相好，光明感应发身心。",
            "江横练色月浮水，雨灌华枝春在林。",
            "闻见可中超有路，普门处处许相寻。"
        ],
        "title": "余姚胡氏绣观音求颂",
        "id": "7d3ff7ef-20ef-43bb-b3dd-69dae7bc9ede"
    },
    {
        "author": "释正觉",
        "paragraphs": [
            "明月清风霁景凉，华鲸喷雪水茫茫。",
            "灵然一点谁人委，怀抱千年作夜光。"
        ],
        "title": "丹霞忌日",
        "id": "44f66a46-bde8-4b54-a663-1767c6c61f01"
    },
    {
        "author": "释正觉",
        "paragraphs": [
            "桂毂谁将玉斧修，风帘收卷许相留。",
            "虚明窗户不知夜，清白身心长濯秋。",
            "鹤梦巢寒松挂壁，鱼惊波动水浮钩。",
            "胡床瘦坐摇香篆，浄照壶中一默游。"
        ],
        "title": "鉴维那求月堂颂",
        "id": "28161a52-dd4b-4d11-9b2a-fbb7f7f2f948"
    },
    {
        "author": "释正觉",
        "paragraphs": [
            "一霎山前春雨干，丛林气韵洗衰寒。",
            "水明玉兔随征棹，线重金鳞上钓竿。",
            "午钵莫嫌分饭甑，千僧无念集蒲团。",
            "化机妙应头头准，手眼通身不着谩。"
        ],
        "title": "一禅人出丐求颂",
        "id": "bfd2c9f1-5084-41f8-8955-29173e95816d"
    },
    {
        "author": "释正觉",
        "paragraphs": [
            "归来萝茑挂烟蓑，钓月耕云倦也那。",
            "山上山下吞佛语，溪东溪西牧牛歌。",
            "廿年树耳亡疑着，一个拳头得用么。",
            "做尽平生闲伎俩，赤鳞无奈瓮虀何。"
        ],
        "title": "过则上人庵",
        "id": "3fbe135e-ffa2-4c40-9d13-23153997aef1"
    },
    {
        "author": "释正觉",
        "paragraphs": [
            "秋入眠床水一方，江湖风月坐来凉。",
            "浮浮爽气仙游去，身在苍烟白鸟行。"
        ],
        "title": "泉州王道友舍簟乞颂",
        "id": "092a4ecc-fb9d-4315-8a4c-19bdc0e3c63e"
    },
    {
        "author": "释正觉",
        "paragraphs": [
            "炷香坐羊毡，默默心住禅。",
            "仙桂萌兔窟，神珠媚龙渊。",
            "湛照自家事，出随羣动缘。",
            "应机分手眼，不翅有千千。"
        ],
        "title": "真戒大师求颂",
        "id": "c601bc94-3a22-4209-ae93-13aa0dbff2bf"
    },
    {
        "author": "释正觉",
        "paragraphs": [
            "得得客来窥大方，松间目击揖归堂。",
            "秋横两眼瞳人碧，云拥三衣栀子香。",
            "夺席胸襟君隗礧，愕邻须发我沧浪。",
            "竹床相对夜深语，河汉濯磨星斗光。"
        ],
        "title": "谢通讲师五偈  其一",
        "id": "18be2d9d-db6e-4315-888d-d273260ac2f6"
    },
    {
        "author": "释正觉",
        "paragraphs": [
            "五月人间膏火煎，清风麈对有夤缘。",
            "点头顽石能明证，借口虚空解讲玄。",
            "随类佛身分百亿，出尘红卷等三千。",
            "未闲相约蒲禅稳，作别又趋华雨筵。"
        ],
        "title": "谢通讲师五偈  其二",
        "id": "a06f6f26-546a-449d-86b2-7e6105570a4a"
    },
    {
        "author": "释正觉",
        "paragraphs": [
            "慰心佛氏未萧条，卓卓缁林有俊髦。",
            "知见香熏舌本利，名言垢浄眼棱高。",
            "锦云脚踏冷修月，仙峤牵颓闲钓鳌。",
            "良遂肯从麻谷後，声光矫矫壮吾曹。"
        ],
        "title": "谢通讲师五偈  其三",
        "id": "7a5c6de9-d1fe-410a-8bb9-91fab6488a22"
    },
    {
        "author": "释正觉",
        "paragraphs": [
            "一昨书来约见过，迟留行李未成那。",
            "梨黄枣赤秋如许，发白眉庞老奈何。",
            "相伴采薇云腻袜，不嫌伐木雨濡蓑。",
            "对床默默香摇篆，霁月夜窗悬女萝。"
        ],
        "title": "谢通讲师五偈  其四",
        "id": "9dc9adf1-1568-4a4d-9537-ef540b97979a"
    },
    {
        "author": "释正觉",
        "paragraphs": [
            "乞食因循答教迟，想能心照未相疑。",
            "三年约友共连璧，千里同风那隔丝。",
            "鞭笋嫩黄出泥土，槿华寒紫裹藩篱。",
            "雨驱暑去晚明霁，来雁门头字脚垂。"
        ],
        "title": "谢通讲师五偈  其五",
        "id": "30cdf48c-ba75-433e-b703-f3c91acaf52a"
    },
    {
        "author": "释正觉",
        "paragraphs": [
            "法喜为食，慈悲为舍。",
            "信佛是归，视身如借。",
            "住正念以唯勤，趣外尘而无暇。",
            "机闲万象光中，眼活髑髅眉下。",
            "彼亡也梦蝶露蝉，自得也云犀香麝。",
            "神游真浄兮天水同秋，心印妙明兮风月破夜。"
        ],
        "title": "郑通判母氏赞",
        "id": "ab69f61b-b9b2-4772-ad63-9bf6c42a5961"
    },
    {
        "author": "释正觉",
        "paragraphs": [
            "历历机梭看转旋，衲僧手眼有千千。",
            "将知白雪上方饭，出自黄云负郭田。",
            "溉灌流金溪口月，耕犂卷幕陇头烟。",
            "和泥合水谁家事，参饱元无分外禅。"
        ],
        "title": "机禅人发心丐田",
        "id": "49638464-d1f0-4576-aaf6-3e86a7c27251"
    },
    {
        "author": "释正觉",
        "paragraphs": [
            "虚廓襟怀作丐游，机缘处处定相投。",
            "开田大义聊舒手，得意忘言暗点头。",
            "白牯耕回山月晓，金刀剪断野云秋。",
            "长连趺坐通身饭，一饱分明百不忧。"
        ],
        "title": "虚禅人发心丐田",
        "id": "8d117a2f-36bc-4696-9b3d-a55a54f00edc"
    },
    {
        "author": "释正觉",
        "paragraphs": [
            "晓径风香雨阵红，凿崖棱石上梯空。",
            "劝归鸟语春过半，投饭人家日正中。",
            "山怪翠寒台对偶，溪能柔碧剡相通。",
            "杨华便是浮萍草，踪迹又随流水东。"
        ],
        "title": "早发宁海寿宁道中过奉化",
        "id": "d035a464-ef17-431f-a46f-6f026fb022c2"
    },
    {
        "author": "释正觉",
        "paragraphs": [
            "枝筇同到覆船巅，暂寄筇枝借榻眠。",
            "山水钩帘知属我，烟霞腻枕梦游仙。",
            "觉来笋窟投蔬筯，闲把华房入线编。",
            "想像玲珑岩下雨，春寒犹可卧羊毡。"
        ],
        "title": "宿覆船山阻雨",
        "id": "468d13b2-6add-40dc-be38-3f13e656790d"
    },
    {
        "author": "释正觉",
        "paragraphs": [
            "明白家风月洗霜，道人寒夜坐绳床。",
            "安身谁效兔三窟，返照自如龟六藏。",
            "疑若蛇弓蟠酒醆，妙同蜂蜜得华房。",
            "默游宛转臻元极，虚廓无涯步大方。"
        ],
        "title": "行通善友求颂",
        "id": "29cb5583-0f65-4edb-b8d5-3613ec993741"
    },
    {
        "author": "释正觉",
        "paragraphs": [
            "慈悲方便事，触处有工夫。",
            "应变随声色，团团盘走珠。"
        ],
        "title": "姚道人乞颂",
        "id": "24b5a9a2-4cae-48e4-9c5d-c35bf530aea3"
    },
    {
        "author": "释正觉",
        "paragraphs": [
            "君家炊饭办蔬薇，日供畦衣三阿师。",
            "海上浮杯登岸後，云间飞锡过门时。",
            "伊蒲塞作新香气，宾度卢迎老白眉。",
            "施受等心相称可，月随流水下春池。"
        ],
        "title": "戚泽民从新正日供三僧求颂",
        "id": "a52f1221-2a5e-49b7-be12-5c12eceead72"
    },
    {
        "author": "释正觉",
        "paragraphs": [
            "老能碓下米无舂，一出相烦作变通。",
            "阵阵香风看稻熟，番番时雨见年丰。",
            "手携拍板傅大士，杖挂剪刀梁志公。",
            "妙应羣机真绝待，秋清河淡月行空。"
        ],
        "title": "时禅人出丐求颂",
        "id": "fffb2da1-f864-4a52-8f43-8095a3aa39c9"
    },
    {
        "author": "释正觉",
        "paragraphs": [
            "缀钵持来勇入廛，家家行结胜因缘。",
            "三千界重慈悲佛，五百生称忍辱仙。",
            "芳濯丛林春冉冉，明随流水月娟娟。",
            "饱参事与千僧供，洗足蒲团枯木禅。"
        ],
        "title": "仙上人出丐求颂",
        "id": "98821b62-d658-4036-8c62-16d431c0ecc0"
    },
    {
        "author": "释正觉",
        "paragraphs": [
            "脱尽尘机真出家，平持心地是生涯。",
            "法堂刬草堕僧数，舂屋传衣联祖华。",
            "想变石头山下虎，悟空弓影酒中蛇。",
            "寒枯只么清修去，佛种从今却较些。"
        ],
        "title": "普渊行者请颂",
        "id": "8ce0b41a-2084-4a8d-bbc1-caab8b7d9533"
    },
    {
        "author": "释正觉",
        "paragraphs": [
            "妙中有慧独醒醒，历历机前自照灵。",
            "老兔梦寒眠浄魄，真犀心醉得通星。",
            "道游剎剎参诸佛，智破尘尘出大经。",
            "顽石点头挥麈尾，坐间华雨一番馨。"
        ],
        "title": "妙慧上人求颂",
        "id": "0bdaf9d8-7536-4cda-8e2e-c1bea37ab480"
    },
    {
        "author": "释正觉",
        "paragraphs": [
            "万指生涯一钵归，丛林宗尚默无机。",
            "道耕自信我寒槁，妙用相烦君发挥。",
            "薜荔藩篱秋蔓衍，女萝窗户月依稀。",
            "时时处处通消息，物象都卢入范围。"
        ],
        "title": "宗禅人出丐求颂",
        "id": "26f0b856-d75e-43f6-82ec-a106e05dc92a"
    },
    {
        "author": "释正觉",
        "paragraphs": [
            "鸟窠闲口聊吹布，雪老低头却入庵。",
            "生死同条末後句，也应千里问同参。"
        ],
        "title": "小师慧果驰书取雪峰真歇和尚",
        "id": "1c28a73c-8ea6-4e50-9bab-a3f3147127e5"
    },
    {
        "author": "释正觉",
        "paragraphs": [
            "南山去见雪峯师，古涧寒泉瞪目时。",
            "彻底无痕才识己，转身有路复名谁。",
            "子归父处那求顾，云向山来不待吹。",
            "西舍机鸣聊织锦，梭脐阴阴细飞丝。"
        ],
        "title": "解兄之雪峰礼本师",
        "id": "330ff755-9e1c-4d01-a322-646416222385"
    },
    {
        "author": "释正觉",
        "paragraphs": [
            "夹山钩上得芳鳞，不作当年棒喝嗔。",
            "直向劫前分手眼，端能化外拨机轮。",
            "是须眉底有筋汉，方契寰中无舌人。",
            "彻照自宗知细密，任从天下乐忻忻。"
        ],
        "title": "与辨庵主",
        "id": "76c3689e-dae6-4eee-a101-b5d3e15ad3c0"
    },
    {
        "author": "释正觉",
        "paragraphs": [
            "谁问春泥没履牙，萝门窈窕绿差斜。",
            "幽芳松菊渊明径，深秀溪山摩诘家。",
            "默照佛灯寒不掉，对缘心鉴浄无瑕。",
            "仍闻懒甚融居士，庭鸟几番狼藉华。"
        ],
        "title": "甲寅春之海山雨後访王渊明知县",
        "id": "2f988f9d-a84a-49f4-b9fa-efdbd48466ab"
    },
    {
        "author": "释正觉",
        "paragraphs": [
            "木落空山霜，夜楼时一撞。",
            "随风度林岭，唤月到萝窗。",
            "响应虚传谷，声飞不碍江。",
            "梦回天意晓，蝴蝶失双双。"
        ],
        "title": "禅人发心干钟乞颂",
        "id": "253072ae-42e3-4e54-9f24-13a609e11e95"
    },
    {
        "author": "释正觉",
        "paragraphs": [
            "梅福仙游井汲枯，而今云水稳禅蒲。",
            "青原门下藏麟角，黄蘗床头捋虎须。",
            "学子柏庭寒立雪，檀家饭甑软炊珠。",
            "乞归将意丛林暖，松食荷衣良槁癯。"
        ],
        "title": "保福传化士乞颂",
        "id": "95a7d89b-6072-474a-b8ba-4dcf63912a09"
    },
    {
        "author": "释正觉",
        "paragraphs": [
            "丛林百丈有清规，特设堂安老病师。",
            "隐几虚心还自照，炷香孤坐绝他思。",
            "妙穷正念空三世，浄洗余昏月一墀。",
            "底意欲从何处问，毗耶居士饱相知。"
        ],
        "title": "偁上人干造延寿院乞颂",
        "id": "70b04f5f-9426-437c-8749-7e09b2465a27"
    },
    {
        "author": "释正觉",
        "paragraphs": [
            "泛舟谁畏海门津，丈室来寻彼上人。",
            "麈语欲求青眼旧，友心未爽白头新。",
            "黄家羊卧藩篱晚，梅氏仙游岛屿春。",
            "餬饼馒头看手段，观音妙智在尘尘。"
        ],
        "title": "访黄给事承往宝陀礼普门大士留偈",
        "id": "99e5cc65-42e5-4b25-a89f-cd576ad1099d"
    },
    {
        "author": "释正觉",
        "paragraphs": [
            "廓虚田地绝蓁荆，望断玉壶冰鉴平。",
            "素色依稀云拥耒，练光片段月分耕。",
            "意为衲子延筇履，力丐檀那助饭羹。",
            "将见金牛笑相唤，丛林气像不多争。"
        ],
        "title": "廓禅人干田求颂",
        "id": "666610fe-da79-4f34-b892-cf6fd31a2b1c"
    },
    {
        "author": "释正觉",
        "paragraphs": [
            "海上鳌峯裹绮霞，梅仙朋旧有生涯。",
            "清眠梦落三山月，和气吹成一县华。",
            "去驾风舟寻长者，来分甑饭入吾家。",
            "待君归扫余疑膜，杯影垂弓不是蛇。"
        ],
        "title": "送修街坊出丐",
        "id": "265fd502-2758-483b-b9c3-faf97bf8ebdc"
    },
    {
        "author": "释正觉",
        "paragraphs": [
            "三椽五合不求余，汩汩营营笑拙疏。",
            "妄立是非徒喻马，乐同彼此解观鱼。",
            "洗霜骨出山宜瘦，答响神藏谷应虚。",
            "莫涴人间名字垢，身云心月本如如。"
        ],
        "title": "退天童上太守吴学士",
        "id": "88c6ce11-47d7-43a5-8788-97065e48c209"
    },
    {
        "author": "释正觉",
        "paragraphs": [
            "风澜未作见灵源，六处亡功体湛存。",
            "诸法性空方得座，一弹指响顿开门。",
            "寒梅篱落春能早，野雪棂窗夜不昏。",
            "万像森罗心印印，根尘超豁妙无痕。"
        ],
        "title": "卫进可寺丞腊月二十九日招我以蔬饭从容胜集其居之西一堂榜曰六湛意六处休复同一湛然且求语因作偈云",
        "id": "58f61d98-86f3-4684-9f18-770148fc6a33"
    },
    {
        "author": "释正觉",
        "paragraphs": [
            "家家种玉满区区，谁裹烟蓑细步趣。",
            "千里同风休缀缀，十方一色尚拘拘。",
            "梦醒光彩两头断，坐稳身心三际无。",
            "清白传家衲僧事，其间转处看工夫。"
        ],
        "title": "因雪示随行禅者",
        "id": "c609b376-ff64-4e3b-9116-8ff8af4c9d13"
    },
    {
        "author": "释正觉",
        "paragraphs": [
            "尘劳排遣廓而明，灵照心空合未萌。",
            "妙尽源穷成本得，从来等佛与众生。"
        ],
        "title": "符十五郎求颂  其一",
        "id": "e51c3a8f-101d-4a83-a3d4-b9be3871d5c9"
    },
    {
        "author": "释正觉",
        "paragraphs": [
            "圆虚里许得真游，离水犀通一点秋。",
            "机应无私登鸟道，妙同明月静随流。"
        ],
        "title": "符十五郎求颂  其二",
        "id": "03414168-fefa-473d-a732-4c4f6c939645"
    },
    {
        "author": "释正觉",
        "paragraphs": [
            "雨华几席自清馨，茗碗初收篆缕青。",
            "柔弄柳条风剪剪，冷濡梅蕊雪星星。",
            "不嫌黄卷闲遮眼，有意微尘破出经。",
            "思大气吞三世佛，儿孙未到败门庭。"
        ],
        "title": "岁开八日谒西溪真悟讲师",
        "id": "129fac1f-ffc4-41b5-b489-9ed495c80c33"
    },
    {
        "author": "释正觉",
        "paragraphs": [
            "云水千僧共默耕，烦君乞食出山行。",
            "蕨薇夜雨萌寒麓，桃李春风织锦城。",
            "空谷一呼同响应，圆珠众色合光明。",
            "上方此去分香饭，为我先须见浄名。"
        ],
        "title": "云上人持钵乞颂",
        "id": "d299a70a-aec8-4cd0-ba25-e18eddb2a53c"
    },
    {
        "author": "释正觉",
        "paragraphs": [
            "卷衣破晓下连城，意欲分炊往上方。",
            "僧钵饭归三篾饱，蜂房蜜合百华香。",
            "柳丝莺友调唇滑，云锦人家照眼光。",
            "应变纵横看伎俩，随身干木惯逢场。"
        ],
        "title": "方上人持钵乞颂",
        "id": "522ed922-e2bc-4b6e-b44b-90adee1c179f"
    },
    {
        "author": "释正觉",
        "paragraphs": [
            "枯禅胸底洗余纷，一点虚明湛若存。",
            "剎剎尘尘成浄土，华华叶叶发灵根。",
            "无心颇肖云为润，有照浑如月破昏。",
            "舒卷纵横俱在我，个人真得总持门。"
        ],
        "title": "与李居士",
        "id": "a42d73fc-c943-47a0-bdc3-67c3058461f1"
    },
    {
        "author": "释正觉",
        "paragraphs": [
            "森罗万象本同根，个事虚通有化门。",
            "历历当机元不爽，头头大用了无痕。",
            "妙明田地传家祖，参饱丛林委子孙。",
            "缘就归来墙面坐，秋空连水月黄昏。"
        ],
        "title": "森禅人持钵求颂",
        "id": "cc0e356f-ab69-431f-8944-83257120caba"
    },
    {
        "author": "释正觉",
        "paragraphs": [
            "雪绕楼栏同楚些，梅将青子柳柔柯。",
            "山林臭味入新语，风月膺胸遵古科。",
            "梦付曲肱春困甚，乞如骈拇老闲何。",
            "雨师雷伯情多妬，收拾陶家壁上梭。"
        ],
        "title": "立春後五日次本上人韵",
        "id": "4bffc882-c90f-4978-93ba-ce07d58347fc"
    },
    {
        "author": "释正觉",
        "paragraphs": [
            "良田一片望无涯，旷古相传佛祖家。",
            "四至町畦谁作伴，中心树子自开华。",
            "示人鎌样秋云卷，催牯鞭声春日斜。",
            "收拾归来付耕事，衲僧气味较些些。"
        ],
        "title": "良禅人干田求颂",
        "id": "beea2fd4-e42c-41fa-8c6a-555280efe699"
    },
    {
        "author": "释正觉",
        "paragraphs": [
            "化门到处大千身，古鉴无尘谷有神。",
            "方信相随混不得，堂堂独露是何人。"
        ],
        "title": "古上人出丐求颂",
        "id": "b41713ba-274b-4271-b568-138168a258f9"
    },
    {
        "author": "释正觉",
        "paragraphs": [
            "浄治心地廓无垠，一段光明破夙昏。",
            "拨转机轮分化事，百千三昧见门门。"
        ],
        "title": "江郎中求颂",
        "id": "a2e3c622-5368-4698-936a-9f9e2ac7b8cf"
    },
    {
        "author": "释正觉",
        "paragraphs": [
            "快雨快晴寒食近，峥嵘芳事趁佳辰。",
            "弄风柳絮疑成雪，满地榆钱买得春。",
            "雷吐英英茶爪露，暖班茁茁蕨拳伸。",
            "桃华眼闹随蝴蝶，谁似灵云识故人。"
        ],
        "title": "雨晴偶作示禅者",
        "id": "647a45d4-03b9-488f-844f-af340943edc8"
    },
    {
        "author": "释正觉",
        "paragraphs": [
            "披蓁卜筑古林阿，百丈心于老病多。",
            "照彻有无方得我，缘分生灭不干他。",
            "谷云冷抱松根石，山月明悬屋角萝。",
            "若子殷勤圆此话，毗耶城里问维摩。"
        ],
        "title": "来上人干延寿院乞颂",
        "id": "78eb800c-6fc5-4274-a2c7-acbf32f65ba8"
    },
    {
        "author": "释正觉",
        "paragraphs": [
            "道人欲乞一囊钱，为我成褫负郭田。",
            "浅水驾牛披晓月，深云下耒破春烟。",
            "力耕妙用吾家事，坐照真机自己禅。",
            "寄语檀那好相助，年年长得饭僧缘。"
        ],
        "title": "道禅人发心干田乞颂",
        "id": "afa52e98-7ed6-4256-9e9d-325bbfb9bb90"
    },
    {
        "author": "释正觉",
        "paragraphs": [
            "茂养高标松抱苓，岁寒姿傲雪霜丁。",
            "萧骚风度山林韵，偃蹇气钟丘壑形。",
            "霁月霁云胸次淡，秋山秋水眼棱青。",
            "磨砖谁问马师语，妙发枯龟一灼灵。"
        ],
        "title": "以何学士韵示像侍者",
        "id": "ff9fdb70-c474-42fa-8e53-a1e67135102c"
    },
    {
        "author": "释正觉",
        "paragraphs": [
            "香风华雨政纷纷，春困何妨聊曲肱。",
            "三世佛相传寐语，觉来无我坏儿孙。"
        ],
        "title": "梦斋求颂",
        "id": "9fa743e3-2793-452a-94ff-a985c6b4bcdb"
    },
    {
        "author": "释正觉",
        "paragraphs": [
            "广堂清白照蒲团，相续真灯未许残。",
            "寂默无声闲口醭，光明不掉寸心寒。",
            "莲开似对秋波浅，梦觉浑疑晓漏干。",
            "十法界身流影事，自他交彻镜中看。"
        ],
        "title": "观知殿化殿堂灯油求颂",
        "id": "cf21b2d4-9a0b-4db4-a12a-9ed0f07a4718"
    },
    {
        "author": "释正觉",
        "paragraphs": [
            "温温气象半篙津，匏杓调和冷暖匀。",
            "直得通身浑是水，端知赤肉了无尘。",
            "风埃面目揩磨浄，丘壑形骸洗濯春。",
            "妙触宣明佛子住，首楞严会有斯人。"
        ],
        "title": "海上人知浴求颂",
        "id": "6d9b06dc-1d06-4a9d-bfed-145bed95a852"
    },
    {
        "author": "释正觉",
        "paragraphs": [
            "浄磨心鉴绝游尘，本际灵明自照神。",
            "个里机回圆历历，化分百亿大千身。"
        ],
        "title": "时司理求颂",
        "id": "d26f473f-0eb9-49b8-a519-335a9ca680c5"
    },
    {
        "author": "释正觉",
        "paragraphs": [
            "霁明夜永月行空，破暗真光默默中。",
            "一点至灵虚且应，十方圆鉴照而冲。",
            "床头炉篆浮寒紫，壁上龛灯对冷红。",
            "个里宗乘消息在，蒲团纸帐旧家风。"
        ],
        "title": "行月大师求颂",
        "id": "179abce0-42db-462c-8090-f10530575a4b"
    },
    {
        "author": "释正觉",
        "paragraphs": [
            "修结僧缘清浄因，青油白茗与乌薪。",
            "庞眉五百圣尊者，行脚一千吾上人。",
            "云屋芳姿开菡萏，地炉暖气卧麒麟。",
            "睡魔不至蒲禅稳，自照光明默默神。"
        ],
        "title": "齐上人发心知罗汉堂求颂",
        "id": "6cfbc7be-3728-49fb-a372-aafc1a3b3fbf"
    },
    {
        "author": "释正觉",
        "paragraphs": [
            "儿儿女女着袈裟，留得闲身且在家。",
            "不作丘坑看觉地，当鉏荟蘙种昙华。",
            "深藏北斗端能许，吸尽西江始较些。",
            "三界脱然亡影像，浄名居士好生涯。"
        ],
        "title": "华亭顾道友儿女俱出家求颂",
        "id": "565b40fc-c77b-4517-ac6d-e5ea1fa1d4f6"
    },
    {
        "author": "释正觉",
        "paragraphs": [
            "廓落无依合太虚，行行何处不逢渠。",
            "功回冷眼双眉底，照尽横身旷劫初。",
            "大仰默知东寺意，玄沙明上雪峯书。",
            "将归束肚三条蔑，鈯斧相随到处居。"
        ],
        "title": "送明专使",
        "id": "2197d18f-af90-49c2-a2ff-43fd35a88918"
    },
    {
        "author": "释正觉",
        "paragraphs": [
            "一月在诸水，动随来去舟。",
            "分身能恁么，到处恰相投。",
            "湖海堕全璧，鱼龙吞曲钩。",
            "归来端可庆，俱得饱参休。"
        ],
        "title": "月禅人出丐求颂",
        "id": "35f21bc7-1559-470b-bc9c-73a0d0a18d63"
    },
    {
        "author": "释正觉",
        "paragraphs": [
            "应身随处见尘尘，能顺因缘不背真。",
            "树上虎头呈伎俩，毛端师子显精神。",
            "平生自许得游刃，投老难传知斲轮。",
            "香气满城燂钵饭，丛林一洗浩然春。"
        ],
        "title": "应禅人出丐求颂",
        "id": "21be615c-7b59-48bb-be60-8e579ef79b74"
    },
    {
        "author": "释正觉",
        "paragraphs": [
            "廓虚深浄里头看，一点至灵珠走盘。",
            "默默通身明有眼，尘尘分应妙无瘢。",
            "江湖浩浩月随溜，华木欣欣春入端。",
            "变化鲲鹏是时节，便乘羊角作风抟。"
        ],
        "title": "王观察求颂",
        "id": "866c3960-410e-4e86-a881-15406e513623"
    },
    {
        "author": "释正觉",
        "paragraphs": [
            "身前身後独灵灵，一切如来出此经。",
            "歇尽狂心便相见，水秋天浄月亭亭。"
        ],
        "title": "赵学士求颂",
        "id": "6953838e-7551-414c-9c2e-79ff2580e765"
    },
    {
        "author": "释正觉",
        "paragraphs": [
            "磨洗纷尘百念秋，湛然源底未分流。",
            "其间自照因缘外，水浄娟娟浮月钩。"
        ],
        "title": "朱干办求颂",
        "id": "29493c83-5fb4-44f8-b3b3-a165f0145f83"
    },
    {
        "author": "释正觉",
        "paragraphs": [
            "孤禅抖擞起僧毡，挂钵寒藤着瘦肩。",
            "破夜无私看霁月，开华不染出泥莲。",
            "底心众事水云饿，何处人家粥饭缘。",
            "寄语毗耶老居士，相投莫怪唤春眠。"
        ],
        "title": "久上人出丐乞颂",
        "id": "e4dd163f-ece2-4600-8418-cea53bcb8b3f"
    },
    {
        "author": "释正觉",
        "paragraphs": [
            "正中偏，霁碧星河冷浸干。",
            "半夜木童敲月户，暗中惊破玉人眠。"
        ],
        "title": "五位  其一",
        "id": "a1bf11ce-da95-48aa-b2d9-b9db14ca03ad"
    },
    {
        "author": "释正觉",
        "paragraphs": [
            "偏中正，海云依约神山顶。",
            "归人鬓发白垂丝，羞对秦台寒照影。"
        ],
        "title": "五位  其二",
        "id": "7c643988-0bf9-44c0-9ed3-7f3559eee6c9"
    },
    {
        "author": "释正觉",
        "paragraphs": [
            "正中来，月夜长鲲蜕甲开。",
            "大背摩天振云羽，翔游鸟道类难该。"
        ],
        "title": "五位  其三",
        "id": "8adfa7e3-97c2-4277-8cc0-18336a868640"
    },
    {
        "author": "释正觉",
        "paragraphs": [
            "兼中至，觌面不须相忌讳。",
            "风化无伤的意玄，光中有路天然异。"
        ],
        "title": "五位  其四",
        "id": "e7774ae8-e359-4579-b7d7-d21954eb2083"
    },
    {
        "author": "释正觉",
        "paragraphs": [
            "兼中到，斗柄横斜天未晓。",
            "鹤梦初醒露气寒，旧巢飞出云松倒。"
        ],
        "title": "五位  其五",
        "id": "eec94e16-1a1f-423f-8cc5-cdd2ceed34fe"
    },
    {
        "author": "释正觉",
        "paragraphs": [
            "星攒金殿降生时，称体宫衣覆雪肌。",
            "功就转身全合父，光中潜拨玉轮移。"
        ],
        "title": "五王子 诞生",
        "id": "75fa2a3e-f0d4-4175-8a01-3c760fce50d4"
    },
    {
        "author": "释正觉",
        "paragraphs": [
            "雄心脱略战文场，端把烟蓑换龙章。",
            "葵藿奉君知贵味，肯怀归去见严光。"
        ],
        "title": "五王子 朝生",
        "id": "c2a3b5d4-e0d1-4488-82c9-38b263b0bfb8"
    },
    {
        "author": "释正觉",
        "paragraphs": [
            "甘分清孤守固穷，衡门寥落正西风。",
            "一鸣便是苍梧凤，不意飘流鸥鹭中。"
        ],
        "title": "五王子 末生",
        "id": "b2550c6d-6c9d-4f9e-936d-b38b5faddd93"
    },
    {
        "author": "释正觉",
        "paragraphs": [
            "丝纶传得出宸帏，宣花春城类莫齐。",
            "妙握当途无字印，马蹄终不染尘泥。"
        ],
        "title": "五王子 化生",
        "id": "73d00463-1bfc-4480-804d-80eaf2bb87a2"
    },
    {
        "author": "释正觉",
        "paragraphs": [
            "妙龄天嗣自重瞳，尊贵威严镇六宫。",
            "规步从来不出禁，阍人祇得颂芳风。"
        ],
        "title": "五王子 内生",
        "id": "8511bc6e-8a33-4613-a89c-77cd517b66f3"
    },
    {
        "author": "释正觉",
        "paragraphs": [
            "平生心事结眉头，满面风埃鬓已秋。",
            "大底出门无伎术，奈何今日路贫愁。"
        ],
        "title": "四宾主 宾中宾",
        "id": "d54fca94-d729-47b4-8cb4-229bc173e1bb"
    },
    {
        "author": "释正觉",
        "paragraphs": [
            "不恋经商利万金，晚来古路问家音。",
            "分明得报尊亲健，争奈难平喜惧心。"
        ],
        "title": "四宾主 宾中主",
        "id": "fa5951a4-f46b-47b1-b401-9f49413f68e7"
    },
    {
        "author": "释正觉",
        "paragraphs": [
            "御楼吹角六街明，金马将军出禁城。",
            "阃外化权良有准，不伤风物致升平。"
        ],
        "title": "四宾主 主中宾",
        "id": "a690808e-c49b-425b-ae8e-fbeed21c31f8"
    },
    {
        "author": "释正觉",
        "paragraphs": [
            "不动金轮万德全，宸苔含月未排班。",
            "当头讳字寰中禁，谁敢依稀犯圣颜。"
        ],
        "title": "四宾主 主中主",
        "id": "d6c8ea94-4fcf-4f21-8fce-5dc1bb62b5bd"
    },
    {
        "author": "释正觉",
        "paragraphs": [
            "懒问谁持造化权，门前春事正暄妍。",
            "雨晴花色明如锦，风暖莺声滑似弦。"
        ],
        "title": "四料简 夺人不夺境",
        "id": "1cd8b12f-0eba-4ef8-b6c3-592dae8df3e1"
    },
    {
        "author": "释正觉",
        "paragraphs": [
            "厌余客路忽思家，鬓发春饶尽雪华。",
            "月底路歧通着脚，归心未稳隔烟霞。"
        ],
        "title": "四料简 夺境不夺人",
        "id": "3ea54af4-cc44-4173-a7e5-e346df8565ac"
    },
    {
        "author": "释正觉",
        "paragraphs": [
            "罢奏笙篁夜欲阑，银河光浸紫微寒。",
            "星移月暗无消息，客散云楼酒椀干。"
        ],
        "title": "四料简 人境两俱夺",
        "id": "e57e151c-2cce-460a-a7e8-acf2f4dd8c54"
    },
    {
        "author": "释正觉",
        "paragraphs": [
            "十分花事属歌喉，笑入芳尘烂漫游。",
            "皇道太平无忌讳，纵横何处不风流。"
        ],
        "title": "四料简 人境俱不夺",
        "id": "b1d3ea07-d073-47f5-8fe1-c55120c16745"
    },
    {
        "author": "释正觉",
        "paragraphs": [
            "苹末风休夜正央，水天虚碧共秋光。",
            "月船不犯东西岸，须信篙人用意良。"
        ],
        "title": "借功明位",
        "id": "7f6ab18e-41fd-4969-a8ed-cee2d4b88259"
    },
    {
        "author": "释正觉",
        "paragraphs": [
            "六户虚通路不迷，太阳影里不当机。",
            "纵横妙展无私化，恰恰行从鸟道归。"
        ],
        "title": "借位明功",
        "id": "f51d8639-1726-4588-b407-130aec6791e9"
    },
    {
        "author": "释正觉",
        "paragraphs": [
            "识尽甘辛百草头，鼻无牵纆得优游。",
            "不知有去成知有，始信南泉唤作牛。"
        ],
        "title": "借借不借借",
        "id": "bda7aebd-933a-4cb6-9dda-1b8ed727d1cb"
    },
    {
        "author": "释正觉",
        "paragraphs": [
            "霜重风严景寂寥，玉关金锁手慵敲。",
            "寒松尽夜无虚籁，老鹤移栖空月巢。"
        ],
        "title": "全超不借借",
        "id": "f4d52d46-3509-4627-b1b5-dcc242afa3d1"
    },
    {
        "author": "释正觉",
        "paragraphs": [
            "峩峩青山着秋瘦，毛发凋减风骨旧。",
            "白云乃子久相依，清风借力扶出岫。",
            "人间雨足便归来，澹泞寒明同去就。",
            "个中消息妙不传，白云无心青山寿。"
        ],
        "title": "针线贯通",
        "id": "567426c5-1bc8-425d-83e3-839f68136277"
    },
    {
        "author": "释正觉",
        "paragraphs": [
            "一叶落时天下秋，不风流处却风流。",
            "木人退步金绳断，直下无机牵铁牛。"
        ],
        "title": "真身",
        "id": "843200e2-1fe1-4b1f-b3b6-fa258393a282"
    },
    {
        "author": "释正觉",
        "paragraphs": [
            "双六盘中信彩赢，风行草偃月弯晴。",
            "拦街截巷憨皮袋，弥勒何时不下生。"
        ],
        "title": "应身",
        "id": "1cbae67f-e879-41e9-8596-26852dc18a38"
    },
    {
        "author": "释正觉",
        "paragraphs": [
            "无位真人赤肉团，大千沙界着毛端。",
            "明明不借他家事，用处全功祇个般。"
        ],
        "title": "门里出身",
        "id": "8806abee-0bdc-4ab9-a4ac-40a84ad07573"
    },
    {
        "author": "释正觉",
        "paragraphs": [
            "放旷还来荆棘林，倒骑牛自醉吟吟。",
            "谁嫌烟雨闹蓑笠，祇个虚空不挂针。"
        ],
        "title": "身里出门",
        "id": "d562d3ba-8167-49a4-877c-d8f6008a7888"
    },
    {
        "author": "释正觉",
        "paragraphs": [
            "脱尽诸缘空不空，杳无边表喻难同。",
            "须知月蚌肠中物，体取云犀角里通。",
            "建化何妨行鸟道，回途复妙显家风。",
            "太平游子归来也，云鬓霜眉内转功。"
        ],
        "title": "因览仰山小释迦语成唱道二首  其一",
        "id": "ae2abb39-1f1e-44bf-aefd-6c19a98e51d6"
    },
    {
        "author": "释正觉",
        "paragraphs": [
            "一念全超旷劫初，玉人端坐白牛车。",
            "往来历尽傍参妙，回首途中物物渠。"
        ],
        "title": "因览仰山小释迦语成唱道二首  其二",
        "id": "caffcaa0-7dae-4772-a72a-098f23091cb3"
    },
    {
        "author": "释正觉",
        "paragraphs": [
            "道无拣择，水深山嶷。",
            "祖无出没，月寒天碧。",
            "不萌枝上觉华春，无影树头灵鸟宅。",
            "天柱巍峩兮星河泻清，石牛哮吼兮洞云生白。"
        ],
        "title": "礼三祖智鉴禅师塔",
        "id": "fb52e04e-2d33-43e4-91a5-3f12ed46d18c"
    },
    {
        "author": "释正觉",
        "paragraphs": [
            "祖道已传，黄梅妙龄。",
            "幻泡忽灭，白浄无形。",
            "真相堂堂照膏火，教音默默鸣风铃。",
            "老松挂月寒方夜，冻鹤巢云梦未醒。"
        ],
        "title": "礼四祖大医禅师塔",
        "id": "b1f46520-c751-402b-b60c-da6159e2b432"
    },
    {
        "author": "释正觉",
        "paragraphs": [
            "黄梅果熟，白藕花开。",
            "问唯佛性，种异凡胎。",
            "衣传南岭人将去，松老西山我再来。",
            "两借皮囊成底事，一壶风月湛无埃。"
        ],
        "title": "礼五祖大满禅师塔",
        "id": "4e01b6ad-df83-4027-8970-d5ce05a9e4f5"
    },
    {
        "author": "释正觉",
        "paragraphs": [
            "塔藏玉骨，云抱山腰。",
            "迹尘外泯，道光内昭。",
            "度金针之玉线，续凤弦之鸾胶。",
            "壶春在而花芳枯木，夜鹤鸣而月浸孤巢。",
            "家风清淡兮石牛饮水，儿孙秀拔兮天柱摩霄。"
        ],
        "title": "礼投子青禅师塔",
        "id": "ad19513a-ad0c-4c01-97d8-d030d05067c5"
    },
    {
        "author": "释正觉",
        "paragraphs": [
            "凤眼鹤形，宗门伟匠。",
            "量外提撕，声前敲唱。",
            "据令兮长剑倚天，应机兮明珠在掌。",
            "太虚有月兮老兔含霜，大海无风兮华鲸吹浪。"
        ],
        "title": "赞芙蓉师祖真",
        "id": "084a2ab5-4188-4b46-8e6f-2c9584ed2ff1"
    },
    {
        "author": "释正觉",
        "paragraphs": [
            "西付不了，东行相讨。",
            "大乘气遥，少林春早。",
            "九年面壁，求人而急。",
            "三拜髓传，得嗣而贤。",
            "芦华明月夜船转，水远天低秋色连。"
        ],
        "title": "六代祖师画像赞 初祖达磨禅师",
        "id": "45259cfd-00ac-403b-b9e1-275f378cddf6"
    },
    {
        "author": "释正觉",
        "paragraphs": [
            "立雪齐腰，求法断臂。",
            "有志忘诸躯，无心契诸己。",
            "了了常知，其知密微。",
            "妙不借口，的自传衣。",
            "全功归父底时节，拈转虚空绝所依。"
        ],
        "title": "六代祖师画像赞 二祖大祖禅师",
        "id": "b4ada3fe-57bc-45e9-8ab1-cfeb7a68fe81"
    },
    {
        "author": "释正觉",
        "paragraphs": [
            "道无拣择，宗非促延。",
            "死生外着，清白家传。",
            "觅罪性空，廓然大同。",
            "妙尽亡能境，机回却借功。",
            "虚明自照靡心识，海月灵犀夜魄通。"
        ],
        "title": "六代祖师画像赞 三祖监智禅师",
        "id": "94b9b2b3-4c09-4dc6-a7ea-3f3ad5f8d5bf"
    },
    {
        "author": "释正觉",
        "paragraphs": [
            "授屈眴衣，秉毗卢印。",
            "师坐西山，名称东震。",
            "蜂服之粉兮春蜜之滋，蚌肠之珠兮夜蟾之孕。",
            "远气呈祥，灵枝发旁。",
            "牛头接得融居士，华鸟不来庵外忙。"
        ],
        "title": "六代祖师画像赞 四祖大医禅师",
        "id": "2920e948-9315-4421-b691-83627af115d9"
    },
    {
        "author": "释正觉",
        "paragraphs": [
            "奇女之儿，双峯之嗣。",
            "传衣世称乎妙龄，栽松我愧乎颓齿。",
            "前後两身，古今一心。",
            "孤鸾风舞玻璃镜，长鲸月辗珊瑚林。",
            "钵盂狤獠人将去，几夜舂坊无碓音。"
        ],
        "title": "六代祖师画像赞 五祖大满禅师",
        "id": "e29de89c-853c-4195-9082-c816cc4a5541"
    },
    {
        "author": "释正觉",
        "paragraphs": [
            "广南樵夫，淮西行者。",
            "明珠走盘，黄金出冶。",
            "透影像兮凡圣罔得同尘，续光明兮家世自然不夜。",
            "众星之拱斗之魁，百川之趋海之下。",
            "弃钵袋而逃，提不起而恳招。",
            "非风旛之摇，示即物之情超。",
            "叶落归根兮来时无口，百千三昧兮九牛一毛。"
        ],
        "title": "六代祖师画像赞 六祖大监禅师",
        "id": "a6daff06-0ccc-48a2-977d-dc25186d9ed8"
    },
    {
        "author": "释正觉",
        "paragraphs": [
            "妙藏绝邻，毕竟无身也清虚之理真。",
            "幽灵独神，须臾返色也自照之智亲。",
            "云寒有雪意，天远连秋津。",
            "缘起佛种，觉生幻尘。",
            "语细音柔，丹山凤鶵之韵。",
            "目深眉重，檀林师子之颦。",
            "借位途中宾主，借功门里君臣。",
            "洞水逆流，望云岩而半肯。",
            "曹山颠酒，知清税未全贫。",
            "曲木床头握麈尾，心传一句付其人。"
        ],
        "title": "雪窦宗长老兹写师像以授天童知事壁龛而挂之乞语书其上",
        "id": "4709ebc6-3ca4-4b2f-9c17-551328bdc3c3"
    },
    {
        "author": "释正觉",
        "paragraphs": [
            "眼睛活，髑髅干，妙在离微转处看。",
            "鱼潜水而秋痕愈碧，鹤卧松而月梦犹寒。",
            "应呼之神居谷，随色之珠走盘。",
            "影响黏谁眉得用，斲泥余地鼻无漫。"
        ],
        "title": "大宁悟长老写师像求赞",
        "id": "697ff0c8-3e72-4636-94b5-b4a9bdb67d5a"
    },
    {
        "author": "释正觉",
        "paragraphs": [
            "空而无痕，绵绵体之若存。",
            "卓而莫羣，恰恰用之不勤。",
            "光明破夜月，淡泞出山云。",
            "无得而得，不闻而闻。",
            "少林之传默默，灵山之笑欣欣。",
            "龙雷相送鱼烧尾，豹雾俄披虎炳文。",
            "齐物飘飘兮流梦似随蝴蝶去，亡机荡荡兮清闲还与白鸥分。"
        ],
        "title": "万寿晖长老写师像求赞",
        "id": "1f532218-fff3-448f-99aa-c05579bc5d5c"
    },
    {
        "author": "释正觉",
        "paragraphs": [
            "少食枣而齿黄，老饱盐而瘿亡。",
            "兔分月魄入犀角，蜂采华滋归蜜房。",
            "源深流长，体明用光。",
            "巍巍堂堂，炜炜煌煌。",
            "檀篆香消默无语，乌藤相伴倚绳床。"
        ],
        "title": "保福萃长老写师像求赞",
        "id": "998406c4-adf2-4abf-b5ef-352d1dc4bd9e"
    },
    {
        "author": "释正觉",
        "paragraphs": [
            "家山水兮，静忘处所。",
            "友鱼鸟兮，动忘尔汝。",
            "默默之得谁传，的的之宗自举。",
            "冰壶春未回，而痕垢无些。",
            "玉林月已上，而清光有许。",
            "湛存此个宗乘，肯坏人家男女。",
            "黄梅之钵笑夜偷，少室之衣疑浪与。",
            "方彻地区，圆该天宇。",
            "神发幽而空谷应呼，声出碍而霜钟忽杵。"
        ],
        "title": "清潭荣长老写师像求赞",
        "id": "c93e6146-5cb0-415c-9cae-67ca3a27901d"
    },
    {
        "author": "释正觉",
        "paragraphs": [
            "问者不亲，传者不真。",
            "默成之性，空照而神。",
            "湛存而无像，幽灵而绝邻。",
            "赫炉冶而铸其器，吹风烟而造其春。",
            "建立诸幻，发明至淳。",
            "匠手之挥斤刃利，蝇泥之去鼻端尘。",
            "其斲有信，其受难人。",
            "偃蹇之松兮独扶疏于雪试，臲卼之石兮几破碎于雷瞋。"
        ],
        "title": "光孝恭长老写师像求赞",
        "id": "57e16457-1540-497d-a483-5887bfddf338"
    },
    {
        "author": "释正觉",
        "paragraphs": [
            "行脚句亲，住山迹陈。",
            "默有余味，言还失真。",
            "金发响而出碍，玉雕文以丧纯。",
            "胸中器宇，眉底精神。",
            "虎生三日食牛气，海阔万里吞舟鳞。",
            "性得全提鼻，心传不挂唇。",
            "白雪家庭兮独立腰齐之士，红蕉棋局兮尝观柯烂之人。"
        ],
        "title": "能仁翼长老写师像求赞",
        "id": "07b51ebc-b893-4b9a-85d7-ed2e2d8bc145"
    },
    {
        "author": "释正觉",
        "paragraphs": [
            "发之白兮苍山雪寒，眼之冷兮远水秋还。",
            "机自转兮夜斗有柄，气自清兮星河无澜。",
            "谷应声而亡像，珠受色而不瘢。",
            "瀛海潮落兮平且浄，天宇云收兮虚更宽。",
            "万化起灭兮，默见其端。"
        ],
        "title": "南明慧长老写师像求赞",
        "id": "2713a6e5-13bf-4380-8fc9-3db3b175d9a2"
    },
    {
        "author": "释正觉",
        "paragraphs": [
            "面孔谁传，身心自然。",
            "鉴含万像，海吞百川。",
            "锦机动而彩丝度，玉线透而金针联。",
            "说法借口，吓人空拳。",
            "平等莫移兮任鹤长而凫短，纵横从变兮爻坤断而干连。"
        ],
        "title": "祖印渐长老写师像求赞",
        "id": "e0faaba8-db84-4a96-b2a1-91a117835cf1"
    },
    {
        "author": "释正觉",
        "paragraphs": [
            "真乘无门兮佛佛道同，面壁有句兮祖祖心空。",
            "静居方外，智入环中。",
            "借功明寂默，借伴入樊笼。",
            "十方周匝，三世混融。",
            "剎剎尘尘齐说法，见闻互换自相通。"
        ],
        "title": "浄居照长老写师像求赞",
        "id": "d8fc8fb2-e04c-4129-85ac-d23e60408f39"
    },
    {
        "author": "释正觉",
        "paragraphs": [
            "水秋而清，月寒而明。",
            "万机休罢，三际齐平。",
            "尘消却到法身住，幻起还从佛口生。",
            "长天之覆，大地之擎。",
            "诸祖与之同道，众汇与之同行。",
            "龟毛拂而握竖，兔角杖而膝横。",
            "更无一物借来底，招手憨僧作证成。"
        ],
        "title": "报愿慧长老写师像求赞",
        "id": "d501f0be-b518-49b3-adf4-cb2813da356e"
    },
    {
        "author": "释正觉",
        "paragraphs": [
            "大圆镜性，平等智心。",
            "老兔卧寒兮清炯炯明月之窟，长鲸𩥇海兮光漾漾珊瑚之林。",
            "千里雪翻波渺渺，百川潮涨水深深。",
            "鹏抟鲲，蜕殻子。",
            "和鹤鸣阴随应还，游刃相逢有赏音。"
        ],
        "title": "能仁仁长老写师像求赞",
        "id": "a6b40b71-31be-474b-8587-a179c9f1f5fb"
    },
    {
        "author": "释正觉",
        "paragraphs": [
            "衰飒仪容，僶俛颓慵。",
            "玲珑岩寺，夭矫云松。",
            "艳冷晚秋菊，韵清霜晓钟。",
            "剎剎尘尘三昧事，知音何处不相逢。"
        ],
        "title": "惠首座写师像求赞",
        "id": "a5c00e0d-b597-474c-98b3-1bb06ab3ba07"
    },
    {
        "author": "释正觉",
        "paragraphs": [
            "杳杳冥冥，寒雁影没而秋远烟青。",
            "寂寂惺惺，老蚕茧就而风高叶零。",
            "天机静时活，道环虚处灵。",
            "瀛之涵，崧之镇。",
            "干之健，坤之宁。",
            "海运鹏抟，气宇扬扬而吞舟鱼蜕。",
            "雾披豹变，文章炳炳而啸风虎猛。",
            "少林之灯未续兮，洛阳人腰齐雪庭。",
            "黄梅之衣欲传兮，狤獠祖步移碓程。",
            "物不当情而冰凌脚快，鳞或烧尾兮电火气腥。",
            "诸尘崝嵘乎影响，三昧游戏于眺聆。",
            "跛跛挈挈也其行自信，哆哆和和也其言不轻。",
            "家法冷淡，子孙宁馨。",
            "心岁寒而松柏试雪，色清白兮河汉含星。",
            "鸣阴之鹤癯而寿，巢莲之龟小而龄。",
            "棋局未散，柯烂樵丁。"
        ],
        "title": "璋监寺写师像求赞",
        "id": "6b3cb74f-c983-4a40-be06-876b6cd1581c"
    },
    {
        "author": "释正觉",
        "paragraphs": [
            "背鲐齿鲵，皮鸡发鹤。",
            "西北出家，东南行脚。",
            "选佛到空觉觉空，为人除药病病药。",
            "夕壑云生，秋潭月落。",
            "偏正机轮，方圆枘凿。",
            "蝴蝶之春梦栩栩而物齐，白鸥之野盟飘飘而闲乐。",
            "妙触无当，冲应何作。",
            "剑之挥空而彼此不痕，珠之受影而自他相若。",
            "气韵岩稄，音旨拗斡。",
            "跛跛挈挈兮有底迂疏，哆哆和和兮不空罥索。"
        ],
        "title": "参头智舒与众行者写师像求赞",
        "id": "25889c01-b5a9-40ee-8bdc-8909d34d1866"
    },
    {
        "author": "释正觉",
        "paragraphs": [
            "形仪潦倒，气貌寒槁。",
            "野云自闲，岩树谁老。",
            "性元静而妙存，体本真而空了。",
            "幻世应诸缘，荒田不拣草。",
            "风烟望断兮鸿影冥冥，天水相连兮秋容渺渺。"
        ],
        "title": "汤寿乡察推写真求赞",
        "id": "2ae00f7f-f4a1-4c15-959d-c7d11462b6ac"
    },
    {
        "author": "释正觉",
        "paragraphs": [
            "胜浄明心，混融古今。",
            "河汉之气清秋阔，牛斗之光寒夜深。",
            "机历历兮锦梭吐绪，道绵绵兮玉线联针。",
            "月漾珊瑚海，春回薝卜林。",
            "法法变通手段，尘尘出碍胸襟。",
            "明镜谁嫌差别像，空山自答合同音。"
        ],
        "title": "钱郎中写真求赞",
        "id": "736ad720-82bb-4df6-8137-d77c622cef39"
    },
    {
        "author": "释正觉",
        "paragraphs": [
            "顶覆白雪，眼横碧波。",
            "清霜濡斗柄，古壁挂龙梭。",
            "少林之华未老，曹溪之镜非磨。",
            "所得几何，家传不多。",
            "饱谙云水三条篾，钓尽江湖一片蓑。"
        ],
        "title": "张汉乡写真求赞",
        "id": "c0f708ce-9869-4c34-998d-c1cd44cb2648"
    },
    {
        "author": "释正觉",
        "paragraphs": [
            "幽讨厥初，湛存若虚。",
            "体明无尽，气清有余。",
            "太行之雪压屋，黄河之冰载车。",
            "豹雾变文之虎，龙雷烧尾之鱼。",
            "风烟濡腻，草木光舒。",
            "根根尘尘了了，法法念念如如。",
            "舂坊行者得衣钵，可信心传不在书。"
        ],
        "title": "张监税写真求赞",
        "id": "9e97458a-f78d-4fdf-99c3-e4d4667a504f"
    },
    {
        "author": "释正觉",
        "paragraphs": [
            "霜颅雪髭，壑眼岩眉。",
            "昆仑源我据，浑沌凿谁持。",
            "雁行没处秋天阔，华气繁时春日迟。",
            "诸尘出碍，妙触无疵。"
        ],
        "title": "智宣直岁写师像求赞",
        "id": "eb420c86-e67c-490c-be0c-f5b8481ea9f6"
    },
    {
        "author": "释正觉",
        "paragraphs": [
            "云横其肩，雪覆其颠。",
            "空空养慧，兀兀忘缘。",
            "月射珊瑚兮海发光而不夜，松生琥珀兮根拥膏而有年。",
            "性惟平等，道法自然。",
            "钤锤之在握，杖拂之当拳。",
            "豹雾披梓树之野，龙雷吼桃华之川。",
            "云水丛林秋与老成之气韵，溪山草木春曾酝酿于风烟。",
            "儿孙之力，学佛祖之家传。",
            "针线之关，度龛灯之焰联。",
            "向道龙门无宿客，而今龟鹤尽成仙。"
        ],
        "title": "禅人并化主写真求赞  其一",
        "id": "a6321525-5ffe-43d4-a44f-e6af4fee6590"
    },
    {
        "author": "释正觉",
        "paragraphs": [
            "气清水秋，骨寒木槁。",
            "青眼柳春深，白头山雪早。",
            "具大人相也空落不惊，有大力量也风吹便倒。",
            "个些妙处难传，向道画工草草。"
        ],
        "title": "禅人并化主写真求赞  其二",
        "id": "84f7f39e-2c87-4029-92ab-2f399153ac60"
    },
    {
        "author": "释正觉",
        "paragraphs": [
            "松节老刚，岩棱早霜。",
            "鸥闲沙漠漠，雁没烟苍苍。",
            "爻象干连坤断，形器规圆矩方。",
            "闹市相逢聊举似，东家杓短西家长。"
        ],
        "title": "禅人并化主写真求赞  其三",
        "id": "25aa17ce-bb1d-4e90-8fb4-9cc41ce33c70"
    },
    {
        "author": "释正觉",
        "paragraphs": [
            "渊默湛存，道超见闻。",
            "真照本有，妙尽新勋。",
            "虚谷之神兮大千界满，明月之影兮百亿身分。",
            "无住也浮萍流水，自由也飞鸟行云。",
            "得之有据，用之不勤。"
        ],
        "title": "禅人并化主写真求赞  其四",
        "id": "a6f422e8-269b-40c8-8da5-9513a272c5e7"
    },
    {
        "author": "释正觉",
        "paragraphs": [
            "口阔鼻隆，神静心空。",
            "雪芦岸棱远，水天秋色同。",
            "夜寒北斗垂金柄，月落西山藏玉弓。",
            "真机宛转，幻住圆融。",
            "古佛自然交露柱，翻手覆手看变通。"
        ],
        "title": "禅人并化主写真求赞  其五",
        "id": "a077e10c-712d-4ab5-8b2e-37d75ae79a4e"
    },
    {
        "author": "释正觉",
        "paragraphs": [
            "岩壑之间，草木之阳春。",
            "江湖之上，风烟之精神。",
            "发须野雪，眉目秋津。",
            "渊默入寒蟾之窟，圆明养老蚌之珍。",
            "步步入尘，门门出身。",
            "莫愁指端兮焦尾之曲，可意钩上兮赤稍之鳞。"
        ],
        "title": "禅人并化主写真求赞  其六",
        "id": "58165048-c525-4140-b234-efc9c317cb2b"
    },
    {
        "author": "释正觉",
        "paragraphs": [
            "身闲类莫收，心静情不流。",
            "片月自炯炯，孤云长悠悠。",
            "颠毛衰白高山雪，眉目寒清古涧秋。",
            "把似春风些子妙，施于草木十方周。"
        ],
        "title": "禅人并化主写真求赞  其七",
        "id": "1c2b3a10-b37a-4614-a2a9-15e5f24db8bf"
    },
    {
        "author": "释正觉",
        "paragraphs": [
            "太行盘纡，黄河泄舒。",
            "肝胆明洁，胸膺廓虚。",
            "清风未生齿颊，白雪已上眉须。",
            "少林之默无他说，黄梅之舂不识书。",
            "彻见本来人面目，名言安敢妄分疏。"
        ],
        "title": "禅人并化主写真求赞  其八",
        "id": "eb478309-75b9-4869-96c3-aec66b04d619"
    },
    {
        "author": "释正觉",
        "paragraphs": [
            "识浪沥干，肚皮束宽。",
            "口翻澜而海阔，发垂雪而山寒。",
            "妙传家法髑髅眼，巧幻神通赤肉团。",
            "相随来也，搥凿无瘢。"
        ],
        "title": "禅人并化主写真求赞  其九",
        "id": "53dbbbc4-0868-411f-9a9e-65af76bf5ffb"
    },
    {
        "author": "释正觉",
        "paragraphs": [
            "山覆雪兮一颠白，水深秋兮两眼青。",
            "卦爻初作象，皮骨自成形。",
            "混沌已前之朴，阴阳未判之灵。",
            "道传不出世佛，义备勿开题经。",
            "应兮云月，用也雷霆。",
            "有守而涵海镇岳，无羁而断梗流萍。"
        ],
        "title": "禅人并化主写真求赞  其一○",
        "id": "c2fa24f9-8dd7-47a5-b9cd-b897453fbc06"
    },
    {
        "author": "释正觉",
        "paragraphs": [
            "痴坐颓然，山空壑干。",
            "离微出入，偏正往还。",
            "千年琥珀之松兮鹤巢梦冷，半夜珊瑚之月兮鲸𩥇波寒。",
            "全功及尽，借路何难。",
            "转步而回丛林也津津和气，放口而说河汉也浩浩翻澜。",
            "道逢作者，谁敢相谩。"
        ],
        "title": "禅人并化主写真求赞  其一一",
        "id": "8b204674-4012-40aa-9459-250311a00b1e"
    },
    {
        "author": "释正觉",
        "paragraphs": [
            "妙传乎真，转侧而神。",
            "赤脚劫空归去路，白头借伴却来人。",
            "无心分物我，何处着根尘。",
            "烟柳莺华闹浩浩，太平时节大家春。"
        ],
        "title": "禅人并化主写真求赞  其一二",
        "id": "b455f53c-e8d4-45e7-9735-c5060a1e29ce"
    },
    {
        "author": "释正觉",
        "paragraphs": [
            "炯炯寒瞳，丝丝衰鬓。",
            "丘壑之姿，烟霞之韵。",
            "据坐而心空，森罗而海印。",
            "中虚也干而成离，内动也艮而变震。",
            "云行而用闲，电掣而机迅。",
            "狤獠人不惹尘埃，黄梅祖亲传屈眴。"
        ],
        "title": "禅人并化主写真求赞  其一三",
        "id": "d3e2bc4c-7d03-4e7e-a1a4-badd12f950f4"
    },
    {
        "author": "释正觉",
        "paragraphs": [
            "兀兀心传，了了忘缘。",
            "叶零白露，云散青天。",
            "玉毂兔推而洗开夜色，银笼鹤出而飞度寒烟。",
            "借功明位，借伴入廛。",
            "应无爽而理之平等，用不勤而道之自然。",
            "相逢识者，便与开拳。"
        ],
        "title": "禅人并化主写真求赞  其一四",
        "id": "4026e083-c24b-4af6-ae58-35df39c2898d"
    },
    {
        "author": "释正觉",
        "paragraphs": [
            "顶雪抗春，目寒射人。",
            "蓑裹江湖雨，斗浮河汉津。",
            "拙忘机兮抱瓮，妙不传兮斲轮。",
            "谷鸟岩华自声色，十方普现剎尘身。"
        ],
        "title": "禅人并化主写真求赞  其一五",
        "id": "6870036e-a1c3-4fa0-a819-2255acc0f00c"
    },
    {
        "author": "释正觉",
        "paragraphs": [
            "气貌棱棱，眉目温温。",
            "一脉之分派发昆仑之源，百川之吞潮落珊瑚之根。",
            "风烟清远秋之痕，草木秀拔春之恩。",
            "古壁之梭兮蛰龙之骨，寒潭之璧兮夜月之魂。"
        ],
        "title": "禅人并化主写真求赞  其一六",
        "id": "62cd17a2-a470-482a-aae7-98c731460028"
    },
    {
        "author": "释正觉",
        "paragraphs": [
            "老发衰髭，顶雪颔丝。",
            "方头似凿，钝口如椎。",
            "相逢闲受用，惯吃落便宜。",
            "蒲鞋价贱陈尊宿，浆水钱还王老师。",
            "法不当情兮平等得定慧之学，心无所住兮自然见离微之时。"
        ],
        "title": "禅人并化主写真求赞  其一七",
        "id": "49e798ca-3f2b-435a-9fdf-9e54258bcd1e"
    },
    {
        "author": "释正觉",
        "paragraphs": [
            "松石岁寒，云月高闲。",
            "野雪发须上，秋波眉睫间。",
            "用持智柄，静入道环。",
            "觉心了了，幻事斑斑。",
            "草木精神兮风流自得，丛林气像兮春信谁悭。"
        ],
        "title": "禅人并化主写真求赞  其一八",
        "id": "7c60c098-31f9-4148-bf7d-6e6b7d6ebebd"
    },
    {
        "author": "释正觉",
        "paragraphs": [
            "雪浸发根，秋生眼棱。",
            "明月泉头客，清风楼上僧。",
            "潮翻麈尾兮蹴踏龙象，风旋羊角兮变化鲲鹏。",
            "主盟佛事，最得人憎。"
        ],
        "title": "禅人并化主写真求赞  其一九",
        "id": "f2fb6eda-bc67-44c8-ad9c-a4b7ddcf1f02"
    },
    {
        "author": "释正觉",
        "paragraphs": [
            "三河野人，两浙社宾。",
            "湛存该理智，妙触出根尘。",
            "乌藤行脚丛林事，鈯斧住山云水身。"
        ],
        "title": "禅人并化主写真求赞  其二○",
        "id": "d6274cc1-98f3-4d0a-b811-578b92807387"
    },
    {
        "author": "释正觉",
        "paragraphs": [
            "枯木形骸，野云踪迹。",
            "照兮夜色月摩，默也潭空秋入。",
            "三千界，露半身。",
            "九万里，成一息。",
            "随类应缘，何翅百亿。"
        ],
        "title": "禅人并化主写真求赞  其二一",
        "id": "34bdd4ce-8234-43e4-817a-f5c1b48ffcf5"
    },
    {
        "author": "释正觉",
        "paragraphs": [
            "岩岩山有秋痕，淡淡云无宿根。",
            "入极一默之底，出成三昧之门。",
            "用不勤，湛若存，澄弗清兮搅不浑。"
        ],
        "title": "禅人并化主写真求赞  其二二",
        "id": "eb4c02dd-6b51-438a-a377-f318cfb17478"
    },
    {
        "author": "释正觉",
        "paragraphs": [
            "漆黑眸子，栀黄面皮。",
            "智静霁月相照，身闲野云不羁。",
            "该抹把手陈尊宿，细腻点头王老师。",
            "针兮线兮明联暗缀，音兮律兮自拍独吹。",
            "你道是谁，芙蓉之孙兮丹出之儿。"
        ],
        "title": "禅人并化主写真求赞  其二三",
        "id": "ad3211b2-f2ce-475b-ba45-b7747c67385a"
    },
    {
        "author": "释正觉",
        "paragraphs": [
            "棱棱之山早雪，渊渊之水先秋。",
            "静也虚谷之应，动也闲云之流。",
            "自怜方外专默，谁与环中至游。"
        ],
        "title": "禅人并化主写真求赞  其二四",
        "id": "001c4d4c-0dfc-4c41-8118-5a1830a3ed1f"
    },
    {
        "author": "释正觉",
        "paragraphs": [
            "云山之姿，水月之像。",
            "大海之容，太虚之量。",
            "受也的的无心，应也头头离相。",
            "随缘有照兮妙而不痕，彻底亡依兮空而不荡。"
        ],
        "title": "禅人并化主写真求赞  其二五",
        "id": "3f1d6188-0dde-479e-b81e-c748d622879b"
    },
    {
        "author": "释正觉",
        "paragraphs": [
            "默有心传，休将相观。",
            "烟巢鹤梦，月窟蟾寒。",
            "静里万缘藏鼻孔，笑中百事见眉端。",
            "而今须发点半白，向道丛林历百难。"
        ],
        "title": "禅人并化主写真求赞  其二六",
        "id": "fbba9ef3-9ea1-41c7-aaaf-0e80ffb4c04a"
    },
    {
        "author": "释正觉",
        "paragraphs": [
            "只是个人，到处分身。",
            "万水中间月，百华头上春。",
            "不外一法，不受诸尘。",
            "生处熟也疏处亲，默时说也静时神。",
            "钵盂着饭饱还喜，拄杖入拳饥放嗔。"
        ],
        "title": "禅人并化主写真求赞  其二七",
        "id": "42d82a72-aea1-4708-9696-a1b3d4f41746"
    },
    {
        "author": "释正觉",
        "paragraphs": [
            "一相无相，虚空等量。",
            "一身多身，物像俱春。",
            "动也出岫之云，静也居谷之神。",
            "现形说法也，剎剎尘尘。"
        ],
        "title": "禅人并化主写真求赞  其二八",
        "id": "721fa636-294b-402d-bfc4-266e8fb0683e"
    },
    {
        "author": "释正觉",
        "paragraphs": [
            "看看，变态毫端。",
            "春风不泮颠毛雪，秋色自摩眸子寒。",
            "笑添面孔两眉展，参饱肚皮三篾宽。"
        ],
        "title": "禅人并化主写真求赞  其二九",
        "id": "9122858e-f50d-4265-b0a9-eed25ac6a237"
    },
    {
        "author": "释正觉",
        "paragraphs": [
            "坐曲木床，握乌藤杖。",
            "铸佛祖之楷模，活丛林之气像。",
            "你莫来虎口撩须，谁更敢蛇头揩痒。"
        ],
        "title": "禅人并化主写真求赞  其三○",
        "id": "e376d3c0-4c48-462a-884f-67502f85de83"
    },
    {
        "author": "释正觉",
        "paragraphs": [
            "山寒带雪痕，春信入华根。",
            "造化岂无柄，区分自有门。",
            "出出没没也，俱承此恩。"
        ],
        "title": "禅人并化主写真求赞  其三一",
        "id": "f99d5a4e-2d58-45e9-a1ae-5d38d1da0d1b"
    },
    {
        "author": "释正觉",
        "paragraphs": [
            "髑髅历干，鼻孔觉宽。",
            "廓空三际，不立毫端。",
            "面目风霜杀，身心水月寒。",
            "情尘浄尽兮，万像齐观。"
        ],
        "title": "禅人并化主写真求赞  其三二",
        "id": "3a3f9de9-0fe0-49df-997e-9945f06cc713"
    },
    {
        "author": "释正觉",
        "paragraphs": [
            "寒肩自高，饥眼较大。",
            "乌藤瘦握拳，曲木默据座。",
            "无言而独灵，有唱而谁和。",
            "秋摩水色兮清绝瘢痕，春入华枝兮妙亡程课。"
        ],
        "title": "禅人并化主写真求赞  其三三",
        "id": "0980f7d1-da94-4115-809a-7493f6692bec"
    },
    {
        "author": "释正觉",
        "paragraphs": [
            "衰发半白，笑面微红。",
            "野水秋无像，丛林春有功。",
            "华繁粉梦蝶，天远没飞鸿。",
            "借问分身几许，相随南北西东。"
        ],
        "title": "禅人并化主写真求赞  其三四",
        "id": "5b27bdc0-76c5-435a-b1bf-4209b2684d22"
    },
    {
        "author": "释正觉",
        "paragraphs": [
            "舌头肉一脔，口唇皮两片。",
            "有时说道谈禅，忽地轰雷掣电。",
            "万机影销，一色功转。",
            "本来无物镜非台，胡汉不痕何所见。"
        ],
        "title": "禅人并化主写真求赞  其三五",
        "id": "263e3b68-b3b6-4624-967a-52abee14b71f"
    },
    {
        "author": "释正觉",
        "paragraphs": [
            "风观痴甚，形骸老生。",
            "眉棱阴觉重，鼻息静还清。",
            "二仪未兆，一点圆明。",
            "霜洗斗牛湿，秋晴河汉横。",
            "莫将毫忽痕空性，向道环中长太平。"
        ],
        "title": "禅人并化主写真求赞  其三六",
        "id": "65f09cc2-a395-4e71-b9ea-ba278241523d"
    },
    {
        "author": "释正觉",
        "paragraphs": [
            "身心山野，面目草灰。",
            "默说一句，明暗全该。",
            "机流电天上之火，动发阳地中之雷。",
            "变化穷通有许事，向道俱从恁么来。"
        ],
        "title": "禅人并化主写真求赞  其三七",
        "id": "9b708c3c-c74f-4711-bdb5-43f75c4f70f1"
    },
    {
        "author": "释正觉",
        "paragraphs": [
            "静据胡床，久而愈芳。",
            "默亡痕黑白，贫不觉苍黄。",
            "住无相兮龟之藏，行无章兮鸟之翔。",
            "月烂烂而鱼吞光，华菲菲而蜂采香。",
            "相随来也，触处堂堂。"
        ],
        "title": "禅人并化主写真求赞  其三八",
        "id": "e26c5508-b92a-44be-9035-d814d9833070"
    },
    {
        "author": "释正觉",
        "paragraphs": [
            "眉下眼深，额上骨隆。",
            "说禅口窄，受道心空。",
            "闲闲无伎俩，默默有家风。",
            "片月濯磨秋更白，百华点染春能工。"
        ],
        "title": "禅人并化主写真求赞  其三九",
        "id": "9c5e4791-486c-4334-bab4-33675faf5deb"
    },
    {
        "author": "释正觉",
        "paragraphs": [
            "暗而明，虚而盈。",
            "水天秋色共，月昼夜潮平。",
            "无在不在，无生不生。",
            "诸尘随起倒，万化得纵横。",
            "默默大全兮壁挂闲口，堂堂正受兮谁黏恶名。"
        ],
        "title": "禅人并化主写真求赞  其四○",
        "id": "1701e28a-2cf3-406a-beca-c582f4e7bf2a"
    },
    {
        "author": "释正觉",
        "paragraphs": [
            "这样师僧，面目可憎。",
            "名摸还不似，藏覆又何曾。",
            "虚空阔无工夫挂剑，沧海深有伎俩挑灯。",
            "抖擞头陀备，玲珑道者棱。",
            "入闽借问，何如个能。"
        ],
        "title": "禅人并化主写真求赞  其四一",
        "id": "c025075b-9d40-4d96-a258-f7cc439c35b1"
    },
    {
        "author": "释正觉",
        "paragraphs": [
            "心闲不被身碍，饭饱仍嫌口多。",
            "妙应群机活卓卓，默传一句圆陀陀。",
            "呈似了也，还相识么。"
        ],
        "title": "禅人并化主写真求赞  其四二",
        "id": "f4cf51a7-75e6-44cd-b60b-95faaca4b52a"
    },
    {
        "author": "释正觉",
        "paragraphs": [
            "鼻筒直，眼眶深。",
            "默时自觉失却口，妙处谁会相传心。",
            "便与么，只如今，影中辨取兮户挂凋林。"
        ],
        "title": "禅人并化主写真求赞  其四三",
        "id": "ab5a5431-07ff-41ec-9a6b-307e06575677"
    },
    {
        "author": "释正觉",
        "paragraphs": [
            "这个仪形，丛林饭丁。",
            "春山有雪发衰白，秋水无风眼冷青。",
            "妙明田地，浄洁门庭。",
            "万缘不倚活卓卓，一事不着空灵灵。",
            "把手与药兮谁寻本草，问津指源兮自得图经。"
        ],
        "title": "禅人并化主写真求赞  其四四",
        "id": "697ee2fe-d059-489a-93b2-e59ac3154a8e"
    },
    {
        "author": "释正觉",
        "paragraphs": [
            "形仪淡如，胸腹空虚。",
            "懒不学佛，钝不知书，静应诸缘而无外，默容万像而有余。",
            "齐物而梦蝶，乐性而观鱼。",
            "渠正是我兮我不是渠。"
        ],
        "title": "禅人并化主写真求赞  其四五",
        "id": "2bf65b2f-c806-4c87-9daf-c02720866f9b"
    },
    {
        "author": "释正觉",
        "paragraphs": [
            "灵灵一物，名模不得。",
            "长鲸居沧海之渊，老兔卧明月之窟。",
            "已展不缩，拗直作曲。",
            "只么赢时会也无，不须喝彩兮盘中双六。"
        ],
        "title": "禅人并化主写真求赞  其四六",
        "id": "f07016f6-762d-4c46-8133-7bd857bfbdac"
    },
    {
        "author": "释正觉",
        "paragraphs": [
            "似则不是，是则不似。",
            "动兮行云，静兮止水。",
            "能随缘，不堕类。",
            "百草头上老僧，二仪已前自己。",
            "莫将此个形骸，枉挂他人唇齿。"
        ],
        "title": "禅人并化主写真求赞  其四七",
        "id": "816721d4-8ae0-4bc8-8a56-beabe03c21fb"
    },
    {
        "author": "释正觉",
        "paragraphs": [
            "静掩双皮，喜扬两眉。",
            "秋容清水色，春信闹华枝。",
            "跛跛挈挈，憨憨痴痴，摩触家风兮鼻孔累垂。"
        ],
        "title": "禅人并化主写真求赞  其四八",
        "id": "35b708b5-6538-4891-a986-dd1be694c904"
    },
    {
        "author": "释正觉",
        "paragraphs": [
            "闻名不如见面，都卢是个一件。",
            "风埃闹处常闲，行市贵时却贱。",
            "圆珠不拨转，精金久磨炼。",
            "触犯机锋兮青天流电。"
        ],
        "title": "禅人并化主写真求赞  其四九",
        "id": "51e7874c-911d-4e60-a6ed-1bae57600470"
    },
    {
        "author": "释正觉",
        "paragraphs": [
            "须发老如，眉目清亮。",
            "秋生野水之中，雪照寒山之上。",
            "湛海之心，吞川之量。",
            "头头不爽机宜，处处相投稳当。"
        ],
        "title": "禅人并化主写真求赞  其五○",
        "id": "9ae596cf-fbe6-4a67-b70f-617ed0e9e0f6"
    },
    {
        "author": "释正觉",
        "paragraphs": [
            "依样画胡卢，相逢识也无。",
            "蹉过了丰城埋剑，觑得破合浦还珠。"
        ],
        "title": "禅人并化主写真求赞  其五一",
        "id": "e076d6ff-1b0b-4b80-8bb0-e4699aed55c4"
    },
    {
        "author": "释正觉",
        "paragraphs": [
            "发白寒山有雪，眼深秋井澄波。",
            "混沌凿那亡大道，昆仑源自发长河。",
            "一笑十方三世事，不妨随处萨婆诃。",
            "山高早雪，水深先秋。",
            "功勋极处退一步，黑白前时赢一筹。",
            "相随来也还知否，南北东西得自由。"
        ],
        "title": "禅人并化主写真求赞  其五二",
        "id": "d68be73f-7d54-4b0c-8694-4356b32d7be6"
    },
    {
        "author": "释正觉",
        "paragraphs": [
            "身兮芭蕉，口兮葛藤。",
            "雪乞人天饭，光传佛祖灯。",
            "机活作春像，念冷摩风棱。",
            "金针玉线兮，谁我绳绳。"
        ],
        "title": "禅人并化主写真求赞  其五三",
        "id": "aec7a6c6-003a-41a3-a787-e6ca2c20f2b0"
    },
    {
        "author": "释正觉",
        "paragraphs": [
            "发作残雪之白，目带深秋之寒。",
            "春山未暖，野水无澜。",
            "家风摩鼻孔，好事上眉端。",
            "三世因缘兮半身而应，十方剎海兮一吸而干。"
        ],
        "title": "禅人并化主写真求赞  其五四",
        "id": "df0aa1ac-7b48-4ed7-977e-b4175d65f6fb"
    },
    {
        "author": "释正觉",
        "paragraphs": [
            "寒坐无言，孤藤在拳。",
            "片心羣像外，一句万机前。",
            "身闲眼活，盘滑珠旋。",
            "虚空故无壁落碍，解了十方三世缘。"
        ],
        "title": "禅人并化主写真求赞  其五五",
        "id": "62882b21-d7a1-43d7-b993-1c225c137f01"
    },
    {
        "author": "释正觉",
        "paragraphs": [
            "道随缘而不变，源赴汲而不枯。",
            "禅悦之食兮饱其腹，法空之座兮跏其趺。",
            "青原自喜有麟角，黄檗谁嫌捋虎须。"
        ],
        "title": "禅人并化主写真求赞  其五六",
        "id": "3e2c74ea-e48e-41cb-8374-6e8dfcfe91b2"
    },
    {
        "author": "释正觉",
        "paragraphs": [
            "野水秋清，寒蟾夜明。",
            "气像能虚白，家风自混成。",
            "鼻快筒直，眼瞋角生。",
            "太空同体而豁落，万像同用而峥嵘。",
            "人间有饭饱皮袋，默默憨憨谢太平。"
        ],
        "title": "禅人并化主写真求赞  其五七",
        "id": "c0424e1d-06aa-40f5-8695-4070b0090156"
    },
    {
        "author": "释正觉",
        "paragraphs": [
            "老态垂垂，岁月浸欺。",
            "半头生白发，瘦骨裹黄皮。",
            "情闲用而活，句妙默而知。",
            "河阔斗寒云静夜，天无四壁风披披。"
        ],
        "title": "禅人并化主写真求赞  其五八",
        "id": "416d804a-972e-4eda-a77a-7669382cad3c"
    },
    {
        "author": "释正觉",
        "paragraphs": [
            "眉垂而杨，口默而方。",
            "了见源底，浄极发光。",
            "月魂排夜色，斗气濯秋霜。",
            "谁嫌眼上瞋生角，我道机前影不章。"
        ],
        "title": "禅人并化主写真求赞  其五九",
        "id": "87df327d-6b63-4f3f-9b4a-c7aefc99b95b"
    },
    {
        "author": "释正觉",
        "paragraphs": [
            "面孔何如，雪发霜须。",
            "秋明月窟，春发冰壶。",
            "妙尽还移步，功忘聊放锄。",
            "拈来随处成宗要，向道斯人德不孤。"
        ],
        "title": "禅人并化主写真求赞  其六○",
        "id": "f2fefd48-7080-46f3-abb0-cbcf29340933"
    },
    {
        "author": "释正觉",
        "paragraphs": [
            "白发颅上，青瞳眉底。",
            "雪点疏林，秋明野水。",
            "万像自相投，一灵还不倚。",
            "默默一尘入正受，历历诸尘三昧起。"
        ],
        "title": "禅人并化主写真求赞  其六一",
        "id": "72e7f315-2271-4a48-b42c-e7522b6b7a78"
    },
    {
        "author": "释正觉",
        "paragraphs": [
            "浄而纯中无一尘，纯而浄中有万应。",
            "眼睛明，鼻孔正。",
            "更将折筯搅沧溟，令彼龙鱼知水为命。"
        ],
        "title": "禅人并化主写真求赞  其六二",
        "id": "114c80b9-1a8f-46ab-b413-817783f9b4d4"
    },
    {
        "author": "释正觉",
        "paragraphs": [
            "瀛涵崧镇，深兮高兮。",
            "默默之得，类之不齐。",
            "一鼻直，两眉低。",
            "影像尔能半露，语言谁得全提。",
            "少林九年兮，痴坐凄凄。"
        ],
        "title": "禅人并化主写真求赞  其六三",
        "id": "d77c194a-0efd-47f4-9ad6-f9346c8b28db"
    },
    {
        "author": "释正觉",
        "paragraphs": [
            "白发星星，骨癯气清。",
            "雪浸山嵂屼，秋在水渟泓。",
            "流琥珀兮涧松老，射珊瑚而波月明。",
            "影落大千去也，何妨触处峥嵘。"
        ],
        "title": "禅人并化主写真求赞  其六四",
        "id": "c0305bf2-db4c-4bdf-b64a-48da06d1345f"
    },
    {
        "author": "释正觉",
        "paragraphs": [
            "月犀得晕，雾豹养文。",
            "有通有变，或合或分。",
            "夜寒河濯斗，山润石生云。",
            "妙湛体前明历历，从交天下乐忻忻。"
        ],
        "title": "禅人并化主写真求赞  其六五",
        "id": "e0a26a67-eb80-44d6-ab07-80c57ddd330b"
    },
    {
        "author": "释正觉",
        "paragraphs": [
            "不寒不枯而秋颓，不浄不垢而春来。",
            "神虚而应，机发而回。",
            "分身慈氏，合掌善财。",
            "弹指作声兮楼阁门开。",
            "身心清恬，面目冷严。",
            "烟巢寒翠栖鸟梦，风漪绿浄游鱼潜。",
            "荡荡兮眺听自妙，闲闲兮声色不黏。"
        ],
        "title": "禅人并化主写真求赞  其六六",
        "id": "c1836b15-181d-488d-9390-eaa66f861291"
    },
    {
        "author": "释正觉",
        "paragraphs": [
            "看看，气味历艰难。",
            "百城心胆老，三篾肚皮宽。",
            "秋晚长河淡，霜清北斗寒。",
            "哆哆和和兮休嫌冷语，点点闪闪兮定遭热谩。"
        ],
        "title": "禅人并化主写真求赞  其六七",
        "id": "d5ac86db-97d4-4769-817a-51d00bddff18"
    },
    {
        "author": "释正觉",
        "paragraphs": [
            "霜缣写病姿，寒木得春迟。",
            "山居自肯束三篾，尘立每烦颦两眉。",
            "牛头不懒，虎头不痴，个事十成还自知。",
            "饭塞饥肠衣补破，不妨唧溜出家儿。"
        ],
        "title": "禅人并化主写真求赞  其六八",
        "id": "1babae48-92ef-4f50-b0e3-bbf5662978a7"
    },
    {
        "author": "释正觉",
        "paragraphs": [
            "癯山早寒，老木先槁。",
            "心潜三界空，念动一尘眇。",
            "太虚谁与增添，万像何曾欠少。",
            "止犹谷神唯自知，肯把闲身相搅扰。"
        ],
        "title": "禅人并化主写真求赞  其六九",
        "id": "b37fc688-bd46-45ba-ada9-ab1fb8e64bd3"
    },
    {
        "author": "释正觉",
        "paragraphs": [
            "无像而像，有许模样。",
            "不真而真，只个形神。",
            "豁清也千岩万壑而秋，光丽也诸尘百草而春。",
            "恁么来兮，处处相亲。"
        ],
        "title": "禅人并化主写真求赞  其七○",
        "id": "b6844fca-b4af-40e9-ab4a-ffa922b0322b"
    },
    {
        "author": "释正觉",
        "paragraphs": [
            "默默而知，灵灵者谁。",
            "无像而独存鼻孔，有句处不挂唇皮。",
            "夜冷星河阔，霜清斗柄垂。",
            "从缘应世也，恰恰相随。"
        ],
        "title": "禅人并化主写真求赞  其七一",
        "id": "173a0f7c-846e-4fc0-a211-28cdaf9df3d4"
    },
    {
        "author": "释正觉",
        "paragraphs": [
            "山林眉目，水月身心。",
            "雪何早而古岩棱，秋似先而寒潭深。",
            "机头锦绪，线尾金针。",
            "谁云道大兮自有知音。"
        ],
        "title": "禅人并化主写真求赞  其七二",
        "id": "8583a299-a116-4f04-9e79-905c509b8c0b"
    },
    {
        "author": "释正觉",
        "paragraphs": [
            "神静气清，心空眼明。",
            "诸尘中豁落，万像里峥嵘。",
            "去而随，来而迎。",
            "三世竖，十方横。",
            "风吹便倒须相信，恰恰谁曾与物争。"
        ],
        "title": "禅人并化主写真求赞  其七三",
        "id": "4944feb3-9a73-464b-bbb7-c736a5904cc6"
    },
    {
        "author": "释正觉",
        "paragraphs": [
            "须发衰白，雪点寒林。",
            "眉目冷青，秋生古涧。",
            "应之有余，用之何限。",
            "风浪不管兮闲似浮鸥，水天相连兮远随归雁。"
        ],
        "title": "禅人并化主写真求赞  其七四",
        "id": "9043c34a-588f-4cf5-92f5-83f017feef99"
    },
    {
        "author": "释正觉",
        "paragraphs": [
            "拙口默默，闲身寥寥。",
            "去住妙提其印，死生谁与同条。",
            "捋须黄檗，夺杖芭蕉。",
            "十方三世兮，一句全超。"
        ],
        "title": "禅人并化主写真求赞  其七五",
        "id": "7c28742a-b12b-444f-b856-cd5b7ec3beb9"
    },
    {
        "author": "释正觉",
        "paragraphs": [
            "传之失真，体之而神。",
            "明白智圆而有照，清虚理极而无身。",
            "心萌法法，影落尘尘，一段精光华上春。"
        ],
        "title": "禅人并化主写真求赞  其七六",
        "id": "e044e93a-8cc1-466b-9d57-83bbd5b3060e"
    },
    {
        "author": "释正觉",
        "paragraphs": [
            "是真是假，谁相描画。",
            "似我似谁，莫入思惟。",
            "地方成矩，天圆自规。",
            "三界更无些法剩，一身还与十方宜。",
            "眉目炯炯，须发苍苍。",
            "疏林沾野雪，古涧湛秋光。",
            "锦缝谁分梭路细，针关初透线芒长。",
            "鹤梦未晓，鸟行无章。",
            "平买平卖兮，还他当行。"
        ],
        "title": "禅人并化主写真求赞  其七七",
        "id": "f84eb47b-3048-4127-89ab-ccba57260c65"
    },
    {
        "author": "释正觉",
        "paragraphs": [
            "深默而耀，至虚而灵。",
            "我亡黑白，谁为丹青。",
            "一点落机纽，万缘分化形。",
            "月下水而明洁，云出岫而轻盈。",
            "善应无方果如此，这回随处立门庭。"
        ],
        "title": "禅人并化主写真求赞  其七八",
        "id": "53d27cbc-ac84-407c-aa1f-becb108e3225"
    },
    {
        "author": "释正觉",
        "paragraphs": [
            "兀兀之姿，拙钝之师。",
            "静而亡像，动不知时。",
            "有口要挂壁，无机不度丝。",
            "秋气清而星河淡淡，天宇阔而夜斗垂垂。",
            "是个面目兮，与你相随。"
        ],
        "title": "禅人并化主写真求赞  其七九",
        "id": "2a79001d-8eb7-4766-aa33-b56c0bf839f7"
    },
    {
        "author": "释正觉",
        "paragraphs": [
            "气清山秋，用光月浮。",
            "一无所寄，六不得收。",
            "任腾腾而异类，活鱍鱍而随流。",
            "天上天下，云水自由。"
        ],
        "title": "禅人并化主写真求赞  其八○",
        "id": "be856b82-3d31-4390-9873-d48a5632bc6c"
    },
    {
        "author": "释正觉",
        "paragraphs": [
            "孤身云闲，老发雪白。",
            "丛林眼孔清，河汉口门窄。",
            "应时谁外诸缘，转处自消一色。",
            "峥嵘万像森罗，向道与他平出。"
        ],
        "title": "禅人并化主写真求赞  其八一",
        "id": "a25e1601-b9ed-43c5-9560-1ac8c52f625a"
    },
    {
        "author": "释正觉",
        "paragraphs": [
            "赤肉凿窍，干骨裹皮。",
            "自然无我，你道是谁。",
            "双瞳秋点点，两鬓雪丝丝。",
            "筇倚床头不去诸方行脚，口挂壁上欲学古人住持。",
            "渊默有句，真得无师。",
            "崖蜂春采薝卜华，海鸟梦卧珊瑚枝。"
        ],
        "title": "禅人并化主写真求赞  其八二",
        "id": "7cc1289d-feca-4b74-a337-4042c72b058b"
    },
    {
        "author": "释正觉",
        "paragraphs": [
            "岁寒之姿，衰发丝丝。",
            "明白之传，湛存绵绵。",
            "秋空霁而天连水远，夜色冷而河横斗旋。",
            "平买平卖兮将高就下，中规中矩兮随方逐圆。"
        ],
        "title": "禅人并化主写真求赞  其八三",
        "id": "354d337c-b670-4dbb-8c68-43928fd25956"
    },
    {
        "author": "释正觉",
        "paragraphs": [
            "像兮非真，真兮非像。",
            "妙明四大之前，自出诸缘之上。",
            "不把一字之心传，有吞百川之器量。",
            "随方普应而不亏，的的夜光而在掌。"
        ],
        "title": "禅人并化主写真求赞  其八四",
        "id": "4cf4a21a-f17b-4fa8-b6cb-d0c3bb40039e"
    },
    {
        "author": "释正觉",
        "paragraphs": [
            "默默家风，如如规矩。",
            "妙不可以言传，真不可以相取。",
            "明白月壶，廓清天宇。",
            "物我情忘兮谁分尔汝。"
        ],
        "title": "禅人并化主写真求赞  其八五",
        "id": "dfd6a7d4-2b00-4992-97f3-67d00682f72c"
    },
    {
        "author": "释正觉",
        "paragraphs": [
            "智须转色，浄还发光。",
            "活眼唯自照，喜眉为谁扬。",
            "巍巍堂堂，炜炜煌煌，莫道侬家兮触事面墙。"
        ],
        "title": "禅人并化主写真求赞  其八六",
        "id": "6301e458-c23f-475b-ab4e-a4b8664c985e"
    },
    {
        "author": "释正觉",
        "paragraphs": [
            "浄智而昭昭，体空而寥寥。",
            "天心河淡月欲下，松顶雪寒春未消。",
            "三世迁流兮弹指可断，万年长久兮一念全超。",
            "恁么来也，顺风上潮。"
        ],
        "title": "禅人并化主写真求赞  其八七",
        "id": "62eedbeb-e434-4649-8b49-9167a95fd5c8"
    },
    {
        "author": "释正觉",
        "paragraphs": [
            "山之寒兮带雪，水之清兮含月。",
            "默而灵兮卓卓妙存，静而应兮尘尘光发，彻见离微兮任出任没。"
        ],
        "title": "禅人并化主写真求赞  其八八",
        "id": "b2e868e1-0a2e-493d-b2b0-18b736fe2374"
    },
    {
        "author": "释正觉",
        "paragraphs": [
            "赤肉一团，疏通数窍。",
            "惟色惟声，乃听乃眺。",
            "不借应而即真，不外虚而常照。",
            "长时默坐亡世机，万里青天绝飞鸟。",
            "谓尔画工，那得其妙。"
        ],
        "title": "禅人并化主写真求赞  其八九",
        "id": "ce98dc2a-39f6-4c84-81db-50286e29ac76"
    },
    {
        "author": "释正觉",
        "paragraphs": [
            "心得而真，物应而神。",
            "幻住三昧，觉了诸尘。",
            "洒洒落落不共法，浩浩荡荡无边身。",
            "明明白白随流月，叶叶华华到处春。"
        ],
        "title": "禅人并化主写真求赞  其九○",
        "id": "47f8226c-5bd1-4d07-8988-bbc06834910d"
    },
    {
        "author": "释正觉",
        "paragraphs": [
            "情谓之外兮言路那通，形殻之外兮模画那同。",
            "一方明有月，万簌啸而风。",
            "其应而妙，其用而冲。",
            "图星之拱兮周罗而北，流水之向兮曲折而东。"
        ],
        "title": "禅人并化主写真求赞  其九一",
        "id": "212e6325-9337-44c5-997e-0fd3ea4560ce"
    },
    {
        "author": "释正觉",
        "paragraphs": [
            "木石形骸，冰雪肝胆。",
            "一点妙难名，十方机未感。",
            "寒林摇落兮谁捋老虎之须，沧海潮干兮谁探老骊之颔。",
            "默默湛存，昭昭元鉴。",
            "发用也连干断坤，缘应也明离暗坎。"
        ],
        "title": "禅人并化主写真求赞  其九二",
        "id": "552ca626-aee8-4a7b-b9c1-4beb5d4c9123"
    },
    {
        "author": "释正觉",
        "paragraphs": [
            "寒箸苍山之骨，雪压老松之颠。",
            "形气清而有像，心迹泯而亡缘。",
            "诸尘不受，一印周旋。",
            "大大小小兮方方圆圆。",
            "神观湛湛，和气津津。",
            "玉涧流月，琼林发春。",
            "恰恰相融也何此何彼，堂堂不在也夺境夺人。"
        ],
        "title": "禅人并化主写真求赞  其九三",
        "id": "58ccc84e-66e8-4ba7-8853-ce51419503e3"
    },
    {
        "author": "释正觉",
        "paragraphs": [
            "心空月高，发白雪饶。",
            "气吞百川兮其口如海，浪卷万里兮其舌翻潮。",
            "一句直指，三乘独超。",
            "忽雷破蛰起平地，赤脚踏虹登九霄。",
            "影草笑无术，烂柯知有樵。"
        ],
        "title": "禅人并化主写真求赞  其九四",
        "id": "01eff200-d84c-41a2-82e1-09b21b1c4d44"
    },
    {
        "author": "释正觉",
        "paragraphs": [
            "眉目十分，精神一段。",
            "岩高雪释迟，木老春来缓。",
            "古涧明月宾，青山白云伴。",
            "借光何处不分身，剎剎尘尘谁解唤。"
        ],
        "title": "禅人并化主写真求赞  其九五",
        "id": "63993f2c-079e-41aa-b7b3-fdfba7a14134"
    },
    {
        "author": "释正觉",
        "paragraphs": [
            "默默有得，灵灵无依。",
            "妙穷出没，照彻离微。",
            "万像齐收一印，三昧遍在羣机。",
            "而今恁么相随去，终日如愚不我违。"
        ],
        "title": "禅人并化主写真求赞  其九六",
        "id": "2c27f04a-90c5-4fba-8023-654a287c55b9"
    },
    {
        "author": "释正觉",
        "paragraphs": [
            "肃萧而秋，万化潜收。",
            "英英而春，羣汇舒伸。",
            "天地之间谁造物，枢机之发是何人。"
        ],
        "title": "禅人并化主写真求赞  其九七",
        "id": "6d5c2654-1a8e-438b-9d5f-4a0810aa3684"
    },
    {
        "author": "释正觉",
        "paragraphs": [
            "八字眉低，四方口阔。",
            "发色松雪寒，目光岩电烁。",
            "橐钥之空，枢机之活。",
            "其间勿你安排，里许是谁造作。",
            "影草不彰兮妙触无瘢，没身不殆兮长生有药。"
        ],
        "title": "禅人并化主写真求赞  其九八",
        "id": "b1bd4c04-c0f6-4b82-aea4-e4beb5898b4e"
    },
    {
        "author": "释正觉",
        "paragraphs": [
            "凄然而秋，眼冷心休。",
            "温然而春，口笑眉伸。",
            "了了无分别智，恢恢不思议仁。",
            "亡机返朴，得用还淳。",
            "图画之巧，那有其神。"
        ],
        "title": "禅人并化主写真求赞  其九九",
        "id": "414e2291-eab6-4afa-be2a-772c10937f27"
    },
    {
        "author": "释正觉",
        "paragraphs": [
            "秋入眼角，春生鼻筒。",
            "钳锤坚外，橐钥虚中。",
            "世机抱瓮之拙，道用斲轮之工。",
            "蜂采华房兮蜡脾酿蜜，犀酣桂毂兮兔鼻流通。"
        ],
        "title": "禅人并化主写真求赞  其一○○",
        "id": "1855607a-58f6-4e63-b99b-fe6ab4d44082"
    },
    {
        "author": "释正觉",
        "paragraphs": [
            "萎萎羸羸，跛跛挈挈。",
            "用绵绵而云行，机历历而电掣。",
            "有时缄口衔枚，也学住山束篾。",
            "生兮不生，灭兮不灭。",
            "秋水之月兮，春山之雪。"
        ],
        "title": "禅人并化主写真求赞  其一○一",
        "id": "01ae6cdb-1285-47f4-b117-49ad5ddedacf"
    },
    {
        "author": "释正觉",
        "paragraphs": [
            "身心自然，松石亡年。",
            "春云闲似鹤，秋水远连天。",
            "虚能外应，默守家传。",
            "东西南北，一等周旋。"
        ],
        "title": "禅人并化主写真求赞  其一○二",
        "id": "9978148d-63b0-4186-98af-c3914f2d510d"
    },
    {
        "author": "释正觉",
        "paragraphs": [
            "赤肉一块，臭脓一袋。",
            "何物着乎中，有应发于外。",
            "妙入羣机兮成三昧，个时撒手断崖前，方见浑仑扑不碎。"
        ],
        "title": "禅人并化主写真求赞  其一○三",
        "id": "d43c4324-ecc0-43d7-9223-569dca1831f1"
    },
    {
        "author": "释正觉",
        "paragraphs": [
            "教示无辙迹，赞之绝涯岸。",
            "纔发名言，便成形段。",
            "月芦混处鸣鸥，天水连时没雁。",
            "而今对现十成，向道只得一半。"
        ],
        "title": "禅人并化主写真求赞  其一○四",
        "id": "3125c1cf-0fa5-4f85-93ca-1acb3ed81e14"
    },
    {
        "author": "释正觉",
        "paragraphs": [
            "清白而游，江湖风月之秋。",
            "变态而神，云烟草木之春。",
            "体之而真，用之而淳。",
            "非佛非祖而能佛能祖，非天非人而能天能人。"
        ],
        "title": "禅人并化主写真求赞  其一○五",
        "id": "2f5594f1-207c-4784-927c-b83923eda565"
    },
    {
        "author": "释正觉",
        "paragraphs": [
            "四大无埃，五藴外来。",
            "智慧尚归父，因缘初不媒。",
            "西山寒月下，东海夜潮回。",
            "一一根尘妙触事，千千手眼随宜开。",
            "众生世界了如幻，影像那涴吾灵台。"
        ],
        "title": "禅人并化主写真求赞  其一○六",
        "id": "f76f092d-dffe-43a5-88ed-dbd207d0c8f1"
    },
    {
        "author": "释正觉",
        "paragraphs": [
            "看看，心空骨寒槁木暖，未发髑髅津沥干。",
            "秋入眼角，春生鼻端。",
            "相呼相唤知音会，为我门前倒剎竿。"
        ],
        "title": "禅人并化主写真求赞  其一○七",
        "id": "77167686-6819-4e1a-a1c3-30ad01dd378a"
    },
    {
        "author": "释正觉",
        "paragraphs": [
            "个是何人，气清骨贫。",
            "烟霞面目，丘壑精神。",
            "二仪自然一体，万像况与同尘。",
            "床上全威白额虎，钩头可意赤稍鳞。"
        ],
        "title": "禅人并化主写真求赞  其一○八",
        "id": "0c6f949e-9bb8-4c05-9950-006a98bfc595"
    },
    {
        "author": "释正觉",
        "paragraphs": [
            "你是何人，缁衣裹身。",
            "静住天无四壁，机回月带重轮。",
            "梦蝶境中闲有趣，露蝉胸次浄无尘。",
            "相随化事入廛井，百草头上风烟春。"
        ],
        "title": "禅人并化主写真求赞  其一○九",
        "id": "e4210e98-2120-4284-99d7-fb29db8b80eb"
    },
    {
        "author": "释正觉",
        "paragraphs": [
            "貌古而孤，气清而癯。",
            "秋生林壑，月在江湖。",
            "见道之体盈而虚，随世之用有而无。",
            "佛佛祖祖，只个规模。"
        ],
        "title": "禅人并化主写真求赞  其一一○",
        "id": "79bc858d-e2df-4af0-bed8-293f9583ce72"
    },
    {
        "author": "释正觉",
        "paragraphs": [
            "静而纯，湛而存。",
            "海日珊瑚树，岩松琥珀根。",
            "家风传父祖，事业付儿孙。",
            "回途妙触了机用，个是百千三昧门。"
        ],
        "title": "禅人并化主写真求赞  其一一一",
        "id": "a810456c-4dd6-4b4d-a2fe-16ec88fbdcee"
    },
    {
        "author": "释正觉",
        "paragraphs": [
            "寒林气清，晚浦潮平。",
            "自由之像，相随而名。",
            "孤藤拳脱略，三篾肚膨亨。",
            "闹市谁嫌机用熟，丛林人道饱参生。"
        ],
        "title": "禅人并化主写真求赞  其一一二",
        "id": "206279c8-d2ed-4672-8fca-2e174b77486a"
    },
    {
        "author": "释正觉",
        "paragraphs": [
            "清白传家，湛存授手。",
            "木落风高，水明月昼。",
            "双瞳冷用眉，片舌闲摇口。",
            "宗通也洞水逆流，孝满也曹山颠酒。"
        ],
        "title": "禅人并化主写真求赞  其一一三",
        "id": "4c02bbe9-9188-4d8c-a002-d91d757c6504"
    },
    {
        "author": "释正觉",
        "paragraphs": [
            "寒雪覆颠，闲云拥肩。",
            "动随尔後，静住其前。",
            "百草头边老僧句，千华台上古佛禅。",
            "法法出碍，心心密传。",
            "百战之疮兮风雨瘢痒，九野之耕兮泥水领穿。"
        ],
        "title": "禅人并化主写真求赞  其一一四",
        "id": "f5b20ca5-f04f-40be-a7d9-56407a47a00a"
    },
    {
        "author": "释正觉",
        "paragraphs": [
            "体之湛存，潮缩海门。",
            "用之亡痕，春入华根。",
            "光明射珊瑚之魂，波澜派昆仑之源。",
            "影动非幡，声扬度垣。",
            "静以应繁，冲以待喧。",
            "骐骥之姿，千里之奔。",
            "云梦之量，八九之吞。",
            "斲轮之工兮拟谁授克家之学，抱瓮之朴兮将自灌丈人之园。"
        ],
        "title": "禅人并化主写真求赞  其一一五",
        "id": "70eaf37a-6c89-4429-bd0d-9d3492e45c79"
    },
    {
        "author": "释正觉",
        "paragraphs": [
            "岁寒之容，高岩雪松。",
            "清白之胸，冷月霜钟。",
            "种田博饭，地藏之春农。",
            "明镜非台，黄梅之夜舂。",
            "百草头上闲和尚，而今何处不相逢。"
        ],
        "title": "禅人并化主写真求赞  其一一六",
        "id": "f5341734-693f-4a0c-8f94-1f5912ddc33b"
    },
    {
        "author": "释正觉",
        "paragraphs": [
            "本体无生，诸尘幻成。",
            "白发雪漫顶，青瞳秋在泓。",
            "妙触出碍，机用超情。",
            "珠走不留影，谷虚还应声。",
            "默默坐寒唯自照，天无四壁月三更。"
        ],
        "title": "禅人并化主写真求赞  其一一七",
        "id": "d169cb1c-4c99-4ab0-a575-36708b07a0bb"
    },
    {
        "author": "释正觉",
        "paragraphs": [
            "神定气平，心空智明。",
            "其机静而自应，其用虚而不盈。",
            "寒潭月落，霁夜河横。",
            "绍了亡祖位，借功成佛名。",
            "建立因缘皆尔尔，剎尘世界与众生。"
        ],
        "title": "禅人并化主写真求赞  其一一八",
        "id": "b242453c-bf30-46e3-a2a5-073cd1f31e9a"
    },
    {
        "author": "释正觉",
        "paragraphs": [
            "蛰梭未飞，肌肤不把。",
            "老虎似衰，眼力犹威。",
            "头须霜雪坞，舌颊风雷机。",
            "气爽秋高河汉阔，霁寒夜永斗牛辉。",
            "阴阳爻象，天地范围。",
            "借伴来也，相逢庶几。"
        ],
        "title": "禅人并化主写真求赞  其一一九",
        "id": "d07f3bdf-18f0-44be-9302-92936c372ddf"
    },
    {
        "author": "释正觉",
        "paragraphs": [
            "二仪同根，万物一源。",
            "机活静枢之臼，象成玄牝之门。",
            "幽而不昏，湛而若存。",
            "用妙触而出碍，体至虚而无痕。",
            "车辙出门而合度，桃李成蹊而不言。"
        ],
        "title": "禅人并化主写真求赞  其一二○",
        "id": "e5a95517-1724-4442-89a9-36cbde898900"
    },
    {
        "author": "释正觉",
        "paragraphs": [
            "枯木之春，蟠桃之辰。",
            "自然时节，不费精神。",
            "啐啄丹山之凤窟，游跃桃华之龙津。",
            "一机历历，三昧尘尘。",
            "眼中之物物中眼，身里出门门里身。"
        ],
        "title": "禅人并化主写真求赞  其一二一",
        "id": "7d8bbae6-43ea-44c9-8f0d-d65707bed650"
    },
    {
        "author": "释正觉",
        "paragraphs": [
            "疏豁性情，谷虚而不盈。",
            "舒散胸肤，冰涣而不凝。",
            "恁么来也，触处相应。"
        ],
        "title": "禅人并化主写真求赞  其一二二",
        "id": "b635418a-55e1-4152-a324-daaa2ec13dd4"
    },
    {
        "author": "释正觉",
        "paragraphs": [
            "锦云晚晴，璧月夜明。",
            "妙心无住住，幻事不生生。",
            "天际冥冥雁字没，潮痕滟滟鲸波平。"
        ],
        "title": "禅人并化主写真求赞  其一二三",
        "id": "f5fadb31-0b62-4833-bd21-e215f892bd08"
    },
    {
        "author": "释正觉",
        "paragraphs": [
            "静复湛存，潮退珊瑚之根。",
            "智随用奔，派发昆仑之源。",
            "光风草木献春像，霁夜鱼龙吞月魂。"
        ],
        "title": "禅人并化主写真求赞  其一二四",
        "id": "1cde34e6-7928-45c1-8671-4ad908374d7a"
    },
    {
        "author": "释正觉",
        "paragraphs": [
            "山向岳奔，川趋海吞。",
            "船浮水柔有力，雁没烟冷无痕。",
            "二三四七，传持之句。",
            "百千万亿，变化之门。",
            "招手授手，知恩报恩。"
        ],
        "title": "禅人并化主写真求赞  其一二五",
        "id": "7bef07e2-87bd-40d0-b350-0be93d1bdf49"
    },
    {
        "author": "释正觉",
        "paragraphs": [
            "孤节老全，丛林岁寒。",
            "机用千变，时事百难。",
            "玉经火而愈润，莲秀水而常干。",
            "牛头之懒口挂壁，麈尾之辩舌翻澜。",
            "触事出碍兮虚空挥剑，众影不黏兮明珠走盘。"
        ],
        "title": "禅人并化主写真求赞  其一二六",
        "id": "c7db287f-53ac-4631-86da-3b26684c017e"
    },
    {
        "author": "释正觉",
        "paragraphs": [
            "老节疏踪，傲雪之松。",
            "真智证理，吟云之龙。",
            "饱丛林而彭亨肚，善知识而隗磊胸。",
            "春成万物兮平等无像，海吞百川兮自然有容。"
        ],
        "title": "禅人并化主写真求赞  其一二七",
        "id": "4baa83a9-75db-4d93-a261-d03e36ef544f"
    },
    {
        "author": "释正觉",
        "paragraphs": [
            "智静用冲，道明体空。",
            "清白转色，幽微借功。",
            "一乘句里那回互，百草头上还疏通。",
            "虎头之顾，牛头之融。",
            "且痴且懒，不谋而同。"
        ],
        "title": "禅人并化主写真求赞  其一二八",
        "id": "23bc6e19-84fa-4204-ae9e-4fffb20f1227"
    },
    {
        "author": "释正觉",
        "paragraphs": [
            "江湖之秋，清入双眸。",
            "草木之春，温生两唇。",
            "髑髅眉底自照眼，赤肉团上无位人。",
            "门门得用，薄艺随身。"
        ],
        "title": "禅人并化主写真求赞  其一二九",
        "id": "e7a4ee9f-71b4-4d43-a5cf-161e99ffb0f5"
    },
    {
        "author": "释正觉",
        "paragraphs": [
            "观身因缘，芭蕉不坚。",
            "悟世幻化，木槿之谢。",
            "舒丛林之气兮时节长春，分密室之灯兮光明不夜。",
            "应物现形，见闻闲暇。"
        ],
        "title": "禅人并化主写真求赞  其一三○",
        "id": "c8788aff-8100-46d5-b717-55c39455fce0"
    },
    {
        "author": "释正觉",
        "paragraphs": [
            "节棱棱而老松之孤，心空空兮修竹之癯。",
            "雪霜之气，丘壑之躯。",
            "云水之去就，丛林之典模。",
            "放开来底，相识也无。"
        ],
        "title": "禅人并化主写真求赞  其一三一",
        "id": "524afefd-bf4b-4655-9c69-121ca0c6e7e3"
    },
    {
        "author": "释正觉",
        "paragraphs": [
            "余云消于霁虚，片月上于秋壶。",
            "光清岩壑，影现江湖。",
            "类中之异，物中之珠。",
            "虎生三日食牛气，马走千里随母驹。",
            "赏音有以，德邻不孤。"
        ],
        "title": "禅人并化主写真求赞  其一三二",
        "id": "9c26d2f6-0392-4f9e-9bca-e51208f39715"
    },
    {
        "author": "释正觉",
        "paragraphs": [
            "虚空之身兮遍十方，古佛之心兮踰三光。",
            "得之而藏，兀然如秋兮百念自凉。",
            "用之而芳，粲然如春兮万像成章。",
            "德形外徼，道在中央。"
        ],
        "title": "禅人并化主写真求赞  其一三三",
        "id": "8bba6a00-b6ed-438c-bb01-630a78a9d914"
    },
    {
        "author": "释正觉",
        "paragraphs": [
            "剎剎尘尘，随应现身。",
            "百川之月，百华之春。",
            "阿你随宜手眼快，更谁敢议骨头贫。",
            "道交德邻，主主宾宾。"
        ],
        "title": "禅人并化主写真求赞  其一三四",
        "id": "71a8f8dc-422a-4576-932e-126be210d575"
    },
    {
        "author": "释正觉",
        "paragraphs": [
            "三世混融，据本来而合同。",
            "六门变通，在今日而亡功。",
            "下钱胡饼案，放手馒头笼。",
            "南山起云兮北山下雨，古佛露柱兮互换家风。"
        ],
        "title": "禅人并化主写真求赞  其一三五",
        "id": "1e37f2a8-0f98-4cb4-b02b-99bef5d4f243"
    },
    {
        "author": "释正觉",
        "paragraphs": [
            "寒雪一颠，秋云半肩。",
            "渊默曲木，月行霁天。",
            "转功能就位，借伴还入廛。",
            "机用也离虚坎实，变通也坤断干连。"
        ],
        "title": "禅人并化主写真求赞  其一三六",
        "id": "1f2b2ea1-e0c7-4cb7-84d5-c14a332ddee8"
    },
    {
        "author": "释正觉",
        "paragraphs": [
            "无明而明，无生而生。",
            "静枢机活，玄牝象成。",
            "随缘百亿纵横用，妙触门门出碍情。"
        ],
        "title": "禅人并化主写真求赞  其一三七",
        "id": "19c637b5-ad50-4f6c-b00a-9c29bc67828b"
    },
    {
        "author": "释正觉",
        "paragraphs": [
            "从身出门，即物契神。",
            "一机历历，三昧尘尘。",
            "逢场且了游戏事，向道非无幻化人。"
        ],
        "title": "禅人并化主写真求赞  其一三八",
        "id": "d669e57a-c948-4288-b3bb-6a21b72ff6d0"
    },
    {
        "author": "释正觉",
        "paragraphs": [
            "心空观身，眼冷对尘。",
            "本来无物，幻起成春。",
            "动若行云而应，止犹虚谷而神。",
            "门门随事得三昧，机用纵横不倩人。"
        ],
        "title": "禅人并化主写真求赞  其一三九",
        "id": "4037daa7-46d9-4a3c-a5c6-51518931b18a"
    },
    {
        "author": "释正觉",
        "paragraphs": [
            "秋山癯而清，秋水瘦而浄。",
            "万法自齐观，一音还普应。",
            "方圆之器着虚空，随来随与无余剩。"
        ],
        "title": "禅人并化主写真求赞  其一四○",
        "id": "37290344-cd71-4866-831f-ab0dbc58c149"
    },
    {
        "author": "释正觉",
        "paragraphs": [
            "寒岩着雪，老木含春。",
            "独灵空劫眼，不碍肉团身。",
            "枯禅三椽兮自守其默，豁浄四壁兮谁管其贫，森罗万像兮根根尘尘。"
        ],
        "title": "禅人并化主写真求赞  其一四一",
        "id": "e3ef1636-0e1e-4dbb-b54a-d33d211a7d77"
    },
    {
        "author": "释正觉",
        "paragraphs": [
            "山秋而癯，水秋而浄。",
            "得丘壑偃蹇之姿，赋猿鸟超摇之性。",
            "离微彻见根，动静该听莹。",
            "提来万法上看，更没一丝头剩。"
        ],
        "title": "禅人并化主写真求赞  其一四二",
        "id": "a27439a0-ed60-4db8-a324-024f1ce9cb8a"
    },
    {
        "author": "释正觉",
        "paragraphs": [
            "性不疏通，机不捷敏。",
            "颓慵陋见闻，急快失容忍。",
            "一默清秋兮芙蓉华开，万态浩春兮葛藤蔓引。"
        ],
        "title": "禅人并化主写真求赞  其一四三",
        "id": "aab7e682-2b75-419f-8e24-92cd55ec4784"
    },
    {
        "author": "释正觉",
        "paragraphs": [
            "须发沧浪，形容寒瘠。",
            "春林带雪痕，云山染秋色。",
            "光明一点兮蚌有藴于月华，清浄八弦兮鸟不飞而天碧。"
        ],
        "title": "禅人并化主写真求赞  其一四四",
        "id": "caab6780-5286-4a7d-a947-86b770488edd"
    },
    {
        "author": "释正觉",
        "paragraphs": [
            "其来何从，云起孤峰。",
            "其去何诣，月落寒水。",
            "而今处处相随行，的的浑身是眼睛。",
            "万像森罗互为用，不许蝇泥黏鼻孔。"
        ],
        "title": "禅人并化主写真求赞  其一四五",
        "id": "92903e97-71c9-4201-bdc8-2f4b3525b8ef"
    },
    {
        "author": "释正觉",
        "paragraphs": [
            "如珪如璧，雕文丧德。",
            "如云如石，坚润是式。",
            "苍竹无心岁寒色，老松有傲霜雪力。",
            "照破诸缘兮，两眼如漆。"
        ],
        "title": "禅人并化主写真求赞  其一四六",
        "id": "a84e4d36-b752-44f6-8c87-469bb07fb829"
    },
    {
        "author": "释正觉",
        "paragraphs": [
            "气宇豁落，精神萧散。",
            "尘劫坐空，世缘居简。",
            "闲闲淡淡枯木云，沥沥漉漉通身眼。",
            "森罗万像同条，莫道个人檐板。"
        ],
        "title": "禅人并化主写真求赞  其一四七",
        "id": "bbe5561c-2308-4602-a6b3-d0d4ef18e58c"
    },
    {
        "author": "释正觉",
        "paragraphs": [
            "山寒露风棱，水瘦褪沙痕。",
            "劫空须到底，用妙不循根。",
            "宗派谁传衣钵，他家自有儿孙。"
        ],
        "title": "禅人并化主写真求赞  其一四八",
        "id": "64540700-0786-4cc6-b5f4-bb3542cfdf46"
    },
    {
        "author": "释正觉",
        "paragraphs": [
            "清若松篁雪，虚明河汉秋。",
            "深心老节岁寒事，稳放胡床默默游。"
        ],
        "title": "禅人并化主写真求赞  其一四九",
        "id": "cf183b4e-adf7-4d02-b8ec-931c5d942309"
    },
    {
        "author": "释正觉",
        "paragraphs": [
            "寒山骨瘦，雪林气清。",
            "万机寖削，一点光明。",
            "其灵不可像，其妙不可名。",
            "默倚蒲团坐终日，你道何时不太平。"
        ],
        "title": "禅人并化主写真求赞  其一五○",
        "id": "5d37869b-cff5-4364-9256-0543eef48549"
    },
    {
        "author": "释正觉",
        "paragraphs": [
            "一片闲心，十方充塞。",
            "春律行兮发华，秋风敛兮落木。",
            "谁调谁牧，不伤不触。",
            "万像同放光明，太虚了无棱骨。",
            "中规矩兮，东西南北。"
        ],
        "title": "禅人并化主写真求赞  其一五一",
        "id": "7833f744-fb0e-4369-8caf-bfb5d3b6f373"
    },
    {
        "author": "释正觉",
        "paragraphs": [
            "眉目古涧秋，须发寒岩雪。",
            "去就丛林出身，触动葛藤生舌。",
            "扬拂握拳，破关击节。",
            "雾变豹而草木光，雷趁蛟而山石裂。"
        ],
        "title": "禅人并化主写真求赞  其一五二",
        "id": "43008001-f281-4406-9822-fa9b53b5b00c"
    },
    {
        "author": "释正觉",
        "paragraphs": [
            "轻重之衡，妍媸之鉴。",
            "堂堂类而莫齐，的的混而不滥。",
            "身世闲闲，情田淡淡。",
            "秋水澄澄，江鸥泛泛。",
            "一点彻底兮丛林渊源，万化夤缘兮葛藤枝蔓。"
        ],
        "title": "禅人并化主写真求赞  其一五三",
        "id": "ee30d634-4ad4-4b4a-a0fe-f7c226785a7a"
    },
    {
        "author": "释正觉",
        "paragraphs": [
            "视物眼深，说禅口快。",
            "一点不着虚空，万化谁分器界。",
            "应众缘而闲六根，入诸尘而住三昧。",
            "其小无内，其大无外。"
        ],
        "title": "禅人并化主写真求赞  其一五四",
        "id": "e44db142-a50b-4e04-8ade-5474ac26e791"
    },
    {
        "author": "释正觉",
        "paragraphs": [
            "木老春何晚，山寒秋最先。",
            "渊默有佳处，湛存天地前。",
            "静亡所住，动解随缘。",
            "黄芦淮上东西岸，明月渡头南北船。"
        ],
        "title": "禅人并化主写真求赞  其一五五",
        "id": "e7cb2f98-7443-4af9-9b2c-ead95457d104"
    },
    {
        "author": "释正觉",
        "paragraphs": [
            "癯而且老，寒木未春。",
            "静而愈明，古潭有月。",
            "天苍苍而无空无缺，云闲闲而乍出乍没。",
            "二仪同根，万物一体，莫向诸缘分彼此。"
        ],
        "title": "禅人并化主写真求赞  其一五六",
        "id": "e6c6f07f-91f0-4681-9a26-3e65db2d2baf"
    },
    {
        "author": "释正觉",
        "paragraphs": [
            "眼深眉长，口阔面黄。",
            "秋月破夜色，古涧含秋光。",
            "念萌自得出没像，功转不落偏正方。",
            "拈起能来应机用，者回触处露堂堂。"
        ],
        "title": "禅人并化主写真求赞  其一五七",
        "id": "ac190855-205e-4b94-a14c-6f0393d7efdc"
    },
    {
        "author": "释正觉",
        "paragraphs": [
            "默而不凝，照而不流。",
            "关捩虚而活，机轮转处幽。",
            "闲云淡而无雨，野水清而有秋。",
            "要将平等一如相，着在森罗万像头。"
        ],
        "title": "禅人并化主写真求赞  其一五八",
        "id": "fb444c21-0179-43da-862a-0fece2a0b48f"
    },
    {
        "author": "释正觉",
        "paragraphs": [
            "山肥拥云，水明濯月。",
            "动随偏正往来，静见离微出没。",
            "得万像之根源，识诸缘之窠窟。",
            "相随来也，不遗毫忽。"
        ],
        "title": "禅人并化主写真求赞  其一五九",
        "id": "ddfecb82-b95a-4c07-8474-e1274b12cc8e"
    },
    {
        "author": "释正觉",
        "paragraphs": [
            "额高耸骨，眼深藏神。",
            "诸缘㳷合，一默真醇。",
            "自得混成物我，谁能碎折根尘。",
            "不来而来不见见，会有知音彼上人。"
        ],
        "title": "禅人并化主写真求赞  其一六○",
        "id": "d2677d21-df72-44a5-b4c5-2eed0eb05839"
    },
    {
        "author": "释正觉",
        "paragraphs": [
            "白发半山雪，青瞳两眼秋。",
            "的的环中意，绵绵方外游。",
            "虚空说法何须口，万像森罗自点头。"
        ],
        "title": "禅人并化主写真求赞  其一六一",
        "id": "63d54d3b-a8ad-4e86-92cc-0e6e3b3452e4"
    },
    {
        "author": "释正觉",
        "paragraphs": [
            "默默而游，如如而说。",
            "鱼行涧底秋，鹤梦松头月。",
            "大智而愚兮，大巧而拙。"
        ],
        "title": "禅人并化主写真求赞  其一六二",
        "id": "e09f5b10-791a-4d37-9050-bff99554e4fd"
    },
    {
        "author": "释正觉",
        "paragraphs": [
            "颠毛如许白，面孔较些肥。",
            "寒松偃蹇兮雪在顶，枯山癯瘠兮春添衣。",
            "据床握杖，雷吼电飞。",
            "光痕已露也，是谁见几。"
        ],
        "title": "禅人并化主写真求赞  其一六三",
        "id": "477dfc91-bde0-44fc-a21b-65349f24d731"
    },
    {
        "author": "释正觉",
        "paragraphs": [
            "须发老白，眉目穷愁。",
            "六窗寒照雪，一点冷摩秋。",
            "干处着脚，闹里刺头。",
            "枢静机活兮，全放全收。"
        ],
        "title": "禅人并化主写真求赞  其一六四",
        "id": "8be493d7-deaf-4265-9296-34cae4c59720"
    },
    {
        "author": "释正觉",
        "paragraphs": [
            "鼻似截筒长，目如点漆光。",
            "据床握拄杖，河汉夜来霜。",
            "云山苍苍，水天茫茫。",
            "烁迦罗，眼三角。",
            "舜若多，身十方。"
        ],
        "title": "禅人并化主写真求赞  其一六五",
        "id": "0d24fdff-0561-4ab2-b0ce-fe584e5f5a85"
    },
    {
        "author": "释正觉",
        "paragraphs": [
            "面目风霜，身心春阳。",
            "用杀活之手段，整宗祖之纪纲。",
            "秋生野水鱼潜稳，月在寒松鹤梦长。"
        ],
        "title": "禅人并化主写真求赞  其一六六",
        "id": "d9ad4e8f-ec31-4e58-9c0b-bfe21259b1a8"
    },
    {
        "author": "释正觉",
        "paragraphs": [
            "机锋不敏，神观不清。",
            "一点寒灰後，三乘热椀鸣。",
            "历代祖咽喉把定，十方心手段放行。",
            "春风剪剪兮，物像英英。"
        ],
        "title": "禅人并化主写真求赞  其一六七",
        "id": "f757c9f6-0138-4e8c-ba5e-3ff5ddb2be9f"
    },
    {
        "author": "释正觉",
        "paragraphs": [
            "缄默之妙，本光自照。",
            "鉴物之真，眼里有筋。",
            "出气之快，鼻头有窍。",
            "见道之根，德象之要。",
            "处处相应兮，不余不少。"
        ],
        "title": "禅人并化主写真求赞  其一六八",
        "id": "6fe0d196-8561-47c2-ab18-093e2e3b0f50"
    },
    {
        "author": "释正觉",
        "paragraphs": [
            "情态云闲，身心月寒。",
            "鼻孔气出快，髑髅津沥干。",
            "鳞龙游跃兮雨翻雷吼，鲲鹏变化兮海运风抟。"
        ],
        "title": "禅人并化主写真求赞  其一六九",
        "id": "909c9015-65e8-4955-9771-d27beb6fc143"
    },
    {
        "author": "释正觉",
        "paragraphs": [
            "妙处难传，明明像先。",
            "光凝雪月，秋连水天。",
            "百亿分身随应事，更嫌何处不周旋。"
        ],
        "title": "禅人并化主写真求赞  其一七○",
        "id": "1c0fb5fd-63e9-4cdc-8bb2-422562dabc7f"
    },
    {
        "author": "释正觉",
        "paragraphs": [
            "白发寒岩雪，青眸古涧秋。",
            "身心明月磨田地，河汉清霜洗斗牛。",
            "识金鍮，用锥钩，万化区分拄杖头。"
        ],
        "title": "禅人并化主写真求赞  其一七一",
        "id": "2a31bc92-1da5-411b-a582-60e0c4ee1448"
    },
    {
        "author": "释正觉",
        "paragraphs": [
            "静据胡床，闲握柱杖。",
            "正念绝机丝，起家无伎俩。",
            "珠旋翡翠盘中，月在珊瑚枝上。"
        ],
        "title": "禅人并化主写真求赞  其一七二",
        "id": "25fc3466-2f60-4b52-8c4d-bef3c6703a7b"
    },
    {
        "author": "释正觉",
        "paragraphs": [
            "默时说，说时默。",
            "白云无定心，青山有奇骨。",
            "半夜月移兮老兔推，百川潮落兮长鲸没。"
        ],
        "title": "禅人并化主写真求赞  其一七三",
        "id": "374c7e8a-16a4-4679-b538-0a18f8389be5"
    },
    {
        "author": "释正觉",
        "paragraphs": [
            "个住山人，平生惯贫。",
            "寒枯青嶂骨，闲淡白云身。",
            "无影树头兮露鹤梦月，不萌枝上兮华蜂采春。"
        ],
        "title": "禅人并化主写真求赞  其一七四",
        "id": "9d4d5910-d5a2-42c3-af7c-7868b253beba"
    },
    {
        "author": "释正觉",
        "paragraphs": [
            "是个人，欠精神。",
            "家风青天没四壁，事业白云闲一身。",
            "古涧之津，枯木之春。",
            "水曲折而归大海，华次第而趁芳辰。"
        ],
        "title": "禅人并化主写真求赞  其一七五",
        "id": "66515fce-f400-49af-97f9-0558b4d5e674"
    },
    {
        "author": "释正觉",
        "paragraphs": [
            "默默而坐，佛祖勘破。",
            "水冷鱼潜，天空鸟过。",
            "半夜失却牛，平明拾得火。",
            "乍卷乍舒兮，无可不可。"
        ],
        "title": "禅人并化主写真求赞  其一七六",
        "id": "d6db5deb-f6be-4e05-a237-7d994bb63a43"
    },
    {
        "author": "释正觉",
        "paragraphs": [
            "衲僧顶相，不可近向。",
            "俯而九渊之下，仰而重霄之上。",
            "以法界为疆，以虚空为量。",
            "闹市里释提洹因，百草头俱胝和尚。"
        ],
        "title": "禅人并化主写真求赞  其一七七",
        "id": "d52f8978-0b67-4efb-8ca3-944643261bdb"
    },
    {
        "author": "释正觉",
        "paragraphs": [
            "阿侬家风，至穷而通。",
            "豹变文而雾重，龙退骨而潭空。",
            "指南画北，说西道东。",
            "点头摇手，佯狂诈聋。"
        ],
        "title": "禅人并化主写真求赞  其一七八",
        "id": "ab0cc878-81ec-4073-abbc-636598b42413"
    },
    {
        "author": "释正觉",
        "paragraphs": [
            "颠毛衰白，眸子寒青。",
            "闲口能吞佛，虚空解讲经。",
            "古鉴出匣，太阿发硎，放得无依用得灵。"
        ],
        "title": "禅人并化主写真求赞  其一七九",
        "id": "ab9a91ba-2c6b-41c1-abf5-2ecc88eb6283"
    },
    {
        "author": "释正觉",
        "paragraphs": [
            "应现般般，初无异端。",
            "春昼华丽，月明水寒。",
            "界方四棱榻地，珠圆一向走盘。",
            "呈似识与不识，请君急着眼看。"
        ],
        "title": "禅人并化主写真求赞  其一八○",
        "id": "189b8b3a-1a1f-4354-967e-6bcd00523d68"
    },
    {
        "author": "释正觉",
        "paragraphs": [
            "深深沉沉，心不见心。",
            "理亡出没，妙超古今。",
            "锦机丝度密无缝，玉涧水流寒有音。",
            "友约寒山拾得子，拍手一笑舒胸襟。"
        ],
        "title": "禅人并化主写真求赞  其一八一",
        "id": "de9fdeab-4842-4476-9ec1-ee185d755d16"
    },
    {
        "author": "释正觉",
        "paragraphs": [
            "动若出山云，止如居谷神。",
            "无心千种用，有应十方真。",
            "通气相烦鼻孔，说禅不挂口唇。",
            "谁知默默坐中意，长养昙华劫外春。"
        ],
        "title": "禅人并化主写真求赞  其一八二",
        "id": "95069c84-8076-49e4-8489-d59c5f1787fc"
    },
    {
        "author": "释正觉",
        "paragraphs": [
            "静而神，默而真。",
            "方寸绝四壁，大千成一尘。",
            "拈来百草头边看，浩荡华华叶叶春。"
        ],
        "title": "禅人并化主写真求赞  其一八三",
        "id": "a8d9fe1e-a644-4cb8-a1d9-3751df5cf085"
    },
    {
        "author": "释正觉",
        "paragraphs": [
            "貌悴情枯，云闲月孤。",
            "诸根影像有，百念肺肠无。",
            "毒蛇头少人揩痒，猛虎口是谁捋须。",
            "有时变态兮，电卷雷驱。"
        ],
        "title": "禅人并化主写真求赞  其一八四",
        "id": "c0022a5c-bbf4-4dbc-88bf-6b0638af0daa"
    },
    {
        "author": "释正觉",
        "paragraphs": [
            "默默工夫，心田自锄。",
            "醭生唇上满，泥斲鼻头余。",
            "少林何曾说话，曹溪不识文书。",
            "谁言伎俩浑无巧，自信家风也不疏。"
        ],
        "title": "禅人并化主写真求赞  其一八五",
        "id": "53a9f4f4-2dbc-44c6-b8bf-0bbc51f93922"
    },
    {
        "author": "释正觉",
        "paragraphs": [
            "湛而不浑，妙而长存。",
            "秋水何色，野云无根。",
            "半夜天空河汉浄，老兔濯濯明月魂。"
        ],
        "title": "禅人并化主写真求赞  其一八六",
        "id": "6e84c690-18ce-4eb0-a4c9-6ddd225b6983"
    },
    {
        "author": "释正觉",
        "paragraphs": [
            "写出个僧，冷淡无能。",
            "默耕田地，力锄葛藤。",
            "入海泥牛绝消息，度河月兔有光棱。",
            "携去尘中成化事，更嫌何处不相应。"
        ],
        "title": "禅人并化主写真求赞  其一八七",
        "id": "6a693447-2524-4ec2-9003-4b4bf32e9344"
    },
    {
        "author": "释正觉",
        "paragraphs": [
            "默守枯寒，心心见端。",
            "瑠璃井秋光湛湛，珊瑚枝月影团团。",
            "髑髅活兮，妄识沥干。"
        ],
        "title": "禅人并化主写真求赞  其一八八",
        "id": "fb0470de-d89b-4b11-ba97-2f4d1ac3d917"
    },
    {
        "author": "释正觉",
        "paragraphs": [
            "静而无像，动而无功。",
            "湛兮秋下水，应也树头风。",
            "到处随缘成佛事，超情只个是神通。"
        ],
        "title": "禅人并化主写真求赞  其一八九",
        "id": "dc0792c7-06d4-4efa-a8f9-669920d05e39"
    },
    {
        "author": "释正觉",
        "paragraphs": [
            "视之其夷，听之曰希。",
            "真声真色，何是何非。",
            "春山润而云起，秋水澄而月归。",
            "见闻断痕而外分变化，功勋转处而内尽玄微。"
        ],
        "title": "禅人并化主写真求赞  其一九○",
        "id": "a97a78f9-4b17-483d-8237-c6d2f6d7de32"
    },
    {
        "author": "释正觉",
        "paragraphs": [
            "两眼碧，一面黄。",
            "舌头不掉，鼻孔难藏。",
            "老兔静弄魄，灵犀通得光。",
            "历历机感兮，何用思量。"
        ],
        "title": "禅人并化主写真求赞  其一九一",
        "id": "04a1c850-321c-4a56-abeb-8e282055e7d8"
    },
    {
        "author": "释正觉",
        "paragraphs": [
            "披风兮崇丘，玩月兮方舟。",
            "一身不羁兮太平时节，八纮无碍兮清白谁俦。"
        ],
        "title": "禅人并化主写真求赞  其一九二",
        "id": "22487503-6dfd-4db0-99fc-461703a829d0"
    },
    {
        "author": "释正觉",
        "paragraphs": [
            "闲云之动，野水之流。",
            "体万像之平等，了一身而自由。",
            "机轮无滞兮，凿枘相投。"
        ],
        "title": "禅人并化主写真求赞  其一九三",
        "id": "99eb9df4-0c0c-4f5b-bb66-88dcd4fad5c9"
    },
    {
        "author": "释正觉",
        "paragraphs": [
            "五叶之华，三斤之麻，外无棱角兮中无孽芽。",
            "箭石不是虎，酒弓不是蛇，千里之失兮毫厘之差。",
            "得非思议兮自谓一曲之士，望绝涯畛兮人称大方之家。"
        ],
        "title": "禅人并化主写真求赞  其一九四",
        "id": "26443932-9740-4235-9474-f61b7629319a"
    },
    {
        "author": "释正觉",
        "paragraphs": [
            "默默之语，如如绝虑。",
            "野水有秋，闲云无雨。",
            "十方三世兮无我安排，六道四生兮非吾行伍。"
        ],
        "title": "禅人并化主写真求赞  其一九五",
        "id": "4bc558a6-5386-4c0f-a7d5-7025748a8c6e"
    },
    {
        "author": "释正觉",
        "paragraphs": [
            "智极而藏，静极而光。",
            "蕉雷之展，葵日之芳。",
            "占宝器而蛮眼碧，理华须而蜂股黄。",
            "中规中矩兮乍圆乍方。"
        ],
        "title": "禅人并化主写真求赞  其一九六",
        "id": "1a243931-170a-43fa-b61c-3edb3a205aa7"
    },
    {
        "author": "释正觉",
        "paragraphs": [
            "一亘清虚，十分明白。",
            "借兮是功，转兮非色。",
            "天盖地擎兮体之有余，雷轰电掣兮用之不测，情未生时如何隔。"
        ],
        "title": "禅人并化主写真求赞  其一九七",
        "id": "d838e256-16ae-4584-9c86-4708a849793b"
    },
    {
        "author": "释正觉",
        "paragraphs": [
            "洞见其颜，拈却案山。",
            "影流心鉴，智入道环。",
            "师旷不闻而其声自普，离朱不辨而其色非悭。",
            "一点自然兮妙超过去现在，十方平等兮全该内外中间。"
        ],
        "title": "禅人并化主写真求赞  其一九八",
        "id": "5c3a0661-ee24-4ffe-8cf2-5d962985dead"
    },
    {
        "author": "释正觉",
        "paragraphs": [
            "邈之不真，传之不神。",
            "得而无得，亲而无亲。",
            "体离微彻照之智，本盖载生成之仁。",
            "出一二三之数量，等千百亿之分身。",
            "用弥光也物中之眼，气专柔也主中之宾。"
        ],
        "title": "禅人并化主写真求赞  其一九九",
        "id": "c0cb9b1f-5e3d-489c-924a-eb54fc63488e"
    },
    {
        "author": "释正觉",
        "paragraphs": [
            "澄潭之月，苍山之雪。",
            "清白家风，灵明事业。",
            "秋空浄无痕，野云闲不彻。",
            "如今借问旁观，且道看何行列。"
        ],
        "title": "禅人并化主写真求赞  其二○○",
        "id": "4095a397-d58d-47d9-8b58-72c1b63ab4a1"
    },
    {
        "author": "释正觉",
        "paragraphs": [
            "体之象先，得之自然。",
            "心空有以，道大谁传。",
            "蟾在珊瑚之树，蚌藴明珠之渊，弹指分身兮三千大千。"
        ],
        "title": "禅人并化主写真求赞  其二○一",
        "id": "f7f84dfe-de50-42ea-a2ca-d9f09d342a2b"
    },
    {
        "author": "释正觉",
        "paragraphs": [
            "漆点两眼，雪丝半头。",
            "嗒然亡耦，转处还幽。",
            "一等高闲兮余云敛霁，十方清白兮片月摩秋。"
        ],
        "title": "禅人并化主写真求赞  其二○二",
        "id": "3915ba19-c53b-4933-893e-7279df569882"
    },
    {
        "author": "释正觉",
        "paragraphs": [
            "青山之主兮体本平等，白云之宾兮用能自然。",
            "应有余兮神不可测，得其简兮妙不可传。"
        ],
        "title": "禅人并化主写真求赞  其二○三",
        "id": "c4ca678f-7f3e-4a16-b052-6c9a51e63969"
    },
    {
        "author": "释正觉",
        "paragraphs": [
            "秋山骨瘦，秋水神清。",
            "岩松寒更翠，涧月夜还明。",
            "灵然曲木坐不语，四海九州俱太平。"
        ],
        "title": "禅人并化主写真求赞  其二○四",
        "id": "f66743e0-e1f7-4dca-aa6c-09acc7b85076"
    },
    {
        "author": "释正觉",
        "paragraphs": [
            "面目古怪，气宇深清。",
            "涧月夜白，松雪寒明。",
            "舜若之身兮谁前谁後，首罗之眼兮不纵不横。",
            "相随来也，流水浮萍。"
        ],
        "title": "禅人并化主写真求赞  其二○五",
        "id": "4f0cf18e-26bc-47f2-925e-9a5ee150258a"
    },
    {
        "author": "释正觉",
        "paragraphs": [
            "天苍苍而云闲，水深深而月寒。",
            "妙一点之自得，纵四辩以奚殚。"
        ],
        "title": "禅人并化主写真求赞  其二○六",
        "id": "c307783c-d86a-4d6f-8f87-3ee0ed953543"
    },
    {
        "author": "释正觉",
        "paragraphs": [
            "须发垂白，面皮淡黄。",
            "茶醒睡眼，饭塞饥肠。",
            "情田闲自廓，心地浄而光。",
            "云敛山川雨，月明河汉霜。",
            "门门得用亡机械，个事十成谁覆藏。"
        ],
        "title": "禅人并化主写真求赞  其二○七",
        "id": "a942dd83-2644-44f2-8e06-85026f76b357"
    },
    {
        "author": "释正觉",
        "paragraphs": [
            "发白而老，面黄仍病。",
            "穷地水火风之根，得见闻觉知之柄。",
            "一气专柔，诸尘善应。",
            "魏臭而良，橘陈而令。",
            "尽大地药了调和之治方，满虚空身识起灭之缘性。"
        ],
        "title": "禅人并化主写真求赞  其二○八",
        "id": "098bc669-5845-4190-995b-d5e4b29dab4b"
    },
    {
        "author": "释正觉",
        "paragraphs": [
            "静而不纷，野而不文。",
            "丘壑身心麋鹿共，江湖风月白鸥分。"
        ],
        "title": "禅人并化主写真求赞  其二○九",
        "id": "bd228e66-7cac-420a-aaea-e3e17cae198c"
    },
    {
        "author": "释正觉",
        "paragraphs": [
            "全心之相，全相之心。",
            "写成这个，聊应而今。",
            "天苍苍兮白鸟没，水深深兮红鳞沉。",
            "月钩云饵，玉线金针。",
            "一般料理兮，妙出威音。"
        ],
        "title": "禅人并化主写真求赞  其二一○",
        "id": "07b95996-c937-4f74-908e-3c3087b5dba7"
    },
    {
        "author": "释正觉",
        "paragraphs": [
            "是兮不是，别兮不别。",
            "水冷涵秋，山寒带雪。",
            "传家之印兮中间无文，常用之针兮两头无穴。",
            "游世之身云月闲，说禅之口河汉决。",
            "自然随顺因缘，向道不乖时节。"
        ],
        "title": "禅人并化主写真求赞  其二一一",
        "id": "3daa1b57-b576-4f88-9fad-5375792a5393"
    },
    {
        "author": "释正觉",
        "paragraphs": [
            "发之白兮高峯早雪，目之青兮古涧先秋。",
            "月炯炯兮自有光通犀角，草苍苍兮谁能硬按牛头。"
        ],
        "title": "禅人并化主写真求赞  其二一二",
        "id": "f538a277-b67d-47f0-ba52-829dcf6bceb4"
    },
    {
        "author": "释正觉",
        "paragraphs": [
            "额颅高，眼孔深。",
            "画工不识，谁是知音。",
            "江湖烂烂兮月还有魄，丘壑闲闲兮云自无心。",
            "几处相逢不会唤，蓑衣箬笠卖黄金。"
        ],
        "title": "禅人并化主写真求赞  其二一三",
        "id": "b0534f26-c698-4a04-beeb-1c6c4ed01b71"
    },
    {
        "author": "释正觉",
        "paragraphs": [
            "器宇廓落，形像干枯。",
            "一点彻灵府，万年空劫壶。",
            "青原门下识麟角，黄檗床头捋虎须。",
            "死中还活兮活中还死，无中却有兮有中却无。"
        ],
        "title": "禅人并化主写真求赞  其二一四",
        "id": "05fdac9e-56e2-4126-b050-30608cfdb7ee"
    },
    {
        "author": "释正觉",
        "paragraphs": [
            "天庭宽而祖宗光，地阁阔而儿孙昌。",
            "中间鼻孔自家底，出气通快浑不妨。",
            "坤六短，干三长。",
            "饱丛林汉休雌黄，今年蚕食两叶桑。"
        ],
        "title": "禅人并化主写真求赞  其二一五",
        "id": "a1613a12-a17f-4922-9d87-16e7604408ff"
    },
    {
        "author": "释正觉",
        "paragraphs": [
            "目瞳秋炯炯，颠发雪毵毵。",
            "饭塞肚皮饱，茶湔舌颊甘。",
            "龊家有彩，机事无堪。",
            "白牯厘奴却知有，而今赢得放痴憨。"
        ],
        "title": "禅人并化主写真求赞  其二一六",
        "id": "37d91a59-dba0-4785-9237-ab849f7faaea"
    },
    {
        "author": "释正觉",
        "paragraphs": [
            "毗卢之口闹嘈嘈，普贤之身闲飘飘。",
            "理无不备，事不相饶。",
            "小舟点点浮烟水，柔柳垂垂映竹桥。"
        ],
        "title": "禅人并化主写真求赞  其二一七",
        "id": "5ad080a6-233b-48fd-89b3-e4359897e26f"
    },
    {
        "author": "释正觉",
        "paragraphs": [
            "何须魁斗之名高，不在山川之气豪。",
            "有口挂壁，亡牛奏刀。",
            "纵横佛用，分付儿曹。"
        ],
        "title": "禅人并化主写真求赞  其二一八",
        "id": "f78a9794-8b97-49ed-afdf-b176d72b3934"
    },
    {
        "author": "释正觉",
        "paragraphs": [
            "云水性调，丛林气高。",
            "肚皮束篾，版齿生毛。",
            "十方身虚空样放，二升米拄杖头挑。"
        ],
        "title": "禅人并化主写真求赞  其二一九",
        "id": "b53f4661-5fac-491d-816f-e5c445ba67da"
    },
    {
        "author": "释正觉",
        "paragraphs": [
            "蒲寒柳衰，融懒顾痴。",
            "坐稳实踰劫，心空佛是谁。",
            "明而了妙，微而入离。",
            "天清河汉阔，露冷斗杓垂。",
            "借伴而来应供，分身在处成规。",
            "百草头边春浩荡，黄莺之语对华枝。"
        ],
        "title": "禅人并化主写真求赞  其二二○",
        "id": "fa511a6b-5935-4d70-8398-519f80dad7a4"
    },
    {
        "author": "释正觉",
        "paragraphs": [
            "岩壑之骨洼而隆，烟霞之气温而融。",
            "其默而通，其应而冲。",
            "流云出谷，霁月行空。",
            "十方三世兮，南北西东。"
        ],
        "title": "禅人并化主写真求赞  其二二一",
        "id": "cd5cac90-a91d-4a29-95fe-2181892f0c7c"
    },
    {
        "author": "释正觉",
        "paragraphs": [
            "清白之标，庄严匪销。",
            "袁安卧雪，许由弃瓢。",
            "不萌枝上春苒苒，无影树下秋寥寥。",
            "借伴入廛来买卖，相逢莫怪不相饶。"
        ],
        "title": "禅人并化主写真求赞  其二二二",
        "id": "83b9f25c-db29-4cbc-adb4-170e6855be55"
    },
    {
        "author": "释正觉",
        "paragraphs": [
            "眉目岩岩，身心静恬。",
            "万机自息，一默谁参。",
            "虚空兮霁云卷谷，清白兮夜月濯潭。",
            "春入丛林兮谩道化工百亿，神游浩劫兮底意真超二三。"
        ],
        "title": "禅人并化主写真求赞  其二二三",
        "id": "4ecf3135-3859-47a4-884f-2274c6719583"
    },
    {
        "author": "释正觉",
        "paragraphs": [
            "鼻直口阔，目深眉低。",
            "灯连少室，派接曹溪。",
            "恰恰混不得，堂堂类不齐。",
            "把手共语，出力相携。",
            "春风浩浩，秋风凄凄。"
        ],
        "title": "禅人并化主写真求赞  其二二四",
        "id": "a5f6c3c1-aa2d-44e7-8bc5-23477139a991"
    },
    {
        "author": "释正觉",
        "paragraphs": [
            "发白面黄，鼻直口方。",
            "云水精神老，丛林气味长。",
            "青蛇露时星烂烂，白鸟没处烟苍苍。",
            "印空有据，印泥成章。",
            "家家门前柏树子，岂独赵州能对扬。"
        ],
        "title": "禅人并化主写真求赞  其二二五",
        "id": "f5079e15-99ad-47cc-8bbb-02a2a73fd363"
    },
    {
        "author": "释正觉",
        "paragraphs": [
            "两眼深秀，双眉下垂。",
            "面目严冷，身心古锥。",
            "云水盘游，寻常梦于行脚。",
            "丛林寂默，三十年之住持。",
            "穷河汉于昆仑之椒，渊源亲到。",
            "拈斗杓于混沌之外，佛祖犹疑。",
            "变通不倦，施设随宜。",
            "向道剎尘机用稳，却嫌石火电光迟。"
        ],
        "title": "禅人并化主写真求赞  其二二六",
        "id": "5f5248b2-d909-4d58-83b4-cbbf95b020d0"
    },
    {
        "author": "释正觉",
        "paragraphs": [
            "发雪衰白而春昼长，目光寒碧而秋波扬。",
            "采华之滋而蜜蜂忙，齐物之梦而蝴蝶狂。",
            "体空影响，机动阴阳。",
            "玉烛静调天事业，熏风披拂水文章。",
            "诸尘三昧，分身十方。"
        ],
        "title": "禅人并化主写真求赞  其二二七",
        "id": "38b7abf4-c949-4665-b6fd-2e8e9430d82d"
    },
    {
        "author": "释正觉",
        "paragraphs": [
            "眼横鼻直，气清骨寒。",
            "手眼外应金篦快，身心内照玉壶宽。",
            "机丝交织兮春华蔟蔟，与物齐平兮梦蝶团团。",
            "性习林泉，身心信缘。",
            "长虹敛雨，照雪倚天。",
            "头头物物随宜说，剎剎尘尘各住禅。",
            "妙触出碍，幻成自然。"
        ],
        "title": "禅人并化主写真求赞  其二二八",
        "id": "89f4dde7-edab-4f7e-ac48-8fba450f47c7"
    },
    {
        "author": "释正觉",
        "paragraphs": [
            "无言而言，默彻其源。",
            "无用而用，虚含其动。",
            "理窟之穷通，智机之变弄。",
            "夕阳洲渚白鸥盟，韶昼园林蝴蝶梦。"
        ],
        "title": "禅人并化主写真求赞  其二二九",
        "id": "d9933498-3839-466f-96da-a1f7d01be430"
    },
    {
        "author": "释正觉",
        "paragraphs": [
            "功转密藏，寻踪迹以无方。",
            "影现益彰，历因缘而有常。",
            "身分尘剎普，舌拄梵天长。",
            "心心不触菩提用，法法无依般若光。"
        ],
        "title": "禅人并化主写真求赞  其二三○",
        "id": "2985dd83-64ec-4881-b735-a0322e2e4dfa"
    },
    {
        "author": "释正觉",
        "paragraphs": [
            "冥冥而觉，全真绝学。",
            "海口自吞，驷舌须缩。",
            "圜混有光兮老蚌之胎，空同无物兮枯龟之殻。",
            "个事而穷通，作家不啐啄。",
            "语出科模，用无棱角。",
            "丛林笑相看面也萎萎羸羸，三棒打不回头也龌龌龊龊。"
        ],
        "title": "禅人并化主写真求赞  其二三一",
        "id": "00a4c510-f0be-4b97-ad6e-8e098b087543"
    },
    {
        "author": "释正觉",
        "paragraphs": [
            "精神矍烁，化工模邈。",
            "我转一机，谁持六鉴。",
            "是非生夺璧之谋，黑白战烂柯之着。",
            "霁阔而河横，潭空而月落。"
        ],
        "title": "禅人并化主写真求赞  其二三二",
        "id": "379389a2-3c9e-444c-9641-6327feaabb3e"
    },
    {
        "author": "释正觉",
        "paragraphs": [
            "性得渊源，穷通自然。",
            "潭寒龙蜕骨，松老鹤成仙。",
            "无心白云出岫，有应明月浮川。",
            "相逢借伴人间世，游戏尘尘三昧缘。"
        ],
        "title": "禅人并化主写真求赞  其二三三",
        "id": "d98d6535-870c-429d-b275-769d857a5c65"
    },
    {
        "author": "释正觉",
        "paragraphs": [
            "发须衰白而霜雪益深，肌肤苍老而松桂剥皴。",
            "四十余年而穷通一默，百千三昧而游戏诸尘。"
        ],
        "title": "禅人并化主写真求赞  其二三四",
        "id": "30be7463-7b09-43e9-9c6d-ac3d526359d9"
    },
    {
        "author": "释正觉",
        "paragraphs": [
            "片月在水，孤云出山。",
            "其静而应，其动而闲。",
            "体中不欲全露，用处只窥一斑。",
            "重重楼阁门开也，弥勒不须轻手弹。"
        ],
        "title": "禅人并化主写真求赞  其二三五",
        "id": "1423cab5-cdfd-4324-b95c-12e02b803bd0"
    },
    {
        "author": "释正觉",
        "paragraphs": [
            "岩岩之骨兮山癯，靡靡之姿兮水腴。",
            "心无住而乃久，德有邻而不孤。",
            "虚空说法，顽石听徒。",
            "互换证明还了了，何烦佛祖费工夫。"
        ],
        "title": "禅人并化主写真求赞  其二三六",
        "id": "4fe9f479-326c-4ce5-acb8-6926a48f7bc8"
    },
    {
        "author": "释正觉",
        "paragraphs": [
            "须发衰残，空山雪寒。",
            "眉目清淡，野水秋还。",
            "一念万年了尘劫，十方三世同正观。",
            "翡翠天晴而清虚廓彻，珊瑚海月而光焰波澜。",
            "现形说法应机感，笑指俱胝百草端。"
        ],
        "title": "禅人并化主写真求赞  其二三七",
        "id": "97c139d1-d6d8-4f0d-aaf7-96d3d171479b"
    },
    {
        "author": "释正觉",
        "paragraphs": [
            "劫外游神，环中契真。",
            "幽灵自照，绝学为邻。",
            "碧瑠璃海半夜月，赤珊瑚树长年春。",
            "专柔一气，和光同尘。",
            "心心不触衲僧事，物物无私国土身。"
        ],
        "title": "禅人并化主写真求赞  其二三八",
        "id": "73395804-4d67-440e-9fc2-782fe750c31a"
    },
    {
        "author": "释正觉",
        "paragraphs": [
            "静之不昏，湛而若存。",
            "动之不浑，用而亡痕。",
            "入见离微之根，出游幻化之门。",
            "赤水之求故罔象而珠得，庖丁之伎乃亡牛而刃奔。",
            "百川碧涨，三月红繁。",
            "海不失于潮信，华自得于春恩。"
        ],
        "title": "禅人并化主写真求赞  其二三九",
        "id": "2d68e70d-549c-4b03-9343-e4b78eee9206"
    },
    {
        "author": "释正觉",
        "paragraphs": [
            "白云无根，青山有棱。",
            "自得一句，妙出三乘。",
            "和气而春回百草，光明而焰续千灯。",
            "渊默心传诸佛体，家风独许少林曾。"
        ],
        "title": "禅人并化主写真求赞  其二四○",
        "id": "9eea8b4e-2db2-4859-8c8e-c8a96c508daa"
    },
    {
        "author": "释正觉",
        "paragraphs": [
            "默而非缄，辨而罔谈。",
            "须菩提慧空了了，憍尸迦华雨毵毵。",
            "更与剎尘分手眼，何妨机用见锤钳。",
            "个人自得，古佛同参。"
        ],
        "title": "禅人并化主写真求赞  其二四一",
        "id": "462ce9bb-cf17-4534-83c4-f3fc2ae9326d"
    },
    {
        "author": "释正觉",
        "paragraphs": [
            "云无心而不羁，谷有应而相宜。",
            "寂住通感，圆明了知。",
            "性汪洋而海有受，气突兀而山不移。",
            "百年身後所须物，问取南阳忠国师。"
        ],
        "title": "禅人并化主写真求赞  其二四二",
        "id": "332d4c7f-29e4-44bb-bc32-55d64ebef4df"
    },
    {
        "author": "释正觉",
        "paragraphs": [
            "衰形老容，瘦竹苍松。",
            "野食丹山凤，云吟枯木龙。",
            "对机何似当台镜，扣应恰如随杵钟。",
            "了无一物，还我卢舂。"
        ],
        "title": "禅人并化主写真求赞  其二四三",
        "id": "e432aa0b-be5e-4afb-878a-120a07daa72e"
    },
    {
        "author": "释正觉",
        "paragraphs": [
            "痴钝之师，枯槁之姿。",
            "鼻寒垂涕，眼老生黐。",
            "玉怀石而矩，珠养蚌而规。",
            "长短华枝春次第，东西波棹月相随。"
        ],
        "title": "禅人并化主写真求赞  其二四四",
        "id": "8037474b-7f5c-486b-a435-3101aa07632f"
    },
    {
        "author": "释正觉",
        "paragraphs": [
            "雪发霜髭，古岩阿师。",
            "坐寒空劫眼，机活用时眉。",
            "文殊靠倒维摩诘，帝释仰赞须菩提。",
            "如今吃饭下堂去，谁敢等闲欺石梯。"
        ],
        "title": "禅人并化主写真求赞  其二四五",
        "id": "4366b11c-51a0-45b3-b723-a1efa2f2da49"
    },
    {
        "author": "释正觉",
        "paragraphs": [
            "秋生眉睫，雪积颠发。",
            "见偏正之往来，得离微之出没。",
            "闲闲霁雨之云，烂烂濯波之月。",
            "相随来也入诸尘，妙触门门自超越。"
        ],
        "title": "禅人并化主写真求赞  其二四六",
        "id": "f7ef7765-fdab-4b75-bbe6-79f4a744b303"
    },
    {
        "author": "释正觉",
        "paragraphs": [
            "远山之雪兮发毛衰白，大壑之秋兮眼棱寒碧。",
            "水云肝胆兮佛世之灯，丛林事业兮祖宗之脉。",
            "龙梭锦机，金刀玉尺。",
            "诸尘三昧兮还我自由，二仪万像兮与宅平出。"
        ],
        "title": "禅人并化主写真求赞  其二四七",
        "id": "bfa7e0b6-77fd-4d45-b165-fd68f1126227"
    },
    {
        "author": "释正觉",
        "paragraphs": [
            "千年气温，琥珀松根。",
            "半夜光吞，珊瑚月魂。",
            "混沌凿开，德云下妙峯之顶。",
            "昆仑推倒，张骞到盟津之源。",
            "出岫之云意闲暇，盈科之水流势奔。",
            "诸尘历历，三昧门门。",
            "妙触应缘还出碍，成家事业付儿孙。"
        ],
        "title": "禅人并化主写真求赞  其二四八",
        "id": "0edf1170-4b44-4863-9214-1d5b2ed50349"
    },
    {
        "author": "释正觉",
        "paragraphs": [
            "天与之形，月皎河横。",
            "地与之仪，山高水低。",
            "华灯连有据，桃李默成蹊。",
            "十方三世混不得，万像森罗类莫齐。"
        ],
        "title": "禅人并化主写真求赞  其二四九",
        "id": "58ba108a-65d5-493b-8c41-712b852a7557"
    },
    {
        "author": "释正觉",
        "paragraphs": [
            "天之空兮星斗寒，海之缩兮潮波还。",
            "推月之蟾止三脚，养雾之豹窥一斑。",
            "拈出门门问相识，知音点头应不悭。"
        ],
        "title": "禅人并化主写真求赞  其二五○",
        "id": "d43bebfd-2416-4fd8-bf5e-522ebd97be0d"
    },
    {
        "author": "释正觉",
        "paragraphs": [
            "真见无形，真得无名。",
            "全超影响，妙出尘情。",
            "夜冷露濡而斗湿，天空霁阔而河横。",
            "无住而住，无生而生。",
            "相随却到门门底，楼阁关开弹指声。"
        ],
        "title": "禅人并化主写真求赞  其二五一",
        "id": "7401df25-d2e5-48cb-97e8-078f51a5635c"
    },
    {
        "author": "释正觉",
        "paragraphs": [
            "松老有骨，竹癯无肉。",
            "雪发覆颠，霜眉映目。",
            "须菩提坐空而谈，维摩诘卷辨而默。",
            "拈来何处不相逢，日面佛兮月面佛。"
        ],
        "title": "禅人并化主写真求赞  其二五二",
        "id": "3dc3c77d-608d-4e94-a4f1-fe43c399d97c"
    },
    {
        "author": "释正觉",
        "paragraphs": [
            "寒竹癯长，苍松老刚。",
            "身心铁石，肝胆冰霜。",
            "秋天湛湛远连水，宾雁冥冥初没行。",
            "却来借伴，随事成章。"
        ],
        "title": "禅人并化主写真求赞  其二五三",
        "id": "3d3a170c-1bed-4297-8f65-235331b98f92"
    },
    {
        "author": "释正觉",
        "paragraphs": [
            "写出老僧，形容可憎。",
            "秋生眼角，雪点眉棱。",
            "胸次有丘壑，口头无葛藤。",
            "功忘自据菩提座，照尽谁传般若灯。",
            "借光施设，恰恰相应。"
        ],
        "title": "禅人并化主写真求赞  其二五四",
        "id": "8527a65e-8de9-499e-a6ab-932fcd780a46"
    },
    {
        "author": "释正觉",
        "paragraphs": [
            "天童之师，顶雪颔丝。",
            "三篾住山计，孤藤横膝时。",
            "潭寒秋到早，空阔月行迟。",
            "提起宗家无字印，门门何处不相宜。"
        ],
        "title": "禅人并化主写真求赞  其二五五",
        "id": "b347b5a2-4c0a-4a40-9faf-43792da66210"
    },
    {
        "author": "释正觉",
        "paragraphs": [
            "默而藏，妙而光。",
            "月之轮窄，斗之柄长。",
            "扶来草木春濡绿，夺去山川霜落黄。",
            "相契可处，自然成章。"
        ],
        "title": "禅人并化主写真求赞  其二五六",
        "id": "85352ef4-f288-4e1f-b0fd-1e1a429b3d70"
    },
    {
        "author": "释正觉",
        "paragraphs": [
            "云水之身，丛林之人。",
            "眉毛长盖眼，鼻孔直欺唇。",
            "等闲西院两声错，急快云门一路亲。",
            "不肯割城还夺璧，相如肝胆抑强秦。"
        ],
        "title": "禅人并化主写真求赞  其二五七",
        "id": "3f0a0f8d-c74b-461c-8e7f-6c861949c4f7"
    },
    {
        "author": "释正觉",
        "paragraphs": [
            "兀然而然，湛存象先。",
            "曹溪昧横画，少室还默传。",
            "体不匿而了了，用不勤而绵绵。",
            "得麟角兮石头足，捋虎须兮林际颠。",
            "壁上如今谩撑起，知音自然闻说禅。"
        ],
        "title": "禅人并化主写真求赞  其二五八",
        "id": "4b8a3646-50fd-4163-979b-9cdd65d99c9c"
    },
    {
        "author": "释正觉",
        "paragraphs": [
            "事不在容，智不到宗。",
            "待云雷而陶壁梭蛰，授衣钵而卢老逃舂。",
            "犀通半夜月，鹤梦千年松。",
            "白发苍颜跛挈公，时人相笑老龙钟。"
        ],
        "title": "禅人并化主写真求赞  其二五九",
        "id": "436fdf67-2f37-4d7e-9dbc-a28df0e1bcaa"
    },
    {
        "author": "释正觉",
        "paragraphs": [
            "槁木之形，谷神之灵。",
            "水冷看秋色，天空垂晓星。",
            "一点心明兮非台之镜，大千卷出兮破尘之经。"
        ],
        "title": "禅人并化主写真求赞  其二六○",
        "id": "4288f793-6901-4c1f-9b94-2d0002edda9d"
    },
    {
        "author": "释正觉",
        "paragraphs": [
            "源养而渊，灯传未残。",
            "照分光焰，流演波澜。",
            "暂时还落薄，客事岂艰难。",
            "春上烧瘢，绿生草端。",
            "无心为润云行麓，有应不留珠走盘。"
        ],
        "title": "禅人并化主写真求赞  其二六一",
        "id": "bbd9d6fc-d406-44d1-9e21-670808ea00eb"
    },
    {
        "author": "释正觉",
        "paragraphs": [
            "非思量处，无住而住。",
            "离名象时，不为而为。",
            "香象定中渡，寒蟾照复移。",
            "世间了了虚空相，人事丛丛混沌眉。",
            "饱参底句如何举，饭罢摩挲篾肚皮。"
        ],
        "title": "禅人并化主写真求赞  其二六二",
        "id": "9ab7a926-251c-482c-90e0-d72d18263af5"
    },
    {
        "author": "释正觉",
        "paragraphs": [
            "出入离微，偏正之机。",
            "变通动静，杀活之柄。",
            "飞流电火兮持林际之威权，函盖干坤兮得云门之号令。",
            "相随百草头边，恰恰初无欠剩。"
        ],
        "title": "禅人并化主写真求赞  其二六三",
        "id": "8a08b128-f1e6-4750-8256-13c061911d25"
    },
    {
        "author": "释正觉",
        "paragraphs": [
            "了心非相，了相是心。",
            "皋禽梦寒琥珀树，海月光射珊瑚林。",
            "影摇风竹，响发秋碪。",
            "万像森罗俱演说，宝陀岩上有知音。"
        ],
        "title": "禅人并化主写真求赞  其二六四",
        "id": "cb50c3b1-050d-4c25-ae39-d11ca08334d7"
    },
    {
        "author": "释正觉",
        "paragraphs": [
            "寒淡相依，清白住持。",
            "秋横两目，雪覆双眉。",
            "老兔推月河汉阔，宾雁没烟星斗垂。",
            "穷通有自，机用输谁。",
            "消得而今一瞬，不须别唤沙弥。"
        ],
        "title": "禅人并化主写真求赞  其二六五",
        "id": "00199ec9-1237-4e75-b889-16b27ff49245"
    },
    {
        "author": "释正觉",
        "paragraphs": [
            "默默神澄，棱棱气清。",
            "河汉之月耿耿而不夜，蒹葭之风凄凄而有声。",
            "相逢便说无生话，万像森罗作证明。",
            "佛灯未寒，祖华未残。",
            "其传今到你，其事素来难。",
            "座须诸法空为句，经在微尘破处看。",
            "而今呈似，莫道相谩。"
        ],
        "title": "禅人并化主写真求赞  其二六六",
        "id": "a05d39bc-3adc-4207-a8e9-085a5f6cb1cb"
    },
    {
        "author": "释正觉",
        "paragraphs": [
            "妙出名象，非心非相。",
            "混融古今，是相是心。",
            "发白晓霜厚，眼寒秋水深。",
            "寄语山形拄杖子，大家相伴做丛林。"
        ],
        "title": "禅人并化主写真求赞  其二六七",
        "id": "86a00e4f-4269-4360-af29-39bc0f57f6c8"
    },
    {
        "author": "释正觉",
        "paragraphs": [
            "识得本真，不随生灭。",
            "霁云磨空，秋波濯月。"
        ],
        "title": "禅人并化主写真求赞  其二六八",
        "id": "b9b9fc52-737a-47ab-9dd5-c2860cb08222"
    },
    {
        "author": "释正觉",
        "paragraphs": [
            "头上有骨，眼底无肉。",
            "分影月随流，闲心云出谷。",
            "万缘圆应兮廓周大千，一点灵虚兮默照幽独。"
        ],
        "title": "禅人并化主写真求赞  其二六九",
        "id": "e777f053-816c-4d4c-b3df-a6826d723d2a"
    },
    {
        "author": "释正觉",
        "paragraphs": [
            "眼冷眉长，鼻直气快。",
            "彼彼常不轻，门门观自在。",
            "寂光而无中，妙用而无外。",
            "谁怕肉团碍世界。"
        ],
        "title": "禅人并化主写真求赞  其二七○",
        "id": "b592be29-a1a4-4ba4-a7b5-7bdbed907a75"
    },
    {
        "author": "释正觉",
        "paragraphs": [
            "智明而藏，浄极而光。",
            "四大蛇非蛰，六窗猴不忙。",
            "因缘仍善应，机用更优长。",
            "觌面相逢出思议，自然随处露堂堂。"
        ],
        "title": "禅人并化主写真求赞  其二七一",
        "id": "17310ea7-85aa-42d8-a6a9-ded57b609b3b"
    },
    {
        "author": "释正觉",
        "paragraphs": [
            "默而耀，虚而照。",
            "借用不悭，合体无兆。",
            "石牛卧而青山寒，木马嘶而明月晓。",
            "有底般人，相逢恰好。"
        ],
        "title": "禅人并化主写真求赞  其二七二",
        "id": "26ab84ba-114d-4193-b94e-53eeb90240fd"
    },
    {
        "author": "释正觉",
        "paragraphs": [
            "雪洗寒岩兮山林气清，秋生烟水兮江湖色明。",
            "犹浄镜兮对诸像，似空谷兮随诸声。",
            "游戏因缘三昧用，自然转处不留情。"
        ],
        "title": "禅人并化主写真求赞  其二七三",
        "id": "e790ed1e-c779-41f2-ad8e-60ff5e913061"
    },
    {
        "author": "释正觉",
        "paragraphs": [
            "眉眼分明，风柳柔青。",
            "心胆纯一，野华吐赤。",
            "了无物碍自由人，还得观音妙智力。",
            "连城不割谁肯休，相如却夺秦王璧。"
        ],
        "title": "禅人并化主写真求赞  其二七四",
        "id": "fa7a8943-1bdc-43a9-8fe4-9ea24c9a1ff4"
    },
    {
        "author": "释正觉",
        "paragraphs": [
            "真非真，假非假。",
            "是影是形，成幻成化。",
            "根门随处拽得回，声色自然骑与跨。",
            "耕翻海月之泥牛，游遍春阳之木马。"
        ],
        "title": "禅人并化主写真求赞  其二七五",
        "id": "69c8e7c6-d39f-4af5-bee6-0d458d5e053e"
    },
    {
        "author": "释正觉",
        "paragraphs": [
            "发际点白，眼眶含青。",
            "情枯历历，智照灵灵。",
            "形骸如槁木，踪迹肖流萍。",
            "月明四海犀通晕，春在百华蜂采馨。"
        ],
        "title": "禅人并化主写真求赞  其二七六",
        "id": "58f36152-7227-41da-84e5-292dce6c9041"
    },
    {
        "author": "释正觉",
        "paragraphs": [
            "棃杖横膝，衲衣拥肩。",
            "默为佛事，情忘世缘。",
            "家风空扫四壁，活计冷坐三椽。",
            "见闻声色外相讨，破晓青山啼杜鹃。"
        ],
        "title": "禅人并化主写真求赞  其二七七",
        "id": "c8bcbd3e-2104-4c93-bb27-127df822eb20"
    },
    {
        "author": "释正觉",
        "paragraphs": [
            "是心绝缘，寒灰不然。",
            "是身无我，芭蕉不坚。",
            "独灵兮卓卓，湛存兮绵绵。",
            "春逐华枝长短，月随水器方圆。"
        ],
        "title": "禅人并化主写真求赞  其二七八",
        "id": "3bf2504a-5163-4651-b713-c79eeec9019c"
    },
    {
        "author": "释正觉",
        "paragraphs": [
            "碧寒眼脑，黧黑面皮。",
            "佛魔销铄处，自己住持时。",
            "针或联线，机不挂丝。",
            "风月渡河无夜色，水天连霁有秋姿。"
        ],
        "title": "禅人并化主写真求赞  其二七九",
        "id": "09996c4c-9378-4846-bd4a-2b86f2791366"
    },
    {
        "author": "释正觉",
        "paragraphs": [
            "画者不相出脱，转见面皮丑恶。",
            "蜂采百华春不饥，兔饮长河夜不渴。",
            "无事而禅，待缘而作。",
            "一机一警谁与知，百发百中弦衔筈。"
        ],
        "title": "禅人并化主写真求赞  其二八○",
        "id": "2114b463-b954-40a3-b482-d802c5ff4636"
    },
    {
        "author": "释正觉",
        "paragraphs": [
            "是真非相，是相非真。",
            "拈转四大，不立一尘。",
            "体合虚空有自己，用周法界无别人。",
            "一叶落兮天下秋，一华开兮天下春。"
        ],
        "title": "禅人并化主写真求赞  其二八一",
        "id": "b2fbfb83-b2b3-4be4-ab76-14d57d803f09"
    },
    {
        "author": "释正觉",
        "paragraphs": [
            "贫眉似促，饥眼觉大。",
            "口噤禅游，鼻通气快。",
            "心不萌个处转机，卦未兆阿谁来买。",
            "应世随缘，龊家得彩。"
        ],
        "title": "禅人并化主写真求赞  其二八二",
        "id": "1a4c87ce-fbd6-47db-ad3e-76dfb30b3aa5"
    },
    {
        "author": "释正觉",
        "paragraphs": [
            "去就清贫，担何苦辛。",
            "兀默三椽老，平生五合陈。",
            "出家意谓了身，住院还相累人。",
            "野水连天半夜月，丛林和气十方春。"
        ],
        "title": "禅人并化主写真求赞  其二八三",
        "id": "5d071f33-5161-4d92-99f5-ef315a7456b3"
    },
    {
        "author": "释正觉",
        "paragraphs": [
            "颠发山雪，眶瞳水秋。",
            "月白濯河汉，霁寒摩斗牛。",
            "韶意千华里，光风百草头。",
            "如幻三昧兮，妙得优游。"
        ],
        "title": "禅人并化主写真求赞  其二八四",
        "id": "10928185-9d41-460b-a2c0-fe46f75faa98"
    },
    {
        "author": "释正觉",
        "paragraphs": [
            "默默无思，闲闲不羁。",
            "秋濯星河色，风吹月荡漪。",
            "二仪前是我，万像里名谁。",
            "似难去取，决定相随。"
        ],
        "title": "禅人并化主写真求赞  其二八五",
        "id": "6e8fe159-d878-42b2-870e-0d014564ef22"
    },
    {
        "author": "释正觉",
        "paragraphs": [
            "额高眼深，该抹丛林。",
            "人惊大胆，我自无心。",
            "默转机梭路，谁投钵水针。",
            "觌面相呈了也，抬头何处相寻。"
        ],
        "title": "禅人并化主写真求赞  其二八六",
        "id": "b1470e28-a2f7-4db3-986d-ec1f7c8bb56c"
    },
    {
        "author": "释正觉",
        "paragraphs": [
            "锁口而禅，篾腹而饿。",
            "透出劫空心相微，不见秋毫身量大。",
            "法憙为食，法空为座。",
            "毗耶门户打开，少室家风觑破。",
            "言满天下兮，而无口过。"
        ],
        "title": "禅人并化主写真求赞  其二八七",
        "id": "10e38a8a-9fc5-47c8-b154-532011e03f81"
    },
    {
        "author": "释正觉",
        "paragraphs": [
            "据胡床，握麈柄。",
            "句中起倒，机头偏正。",
            "真得出思议，妙应亡眺听。",
            "彻二仪万象根源，识诸佛历代性命。",
            "曲直逆顺兮任纵任横，长短方圆兮何少何剩。"
        ],
        "title": "禅人并化主写真求赞  其二八八",
        "id": "154747cf-1284-49c1-9d45-c3242962967e"
    },
    {
        "author": "释正觉",
        "paragraphs": [
            "默握牦尾，谁撩虎须。",
            "天水连秋色，魁杓夜转枢。",
            "应兮鉴像，答兮谷呼。",
            "森罗万像，纵横也俱。"
        ],
        "title": "禅人并化主写真求赞  其二八九",
        "id": "5c53aedf-6aec-44e8-bcae-8e79d2546534"
    },
    {
        "author": "释正觉",
        "paragraphs": [
            "百般千样，会归一相。",
            "一相无相识也无，廓与虚空等其量。",
            "河淡秋清，夜寒月亮。",
            "提携出也来人间，明明历历诸缘上。"
        ],
        "title": "禅人并化主写真求赞  其二九○",
        "id": "4b95ec80-cb7d-43d5-9090-98e4a7f5b296"
    },
    {
        "author": "释正觉",
        "paragraphs": [
            "性空无根，性水无垠。",
            "应所知量，成其梦身。",
            "闲闲对万像，飘飘出诸尘。",
            "物外有此不名物，人间有此没事人。"
        ],
        "title": "禅人并化主写真求赞  其二九一",
        "id": "1c5e8ab1-e3b8-4a1d-bcdc-cca8041c7126"
    },
    {
        "author": "释正觉",
        "paragraphs": [
            "面皮微紫，眸子深青。",
            "默臻阃奥，妙得门庭。",
            "彻见二仪成一体，明知万像不他形。"
        ],
        "title": "禅人并化主写真求赞  其二九二",
        "id": "612efda5-cd4c-44df-97e0-0e5bb4839617"
    },
    {
        "author": "释正觉",
        "paragraphs": [
            "幻起有形，智空无名。",
            "秋生月窟，云变干城。",
            "摩娑百战胝瘢旧，向道而今老太平。"
        ],
        "title": "禅人并化主写真求赞  其二九三",
        "id": "35fce840-2b62-44eb-a025-fa05ddbb94d7"
    },
    {
        "author": "释正觉",
        "paragraphs": [
            "皮苍老松，色暗焦桐。",
            "微尘尘破，一印印空。",
            "大千经卷钟出碍，三世佛口谷吞风。",
            "六门了用，双眉有功。"
        ],
        "title": "禅人并化主写真求赞  其二九四",
        "id": "7c16f1ad-36e6-4672-8ae7-a78de0bcdda7"
    },
    {
        "author": "释正觉",
        "paragraphs": [
            "雪颠未干，秋波更寒。",
            "云门舌不短，百丈鼻犹酸。",
            "心传一灯自光焰，口翻四海看波澜。",
            "间关半世，经历百难。",
            "报道头家休喝彩，而今双六已居盘。"
        ],
        "title": "禅人并化主写真求赞  其二九五",
        "id": "53d3d5c3-bcd0-40b7-8346-99ea1020aa6a"
    },
    {
        "author": "释正觉",
        "paragraphs": [
            "松老皮皴，竹癯节棱。",
            "发白远山雪，心明长夜灯。",
            "回机历历，随用腾腾。",
            "因缘妙触初无碍，个是玲珑岩下僧。"
        ],
        "title": "禅人并化主写真求赞  其二九六",
        "id": "d32be06d-60fe-4c8a-9c76-39033041ee5e"
    },
    {
        "author": "释正觉",
        "paragraphs": [
            "地水火风，因缘会同。",
            "见闻知觉，门户疏通。",
            "随宜而得用，及尽而亡功。",
            "明白机轮还自转，相逢谁识大家翁。"
        ],
        "title": "禅人并化主写真求赞  其二九七",
        "id": "9dc44a25-128e-4b6a-817a-6c957c0410d2"
    },
    {
        "author": "释正觉",
        "paragraphs": [
            "野雪发须，秋山肌肤。",
            "物齐芳蝶梦，情尽露蝉枯。",
            "迹弭水归海，光回星转枢。",
            "言前荐得犹封殻，喝下承当又触途。",
            "天上天下，只个规模。"
        ],
        "title": "禅人并化主写真求赞  其二九八",
        "id": "83c8bd26-e7a6-4fa7-926e-f3cab42bfe0a"
    },
    {
        "author": "释正觉",
        "paragraphs": [
            "静得其根，动应其门。",
            "家传从佛祖，机用付儿孙。",
            "凿开浑沌，派发昆仑。",
            "借与烟光成草木，华华叶叶气温温。"
        ],
        "title": "禅人并化主写真求赞  其二九九",
        "id": "e2998021-95f6-45e4-be29-41d233510856"
    },
    {
        "author": "释正觉",
        "paragraphs": [
            "发衰雪白，眼寒秋碧。",
            "壁立千寻，功消一色。",
            "体得有家风，心传亡辙迹。",
            "少林祖师兮岂会唐言，黄梅行者兮不识横画。"
        ],
        "title": "禅人并化主写真求赞  其三○○",
        "id": "2ca53194-a0fd-43cf-8a59-5ec367a6108c"
    },
    {
        "author": "释正觉",
        "paragraphs": [
            "棱眉苍厖，壑眼碧双。",
            "未开蛰户，谁识漳江。",
            "不须狡兔治三窟，自有孤猿应六窗。",
            "运水般柴呈妙用，儿孙事业更摐摐。"
        ],
        "title": "禅人并化主写真求赞  其三○一",
        "id": "4c56bea6-b75a-4228-805b-312b57516f08"
    },
    {
        "author": "释正觉",
        "paragraphs": [
            "雪发霜须，风袖烟裾。",
            "空殻累于可卜，木蠹偶以成书。",
            "豹雾之虎，龙雷之鱼。",
            "变化复何日，升腾似有初。",
            "旧时行履故然改，向道而今井觑驴。"
        ],
        "title": "禅人并化主写真求赞  其三○二",
        "id": "08c50944-33f7-40ee-8cae-c6309d1bc977"
    },
    {
        "author": "释正觉",
        "paragraphs": [
            "形声幻为，闻见智随。",
            "自然出碍，平等何疑。",
            "莹明而绝累，圆应而无疵。",
            "而今问你，且道是谁。"
        ],
        "title": "禅人并化主写真求赞  其三○三",
        "id": "82bbbdb1-b23e-40c2-a07f-4e87b758b55f"
    },
    {
        "author": "释正觉",
        "paragraphs": [
            "霜之须，雪之颅。",
            "竹之腹，松之肤。",
            "河汉拍天岸，魁杓旋夜枢。",
            "珊瑚林月长鲸𩥇，琥珀松巢老鹤呼。",
            "竿头丝线从君弄，不犯清波意自殊。"
        ],
        "title": "禅人并化主写真求赞  其三○四",
        "id": "d6bb18e7-d0bf-485a-ba66-fb33a549bd9b"
    },
    {
        "author": "释正觉",
        "paragraphs": [
            "本无今有，觉空幻受。",
            "真相俨然兮威音之前，妙触出碍兮影响之後。",
            "功极而转身，说禅而借口。",
            "把住也洞水逆流，放行也曹山颠酒。"
        ],
        "title": "禅人并化主写真求赞  其三○五",
        "id": "7c84ead8-9783-4053-848e-d495c4422ef9"
    },
    {
        "author": "释正觉",
        "paragraphs": [
            "形骸槁如，林壑深居。",
            "衰发雪松白，闲情霜竹虚。",
            "智游空劫珠胎蚌，妙应因缘井觑驴。",
            "豹雾之虎，龙雷之鱼。",
            "黄梅衣钵绳绳信，卢老心传不识书。"
        ],
        "title": "禅人并化主写真求赞  其三○六",
        "id": "a666647b-7e00-4274-bf75-5879e29ea8c8"
    },
    {
        "author": "释正觉",
        "paragraphs": [
            "涧月之孤，岩松之癯。",
            "秋生眉目，霜侵发须。",
            "诸法之相了空寂，妙存之性非有无。",
            "一尘飞巨海，片雪点红炉。",
            "应事头头俱出碍，自然妙触解回途。"
        ],
        "title": "禅人并化主写真求赞  其三○七",
        "id": "6b7225e9-9530-476f-985c-6c8b438609c8"
    },
    {
        "author": "释正觉",
        "paragraphs": [
            "兀兀堆堆，髑髅眼开。",
            "全身放下，借伴还来。",
            "一弹指响流通句，楼阁门门见善财。"
        ],
        "title": "禅人并化主写真求赞  其三○八",
        "id": "3847780f-1ad8-43f9-913a-ccf1f113d5fc"
    },
    {
        "author": "释正觉",
        "paragraphs": [
            "瘦骨岩岩，残毳毵毵。",
            "坐寒云巘，心空月潭。",
            "虚应亡机而若谷，深禅有口而如钳。",
            "盘珠勿遗其色，囊锥不露其尖。",
            "皇道大平没棱角，自然雨五而风三。"
        ],
        "title": "禅人并化主写真求赞  其三○九",
        "id": "75c82540-20a0-4e8e-b02a-ead476fb5cbe"
    },
    {
        "author": "释正觉",
        "paragraphs": [
            "老抱孤踪，岁寒之松。",
            "静含远韵，霜晓之钟。",
            "黄氏之羊起石，陶家之梭化龙。",
            "剎剎尘尘见身相，门门何处不相逢。"
        ],
        "title": "禅人并化主写真求赞  其三一○",
        "id": "69c29b70-8210-4fe3-abe2-1f4e9986d8b5"
    },
    {
        "author": "释正觉",
        "paragraphs": [
            "颠毛之丝，眼角之黐。",
            "是身颓老，与世支离。",
            "枯禅心了了，空劫鼻垂垂。",
            "晓寒霜结，山川薄霁。",
            "夜月行河汉，迟借伴还来。",
            "机用妙不销，弹指知音知。"
        ],
        "title": "禅人并化主写真求赞  其三一一",
        "id": "a2a7b6f9-bb3f-46e7-863e-99c0b5150286"
    },
    {
        "author": "释正觉",
        "paragraphs": [
            "形衰柳蒲，心老江湖。",
            "鱼潜波路静，鹤梦月巢孤。",
            "不损色香三昧手，粉黏双股理华须。"
        ],
        "title": "禅人并化主写真求赞  其三一二",
        "id": "4d19fb41-7ae9-4fcd-a10a-1d16dc3f8488"
    },
    {
        "author": "释正觉",
        "paragraphs": [
            "高岩之雪兮颠毛衰白，远水之秋兮眼棱寒碧。",
            "气清夜永兮月低，斗冷河空兮露泣。",
            "借伴之机，起家之力。",
            "二仪万像兮相与流通，十方三世兮自然平出。"
        ],
        "title": "禅人并化主写真求赞  其三一三",
        "id": "35b03dd1-f847-475a-846a-9bccf0e29c44"
    },
    {
        "author": "释正觉",
        "paragraphs": [
            "至微至精，无像无名。",
            "其传也默而成，其得也虚而盈。",
            "夜永斗柄转，秋高河汉横。",
            "人来借问正因字，鼠粪无将污我羹。"
        ],
        "title": "禅人并化主写真求赞  其三一四",
        "id": "f0b3b4d0-f09c-474d-8ec0-cee41a36bb76"
    },
    {
        "author": "释正觉",
        "paragraphs": [
            "心空自灵，性了非情。",
            "玉马寒泉饮，泥牛夜月耕。",
            "尘尘智起，物物幻成。",
            "二仪万像纵横说，相与今时作证明。"
        ],
        "title": "禅人并化主写真求赞  其三一五",
        "id": "2388900c-eb44-445f-90a0-e34da19fdc21"
    },
    {
        "author": "释正觉",
        "paragraphs": [
            "颠毛衰薄，春山雪作。",
            "胸襟疏豁，海门潮落。",
            "眉棱高而眼深，鼻筒直而口阔。",
            "幽灵绝待兮曾传祖祢之芳，谷神不死兮似得仙家之药。",
            "相逢别峯，弹指开阁。",
            "憨皮袋截巷拦街，臭骨头填沟塞壑。"
        ],
        "title": "禅人并化主写真求赞  其三一六",
        "id": "4d234832-8093-42be-a619-29f755290236"
    },
    {
        "author": "释正觉",
        "paragraphs": [
            "青天无涯，白云不羁。",
            "流水抱山转，征人踏月归。",
            "应以比丘得度者，个般形像对来机。"
        ],
        "title": "禅人并化主写真求赞  其三一七",
        "id": "ff3bc3ab-5b5a-4778-a98f-1d51054bd276"
    },
    {
        "author": "释正觉",
        "paragraphs": [
            "野云半肩，寒雪一颠。",
            "海树珊瑚月，岩松琥珀年。",
            "眼合觅不见祖，心空初不留禅。",
            "森罗万像纵横说，相与证明输我然。"
        ],
        "title": "禅人并化主写真求赞  其三一八",
        "id": "cfe08ec1-8da4-4c94-b1df-dbbe0111eb2d"
    },
    {
        "author": "释正觉",
        "paragraphs": [
            "内非可形，外还绝称。",
            "妙圆一句，通变诸乘。",
            "混十界心而静其念，吞三世佛而空其膺。",
            "真机了了，祖意绳绳。",
            "偏去正来兮闲闲受用，圆规方矩兮恰恰相应。"
        ],
        "title": "禅人并化主写真求赞  其三一九",
        "id": "08b6da1a-4a01-4a59-8cc0-5bbc59e79dc3"
    },
    {
        "author": "释正觉",
        "paragraphs": [
            "非默而默，不言而言。",
            "凿混沌朴，决昆仑源。",
            "万像总持句，诸尘三昧门。",
            "法法心心成佛事，华华叶叶受春恩。"
        ],
        "title": "禅人并化主写真求赞  其三二○",
        "id": "0c1dce3f-7dcb-4f16-a445-a2b97ced1c23"
    },
    {
        "author": "释正觉",
        "paragraphs": [
            "了了智空，闲闲色融。",
            "髑髅常干世界，鼻孔摩触家风。",
            "湛湛河源翡翠碧，团团海日珊瑚红。"
        ],
        "title": "禅人并化主写真求赞  其三二一",
        "id": "f171120e-c288-4eaf-a495-c840262eaec0"
    },
    {
        "author": "释正觉",
        "paragraphs": [
            "默默道游，灵灵破幽。",
            "斗魁光转夜，河汉气澄秋。",
            "入世随流，门庭甚休。",
            "青鞋蹈雨俱胝老，放浪风烟百草头。"
        ],
        "title": "禅人并化主写真求赞  其三二二",
        "id": "35d67936-1292-44a8-b764-a6c1e3964a86"
    },
    {
        "author": "释正觉",
        "paragraphs": [
            "心心无住，了了有据。",
            "河汉横秋，斗柄濡露。",
            "须菩提坐禅，憍尸迦雨华。",
            "蚌含明月兔怀胎，勘破少林传底句。"
        ],
        "title": "禅人并化主写真求赞  其三二三",
        "id": "d2b484c4-afb5-4e6e-b30e-c1506b9eb331"
    },
    {
        "author": "释正觉",
        "paragraphs": [
            "相承次第，皮肉骨髓。",
            "形分古佛家，气出阿祖鼻。",
            "一根源既还，三昧尘全起。",
            "坦坦荡荡平等心，炜炜煌煌自然智。"
        ],
        "title": "禅人并化主写真求赞  其三二四",
        "id": "ec4e89f3-1903-4af0-b957-45bf318d5d0e"
    },
    {
        "author": "释正觉",
        "paragraphs": [
            "须发老而覆霜，心念浄而发光。",
            "妙照混三世，幽灵空十方。",
            "口吞诸佛而不为大，舌拄梵天而不觉长。",
            "剎尘无间说，鸥鸟不乱行。",
            "平等是道，自然成章。"
        ],
        "title": "禅人并化主写真求赞  其三二五",
        "id": "ada8cd78-4b5f-49db-82ed-c28a6635f373"
    },
    {
        "author": "释正觉",
        "paragraphs": [
            "妙明绝思，廓静无涯。",
            "智空三际，性融二仪。",
            "借功光历历，借伴老垂垂。",
            "文彩纵横成底事，机头初不挂梭丝。"
        ],
        "title": "禅人并化主写真求赞  其三二六",
        "id": "f9653b1d-c9ec-4d0c-b585-147d8dcd883d"
    },
    {
        "author": "释正觉",
        "paragraphs": [
            "垂老之姿，须发如丝。",
            "渊默之味，耳口无疵。",
            "秋高河影阔，露冷月行迟。",
            "答呼若谷神之应，对事得珠色之随。"
        ],
        "title": "禅人并化主写真求赞  其三二七",
        "id": "7be8850c-0e73-46c4-bbef-6a87e70c0871"
    },
    {
        "author": "释正觉",
        "paragraphs": [
            "劫壶廓空，一句圆通。",
            "苔生玉殿，体露金风。",
            "妙尽不知处，光回还借功。",
            "鉴像之缘而妙触非受，谷神之应而随呼不穷。"
        ],
        "title": "禅人并化主写真求赞  其三二八",
        "id": "b7cd108f-7531-475c-b6a6-8c76bd8d823d"
    },
    {
        "author": "释正觉",
        "paragraphs": [
            "规圆矩方，凫短鹤长。",
            "落日烟村牧笛，平湖月夜鱼榔。"
        ],
        "title": "禅人并化主写真求赞  其三二九",
        "id": "318c4b68-4a84-4b79-84e6-b339af9f33d7"
    },
    {
        "author": "释正觉",
        "paragraphs": [
            "法法平齐，随高就低。",
            "南日蜀葵向，北风胡马嘶。"
        ],
        "title": "禅人并化主写真求赞  其三三○",
        "id": "7816a584-7d05-477f-9a2a-f3efd357433f"
    },
    {
        "author": "释正觉",
        "paragraphs": [
            "年齿垂垂，须发丝丝。",
            "月寒无影树，春在未萌枝。",
            "得失折肱塞人马，输赢烂柯樵子棋。",
            "示现威仪而不起灭尽之定，不由心念而自然圆明之知。"
        ],
        "title": "禅人并化主写真求赞  其三三一",
        "id": "2fddd392-afaa-4655-bcef-a36043f5378d"
    },
    {
        "author": "释正觉",
        "paragraphs": [
            "发雪毵毵，心老憨憨。",
            "指南话北，破二作三。",
            "守宗风之符节，握佛祖之锤钳。",
            "陶形铸器模楷妙，迸火流金炉鞴炎。",
            "光明不断，灯灯夜龛。"
        ],
        "title": "禅人并化主写真求赞  其三三二",
        "id": "d8b5a3af-199a-429e-a5f8-f66111337b6f"
    },
    {
        "author": "释正觉",
        "paragraphs": [
            "学绝与邻，名生实宾。",
            "少年行脚事，老倒住山人。",
            "拄杖虽无二升米，虚空自有十方身。",
            "一机历历兮，三昧尘尘。"
        ],
        "title": "禅人并化主写真求赞  其三三三",
        "id": "8bc64c30-09ec-4b2f-959b-6cbc54397d6a"
    },
    {
        "author": "释正觉",
        "paragraphs": [
            "说得一尺，行得一尺。",
            "身非肉团，心如墙壁。",
            "用光眉十方，照世眼双碧。",
            "诸尘三昧兮在我自然，万像森罗兮与渠平出。"
        ],
        "title": "禅人并化主写真求赞  其三三四",
        "id": "316745d8-8f3c-4443-ba5d-47460c5efc80"
    },
    {
        "author": "释正觉",
        "paragraphs": [
            "巍巍堂堂，智不可量。",
            "炜炜煌煌，静自然光。",
            "松老西山雪，河明北斗霜。",
            "用之而行，舍之而藏。",
            "深林之晦三眠茧，绕指之柔百炼刚。"
        ],
        "title": "禅人并化主写真求赞  其三三五",
        "id": "f12f6444-f4ee-4ac2-ac90-27d190889e7b"
    },
    {
        "author": "释正觉",
        "paragraphs": [
            "癯形老残，孤节岁寒。",
            "照顶髑髅眼，随缘赤肉团。",
            "六街三市寻人去，相唤门门尽是檀。"
        ],
        "title": "禅人并化主写真求赞  其三三六",
        "id": "1aeb4dce-9292-492c-90bf-f6666bada314"
    },
    {
        "author": "释正觉",
        "paragraphs": [
            "默成用密，智空理得。",
            "历代祖心选同科，三世佛口闲挂壁。"
        ],
        "title": "禅人并化主写真求赞  其三三七",
        "id": "e11ace08-7e04-4915-9eb2-f72f77a2c7d9"
    },
    {
        "author": "释正觉",
        "paragraphs": [
            "老境侵寻，衰残到今。",
            "霜须雪发春犹浅，壑眼岩眉秋更深。"
        ],
        "title": "禅人并化主写真求赞  其三三八",
        "id": "28747c79-e31c-4245-ba86-6de4175d2767"
    },
    {
        "author": "释正觉",
        "paragraphs": [
            "兀坐涧阴，潭空月沉。",
            "三乘乘外，一印印心。",
            "师子循行师子吼，旃檀围绕旃檀林。",
            "诸尘说法诸尘听，莫道无人为赏音。"
        ],
        "title": "禅人并化主写真求赞  其三三九",
        "id": "1a9c384d-8317-4e1e-a226-33a7e6f447e3"
    },
    {
        "author": "释正觉",
        "paragraphs": [
            "烟苍苍兮白鸟飞，水茫茫兮金鳞嬉。",
            "空杳杳兮智不知，觉冥冥兮性所宜。",
            "包万像而括二仪，彻三际而周四维。",
            "影象累累，品类差差。",
            "发挥元自我，点化更由谁。",
            "方之则矩，圆之则规。",
            "不须特地，且么过时。",
            "兀兀腾腾，憨憨痴痴，跛跛挈挈而萎萎羸羸。"
        ],
        "title": "禅人并化主写真求赞  其三四○",
        "id": "b3b5473e-27fc-41c7-a00f-1bb829d859e6"
    },
    {
        "author": "释正觉",
        "paragraphs": [
            "说通齿豁，宗通句活。",
            "师座心空，劫壶步阔。",
            "就位了无机，烂柯曾有着。",
            "招手相随恁么来，百草头边活卓卓。"
        ],
        "title": "禅人并化主写真求赞  其三四一",
        "id": "e06a96c5-b695-4781-8f52-1e3c31e29d3c"
    },
    {
        "author": "释正觉",
        "paragraphs": [
            "性了有余，体含太虚。",
            "心空历历，道契如如。",
            "答响神居谷，随缘井觑驴。",
            "向道尘尘住三昧，何妨触处卷而舒。"
        ],
        "title": "禅人并化主写真求赞  其三四二",
        "id": "7f3ad3bc-d646-447d-8d18-46c002aaa900"
    },
    {
        "author": "释正觉",
        "paragraphs": [
            "形容老癯，须发雪敷。",
            "体明千劫眼，性静万机枢。",
            "变通自古门门活，伎俩而今恰恰无。",
            "一指头禅随处用，拈来百草俱胝俱。"
        ],
        "title": "禅人并化主写真求赞  其三四三",
        "id": "b14fca7d-0bf5-4b33-96e6-543debfa32c2"
    },
    {
        "author": "释正觉",
        "paragraphs": [
            "一印印空，三乘莫穷。",
            "智了离微句，身分函盖同。",
            "弥勒驾来楼阁外，文殊家住觉城东。",
            "随身干木，到处家风。"
        ],
        "title": "禅人并化主写真求赞  其三四四",
        "id": "23bf56ec-c856-4697-bdc9-92ef706cc91f"
    },
    {
        "author": "释正觉",
        "paragraphs": [
            "拄杖倚床，默而成章。",
            "夜月通犀角，秋空没雁行。",
            "清写芭蕉雪，秀盛芙蓉霜。",
            "青原价问庐陵米，会有知音句厮当。"
        ],
        "title": "禅人并化主写真求赞  其三四五",
        "id": "3fe42f88-b7cf-4c77-bdce-0254de2b1eb2"
    },
    {
        "author": "释正觉",
        "paragraphs": [
            "默学少林，静全本心。",
            "幽灵绝待，虚明自任。",
            "玉线金针世家事，鸾胶凤弦山水音。",
            "随方善应，不用相寻。"
        ],
        "title": "禅人并化主写真求赞  其三四六",
        "id": "188895f2-5f91-4a39-8cba-1ba234a7a945"
    },
    {
        "author": "释正觉",
        "paragraphs": [
            "其离而入，其微而出。",
            "一弹指响楼阁开，身现门门千百亿。"
        ],
        "title": "禅人并化主写真求赞  其三四七",
        "id": "faea79fb-da27-4a64-95b5-d7443f228623"
    },
    {
        "author": "释正觉",
        "paragraphs": [
            "绝待而灵，无得而名。",
            "就位难辨，借功证成。",
            "合伴应时节，随事放光明。",
            "神歌社舞闲心适，块雨条风乐太平。"
        ],
        "title": "禅人并化主写真求赞  其三四八",
        "id": "4cc78b15-c95d-4ed6-aa60-014a1dae55f9"
    },
    {
        "author": "释正觉",
        "paragraphs": [
            "理极非身，智明自神。",
            "三缘未作，一默含纯。",
            "回途异类，出历诸尘。",
            "弯弯月下涟漪水，剪剪风斜杨柳春。"
        ],
        "title": "禅人并化主写真求赞  其三四九",
        "id": "2756357d-d788-4c19-b5f4-39e4d0c7b542"
    },
    {
        "author": "释正觉",
        "paragraphs": [
            "野鹤骨癯，涧松皮粗。",
            "一身闲而云行林壑，两眼冷而秋入江湖。",
            "智到无而有，理极有而无。",
            "齐物蝶翻昼梦，随机蜂理华须。",
            "开口也着合也着，风铃发响谷随呼。"
        ],
        "title": "禅人并化主写真求赞  其三五○",
        "id": "5c946faf-3bbc-4677-b879-74ebfd28884f"
    },
    {
        "author": "释正觉",
        "paragraphs": [
            "为僧𠜾剞，与世支离。",
            "目瞳青炯炯，头发白丝丝。",
            "劫空有句，真得无师。",
            "借功分照用，借位解提持。",
            "万像森罗一音说，何须特地挂唇皮。"
        ],
        "title": "禅人并化主写真求赞  其三五一",
        "id": "43feb487-bf9f-42a9-8c26-8fceff5f157a"
    },
    {
        "author": "释正觉",
        "paragraphs": [
            "妙存象先，圆成自然。",
            "佛灯焰续，祖华芳联。",
            "野况烟霞老，秋痕天水连。",
            "生无生性，住无住缘。",
            "随分雪分斋一钵，不嫌云寄屋三椽。"
        ],
        "title": "禅人并化主写真求赞  其三五二",
        "id": "f9baab27-e2b5-4878-8aa8-d7816c73d0d9"
    },
    {
        "author": "释正觉",
        "paragraphs": [
            "明白无根，茫茫月魂。",
            "清虚不浑，苍苍秋痕。",
            "青天固可背负，诸佛等闲口吞。",
            "情空超物物，妙触应门门。",
            "了知初不由心念，金色头陀灭意根。"
        ],
        "title": "禅人并化主写真求赞  其三五三",
        "id": "84f73648-8604-47ef-99fd-2adadd03ff1e"
    },
    {
        "author": "释正觉",
        "paragraphs": [
            "眸子射人，秋涧之津。",
            "颠毛衰白，霜松之晨。",
            "赤湖之林，潮涨而长鲸𩥇浪。",
            "丹桂之影，月寒而老兔推轮。",
            "明功借位，起幻入尘。",
            "百草头边有芳信，纵横指点自家春。"
        ],
        "title": "禅人并化主写真求赞  其三五四",
        "id": "91498a36-d984-480a-98e8-061fa6c0572f"
    },
    {
        "author": "释正觉",
        "paragraphs": [
            "无心之心，妙超古今。",
            "无相之相，不存情量。",
            "叶落木而秋开，月度山而潮上。",
            "柳絮之风随，葵华之日向。"
        ],
        "title": "禅人并化主写真求赞  其三五五",
        "id": "e930dbd0-6126-4bda-a895-f7c43a336fea"
    },
    {
        "author": "释正觉",
        "paragraphs": [
            "默而静专，体之妙全。",
            "情尽性传，心空觉圆。",
            "闲闲游幻世，了了应尘缘。",
            "灯笼露柱浑机用，翠竹黄华总说禅。"
        ],
        "title": "禅人并化主写真求赞  其三五六",
        "id": "bdaab568-de0c-46d9-8095-2381fd0307f2"
    },
    {
        "author": "释正觉",
        "paragraphs": [
            "尘浄无余，体明而虚。",
            "秋高夜永，河阔星疏。",
            "宛转兼而到，偏圆卷复舒。",
            "媚川果若珠含蚌，应物何妨井觑驴。"
        ],
        "title": "禅人并化主写真求赞  其三五七",
        "id": "7dc37994-c1e3-4668-8f6c-3d9ee392d165"
    },
    {
        "author": "释正觉",
        "paragraphs": [
            "南台之静，中邑之应。",
            "圆明之知，平等之性。",
            "烂柯棋局樵，钓雪华亭艇。",
            "披丛林明白之襟，握云水清凉之柄。",
            "动自风流，闲宜月定。",
            "心闻况是赏音，相廗何妨打令。"
        ],
        "title": "禅人并化主写真求赞  其三五八",
        "id": "a6a2171b-9082-4d5f-8f41-032c1c333756"
    },
    {
        "author": "释正觉",
        "paragraphs": [
            "云水孤藤，丛林老僧。",
            "澜翻口角，雪点眉棱。",
            "长春时节相联蕊，破夜光明自照灯。",
            "内无丝而系蚁，外无糁而聚蝇。",
            "不起灭定，能应繁兴。"
        ],
        "title": "禅人并化主写真求赞  其三五九",
        "id": "9eb202e2-5f1e-4d4c-a0cc-bb3bfe62cd60"
    },
    {
        "author": "释正觉",
        "paragraphs": [
            "雪发霜须，鲵齿鸡肤。",
            "年侵蒲柳，日在桑榆。",
            "用持智之大柄，静守道之元枢。",
            "而今百草头边用，妙得云门一字俱。"
        ],
        "title": "禅人并化主写真求赞  其三六○",
        "id": "8c58736f-e902-4401-8169-cee245aef892"
    },
    {
        "author": "释正觉",
        "paragraphs": [
            "曹洞宗乘，老难发兴。",
            "秋波摇眼角，春雪点眉棱。",
            "一步跨空劫，孤心相续灯。",
            "西母之桃兮秀结三千年实，北冥之鲲兮蜕翔九万里鹏。",
            "珊瑚枝枝撑着月，出格云门跛脚僧。"
        ],
        "title": "禅人并化主写真求赞  其三六一",
        "id": "dca5af14-f0b6-4853-9333-bf746d8b1fb4"
    },
    {
        "author": "释正觉",
        "paragraphs": [
            "心心绝缘，了了亡年。",
            "吞佛空三世，披经等大千。",
            "妙观智出碍，韶昼春无边。",
            "齐物竹床蝴蝶梦，双飞栩栩华风颠。"
        ],
        "title": "禅人并化主写真求赞  其三六二",
        "id": "b41a1bbd-1cf8-4dc6-8fb3-da9ca3e22060"
    },
    {
        "author": "释正觉",
        "paragraphs": [
            "妙而不有，空而不无。",
            "坐寒床下板，步转劫前壶。",
            "返色光初发，知音德不孤。",
            "流长信是盈科水，盘走端如受影珠。"
        ],
        "title": "禅人并化主写真求赞  其三六三",
        "id": "fd06e03c-af50-47d3-a741-b26a11812212"
    },
    {
        "author": "释正觉",
        "paragraphs": [
            "疏齿如鲵，皴皮若鸡。",
            "万机顿削，一句全提。",
            "湛存性海阔，圆明心月低。",
            "有信风雷还破蛰，无言桃李自成蹊。"
        ],
        "title": "禅人并化主写真求赞  其三六四",
        "id": "b17fe58c-87be-4c92-845b-6e3e6e2fa66f"
    },
    {
        "author": "释正觉",
        "paragraphs": [
            "有应之身，无位之人。",
            "随方而见，妙触而神。",
            "山林森森春在木，江湖澹澹秋生津。",
            "语不投机不展事，云门一路从来亲。"
        ],
        "title": "禅人并化主写真求赞  其三六五",
        "id": "161149b2-49bc-4992-a3bf-d4efdaaf2799"
    },
    {
        "author": "释正觉",
        "paragraphs": [
            "一切相空，其後之心。",
            "一切心空，其後之相。",
            "幽谷云生，寒潭月上。",
            "应因缘平定二仪，了幻化森罗万像。",
            "恰恰不疑，如指诸掌。"
        ],
        "title": "禅人并化主写真求赞  其三六六",
        "id": "da0fe671-3cb1-4618-bd77-a49605831918"
    },
    {
        "author": "释正觉",
        "paragraphs": [
            "清浄本然，和合因缘。",
            "涅不缁而磨不磷，仰弥高而钻弥坚。",
            "随之无後，迎之无前，空空空处亡中边。",
            "而今信手拈来用，头尾相应正复偏。"
        ],
        "title": "禅人并化主写真求赞  其三六七",
        "id": "e80df946-98b8-449b-83ad-be56ed292b3f"
    },
    {
        "author": "释正觉",
        "paragraphs": [
            "身老而衰，根钝且迟。",
            "霁冷河阔，天空斗垂。",
            "圆明三只目，受用两茎眉。",
            "尘剎大千纵横而妙触，三尺丈六笑语而相随。"
        ],
        "title": "禅人并化主写真求赞  其三六八",
        "id": "8e8e50d4-2c42-461a-bd84-6c6807b918af"
    },
    {
        "author": "释正觉",
        "paragraphs": [
            "坐忘是非，默见离微。",
            "佛祖之陶冶，天地之范围。",
            "髑髅眉底眼，空劫句中机。",
            "青原赭色麒麟步，药峤金毛师子威。",
            "相逢捉手，大道同归。"
        ],
        "title": "禅人并化主写真求赞  其三六九",
        "id": "d8052165-8286-4bbd-9e9d-bde72ad159c5"
    },
    {
        "author": "释正觉",
        "paragraphs": [
            "空劫默游，灵然破幽。",
            "潮扬光焰珊瑚月，海缩波澜翡翠秋。",
            "于世无求，随缘自由。",
            "百千三昧门门事，潦倒俱胝一指头。"
        ],
        "title": "禅人并化主写真求赞  其三七○",
        "id": "702f0298-264d-4bb4-a3f0-b99292003b19"
    },
    {
        "author": "释正觉",
        "paragraphs": [
            "说真不真，说似不似，拈转舌头提得鼻。",
            "空劫家风，衲僧田地。",
            "心心与祖相传，佛佛见他出世。",
            "一尘入正受，诸尘三昧起。"
        ],
        "title": "禅人并化主写真求赞  其三七一",
        "id": "77e12b31-8031-4b2d-868a-0886e96c3187"
    },
    {
        "author": "释正觉",
        "paragraphs": [
            "形貌春寒，颠毛雪残。",
            "坐空生灭影，静见离微端。",
            "珊瑚树生玳瑁海，明月珠走琉璃盘。",
            "藏天下于天下兮一性自然平等，出世间于世间兮万像谁敢相谩。"
        ],
        "title": "禅人并化主写真求赞  其三七二",
        "id": "162b58e5-c513-47ee-ac86-2178bf808171"
    },
    {
        "author": "释正觉",
        "paragraphs": [
            "天地含光，阴阳化章。",
            "蔬肠清白，枣齿淡黄。",
            "丛林闲去就，云水老行藏。",
            "百炼之金柔兮绕指，九试之玉温兮截肪。",
            "随身干木，作戏逢场。"
        ],
        "title": "禅人并化主写真求赞  其三七三",
        "id": "6489e04f-5553-4f7b-ae04-439a1929c70b"
    },
    {
        "author": "释正觉",
        "paragraphs": [
            "默默灵光，堆堆坐忘。",
            "衲僧事业，宗印文章。",
            "应物空三世，随缘遍十方。",
            "分身不用相回互，到处谁能作覆藏。",
            "巍巍堂堂，炜炜煌煌。"
        ],
        "title": "禅人并化主写真求赞  其三七四",
        "id": "23eee831-673d-4e48-938d-9795f0e09816"
    },
    {
        "author": "释正觉",
        "paragraphs": [
            "云水老身，丛林陈人。",
            "发毛已雪，鼻气犹春。",
            "平等应缘也心心佛佛，自然说法也剎剎尘尘。",
            "回途复妙，弄假像真。"
        ],
        "title": "禅人并化主写真求赞  其三七五",
        "id": "db81c128-12c3-45fe-852a-01fc8acdfcd4"
    },
    {
        "author": "释正觉",
        "paragraphs": [
            "山带雪而岁寒，水含月而夜阑。",
            "对机转物，影草探竿。",
            "游刃之牛解，烂柯之局残。",
            "西风雨敛烟云浄，北斗脚垂河汉干。"
        ],
        "title": "禅人并化主写真求赞  其三七六",
        "id": "b72dcb38-f409-4de8-9012-c8013468f96e"
    },
    {
        "author": "释正觉",
        "paragraphs": [
            "形虽老苍，事不穷忙。",
            "味真嚼蜡，面冷刮霜。",
            "撒手行空劫，全身入帝乡。",
            "回头游戏成三昧，春上百华蜂采香。"
        ],
        "title": "禅人并化主写真求赞  其三七七",
        "id": "b7736586-525f-46e5-88aa-c3edd5410052"
    },
    {
        "author": "释正觉",
        "paragraphs": [
            "曲木坐床，乌藤倚旁。",
            "孤禅一句，三世十方。",
            "青灯含华夜耿耿，白鸟欲没天苍苍。",
            "却来有应，出碍无当。"
        ],
        "title": "禅人并化主写真求赞  其三七八",
        "id": "ab33e11a-81e6-4319-a8f0-01d29ca2702b"
    },
    {
        "author": "释正觉",
        "paragraphs": [
            "丘壑精神，云水陈人。",
            "心灯不夜，道树长春。",
            "珠胎养乎老蚌，龙雷跃于修鳞。",
            "烂烂光辉兮明白之窟，棱棱浪级兮桃华之津。",
            "庄严三昧，游戏诸尘。"
        ],
        "title": "禅人并化主写真求赞  其三七九",
        "id": "9a508dc4-d74f-414b-91b8-b6a8c0423191"
    },
    {
        "author": "释正觉",
        "paragraphs": [
            "默默有句兮祖祖相传，心心无住兮灵灵自然。",
            "石藴玉而辉山，渊含珠而媚川。",
            "千亿门开弥勒弹，三十年用俱胝禅。",
            "一乘底事，百草头边。"
        ],
        "title": "禅人并化主写真求赞  其三八○",
        "id": "bb5f2fbc-e593-412f-a4d7-79b519d9aac2"
    },
    {
        "author": "释正觉",
        "paragraphs": [
            "二仪之门，万象之根。",
            "有无难议，青白不痕。",
            "借功承祖祢，了事付儿孙。",
            "采华香负蜜蜂股，齐物梦翻蝴蝶槐。",
            "即相离相，知恩报恩。"
        ],
        "title": "禅人并化主写真求赞  其三八一",
        "id": "1ee5db7a-39f4-4761-a1cd-0d57d772f5d3"
    },
    {
        "author": "释正觉",
        "paragraphs": [
            "太行之雪春不消，黄河之月夜更饶。",
            "家风许清白，身世自超摇。",
            "离微器重，出没机调。",
            "光焰波澜俱满浄，珊瑚林树涨高潮。"
        ],
        "title": "禅人并化主写真求赞  其三八二",
        "id": "06bfc378-a67a-4ba5-b338-457df92f36ab"
    },
    {
        "author": "释正觉",
        "paragraphs": [
            "雪拭晚晴，水受秋清。",
            "天空四壁，月冷三更。",
            "湛存而独立，定应而周行。",
            "二仪之道成且平，万像之印虚不盈。",
            "鸥鸟情闲机事外，夕阳沙上未寒盟。"
        ],
        "title": "禅人并化主写真求赞  其三八三",
        "id": "70cdd2a1-2797-45a6-8710-a497e41bfaaf"
    },
    {
        "author": "释正觉",
        "paragraphs": [
            "老身且懒，居然从简。",
            "白雪覆颠，乌华乱眼。",
            "心光传祖灯，手段破家产。",
            "到不到赵州吃茶，回不回睦州担板。",
            "借问诸人识也无，青山骨秀闲云散。"
        ],
        "title": "禅人并化主写真求赞  其三八四",
        "id": "457321a5-3306-4009-b881-eb5ad0723a56"
    },
    {
        "author": "释正觉",
        "paragraphs": [
            "枯槁形骸，虚明性怀。",
            "秋河夜月，老树苍崖。",
            "一机色前自宛转，万像头上谁安排。",
            "云门拄杖，赵州草鞋。"
        ],
        "title": "禅人并化主写真求赞  其三八五",
        "id": "dc4a9c93-db08-42ab-a294-5e2683e6436e"
    },
    {
        "author": "释正觉",
        "paragraphs": [
            "性成而不立玄微，智诣而难分是非。",
            "天空云澹泞，夜冷月依稀。",
            "蝴蝶梦魂兮春昼飞而齐物，白鸥盟事兮夕阳卧而亡机。"
        ],
        "title": "禅人并化主写真求赞  其三八六",
        "id": "04e4241a-89d3-4e70-9290-e8cc874408d3"
    },
    {
        "author": "释正觉",
        "paragraphs": [
            "皴皮似鸡，疏齿如鲵。",
            "诸缘坐断，一句全提。",
            "夜月圆明兮珊瑚海阔，晚云破碎兮玳瑁天低。"
        ],
        "title": "禅人并化主写真求赞  其三八七",
        "id": "6f379b69-afaa-456b-9f0b-ea63ee2ed7df"
    },
    {
        "author": "释正觉",
        "paragraphs": [
            "肌骨瘦寒，气貌衰残。",
            "坐冷秋生河阔，心空月堕潮干。",
            "善财游历百城了，楼阁门开指一弹。"
        ],
        "title": "禅人并化主写真求赞  其三八八",
        "id": "5c5abb40-4631-4459-9f24-aedf9d6ad174"
    },
    {
        "author": "释正觉",
        "paragraphs": [
            "古岩老僧，百事不能。",
            "饱雪筠林野之姿，癯犹高节。",
            "抱松石岁寒之骨，老更苍棱。",
            "去就且拙，唱酬可憎。",
            "慎严逆流洞水道，孝满颠酒曹山曾。"
        ],
        "title": "禅人并化主写真求赞  其三八九",
        "id": "b27aa883-c7e9-4de2-bb97-cab70453df48"
    },
    {
        "author": "释正觉",
        "paragraphs": [
            "灵灵而空，了了而融。",
            "正偏之机转，佛祖之道同。",
            "玉井有月，冰壶无风。",
            "儿孙得力成家事，影现诸尘三昧中。"
        ],
        "title": "禅人并化主写真求赞  其三九○",
        "id": "73cbeb5f-5204-462f-9363-52cece34ee02"
    },
    {
        "author": "释正觉",
        "paragraphs": [
            "精神自然，秋早春先。",
            "蟠胸丘壑，绕齿风烟。",
            "理无生而心传阿祖，神不死而道出诸仙。",
            "苍黄酢酬兮将军齿镞之日，黑白胜负兮樵子烂柯之年。"
        ],
        "title": "禅人并化主写真求赞  其三九一",
        "id": "8a4ece45-2fb3-4bd6-8e80-795d725cbba5"
    },
    {
        "author": "释正觉",
        "paragraphs": [
            "默默亡言，灵灵见根。",
            "鼓挝涂毒，香烧返魂。",
            "物物无心影受镜，尘尘出碍声踰垣。"
        ],
        "title": "禅人并化主写真求赞  其三九二",
        "id": "f2dca370-f62b-4f88-9e54-50d0025fd5c2"
    },
    {
        "author": "释正觉",
        "paragraphs": [
            "萎萎羸羸，病起风姿。",
            "跛跛挈挈，老来事业。",
            "坐稳三际平，心空百念绝。",
            "森罗万象信崝嵘，门门三昧从施设。"
        ],
        "title": "禅人并化主写真求赞  其三九三",
        "id": "0b203f5f-490b-4f9e-ab17-e02afa3b9bc8"
    },
    {
        "author": "释正觉",
        "paragraphs": [
            "发白齿豁，鼻垂口阔。",
            "坐冷月依依，气清秋漠漠。",
            "离微出入门开，正偏往来机活。",
            "双碧耆婆眼有神，分明百草头边药。"
        ],
        "title": "禅人并化主写真求赞  其三九四",
        "id": "a7ce1ae4-58c9-4c7a-a2b8-588150b97996"
    },
    {
        "author": "释正觉",
        "paragraphs": [
            "慧而能定，定而能应。",
            "空有短长，初无欠剩。",
            "定慧力庄严，性相心齐证。",
            "妙观察智照非功，成所作智同圆镜。"
        ],
        "title": "禅人并化主写真求赞  其三九五",
        "id": "990bf735-7f87-4659-95d0-ab47c8e4adf7"
    },
    {
        "author": "释正觉",
        "paragraphs": [
            "默默而游，月冷天秋。",
            "靡靡而周，云行水流。",
            "身心无畔岸，机用有锥钩。",
            "诸尘三昧纵横句，分付之人拄杖头。"
        ],
        "title": "禅人并化主写真求赞  其三九六",
        "id": "a754a0dc-5e93-44c8-beb1-46df70daee4b"
    },
    {
        "author": "释正觉",
        "paragraphs": [
            "妙了常存，幽灵不昏。",
            "偏正旋枢臼，离微见道根。",
            "微尘破处大经出，冷口开时诸佛吞。",
            "随缘历历，得用门门。",
            "成褫家事，分付儿孙。"
        ],
        "title": "禅人并化主写真求赞  其三九七",
        "id": "555deb00-142e-400a-9c0c-d69621e485e2"
    },
    {
        "author": "释正觉",
        "paragraphs": [
            "影之神，物之春。",
            "莺喉颊之滑滑，柳眉目之津津。",
            "蜂股华须粉，蜡脾蜜酿醇。",
            "等闲谛了游戏事，端的还如幻化人。"
        ],
        "title": "禅人并化主写真求赞  其三九八",
        "id": "c56f03c6-ce5f-403f-b9ee-4a134133c795"
    },
    {
        "author": "释正觉",
        "paragraphs": [
            "湛存不浑，灵明不昏。",
            "派分河汉底，流决昆仑源。",
            "见闻了成一相，影响应空六根。",
            "体本真如，能来生灭之界。",
            "用随生灭，却入真如之门。",
            "丛林参饱三条篾，云梦等闲八九吞。"
        ],
        "title": "禅人并化主写真求赞  其三九九",
        "id": "e54d9ecd-7963-4111-bfdd-bfd77a66f628"
    },
    {
        "author": "释正觉",
        "paragraphs": [
            "渊默元成，至虚不盈。",
            "体天地之含光，十方昭彻。",
            "用阴阳之变态，万像崝嵘。",
            "百战瘢知风雨信，垂头兀兀老升平。"
        ],
        "title": "禅人并化主写真求赞  其四○○",
        "id": "b526a871-b4b7-4459-b138-0fd1f938bbdc"
    },
    {
        "author": "释正觉",
        "paragraphs": [
            "龟兮蓍兮，祛执决疑。",
            "师兮范兮，扶斜理差。",
            "定彻其底，慧穷其涯。",
            "箭撞筈破，珠旋影随。"
        ],
        "title": "禅人并化主写真求赞  其四○一",
        "id": "e5dbf4d2-dbd9-48f2-9cb1-c2e644a74f11"
    },
    {
        "author": "释正觉",
        "paragraphs": [
            "默成其性，慧润其定。",
            "虚应六窗，观通三径。",
            "善巧开权，触机堕穽。",
            "怪杀者僧，药多成病。"
        ],
        "title": "禅人并化主写真求赞  其四○二",
        "id": "70bfe5c9-32b1-44a1-abb5-5f36351c6acc"
    },
    {
        "author": "释正觉",
        "paragraphs": [
            "祖祖家传，心心印全。",
            "混沌未受凿，威音不得专。",
            "蕉雷文象齿之所以，桂月晕犀角之能然。",
            "水自竹来兮绿非假借，风从华过兮香有因缘。"
        ],
        "title": "禅人并化主写真求赞  其四○三",
        "id": "0b49044e-6335-4e30-b632-b644fa7a5585"
    },
    {
        "author": "释正觉",
        "paragraphs": [
            "像取模画，人成幻化。",
            "得失一阄，是非一马。",
            "建立摐摐，权行且且。",
            "平贴而安，放荡而野。",
            "科臼弗存，轨仪何暇。",
            "饥则餐，饱则罢。",
            "硬而枕，软而藉。",
            "出世间于世间，藏天下于天下。",
            "更问如何，之乎者也。"
        ],
        "title": "禅人并化主写真求赞  其四○四",
        "id": "fecdfbe2-d49e-4537-a39e-f7ef63c769e6"
    },
    {
        "author": "释正觉",
        "paragraphs": [
            "本来无物，当处出生。",
            "白毵毵之头发，乌律律之眼睛。",
            "谁敢居尊宿，僧相奉老成。",
            "现威仪，住灭定。",
            "随影响，放光明。",
            "玳瑁海深难寻含月之蚌，珊瑚林没谁见𩥇潮之鲸。"
        ],
        "title": "禅人并化主写真求赞  其四○五",
        "id": "dbd7fb79-5336-4fbd-ba47-13ebade40daa"
    },
    {
        "author": "释正觉",
        "paragraphs": [
            "兀兀默耕，天成地平。",
            "一心无住住，万像不生生。",
            "起家空劫壶中句，借伴今时路上行。",
            "搅丛林人七八处，令行而据。",
            "握拄杖子四十年，师坐而横。",
            "用之不敝，虚而不盈。"
        ],
        "title": "禅人并化主写真求赞  其四○六",
        "id": "965f2bdb-46d8-4dd6-943d-c39b1c16527d"
    },
    {
        "author": "释正觉",
        "paragraphs": [
            "湛乎性源，游乎度门。",
            "动静出碍，方圆不痕。",
            "寒木得春晚，雪窗亡夜昏。",
            "通塞也虚离实坎，变化也连干断坤。",
            "六和合而无功兮脱略三千之界，万差别而有据兮齐承一点之恩。"
        ],
        "title": "禅人并化主写真求赞  其四○七",
        "id": "c25d1a2b-3983-40d0-83aa-a0dfe791a01f"
    },
    {
        "author": "释正觉",
        "paragraphs": [
            "这个形容，缘报遭逢。",
            "藏万德于未兆，戢六用于无踪。",
            "雪阵血战，玉田历农。",
            "影响若空谷，随扣如霜钟。",
            "竿头不是风幡动，知有此事还卢舂。"
        ],
        "title": "禅人并化主写真求赞  其四○八",
        "id": "617f5354-cb99-4832-b24d-0ad690efc41d"
    },
    {
        "author": "释正觉",
        "paragraphs": [
            "碧涧之松，烟巢之鹤。",
            "野性闲闲，癯身卓卓。",
            "江含月而练长，水连天而秋阔。",
            "一点分明兮十方虚豁。"
        ],
        "title": "禅人并化主写真求赞  其四○九",
        "id": "89762ace-45b1-444c-9154-e176efe60c8c"
    },
    {
        "author": "释正觉",
        "paragraphs": [
            "迹像而无，纯全而有。",
            "阴阳不测之神，生灭不到而寿。",
            "十方界聊现半身，三世佛不消一口。",
            "只个山形拄杖子，与君触处相随走。"
        ],
        "title": "禅人并化主写真求赞  其四一○",
        "id": "5052148a-424a-4989-ac9a-cff027503522"
    },
    {
        "author": "释正觉",
        "paragraphs": [
            "目深额耸，口方鼻端。",
            "秋云消兮天青而阔，夜月上兮水白而寒。",
            "看看，影像随应兮明珠走盘。"
        ],
        "title": "禅人并化主写真求赞  其四一一",
        "id": "851a0e58-f16f-4b77-b01f-1619035f7589"
    },
    {
        "author": "释正觉",
        "paragraphs": [
            "用得乎眉，体全乎鼻。",
            "香象不羣，金毛无畏。",
            "明妙吉之初心，入普贤之幻智。",
            "回途放旷知不知，般若光中熟游戏。"
        ],
        "title": "禅人并化主写真求赞  其四一二",
        "id": "4f12f8b7-9560-4faa-b044-22d6addf4622"
    },
    {
        "author": "释正觉",
        "paragraphs": [
            "云水之身，山林之气。",
            "不专乎学，不游乎艺。",
            "默坐而心空，妙传而道贵。",
            "西风凄清秋有痕，长天碧浄云无蒂。",
            "从来佛祖真宗，只么克承家世。"
        ],
        "title": "禅人并化主写真求赞  其四一三",
        "id": "501ab595-eef3-41dd-94be-8b57356047cc"
    },
    {
        "author": "释正觉",
        "paragraphs": [
            "山光寒点雪，水色冷磨秋。",
            "肝胆古鉴浄，身世浮萍流。",
            "罔象而珠得，亡牛而刃游。",
            "瑞凤入网兮连鳌上钩，个般手段兮老不传休。"
        ],
        "title": "禅人并化主写真求赞  其四一四",
        "id": "ba83ff00-0c22-4a91-8002-bef2c4585817"
    },
    {
        "author": "释正觉",
        "paragraphs": [
            "渊默而明，湛存而妙。",
            "三世齐平，十方圆照。",
            "月随水而流，风入松而啸。",
            "相逢会有知音，向道自然同调。"
        ],
        "title": "禅人并化主写真求赞  其四一五",
        "id": "3557fe6a-fa0e-4ad9-b399-90f4a9cf9df8"
    },
    {
        "author": "释正觉",
        "paragraphs": [
            "鼻直口四方，眉低眼三角。",
            "默默句难传，深深谁转脚。",
            "入挂树之壶，天地能阔。",
            "得烂柯之棋，黑白未错。",
            "如今更不囊藏，到处随宜着落。"
        ],
        "title": "禅人并化主写真求赞  其四一六",
        "id": "f41b861d-6d9e-4181-b5d1-3e277035a6d8"
    },
    {
        "author": "释正觉",
        "paragraphs": [
            "了了常知，灵灵匪思。",
            "妙空三世，圆包二仪。",
            "针鼻长通线，梭脐细吐丝。",
            "出谷白云风断送，盈科流水月相随。",
            "普应羣机兮，自然合宜。"
        ],
        "title": "禅人并化主写真求赞  其四一七",
        "id": "3bf59f4d-9379-4d6d-843b-68afeb2295cb"
    },
    {
        "author": "释正觉",
        "paragraphs": [
            "众流吞海，大泽藏山。",
            "磨云月兮蟾蜍胆冷，卧风波兮鸥鸟情闲。"
        ],
        "title": "禅人并化主写真求赞  其四一八",
        "id": "74f64d21-0af1-4924-bfa7-e6687466f295"
    },
    {
        "author": "释正觉",
        "paragraphs": [
            "眉目精神，画工装点。",
            "功转玄微，了无丝糁。",
            "秋天清而河气澄明，夜水白而月魂潋滟。",
            "物物头头应化身，超出机前有刑典。"
        ],
        "title": "禅人并化主写真求赞  其四一九",
        "id": "e16ae38e-6295-45d1-9c75-b97dd145933f"
    },
    {
        "author": "释正觉",
        "paragraphs": [
            "廓然而莹，了无余影。",
            "卓尔而存，岂有他痕。",
            "静非像也，彻见其源。",
            "动顺缘也，萌发其根。",
            "用绵绵兮搅不浑。"
        ],
        "title": "禅人并化主写真求赞  其四二○",
        "id": "c0bc66bb-8c31-485c-b0e6-3863fd935809"
    },
    {
        "author": "释正觉",
        "paragraphs": [
            "鉴之现像，谷之藏神。",
            "六门随万汇，三昧入诸尘。",
            "月通犀角晕，华到蜜房春。",
            "历历之机果明了，更嫌何处不相亲。"
        ],
        "title": "禅人并化主写真求赞  其四二一",
        "id": "6cd2d7c9-be20-4730-afa1-661c08603b58"
    },
    {
        "author": "释正觉",
        "paragraphs": [
            "颦而嗔，伸而悦。",
            "默传鼻孔家风，用付眉毛时节。",
            "放下机投，展开漏泄。",
            "十方三世兮同得同参，二仪万像兮同听同说。"
        ],
        "title": "禅人并化主写真求赞  其四二二",
        "id": "6c2774bf-3653-475d-a586-e3b89979b984"
    },
    {
        "author": "释正觉",
        "paragraphs": [
            "止水怀月，空山吐云。",
            "清白自若，高闲不羣。",
            "丘壑性灵兮猿鹤得伴，江湖情味兮鸥鹭相分。"
        ],
        "title": "禅人并化主写真求赞  其四二三",
        "id": "0815d13f-023f-47e6-b2b6-def6721381dd"
    },
    {
        "author": "释正觉",
        "paragraphs": [
            "霜洗斗魁，秋生河汉。",
            "形夭矫而长松参云，气澄明而余潦退岸。"
        ],
        "title": "禅人并化主写真求赞  其四二四",
        "id": "4d17a250-363e-4db9-93d1-e5f0148bead6"
    },
    {
        "author": "释正觉",
        "paragraphs": [
            "发皑皑而雪山，目湛湛而秋潭。",
            "杖拂老伴，丛林饱参。",
            "万全非一有，二破却成三。",
            "门门虚而正受，物物各自禅谈。",
            "春亭不要闲狼藉，华乌而今罢了衔。"
        ],
        "title": "禅人并化主写真求赞  其四二五",
        "id": "1a0246d4-c5e3-47dc-8686-7db6c60d66e3"
    },
    {
        "author": "释正觉",
        "paragraphs": [
            "白发苍颜，三篾住山。",
            "开眼不觉晓，静坐不知闲。",
            "善应全机用，灵明入道环。",
            "而今相伴尘中去，榆叶青钱莫我悭。"
        ],
        "title": "禅人并化主写真求赞  其四二六",
        "id": "42cc1871-e88e-450a-8303-f23a789fe8e0"
    },
    {
        "author": "释正觉",
        "paragraphs": [
            "行起解绝，宗全说缺。",
            "根根尘尘兮元自现成，佛佛祖祖兮何劳施设。",
            "本色当行家，赏音个时节。",
            "迟日风流转柳腰，迁林语软调莺舌。"
        ],
        "title": "禅人并化主写真求赞  其四二七",
        "id": "93ce9edb-0c54-4278-8d32-921063d0f828"
    },
    {
        "author": "释正觉",
        "paragraphs": [
            "亡牛刃游，罔象珠得。",
            "沙漠漠而鸥寒，天苍苍而雁没。"
        ],
        "title": "禅人并化主写真求赞  其四二八",
        "id": "009dcf41-e0e0-41ac-b546-4566e1484bdc"
    },
    {
        "author": "释正觉",
        "paragraphs": [
            "石上足蟠，人间念干。",
            "秋生眼角，喜入眉端。",
            "丘壑之身心磈磊，丛林之肝胆衰残。",
            "涧月依稀，夜霜濯磨而气韵清白。",
            "岩松偃蹇，朔雪湔洗而精神翠寒。",
            "行脚屦败，住山篾宽。",
            "点着破灶堕，呼回倒剎竿。",
            "光阴催促三眠茧，风雨扪摩百战瘢。",
            "影像受鉴，音声度垣。",
            "寂默髑髅眼，光明赤肉团。",
            "云锦舒春兮华容光焰，潮雷卷雪兮海口波澜。",
            "挂拂之喝，拄杖之窜。",
            "胡饼馒头有变通而绍祖供职，莲华荷叶没科臼而说禅判宦。",
            "相随学步，莫似邯郸。"
        ],
        "title": "禅人并化主写真求赞  其四二九",
        "id": "f3197b16-7922-460a-ad56-dfa33a513380"
    },
    {
        "author": "释正觉",
        "paragraphs": [
            "骨寒气羸，顶雪颔丝。",
            "牛首之懒，虎头之痴。",
            "兀兀逃禅处，空空选佛时。",
            "九万鹏风扶羊角，千年兔月卧蛾眉。",
            "门门幻起，尘尘智随。",
            "蝴蝶梦游兮庄生齐物，桃华眼冷兮灵云不疑。",
            "初无棱缝，浑莫针锥。",
            "巴陵曾对吹毛剑，珊瑚撑月夜枝枝。"
        ],
        "title": "乌巨光长老写真求赞",
        "id": "cf029327-165a-4bf2-b072-e6fdfad1d80e"
    },
    {
        "author": "释正觉",
        "paragraphs": [
            "觉海元澄，性天廓平。",
            "耳眼空更远，息气细而清。",
            "露寒斗湿，秋淡河横。",
            "丛林底去就，百草头光明。",
            "蛾眉之月兮三千剎海，羊角之风兮九万霄程。",
            "肚皮参饱，肝胆老成。",
            "挥斤容易甚，器受太难生。",
            "为你一斲鼻垩，从教四望人惊。"
        ],
        "title": "真首座写真求赞",
        "id": "2772add3-d285-4ee5-8e2c-747fea9f75bc"
    },
    {
        "author": "释正觉",
        "paragraphs": [
            "胡床一默，智游理窟。",
            "偏正往来，离微出没。",
            "上下混成也二仪之根，去来平等也三世之则。",
            "有时随应诸尘，不可说似一物。",
            "修证不无，污染不得。",
            "震之东，兑之西，离之南，坎之北。",
            "青州布衫，镇州萝卜。",
            "当家行眼里有筋，本色汉舌头无骨。"
        ],
        "title": "教监寺写真救赞",
        "id": "d2fbc86b-bddb-44a3-8e2c-646c381bd336"
    },
    {
        "author": "释正觉",
        "paragraphs": [
            "云石雪松，岁寒之友从。",
            "晓月霜钟，清白之音容。",
            "自乐也村歌社舞，平怀也牧笛归农。",
            "暴雨卒风，潜神堂而避阵。",
            "吼雷掣电，战禅席而交锋。",
            "十分闲暇，一等疏慵。",
            "青山白云之去就，浮萍流水之行踪。",
            "披雾变文豹，吟云蜕骨龙。",
            "身老艺孤兮难其授子，智齐德半兮未可传宗。"
        ],
        "title": "小师智临禅客写真求赞",
        "id": "16e663b5-8f64-46cb-b160-9138458f9a5c"
    },
    {
        "author": "释正觉",
        "paragraphs": [
            "智不能知，识不能识。",
            "一气轻清，双瞳冷碧。",
            "莲开梦觉，十方虚殒于一时。",
            "鲲蜕鹏抟，九万里成乎一息。",
            "物我普融，自他平出。",
            "珠受色而不痕，剑挥空而何迹。",
            "须更指响，弥勒阁开也许是重深。",
            "尘剎分身，普贤毛孔也初非迫窄。"
        ],
        "title": "郑成忠写真求赞",
        "id": "f25d0ef4-0c80-462a-8864-58c548cb402d"
    },
    {
        "author": "释正觉",
        "paragraphs": [
            "苍棱羼颜，璠玙藴石而辉山。",
            "老节岁寒，琥珀抱松而永年。",
            "威音未兴之际，混沌欲凿之前。",
            "丛林大义兮道尊百丈，剎海平潮兮月现三千。",
            "我为你说法，你为我开田。",
            "据坐松根石头上，知音人信默心传。"
        ],
        "title": "王承事写真求赞",
        "id": "44a2f64c-d971-4cd0-9a67-69421bf7eec2"
    },
    {
        "author": "释正觉",
        "paragraphs": [
            "如今推也，是子是贼。",
            "买帽相头，食鱼去骨。"
        ],
        "title": "颂古二十一首  其一",
        "id": "18c5562d-6bc5-4d9b-b352-89d294f08aa4"
    },
    {
        "author": "释正觉",
        "paragraphs": [
            "千乡万里寻知己，一语临禨不契梁。",
            "面壁九年居少室，觅心千古累神光。"
        ],
        "title": "颂古二十一首  其二",
        "id": "99b5ffbd-48d8-4f79-a9f2-4a26c2068fdb"
    },
    {
        "author": "释正觉",
        "paragraphs": [
            "我这鎌子用得快，当时三十文钱买。",
            "南泉门下路歧通，寄语行人着精彩。"
        ],
        "title": "颂古二十一首  其三",
        "id": "9898c0cc-a5a2-47a9-9bd6-29555611ad4d"
    },
    {
        "author": "释正觉",
        "paragraphs": [
            "沩山水牯牛，禅人聚头咬。",
            "可怜负舂人，唤作岭南獠。"
        ],
        "title": "颂古二十一首  其四",
        "id": "e18e6c14-8761-4676-9666-a971feba06c1"
    },
    {
        "author": "释正觉",
        "paragraphs": [
            "露地白牛起问端，随缘叱叱齿牙寒。",
            "不知饮啄是何物，吃吃直教沧海干。"
        ],
        "title": "颂古二十一首  其五",
        "id": "943f82b0-2d42-4374-a959-ee86158145bb"
    },
    {
        "author": "释正觉",
        "paragraphs": [
            "容颜甚奇妙，光明照十方。",
            "我适曾供养，今复还亲觐。",
            "黄鹤楼前共语时，白苹红蓼对江湄。",
            "衷肠已诉无人会，惟有清风明月知。"
        ],
        "title": "颂古二十一首  其六",
        "id": "f57cff7b-3ca4-403e-8245-884b58939b5b"
    },
    {
        "author": "释正觉",
        "paragraphs": [
            "青山不异，白玉无瑕。",
            "茫茫流水，扰扰黄花。",
            "有佛处纤毫不立，无佛处万别千差。",
            "长安路上未归客，寻溪由自摘杨花。"
        ],
        "title": "颂古二十一首  其七",
        "id": "d7efdc47-65c1-4237-93a6-b355e5149e9a"
    },
    {
        "author": "释正觉",
        "paragraphs": [
            "侍者来言报大王，赵州曾揖下禅床。",
            "怜儿不觉傍观丑，争奈全身在帝乡。"
        ],
        "title": "颂古二十一首  其八",
        "id": "9246ba81-47fc-4f07-b51a-8f7e85ffbb52"
    },
    {
        "author": "释正觉",
        "paragraphs": [
            "出羣须是英灵汉，敌胜还他师子儿。",
            "选佛若无如是眼，假饶千载亦奚为。"
        ],
        "title": "颂古二十一首  其九",
        "id": "458b2524-2d08-4d44-be84-cacc4892fbb9"
    },
    {
        "author": "释正觉",
        "paragraphs": [
            "杀人不眨眼，救人须出手。",
            "论实不论虚，合升始为斗。"
        ],
        "title": "颂古二十一首  其一○",
        "id": "3e89b717-f89b-494e-84c0-60af4d89236d"
    },
    {
        "author": "释正觉",
        "paragraphs": [
            "学道须教正眼开，莫将狂解意中猜。",
            "脱鞋龟上人难会，遂使携囊特地来。"
        ],
        "title": "颂古二十一首  其一一",
        "id": "6122ed9d-a003-4bb2-8513-806444518d37"
    },
    {
        "author": "释正觉",
        "paragraphs": [
            "识法者惧，欺敌者亡。",
            "水中辨乳，须是鹅王。"
        ],
        "title": "颂古二十一首  其一二",
        "id": "656fed68-9d3f-43cd-ab1c-c8a73a239965"
    },
    {
        "author": "释正觉",
        "paragraphs": [
            "双盲入暗路崎岖，日落栖芦暂得苏。",
            "争似石人眠半夜，免教舜让守林居。",
            "须知花绽非干木，无脚行时早触途。",
            "昨朝风起长安道，元是昆仑进国图。"
        ],
        "title": "颂古二十一首  其一三",
        "id": "9c502b37-028a-4e3d-b716-334f4f26c3b7"
    },
    {
        "author": "释正觉",
        "paragraphs": [
            "渠非老朽，不礼不受。",
            "威音世前，毗卢顶後。",
            "把定壶中白日长，触着匣内青蛇吼。",
            "良医叮嘱病人，服药不如忌口。"
        ],
        "title": "颂古二十一首  其一四",
        "id": "de226e95-ff50-4784-8966-b63afee7a6d4"
    },
    {
        "author": "释正觉",
        "paragraphs": [
            "即日贵人，旧家贫汉。",
            "兄弟相承，尊卑互换。",
            "向晚途中眼不开，夜明帘外机旋转。",
            "骑牛戴帽异中来，百炼真金色不变。"
        ],
        "title": "颂古二十一首  其一五",
        "id": "6321255f-f1c6-4bd4-a313-0f5974134090"
    },
    {
        "author": "释正觉",
        "paragraphs": [
            "大地火发，间不容发。",
            "南海昆仑，天寒不袜。",
            "祖祖相传，一头搕𣜂。"
        ],
        "title": "颂古二十一首  其一六",
        "id": "33cdbd90-97c9-4bb3-978a-51180b058146"
    },
    {
        "author": "释正觉",
        "paragraphs": [
            "无人接得渠，遗逼马相如。",
            "果来桥上也，记得柱头书。"
        ],
        "title": "颂古二十一首  其一七",
        "id": "74defcc9-f850-42ba-80cf-e27d864bb32b"
    },
    {
        "author": "释正觉",
        "paragraphs": [
            "无人识得渠，棋局醉樵夫。",
            "回头斧柯烂，大海亦成枯。"
        ],
        "title": "颂古二十一首  其一八",
        "id": "4ce1286a-a79c-4b00-b60c-9152e81cca25"
    },
    {
        "author": "释正觉",
        "paragraphs": [
            "雪老大开方便路，低头却入庵中去。",
            "者僧有眼恰如盲，却被岩头行一步。",
            "者僧好休不肯休，依然依路去悠悠。",
            "元来不会雪峯意，却被岩头瓮赣头。"
        ],
        "title": "颂古二十一首  其一九",
        "id": "4c26911c-b588-4582-8175-bc33f34c546c"
    },
    {
        "author": "释正觉",
        "paragraphs": [
            "翡翠帘垂，丝纶未济。",
            "紫罗帐合，视听难通。",
            "犯动毛头，月升夜扃。",
            "密移一步，鹤出银笼。",
            "脱身一色无遗影，不坐同风落大功。"
        ],
        "title": "颂古二十一首  其二○",
        "id": "8516a4de-6877-4acf-9b1f-c23ef5b9d3c3"
    },
    {
        "author": "释正觉",
        "paragraphs": [
            "大众退後，衲僧去就。",
            "岂用机关，那容体究。",
            "蓑翁老熟惯风波，桡棹不施船放溜。"
        ],
        "title": "颂古二十一首  其二一",
        "id": "1037f5ec-7188-4671-98e1-bd1a8b7502a2"
    },
    {
        "author": "释正觉",
        "paragraphs": [
            "智门真得祖家风，放出云门广长舌。",
            "大智如愚，大巧若拙，用尽工夫参不彻。",
            "莫于平地上增堆，休向虚空里钉橛。"
        ],
        "title": "颂古二十一首  其二二",
        "id": "efc21c99-23cb-494e-994f-fcedccdb08a9"
    },
    {
        "author": "释正觉",
        "paragraphs": [
            "句里明宗则易，宗中辨白则难。",
            "冻鸡未报家林晓，隐隐行人过雪山。"
        ],
        "title": "偈",
        "id": "6fd110dc-091c-4526-83dc-8b0666c1ee22"
    },
    {
        "author": "释正觉",
        "paragraphs": [
            "哀猿叫落中岩月，野客吟残夜半灯。",
            "此景此时谁会得，白云深处坐禅僧。"
        ],
        "title": "雪窦中岩夜坐",
        "id": "e3cf7d6e-3e2f-4665-bc09-874825dfb6df"
    },
    {
        "author": "释正觉",
        "paragraphs": [
            "水流百折山苍苍，古寺秋容横野航。",
            "明月初濡寒露白，篱花似趁重阳黄。",
            "道人心已老松石，学子胆须磨雪霜。",
            "默默澄源坐兀兀，游鱼沙鸟静相忘。"
        ],
        "title": "题奉化西峰圆觉禅院",
        "id": "db85cb04-d8f7-4f8d-9fdc-285d556b9863"
    },
    {
        "author": "释正觉",
        "paragraphs": [
            "棋局未散芭蕉仙，樵夫柯烂海成田。",
            "长堤抗潮人得路，淡水没胫牛加鞭。",
            "天云晚晴深似绮，禾稻日茂浓如烟。",
            "白米软炊供众饱，心空选佛石头禅。"
        ],
        "title": "治涂田",
        "id": "f0eb589e-48d9-49e2-a827-77b91ac53fb2"
    },
    {
        "author": "张元干",
        "paragraphs": [
            "赫赫紫岩，白虹贯渊。",
            "玉生其中，匪雕匪镌。",
            "登于廊庙，圭璋浑全。",
            "温如之质，所宝象贤。"
        ],
        "title": "紫岩九章章八句上寿张丞相  其一",
        "id": "824a5a78-970c-4e4e-b486-d9896aa975cc"
    },
    {
        "author": "张元干",
        "paragraphs": [
            "紫岩赫赫，众山维则。",
            "秉国之钧，百僚是式。",
            "志殄仇方，力复明辟。",
            "时方中兴，勋冠今昔。"
        ],
        "title": "紫岩九章章八句上寿张丞相  其二",
        "id": "f84af379-e2a5-40f9-b37e-2f143ec784b3"
    },
    {
        "author": "张元干",
        "paragraphs": [
            "紫岩高兮，上摩穹窿。",
            "雨露润泽，风云会同。",
            "表宋宗臣，礼泰智崇。",
            "皇以昭之，简在帝衷。"
        ],
        "title": "紫岩九章章八句上寿张丞相  其三",
        "id": "2b6f056b-0e8a-4bb0-aadf-aaea04086829"
    },
    {
        "author": "张元干",
        "paragraphs": [
            "紫岩广兮，作镇坤位。",
            "尽臣之道，厚德以载。",
            "开国南阳，厥绪光大。",
            "是似是续，福禄未艾。"
        ],
        "title": "紫岩九章章八句上寿张丞相  其四",
        "id": "d818ec9b-2225-4bde-bcce-af5416350d90"
    },
    {
        "author": "张元干",
        "paragraphs": [
            "瞻彼紫岩，降神所储。",
            "进退有度，威仪甚都。",
            "粤自己未，帅于无诸。",
            "以忠以孝，奉承安舆。"
        ],
        "title": "紫岩九章章八句上寿张丞相  其五",
        "id": "04ab8757-7e4b-4883-82be-8103000971e8"
    },
    {
        "author": "张元干",
        "paragraphs": [
            "北堂之尊，命妇称首。",
            "逢是谷旦，酌以大斗。",
            "公如老莱，衣衮裳绣。",
            "式歌且舞，以介眉寿。"
        ],
        "title": "紫岩九章章八句上寿张丞相  其六",
        "id": "acad736d-541a-46e8-a04b-37e72b855750"
    },
    {
        "author": "张元干",
        "paragraphs": [
            "土宇未复，繄公辟之。",
            "士风未变，繄公革之。",
            "军律未振，繄公鼓之。",
            "国论未定，繄公断之。"
        ],
        "title": "紫岩九章章八句上寿张丞相  其七",
        "id": "05c6fd50-d91c-4982-8ce3-21883a83e9fe"
    },
    {
        "author": "张元干",
        "paragraphs": [
            "来朝伊何，筑堤于沙。",
            "对扬伊何，言宣其麻。",
            "明明天子，坐于正衙。",
            "徯公来归，相我邦家。"
        ],
        "title": "紫岩九章章八句上寿张丞相  其八",
        "id": "37ebaa79-c8d2-4e39-9374-2a2c6a06d1a3"
    },
    {
        "author": "张元干",
        "paragraphs": [
            "紫岩之松，在涧之沚。",
            "下有茯苓，兔丝蔓只。",
            "结为琥珀，深根固柢。",
            "愿公难老，受兹燕喜。"
        ],
        "title": "紫岩九章章八句上寿张丞相  其九",
        "id": "eea8024f-77f0-4e30-8ea8-98e230e0e568"
    },
    {
        "author": "张元干",
        "paragraphs": [
            "寒水遶近郭，栖鸦蔽高原。",
            "映带幽人居，暝色起草根。",
            "衡门东南开，浊河日夜奔。",
            "所喜古堤月，初出烟江村。",
            "不入城市久，懒访亡与存。",
            "羡子了万事，坐以一气春。"
        ],
        "title": "雒阳陈去非自符宝郎谪陈留酒官予时作丞澶渊旧僚友也有诗次韵",
        "id": "a8a6c11d-6a48-4ea1-89e2-869ff9fb79b6"
    },
    {
        "author": "张元干",
        "paragraphs": [
            "湖垠取微径，窈窕松门深。",
            "中有古佛屋，閴无人足音。",
            "春云带飞雨，冷色来苍岑。",
            "孰知戎马盛，但见藤萝阴。",
            "平生云卧想，正欲幽梦寻。",
            "不减避世士，契此太古心。"
        ],
        "tags": [
            "西湖"
        ],
        "title": "丁未岁春过西湖宝藏寺作",
        "id": "cba63559-28b3-47a6-9d7e-0d9ccd98a7be"
    },
    {
        "author": "张元干",
        "paragraphs": [
            "语离三秋风，念子万里客。",
            "我独忧患余，几为死生隔。",
            "相逢忽眼明，照影俱头白。",
            "兰若清夜长，连床话畴昔。",
            "如何功名心，一旦乃冰释。",
            "卖药真徉狂，穿云忘迁谪。",
            "不然蔬笋肠，宁无瘴烟色。",
            "良由火枣成，内景充尺宅。",
            "下视陋九州，槐安等称国。",
            "绝怜蛮触争，亦复弄兵革。",
            "乱来更多事，老去觉世窄。",
            "归欤桃花源，斑衣作儿剧。",
            "此乐人所稀，今我那能得。",
            "他时南山南，寄书北山北。"
        ],
        "title": "乙卯秋奉送王周士龙阁自贬所归鼎州太夫人侍下",
        "id": "018ab369-03f6-42a1-8e6d-380b71a2a6e6"
    },
    {
        "author": "张元干",
        "paragraphs": [
            "秋来乏邻酤，近事采涂说。",
            "愁多费陶写，户小辄败阙。",
            "谁能空隐忧，判饮最良策。",
            "两公俱世豪，风味夺佳节。",
            "手酿瓮中春，香浮玉丹色。",
            "相饷走鸱夷，芳辛真妙绝。",
            "共赋醉乡诗，销磨闲日月。",
            "颇闻锁娉婷，回风舞流雪。",
            "何妨出房栊，满引快关膈。",
            "此念想当然，清尊可虚设。",
            "我老留瓯闽，感时梦淮浙。",
            "公其招故人，亦记未归客。"
        ],
        "title": "奉和希道新句兼简祖颖漕使",
        "id": "29ceea11-3eb4-4bcb-b778-90ef21c68f76"
    },
    {
        "author": "张元干",
        "paragraphs": [
            "老舒古君子，送客皆善类。",
            "觞行颇轩渠，一斗辄径醉。",
            "凉飔生白苹，落日照紫翠。",
            "骊驹虽在门，不下儿女泪。",
            "傥复逢湘累，更与问憔悴。"
        ],
        "title": "送舒希古",
        "id": "5166fe7f-2133-4404-a2e8-37e9d532fe7d"
    },
    {
        "author": "张元干",
        "paragraphs": [
            "天骄毒中原，国势苦日削。",
            "一为虚声摇，颠沛几失脚。",
            "翠华栖海隅，此戏亦太虐。",
            "忽闻哀痛诏，迸泪向寥寞。",
            "何当速悔祸，四海安耕凿。",
            "乃者浙西帅，望风先即却。",
            "坐令临安城，开关犹白着。",
            "只今锋镝余，寃鬼号冥漠。",
            "赏罚二大柄，倒持示微弱。",
            "岂无英雄人，戴宋心未薄。",
            "有如沈使君，忠义等筹略。",
            "始终誓复仇，志愿久已确。",
            "浮家来水村，避乱畏矰缴。",
            "行矣收功名，远过麒麟阁。",
            "气投平生欢，事付今夕噱。",
            "吾衰世无用，鼓勇徒矍铄。"
        ],
        "title": "过白彪访沈次律有感十六韵",
        "id": "de95e8c3-e1a7-42ce-bb1e-48d1f92b45fb"
    },
    {
        "author": "张元干",
        "paragraphs": [
            "暝色复已夕，雨声全未疏。",
            "掩关颇嗜卧，篝灯空照书。",
            "点滴闻瓦沟，决溜鸣阶渠。",
            "试作华屋想，未减严城居。",
            "大江汹波浪，旷野风号呼。",
            "那知三家村，有此一腐儒。",
            "是身在宇宙，何适非蘧庐。",
            "陵谷傥迁变，楼观皆空虚。",
            "安心无秘法，绝念忘畏途。",
            "生死尚可处，此境固有余。"
        ],
        "title": "七月三日雨不止後一日作",
        "id": "ffff2c06-fe88-4542-a513-56e9406059fe"
    },
    {
        "author": "张元干",
        "paragraphs": [
            "宦游适乐土，宴坐名乐斋。",
            "问君何独乐，胸中高崔嵬。",
            "轩裳傥来物，世途吁可哀。",
            "纷然鸡鹜争，陷穽成祸胎。",
            "不如寻蠹鱼，简编阅兴衰。",
            "万事付杯酒，百年俱劫灰。",
            "搘颐忽长啸，妙想从天回。",
            "人生行乐耳，勿为华发催。"
        ],
        "title": "题王岩起乐斋",
        "id": "1c0cad1e-5c5f-4c8d-a9c8-f83783848a94"
    },
    {
        "author": "张元干",
        "paragraphs": [
            "苍山崷崒中，殿古起野色。",
            "仰空象纬高，抚事戎马隔。",
            "三子俱人豪，语默有典则。",
            "安知今夕游，值此老宾客。",
            "危言惊鬼神，怀旧痛京国。",
            "寄书白帝城，问道屈原宅。",
            "三春闻竹枝，万里共凄恻。",
            "风来松柏悲，月落世界黑。",
            "相看炯不寐，袖手了无策。",
            "去去更酌泉，吾生易南北。"
        ],
        "title": "陪李仲辅昆仲宿惠山寺",
        "id": "2f1bde30-50ad-4023-bf26-333baeadfa64"
    },
    {
        "author": "张元干",
        "paragraphs": [
            "平生契所崇，晚得故人语。",
            "惊呼追曩游，世道今如许。",
            "中原鞠茂草，万里尽豺虎。",
            "天王巡江濆，对垒眺淮楚。",
            "未闻诛叛亡，快愤断腰膂。",
            "上复九庙雠，下宽四民苦。",
            "胸中有成奏，无路不容吐。",
            "天高云雾深，洒泣逃罪罟。",
            "朅来陪胜集，人物良可数。",
            "高氏父子贤，王甥兄弟窭。",
            "相过茶酒间，穷年简编处。",
            "丧乱共伤时，兴衰更怀古。",
            "假日聊销忧，信美非吾土。",
            "夜阑然薪归，被酒踏寒雨。",
            "买山结茅茨，我老竟何所。",
            "要当乔松根，白石仍同煮。"
        ],
        "title": "和韵奉酬王原父集福山之什",
        "id": "dd7fb31b-ce5c-4cc3-b92e-1bff6b706de2"
    },
    {
        "author": "张元干",
        "paragraphs": [
            "时流罕识真，特立取众忌。",
            "不有明眼人，谁止万口沸。",
            "古今冠盖场，毁誉固一致。",
            "胡为空门中，生灭亦滋炽。",
            "更怜晚学徒，遍参反谀媚。",
            "妄将宗派分，未必尽师志。",
            "要是鹰犬姿，乃出蛇鼠计。",
            "堂堂真歇师，的的示大意。",
            "所向古道场，衲子悉倾至。",
            "往年入吴闽，宴坐走檀施。",
            "继踵几尊宿，建立各超诣。",
            "南方祖令行，山川久增气。",
            "乃知羣魔怖，不乐佛住世。",
            "休歇云卧庵，谤焰息氛翳。",
            "欻然天门开，黄纸书广利。",
            "万态复现前，颇似厌权势。",
            "去来初何心，缘感本自契。",
            "悯兹象众衰，愿力救深弊。",
            "维师法梁栋，世道贵相济。",
            "露风吹海云，瘴岭发岩桂。",
            "欲挽衣裓留，意已万里外。",
            "我老卜後期，夜话炯不寐。"
        ],
        "title": "奉送真歇禅师往住阿育山兼简黄檗云峰诸老",
        "id": "f7851b31-1504-421a-ae45-1259783d985b"
    },
    {
        "author": "张元干",
        "paragraphs": [
            "忽辞鼓山行，便作径山去。",
            "道人孤飞云，腰包咄嗟具。",
            "两边兄弟间，杨岐一条路。",
            "禅许众人参，院要大家住。",
            "无是亦无非，何喜复何怒。",
            "同粥鼓斋钟，等灯笼露柱。",
            "佛眼接竹庵，云门透圆悟。",
            "尔则有师承，心共成佛祖。",
            "可笑世上儿，妄念分毁誉。",
            "石火电光中，毕竟什么处。",
            "所得能几多，造业不知数。",
            "生死到头来，请问末後句。",
            "穷汉未必穷，富汉岂真富。",
            "入门相见时，此话莫错举。"
        ],
        "title": "送言上人往见径山老十四韵",
        "id": "fd3bf8a6-7ef6-4088-8dcc-56af23d9a82a"
    },
    {
        "author": "张元干",
        "paragraphs": [
            "干坤忽震荡，土宇遂分裂。",
            "杀气西北来，遗毒成僭窃。",
            "议和其祸胎，割地亦覆辙。",
            "傥从种将军，用武寨再劫。",
            "不放匹马回，安得两宫说。",
            "巍巍开国初，真宰创鸿业。",
            "一统包八荒，受降临观阙。",
            "并州稍稽命，骈头亟膏钺。",
            "于今何势殊，天王狩明越。",
            "诸镇本藩翰，楚破阖城血。",
            "翠舆欲东巡，蹈海计愈切。",
            "诏下散百司，恩许保妻妾。",
            "瞻彼廉陛尊，孰与壮班列。",
            "肉食知谋身，未省肯死节。",
            "检校舆地图，宁复见施设。",
            "三吴素轻浮，伤弓更心折。",
            "四顾皆惊波，苍黄共呜咽。",
            "维兹艰危秋，贫士转疏拙。",
            "明年谷增贵，贤愚罔分别。",
            "何处置我家，患在建午月。",
            "故山盍早归，岂忧践霜雪。",
            "作意海边来，初非事干谒。",
            "责我卖屋金，流言尚为孽。",
            "汪公德甚大，游说情激烈。",
            "力救归装贫，一洗肝肺热。",
            "如公趋急难，正似古豪侠。",
            "行藏道甚明，亲养志先决。",
            "去矣茅三间，无问衣百结。",
            "他时期卜邻，此日尤惜别。",
            "请以兄事公，尺书未宜缀。"
        ],
        "title": "建炎感事",
        "id": "3e12a552-35db-48fe-baaa-224704b4bc0b"
    },
    {
        "author": "张元干",
        "paragraphs": [
            "孤云乘天风，飞入海上山。",
            "松声发鼓吹，导我登层峦。",
            "平生烟霞想，政在岩壑间。",
            "及兹百事懒，作意三日闲。",
            "聊将烧灯夜，付与儿辈看。",
            "来陪老禅伯，杖履同跻攀。",
            "曲折几藓磴，竹引春斓斑。",
            "窦口咽细泉，崖腹鸣飞澜。",
            "足疲眼界远，语乐心地安。",
            "倒景射西崦，晃荡云海宽。",
            "十年戎马後，集此兰若难。",
            "未必支许游，能尽宾主欢。",
            "暝色到峰顶，月光散林端。",
            "摩挲忘归石，告以幽遐观。"
        ],
        "title": "奉同黄檗慧公秀峰昌公丁巳上元日访鼓山珪公游临沧亭为赋十四韵",
        "id": "afe71293-dc3e-40e4-8467-ff461fedb75c"
    },
    {
        "author": "张元干",
        "paragraphs": [
            "黄鹄抟秋风，一举辄万里。",
            "飞鸣蓬蒿间，燕雀徒为尔。",
            "王郎志凌云，英妙良可喜。",
            "片言只字奇，采掇殊未已。",
            "乐从长者游，论事亦亹亹。",
            "知我中原时，早与大门齿。",
            "流落天南端，相过不相鄙。",
            "乃翁四男儿，君盖处其季。",
            "家世贤弟兄，自立要如是。",
            "古学傥有成，终身保无愧。",
            "陋哉斗筲人，惟见目前利。",
            "兹焉入三吴，索诗饯行李。",
            "何补仆马饥，聊复慰深意。",
            "可同洪乔书，尽付浙江水。",
            "今夕灯烛凉，便当茱菊醉。",
            "畏途重语离，瓶卧莫遽起。"
        ],
        "title": "九月一日与王季夷酌别为赋十六韵",
        "id": "905ef63e-2d6a-4d09-8def-b86019418c00"
    },
    {
        "author": "张元干",
        "paragraphs": [
            "胸次饱丘壑，乃觉轩裳轻。",
            "举世沈湎时，勇退公早醒。",
            "十年烟雨蓑，手种松杉成。",
            "苍根鬰寒雾，老色入户庭。",
            "栖心不争地，似欲毕此生。",
            "那知戎马际，亦使山房惊。",
            "四海方荡潏，积骸盈破城。",
            "公岂失策者，独留枯槁形。",
            "贼舟会稍远，请复安柴荆。",
            "暗泉杂夜雨，稚笋肥晨烹。",
            "起予归去来，故山今可行。",
            "胡为困羁旅，浩叹常吞声。"
        ],
        "title": "访周元举菁山隐居",
        "id": "38bc8992-b3b4-469a-83b5-6b269ba24e77"
    },
    {
        "author": "张元干",
        "paragraphs": [
            "伏波晚岁思少游，万事过眼如云浮。",
            "我生不乐城市隘，受性但惬林泉幽。",
            "稍同臭味自投合，肯与流俗相对酬。",
            "旅怀久已乏佳趣，白日政觉多闲愁。",
            "舂容大篇忽旁及，气象楚泽涵新秋。",
            "律严虽许强续尾，韵险岂复能画筹。",
            "逍遥一舸白太傅，蹴踏五字韦苏州。",
            "主人频夸小鬟舞，劝客且听吴娃讴。",
            "从来谁数折巾郭，重到似是栽桃刘。",
            "梦入江湖渺春水，何如此念随轻鸥。"
        ],
        "title": "次仲弥性所知陈丈大卿韵",
        "id": "d85c9a04-8450-41fe-8a67-d20467687002"
    },
    {
        "author": "张元干",
        "paragraphs": [
            "先朝相国今几家，我嗟夫子鬓已华。",
            "琼艘颇惯倒膏乳，老来手酿尊仍洼。",
            "百年弹指法界观，万事过眼天女花。",
            "聊学儿曹作春瓮，唤客取醉无等差。",
            "夜眠不觉体平粟，卯颊共眩朝蒸霞。",
            "养生妙处本无说，我辈岂解烧丹砂。",
            "糟床正可珠的皪，石鼎莫放声咿哑。",
            "东风遮幕雪埋屋，坎止斋中酒初熟。"
        ],
        "title": "东平刘左车坎止春歌",
        "id": "743e8369-8209-4cd8-b939-d8fef5e44a1f"
    },
    {
        "author": "张元干",
        "paragraphs": [
            "三年乌石僧房居，忍饥待次真臞儒。",
            "有意载酒问奇字，无事闭门抄异书。",
            "一行作吏去漳水，敛版趋廊参刺史。",
            "胸中豪气半销磨，稍觉风波生眼底。",
            "高郎高郎君莫嗔，举世未有如君贫。",
            "毁官不复谒时宰，老大甘为行路人。",
            "君今业已临民社，办取催科时下下。",
            "不然彭泽归去来，簿领笞榜何为哉。",
            "男儿策勋有时节，家世况自图云台。"
        ],
        "title": "送高集中赴漳浦宰",
        "id": "3a221c28-6d68-44bf-ad7f-fe73ac7da967"
    },
    {
        "author": "张元干",
        "paragraphs": [
            "关山往岁曾冰裂，跋马平坡千树雪。",
            "疏枝冷蕊最撩人，雪後生香微带月。",
            "醉中不数长短亭，狐裘拥鼻风前醒。",
            "十年丧乱岂记忆，一见新诗心目惊。",
            "平生公辈真豪友，意气相投共杯酒。",
            "祇今流落天南端，怅望中原莫回首。",
            "及身强健频看梅，此花到眼春光催。",
            "玉人风味正清绝，但欠雪月相徘徊。",
            "欲访城西寻醉语，竹篱茅舍知何许。",
            "携壶藉草傥不嗔，便与此花长作主。"
        ],
        "title": "信中居仁叔正皆有诗访梅于城西而独未暇载酒分付老拙其敢不承",
        "id": "bde08e88-cde3-44f9-a5d5-6abec0aec5e6"
    },
    {
        "author": "张元干",
        "paragraphs": [
            "君侯气挟飞仙骨，插脑伏犀高崒屼。",
            "荣枯过眼海一沤，出处何心兔三窟。",
            "养生得趣喜按摩，子夜不眠频叱咄。",
            "枕中玉函妙以微，肘後金精恍兮惚。",
            "我真蒲柳欲师承，刻画无盐恐唐突。",
            "似闻有意赠刀圭，倒卷逆流翻澥渤。",
            "世间万态古今同，政可忘言佯吃讷。",
            "杖藜未办饮菊潭，且看冥鸿秋灭没。"
        ],
        "title": "希道使君见遗古风谨次严韵",
        "id": "2f762a0e-6105-4ec7-914f-c77e82d31e80"
    },
    {
        "author": "张元干",
        "paragraphs": [
            "先生早贵当天升，文章尔雅传六经。",
            "腹包万卷书纵横，玉堂草制羣公惊。",
            "绣鞯绿发趋承明，意气已向沙堤行。",
            "出入四纪更宠荣，声华摩空鬰峥嵘。",
            "坐啸十郡历九卿，视公进退为重轻。",
            "圣神天子开延英，丞辖政地思仪型。",
            "中开香火祠殊庭，石林高卧忧苍生。",
            "五载筦钥司陪京，貔貅百万环屯营。",
            "大江千里依长城，控制勍敌坚其盟。",
            "诏书移镇来旆旌，山川草木知威名。",
            "潢池桴鼓令不鸣，尽归戏下息鬬争。",
            "维师鹰扬宇宙清，指顾号令驱风霆。",
            "小试擒纵孰敢撄，部曲爱戴如父兄。",
            "太阿龙泉发新硎，逆顺之势如建瓴。",
            "纶巾羽扇宽作程，韬略堂堂时俗评。",
            "乞师未用牛酒迎，胸次自有堂上兵。",
            "奸宄革面输忠诚，碧海不复鳄鲵腥。",
            "细数前辈存典刑，烂烂伴月唯长庚。",
            "岁时建巳岳降灵，三奇天运乙丙丁。",
            "良辰乐事非难并，香凝燕寝合鼓笙。",
            "舞翻流雪歌啭莺，儿孙遶膝奉兕觥。",
            "安舆彩服寿且宁，五福共应南极星。",
            "庞眉鹤骨超籛铿，清都绛阙吞蓬瀛。",
            "明年正拜居阿衡，炉锤造化推至诚。",
            "黼藻王度重丹青，云龙会遇真千龄。",
            "羲和日驭无亏盈，永佐火德辉炎精。"
        ],
        "title": "叶少藴生朝",
        "id": "b2c87c6b-a0b3-408b-92ab-a541c36f73f9"
    },
    {
        "author": "张元干",
        "paragraphs": [
            "羔豚蒸乳活脔牛，口腹造业夸炰羞。",
            "傥知晚食足当肉，一饱何苦多营求。",
            "先生睡美黑甜处，那闻钟鼓朝鸣楼。",
            "布衾竹枕自稳暖，此念灰冷百不忧。",
            "世间寝食乃日用，众生扰扰如蚍蜉。",
            "昔年我亦走南北，往反万里无停辀。",
            "胸中不作异乡县，有似坐阅十数州。",
            "云山浑如旧过眼，岁月不觉春已秋。",
            "宿君斋屋亦偶尔，更仆笑语久未休。",
            "夜阑各困且打睡，明日饥饱临时谋。"
        ],
        "title": "赋漳南李几仲安斋诗",
        "id": "503a9b1e-acb5-4611-9a15-e436b934b9d1"
    },
    {
        "author": "张元干",
        "paragraphs": [
            "云门道价倾缁白，一去如何经书尺。",
            "干竺宗旨超隐峰，客至不鸣斋後钟。",
            "杨岐儿孙真铁脊，二子等是僧中龙。",
            "平生我如拆韈线，老来要认本来面。",
            "忆昨二老初相知，竹炉拥衲清夜围。",
            "佛眼霜颅象懒瓒，圜悟辨口吞韩非。",
            "钟山往事无人识，我识二子因师得。",
            "楞伽一句作么生，请问同参俱本色。"
        ],
        "title": "次韵奉酬楞伽室老人歌寄怀云门佛日兼简干元老珪公并叙钟山二十年事可谓趁韵也",
        "id": "737e5461-4f94-474f-b102-9d18309ac119"
    },
    {
        "author": "张元干",
        "paragraphs": [
            "上人久住湖外游，辛亥春陷孔彦舟。",
            "长沙城中就驱掠，七十七日遭拘留。",
            "眼看杀人等蝼蚁，剑血洗尽湘川流。",
            "张帆方离道林岸，鼓枻已过巴陵楼。",
            "兵缠妖气草木暗，火炽凶焰云烟愁。",
            "衣冠子女半同载，俛首悲泣犹惊羞。",
            "蒙冲颇谙大风浪，舴艋或挂长戈矛。",
            "两舷矢集闹如雨，势欲欹侧争先投。",
            "相牵浮湛状菱荇，乍坠出没真凫鸥。",
            "众生流浪几生死，爱河苦海何时休。",
            "曹成马友互屠灭，偶尔不杀老比丘。",
            "枯颅茁发虮虱满，得脱性命非人谋。",
            "孰知贼党亦方便，日供斋钵仍茶瓯。",
            "南归数年闭户卧，故山精舍松飕飕。",
            "灰心一切本梦幻，返照逆照无人牛。",
            "细听此语重叹息，羣盗扫迹夫何忧。",
            "吾闽目前岂不乐，禾稻未获先麦秋。",
            "师来访我问居士，我若访师寻浄头。"
        ],
        "title": "赠庆绍上人",
        "id": "ded7fd3d-5d81-4510-9ed2-2c1a5b804582"
    },
    {
        "author": "张元干",
        "paragraphs": [
            "西峡门东晚潮上，涛头驾风高数丈。",
            "绝江艇子更扬帆，风水相吞两岸壮。",
            "中流荡潏思虑深，欲济未竟愁夕阴。",
            "贾客胡商数航海，忍死射利诚何心。",
            "不如遵陆困舆皂，九折羊肠复相恼。",
            "下临湍濑千仞渊，胥靡轻生履危道。",
            "我曹过计常私忧，垂堂之戒宁自尤。",
            "经营一饱亦细事，世乱畏涂归罢休。",
            "少年新进真儿剧，浪喜功名不量力。",
            "杀身无补误朝廷，天下英雄古难得。"
        ],
        "title": "西峡行",
        "id": "9341994c-62d5-435a-9f04-5993a51c966b"
    },
    {
        "author": "张元干",
        "paragraphs": [
            "君尝手校舆地图，上下千载铅黄朱。",
            "斯人魁磊岂假此，愿见克复东西都。",
            "胸中远略指诸掌，表里拄腹撑肠书。",
            "深知祸起取幽蓟，颇觉气王吞青徐。",
            "眼看僭伪忽亡灭，逆党未足劳诛锄。",
            "万方助顺事可卜，火运要是穹苍扶。",
            "兴衰拨乱戴真主，会扫氛祲开云衢。",
            "于今荆淮付诸将，控带川陜襟江湖。",
            "傥能倒用进筑法，更许世袭宏规模。",
            "两河境土不难办，狡寇胆落游魂孤。",
            "古今徒闻作戎首，中国礼义终如初。",
            "公家自有中兴相，雅意泰阶光六符。",
            "难兄难弟实间出，直欲并驾仍齐驱。",
            "承明入谒一见决，三迁故事登元枢。",
            "整顿干坤赖公等，我病只合山林居。",
            "残年正尔甚易与，不过二顷邻一区。",
            "平生故人半廊庙，老僧何患无门徒。",
            "与君痛饮遽成别，努力强饭供时须。",
            "男儿富贵亦细事，否泰相反分贤愚。",
            "酒酣起舞莫作恶，行矣自爱千金躯。",
            "本朝再造旧基业，速拯涂炭疲氓苏。",
            "勿令毫发有遗恨，文章尔雅华国犹其余。"
        ],
        "title": "奉送李叔易博士被召赴行在所",
        "id": "ae3dbc0b-56c1-45a2-bbc9-3409c68c9c77"
    },
    {
        "author": "张元干",
        "paragraphs": [
            "吴兴祠堂祀百世，凛凛英姿有生意。",
            "坐令异代干没儿，莫敢徜徉来仰视。",
            "唐家纲纪日陵迟，僭窃相连益昌炽。",
            "我公人物第一流，皇天后土明忠义。",
            "屹然砥柱立颓波，未觉羊肠隳坦履。",
            "欲回希烈叛逆心，老夫但知朝觐礼。",
            "年垂八十位太师，平生所欠惟死耳。",
            "死重泰山古所难，杞鬼窃柄犹偷安。",
            "安知我公本不死，汝曹有知当骨寒。",
            "丰碑法书屋漏雨，政与丹青照千古。",
            "天遣神物常守护，要使乱臣贼子惧。"
        ],
        "tags": [
            "泰山"
        ],
        "title": "拜颜鲁公像",
        "id": "692a6421-8fca-44e3-9d94-34591615778a"
    },
    {
        "author": "张元干",
        "paragraphs": [
            "无量劫来几相见，莫话南州与北县。",
            "居士向来业风吹，自合失却本来面。",
            "今年坐夏在鹤林，许我先驰海舟便。",
            "三山到日已秋深，且看山门骑佛殿。"
        ],
        "title": "祥符陵老许作先驰归闽因成伽陀赠别绍兴甲戌秋七月书于鹤林山",
        "id": "8489c158-03a8-411f-b44a-55cce4678dbb"
    },
    {
        "author": "张元干",
        "paragraphs": [
            "兰若黄门像，相望博陆居。",
            "衣冠尘亦暗，箫鼓祭全疏。",
            "草色侵荒迳，潮声过夕墟。",
            "遗风犹可想，吊古一觞余。"
        ],
        "title": "次韵唐彦猷所题顾野王祠与霍子孟庙对",
        "id": "69aabadb-71bd-4174-aee8-7e47b1ce18f8"
    },
    {
        "author": "张元干",
        "paragraphs": [
            "北客多流落，东村更寂寥。",
            "肯同清夜梦，不待故人招。",
            "月挂荒园竹，霜飞独木桥。",
            "听鸡休起舞，且共论天骄。"
        ],
        "title": "过宿赵次张郊居二首  其一",
        "id": "72e321b2-5e43-44c9-a3f6-81c204aa4062"
    },
    {
        "author": "张元干",
        "paragraphs": [
            "莫叹交游晚，相期岁月深。",
            "秋来初识面，老去要知心。",
            "灯火须更仆，杯盘取自斟。",
            "平生王霸术，袖手有微吟。"
        ],
        "title": "过宿赵次张郊居二首  其二",
        "id": "5d34ad71-5137-4aab-8e67-fd82e29c4066"
    },
    {
        "author": "张元干",
        "paragraphs": [
            "云物果何好，客愁今更新。",
            "坐来江月白，兴在雪篱春。",
            "我辈且同酌，公诗殊出尘。",
            "莫思淮海上，黑帜杂黄巾。"
        ],
        "title": "次韵奉和平叔亭林至日之什",
        "id": "fff7941d-3665-462a-9ac5-efc925afdcf7"
    },
    {
        "author": "张元干",
        "paragraphs": [
            "雨暗连兵气，花飞点客愁。",
            "寓居皆野寺，相过只扁舟。",
            "不作新塘去，还为後泖游。",
            "盘飧虽杞菊，得饱胜椎牛。"
        ],
        "title": "花飞",
        "id": "a647f089-f5e5-4be1-8431-ad82434787eb"
    },
    {
        "author": "张元干",
        "paragraphs": [
            "久客惊秋晚，怀归更送君。",
            "乱来俱避地，老去惜离羣。",
            "山阁杯浮菊，江城雁度云。",
            "行行经钓濑，时事不须闻。"
        ],
        "title": "送江子我归严陵",
        "id": "60bdc95b-4ae4-4f81-8a15-d2247e8dc312"
    },
    {
        "author": "张元干",
        "paragraphs": [
            "乱後今谁在，年来事可伤。",
            "云深怀故里，春老尚他乡。",
            "宁复论秦过，终当作楚狂。",
            "维舟短篱下，聊学捕鱼郎。"
        ],
        "title": "乱後",
        "id": "1d9bd532-08ce-436e-bdb6-768dff0d3d43"
    },
    {
        "author": "张元干",
        "paragraphs": [
            "诸将争传檄，羣凶尚阻兵。",
            "天旋黄屋正，日转赤墀明。",
            "丧乱多妖孽，经纶贵老成。",
            "鲸鲵终必戮，草木已知生。"
        ],
        "title": "返正",
        "id": "59368f9c-7520-4143-83ca-b97634c09da5"
    },
    {
        "author": "张元干",
        "paragraphs": [
            "闻说新居好，山樊卜筑深。",
            "药囊能济物，龟策少知音。",
            "四海忧黔首，中原尽绿林。",
            "直须期雪屋，夜棹去相寻。"
        ],
        "title": "冬夜有怀柯田山人四首  其一",
        "id": "c56d870c-2d6d-47db-903b-bbea2e9321f3"
    },
    {
        "author": "张元干",
        "paragraphs": [
            "坐阅干戈扰，输公已定居。",
            "生涯今易足，世态莫嗔渠。",
            "晷短全疏客，窗晴好对书。",
            "故山常入梦，何日到吾庐。"
        ],
        "title": "冬夜有怀柯田山人四首  其二",
        "id": "339844ba-225e-40da-87cb-d59384470d87"
    },
    {
        "author": "张元干",
        "paragraphs": [
            "客里了无况，乱来何止贫。",
            "淹留频换岁，老大更思亲。",
            "泥饮思田父，供粮乏故人。",
            "自怜归未得，不是白头新。"
        ],
        "title": "冬夜有怀柯田山人四首  其三",
        "id": "57776aa9-7b43-4c77-82ff-9c03ab8a04b9"
    },
    {
        "author": "张元干",
        "paragraphs": [
            "雅欲赋招隐，何堪吊战场。",
            "独看星错落，久立夜苍茫。",
            "羽檄来东越，风烟隔下塘。",
            "安闲随处有，冠盖莫相望。"
        ],
        "title": "冬夜有怀柯田山人四首  其四",
        "id": "3f41a8ec-725a-49fb-bbf8-0026689c8230"
    },
    {
        "author": "张元干",
        "paragraphs": [
            "一别三吴地，重来二十年。",
            "疮痍兵火後，花石稻粱先。",
            "山暗松江雨，波吞震泽天。",
            "扁舟莫浪发，蛟鳄正垂涎。"
        ],
        "title": "登垂虹亭二首  其一",
        "id": "23c0567f-ca87-4cb8-87bc-42cc145a0ca7"
    },
    {
        "author": "张元干",
        "paragraphs": [
            "熠熠流萤火，垂垂倒饮虹。",
            "行云吞皎月，飞电扫长空。",
            "壮观江边雨，醒人水上风。",
            "须臾风雨过，万事笑谈中。"
        ],
        "title": "登垂虹亭二首  其二",
        "id": "abfc1578-f6cc-44b3-a513-4c4f45d8a60e"
    },
    {
        "author": "张元干",
        "paragraphs": [
            "王孙朝谒去，功业叹流年。",
            "强项今三已，栖迟未九迁。",
            "笑谈曾击贼，谋畧合临边。",
            "秋雨长干路，归时且着鞭。"
        ],
        "title": "送赵公远往建康",
        "id": "a0a0520e-f82d-4879-86e1-779aaaabdb3a"
    },
    {
        "author": "张元干",
        "paragraphs": [
            "万里天南客，三年日至归。",
            "羣阴虽久否，吾道岂终微。",
            "顾我民称逸，如君遁正肥。",
            "鲸鱼波浪稳，云翼有时飞。"
        ],
        "title": "偶成寄友人",
        "id": "82c08dd2-ba20-4097-b50f-8498fbe61a80"
    },
    {
        "author": "张元干",
        "paragraphs": [
            "国步何多难，天骄据孟津。",
            "焦劳唯圣主，游说尽奸臣。",
            "再造今谁力，重围忌太频。",
            "风吹迁客泪，为洒属车尘。"
        ],
        "title": "感事四首丙午冬淮上作  其一",
        "id": "388aa528-0016-4ed8-9996-193a6e8a43c8"
    },
    {
        "author": "张元干",
        "paragraphs": [
            "血洒三城渡，心寒粘罕兵。",
            "洛师闻已破，陵邑得无惊。",
            "愤切吞妖孽，悲凉托圣明。",
            "本朝仁泽厚，会复见承平。"
        ],
        "title": "感事四首丙午冬淮上作  其二",
        "id": "10b99029-038f-4a4e-bd79-287fe6e416fc"
    },
    {
        "author": "张元干",
        "paragraphs": [
            "贼马环京洛，朝廷尚议和。",
            "伤心闻徇地，痛恨竞投戈。",
            "始望全三镇，谁谋弃两河。",
            "羣凶未葅醢，吾合老江波。"
        ],
        "title": "感事四首丙午冬淮上作  其三",
        "id": "11d873bb-a796-4bf2-9469-365a60e7b51a"
    },
    {
        "author": "张元干",
        "paragraphs": [
            "肉食贪谋己，几成国与人。",
            "珠旒轻遗贼，玉册忍称臣。",
            "四海皆流涕，三军盍奋身。",
            "不堪宗社辱，一战靖边尘。"
        ],
        "title": "感事四首丙午冬淮上作  其四",
        "id": "800182f3-8626-4b1f-9859-5e6b77c6dccf"
    },
    {
        "author": "张元干",
        "paragraphs": [
            "戎马来何速，春壕绿自深。",
            "要知龙虎踞，不受犬羊侵。",
            "九庙安全日，三军死守心。",
            "傥为襄汉幸，按堵见于今。"
        ],
        "title": "丙午春京城围解口号",
        "id": "d0ae4798-5c29-437a-a9ff-ede1e107d364"
    },
    {
        "author": "张元干",
        "paragraphs": [
            "老答书题懒，贫营口腹忙。",
            "未能忘壮志，讵肯变刚肠。",
            "晷短催寒急，灯明伴漏长。",
            "床头褚衾在，不怕满檐霜。"
        ],
        "title": "漫兴",
        "id": "24f13975-4341-4186-88ac-193085f05dfe"
    },
    {
        "author": "张元干",
        "paragraphs": [
            "吏道虽余事，人情要饱谙。",
            "家风端自守，句法有同参。",
            "南浦翻云浪，西山滴翠岚。",
            "折腰与趋走，政恐未能堪。"
        ],
        "title": "奉送富修仲赴南昌尉",
        "id": "1c64682c-a293-4e9e-891a-9bac46dc6b42"
    },
    {
        "author": "张元干",
        "paragraphs": [
            "林表登层阁，秋声隐暮钟。",
            "鸦归苦竹寺，雨闇乱云峯。",
            "屡乞留新句，重来访旧踪。",
            "松门罕车马，似喜老夫逢。"
        ],
        "title": "夜宿宗公丈室求诗甚勤为赋五字",
        "id": "8fba625c-5e92-4034-a4fe-86bba25bda65"
    },
    {
        "author": "张元干",
        "paragraphs": [
            "桑落冷篘玉，菊篱霜着天。",
            "飘零河朔饮，怅望竹林贤。",
            "乌有防前辙，青州贵下田。",
            "使君能遣骑，端为唤鱼船。"
        ],
        "title": "范才元参议求酒于延平使君邀予同赋谨次其韵",
        "id": "9fd8bd47-5cfb-4a6a-af1a-8f6a72f010e1"
    },
    {
        "author": "张元干",
        "paragraphs": [
            "今夕知何夕，真成累十觞。",
            "炉熏飘月影，蜜炬剪花香。",
            "政懒还诗债，无从发酒狂。",
            "故人怜久客，舞袖要须长。"
        ],
        "title": "次韵晁伯南饮董彦达官舍心远堂",
        "id": "325dc57b-f9fa-41f7-941c-96baac0cf98b"
    },
    {
        "author": "张元干",
        "paragraphs": [
            "一室维摩老，长年法喜游。",
            "苦心翻贝叶，痴坐写蝇头。",
            "可是文园病，何堪杞国忧。",
            "我知公健在，骨相合封侯。"
        ],
        "title": "喜钱申伯病起二首  其一",
        "id": "98fbe348-51ac-4ee7-a771-5450bd195149"
    },
    {
        "author": "张元干",
        "paragraphs": [
            "花飞伤宿雨，山润照清晨。",
            "念子经时卧，嗟予一味贫。",
            "稍闻疏药饵，遐想整衣巾。",
            "何日扶藜出，相陪醉晚春。"
        ],
        "title": "喜钱申伯病起二首  其二",
        "id": "9d911974-c4b9-422e-995e-5074201d9bfc"
    },
    {
        "author": "张元干",
        "paragraphs": [
            "惜别梅花雨，来归荔子秋。",
            "江帆成昨梦，云峤忽重游。",
            "共喜身长健，宁论客久愁。",
            "殷勤老居士，更为宝峯留。"
        ],
        "title": "叔易自三归吴同赴竹庵荔子之集二首  其一",
        "id": "50c263e4-2915-4275-a847-c988e51e6143"
    },
    {
        "author": "张元干",
        "paragraphs": [
            "客去云俱散，山空月正圆。",
            "不参藤树句，自透竹庵禅。",
            "骨法凌烟像，家声鼓瑟篇。",
            "直须陪叔季，急佐中兴年。"
        ],
        "title": "叔易自三归吴同赴竹庵荔子之集二首  其二",
        "id": "eb5996ea-9fb2-4114-8c45-531e5c2f80bc"
    },
    {
        "author": "张元干",
        "paragraphs": [
            "子去客昭武，今侬怀旧游。",
            "青山浑在眼，白发暗添头。",
            "旅食今安好，归程傥滞留。",
            "溪边因野步，试觅水明楼。"
        ],
        "title": "寄钱申伯二首  其一",
        "id": "dec60a2d-6fbb-42fd-a5df-991ac8d0d28b"
    },
    {
        "author": "张元干",
        "paragraphs": [
            "一点照今古，胸中殊了然。",
            "不妨为漫吏，可但号臞仙。",
            "丹荔盟犹在，凝香句未传。",
            "秋风稍凉冷，速办下滩船。"
        ],
        "title": "寄钱申伯二首  其二",
        "id": "7bc3ac36-e553-4550-9aa8-439ff813e65e"
    },
    {
        "author": "张元干",
        "paragraphs": [
            "云卧孤峯顶，斋余闭户眠。",
            "时容龙象众，来说葛藤禅。",
            "此日输真歇，平生最信缘。",
            "从渠魔起谤，把火漫烧天。"
        ],
        "title": "真歇老人退居东庵予过雪峰特访之为留再宿仍赋两诗  其一",
        "id": "a33e59ae-c490-4a7f-84fd-e8a317866430"
    },
    {
        "author": "张元干",
        "paragraphs": [
            "山月转松影，涧泉鸣夜窗。",
            "清谈虎溪远，痴坐鹿门庞。",
            "敌国终亡灭，边城合受降。",
            "晨钟发秋思，同梦绕三江。"
        ],
        "title": "真歇老人退居东庵予过雪峰特访之为留再宿仍赋两诗  其二",
        "id": "ed816c6d-cb3c-44d1-b261-3f9c13540e56"
    },
    {
        "author": "张元干",
        "paragraphs": [
            "不作市朝梦，生憎城郭居。",
            "前身真衲子，妄念入儒书。",
            "丘壑无疑老，轩裳久已疏。",
            "世人多大屋，争笑卖吾庐。"
        ],
        "title": "解嘲示真歇老人二首  其一",
        "id": "fadcbefa-9a1e-415d-83c3-b5e020b725d3"
    },
    {
        "author": "张元干",
        "paragraphs": [
            "毁誉何时了，鸡虫事可知。",
            "不妨遭点检，好在莫相疑。",
            "高爵非吾性，奇勋任尔为。",
            "道人元具眼，批判亦慈悲。"
        ],
        "title": "解嘲示真歇老人二首  其二",
        "id": "8e4833dc-b93c-40ff-9839-d460f781e84b"
    },
    {
        "author": "张元干",
        "paragraphs": [
            "真成风雨夜，精舍对床眠。",
            "去住非无数，行藏莫问天。",
            "十年濒瘴海，一棹破春烟。",
            "君自足归兴，不妨啼杜鹃。"
        ],
        "title": "申伯有行色会宿东禅次元韵",
        "id": "6556942a-f901-467a-b4ee-c0d99f9fba6d"
    },
    {
        "author": "张元干",
        "paragraphs": [
            "轩冕本无意，烟霞如有期。",
            "故人容野老，胜践见新诗。",
            "谁办兼忘世，公当急济时。",
            "春归仍送别，好在出山迟。"
        ],
        "title": "次折枢留题雪峰韵",
        "id": "649b3f1a-c96a-4f83-b630-10b5f5e1090c"
    },
    {
        "author": "张元干",
        "paragraphs": [
            "不见中秋月，长吟五字城。",
            "浮云有底急，清影可怜生。",
            "残夜四更句，故人千里情。",
            "与君同怅望，天上自分明。"
        ],
        "title": "次韵范才元中秋不见月",
        "id": "4d0a59ad-1f55-49da-8d5a-80eef35bf3bc"
    },
    {
        "author": "张元干",
        "paragraphs": [
            "老去犹为客，谁人念退居。",
            "相望千里路，赖有数行书。",
            "白晒犹堪寄，乌牛政忆渠。",
            "何时闻枉驾，竹里唤行厨。"
        ],
        "title": "次吕居仁见寄韵",
        "id": "8d80ab7d-26b6-4dfe-90c8-4d69d60c1508"
    },
    {
        "author": "张元干",
        "paragraphs": [
            "春光垂老日，北骑欲归时。",
            "王气如三捷，欢声定四驰。",
            "山河还旧贯，草木有余悲。",
            "拟颂中兴业，孤忠只自知。"
        ],
        "title": "次韵刘希颜感怀二首  其一",
        "id": "5ce86963-8b80-4de6-a7ad-d9e0f237f3ea"
    },
    {
        "author": "张元干",
        "paragraphs": [
            "避谤疏毛颖，推愁赖索郎。",
            "坐来春漏促，梦去畏途长。",
            "故国书题冷，新诗齿颊香。",
            "湖山虽好在，岁月已相忘。"
        ],
        "title": "次韵刘希颜感怀二首  其二",
        "id": "cf5a474b-19a3-4797-a6d8-8b10c5befb9b"
    },
    {
        "author": "张元干",
        "paragraphs": [
            "登楼乘暇日，唤客共浇愁。",
            "春去花犹发，阴浓雨未休。",
            "和诗真冷澹，得句总风流。",
            "能遣西邻老，殊无陋巷忧。"
        ],
        "title": "郭从范示及张安国诸公酬唱辄次严韵",
        "id": "2987c8a5-bf22-4071-a26d-9515ac364018"
    },
    {
        "author": "张元干",
        "paragraphs": [
            "闽粤诸侯地，春风尽去思。",
            "三年歌德政，万户绘生祠。",
            "位极聊方伯，谋深必帝师。",
            "待公安社稷，四海被恩私。"
        ],
        "title": "上张丞相十首  其一",
        "id": "17492980-d3d5-4307-957d-587c0571d27f"
    },
    {
        "author": "张元干",
        "paragraphs": [
            "广汉家山远，临川道路旁。",
            "安舆怀故垒，同气听甘棠。",
            "雪後风烟润，春归草木香。",
            "丹心驰魏阙，梦想万年觞。"
        ],
        "title": "上张丞相十首  其二",
        "id": "eeed93c9-1993-433a-92e9-9b4f355f97b4"
    },
    {
        "author": "张元干",
        "paragraphs": [
            "活国勋奇甚，平戎志未衰。",
            "肯从时论屈，自许世人知。",
            "豹尾遥临镇，蝉冠暂祝厘。",
            "天将擒颉利，露布舍公谁。"
        ],
        "title": "上张丞相十首  其三",
        "id": "90dc0014-3363-4a05-aa07-72d61056ac2c"
    },
    {
        "author": "张元干",
        "paragraphs": [
            "百六古今有，两宫开辟无。",
            "兴师诚刷耻，奋袂竞捐躯。",
            "必挟三灵助，能令万国孚。",
            "九宫驱六甲，何患五单于。"
        ],
        "title": "上张丞相十首  其四",
        "id": "dce7f3a7-dd0f-4670-9237-1f08bf956a50"
    },
    {
        "author": "张元干",
        "paragraphs": [
            "蠢尔天骄子，中原祸太深。",
            "野心殊叵测，内地任频侵。",
            "日昃那常晦，阳生自剥阴。",
            "德光非不僭，终识杀狐林。"
        ],
        "title": "上张丞相十首  其五",
        "id": "09aa8d00-cb90-43da-bc66-417c80c98a48"
    },
    {
        "author": "张元干",
        "paragraphs": [
            "国士多孤愤，君侯特长雄。",
            "玉墀曾复辟，铁券会论功。",
            "宇宙尊文物，华夷界土风。",
            "力扶炎运正，此意合苍穹。"
        ],
        "title": "上张丞相十首  其六",
        "id": "73ebf568-6c54-4716-981e-9eb58b74be73"
    },
    {
        "author": "张元干",
        "paragraphs": [
            "衮绣春秋富，旗常事业新。",
            "三迁推孟母，一德表商臣。",
            "任重能知止，功成合保身。",
            "傥容陪几杖，同访赤松人。"
        ],
        "title": "上张丞相十首  其七",
        "id": "b33f1e08-2344-4254-a9e2-7b895cd95b94"
    },
    {
        "author": "张元干",
        "paragraphs": [
            "贱子居闾里，明公总帅权。",
            "姓名谁比数，礼遇每周旋。",
            "老去无三窟，闲中有二天。",
            "知音何日报，愿见中兴年。"
        ],
        "title": "上张丞相十首  其八",
        "id": "08f7661f-dba6-4162-aa91-7112f5e9f8df"
    },
    {
        "author": "张元干",
        "paragraphs": [
            "罪放丙午末，归来辛亥初。",
            "不谈天下事，犹诵古人书。",
            "利病明诸掌，危疑儆後车。",
            "他时果无悔，载籍定欺予。"
        ],
        "title": "上张丞相十首  其九",
        "id": "fa489d62-b7ab-42a9-af33-3197536b5f88"
    },
    {
        "author": "张元干",
        "paragraphs": [
            "簪绂久已弃，行装今甚疲。",
            "买山如畧办，毕娶更奚为。",
            "小筑开三径，躬耕趁一犁。",
            "赖公霖雨手，忍赋语离诗。"
        ],
        "title": "上张丞相十首  其一○",
        "id": "d1124225-ea38-472c-9d01-967ae8fd45eb"
    },
    {
        "author": "张元干",
        "paragraphs": [
            "豹隐犹遮雾，鸾栖遂及瓜。",
            "绿林方在境，彩服径还家。",
            "世路久来险，人情何用嗟。",
            "胸中自丘壑，乐处是生涯。"
        ],
        "title": "送李文中主簿受代归庭闱",
        "id": "2fb1751e-c157-4c67-8321-aeadff716c89"
    },
    {
        "author": "张元干",
        "paragraphs": [
            "春江因送客，云峤更登临。",
            "精舍经行地，征人去住心。",
            "猿啼清梦断，花落晓窗阴。",
            "胜践成三宿，俱来此意深。"
        ],
        "title": "戊辰春二月晦日同栖鸾子送所亲过宝积题壁间",
        "id": "b8b433a9-2040-4c34-80bd-203bc4470e13"
    },
    {
        "author": "张元干",
        "paragraphs": [
            "上相生坤位，中兴运泰开。",
            "德威加异域，文武属全才。",
            "南极星躔焕，东方骑气来。",
            "下车逢诞日，喜色照樽罍。"
        ],
        "title": "代上张丞相生朝四首  其一",
        "id": "5be5550d-d24f-4d6c-a5af-6fe3eb2b7e34"
    },
    {
        "author": "张元干",
        "paragraphs": [
            "奇勋施社稷，万世许忠嘉。",
            "宾日扶神器，回天坐正衙。",
            "貂蝉峨上衮，鼗鼓拥高牙。",
            "暂屈临闽粤，重闻降白麻。"
        ],
        "title": "代上张丞相生朝四首  其二",
        "id": "d99ad9eb-f7e6-473d-963a-073d4e9cbc86"
    },
    {
        "author": "张元干",
        "paragraphs": [
            "坤维标厚载，任重出宗臣。",
            "眉宇如虹气，仪形似玉人。",
            "中兴真有相，命世必逢辰。",
            "霖雨聊均逸，余波润七闽。"
        ],
        "title": "代上张丞相生朝四首  其三",
        "id": "e57045eb-9fcf-4da9-9a6f-384fde7cca1a"
    },
    {
        "author": "张元干",
        "paragraphs": [
            "将相兼文武，谦光接下僚。",
            "舆情争快覩，善颂适生朝。",
            "勋业当兴宋，谋猷永佐尧。",
            "千秋迎寿母，忠孝称金貂。"
        ],
        "title": "代上张丞相生朝四首  其四",
        "id": "d70cbd3e-af9b-418b-8d4b-a7575d7e80cd"
    },
    {
        "author": "张元干",
        "paragraphs": [
            "炎景生贤佐，三朝火王时。",
            "德威虽敌畏，忠荩只天知。",
            "安国惊何久，收功会有期。",
            "他年调鼎地，黄发属公师。"
        ],
        "title": "李丞相纲生朝三首  其一",
        "id": "68b6689e-a2f1-4a38-b055-d812ac33cddc"
    },
    {
        "author": "张元干",
        "paragraphs": [
            "戡乱登廊庙，羣公数靖康。",
            "一身轻去就，百口恃安强。",
            "天意非难见，人情漫自凉。",
            "殷勤酌周斗，矍铄更鹰扬。"
        ],
        "title": "李丞相纲生朝三首  其二",
        "id": "be61bfda-ae38-4010-baa4-bad635a77eb8"
    },
    {
        "author": "张元干",
        "paragraphs": [
            "希世推英伟，行藏孰是非。",
            "横流曾砥柱，袖手且深衣。",
            "槐影摇黄合，星躔焕紫微。",
            "山林愚已老，衮绣看公归。"
        ],
        "title": "李丞相纲生朝三首  其三",
        "id": "352bfb44-6fa6-4f67-b1d7-f2cc2c51e467"
    },
    {
        "author": "张元干",
        "paragraphs": [
            "望表公师位，身兼将相权。",
            "三朝更出入，一德奉周旋。",
            "盍为苍生起，曾扶大厦颠。",
            "何知老宾客，拥篲扫新阡。"
        ],
        "title": "挽少师相国李公  其一",
        "id": "b9512725-b3c0-4e82-874b-880d0644a16d"
    },
    {
        "author": "张元干",
        "paragraphs": [
            "往在东都日，伤心丙午年。",
            "不从三镇割，安得两宫迁。",
            "抗议行营上，排奸御榻前。",
            "英风成昨梦，遗恨落穷边。"
        ],
        "title": "挽少师相国李公  其二",
        "id": "4f57de7d-9ec1-4e83-8185-1c1277174e60"
    },
    {
        "author": "张元干",
        "paragraphs": [
            "城守麾强弩，诸班果翕然。",
            "云梯攻正急，雨箭勇争先。",
            "中夜飞雷炮，平明破火船。",
            "如公真徇国，绘像冠凌烟。"
        ],
        "title": "挽少师相国李公  其三",
        "id": "bf51f323-5858-41fe-8312-9229ae5ff861"
    },
    {
        "author": "张元干",
        "paragraphs": [
            "壮志深忧国，丹心笃爱君。",
            "谤书兴众枉，谏疏在奇勋。",
            "风咽梁溪水，山悲湛岘云。",
            "空余双舞鹤，鼓吹不堪闻。"
        ],
        "title": "挽少师相国李公  其四",
        "id": "b8b9356e-7a92-46eb-806f-c8d7edb9f496"
    },
    {
        "author": "张元干",
        "paragraphs": [
            "泪尽西州路，碑留岘首名。",
            "买山缘荔子，为圃养黄精。",
            "所至登临地，犹疑步履声。",
            "堂堂真汉相，天忍閟佳城。"
        ],
        "title": "挽少师相国李公  其五",
        "id": "52a6ce55-c133-4b3d-926c-b7c749a108fe"
    },
    {
        "author": "张元干",
        "paragraphs": [
            "盛世黄门嗣，轻裘绿发时。",
            "伤心来故里，刮膜访良医。",
            "春雨铭旌暗，东郊薤露悲。",
            "人生得意早，遗恨在孤嫠。"
        ],
        "title": "挽寺丞许子如",
        "id": "0d182dc9-4fa9-4086-a8c2-a35a289529de"
    },
    {
        "author": "张元干",
        "paragraphs": [
            "零落梁溪客，何堪郑子悲。",
            "闭门专学易，拥鼻爱哦诗。",
            "臭味方投合，行藏罕遇知。",
            "他年乡饮酒，扬觯相威仪。"
        ],
        "title": "挽梦锡机宜寺簿  其一",
        "id": "d413656d-e0a2-458d-b02a-4752cfaaadf9"
    },
    {
        "author": "张元干",
        "paragraphs": [
            "太府坚辞掾，平阳顷着功。",
            "清贫名教乐，静退昔贤风。",
            "俛首稠人里，甘心正论中。",
            "胡然成鬼录，骨相本三公。"
        ],
        "title": "挽梦锡机宜寺簿  其二",
        "id": "d8c0af1f-efee-460b-b344-aa3afc7de423"
    },
    {
        "author": "张元干",
        "paragraphs": [
            "问疾方旬浃，殊惊不起传。",
            "所钦期异日，何意遽终天。",
            "图籍嗟空富，生涯众漫怜。",
            "保家宜有後，一角傥称贤。"
        ],
        "title": "挽梦锡机宜寺簿  其三",
        "id": "0a0c720e-21f9-4dc6-b3ea-77bb53748b34"
    },
    {
        "author": "张元干",
        "paragraphs": [
            "叹息宜春守，抽簪未乱归。",
            "不应徒告老，要是久知几。",
            "筑室聊遮雨，耘田止疗饥。",
            "杜门何悔吝，牖下敛朝衣。"
        ],
        "title": "挽林天和  其一",
        "id": "bb881d8a-dad5-4159-acca-ee0d53ec3c7f"
    },
    {
        "author": "张元干",
        "paragraphs": [
            "行配古君子，齿尊乡丈人。",
            "傥来名位晚，长往诔文新。",
            "薤露空悲腊，刍灵不见春。",
            "诸郎无过毁，寿考没元身。"
        ],
        "title": "挽林天和  其二",
        "id": "be6f481c-5f27-4360-8478-95981b2eaf5f"
    },
    {
        "author": "张元干",
        "paragraphs": [
            "画省何心入，轺车随分行。",
            "急难频太息，交友旧驰声。",
            "素月堕江影，白鸡悲夜鸣。",
            "绣衣无复出，部曲把铭旌。"
        ],
        "title": "挽李仲辅三首  其一",
        "id": "46e37f98-0191-4e1a-888b-0ac06c496218"
    },
    {
        "author": "张元干",
        "paragraphs": [
            "貌古期惊世，心夷合享年。",
            "交游称长者，风味配先贤。",
            "雁序飘零地，龙门寂寞边。",
            "不知谁作诔，着意翠珉镌。"
        ],
        "title": "挽李仲辅三首  其二",
        "id": "c3f7bf84-797f-4e20-b6f0-11e5ce2bcec0"
    },
    {
        "author": "张元干",
        "paragraphs": [
            "人生真寄尔，天问竟悠哉。",
            "三载重凶衅，一门皆异材。",
            "尚疑书未报，遽有讣先来。",
            "泪尽余青血，秋风万壑哀。"
        ],
        "title": "挽李仲辅三首  其三",
        "id": "6f680627-5191-4783-a956-41a99e0ab1d4"
    },
    {
        "author": "张元干",
        "paragraphs": [
            "早岁嫠居久，儒家守志贫。",
            "白头躬祭祀，老眼喜缝纫。",
            "哭妇无遗恨，怜孙不忍嗔。",
            "一朝违孝养，力疾叫苍旻。"
        ],
        "title": "彭德器北堂太夫人挽诗",
        "id": "f71622e8-2c8d-4760-b996-6d8fa5c6f218"
    },
    {
        "author": "张元干",
        "paragraphs": [
            "慈颜推寿相，懿范在吾乡。",
            "不待黄堂养，空遗紫诰藏。",
            "板舆悲骑省，鹤客吊龙骧。",
            "风卷铭旌去，松冈閟夜长。"
        ],
        "title": "刘建州母夫人难氏挽章",
        "id": "f7254db5-19d3-4c50-a4ac-42bed28b1075"
    },
    {
        "author": "张元干",
        "paragraphs": [
            "柱史生周室，仙源谱系崇。",
            "储星昭昴宿，降岳表神嵩。",
            "间气凭家世，宗臣挺祖风。",
            "梦求终作楫，猎卜果非熊。",
            "感遇云龙会，恩深雨露丰。",
            "折冲渊圣日，辉赫靖康功。",
            "社稷欹倾际，干坤震荡中。",
            "力扶神器正，坚守帝都雄。",
            "割地争三镇，回天定两宫。",
            "壮图期敉难，大节耻和戎。",
            "去国孤舟远，忧时百雉空。",
            "建炎欣翊戴，鸿庆袭光融。",
            "相印机衡重，兵权号令通。",
            "安危繄礼貌，进退肯雷同。",
            "巨屏频循抚，真祠示眷蒙。",
            "欢声逢谷旦，善颂达苍穹。",
            "弼亮需元老，平章合上公。",
            "五行推有本，六甲混无穷。",
            "再造邦基固，中兴大运隆。",
            "保民跻寿域，千载简宸衷。"
        ],
        "title": "李丞相生朝",
        "id": "0a040ed1-35a7-4b96-8fb7-4fb1ede7e80a"
    },
    {
        "author": "张元干",
        "paragraphs": [
            "凤历推炎德，宗臣系重轻。",
            "神开丹扆梦，人向紫岩生。",
            "昴宿秋旻迥，坤维玉露清。",
            "风云符感遇，草木畏威名。",
            "不有三灵助，宁无四海惊。",
            "大江元帝渡，细柳亚夫营。",
            "劲气吞妖孽，深谋厉甲兵。",
            "天旋黄屋正，日转赤墀明。",
            "茅土宜班数，山河旧着盟。",
            "济时登衮职，命世属阿衡。",
            "社稷扶持了，干坤整顿成。",
            "勋庸多部曲，陶冶遍公卿。",
            "牙帐罗旌棨，萱堂合鼓笙。",
            "诞辰尊寿母，善颂及难兄。",
            "庆积基墉固，源长福禄并。",
            "欲知貂珥贵，倍觉彩衣荣。",
            "象阙锋车召，沙堤相印迎。",
            "指麾烽燧静，翊戴泰阶平。",
            "老鹤三千岁，飞鹏九万程。",
            "百川浮巨斝，快饮吸长鲸。"
        ],
        "title": "张丞相生朝二十韵",
        "id": "44ab1463-15e7-4a2e-a3b9-73123d13b6df"
    },
    {
        "author": "张元干",
        "paragraphs": [
            "草草杯盘灿烛光，故人相对水云乡。",
            "涛江君去访秦望，丘壑我归为楚狂。",
            "活国未逢三折臂，忧时空转九回肠。",
            "绝怜明发成南北，梦寐全无夜太长。"
        ],
        "title": "次韵送友人过山阴郡时夜别于舟中",
        "id": "0034725b-c4cf-4274-930e-68cd0b4f23e2"
    },
    {
        "author": "张元干",
        "paragraphs": [
            "春来书札已西东，喜复相逢乱世中。",
            "万事变更唯舌在，三年流落转涂穷。",
            "云收野寺侵廊水，月挂孤帆送客风。",
            "剩欲留君明日住，夜阑难得一樽同。"
        ],
        "title": "喜王性之见过千金村",
        "id": "a020a030-f2f9-451a-84c6-9415810687ff"
    },
    {
        "author": "张元干",
        "paragraphs": [
            "平生自省宜三黜，老去何心望九迁。",
            "避地湖山聊复尔，脱身兵火想当然。",
            "浮家泛宅非无计，坎止流行本信缘。",
            "犹恐惊涛翻四海，直须化鹤作飞仙。"
        ],
        "title": "次江子我迁居韵",
        "id": "e24f3267-998f-4969-8b69-f6eb1b85b918"
    },
    {
        "author": "张元干",
        "paragraphs": [
            "海边游子日思归，新句劳君更置规。",
            "莫问人间多贝锦，正如天上有参旗。",
            "寄书只欲凭黄耳，去路谁能畏赤眉。",
            "定与故巢猿鹤老，此生无愧北山移。"
        ],
        "title": "次赵次张见遗之什韵",
        "id": "2dad40c5-62cc-4b2c-b8b3-a86a113a812f"
    },
    {
        "author": "张元干",
        "paragraphs": [
            "缭池剩欲开花径，傍舍先须作草堂。",
            "雨後不妨频检校，客来留得共徜徉。",
            "故园怪我归何晚，避地输君乐未央。",
            "待得功成方卜筑，岂如强健享风光。"
        ],
        "title": "过云间黄用和新圃",
        "id": "5d6acf91-49ef-4221-aa96-f871668c74ad"
    },
    {
        "author": "张元干",
        "paragraphs": [
            "气吞万里境中事，心老经年江上行。",
            "三径已荒无蚁梦，一钱不直有鸥盟。",
            "云收远嶂晚风熟，浪打寒滩春水生。",
            "鸿雁北飞知我意，为传诗句濮阳城。"
        ],
        "title": "兰溪舟中寄苏粹中",
        "id": "8a50464a-957d-46b3-a62e-200211ae68cd"
    },
    {
        "author": "张元干",
        "paragraphs": [
            "无端流落迫残年，三十南山访老禅。",
            "未契安心了难觅，不如同世且随缘。",
            "频移竹几负寒日，旋拾松梢炊晚烟。",
            "珍重孤云出山去，东西南北一青天。"
        ],
        "title": "别绶老",
        "id": "c1b460dd-9621-4fce-9507-0e0b628b6216"
    },
    {
        "author": "张元干",
        "paragraphs": [
            "夫差故国萦寒水，铁马南来忽振缨。",
            "城上昏鸦争接翅，舟中逐客谨逃名。",
            "胡笳怨处风微起，浊酒醒时梦易惊。",
            "飘泊似闻山寺近，真成夜半听钟声。"
        ],
        "title": "次江子我闻角韵",
        "id": "99fabf8a-aee5-4da0-9252-87e284feb491"
    },
    {
        "author": "张元干",
        "paragraphs": [
            "屏迹苕溪少往还，时危尤觉故人欢。",
            "相期腊尽屠苏酒，速享春来苜蓿盘。",
            "雪夜剧谈金贼入，风江绝叹铁衣寒。",
            "何年天上旄头落，并灭穹庐旧契丹。"
        ],
        "title": "次韵奉呈公泽处士",
        "id": "a80c7f5d-88e8-445b-b824-7e03cbc0fc68"
    },
    {
        "author": "张元干",
        "paragraphs": [
            "往昔升平客大梁，新烟然烛九衢香。",
            "车声驰道内家出，春色禁沟宫柳黄。",
            "陵邑祇今称虏地，衣冠谁复问唐装。",
            "伤心寒食当时事，梦想流莺下苑墙。"
        ],
        "title": "次友人寒食书怀韵二首  其一",
        "id": "853f6ea5-fae6-4d01-a86c-bb5949f0b9ec"
    },
    {
        "author": "张元干",
        "paragraphs": [
            "孤生投老急菟裘，万里云山已倦游。",
            "共喜石交逢异县，更陪彩笔赋春愁。",
            "无心俯仰犹多事，与世浮沉己拙谋。",
            "冷雨吹花作寒食，三杯软饱且眠休。"
        ],
        "title": "次友人寒食书怀韵二首  其二",
        "id": "f9882f49-629e-4edd-b739-7d42dbff5e1b"
    },
    {
        "author": "张元干",
        "paragraphs": [
            "筠庄主人何未归，溪畔长林穿翠微。",
            "此去功名时欲至，个中车马迹全稀。",
            "茅茨漏久蜗涎篆，篱落欹多蛛网围。",
            "公肯借庵容我老，为公朝夕扫柴扉。"
        ],
        "title": "访亲于连江因过筠溪叩门循行叹其荒翳不治有怀普现居士口占此章",
        "id": "f79fb42b-e4c1-4989-bf04-4979db1664bf"
    },
    {
        "author": "张元干",
        "paragraphs": [
            "王郎胸次鬰峥嵘，凿牖开轩不浪名。",
            "疾世政须论石友，绝交今已见方兄。",
            "我曹自笑真同病，吾道谁当为主盟。",
            "但得此心如此老，故人宁复负平生。"
        ],
        "title": "奉同公直圮老过应夫石友斋",
        "id": "ffcadac6-b5bc-4e14-aa67-55ec8f2b3ced"
    },
    {
        "author": "张元干",
        "paragraphs": [
            "修门一出十经春，相业时来自奋身。",
            "袖手深谋终活国，挥毫佳句且惊人。",
            "话言每许闻前辈，宾客何堪接後尘。",
            "待扫欃枪洗兵马，两翁玄语记天津。"
        ],
        "title": "宫使枢密富丈和篇高妙所谓压倒元白末句许予尤非所敢承谨用前韵叙谢",
        "id": "37784fe7-4bfd-4050-ab43-e1fff48dd7d3"
    },
    {
        "author": "张元干",
        "paragraphs": [
            "华裾绿发等青春，诗似机云定後身。",
            "家学乃翁真具眼，祖风当代岂凡人。",
            "字中仙爪便搔痒，句里灵犀解辟尘。",
            "万壑争流君看取，西兴从此是通津。"
        ],
        "title": "子立昆仲垂和游天宫诗既工且敏义不虚辱再此见意",
        "id": "c863621f-c014-4494-983c-5afb7b02b103"
    },
    {
        "author": "张元干",
        "paragraphs": [
            "髫龀分携几见春，它时有恃独常颦。",
            "何期万里漂零後，忽报三巴信息真。",
            "素发轻安膺晚福，远怀悲喜望征人。",
            "王孙盛事今双美，及早归来奉紫宸。"
        ],
        "title": "端常观察被旨入蜀迎母夫人所得赠行诗文成巨轴矣临别亦辱见索匆遽中愧乏好语掇拾诸公余意勉成四韵",
        "id": "f3d124fa-cd88-4814-a878-173a2dd12ebb"
    },
    {
        "author": "张元干",
        "paragraphs": [
            "使君元自锦官来，百丈重寻滟滪回。",
            "化阅行年如伯玉，心成全德过王骀。",
            "把麾政尔人生贵，持橐终期间世才。",
            "莫问桃花今老矣，刘郎去後任渠栽。"
        ],
        "title": "次韵文老使君宗兄见赠近体佳什两篇仆与公别四十余年一旦邂逅情着于辞  其一",
        "id": "c5ce62ec-039a-4c4c-9fd1-715f1408f8af"
    },
    {
        "author": "张元干",
        "paragraphs": [
            "旧游兰若尽英才，坐上高谈亦壮哉。",
            "老去语音虽记忆，众中容貌各惊猜。",
            "津亭夜雨故人少，樽酒灯花乡信来。",
            "茂苑相逢话京洛，柂楼犹喜待春回。"
        ],
        "title": "次韵文老使君宗兄见赠近体佳什两篇仆与公别四十余年一旦邂逅情着于辞  其二",
        "id": "ce3e538e-6b82-43b2-80f2-062202168cac"
    },
    {
        "author": "张元干",
        "paragraphs": [
            "耳聋无用问新闻，矫首何妨目作昏。",
            "痴绝已甘投老境，背驰宁受乞怜恩。",
            "难陪年少从渠薄，赖得春回为我温。",
            "京洛交游频检校，渡江今有几人存。"
        ],
        "title": "冬夜书怀呈富枢密",
        "id": "610b4d77-5f90-43af-a15a-caaca37a8920"
    },
    {
        "author": "张元干",
        "paragraphs": [
            "赤县飘零未易逢，那知今夕一樽同。",
            "好招明月共清影，托与白云行太空。",
            "戃恍旧游如隔世，蹉跎壮志莫论功。",
            "两公秉烛还相对，情话从渠半醉中。"
        ],
        "title": "次韵赵元功赠李季言之什",
        "id": "33f49c87-ac1b-4a52-8d7e-6f45966b4f5a"
    },
    {
        "author": "张元干",
        "paragraphs": [
            "当时勇决径归休，更有人愚似我不。",
            "何许置锥宁免累，直须毕娶始无忧。",
            "频遭白眼伤流俗，谁向青门念故侯。",
            "客里题诗相慰藉，羡君椽笔合螭头。"
        ],
        "title": "次韵元功才友道中见贶因以解嘲",
        "id": "32398988-bfa4-4781-be38-ebe980691bcf"
    },
    {
        "author": "张元干",
        "paragraphs": [
            "君家诸父多人杰，半是平生亲旧间。",
            "莫话故园空矫首，相从逆旅足开颜。",
            "文元勋业金瓯字，昭德风流玉笋班。",
            "此去腾骧吐虹气，何由来伴老夫闲。"
        ],
        "title": "奉送晁伯南归金溪",
        "id": "82044614-5db7-47e8-95fe-a3186fb34877"
    },
    {
        "author": "张元干",
        "paragraphs": [
            "遮莫胡僧问劫灰，且陪东阁赋官梅。",
            "春梢惯识宫妆样，花信偏随驿使回。",
            "痛饮我曹身总健，浩歌谁怕老相催。",
            "疏枝气压羣芳尽，羞杀墙阴锦被堆。"
        ],
        "title": "奉简才元探梅有作兼怀旧游",
        "id": "3209b163-2bc9-42e8-b3fd-a11e8cd94bbb"
    },
    {
        "author": "张元干",
        "paragraphs": [
            "阳和生发验葭灰，但见江梅欠蜡梅。",
            "风味向人忘冷落，岁寒乘月重徘徊。",
            "从来对酒遭花恼，何独题诗被雨催。",
            "公子唾珠无限思，更看铁画写离堆。"
        ],
        "title": "才元思如涌泉愈和愈好晨兴遣骑扣门披衣疾读走笔再酬严韵",
        "id": "daa6999f-c18e-435c-9fee-8dc081fa0ecf"
    },
    {
        "author": "张元干",
        "paragraphs": [
            "夜饮华堂烛屡灰，暗香浮处数枝梅。",
            "坐中一笑对三粲，客里此欢能几回。",
            "醉後不知歌扇去，归时还是晓钟催。",
            "露浓月白溪桥路，但记羣山翠作堆。"
        ],
        "title": "奉酬才元席上所赋前韵",
        "id": "9722e401-a32a-476f-8a2a-dd45f9007641"
    },
    {
        "author": "张元干",
        "paragraphs": [
            "拥炉书帙易尘灰，览古临窗独对梅。",
            "未寤径须呼子慎，常奴何得比方回。",
            "虚名到底将安用，能事从来不受催。",
            "似许相过陪客醉，胸中那复有愁堆。"
        ],
        "title": "冬夜痴坐似闻才元作集有日矣因和前韵奉呈",
        "id": "2a79a53a-107c-4041-b17c-a0e459164099"
    },
    {
        "author": "张元干",
        "paragraphs": [
            "寒木高萝几曲溪，断碑零落卧荒祠。",
            "澄潭想像云头涌，悬瀑依稀雨脚垂。",
            "地轴漫烦龙虎战，天符那得鬼神私。",
            "茫茫造物殊难晓，要是为霖自有时。"
        ],
        "title": "游东山二咏次李丞相韵 鳣溪",
        "id": "6f6ec0bc-8c8a-4413-b4f3-d207bcc4630d"
    },
    {
        "author": "张元干",
        "paragraphs": [
            "公如谢傅暂闲身，我亦归来效季真。",
            "山屐数陪销暇日，诗篇常许和阳春。",
            "虚怀寄傲三休外，洗眼旁观万态新。",
            "谷口榴花解迎客，骑鲸端为谪仙人。"
        ],
        "title": "游东山二咏次李丞相韵 榴花谷",
        "id": "664f7088-2f33-4b83-99d7-7ae9439db639"
    },
    {
        "author": "张元干",
        "paragraphs": [
            "晨发芗城越数峯，我来师出失从容。",
            "白云遮日蔽秋寺，青嶂闻猿惊暮钟。",
            "世乱可无闲地隐，山深偏觉老僧慵。",
            "他年芋火谈空夜，雪屋松窗约过冬。"
        ],
        "title": "留寄黄檗山妙湛禅师",
        "id": "dde5f67d-f137-42a1-b323-ae61ab1345c3"
    },
    {
        "author": "张元干",
        "paragraphs": [
            "参陪仍许瘦筇支，长者登临敢後期。",
            "钟断白云飞雨过，月生青嶂夜凉时。",
            "心知胜地都忘睡，喜听连床共和诗。",
            "莲社风流增荔子，余生长健更何为。"
        ],
        "title": "用折枢韵呈李丞相二首  其一",
        "id": "6752af0d-7577-4bdc-bd16-0516a29a2dac"
    },
    {
        "author": "张元干",
        "paragraphs": [
            "莫问蒲萄出月支，不缘瓜枣访安期。",
            "轻红满地人慵扫，空翠沾衣雨足时。",
            "松荫晴泉听落涧，蝉嘶晚吹助裁诗。",
            "公乎此去归廊庙，无用山中怨鹤为。"
        ],
        "title": "用折枢韵呈李丞相二首  其二",
        "id": "d0f1cff9-5f11-4ab3-8ef4-1d0cd2f6efdf"
    },
    {
        "author": "张元干",
        "paragraphs": [
            "海山幻出化人宫，楼观新崇万指容。",
            "云雾入檐银色界，藤萝昏雨妙高峯。",
            "放怀久已参黄檗，雅志无疑伴赤松。",
            "欲去更闻狮子吼，忘归桥下兴犹浓。"
        ],
        "title": "再和李丞相游山",
        "id": "733c0fee-2f08-4cbd-b422-a31ea320cda2"
    },
    {
        "author": "张元干",
        "paragraphs": [
            "东麓坡陀尽梵宫，我来泉上照衰容。",
            "解衣又作茶瓜客，倚槛同看烟雨峯。",
            "何用苦吟凌鲍谢，要须高节配乔松。",
            "海冰永閟锥沙画，绝叹故人遗墨浓。"
        ],
        "title": "次钱申伯游东山韵二首  其一",
        "id": "89f05f6f-7790-4cd3-9c5d-e645b1c1a875"
    },
    {
        "author": "张元干",
        "paragraphs": [
            "扫榻开轩走寺宫，吾曹终日得从容。",
            "夕阳初落鳣溪路，云气半遮狮子峯。",
            "试问丹砂回白发，何如瀑布煮枯松。",
            "暮年纵有壮心在，归意已胜山色浓。"
        ],
        "title": "次钱申伯游东山韵二首  其二",
        "id": "c36a51ff-1305-4678-85a8-23e845047c23"
    },
    {
        "author": "张元干",
        "paragraphs": [
            "山人不省大明宫，怀昔幽寻自改容。",
            "庐阜东西二林寺，钱塘南北两高峯。",
            "百年有尽云归壑，万事无边月挂松。",
            "满院苍苔重到日，秋光欲滴向人浓。"
        ],
        "title": "次韵钱申伯游东山既归述怀之章",
        "id": "00cf410f-2771-42ba-b998-673ac810186c"
    },
    {
        "author": "张元干",
        "paragraphs": [
            "出守真成梦蚁宫，天台云色亦愁容。",
            "时来盍锡万钉带，仙去俄归羣玉峯。",
            "川上可惊如逝水，岁寒徒有後凋松。",
            "烦将老眼银河泪，共洒西风絮酒浓。"
        ],
        "title": "哭邹德久二首用前韵  其一",
        "id": "40cd0796-02c9-45e8-951f-adb405bde635"
    },
    {
        "author": "张元干",
        "paragraphs": [
            "穷达那知十二宫，由来与世不相容。",
            "乃翁极谏牵龙衮，百谪同愁割剑峯。",
            "前辈品题推玉树，平生忧患挺苍松。",
            "伤心身後夸君赐，泉路恩光底事浓。"
        ],
        "title": "哭邹德久二首用前韵  其二",
        "id": "c0c9330d-651b-4d89-8eaf-6adb490e877c"
    },
    {
        "author": "张元干",
        "paragraphs": [
            "女无美恶妬深宫，盛德如公果不容。",
            "何遽盖棺临禹穴，未应藏骨在秦峯。",
            "论文平日樽中酒，挂剑它年冢上松。",
            "点检交亲祇解少，存亡悲感老情浓。"
        ],
        "title": "再用前韵哭德久",
        "id": "130986c5-4ac7-45bd-95c7-5b612bec45c2"
    },
    {
        "author": "张元干",
        "paragraphs": [
            "风撼棠梨对殡宫，中郎谈笑孰形容。",
            "不居上界神仙府，当在补陀孤绝峯。",
            "至论每符磁石铁，长生空问茯苓松。",
            "九原可作还知否，底处返魂香最浓。"
        ],
        "title": "再用前韵重哭德久贤使君",
        "id": "e49f166b-d07a-4e83-9857-b8527d917b74"
    },
    {
        "author": "张元干",
        "paragraphs": [
            "和气从容一笑春，如公今是暂闲身。",
            "伊蒲馔设无多客，薝卜花繁正恼人。",
            "已遣炉熏通鼻观，更分茗碗瀹心尘。",
            "僧房长夏宜幽僻，杖屦频来愿问津。"
        ],
        "title": "与富枢密",
        "id": "8445bf84-19cc-43f2-ad27-fffe16d2488f"
    },
    {
        "author": "张元干",
        "paragraphs": [
            "谯门直北望燕山，乙巳年来例破残。",
            "可但中原仍祸结，谁令东粤独偷安。",
            "西师有请君侯力，南顾无忧圣虑宽。",
            "恶少至今犹胆落，云台须入画图看。"
        ],
        "title": "止戈堂  其一",
        "id": "27608b29-761a-4839-be2a-0dd1074e7d54"
    },
    {
        "author": "张元干",
        "paragraphs": [
            "八州贤牧喜休兵，千骑重来竹马迎。",
            "万瓦连甍存比屋，十年回首赖长城。",
            "举觞谈笑精明甚，缓带登临步武轻。",
            "多是门墙旧宾客，愿公黄发佐升平。"
        ],
        "title": "止戈堂  其二",
        "id": "3caf17f4-ec63-40af-86b0-e6d88daaf4de"
    },
    {
        "author": "张元干",
        "paragraphs": [
            "此生无意入修门，粗饱鸡豚短褐温。",
            "卜筑几椽临水屋，经营数亩傍山园。",
            "酒杯剩喜故人饮，书帙能遮老眼昏。",
            "身世颇同猿择木，功名谁问鹤乘轩。"
        ],
        "title": "次友人书怀  其一",
        "id": "d642fe92-7e93-4256-b7e3-1af09c85ad1f"
    },
    {
        "author": "张元干",
        "paragraphs": [
            "肠断春风杨柳花，中原何日再京华。",
            "将军未报歌三箭，乐府徒传舞两娃。",
            "会见敌营如竹破，不应淮甸又兵加。",
            "频年寒食常为客，强索芳樽乐有涯。"
        ],
        "title": "次友人书怀  其二",
        "id": "19700078-e2be-40cf-b0da-af791c6bbf17"
    },
    {
        "author": "张元干",
        "paragraphs": [
            "布谷催春惜雨干，白鸥江上未盟寒。",
            "且倾客子酴醾酒，共享先生苜蓿盘。",
            "我已悬车羞碌碌，公当鸣佩称珊珊。",
            "休文才思虽多病，可是空吟红药阑。"
        ],
        "title": "次友人书怀  其三",
        "id": "b6c2b15a-aa62-4d82-b23b-678271b07250"
    },
    {
        "author": "张元干",
        "paragraphs": [
            "坎壈如公莫怨天，谪居端是坐无毡。",
            "时来要自有归路，客散不妨频醉眠。",
            "云气久能浮蜃屋，雨声殊未透龟田。",
            "回思风雪围炉夜，何处联裘拥木绵。"
        ],
        "title": "和杨聪父闻雨书怀",
        "id": "38a5beec-a10a-4ef9-a85c-2dde2b9768a8"
    },
    {
        "author": "张元干",
        "paragraphs": [
            "珍重筠溪旧主人，我知明水是前身。",
            "如何一念初无过，便有多生未了因。",
            "止酒裙襦成厌杂，逃禅槌拂要比邻。",
            "云居嫡子重拈出，流布诸方此话新。"
        ],
        "title": "筠溪居士跳出随顺境界把住放行自在神通纵横妙用已是摸索不着妙现老子犹眨句中眼可谓善知识用心谨次严韵上呈",
        "id": "006f8b9b-8247-4e55-bb9a-de4463f4ea84"
    },
    {
        "author": "张元干",
        "paragraphs": [
            "十年迁客北归时，旁海相逢叹渺弥。",
            "枝上烟光忙蛱蝶，尊中风味夺酴醾。",
            "老来诗思真枯井，别後心情似乱丝。",
            "喜故将军殊矍铄，家山小筑未为迟。"
        ],
        "title": "次韵聪父见遗二首  其一",
        "id": "ab6eab13-e0bc-4749-8f00-3643e0d9b62f"
    },
    {
        "author": "张元干",
        "paragraphs": [
            "鸡屿洋边桃李秾，岸沙遮海暮云重。",
            "乘槎我自犯牛斗，掘狱谁何藏剑锋。",
            "世路肯遵前覆辙，交游谁识後凋松。",
            "此生但得长相见，一笑能轻禄万钟。"
        ],
        "title": "次韵聪父见遗二首  其二",
        "id": "d4845df4-0230-42eb-a72d-104ed6e7d818"
    },
    {
        "author": "张元干",
        "paragraphs": [
            "拙速还知胜巧迟，男儿功业要逢时。",
            "不妨唾面辱高马，似有泥坑规病鸱。",
            "老去尚堪苏子印，兴来须到习家池。",
            "此心毕娶无余事，且向春江理钓丝。"
        ],
        "title": "次聪父见遗韵",
        "id": "eceb2317-6ee0-40e0-b322-a112116ab3aa"
    },
    {
        "author": "张元干",
        "paragraphs": [
            "梁溪万折必流东，间气英姿叶梦熊。",
            "出入三朝推大老，险夷一节合苍穹。",
            "守关虎豹徒窥闯，得雨蛟龙定长雄。",
            "衮绣未归聊袖手，不妨闲作黑头公。"
        ],
        "title": "李丞相纲生朝三首  其一",
        "id": "5f16c1c0-d93f-4859-9e24-544c0c3825c8"
    },
    {
        "author": "张元干",
        "paragraphs": [
            "将坛丙午赞亲征，相印元年佐圣明。",
            "贼子乱臣俱破胆，皇天后土实同盟。",
            "扶持更系民休戚，进退元知势重轻。",
            "舍我其谁公健在，乞身赢得见升平。"
        ],
        "title": "李丞相纲生朝三首  其二",
        "id": "267f3a1a-98b6-42c7-b248-a5835881a5e5"
    },
    {
        "author": "张元干",
        "paragraphs": [
            "济世功名肯力为，风云遇合贵逢时。",
            "欲知辟谷师黄石，便是扁舟号子皮。",
            "後进忌能踰日月，敌人用间果蓍龟。",
            "福城东际笙歌地，且祝千龄醉荔支。"
        ],
        "title": "李丞相纲生朝三首  其三",
        "id": "312ff5a1-1266-454f-9641-76b257d92ffe"
    },
    {
        "author": "张元干",
        "paragraphs": [
            "天扶王室挺生申，瑞启中兴社稷臣。",
            "樽俎折冲常自任，庙堂康济更何人。",
            "秋风玉帐军容肃，冷月铃斋夜宴新。",
            "愿扫妖氛开寿域，衮衣端为转洪钧。"
        ],
        "title": "代上折枢彦质生朝二首  其一",
        "id": "0a261281-14b0-4b21-b6f2-b91dbc5a3d86"
    },
    {
        "author": "张元干",
        "paragraphs": [
            "秋水为神吉梦随，上公冠佩俨朝仪。",
            "风云感遇千龄会，日月依光四海知。",
            "笔阵词锋明藻色，龙韬豹略系安危。",
            "顽金从此归炉锤，岁岁门阑献寿诗。"
        ],
        "title": "代上折枢彦质生朝二首  其二",
        "id": "f1867291-8934-4cc4-ada2-c99f68cd94b5"
    },
    {
        "author": "张元干",
        "paragraphs": [
            "玉帐生朝香雾飞，秋风欲到碧梧枝。",
            "回思十载折冲地，还镇八州安静时。",
            "淇澳会须歌绿竹，渭滨犹待猎非罴。",
            "止戈堂上多珠履，争献庞眉春酒诗。"
        ],
        "title": "福帅生朝二首  其一",
        "id": "d5f6b02a-1bbe-4633-8d3d-dbc2b04e252e"
    },
    {
        "author": "张元干",
        "paragraphs": [
            "金貂赫奕照来仍，雅意诸郎以寿称。",
            "矍铄仪形千岁鹤，扶摇风力九霄鹏。",
            "黄云䆉䅉人皆醉，丹荔芳敷俎正登。",
            "请看君侯高阁宴，层梯无用一枝藤。"
        ],
        "title": "福帅生朝二首  其二",
        "id": "37049452-cf1a-43bf-b17b-66ffa848c3de"
    },
    {
        "author": "张元干",
        "paragraphs": [
            "绛节霓旌下九天，括苍初识地行仙。",
            "桃华海上三千岁，凤历人间五百年。",
            "可但彤弓寻节制，要知黔首望陶甄。",
            "香凝燕寝森兰玉，会见貂冠总附蝉。"
        ],
        "title": "叶少藴生朝三首  其一",
        "id": "2998ce3a-d5d0-4311-851b-d706c5553ef4"
    },
    {
        "author": "张元干",
        "paragraphs": [
            "绿发翱翔翰苑春，升平三辅已朱轮。",
            "诗成山谷句中眼，名应石林天上人。",
            "耆旧政须廊庙具，蕃宣聊寄股肱臣。",
            "生朝剩欲为公寿，醉里苹花度曲新。"
        ],
        "title": "叶少藴生朝三首  其二",
        "id": "d2a4791e-0353-459b-8f11-81f0a972a31b"
    },
    {
        "author": "张元干",
        "paragraphs": [
            "元戎玉帐凛霜威，谈笑何妨羽扇挥。",
            "平日丹心驰象阙，长年彩服奉慈闱。",
            "谁无五马人生贵，独有三奇命世稀。",
            "志在麟经成事业，颇闻天子诏公归。"
        ],
        "title": "叶少藴生朝三首  其三",
        "id": "70eba873-f61c-4246-8b8c-16efac09693c"
    },
    {
        "author": "张元干",
        "paragraphs": [
            "出处当师汉大夫，立朝常拟赋归欤。",
            "赐金端为供行乐，燕客犹疑是送车。",
            "欲识吴门重解组，要符潭府向移书。",
            "闻知剩有闲风月，宅相须留待小疏。"
        ],
        "title": "题企疏堂",
        "id": "e55885ca-3c5e-4198-b4e6-908965974a60"
    },
    {
        "author": "张元干",
        "paragraphs": [
            "小隐丹壶时凭栏，它年兴在跨黄班。",
            "不妨游戏橘中乐，政尔经营湖上山。",
            "谁识胸怀容万顷，聊将身世寓三间。",
            "故人有子犹流落，我辈逢渠转厚颜。"
        ],
        "title": "左举善人物高妙才具敏特要当为世用而乃携孥抚孤以不二价从事丹壶中其胸次讵可窥耶一日出示诸公篇轴邀老夫同赋义不可辞",
        "id": "60f4d04e-fef9-4d22-a0a1-1dbef67a4b5f"
    },
    {
        "author": "张元干",
        "paragraphs": [
            "老病无堪正坐贫，交游相见赖情亲。",
            "从渠造物小儿戏，不碍维摩老子神。",
            "三顾九迁成底事，一区二顷合由人。",
            "君侯论议高千古，略假毫端问大钧。"
        ],
        "title": "病中示彭德器",
        "id": "8209bf05-ae9f-4474-a4cf-7c653098611f"
    },
    {
        "author": "张元干",
        "paragraphs": [
            "眼看流辈上青云，拂袖归来昼掩门。",
            "心计岂容生事拙，时名长与故山存。",
            "不妨开径栽花卉，政复藏书遗子孙。",
            "八十光阴无可恨，聊歌楚些为招魂。"
        ],
        "title": "挽李丈然明",
        "id": "57bbcad8-50fc-45c0-9a61-7d4253c78656"
    },
    {
        "author": "张元干",
        "paragraphs": [
            "太一游行遍九宫，世间无地可宽容。",
            "坤维莫傍剑门阁，衡岳何依天柱峯。",
            "睨柱傥能回赵璧，思鲈安用过吴松。",
            "羣羊竞语遽如计，欲息兵戈气甚浓。"
        ],
        "title": "再次前韵即事",
        "id": "771ff696-1fb0-4de7-9962-60b292dfb43a"
    },
    {
        "author": "张元干",
        "paragraphs": [
            "长饥方朔笑侏儒，岁晚还惊大小余。",
            "客里论文聊把酒，闲来会面胜通书。",
            "薄寒欺醉悲清夜，孤月流光怅碧虚。",
            "何苦相逢又相别，不如供米寓僧居。"
        ],
        "title": "再用韵奉留聪父",
        "id": "56d89ec9-ce75-4510-9bbe-8fd527e5d1c3"
    },
    {
        "author": "张元干",
        "paragraphs": [
            "春风着意送将归，为赋清江落日低。",
            "惜别更留烹玉鲙，寓居长记对青猊。",
            "家山彼此归心速，歧路东西客梦迷。",
            "重把一樽成怅望，莺啼绿暗草凄凄。"
        ],
        "title": "辛酉别杨聪父",
        "id": "9edf2d26-ab78-40a4-9b6b-d4b44ff4e10b"
    },
    {
        "author": "张元干",
        "paragraphs": [
            "人欺季子弊貂裘，谁信班生万里侯。",
            "小隐故山今去好，中原遗恨几时休。",
            "春争残腊寒梅早，雨涩晴冬宿麦忧。",
            "老眼相看炯无语，浊醪何日更浇愁。"
        ],
        "title": "次韵陈德用明府赠别之什",
        "id": "0ffd7465-3d3c-4a8f-8e4a-565f0ffeafdb"
    },
    {
        "author": "张元干",
        "paragraphs": [
            "淮海元龙公辈流，何劳老手镇方州。",
            "雍容行色自登览，邂逅故人仍倡酬。",
            "眼界早惊云子熟，官期能为荔枝留。",
            "临分莫话中原事，想见家山只梦游。"
        ],
        "title": "希道使君弭节合沙馆奉太夫人游鼓山乃蒙封示所和梦锡赠行佳句辄次严韵少叙别怀",
        "id": "e9f15577-a47a-42ea-a4ca-5183b85296c4"
    },
    {
        "author": "张元干",
        "paragraphs": [
            "古涧寒泉可枕流，从渠庚伏在炎州。",
            "杖藜端欲事幽讨，杯酒未容相劝酬。",
            "坐上纵无居士客，山间聊为老禅留。",
            "临沧亭外忘归路，他日逢君望旧游。"
        ],
        "title": "希道使君入山再有佳句见及复次元韵因简老禅",
        "id": "6c9c4a13-3d98-4f53-9af1-1e31c54876d6"
    },
    {
        "author": "张元干",
        "paragraphs": [
            "江南一枝春，岁久暗香灭。",
            "怪得深夜寒，荒村映残雪。"
        ],
        "title": "龙眠墨梅",
        "id": "d65aa2d0-360e-4065-9bdc-8f572cdd3cb2"
    },
    {
        "author": "张元干",
        "paragraphs": [
            "苍官森古鬣，此君挺刚节。",
            "中有调鼎姿，独立傲霜雪。"
        ],
        "title": "岁寒三友图",
        "id": "64865271-cf81-4349-abfa-6ff9408ccaa5"
    },
    {
        "author": "张元干",
        "paragraphs": [
            "老眼惊花暗，斜枝落纸愁。",
            "晚来闻冷雨，幻出一篱秋。"
        ],
        "title": "墨菊",
        "id": "be1bd5aa-b2ca-4ff4-a4ba-25a5f482ff4f"
    },
    {
        "author": "张元干",
        "paragraphs": [
            "荦确有岱华势，轮囷无斤斧痕。",
            "我来翻君古锦，老眼洗尽眵昏。"
        ],
        "title": "次韵王性之题筱丛枯木",
        "id": "486cb2db-1917-46ed-afa6-bdbfd7d62c18"
    },
    {
        "author": "张元干",
        "paragraphs": [
            "了堂先生古遗直，贬剥私史专尊尧。",
            "二蔡怀奸首排击，始终大节不同朝。"
        ],
        "title": "上平江陈侍郎十绝  其一",
        "id": "f3f5bb94-b98e-45bd-a103-b7227da67d40"
    },
    {
        "author": "张元干",
        "paragraphs": [
            "灼见祸机宁有死，剖心立敌肯忘言。",
            "向来逆料无遗恨，彻底孤忠抱至寃。"
        ],
        "title": "上平江陈侍郎十绝  其二",
        "id": "1a285740-79ab-417c-9393-4551e9513419"
    },
    {
        "author": "张元干",
        "paragraphs": [
            "前贤一节皆名世，此道终身公独行。",
            "每见遗编须掩泣，晚生期不负先生。"
        ],
        "title": "上平江陈侍郎十绝  其三",
        "id": "f11c791e-a91d-4f7f-9c82-15c5098a3241"
    },
    {
        "author": "张元干",
        "paragraphs": [
            "南荒百谪愈不屈，便道忽闻天遣来。",
            "峨帽焚香姑拱立，果无片楮可成灾。"
        ],
        "title": "上平江陈侍郎十绝  其四",
        "id": "2117a75e-59b4-49dc-ac94-4466a3532935"
    },
    {
        "author": "张元干",
        "paragraphs": [
            "酒酣怒发上冲冠，四十年前庐阜南。",
            "杖履周旋痛开警，为言小子颇尝参。"
        ],
        "title": "上平江陈侍郎十绝  其五",
        "id": "3aacb36f-5126-4178-a994-90a246f0fa6d"
    },
    {
        "author": "张元干",
        "paragraphs": [
            "英灵精爽平生话，尚记先生苜蓿盘。",
            "仙去星辰终不灭，至今梦想骨毛寒。"
        ],
        "title": "上平江陈侍郎十绝  其六",
        "id": "31790853-da1f-436f-8016-7249ee419aa5"
    },
    {
        "author": "张元干",
        "paragraphs": [
            "功名啐啄与时同，譬似青天白日中。",
            "不觉片云随雨雹，适从何处运神通。"
        ],
        "title": "上平江陈侍郎十绝  其七",
        "id": "b1760193-c4a3-44ce-b130-2af15b86ff1a"
    },
    {
        "author": "张元干",
        "paragraphs": [
            "常佩了堂一则语，睢阳举似刘潞州。",
            "大期不复见丙午，二老信然成古丘。"
        ],
        "title": "上平江陈侍郎十绝  其八",
        "id": "6b4a7ea0-ed59-4df3-8051-9afbca465d1d"
    },
    {
        "author": "张元干",
        "paragraphs": [
            "先生许可能尊祖，词采今存干蛊身。",
            "碑版灿然垂世誉，要知忠肃有门人。"
        ],
        "title": "上平江陈侍郎十绝  其九",
        "id": "3f174a09-85bc-4ab6-aa2a-bbeaae0b60bd"
    },
    {
        "author": "张元干",
        "paragraphs": [
            "伤心顷拜公床下，一气飘零余几人。",
            "七十衰翁谁信及，话言端欲广书绅。"
        ],
        "title": "上平江陈侍郎十绝  其一○",
        "id": "3cf1cf98-1239-47f5-8743-27525adcd182"
    },
    {
        "author": "张元干",
        "paragraphs": [
            "老去何堪节物催，放灯中夜忽奔雷。",
            "一声大震龙蛇起，蚯蚓虾蟆也出来。"
        ],
        "title": "甲戌正月十四日书所见来日惊蛰节",
        "id": "bf68f831-6fbf-4413-a683-272512f15baf"
    },
    {
        "author": "张元干",
        "paragraphs": [
            "风雨声中过半春，泥深郊水阻游人。",
            "老夫不出浑闲事，但觉年来白发新。"
        ],
        "title": "走笔次廷藻韵二绝  其一",
        "id": "30c5de21-e73c-433b-9db2-9277204d3427"
    },
    {
        "author": "张元干",
        "paragraphs": [
            "小苏一物绝风流，竹杖芒鞋爱讨幽。",
            "招隐归来吐佳句，何时一笑共重游。"
        ],
        "title": "走笔次廷藻韵二绝  其二",
        "id": "a5ae7909-9825-4670-a7d1-7ff1b179326c"
    },
    {
        "author": "张元干",
        "paragraphs": [
            "卜室高垣桑柘边，空中来往尽飞仙。",
            "似闻一举三千里，更待成功上九天。"
        ],
        "title": "高尚居士  其一",
        "id": "ab1a1504-233d-48c8-98aa-c00cb4476ac9"
    },
    {
        "author": "张元干",
        "paragraphs": [
            "往在澶渊过我家，自怜凡骨走天涯。",
            "丹青始识先生面，点化何时一粒砂。"
        ],
        "title": "高尚居士  其二",
        "id": "15811509-4ef1-40a7-a090-e6305cb8d0b6"
    },
    {
        "author": "张元干",
        "paragraphs": [
            "从渠冷蕊篱边少，未放浮蛆瓮面空。",
            "高烛几时催夜饮，隔帘度曲也英雄。"
        ],
        "title": "祖颖漕使希道使君以绝句相酬答聊成二章解嘲并发一笑  其一",
        "id": "578bda52-378a-470f-94de-17723506ffb4"
    },
    {
        "author": "张元干",
        "paragraphs": [
            "熏炉玉暖云生岫，晓鉴鸾窥翠扫空。",
            "未许尊前听金缕，两公新句漫争雄。"
        ],
        "title": "祖颖漕使希道使君以绝句相酬答聊成二章解嘲并发一笑  其二",
        "id": "6e0ad63d-0697-4367-bf02-77abf1218b89"
    },
    {
        "author": "张元干",
        "paragraphs": [
            "向来敌帅窥吴越，稳泛楼船舍骑兵。",
            "开辟所无颠倒事，可能今日独横行。"
        ],
        "title": "次韵奉送李季言四首  其一",
        "id": "8a77072b-7a2a-407b-a08f-55b357ad8e4a"
    },
    {
        "author": "张元干",
        "paragraphs": [
            "藩镇各传新号令，山河那复旧提封。",
            "归时剩语骑鲸老，坚卧无如涧底松。"
        ],
        "title": "次韵奉送李季言四首  其二",
        "id": "1607d467-6bac-4a5d-9340-f5d4da859d9d"
    },
    {
        "author": "张元干",
        "paragraphs": [
            "几年脱迹冠冕窟，一味偷生兵火中。",
            "不见君家好兄弟，何人怜我最奇穷。"
        ],
        "title": "次韵奉送李季言四首  其三",
        "id": "8c01be20-ac9f-4617-bfd0-54d11b446d1e"
    },
    {
        "author": "张元干",
        "paragraphs": [
            "我辈避谗过避贼，此行能饱即须归。",
            "山川久有真消息，世上从渠闲是非。"
        ],
        "title": "次韵奉送李季言四首  其四",
        "id": "4bb5df5b-0f4b-40ae-9eb8-8a54d4503710"
    },
    {
        "author": "张元干",
        "paragraphs": [
            "遐想吴门人姓梅，高踪千古共徘徊。",
            "橘中傥有商山乐，不必胡僧问劫灰。"
        ],
        "title": "范才元道中杂兴  其一",
        "id": "e2547b13-916c-4a60-b34a-f156a8b17c1f"
    },
    {
        "author": "张元干",
        "paragraphs": [
            "山晚江寒春雨疏，比来消息定何如。",
            "竹舆行倦异乡县，赖得金楼引睡书。"
        ],
        "title": "范才元道中杂兴  其二",
        "id": "e3432279-e058-4e37-94d7-935b80799bb1"
    },
    {
        "author": "张元干",
        "paragraphs": [
            "底处烟林飞伯劳，春生诗思剩摇毫。",
            "归来准拟扶头醉，日射花梢三丈高。"
        ],
        "title": "范才元道中杂兴  其三",
        "id": "1b1543e5-5a98-4948-9e5f-163c5d635d5e"
    },
    {
        "author": "张元干",
        "paragraphs": [
            "君家鼻祖大范老，气压贺兰威凤鸣。",
            "文采风流今未泯，耳孙胸次似冰清。"
        ],
        "title": "范才元道中杂兴  其四",
        "id": "ca36c50c-3bfd-486f-b90a-1db9416bcf10"
    },
    {
        "author": "张元干",
        "paragraphs": [
            "名姓未能随老变，政须卜宅近前峯。",
            "看君决策上封事，揽取奇勋铭鼎钟。"
        ],
        "title": "范才元道中杂兴  其五",
        "id": "269f7b4e-4f46-4e91-897d-a2f5cf6758bd"
    },
    {
        "author": "张元干",
        "paragraphs": [
            "卷衲和云离五老，派分三峡济临川。",
            "兴波作浪从风鼓，莫学世流空度缘。"
        ],
        "title": "圆通秀禅师送逊公首座赴明水请",
        "id": "c57a172b-fd86-4d1e-a6e1-e8dcb01284c1"
    },
    {
        "author": "张元干",
        "paragraphs": [
            "浄因曾识楷山东，担板因缘古佛风。",
            "後代儿孙仰孤硬，能超五位见芙蓉。"
        ],
        "title": "伽陀二首送了可首座归四明  其一",
        "id": "9dd5283c-2564-4805-a5bf-3a6e532f523f"
    },
    {
        "author": "张元干",
        "paragraphs": [
            "问讯天童今老子，偶同庚甲事如何。",
            "他时要向山中去，容我一庵遮薜萝。"
        ],
        "title": "伽陀二首送了可首座归四明  其二",
        "id": "b0bcbf22-6e7a-476b-b89e-75160aa5bf69"
    },
    {
        "author": "张元干",
        "paragraphs": [
            "天上宝囊无尽藏，向来密赐被先王。",
            "自怜门下老宾客，燕寝饱曾闻妙香。"
        ],
        "title": "病起枕上口占三绝句奉呈公实峤之贤伯仲一笑  其一",
        "id": "346ed392-2061-4752-9d77-bf41e2ee1d56"
    },
    {
        "author": "张元干",
        "paragraphs": [
            "素馨茉莉及玫瑰，清馥浑同雪里梅。",
            "六入不分初病起，眼前欠此共徘徊。"
        ],
        "title": "病起枕上口占三绝句奉呈公实峤之贤伯仲一笑  其二",
        "id": "84df417d-62a3-40ea-b111-c3e5d6280abe"
    },
    {
        "author": "张元干",
        "paragraphs": [
            "海外绿洋来万里，齐驱黎母鹧鸪斑。",
            "肯分种种箧中富，不用公家金博山。"
        ],
        "title": "病起枕上口占三绝句奉呈公实峤之贤伯仲一笑  其三",
        "id": "0fddced8-b9a1-450b-9c92-ff319984df58"
    },
    {
        "author": "张元干",
        "paragraphs": [
            "寒梢的皪点昏鸦，雪後风前皎月华。",
            "结习未除羞老眼，更看淡墨幻空花。"
        ],
        "title": "题忠上人墨梅",
        "id": "5bf82fec-9b6a-45c2-abb6-35b87c9373ef"
    },
    {
        "author": "张元干",
        "paragraphs": [
            "叠嶂连娟入翠微，乔松蔽日有孙枝。",
            "江流不尽松声远，云栈行人力困时。"
        ],
        "title": "岷山万松图",
        "id": "74f7eede-4412-4ee9-8f98-79a17c2d2a02"
    },
    {
        "author": "张元干",
        "paragraphs": [
            "密雪飞花万木僵，南枝的皪待朝阳。",
            "还知百果输先手，政为孤根压众芳。"
        ],
        "title": "江梅",
        "id": "363de5c5-eb75-4282-8b4c-855558e5909f"
    },
    {
        "author": "张元干",
        "paragraphs": [
            "秋风着意菊丛黄，不怕东篱五夜霜。",
            "曾记南阳饮潭水，要令道骨合仙方。"
        ],
        "title": "菊",
        "id": "c9e5c52a-8cb6-4d71-8772-6adf3202e87a"
    },
    {
        "author": "张元干",
        "paragraphs": [
            "移根一户蟾光溢，分派银河地脉灵。",
            "定与苏仙双橘井，他年续入郦元经。"
        ],
        "title": "桂井",
        "id": "4abe6f1b-7f4c-45e9-8319-24c7b19af6c4"
    },
    {
        "author": "张元干",
        "paragraphs": [
            "人间日日有风波，不系虚舟奈若何。",
            "袖取平生济川手，行藏终与祖同科。"
        ],
        "title": "艅艎斋",
        "id": "85a4a614-a9c6-4e2f-8b5c-f2c58cc96c4d"
    },
    {
        "author": "张元干",
        "paragraphs": [
            "东坡喜雨事如此，吾舅名亭思不羣。",
            "不问两歧何许秀，且看十顷卷黄云。"
        ],
        "title": "麦秋亭",
        "id": "405058ab-ff7b-48a5-989f-7d89d37c424b"
    },
    {
        "author": "张元干",
        "paragraphs": [
            "此君风味极不浅，户外俗人来未曾。",
            "老石寒藤同一笑，我知公是在家僧。"
        ],
        "title": "题独爱轩",
        "id": "869999e8-9834-4f1e-a51d-881d7a1f41ff"
    },
    {
        "author": "张元干",
        "paragraphs": [
            "林端结阁小跻攀，四面岚光绕曲栏。",
            "佛法本来南北异，个中北望见南山。"
        ],
        "title": "寄题悠然阁三绝句  其一",
        "id": "aa9246d1-af0e-4600-90d9-ef7f8e4a9dac"
    },
    {
        "author": "张元干",
        "paragraphs": [
            "登临巧处属僧家，随分生涯度岁华。",
            "莫待藤萝满山月，时来倚杖数昏鸦。"
        ],
        "title": "寄题悠然阁三绝句  其二",
        "id": "10f0e396-0cb0-4733-8b19-e69b0753411f"
    },
    {
        "author": "张元干",
        "paragraphs": [
            "谁标此阁作悠然，万事无非信手拈。",
            "参得东篱把菊意，不妨老远引陶潜。"
        ],
        "title": "寄题悠然阁三绝句  其三",
        "id": "68db4bd3-e51e-4efa-92a4-bbe0aa29edd2"
    },
    {
        "author": "张元干",
        "paragraphs": [
            "万壑千岩一剡溪，漫天云冻雪风飞。",
            "人踪鸟迹俱沉绝，独有扁舟兴尽归。"
        ],
        "title": "跋赵唐卿所藏访戴图  其一",
        "id": "a58f30ff-5ec5-4c67-8d3a-772c0481b62b"
    },
    {
        "author": "张元干",
        "paragraphs": [
            "王孙胸次足丘壑，幻出山阴访戴图。",
            "草屋柴扉闭风雨，客来空去得知无。"
        ],
        "title": "跋赵唐卿所藏访戴图  其二",
        "id": "ae65cc00-f2c6-44f8-a3cc-b3782305404c"
    },
    {
        "author": "张元干",
        "paragraphs": [
            "玉局老仙天下人，平生爱与石传神。",
            "长江绝岛风涛里，千古常令墨色新。"
        ],
        "tags": [
            "长江"
        ],
        "title": "跋东坡木石",
        "id": "e5404d92-c84d-4324-ae3b-402af7ff89e6"
    },
    {
        "author": "张元干",
        "paragraphs": [
            "一苇浮江双履归，花开震旦共传衣。",
            "本来心印无文字，画到卢能足是非。"
        ],
        "title": "题六代祖师画像",
        "id": "257a25c9-8d85-4d70-b528-0c296ed7d5a8"
    },
    {
        "author": "张元干",
        "paragraphs": [
            "巾裹唐装本布衣，平生唯识一钟离。",
            "此中养得婴儿就，世上行尸有许悲。"
        ],
        "title": "吕公像  其一",
        "id": "c6fcdf2f-0dc7-4b04-8165-b1b4656700a5"
    },
    {
        "author": "张元干",
        "paragraphs": [
            "秋空一剑岳阳楼，醉里干坤日夜浮。",
            "五百年间兴废事，不知谁是赤松游。"
        ],
        "tags": [
            "岳阳楼"
        ],
        "title": "吕公像  其二",
        "id": "5ba2bb87-7c7e-4e38-802f-712c77ba9994"
    },
    {
        "author": "张元干",
        "paragraphs": [
            "落日孤烟过洞庭，黄陵祠畔白苹汀。",
            "欲知万里苍梧眼，泪尽君山一点青。"
        ],
        "tags": [
            "洞庭湖"
        ],
        "title": "潇湘图",
        "id": "a9cca1a9-a6d6-41b4-b444-d2c3ae7f8681"
    },
    {
        "author": "张元干",
        "paragraphs": [
            "老懒天教脱世纷，山川到眼失尘昏。",
            "绝怜千仞鸣飞瀑，一洒风中八表云。"
        ],
        "title": "跋米元晖瀑布横轴",
        "id": "5a2973ff-ebdc-4f25-af9c-1079af37c76b"
    },
    {
        "author": "张元干",
        "paragraphs": [
            "後湖醉卧已仙去，但有言句留人间。",
            "文采风流照千古，罗浮谁复遗金丹。"
        ],
        "title": "跋苏养直绝句後",
        "id": "a1d46e7a-6332-4068-a998-869aa6cade85"
    },
    {
        "author": "张元干",
        "paragraphs": [
            "千山忽暗雨来时，天末浓云送落晖。",
            "老眼平生饱风浪，犹怜别浦钓船归。"
        ],
        "title": "跋江天暮雨图",
        "id": "89bf1bec-2cc6-435a-b881-14667f791836"
    },
    {
        "author": "张元干",
        "paragraphs": [
            "石根盘屈老苍官，绝笔殷勤记岁寒。",
            "万里风云欲飞化，君家留得壁间看。"
        ],
        "title": "跋江贯道绝笔古松",
        "id": "ac52bcad-e5f5-45f3-8d6a-2608ba631ff9"
    },
    {
        "author": "张元干",
        "paragraphs": [
            "鼎彝勋业推元老，文采风流及後昆。",
            "家世从来耐官职，百年犹见典刑存。"
        ],
        "title": "雍熙堂",
        "id": "5d5ac0d2-5cce-4da6-b75d-9472314725c2"
    },
    {
        "author": "张元干",
        "paragraphs": [
            "古木寒藤挽我住，身非靖节谁能留。",
            "多惭不及鸾溪水，长向山前山後流。"
        ],
        "tags": [
            "庐山"
        ],
        "title": "游庐山",
        "id": "fe4a5487-c1de-4696-995a-41e40c969cf5"
    },
    {
        "author": "张元干",
        "paragraphs": [
            "两傅常存好老心，汉廷元自少知音。",
            "归来日日相娱乐，赖有君王旧赐金。"
        ],
        "title": "咏二疏",
        "id": "7c963af8-ca4e-415b-a3a2-5cda1594b85e"
    },
    {
        "author": "张元干",
        "paragraphs": [
            "往在识公日，我与儿曹俱。",
            "八龄初问字，双钩略摹朱。",
            "知为太学生，夙仰君子儒。",
            "契阔三十载，邂逅天一隅。",
            "追数半鬼录，宰上空美楰。",
            "所存复陆沉，隙中惊过驹。",
            "长者类太丘，祖风如魏謩。",
            "兵火已无屋，蓬蒿仍不锄。",
            "善藏武城刀，息驾王乔凫。",
            "功名有要路，矢石思捐躯。",
            "常挥铁如意，欲碎玉唾壶。",
            "书生无浪语，天骄今既诛。",
            "下如鸱夷子，扁舟归五湖。",
            "安用金谷园，坠楼烦绿珠。",
            "相国起刀笔，将军拔屠沽。",
            "但封寝丘地，莫料秦王须。",
            "隐居九畹兰，活计千木奴。",
            "客至径设醴，诗来或操觚。",
            "游戏百家衣，剧谈五杂俎。",
            "涉世虽历落，安命良支梧。"
        ],
        "title": "奉酬陈端中明府长韵",
        "id": "e297f7ec-bbb2-4f02-97ea-f92d4e5f4c04"
    },
    {
        "author": "张元干",
        "paragraphs": [
            "结东征车换黑貂，灞西风雨正潇潇。",
            "茂陵久病书千卷，彭泽初归酒一瓢。",
            "帆背夕阳湓水阔，棹经沧海甑山遥。",
            "殷勤为谢南溪客，白首萤窗未见招。"
        ],
        "title": "送前东阳于明府由鄂渚归故林",
        "id": "0f50ac82-a520-4994-958b-cf5667d29ebf"
    },
    {
        "author": "张元干",
        "paragraphs": [
            "广陵祠里寻常见，又向山阳楼外开。",
            "须信月明风露下，飞仙玉节有时来。"
        ],
        "title": "瑶真馆",
        "id": "e11c7ce3-e6cd-455c-ab02-887bf7170879"
    },
    {
        "author": "张阐",
        "paragraphs": [
            "八请犯天颜，今朝出汉关。",
            "浑如倦飞鸟，日暮傍巢还。"
        ],
        "title": "奉祠後作",
        "id": "f997d6e6-b70b-4f76-861e-a98052050d26"
    },
    {
        "author": "张阐",
        "paragraphs": [
            "玄鲫随钩诚养亲。"
        ],
        "title": "句",
        "id": "952340c3-8828-4cb4-92da-7e8482f78543"
    },
    {
        "author": "龚明之",
        "paragraphs": [
            "谁道休祥系上穹，民心元自与天通。",
            "政平讼理为真瑞，何必金芝产梵宫。"
        ],
        "title": "芝华亭",
        "id": "44d9865b-e2a6-439f-95ec-ccee4736e8e8"
    },
    {
        "author": "龚明之",
        "paragraphs": [
            "投老归来万事休，北窗一枕足清幽。",
            "虽然不得行胸臆，幸喜身无千岁忧。"
        ],
        "title": "期颐堂  其一",
        "id": "5e78c526-59eb-488b-8f25-3dfd5adc60c6"
    },
    {
        "author": "龚明之",
        "paragraphs": [
            "少年已自乐杯觞，种秫安排老醉乡。",
            "试问几回供酒事，真成三万六千场。"
        ],
        "title": "期颐堂  其二",
        "id": "abc0eca5-8c57-4397-b56a-f6a17ad49dc2"
    },
    {
        "author": "龚明之",
        "paragraphs": [
            "百事如今与世违，十花一木谩儿嬉。",
            "莫欺兀兀痴顽老，曾睹升平元佑时。"
        ],
        "title": "期颐堂  其三",
        "id": "991184e8-033c-4641-b805-ca22465be221"
    },
    {
        "author": "龚明之",
        "paragraphs": [
            "不服丹砂不茹芝，老来四体未全衰。",
            "有人问我期颐法，一味胸中爱坦夷。"
        ],
        "title": "期颐堂  其四",
        "id": "e4bd060e-8dc5-4064-be5d-f5472b6c21eb"
    },
    {
        "author": "马扩",
        "paragraphs": [
            "未见燕铭勒故山，耳闻殊议骨毛寒。",
            "愿君共事烹身语，易取皇家万世安。"
        ],
        "title": "使金和赵良嗣",
        "id": "bebd4013-9b79-4b9c-8ed5-f0dfa28c053f"
    },
    {
        "author": "马扩",
        "paragraphs": [
            "未敢此时非赵括，已愁他日类田丰。"
        ],
        "title": "句",
        "id": "fa17d074-dc26-4f99-8de5-565e6b105962"
    },
    {
        "author": "王以宁",
        "paragraphs": [
            "不见江梅三百日，声断紫箫愁梦长。",
            "何许绿裙红帔客，御风来献返魂香。"
        ],
        "title": "道中闻九里香花",
        "id": "4054a1c9-be20-405c-8a89-975d4e15569b"
    },
    {
        "author": "王以宁",
        "paragraphs": [
            "浩歌排两脚，蒙里横天涯。"
        ],
        "title": "句  其一",
        "id": "8521be3f-1c92-4dc8-b30e-0eca7146db1b"
    },
    {
        "author": "王以宁",
        "paragraphs": [
            "人情十里白头浪，世事几番黄叶风。"
        ],
        "title": "句  其二",
        "id": "779158ed-9669-43b0-825f-65ee56ca5f03"
    },
    {
        "author": "李处励",
        "paragraphs": [
            "南柯一梦还，不待黄粱熟。",
            "脱身解印绶，矫迹回林麓。",
            "珂声绕危磴，旆影照飞瀑。",
            "殷殷倚岩峰，艳艳穿篱菊。",
            "佛宫古藏胜，释子出迎肃。",
            "轩盈架碧崖，钟磬响虚谷。",
            "好鸟献晴语，幽兰吐寒馥。",
            "少焉耻奔竞，老矣厌覊束。",
            "游宦非养高，勇归乃知足。",
            "啸里藏至音，琴中隐真曲。",
            "注目久无言，呼童取醴醁。"
        ],
        "title": "题萃清阁",
        "id": "d73cc875-36c2-421e-8b26-b853aa452b6f"
    },
    {
        "author": "李汇",
        "paragraphs": [
            "至真方域古今传，琳馆兴从汉武年。",
            "石作双门何突兀，山为九锁自回环。",
            "仙人隐迹留中路，处士灵坛閟远巅。",
            "甘洁三泉齐涌地，峥嵘一柱独擎天。",
            "群峯缭绕更相挹，五洞萦迂暗接连。",
            "当日高崖曾虎伏，于今深穴有龙眠。",
            "茂林葱鬰曾鸣凤，邃宇清虚每聚仙。",
            "地贮金丹藏箬下，芝翻白鼠走岩前。",
            "宫随劫火虽灰矣，境异尘寰尚俨然。",
            "稍待升平名遂後，便来居此结良缘。"
        ],
        "title": "游洞霄",
        "id": "ec6187cc-2673-4e7e-ae44-505246d4f77d"
    },
    {
        "author": "叶辉",
        "paragraphs": [
            "将军气势溢江河，跃马曾来驻此坡。",
            "坡下石头城最险，屯兵正自不消多。"
        ],
        "title": "驻马坡",
        "id": "5278cc7f-2e47-4277-b462-f907ccdcb934"
    },
    {
        "author": "叶辉",
        "paragraphs": [
            "人言王气在鄣州，嬴政因来凿此流。",
            "地脉何曾真断得，几多天子御宸楼。"
        ],
        "title": "秦淮次北谷罗叠韵",
        "id": "7e4a362c-049d-490f-a0fe-f970841590f7"
    },
    {
        "author": "叶辉",
        "paragraphs": [
            "白鹭洲边敞此亭，淮山江水瞰芦汀。",
            "鹭飞点点星颜色，那似公山鹤有灵。"
        ],
        "title": "白鹭亭次罗公愚韵",
        "id": "d2d7c098-8dae-435b-8b68-68a7b44a327e"
    },
    {
        "author": "叶辉",
        "paragraphs": [
            "茂林修竹绿侵云，清到心君赖有君。",
            "李主当年饱凉後，民间苦热几曾闻。"
        ],
        "title": "咏清凉寺竹",
        "id": "1e3ba2f4-fb6f-4d56-aebc-ca927ffac776"
    },
    {
        "author": "郭章",
        "paragraphs": [
            "菽水年来属未涯，羞骑款段出京华。",
            "涨尘面旋风头紧，绮照支离日脚斜。",
            "掠过短莎惊脱兔，踏翻红叶闹归鸦。",
            "不堪回首孤云外，望断淮山始是家。"
        ],
        "title": "归昆山省亲别太学同舍  其一",
        "id": "2c6bb601-4dbb-4ab1-82ae-f48bd1efc27d"
    },
    {
        "author": "郭章",
        "paragraphs": [
            "也知随俗调归策，却忆当年重出关。",
            "岂是长居户限上，可能无意马蹄间。",
            "中原百甓知谁运，今日分阴敢自闲。",
            "倘有寸功裨社稷，归来恰好试衣斑。"
        ],
        "title": "归昆山省亲别太学同舍  其二",
        "id": "ba82fee1-3cac-4ac5-95d5-e233333bfc7e"
    },
    {
        "author": "郭章",
        "paragraphs": [
            "柳暗西津桥步斜，长川练练若萦蛇。",
            "晚来不为东风恶，与子留连待月华。"
        ],
        "title": "夕秀轩",
        "id": "be76139f-e1df-4b0d-8a5c-8b41f17e8a93"
    },
    {
        "author": "罗孝芬",
        "paragraphs": [
            "出山不愧草堂灵，乱後看山山更青。",
            "余烬岂容遗大厦，蹑云端为护危亭。",
            "参差春燕依华浦，断续霜猿绕翠屏。",
            "物色趣君归早晚，已看兰玉照阶庭。"
        ],
        "title": "蹑云亭",
        "id": "bc80d5ef-c27a-448f-9472-7c05cc8a9ca9"
    },
    {
        "author": "张毂",
        "paragraphs": [
            "湘东行人长叹息，十年离家归未得。",
            "敝裘羸马苦难行，僮仆尽饥少筋力。",
            "君不见床头黄金尽，壮士无颜色。",
            "龙蟠泥中未有云，不能生彼升天翼。"
        ],
        "title": "行路难",
        "id": "c15ea7eb-7811-4dc2-bfa9-9cc7bdc631a9"
    },
    {
        "author": "徐嘉言",
        "paragraphs": [
            "卓荦才名四十秋，屡摅良策动宸旒。",
            "倾河议论谁能敌，唾手功勋未肯休。",
            "方快九霄抟鸑鷟，俄惊长坂蹶骅骝。",
            "天公应叱六丁下，着述文章尽卷收。"
        ],
        "title": "挽薛艮斋二首  其一",
        "id": "61f39702-2465-4556-976e-686077eafaef"
    },
    {
        "author": "徐嘉言",
        "paragraphs": [
            "宦游将适郑公乡，众说膺门气味长。",
            "欲效然明略陈语，那知叔向罢登堂。",
            "毗坛不试新分竹，霅水空瞻旧茇棠。",
            "天不慭遗何太早，忍看埋玉向高冈。"
        ],
        "title": "挽薛艮斋二首  其二",
        "id": "9d7f9a41-406a-4b33-a7db-9f7da76a1f1d"
    },
    {
        "author": "徐嘉言",
        "paragraphs": [
            "招提敞山岩，新庵隐岩麓。",
            "石沼引清流，风漪皱文縠。",
            "晴晖满虚室，一水含自足。",
            "心明身宴闲，境寂谁寻逐。",
            "寒林带月行，夜榻和云宿。",
            "若欲问西来，一斋饱自足。"
        ],
        "title": "题金粟寺庵和通判军府周寿韵",
        "id": "ac00d45a-93b6-4251-a208-22c91179b153"
    },
    {
        "author": "宋翰",
        "paragraphs": [
            "锦绣洲犹在，熊罴梦已无。",
            "文风齐两蜀，仙迹接三都。",
            "白石从天设，青崖见地图。",
            "荔枝妃子圃，不复曩时输。"
        ],
        "title": "题涪陵郡",
        "id": "6706281a-b83c-4af8-9c9f-dea0a0a78522"
    },
    {
        "author": "宋翰",
        "paragraphs": [
            "襟分楚泽三千里，曲奏湘妃五十弦。"
        ],
        "title": "句",
        "id": "5d3e2b5a-327d-47d7-ba2a-2539eb5be850"
    },
    {
        "author": "孙邦",
        "paragraphs": [
            "渊明遇佳趣，欲辩每忘言。",
            "道安对胜士，高论矜弥天。",
            "斯人已往不可得，悠悠俗驾徒争先。",
            "梦尸梦秽了不悟，宁论掷足与裸颠。",
            "虽知香臭在得丧，一朝十获岁九迁。",
            "谁能休沐过僧语，聊问我林仍我泉。",
            "贤哉令尹得此趣，颇厌世味如荤膻。",
            "学人荐取妙香句，莫学大珠空饭眠。"
        ],
        "title": "和史经  其一",
        "id": "7420c54c-6f5f-4b5c-93d5-bed6925d9214"
    }
]