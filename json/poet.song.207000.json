[
    {
        "author": "白玉蟾",
        "paragraphs": [
            "吊影自憐孤，消愁得酒壺。",
            "客悰迷曉夜，夢事付江湖。",
            "雨壁琴絃潤，風窗硯水枯。",
            "晚蟬知此意，爲我噪高梧。"
        ],
        "title": "述懷",
        "id": "a2b07ada-1c3b-4b75-b626-cdd562f54d52"
    },
    {
        "author": "白玉蟾",
        "paragraphs": [
            "紫綺輕裘穩，青綾廣被長。",
            "明珠懷夜月，孤劍匣秋霜。",
            "氣魄今諸葛，襟期舊子房。",
            "西風一長嘯，草木正凄凉。"
        ],
        "title": "有懷",
        "id": "4152a5e0-7172-4624-9e39-179753789a6a"
    },
    {
        "author": "白玉蟾",
        "paragraphs": [
            "人賦紅梅少，予詩爲補遺。",
            "霞融姑射面，酒沁壽陽肌。",
            "太潔遭時妬，獨醒爲衆疑。",
            "漫隨春色媚，自保歲寒姿。"
        ],
        "title": "紅梅",
        "id": "97c2921d-18fa-4961-aeac-7f8b0a5a72a4"
    },
    {
        "author": "白玉蟾",
        "paragraphs": [
            "月生看柳癭，風起笑花癇。",
            "事業三盃酒，勳名九轉丹。",
            "神凄身外蝶，夢黯鏡中鸞。",
            "爲問金堪带，如何玉可餐。"
        ],
        "title": "感物",
        "id": "2ca6eaf6-e702-4f9e-8372-3e7ec49eaf08"
    },
    {
        "author": "白玉蟾",
        "paragraphs": [
            "洞口鳥呼鳥，山頭花戴花。",
            "風篁蒼韻玉，煙樹晚籠紗。",
            "懷白一樽酒，邀盧七椀茶。",
            "春光索彈壓，萬象曉排衙。"
        ],
        "title": "春日道中",
        "id": "4e45c665-eeec-434b-a395-19322acb6b67"
    },
    {
        "author": "白玉蟾",
        "paragraphs": [
            "不分庭前柳，長啼月下烏。",
            "半生嗟命薄，中夜正心孤。",
            "勳業看雙鬢，歌吟在數鬚。",
            "從今閑草馬，休得更江湖。"
        ],
        "title": "月窗寫悶",
        "id": "55545a9e-a876-464d-95ac-1dc800e97132"
    },
    {
        "author": "白玉蟾",
        "paragraphs": [
            "太極函三性，千燈共一光。",
            "猿啼廬阜月，鴈叫洞庭霜。",
            "夜半冰生水，風前麝出囊。",
            "吾師知箇事，念念守中黄。"
        ],
        "tags": [
            "洞庭湖"
        ],
        "title": "泰定菴",
        "id": "8c3a1fdc-1a99-4ae8-a3df-5353a5a8cde0"
    },
    {
        "author": "白玉蟾",
        "paragraphs": [
            "江水皺寒綠，山花蓓淡黄。",
            "斷雲漫遠浦，歸鴈背斜陽。",
            "客恨何凄寞，詩懷墮渺茫。",
            "人生本蕭散，我欲問漁郎。"
        ],
        "title": "舟中遣興二首  其一",
        "id": "153fcb0c-3bcc-4eac-bbb6-b6e7ab0d6d9d"
    },
    {
        "author": "白玉蟾",
        "paragraphs": [
            "暮樹煙凝翠，秋花雨著黄。",
            "萬松羅谷口，一鶴點山陽。",
            "霜葉夢零亂，雲山望杳茫。",
            "眼稍林下寺，髣髴數支郎。"
        ],
        "title": "舟中遣興二首  其二",
        "id": "9d6d939c-c561-4cef-a3e9-871b8d3cb521"
    },
    {
        "author": "白玉蟾",
        "paragraphs": [
            "好事開三徑，栽花滿一園。",
            "前頭平俯水，裏面曲通村。",
            "自有鳩夫婦，仍多竹子孫。",
            "醉歸迷去路，題作小桃源。"
        ],
        "title": "小桃源",
        "id": "8a1d1903-4302-43fe-8720-9018ab243cf9"
    },
    {
        "author": "白玉蟾",
        "paragraphs": [
            "煙冷渾沾水，溪清可數魚。",
            "鴉翻千點墨，鴈草數行書。",
            "今日征帆下，前年上國初。",
            "詩盟寒復講，無酒興何如。"
        ],
        "title": "八月三日即事",
        "id": "741be6f7-5e0b-401e-86ed-3237c90b9f20"
    },
    {
        "author": "白玉蟾",
        "paragraphs": [
            "脫白來求法，披緇去出家。",
            "此心如水月，結屋老煙霞。",
            "翠長真如竹，黄開般若花。",
            "寄言劉鐵磨，自識趙州茶。"
        ],
        "title": "泊頭圓照堂",
        "id": "edc6b1e2-5a97-4b64-87c2-57c816c23ce0"
    },
    {
        "author": "白玉蟾",
        "paragraphs": [
            "鷄犬聲村市，煙霞古洞天。",
            "晨壇凝玉露，夜井浸珠躔。",
            "鳳翼團宸畫，龜趺負古鎸。",
            "于湖詩去後，今昔幾千篇。"
        ],
        "title": "和張紫微韻題清虛菴",
        "id": "e80d0d22-6b20-4e02-a40d-0f4fde64903f"
    },
    {
        "author": "白玉蟾",
        "paragraphs": [
            "眼瞌蚊方謁，燈微蛾更來。",
            "汗珠流似雨，鼻息響如雷。",
            "蝶魄遊仙去，猿聲驚夢回。",
            "夢回嫌簟濕，怒把枕頭推。"
        ],
        "title": "睡起",
        "id": "503a74d3-f602-402a-b780-af03ed35e9e7"
    },
    {
        "author": "白玉蟾",
        "paragraphs": [
            "豐年有高廩，宗祀拜明堂。",
            "玉輅迎閶闔，銀蟾躍未央。",
            "虎賁森鹵簿，龍衮照旂常。",
            "寶幄燃紅炬，璇霄降紫皇。",
            "竹宮循漢古，茆屋法周荒。",
            "雲藹簫韶暖，風融黍稷香。",
            "典刑存鬰鬯，陟降奉珪璋。",
            "水取方諸氏，星沉析木鄉。",
            "金鷄懽舞蹈，翠鳳播琳瑯。",
            "何日當封禪，如今尚小康。"
        ],
        "title": "明堂禮成",
        "id": "accf286b-c7a5-4e50-b077-ecc10db3497c"
    },
    {
        "author": "白玉蟾",
        "paragraphs": [
            "昔日登山願，今年破夏償。",
            "乘壺斟雪白，獨酌判黄昏。",
            "有許松俱老，皆爲鶴所房。",
            "能多雲擘絮，若箇石爲羊。",
            "懷古興三嘆，凭高眺八方。",
            "歸歸天籟起，一我正詩狂。"
        ],
        "title": "皇初平故隠",
        "id": "4af9281e-7688-4fdd-b8e8-32a1e404d39f"
    },
    {
        "author": "白玉蟾",
        "paragraphs": [
            "骨氣秋江月，文章春苑花。",
            "片心窮萬法，半語辯千邪。",
            "朝罷鷄司曉，醉酣蜂報衙。",
            "未爲三島客，笑指五雲家。",
            "騎月遊滄海，鞭霆步太霞。",
            "鬼神私側目，袖裏一青蛇。"
        ],
        "title": "贈鶴林",
        "id": "725d9b08-05e4-46ac-92bc-870f1183bd82"
    },
    {
        "author": "白玉蟾",
        "paragraphs": [
            "公本籛仙後，緣何出自閩。",
            "東山爲別久，西浙得書頻。",
            "投老欣添歲，歸閑剩得春。",
            "滿朝俱歎譽，八秩向精神。",
            "見說臨終日，鞭霆謁上真。",
            "不能躬桂酹，千里一霑巾。"
        ],
        "title": "挽覺非先生彭吏部",
        "id": "9d22e9b6-8be7-46ca-8b81-fb77e22f55de"
    },
    {
        "author": "白玉蟾",
        "paragraphs": [
            "靖通菴外鎖晴雲，壁瑩飛瓊瓦疊鱗。",
            "野鳥無心一聲曉，巖花有意四時春。",
            "鑿開風月長生地，占斷煙霞不老身。",
            "虛靖當年仙去後，不知丹訣付何人。"
        ],
        "title": "靖通菴",
        "id": "93f8b03c-d413-4f10-bddd-69243ff2b14c"
    },
    {
        "author": "白玉蟾",
        "paragraphs": [
            "平生只要樂清虛，占斷人間靜處居。",
            "古壁空懸三尺劍，幽窗閑却一床書。",
            "遠山喜色日初染，枯木凉聲風自梳。",
            "細嚼清閑滋味別，雲霞收拾作糧儲。"
        ],
        "title": "澹菴",
        "id": "2905ac59-8700-4388-b996-f1aea81f8c85"
    },
    {
        "author": "白玉蟾",
        "paragraphs": [
            "一林幽竹幾時栽，怪石花磚砌綠苔。",
            "羽客游岩乘雨至，仙翁採藥破雲來。",
            "天台猶在眉毛聳，鴈蕩依然眼睫開。",
            "昨夜摘珠人報道，海中失却小蓬萊。"
        ],
        "title": "假山",
        "id": "4dd3e417-d76c-46d1-b95c-a373687105e1"
    },
    {
        "author": "白玉蟾",
        "paragraphs": [
            "山色凝雲翠幾重，鳥聲驚落夕陽紅。",
            "要携琴去彈秋月，且掇棋來著晚風。",
            "一度醉眠知事少，數番吟暢覺心空。",
            "慵菴不與人相與，閣上柴門滋味濃。"
        ],
        "title": "贈慵菴盧副宮",
        "id": "33baf7f1-9c47-43a2-b22c-0d3a1f65e990"
    },
    {
        "author": "白玉蟾",
        "paragraphs": [
            "半天突出一奇峰，小小茅簷滋味濃。",
            "夾道新松招夜月，滿林幽竹喚秋風。",
            "迎人野鳥間關語，惱客巖花爛熳紅。",
            "策杖且隨流水去，柴門時倩白雲封。"
        ],
        "title": "天谷菴",
        "id": "678c48a8-87c4-41b1-b37d-1f18efa5640d"
    },
    {
        "author": "白玉蟾",
        "paragraphs": [
            "逸士幽居松竹林，小堂偃枕北山陰。",
            "夜深冷月寒蓬戶，曉起清風爽楮衾。",
            "把劍更餐盃內酒，收書動破壁頭琴。",
            "自從一見羲皇面，千古誰知養浩心。"
        ],
        "title": "怡齋",
        "id": "0328b278-7c9e-4962-94a5-f0a015e8e776"
    },
    {
        "author": "白玉蟾",
        "paragraphs": [
            "風攪長空秋雨懸，路如苔滑懶摇鞭。",
            "入門指僕買盃酒，磨墨倚窗吟一篇。",
            "黄竹繞簷黄蟻戰，白蘆映水白鷗眠。",
            "一聲長嘯便歸去，回首孤村空暮煙。"
        ],
        "title": "雨中題旅館",
        "id": "94317931-0488-4d21-bd1d-6cdce15c098c"
    },
    {
        "author": "白玉蟾",
        "paragraphs": [
            "天半秋風鳴萬松，芫花半落夕陽紅。",
            "寮煙暗鎖仙壇古，野意深藏丹竈空。",
            "人採紫芝何處覓，我來白晝不相逢。",
            "一聲簫管笑揚袂，秋色滿懷詩興濃。"
        ],
        "title": "游楊梓巖",
        "id": "ec507218-391b-4855-a857-58e4e4d6c6cf"
    },
    {
        "author": "白玉蟾",
        "paragraphs": [
            "聞道青城有老吳，話頭入耳十年餘。",
            "偶同婺女無憂客，來到天台撞見渠。",
            "身上衣衫惟布素，口中談吐盡丹書。",
            "想君已是千餘歲，誰道神仙世上無。"
        ],
        "title": "贈吳草裘",
        "id": "7b7792b6-2ebe-4ed0-b71a-8ed602b79725"
    },
    {
        "author": "白玉蟾",
        "paragraphs": [
            "別後俄經幾許春，相逢一笑挹南薰。",
            "灰頭土面無人識，木食草衣嫌俗紛。",
            "在浙之台今已久，姓樊名邴寂無聞。",
            "爲君傳此新詩去，寄與鉛山趙翠雲。"
        ],
        "title": "贈天台老樊",
        "id": "d8e6e7ad-624f-4bb9-88f9-80f8887df825"
    },
    {
        "author": "白玉蟾",
        "paragraphs": [
            "盡把天工付祝融，東皇歸去太華宮。",
            "稜稜山色聳蒼玉，湛湛波光浸碧銅。",
            "楊柳入天鳩要雨，海棠落地蝶嫌風。",
            "好將杖屨西園看，萬紫千紅一夜空。"
        ],
        "title": "胡中隠菴中傷春",
        "id": "84566843-070b-4789-b038-c042bac3f35a"
    },
    {
        "author": "白玉蟾",
        "paragraphs": [
            "白雲影裏話三生，起坐相從夜共行。",
            "誼與雲天高也薄，道於泰華重邪輕。",
            "酒非貪飲惟知己，詩不求工貴適情。",
            "但使忘年成莫逆，何須肉袒負渠荆。"
        ],
        "tags": [
            "泰山"
        ],
        "title": "景泰山送友人",
        "id": "726cdb3b-a781-4df7-9eec-d9a2f2f68dc7"
    },
    {
        "author": "白玉蟾",
        "paragraphs": [
            "話別應知太去匆，明朝馬首定東風。",
            "鏡中人瘦如花瘦，湖上春濃似酒濃。",
            "行色已如天色好，道情不與世情同。",
            "如今老眼渾無淚，醉頸當筵似玉虹。"
        ],
        "title": "醉中賦別",
        "id": "480d3669-cbfa-4fab-af14-8c41dd3f0e13"
    },
    {
        "author": "白玉蟾",
        "paragraphs": [
            "衆僧莫怨趙歸真，此是容成太玉君。",
            "始末四年曾就日，相將五秩即騰雲。",
            "帝心俾立神霄教，州額由昇應道軍。",
            "泉石依然冠劍冷，至今雷電禦松墳。"
        ],
        "title": "過林靈素墳",
        "id": "a510fd04-cc21-43e3-a498-ab53d71129e0"
    },
    {
        "author": "白玉蟾",
        "paragraphs": [
            "唳鶴啼猿怨滿懷，煙葵露槿淚盈腮。",
            "一鈎桂月千林黯，半夜松風萬壑哀。",
            "不御六龍昌寶祚，遽驂八駿駐瑶臺。",
            "小臣泉石膏肓了，無任冰肝玉膽摧。"
        ],
        "title": "嘉定甲申閏月五日聞皇帝升遐",
        "id": "c088d077-9512-4650-b9e2-514a8c4c1fc3"
    },
    {
        "author": "白玉蟾",
        "paragraphs": [
            "凭暖朱欄醉已酥，樓前眼纈望中疎。",
            "漢陽草樹看來短，淮岸漁家淡欲無。",
            "薄暮鴉翻千點墨，晴空鴈草數行書。",
            "多情庾亮吟魂遠，風泛蘆花秋滿湖。"
        ],
        "title": "武昌懷古十詠 南樓",
        "id": "079b9847-c0a0-4481-8c4f-35bcf20259fb"
    },
    {
        "author": "白玉蟾",
        "paragraphs": [
            "白雲黄鶴跡成遺，何獨當年丁令威。",
            "洞裏不知朝市改，人間再到子孫非。",
            "笛聲吹斷秋江黯，月影飛來夜漏稀。",
            "大醉倚樓呼費𩃱，蓬萊山下幾斜暉。"
        ],
        "title": "武昌懷古十詠 黄鶴樓",
        "id": "af7b0814-f32c-4dd3-a797-332933ec0dd1"
    },
    {
        "author": "白玉蟾",
        "paragraphs": [
            "不說江山笑老權，盡稱造化戲曹瞞。",
            "飛烏遶樹孤回首，斷戟沉沙怒激湍。",
            "豪傑已隨霜葉盡，興亡儘付浪花翻。",
            "畫堂莫唱坡仙賦，戰骨草中吟夜寒。"
        ],
        "title": "武昌懷古十詠 赤壁",
        "id": "acf4755e-f57a-44b2-8142-1273c8887185"
    },
    {
        "author": "白玉蟾",
        "paragraphs": [
            "不將膽命付周郎，安得兒孫見太康。",
            "三國興亡成夢事，一川煙草斷人腸。",
            "黄旗紫蓋伊巴蜀，翠殿朱樓自武昌。",
            "縱謂西山非王氣，金陵能得幾時王。"
        ],
        "title": "武昌懷古十詠 吳王宮",
        "id": "9a286eae-e399-4a86-8e50-55ff659c7353"
    },
    {
        "author": "白玉蟾",
        "paragraphs": [
            "孝之一字協天倫，信可通天感鬼神。",
            "霜滿竹林安得筍，心傾淚雨自生春。",
            "祇聞郭巨曾埋子，豈得曾參亦殺人。",
            "鑿隧及泉愚爾耳，斯人盍是舜之臣。"
        ],
        "title": "武昌懷古十詠 靈竹寺",
        "id": "3b63ce0c-0c1e-4c05-aa15-96d861baa764"
    },
    {
        "author": "白玉蟾",
        "paragraphs": [
            "登臺日費萬緡錢，賓從如雲劍履駢。",
            "食鼎歌鍾移楚地，貂金珮玉整唐天。",
            "緬懷𣄛鉞熊旂裏，尚有冰辭雹語傳。",
            "偃月堂中人用事，牛家僧孺得稱賢。"
        ],
        "title": "武昌懷古十詠 奇章臺",
        "id": "0b33f1eb-bebd-45d9-9be2-1c31dc953ba3"
    },
    {
        "author": "白玉蟾",
        "paragraphs": [
            "西風黄葉滿秋城，水鳥飛無沙磧腥。",
            "淮浪白如頭似白，沔山青與眼俱青。",
            "何人得見蓮花女，此地空餘江漢亭。",
            "一自鄭生雙珮斷，幽情渺在蓼花汀。"
        ],
        "title": "武昌懷古十詠 江漢亭",
        "id": "9ce8e998-507b-4153-9cc7-603a59a3d2eb"
    },
    {
        "author": "白玉蟾",
        "paragraphs": [
            "無人爲叫禰平原，表祖粗人豈識文。",
            "鶴在鷄羣懷月露，豹將虎變欠風雲。",
            "鳳凰池上纔方酒，鸚鵡洲邊已自墳。",
            "道大不容才見忌，漁陽撾斷不堪聞。"
        ],
        "title": "武昌懷古十詠 鸚鵡洲",
        "id": "66507397-dfb2-4544-9afe-52f611677728"
    },
    {
        "author": "白玉蟾",
        "paragraphs": [
            "落盡桃花水滿湖，西山西塞長新蒲。",
            "斜風細雨今如許，青笠綠簑誰又無。",
            "聖主龍飛邦有道，醉仙睡到日高梧。",
            "何時堯舜無巢許，我也人乎粘壁枯。"
        ],
        "title": "武昌懷古十詠 西塞",
        "id": "eb5e14d6-37f1-46e2-a8ea-2039062f51db"
    },
    {
        "author": "白玉蟾",
        "paragraphs": [
            "越禽胡馬易空疎，水遠天長夢亦迂。",
            "南北故人鴻去外，古今陳跡雨晴初。",
            "雲連碧草別愁黯，風眇綠波征騎孤。",
            "三徑凄凉一盃酒，夜深重讀寄來書。"
        ],
        "title": "武昌懷古十詠 南浦",
        "id": "74e78ecf-2729-4b45-907c-68f5f1f46573"
    },
    {
        "author": "白玉蟾",
        "paragraphs": [
            "天地神祇不可誣，小人君子費分疎。",
            "我無其事初何卹，自揆於心或未如。",
            "豈是大顛留乃服，只聞刺史造吾廬。",
            "誰能脫略形骸外，孟簡尚書謾寄書。"
        ],
        "title": "潮陽謁靈山大顛禪師",
        "id": "4abf8649-4352-4ca1-a556-60661cc65c04"
    },
    {
        "author": "白玉蟾",
        "paragraphs": [
            "晝弄朱曦夜弄蟾，知他何處地行仙。",
            "殿前昔奏三千字，腰下曾纏十萬錢。",
            "得句直疑無李白，草書真箇過張顛。",
            "有時興發臨風舞，飲似長鯨吸百川。"
        ],
        "title": "次韻宋秀才",
        "id": "4f7ca0d5-5105-4566-8e18-60a6c6c8c08e"
    },
    {
        "author": "白玉蟾",
        "paragraphs": [
            "幽人避暑海城西，西北浮屠儘得棲。",
            "更漏有無風逆順，紙窗明暗月高低。",
            "石泉未到秋先冷，野虎偏從夜即嘶。",
            "記得去年常德府，武陵今夕况桃谿。"
        ],
        "title": "暑夕有懷",
        "id": "39778c21-48f2-4baa-9381-3b4857869d99"
    },
    {
        "author": "白玉蟾",
        "paragraphs": [
            "手補天工筆法奇，笑將造化作兒嬉。",
            "胸中夜雨澆龍幹，紙上春風舞玉蕤。",
            "雲水一生無別好，琴心三疊有誰知。",
            "今宵松殿相期會，彈到西山月落時。"
        ],
        "title": "藍琴士贈梅竹酬以詩",
        "id": "f18b7bd5-7a8f-425d-832f-40777d806726"
    },
    {
        "author": "白玉蟾",
        "paragraphs": [
            "如今無用繡香囊，已入空王選佛場。",
            "生鐵脊梁三事衲，冷灰心緒一爐香。",
            "庭前竹長真如翠，檻外花開般若香。",
            "萬事到頭都是夢，天傾三峽洗高唐。"
        ],
        "title": "送黄心大師",
        "id": "20f793a7-c45a-4ca1-b60a-82a6ba006510"
    },
    {
        "author": "白玉蟾",
        "paragraphs": [
            "玉殿朝回夜已深，三千世界靜沉沉。",
            "微微花雨粘琪樹，浩浩天風動寶林。",
            "煙鎖崑崙山頂上，月明娑竭海中心。",
            "步虛聲斷一回首，十二樓臺何處尋。"
        ],
        "title": "奏章歸",
        "id": "0dc72b3b-8dea-44a6-bd63-bb6ac9e62c10"
    },
    {
        "author": "白玉蟾",
        "paragraphs": [
            "清風爲我送歸船，數粒青松起薄煙。",
            "帆影驚飛秋水鴈，櫓聲攪斷夕陽蟬。",
            "幾人家在溪頭岸，一片雲生水底天。",
            "滿眼良朋無好酒，此心已挂九江邊。"
        ],
        "tags": [
            "庐山"
        ],
        "title": "泛舟黄橋歸廬山",
        "id": "53996ab4-efb0-45c1-8858-e053d66ea00f"
    },
    {
        "author": "白玉蟾",
        "paragraphs": [
            "不嫌來往日詩筒，春興無窮我欲東。",
            "一雨放行三尺水，萬松回納半帆風。",
            "且將南浦難題景，寄在西山絕頂峰。",
            "柳處酒家花處寺，併留他日款游從。"
        ],
        "title": "留別鐵柱宮葉法師",
        "id": "ea691a9a-8d2b-4854-8f83-6981de612c79"
    },
    {
        "author": "白玉蟾",
        "paragraphs": [
            "象輪何事過毗耶，詩竅禪關事一家。",
            "自古行春難盡美，非風即雨輒成差。",
            "我文柔似三眠柳，君句清如六出花。",
            "應悟己公茅屋下，擬之早已涉河沙。"
        ],
        "title": "次韻彬上人見惠",
        "id": "fdd03b55-db79-4274-9555-6c3c117419b7"
    },
    {
        "author": "白玉蟾",
        "paragraphs": [
            "春暖塗歌里詠喧，鶉衣百結過蘇天。",
            "九重親擢公爲此，百姓皆云我自然。",
            "五馬重來尋墨沼，一麾又去鎮閩川。",
            "廟堂相位猶虛左，已築沙堤在日邊。"
        ],
        "title": "送王待制自溫州移鎮三山",
        "id": "cfc3f4fd-b996-475f-81ec-892dc39050f1"
    },
    {
        "author": "白玉蟾",
        "paragraphs": [
            "謂師有道國人皆，何必文殊更五臺。",
            "棒喝交馳聊復爾，離微不犯亦奇哉。",
            "且言風動還幡動，莫問船來與陸來。",
            "不道相逢不相識，儘教寒拾笑咍咍。"
        ],
        "title": "見浙翁琰禪師",
        "id": "0bb6eabc-bc84-4300-a0fb-a2e425a25d70"
    },
    {
        "author": "白玉蟾",
        "paragraphs": [
            "浪萍風絮客他鄉，喜者青春鬢未霜。",
            "到處煙霞成莫逆，如今山水已相忘。",
            "子還真箇爲仙尉，我定終身作懶王。",
            "何似著鞭鉛汞事，笑騎雲外鶴翱翔。"
        ],
        "title": "爲李縣尉壽",
        "id": "c59d9a8d-c009-4a4f-a10a-e88aeb1d156c"
    },
    {
        "author": "白玉蟾",
        "paragraphs": [
            "嗟予尚未髮星星，今日杯茶歸鴈亭。",
            "幾見霜翎巢白草，數行雲足篆青冥。",
            "方將寄字來苕霅，莫便翻身過洞庭。",
            "握手亭前話今古，仇池仙墨有餘清。"
        ],
        "tags": [
            "洞庭湖"
        ],
        "title": "歸鴈亭",
        "id": "66def140-a9a0-470f-819c-01272a9e42b7"
    },
    {
        "author": "白玉蟾",
        "paragraphs": [
            "素娥飛下碧霄間，別館嵌空萬仞寒。",
            "不是高懸青玉玦，直疑斜捧爛銀盤。",
            "雲根朴朔兔相似，灌木參差桂一般。",
            "說與長風休送上，千秋留與往來看。"
        ],
        "title": "月巖",
        "id": "bb0a7354-4451-419b-b2a9-4894946b213f"
    },
    {
        "author": "白玉蟾",
        "paragraphs": [
            "原氣推宗分不疎，一相思一檢輿圖。",
            "三生骨肉幾回別，萬里音書半字無。",
            "風雨每思君對榻，江湖長只影爲徒。",
            "春城煙鎖南臺暮，兩地襟情片月孤。"
        ],
        "title": "席上偶成呈主簿兄",
        "id": "79f6ab55-1c9d-4964-9b30-65a4bc7d14f5"
    },
    {
        "author": "白玉蟾",
        "paragraphs": [
            "驚心節物讀齊諧，迎面南風汎歜杯。",
            "池畔雨荒靈運草，庭前雲釀洞賓槐。",
            "藕絲冰水敵時暑，臂綵釵符付女孩。",
            "遐想湘沅歌楚些，蘭魂桂魄不歸來。"
        ],
        "title": "夏五即事  其一",
        "id": "29e641aa-1e97-4547-ae57-ddae52dc854b"
    },
    {
        "author": "白玉蟾",
        "paragraphs": [
            "曉來掠面更東風，過盡溪山屬祝融。",
            "楊柳引教荷芰綠，海棠讓與石榴紅。",
            "稻針刺水連青畝，麥浪翻雲漲碧空。",
            "我有浮瓜沉李約，諸君同上紫霄峰。"
        ],
        "title": "夏五即事  其二",
        "id": "10906afa-e443-4ea3-9634-7aac6e67f36c"
    },
    {
        "author": "白玉蟾",
        "paragraphs": [
            "昔日尋師到海涯，手中常袖一青蛇。",
            "隨身風月長爲伴，到處溪山總是家。",
            "玉笥巖前曾結草，金華洞裏獨餐霞。",
            "有人問我長生事，默默無言指落花。"
        ],
        "title": "題迎仙堂",
        "id": "addf69e5-403b-4574-8290-4cec878ece0a"
    },
    {
        "author": "白玉蟾",
        "paragraphs": [
            "輸與黄龍第一籌，于今不到洞賓羞。",
            "九重城裏聖箭子，三百年來糞掃頭。",
            "山月扶疎龕石冷，天風浩蕩海槎浮。",
            "我來會得謙公意，豎起拳頭向趙州。"
        ],
        "title": "題鼓山超凡閣",
        "id": "471de8db-a76b-437a-bed3-40579b0188f2"
    },
    {
        "author": "白玉蟾",
        "paragraphs": [
            "小亭低瞰小池邊，日日春風醉管絃。",
            "盤礴好窮詩世界，登臨疑是水神仙。",
            "玉萍掩映壺中月，錦鯉浮沉鏡裏天。",
            "芍藥牡丹歸去後，花開十丈藕如船。"
        ],
        "title": "題余府浮香亭",
        "id": "92f1549a-afd7-44c5-8293-e8e2317469a1"
    },
    {
        "author": "白玉蟾",
        "paragraphs": [
            "杖頭挑起一天雲，政是梅花十月春。",
            "猿叫千山風勢惡，雪迷萬里雨聲頻。",
            "今朝瓢笠游方外，舊處煙霞失主人。",
            "好去著鞭行所得，他時相見話頭新。"
        ],
        "title": "贈坦菴告別",
        "id": "fe9d4d2e-0ee1-4971-98fe-2f56a5b72248"
    },
    {
        "author": "白玉蟾",
        "paragraphs": [
            "收歛神光少默然，頂門一路聚雲煙。",
            "且昇陽火烹金鼎，却降靈泉灌玉田。",
            "交結只於牛渚外，分明正在鵲橋邊。",
            "功夫九九數六六，此是人間安樂仙。"
        ],
        "title": "述翠虛真人安樂法",
        "id": "1f48c5d2-2bc4-4f6c-89e7-2e8367d1a1a9"
    },
    {
        "author": "白玉蟾",
        "paragraphs": [
            "到此令人玉骨寒，四圍紫翠玉回環。",
            "玲瓏蒼壁竹敲竹，重疊畫屏山間山。",
            "猿笛曉聞冥漠外，松濤夜吼有無間。",
            "我將喚起陳知白，蛻却塵軀跨綵鸞。"
        ],
        "title": "天籟堂",
        "id": "2ed559fb-ee21-4428-a709-a9379754ac34"
    },
    {
        "author": "白玉蟾",
        "paragraphs": [
            "况此三晴二雨天，孤村寒綰纏蒼煙。",
            "客來長是有蝴蝶，春去不堪聞杜鵑。",
            "漢蕨可羹今已晚，胡麻未飯必須仙。",
            "九江城裏鄭天谷，許結焚香瀹茗緣。"
        ],
        "title": "寄鄭天谷",
        "id": "cc8c1c35-415b-48dd-b8c9-18a176aaea09"
    },
    {
        "author": "白玉蟾",
        "paragraphs": [
            "高人占斷一生閒，長得青山在眼看。",
            "棋子縱橫星點亂，琴絃戛擊玉聲寒。",
            "無心門掩苔三徑，觀化庭栽竹萬竿。",
            "中有玄機人不會，清風明月兩丸丹。"
        ],
        "title": "題棲雲堂",
        "id": "15fffc4d-bf82-43ca-a6eb-c18b48912281"
    },
    {
        "author": "白玉蟾",
        "paragraphs": [
            "契妙堂中靜養神，神凝氣聚一壺春。",
            "青山綠水無非道，翠竹黄花有幾人。",
            "世外不知千百世，身中還更兩三身。",
            "一從契得虛無妙，明月清風是我鄰。"
        ],
        "title": "契妙",
        "id": "74380c22-04db-44ad-a41a-5c9747523a5c"
    },
    {
        "author": "白玉蟾",
        "paragraphs": [
            "玉壺四榻靜無塵，琴上無徽筆有神。",
            "詩債已還休骨瘦，酒冤今醒但眉顰。",
            "清風吹鶴梧桐曉，明月啼猿楊柳春。",
            "見說玉樓新架就，紫皇有詔日來頻。"
        ],
        "title": "玉壺軒",
        "id": "d968a720-bca1-433d-b144-fb238bee72cb"
    },
    {
        "author": "白玉蟾",
        "paragraphs": [
            "一池寒碧浸紅鱗，芍藥方花春後春。",
            "煙閣曉垂天幕靜，風簾夜上月鈎新。",
            "閑雲流水無窮意，絳闕清都被謫身。",
            "不向悠然堂上飲，篇詩斗酒付何人。"
        ],
        "title": "悠然堂",
        "id": "6cddf84c-5080-43d9-b1b8-cec96aee5f51"
    },
    {
        "author": "白玉蟾",
        "paragraphs": [
            "落魄逍遥一醉仙，笑携藜杖夕陽邊。",
            "三年睡法應須得，九藴仙方妙不傳。",
            "驟雨猛催今日作，老苔爲鎖異時鎸。",
            "偶來水綠紅花野，自與廬山亦有緣。"
        ],
        "tags": [
            "庐山"
        ],
        "title": "奉酬陳宮教",
        "id": "592d4909-652c-4f8c-8435-25ac2803b6d0"
    },
    {
        "author": "白玉蟾",
        "paragraphs": [
            "萬軸牙籤聚碧芸，數間茅屋鎖閑雲。",
            "鶑吟芍藥一歌女，蟻遶菖蒲萬水軍。",
            "香穗橫窗盤瘦影，茗花浮枕鬭清芬。",
            "琴心三疊晝眠覺，熟讀數篇韓柳文。"
        ],
        "title": "題甕齋",
        "id": "6d25de67-78c1-4235-95e9-612e7bc0802b"
    },
    {
        "author": "白玉蟾",
        "paragraphs": [
            "千峰萬峰翠入門，一樹兩樹啼斷猿。",
            "山後山前鳩喚婦，舍南舍北竹生孫。",
            "煙迷洞口苔三徑，風吼松梢月一痕。",
            "芍藥未花春未老，客來到此倒芳樽。"
        ],
        "title": "翠麓即事",
        "id": "e4ca30bf-37d1-4ecd-997d-2b1f9f360dbb"
    },
    {
        "author": "白玉蟾",
        "paragraphs": [
            "滿樹牡丹相次紅，客來不放酒盃空。",
            "三分春色二分去，一處風光是處同。",
            "柳絮打殘連夜雨，桃花飛落五更風。",
            "與君飲到如泥爛，我欲明朝杖屨東。"
        ],
        "title": "快軒書懷",
        "id": "9f93a615-64e9-463b-ac75-09d4a5ff9a53"
    },
    {
        "author": "白玉蟾",
        "paragraphs": [
            "新除小壘燕方謀，又拜晴蜂萬戶侯。",
            "占破清明三五日，實封芍藥一千頭。",
            "花間作夢碧蝴蝶，柳外談禪黄栗留。",
            "物物是題吟不盡，却煩酒作釣詩鈎。"
        ],
        "title": "清明",
        "id": "f36ae4c1-c4a7-482f-9773-25e68fdfb7a0"
    },
    {
        "author": "白玉蟾",
        "paragraphs": [
            "四時風物現安排，醉上高樓眼豁開。",
            "雲散遠山元不斷，池成明月自然來。",
            "夕陽粧點丹青樹，煙雨和勻水墨梅。",
            "此是天工無盡巧，何曾染惹俗塵埃。"
        ],
        "title": "題天開圖畫",
        "id": "ffea1cf0-5cd4-4060-a6f3-709c95f594e5"
    },
    {
        "author": "白玉蟾",
        "paragraphs": [
            "家居瓊館海山隅，腹內包藏三教書。",
            "明月清風爲活計，蓬頭跣足走寰區。",
            "玉爐丹熟斟瓊醑，金闕朝回唱步虛。",
            "要識我儂真面目，廣寒宮裏看蟾蜍。"
        ],
        "title": "次李侍郎見贈韻",
        "id": "d017aea4-31a4-41d8-ba3c-e009737e33e8"
    },
    {
        "author": "白玉蟾",
        "paragraphs": [
            "拍拍浮浮幾酒樽，梅花入夢酒歸魂。",
            "半窗寂寞猿三咽，滿戶蕭騷月一痕。",
            "山後山前鳩喚婦，舍南舍北竹生孫。",
            "天明醉醒策霜竹，春在江天蘆荻村。"
        ],
        "title": "春日飲酒",
        "id": "767d6c2e-df27-4e63-a598-7de2551f681a"
    },
    {
        "author": "白玉蟾",
        "paragraphs": [
            "只貪飲酒與吟詩，煉得丹成身欲飛。",
            "曩劫曾爲觀大士，前生又是派禪師。",
            "蓬萊舊路今尋著，兜率陀天始覺非。",
            "料我年當三十六，青雲白鶴是歸期。"
        ],
        "title": "呼喚體自述",
        "id": "3065eaa3-878a-4ab0-a759-3ec21a0e1335"
    },
    {
        "author": "白玉蟾",
        "paragraphs": [
            "浄几明窗興味濃，老僧心下萬緣空。",
            "黄鸝睡起摇開竹，白鶴飛來點破松。",
            "些子溪山藏夜月，無邊花柳惱春風。",
            "真如般若頭頭是，坐斷蒲團子細窮。"
        ],
        "title": "題浄明軒",
        "id": "76fad234-0a7d-430a-8aa0-cad8c549067b"
    },
    {
        "author": "白玉蟾",
        "paragraphs": [
            "幕天席地做生涯，凡聖同居氣象佳。",
            "撥過浮山供醉眼，斬新風月入詩懷。",
            "花間自舞三臺鶴，竹外空歌兩部蛙。",
            "不是道人多計較，是渠諸聖早安排。"
        ],
        "title": "華陽堂二詠  其一",
        "id": "d12c6b67-9bbc-45e7-8838-c4df15dfc7ce"
    },
    {
        "author": "白玉蟾",
        "paragraphs": [
            "不著人間一點塵，滿堂盡是學仙人。",
            "衣衫總带煙霞色，杖屨相隨雲水身。",
            "鐵笛橫吹滄海月，紙袍包盡洞天春。",
            "而今會聚十方客，認看何人是洞賓。"
        ],
        "title": "華陽堂二詠  其二",
        "id": "23379369-fa42-4d7c-be81-69f1db5ea856"
    },
    {
        "author": "白玉蟾",
        "paragraphs": [
            "日高丈五尚酣眠，心下無愁不管天。",
            "野蔌山肴酬白醑，乾柴浄米煮清泉。",
            "不須求仕如藏用，且自烹茶學玉川。",
            "時策短筇松竹下，清閒便是地行仙。"
        ],
        "title": "贈盧隠居",
        "id": "604b10f0-647c-43c6-8c12-ddd68e2f9ac2"
    },
    {
        "author": "白玉蟾",
        "paragraphs": [
            "偶然氣分頗相同，道院新移喜畢工。",
            "坐把詩吟中夜月，笑將酒灑一窗風。",
            "博山香篆浮青蚓，古壁燈光吐玉蟲。",
            "君已酕醄吾酩酊，化爲蝴蝶入槐宮。"
        ],
        "title": "陪莊歲寒夜坐小酌",
        "id": "473116f9-8a69-4124-95c9-ab2ba032f5b1"
    },
    {
        "author": "白玉蟾",
        "paragraphs": [
            "庭臯一葉夜來秋，拍塞乾坤爽氣浮。",
            "有客放船芳草渡，何人吹笛夕陽樓。",
            "鱸魚蓴菜季鷹興，鴻鴈蘆花宋玉愁。",
            "碧水映天天映水，淡雲如幕月如鈎。"
        ],
        "title": "悲秋",
        "id": "ee6867e4-c3db-4031-bcc4-f1715d57d33f"
    },
    {
        "author": "白玉蟾",
        "paragraphs": [
            "桐柏山頭避俗囂，篇詩斗酒自逍遥。",
            "九峰野草迷丹竈，三井飛泉噴石橋。",
            "萬頃白雲蒸綠野，一聲黄鶴唳青霄。",
            "人言華頂高高處，東望蓬萊浸海潮。"
        ],
        "title": "桐柏山書懷",
        "id": "da7a0547-e537-474f-9a41-8446d3693cca"
    },
    {
        "author": "白玉蟾",
        "paragraphs": [
            "去年五月扣松關，方與先生一解顔。",
            "今我杖藜尋舊隠，聞君琴劍蛻空山。",
            "交朋滿眼今無幾，羈旅傷心爲一潸。",
            "自嘆洞前東去水，不若逝者若爲還。"
        ],
        "title": "挽知宮王月谷三章  其一",
        "id": "5c8c82ec-8c4d-4353-b2f9-7504aeb5de6a"
    },
    {
        "author": "白玉蟾",
        "paragraphs": [
            "去年五月風颼颼，人在方瀛山上頭。",
            "見我飄然動行色，有詩因爾話離愁。",
            "早知如許歸仙速，悔不遲爲幾日留。",
            "聞道先生歸去日，千巖萬壑正中秋。"
        ],
        "title": "挽知宮王月谷三章  其二",
        "id": "9b1953c8-fcb7-4743-90ae-c9c5ef997de7"
    },
    {
        "author": "白玉蟾",
        "paragraphs": [
            "去年五月訪丹元，月谷先生與我言。",
            "將謂此生共茅舍，不知何事速雲軒。",
            "親書數卷空懸壁，舊隠三間半掩門。",
            "雪魄冰魂無處覓，秋煙秋雨暗孤村。"
        ],
        "title": "挽知宮王月谷三章  其三",
        "id": "98fa1ee5-6436-42db-93f3-ab50f5f0e56f"
    },
    {
        "author": "白玉蟾",
        "paragraphs": [
            "身在煙霞縹緲間，此心已學白雲閒。",
            "遣懷把酒自酌月，無事捲簾常看山。",
            "老去棋冤休死戰，年來詩債逐時還。",
            "于今養鶴多栽竹，縛住時光且駐顔。"
        ],
        "title": "陪王仙卿登樓",
        "id": "7a49b0ed-e968-495d-b607-f2cedab1b63c"
    },
    {
        "author": "白玉蟾",
        "paragraphs": [
            "靈禽悲噪白雲邊，人到天台古洞天。",
            "點化春愁三月暮，喚回曉夢五更前。",
            "有如搗藥洒淚響，非杵非舂自戛然。",
            "毛羽也知仙可學，聲聲要結煉丹緣。"
        ],
        "title": "搗藥禽",
        "id": "130778fd-f74e-40ff-a34e-ba112cadd208"
    },
    {
        "author": "白玉蟾",
        "paragraphs": [
            "早歲江湖走一遭，歸來姓字籍祠曹。",
            "未還風月煙霞債，又主香燈粥飯勞。",
            "捲雪樓前更襏襫，駐雲堂內飲蒲萄。",
            "新凉要過廬山去，擬欲從君借小艘。"
        ],
        "tags": [
            "庐山"
        ],
        "title": "贈夏知觀",
        "id": "6b4786d7-3912-4f7e-80a3-29fe5ab4c8bc"
    },
    {
        "author": "白玉蟾",
        "paragraphs": [
            "一簇樓臺水上居，琅風韻竹動笙竽。",
            "魚龍飛舞半帆雨，鷗鷺眠呼兩岸蘆。",
            "雪覆高低春玉樹，月明表裏夜冰壺。",
            "漁郎倚櫂桃花落，認得扶桑宮殿無。"
        ],
        "title": "張子衍爲至德知觀鄢沖真求詩",
        "id": "975bf7d5-59a8-4496-8678-878163641345"
    },
    {
        "author": "白玉蟾",
        "paragraphs": [
            "占斷人生百歲閒，絳宮有路透玄關。",
            "明如雪夜潭心月，靜似春天雨後山。",
            "萬籟無聲人不寐，一塵何處夜將闌。",
            "琴心三疊倚樓坐，黄鶴悠悠去不還。"
        ],
        "title": "羅適軒浄明軒",
        "id": "0f5cec28-5908-4551-873f-1be3b7fd6b14"
    },
    {
        "author": "白玉蟾",
        "paragraphs": [
            "萬松挾嶺壯招提，上有琴臺與墨池。",
            "佛殿尚存今智積，娃宮曾館古西施。",
            "太湖遠水如奩鏡，木瀆平田似局棋。",
            "策杖訪回無際塔，日晡聊看草書碑。"
        ],
        "tags": [
            "太湖"
        ],
        "title": "題平江府靈巖寺",
        "id": "32d18282-7d9e-4833-864a-18a7ba7ac085"
    },
    {
        "author": "白玉蟾",
        "paragraphs": [
            "白酒黄封冽以妍，鱸魚買得一雙鮮。",
            "舟行無浪無風夜，人在非晴非雨天。",
            "醉熟不知天遠近，夢回但見月嬋娟。",
            "垂虹亭下星如織，雲滿長洲草滿川。"
        ],
        "title": "泛舟松江",
        "id": "0a9de15c-1e2b-4fb0-a026-9efc0fcc208c"
    },
    {
        "author": "白玉蟾",
        "paragraphs": [
            "萬頃平田指掌間，松梢直上與簷干。",
            "雲粘暮色月華濕，樹顫秋聲天籟寒。",
            "窗外好山千翡翠，屋頭修竹萬琅玕。",
            "樓中嘯罷玉龍去，浩蕩天風生羽翰。"
        ],
        "title": "題筆架山積翠樓",
        "id": "8aaaad0f-6c09-4536-9185-ccd270ea911f"
    },
    {
        "author": "白玉蟾",
        "paragraphs": [
            "王鄧諸公焉在哉，雲屏煙嶂鎖蒼苔。",
            "大千國土無雙客，第一洞天遊兩回。",
            "太極光陰忘甲子，九霄雲氣接蓬萊。",
            "桑田海水今如許，勞得朝猿暮鶴哀。"
        ],
        "title": "題鶴林宮",
        "id": "34a76857-4ed2-4755-805e-a498a73f5204"
    },
    {
        "author": "白玉蟾",
        "paragraphs": [
            "閑傍珠簾散漫初，垂垂欲下得風扶。",
            "繡床漸滿圓還碎，醉目遥看有似無。",
            "只見魚吞池面水，不知萍滿岸頭湖。",
            "往來無數香毬子，粘綴春衣自不須。"
        ],
        "title": "柳花",
        "id": "56171bc5-9a9b-4631-b113-1ea3af5e3f03"
    },
    {
        "author": "白玉蟾",
        "paragraphs": [
            "平野巉然石一拳，千崖萬岫翠相連。",
            "鳥飛不到疑無路，雲與齊高直接天。",
            "下面仰看巖是屋，上頭仍有玉爲泉。",
            "李仙丹熟山魈遁，尚有宸章寄紫煙。"
        ],
        "title": "白石巖",
        "id": "461a97e2-da92-4b23-9296-df3a49fa0803"
    },
    {
        "author": "白玉蟾",
        "paragraphs": [
            "我居瓊海子潼川，相望西南路八千。",
            "乃祖青牛今不返，予家白鹿尚閑眠。",
            "雲萍莫測真如夢，琴劍相逢亦宿緣。",
            "多少西風黄葉恨，待須貰酒泛湖船。"
        ],
        "title": "送蜀李道士",
        "id": "4792c4bf-8b2f-49f6-90dc-3777f53fa04c"
    },
    {
        "author": "白玉蟾",
        "paragraphs": [
            "莫便嗔人離此山，白雲黄鶴雲遊還。",
            "意行但任杖屨樂，別後豈忘詩酒懽。",
            "不謂業風吹我脚，只將明月當君顔。",
            "未知雲水何時會，煙雨蕭蕭暗碧壇。"
        ],
        "title": "次玉簫臺韻",
        "id": "f66b4cc1-8c5d-441b-bd57-d16cf81454e1"
    },
    {
        "author": "白玉蟾",
        "paragraphs": [
            "滿山紅白福桑花，蒲澗深中儘可家。",
            "景泰得泉從卓錫，安期種棗說成瓜。",
            "豈無仙化羊如石，尚有書蹤壁似鴉。",
            "一飯招提共僧語，法華經裏問牛車。"
        ],
        "title": "次韻東坡蒲澗寺  其一",
        "id": "8c876a66-9221-4dca-bc3a-0402a359e104"
    },
    {
        "author": "白玉蟾",
        "paragraphs": [
            "陳蹤行覽寺門前，自取椰瓢酌冷泉。",
            "山下果然無白地，洞中儘自有青天。",
            "更誰識得安期事，且去參他景泰禪。",
            "冠蓋如雲自來往，如今何處有神仙。"
        ],
        "title": "次韻東坡蒲澗寺  其二",
        "id": "81ed2496-d10e-4c17-99b7-b5ef80d64d5e"
    },
    {
        "author": "白玉蟾",
        "paragraphs": [
            "霜清木脫嫩寒森，驚見孤英吐竹林。",
            "不負雪期如有信，偶先春事本無心。",
            "月橫瘦影池塘淺，風遞微香院落深。",
            "莫問調羹并止渴，枝枝且愜醉來簪。"
        ],
        "title": "賦梅奉呈陳太博",
        "id": "0c407690-bd1b-4104-b7b7-220c4bc59db1"
    },
    {
        "author": "白玉蟾",
        "paragraphs": [
            "詩壇勍敵我何堪，只把新詩著意參。",
            "韻險有如行棧閤，句香何止食餘甘。",
            "江寒風落餘章謬，鳥過身輕一字慙。",
            "飯了相陪閒笑語，錦囊非我許誰探。"
        ],
        "title": "次韻王將仕",
        "id": "44d784a8-bd4d-4f9a-b99d-daf3374c1057"
    },
    {
        "author": "白玉蟾",
        "paragraphs": [
            "何處人間得五羊，海城鼓角咽昏黄。",
            "無心燕子觀秦越，有口簷鈴說漢唐。",
            "九十日秋多雨水，一千年史幾興亡。",
            "聖朝昌盛鯨波息，萬國迎琛舶卸檣。"
        ],
        "title": "題南海祠",
        "id": "42ecb8be-df6c-4162-a1d7-39e5555e3761"
    },
    {
        "author": "白玉蟾",
        "paragraphs": [
            "一點秋光寄畫圖，秋來吟鬢似楓疎。",
            "晴煙染樹看何足，缺月梳雲狀不如。",
            "暑退凉生蟬有語，水長天遠鴈無書。",
            "此心直欲鵬南舉，不學蜘蛛結網居。"
        ],
        "title": "秋日有懷",
        "id": "e883fa40-6fdd-46cc-bcdb-15afd34d9ca7"
    },
    {
        "author": "白玉蟾",
        "paragraphs": [
            "天知一舸過扶胥，排辦千山作畫圖。",
            "暮靄催詩歸彩筆，秋光入酒透冰壺。",
            "篙頭點水月破碎，雲脚行天星有無。",
            "岸柳江楓共招手，西風吹我出賁隅。"
        ],
        "title": "舟行適興",
        "id": "44f8e78d-cb4b-4119-864f-aa2766c57566"
    },
    {
        "author": "白玉蟾",
        "paragraphs": [
            "太乙壇前偃月爐，不消柴炭及吹噓。",
            "金翁跨虎歸瑶闕，姹女騎龍到雪壺。",
            "採得三斤寒水玉，煉成一顆夜明珠。",
            "從茲只用抽添法，産箇嬰兒一似渠。"
        ],
        "title": "丹詩",
        "id": "2c777dde-9392-44a5-8e32-df31bd81ca47"
    },
    {
        "author": "白玉蟾",
        "paragraphs": [
            "松脂明滅已更寒，蛙市無聲萬籟沉。",
            "千里清風孤館夢，一輪明月故人心。",
            "欲眠還醒推籐枕，驟熱仍寒弄楮衾。",
            "搔首起來顧清影，斷煙低鎖荻花林。"
        ],
        "title": "夏夜宿水館",
        "id": "8a7a4f40-f12c-49ba-b229-04a0f9c3aa07"
    },
    {
        "author": "白玉蟾",
        "paragraphs": [
            "白龍過澗玉琮琤，澗外松聲擊戛鳴。",
            "煙鎖簷牙春二月，月移簾額夜三更。",
            "琴彈白雪陽春調，曲轉高山流水聲。",
            "清聽堂中杳無夢，我將乘興跨長鯨。"
        ],
        "title": "清聽堂",
        "id": "b8feb825-25bc-4950-aef5-506e720b608d"
    },
    {
        "author": "白玉蟾",
        "paragraphs": [
            "廬山山下倒芳樽，八九人家煙水村。",
            "千尺雲崖春上蘚，幾重月樹夜啼猿。",
            "人騎黄鶴去不返，草沒丹爐今尚存。",
            "携子高歌醉歸去，一溪寒碧遶山根。"
        ],
        "tags": [
            "庐山"
        ],
        "title": "游山",
        "id": "6949583a-5ef2-459c-8cd7-24a938bebcd0"
    },
    {
        "author": "白玉蟾",
        "paragraphs": [
            "君向星江結草廬，我來抵掌笑相於。",
            "三盃碧液漲甆盞，一縷青煙纏竹爐。",
            "劍舞春風花爛熳，琴彈夜雨竹蕭疎。",
            "明朝拄杖知何處，猿叫千山月滿湖。"
        ],
        "title": "別李仁甫",
        "id": "698ee58e-0a74-485d-8387-51d49b3b90d6"
    },
    {
        "author": "白玉蟾",
        "paragraphs": [
            "十二欄桿秋月明，謫仙曾此宴飛瓊。",
            "半窗樹色粘山色，隔岸風聲送水聲。",
            "織翠回紋傷薄倖，香紅染袖悵都城。",
            "酒愁花恨無人訴，頼有延年俞秀英。"
        ],
        "title": "俞樓",
        "id": "13a5891a-c748-47ef-853d-fb6b77ddcfec"
    },
    {
        "author": "白玉蟾",
        "paragraphs": [
            "不嘆勞生行路難，自憐雲水許間關。",
            "別來五載多懷感，待有尺書無往還。",
            "微白一鈎天外月，淡青數點海邊山。",
            "襟情欲向何人訴，與子篝燈到夜闌。"
        ],
        "title": "贈樗野",
        "id": "7b3303c0-7023-405f-9f36-ccb1fabd2dd0"
    },
    {
        "author": "白玉蟾",
        "paragraphs": [
            "生死輪迴第幾番，塵塵劫劫不曾閑。",
            "一潭湛綠是非海，千尺粉青人我山。",
            "性地靈苗思水國，心天明月掩雲關。",
            "衣中珠子無尋處，今且隨邪煉大還。"
        ],
        "title": "呈萬菴十章 歸山",
        "id": "8440b629-ec13-41ab-bf2b-b575564fe2b8"
    },
    {
        "author": "白玉蟾",
        "paragraphs": [
            "五藴山頭多白雲，白雲深處藥苗芬。",
            "威音王佛隨時種，元始天尊下手耘。",
            "石女騎龍攀雨㼌，木人駕虎摘霜芸。",
            "不論貧富家家有，採得歸來各一斤。"
        ],
        "title": "呈萬菴十章 採藥",
        "id": "43018d3e-7e9a-4533-9063-f8331d50c546"
    },
    {
        "author": "白玉蟾",
        "paragraphs": [
            "須信先天事事無，陰陽陶鑄此形模。",
            "真空平等硃砂鼎，虛徹靈通偃月爐。",
            "九竅可風壇壇暖，二時失火藥材枯。",
            "只茲一點無明燄，煉出人間大丈夫。"
        ],
        "title": "呈萬菴十章 爐鼎",
        "id": "f644409d-741b-42cd-8efb-beb28da7f456"
    },
    {
        "author": "白玉蟾",
        "paragraphs": [
            "無位真人煉大丹，倚天長劍逼人寒。",
            "玉爐火煅天尊膽，金鼎湯煎佛祖肝。",
            "百刻寒溫忙裏準，六爻文武靜中看。",
            "有人要問真爐鼎，豈離而今赤肉團。"
        ],
        "title": "呈萬菴十章 火候",
        "id": "3de9404b-64d4-4b03-a6ce-dd17a639e037"
    },
    {
        "author": "白玉蟾",
        "paragraphs": [
            "藥爐丹鼎火炎炎，六賊三尸怕令嚴。",
            "無去無來無進退，不增不減不抽添。",
            "愛河浪靜浮朱雀，覺海波深浸白蟾。",
            "一自浴丹歸密室，太陽門下夜明簾。"
        ],
        "title": "呈萬菴十章 沐浴",
        "id": "49963b72-4fea-43e0-ad00-f6fe23b5f53b"
    },
    {
        "author": "白玉蟾",
        "paragraphs": [
            "金翁姹女結親姻，洞口桃花日日春。",
            "拾得一輪天上月，煉成萬劫屋中珍。",
            "黄婆即是母之母，赤子乃其身外身。",
            "龍漢元年消息斷，威音前面更何人。"
        ],
        "title": "呈萬菴十章 溫養",
        "id": "e2f4765d-8327-450a-ba72-ec488dbe56fe"
    },
    {
        "author": "白玉蟾",
        "paragraphs": [
            "青天白日一聲雷，撒手懸崖了聖胎。",
            "有眼如盲光爍爍，無繩似縛笑咍咍。",
            "黄金殿下千株柳，碧玉堂前萬樹梅。",
            "辜負鴛幃人寂寞，秦樓宴罷盍歸來。"
        ],
        "title": "呈萬菴十章 脫胎",
        "id": "2594b3b4-68f8-4ac9-9fc9-f85ae3239136"
    },
    {
        "author": "白玉蟾",
        "paragraphs": [
            "佛與衆生共一家，一毫頭上現河沙。",
            "九還七返魚游網，四諦三空兔入罝。",
            "混洗何年曾結子，虛空昨夜復生花。",
            "阿誰鼎內尋丹藥，枯木巖前月影斜。"
        ],
        "title": "呈萬菴十章 金丹",
        "id": "3f501638-dc5a-4163-9ef5-eaa5dffb3626"
    },
    {
        "author": "白玉蟾",
        "paragraphs": [
            "自從踏著涅槃門，一枕清風幾萬年。",
            "弱水蓬萊雖有路，釋迦彌勒正參禪。",
            "誰將枯木巖前地，放出落花啼鳥天。",
            "兩箇泥牛鬭入海，至今消息尚茫然。"
        ],
        "title": "呈萬菴十章 沖舉",
        "id": "a802daaf-2850-4415-9aad-ae0b2a191115"
    },
    {
        "author": "白玉蟾",
        "paragraphs": [
            "道人家在海之南，來訪廬山老萬庵。",
            "露柱燈籠同請舉，僧堂佛殿總和南。",
            "山河大地自羣動，蠢動含靈共一龕。",
            "虀甕裏魚淹未死，此香炷向活瞿曇。"
        ],
        "tags": [
            "庐山"
        ],
        "title": "呈萬菴十章 參同",
        "id": "a154c441-411c-447b-a225-c2ec42af5290"
    },
    {
        "author": "白玉蟾",
        "paragraphs": [
            "我方一枕午風眠，君正然香未解船。",
            "知問無爲三不答，廣咨王母幾寥然。",
            "分明翠竹黄花意，何必紅鉛黑汞篇。",
            "寄語鶴林老居士，甚時叱鶴過西川。"
        ],
        "title": "謝鶴林見訪",
        "id": "cf5741ed-8d17-4a44-99c2-a717d66e94ca"
    },
    {
        "author": "白玉蟾",
        "paragraphs": [
            "夕陽花木丹青活，煙月山林水墨昏。",
            "碧縷倦飛縈寶鼎，紅波驚漲溢金樽。",
            "掀髯醉接君謨筆，擊缶吟招子美魂。",
            "因逐尚方雙舄至，亦隨桃李入春園。"
        ],
        "title": "大都督制侍方巖先生召彭白飲于州治之春野亭因和蘇子美韻",
        "id": "c9b8e670-8b75-43a6-becb-0954b957c397"
    },
    {
        "author": "白玉蟾",
        "paragraphs": [
            "晝潮夜汐大江東，江上東南寶剎雄。",
            "飯了從容陪海月，禪餘宴寂享松風。",
            "主賓無間諸塵浄，心目相忘萬象空。",
            "橙熟手香吟筆滑，餘情渺在夕陽中。"
        ],
        "title": "題天寧寺海月亭",
        "id": "0c6e048e-7f1b-4622-a286-e0f3f9ee8b36"
    },
    {
        "author": "白玉蟾",
        "paragraphs": [
            "接耳交肩話綺疎，扶摇九萬此南圖。",
            "對床風雨人皆有，協韻塤箎我獨無。",
            "偶爾詩家鴻鴈行，爲今酒島鶺鴒徒。",
            "情知一舸鴟夷去，臨欲出門燈影孤。"
        ],
        "title": "和主簿家兄贈別韻",
        "id": "ebb2b664-5d6f-4595-80cd-7e16894b8941"
    },
    {
        "author": "白玉蟾",
        "paragraphs": [
            "重樓複屋枕層崖，想有殘碑鎖翠苔。",
            "但見蒼山如壁立，不知綠水自何來。",
            "巖花滿眼紅而紫，谷鳥呼名去復迴。",
            "便欲買舟從此隠，豈惟一處子陵臺。"
        ],
        "title": "峽山寺",
        "id": "9df4fee1-51ff-4370-9003-1e2c502c5a68"
    },
    {
        "author": "白玉蟾",
        "paragraphs": [
            "峽畔尋常有虎蹤，峽中聞說有蛟龍。",
            "心知峭壁生如劍，目送清波去似弓。",
            "繞樹盡皆青薜荔，舉頭忽見白芙蓉。",
            "西風爲我吹殘酒，最喜千峰翠色濃。"
        ],
        "title": "峽中見芙蓉",
        "id": "d16b0c51-eff3-4814-afbc-32bbf7f2aaf0"
    },
    {
        "author": "白玉蟾",
        "paragraphs": [
            "峽口青門束碧流，天生雙劍割清秋。",
            "可憐柳葉黄如此，曾見蘆花白也不。",
            "本意買舟歸楚國，此行爲硯訪端州。",
            "渴來欲吸三江水，洗出胸中萬斛愁。"
        ],
        "title": "初至肇慶府硯巖",
        "id": "6957b90f-455a-44c4-8ced-0f918439a640"
    },
    {
        "author": "白玉蟾",
        "paragraphs": [
            "損之又損玉精神，松竹新來漸卜鄰。",
            "月夜一枝香暗度，溪樓數點影橫陳。",
            "直須何遜爲知己，始信張良似婦人。",
            "從此東風還入手，管教桃李十分春。"
        ],
        "title": "梅花",
        "id": "7079fc24-affe-42de-8ee7-8800636dd782"
    },
    {
        "author": "白玉蟾",
        "paragraphs": [
            "豈論春夏及秋冬，事事皆由造化工。",
            "誰道一生無好運，何緣三月見芙蓉。",
            "騷人猶恐東風誤，醉眼真疑芍藥紅。",
            "便是重陽開未晚，且傳好意取歡容。"
        ],
        "title": "三月芙蓉",
        "id": "db6e0e6b-7f8b-42a2-8879-09e62bf062bf"
    },
    {
        "author": "白玉蟾",
        "paragraphs": [
            "急雨將雷過柳塘，春因底事亦歸忙。",
            "經時不放荷花葉，昨夜盡收梔子香。",
            "判斷千林成夢去，安排一夏納風凉。",
            "開眉無覓愁來處，數筆晴雲盡水鄉。"
        ],
        "title": "柳塘送春",
        "id": "5c4ceda7-8b44-4df1-8877-b90f055086c4"
    },
    {
        "author": "白玉蟾",
        "paragraphs": [
            "風檣小艤水中央，接袖交肩話柄長。",
            "貸粟莊周輕得失，倚樓杜甫重行藏。",
            "情知此去無多遠，未別一聲先斷腸。",
            "排辦新詩消遣酒，高吟大笑渡番陽。"
        ],
        "title": "暫別游德聲監稅",
        "id": "1f0cd263-8750-4e9d-a474-943f37b1a74a"
    },
    {
        "author": "白玉蟾",
        "paragraphs": [
            "婀娜姮娥處玉宮，秋來梳洗越當空。",
            "陰晴圓缺天何意，離合悲歡事與同。",
            "好去畫樓歌舞地，莫來清館別愁中。",
            "應知人不能如月，月且團圓月月逢。"
        ],
        "title": "賦月同鶴林酌別奉似紫瓊友",
        "id": "5bad8e5f-e619-4e92-8229-256ec652ab82"
    },
    {
        "author": "白玉蟾",
        "paragraphs": [
            "豪俠相逢好弟兄，竹籬茆舍聚雙星。",
            "青松影裏詩鴻鴈，白石巖前酒鶺鴒。",
            "筆下驅回千鐵騎，胸中包得幾滄溟。",
            "令人憶著張華劍，三百年來無血腥。"
        ],
        "title": "題諸葛桂隠書堂",
        "id": "f8d611a2-f6ef-49e0-8ba8-7296a02ba953"
    },
    {
        "author": "白玉蟾",
        "paragraphs": [
            "匹馬追風訪地靈，山銜夕照鳥飛驚。",
            "裴休雖是參黄檗，韓愈何曾嗣哲兄。",
            "豎拂拈槌吾不會，篇詩斗酒過平生。",
            "儂家自有修行處，夜夜丹爐煉月明。"
        ],
        "title": "題華嚴寺",
        "id": "b84f1c38-3f11-4211-91f6-3a654804ffe1"
    },
    {
        "author": "白玉蟾",
        "paragraphs": [
            "劉禪材非天下君，出師一表費殷勤。",
            "卧龍夢破隆中月，列鴈轟開蜀口雲。",
            "甫得江心成八陣，奈何天意要三分。",
            "木牛流馬今何用，頼有玄仍繼策勳。"
        ],
        "title": "草廬",
        "id": "5042cfff-8bbe-45fc-95f6-84f7f31d7647"
    },
    {
        "author": "白玉蟾",
        "paragraphs": [
            "舞拍歌聲妙不同，笑携玉斚露春葱。",
            "梅花體態香凝雪，楊柳腰肢瘦怯風。",
            "螺髻雙鬟堆淺翠，櫻唇一點弄嬌紅。",
            "白鷗不入鴛鴦社，夢破巫山雲雨空。"
        ],
        "title": "不赴宴贈丘妓",
        "id": "363ce4fe-77f3-424f-a22c-e2d7f014ce00"
    },
    {
        "author": "白玉蟾",
        "paragraphs": [
            "朱樓紫殿貼晴空，前後千峯更萬峯。",
            "蝶殢秋花黄淡佇，猿啼曉樹翠溟濛。",
            "斷霞煙重苔粘露，薄暮雲興夜起風。",
            "醉倚玉欄弄明月，嗟嗟身世等萍蓬。"
        ],
        "title": "夜宿太清悟真成道宮",
        "id": "155aaea2-74be-42ff-8777-73b6580f2599"
    },
    {
        "author": "白玉蟾",
        "paragraphs": [
            "山高萬籟作秋聲，六月胡床冷似冰。",
            "浩浩拍窗人不寐，颼颼到枕夢難成。",
            "掀開雲幕飛蒼絮，推出蟾輪碾素璚。",
            "幸有許多閑氣力，何如吹我上瑶京。"
        ],
        "title": "栩菴以冰字韻求大風詩口占",
        "id": "e27cdd2d-3a60-46c6-92d9-7cebd5aa770b"
    },
    {
        "author": "白玉蟾",
        "paragraphs": [
            "指點篇書說向誰，武侯之後獨公奇。",
            "許瓢却大堯天小，嚴瀨應高漢座卑。",
            "夙世已償霖雨債，我身今結水雲知。",
            "何人桂樹中間隠，莫作南陽一睡驪。"
        ],
        "title": "寄桂隠",
        "id": "8a9abb01-59bf-4ff7-8b21-c9c0cd44baf4"
    },
    {
        "author": "白玉蟾",
        "paragraphs": [
            "二十年來雲水身，今凡七度踏京塵。",
            "絲長歲月能多少，粟大功名徒苦辛。",
            "白日戲陪人世事，綠煙鎖斷洞門春。",
            "雲巖月岫今何處，一聽猿聲一愴神。"
        ],
        "tags": [
            "西湖"
        ],
        "title": "舟行西湖詩贈諸友",
        "id": "352e378c-7b3c-4478-9ee6-fdff5b3a5c14"
    },
    {
        "author": "白玉蟾",
        "paragraphs": [
            "海棠開後雨冥綿，寒食清明又一年。",
            "勝賞挨排三月朔，嫩晴將息百花天。",
            "水光山色供圖障，燕語鶑聲助管絃。",
            "我自吟邊閑拄頰，笑人陌上拾花鈿。"
        ],
        "title": "繡香亭招飲",
        "id": "69022011-1a64-4f14-b368-7d0e69e93cd1"
    },
    {
        "author": "白玉蟾",
        "paragraphs": [
            "迷則僧祇悟剎那，遍將此事勘禪和。",
            "春深未解桃花旨，日永其如燕語何。",
            "曉殿冷凝山色重，夜樓闊占月華多。",
            "西來祖意憑誰委，只有門前窣堵波。"
        ],
        "title": "悟空寺",
        "id": "eb7cb762-ce97-4865-a4e3-1bbe99620dfc"
    },
    {
        "author": "白玉蟾",
        "paragraphs": [
            "殘紅點點尚春光，小立芳臺送夕陽。",
            "鶑語只聞花裏面，鷗飛宛在水中央。",
            "風前綠草無人管，煙外青山底處藏。",
            "柳幄張天槐幕靜，一川漲起麥雲黄。"
        ],
        "title": "春夏之交奉呈胡總領",
        "id": "8d610494-99f6-42f8-824f-6cc7fb527c97"
    },
    {
        "author": "白玉蟾",
        "paragraphs": [
            "搘頤默默靠柴扉，頓放詩題塞翠微。",
            "三徑寒松含宿雨，一川衰草卧斜暉。",
            "孤煙白處丫峯露，亂葉紅邊箇鳥歸。",
            "觸目園林已如洗，菊花猶著鬰金衣。"
        ],
        "title": "初冬即事",
        "id": "be232892-bd84-4033-9b31-23c8178b8e03"
    },
    {
        "author": "白玉蟾",
        "paragraphs": [
            "一自花光爲寫真，至今冷落水之濱。",
            "惟三更月其知己，此一瓣香專爲春。",
            "清所以清冰骨格，損之又損玉精神。",
            "雪中好與誰爲伴，只有竹如君子人。"
        ],
        "title": "梅花二首寄呈彭吏部  其一",
        "id": "c0a1be15-77fe-46d3-b82f-686293418359"
    },
    {
        "author": "白玉蟾",
        "paragraphs": [
            "冰玉丰姿不可雙，霜前雪後想凄凉。",
            "絕憐夜氣渾如水，而况笛聲堪斷腸。",
            "以月照之偏自瘦，無人知處忽然香。",
            "從今桃李皆門士，誰道花中有孟嘗。"
        ],
        "title": "梅花二首寄呈彭吏部  其二",
        "id": "3ed46619-a840-40e0-bbe7-b89a99124109"
    },
    {
        "author": "白玉蟾",
        "paragraphs": [
            "雲鎖蓬萊海接天，琪花瑶草簇春煙。",
            "三千年裏桃初實，十二樓前月正圓。",
            "白日塵埃飛不到，青冥風露冷無眠。",
            "共君既飽胡麻飯，一棹歸歟弱水船。"
        ],
        "title": "有贈",
        "id": "fd371cd6-e313-4831-891e-8dd84331d605"
    },
    {
        "author": "白玉蟾",
        "paragraphs": [
            "滿船明月浸虛空，綠浄無痕夜氣濃。",
            "詩思浮沉檣影裏，夢魂摇曳櫓聲中。",
            "星辰冷落碧潭水，鴻鴈悲鳴白蓼風。",
            "一點漁燈依古岸，斷橋垂露滴梧桐。"
        ],
        "title": "黄巖舟中",
        "id": "881d9c88-00e6-4a56-bcfa-c6363b23d2e2"
    },
    {
        "author": "白玉蟾",
        "paragraphs": [
            "底事英人便養高，角鷹放了棄弓刀。",
            "六壬八遁成韜晦，四塞三邊婁繹騷。",
            "九十日秋凉氣少，一千年事亂時多。",
            "長歌大笑不對飲，奈此水光山色何。"
        ],
        "title": "奉呈天谷",
        "id": "148abea3-3328-4b1c-ab42-3c308dc375ec"
    },
    {
        "author": "白玉蟾",
        "paragraphs": [
            "五乳峯前第幾峯，碧潭深處有蟠龍。",
            "半巖冷落孔明雨，一枕蕭騷少說風。",
            "變化爪牙君子竹，埋藏頭角大夫松。",
            "高人凄此結茆屋，天下蒼生怨旱虹。"
        ],
        "title": "蟠龍菴",
        "id": "d6d9701c-99a8-4b1f-b659-1c1230200909"
    },
    {
        "author": "白玉蟾",
        "paragraphs": [
            "白雲深處學陳摶，一枕清風天地寬。",
            "月色似催人起早，泉聲不放客眠安。",
            "甫能蝴蝶登天去，又被杜鵑驚夢殘。",
            "開眼半窗紅日爛，直疑道士夜燒丹。"
        ],
        "title": "玉壺睡起",
        "id": "8df1770e-de0e-421d-ad39-f62ec516d4b8"
    },
    {
        "author": "白玉蟾",
        "paragraphs": [
            "籃輿過盡幾山丫，夜宿天台仙子家。",
            "我昔巖前種芝草，爾來雲表飯胡麻。",
            "金前錯落楓猶葉，玉靨飄零菊更花。",
            "霜露逼人心興倦，無窮舊事散天涯。"
        ],
        "title": "携友生詣桐柏",
        "id": "01c8296d-3cb6-4448-a406-d02c814823b6"
    },
    {
        "author": "白玉蟾",
        "paragraphs": [
            "天台山頭梅花時，天台仙人去不歸。",
            "曉猿夜鶴不堪聽，丹井藥爐何所依。",
            "老竹數竿瀕碧澗，寒鴉幾點餞斜暉。",
            "幽人無限縈心事，未得工夫隠翠微。"
        ],
        "title": "山中",
        "id": "b5c11a47-7460-4f31-888a-e94f24c93e67"
    },
    {
        "author": "白玉蟾",
        "paragraphs": [
            "古塔寒龕幾歲華，粥魚齋鼓響巖丫。",
            "滿湖春水浸明月，一带晚山橫彩霞。",
            "石鹿至今空卧草，金鵝終不再啣花。",
            "寥寥此意無人委，欲界無禪果是耶。"
        ],
        "title": "謁鵝湖大義禪師",
        "id": "fde3b4f8-bf01-48a9-bd5f-a61e96a016f6"
    },
    {
        "author": "白玉蟾",
        "paragraphs": [
            "道人天地便爲家，慣見溪山眼不花。",
            "竹月光中詩世界，松風影裏酒生涯。",
            "醒時吟笑揚州鶴，夢見常騎月府蟆。",
            "是則官家縻好爵，此生只合飯胡麻。"
        ],
        "title": "醉裏",
        "id": "fabc94ae-3d99-49ae-b0d2-18be24fef39e"
    },
    {
        "author": "白玉蟾",
        "paragraphs": [
            "海山迢遞信音稀，靜對斜陽獨倚扉。",
            "回首八千餘里路，覺今二十一年非。",
            "白雲流水聊相伴，絳闕清都未得歸。",
            "昨夜樂丘殘夢覺，窗前明月照鶉衣。"
        ],
        "title": "寄泉州□侍郎",
        "id": "fe65a971-caf7-419e-a728-4715ca55cc28"
    },
    {
        "author": "白玉蟾",
        "paragraphs": [
            "得隴還爲望蜀謀，貪心來往似江潮。",
            "誰知一死乃所欠，若曰四休渠不消。",
            "田氏三千人食客，元家八百斛胡椒。",
            "更烹侍妾充殽饌，何事貧顔但一瓢。"
        ],
        "title": "知足軒",
        "id": "475dd4d4-1ad5-4854-ae10-9e68d911ba75"
    },
    {
        "author": "白玉蟾",
        "paragraphs": [
            "誰使詩狂墮桂林，鳴鞭裊雪一傷心。",
            "自憐褦襶衣何薄，安有酴酥酒得斟。",
            "真箇飄蓬將欲老，何曾鹵莽似如今。",
            "黄劉不喜瑜蒙喜，須信甘寧有賞音。"
        ],
        "title": "除夕客桂嶺",
        "id": "8229a73a-eba2-4519-826b-39318c928759"
    },
    {
        "author": "白玉蟾",
        "paragraphs": [
            "故故抽身入翠微，頭昏背痛便相隨。",
            "只今得病緣身有，待我無身更病誰。",
            "天際寒雲糊遠岫，松梢歸鶴客枯枝。",
            "青燈獨照黄昏影，且自扶頭强賦詩。"
        ],
        "title": "卧病",
        "id": "9f509295-c775-4529-b6c1-19d51d90c34a"
    },
    {
        "author": "白玉蟾",
        "paragraphs": [
            "紅輪荏苒向西頹，筍乘鴟蹲手拄腮。",
            "摇兀形神生睡思，按行水石得詩媒。",
            "山光走向簷前拱，溪響飛從闥畔來。",
            "遥見青山如雪白，心知箇是數枝梅。"
        ],
        "title": "轎中",
        "id": "cf102e55-6e70-45b7-84d6-4122fab2a31e"
    },
    {
        "author": "白玉蟾",
        "paragraphs": [
            "白雲亂山深復深，洞口枯樹鳴幽禽。",
            "玉雪影梅春寂寞，琅風韻竹夜蕭森。",
            "海流城外青羅带，巖聳天邊碧玉簪。",
            "憶著仙人鄭文叔，淚隨夕照落平林。"
        ],
        "title": "題金粟洞",
        "id": "199b055c-9335-4ca4-adbc-2d1b0e9216e7"
    },
    {
        "author": "白玉蟾",
        "paragraphs": [
            "眉峰肩井額陂陀，此相曾經鬼眼過。",
            "知有命存聊爾耳，謂無天定盍如何。",
            "十常九事未如意，一滿三停屬甚科。",
            "佛說我身周法界，恐君莫是爍迦羅。"
        ],
        "title": "贈相士岳鬼眼",
        "id": "1fe4570d-9c76-4c36-a553-f72150d7f430"
    },
    {
        "author": "白玉蟾",
        "paragraphs": [
            "坡仙曾此縷歸程，歸鴈因而扁此亭。",
            "草勁風剛苕水綠，水枯雪老弁山青。",
            "霜翎去去賓沙漠，雲足翩翩影洞庭。",
            "渠亦偶來還自去，弋人何用慕冥冥。"
        ],
        "tags": [
            "洞庭湖"
        ],
        "title": "歸鴈亭",
        "id": "441aa502-740c-4ce6-b5c9-a7f87a4b9a8c"
    },
    {
        "author": "白玉蟾",
        "paragraphs": [
            "暇日聯鑣共暑鏖，冰吾瓜李雪吾醪。",
            "樓前一水佳人士，眼底千山兒女曹。",
            "朝士西湖正絺綌，將軍北塞更弓刀。",
            "道人萬丈英雄氣，不信胥臺便是高。"
        ],
        "tags": [
            "西湖"
        ],
        "title": "黄刑部倉部陳宗博招飲",
        "id": "6887465c-2f7f-4a90-bf11-49614cb1b802"
    },
    {
        "author": "白玉蟾",
        "paragraphs": [
            "賦罷清都白玉樓，不知何事復閻浮。",
            "琴彈十二欄桿月，酒洗三千世界秋。",
            "絳闕瑶臺知有路，空青水碧若爲求。",
            "紫皇早晚憐孤憤，背土凌虛上去休。"
        ],
        "title": "草亭偶書",
        "id": "5166cab9-4ef2-4292-b831-87c71c67acb9"
    },
    {
        "author": "白玉蟾",
        "paragraphs": [
            "夜凉莫聽野猿哀，覺我枯腸轉九迴。",
            "淅淅秋風吹性水，淹淹暮雨滴心灰。",
            "自憐孤影青燈下，曾作神霄故吏來。",
            "若待此生塵債足，鳳凰閤下已青苔。"
        ],
        "title": "年踰弱冠又多錦瑟之一絃身墮塵樊未徹玉霄之半日醉懷無奈顧影自憐抱明月以興悲向西風而思遠謾拈禿兔姑慰心猿寄鶴林友",
        "id": "3daa242a-2458-4281-9e84-12710d275490"
    },
    {
        "author": "白玉蟾",
        "paragraphs": [
            "千林凉葉顫秋聲，前庭後庭新月明。",
            "聚頭舉酒固自樂，秉燭遊園聊適情。",
            "此去寒衾仙骨冷，可堪清夜淚珠傾。",
            "人生聚散渾無據，相約同遊白玉京。"
        ],
        "title": "留別鶴林諸友",
        "id": "b0f1218b-d60f-4dee-99b0-7dfaa01a5819"
    },
    {
        "author": "白玉蟾",
        "paragraphs": [
            "一掬精神迥出塵，懶翁自是不凡人。",
            "淵明松菊逕猶綠，靈運池塘草正春。",
            "已把芝田栽枸杞，不將苔砌展蒲輪。",
            "家傳衣鉢歸龍鳳，自指冰壺嗣潁濱。"
        ],
        "title": "見懶翁  其一",
        "id": "3f133f72-c5f2-4959-bb04-a5cf209548ad"
    },
    {
        "author": "白玉蟾",
        "paragraphs": [
            "坡仙何日跨鯨歸，公是蘇家老白眉。",
            "把劍舞殘盃內酒，撫琴彈破筆頭詞。",
            "桂林種德不知歲，福海流長無盡時。",
            "他年翁若回蓬島，穩把青氈付阿誰。"
        ],
        "title": "見懶翁  其二",
        "id": "5c86bb77-39d4-4344-95b7-90b36151d37b"
    },
    {
        "author": "白玉蟾",
        "paragraphs": [
            "擬占朝班最上頭，宦情冷似一天秋。",
            "風花雪月千金子，水竹雲山萬戶侯。",
            "海客盟鷗終不動，塞翁失馬更何求。",
            "明窗浄几華胥外，蝴蝶翩翩自夢周。"
        ],
        "title": "復盧良菴韻",
        "id": "d47054d2-d1e4-4a16-a36b-01e878f3b510"
    },
    {
        "author": "白玉蟾",
        "paragraphs": [
            "不著人間一點塵，翛然一室貯幽人。",
            "清宵甕下酒中聖，白晝筆頭詩泣神。",
            "芳草惜鋤憐綠浄，落花慵掃愛紅勻。",
            "棋聲隔斷華胥路，自把博山燒暮春。"
        ],
        "title": "翛然軒",
        "id": "edcd17dd-de9a-4bbf-955f-f9b790c2eaa1"
    },
    {
        "author": "白玉蟾",
        "paragraphs": [
            "醉醒曳杖訪松關，正在黄昏杳靄間。",
            "既去復來秋後暑，似無還有雨中山。",
            "澗邊幾葉晚花落，天際一鈎明月彎。",
            "自覺餘煙埋屐齒，行行印破蘚痕班。"
        ],
        "title": "夢中得五十六字",
        "id": "24748025-f92a-4044-87ba-e48629595db3"
    },
    {
        "author": "白玉蟾",
        "paragraphs": [
            "雪裏僧伽已寂然，不知香火幾何年。",
            "殷勤琢雪雕冰語，懺悔嘲風弄月愆。",
            "林壑烟霞容有分，廟堂鍾鼎得無緣。",
            "天池舊拜金燈了，却裹兜羅一袖綿。"
        ],
        "title": "謁雩都靈濟大師",
        "id": "6a823eb6-ff83-447b-8123-6150bece4c22"
    },
    {
        "author": "白玉蟾",
        "paragraphs": [
            "久晴忽爾雨絲絲，既雨還晴亦不疑。",
            "滕六假寧催入局，趙衰回避乞尋醫。",
            "搗霜碾雹些來箇，剪水雕冰片子時。",
            "一夜悄然飛到曉，滿天滿地化琉璃。"
        ],
        "title": "次黄提刑雪韻",
        "id": "c4b4444f-0f15-4d4f-a3cb-35381fe38475"
    },
    {
        "author": "白玉蟾",
        "paragraphs": [
            "白帝如今已有權，驕陽退壁漸凉天。",
            "兌支一霎風來享，供送三更月與眠。",
            "山水秋來渾是畫，賓朋酒後總成仙。",
            "暗蛩彈鑷知何處，遠樹長川忽眇綿。"
        ],
        "title": "早秋諸友真率相聚",
        "id": "f0c6131d-97d6-4d16-8136-59a80007e848"
    },
    {
        "author": "白玉蟾",
        "paragraphs": [
            "我亦頻年飲大苛，吟髭撚盡爲詩魔。",
            "夜來斗轉參橫後，夢在吳頭楚尾多。",
            "所喜江山無病痛，可憐故舊半消磨。",
            "水車自轉如誰踏，枕上松聲奈若何。"
        ],
        "title": "春夢",
        "id": "22be7e52-a056-490d-9ab7-7d28dec5df33"
    },
    {
        "author": "白玉蟾",
        "paragraphs": [
            "鐵髭鶻眼兩顔酡，走遍江湖所得多。",
            "脚踏雷車朝帝極，手持斗柄戽天河。",
            "劍尖指處乾坤暗，丹篆書時鬼魅號。",
            "名滿四方今老矣，請歸玉府掌西曹。"
        ],
        "title": "送彭侍晨",
        "id": "150a94f8-fd4d-452c-a5b9-1dc4234a0f20"
    },
    {
        "author": "白玉蟾",
        "paragraphs": [
            "三面俱江一面湖，古今畫作水晶圖。",
            "門臨車馬紅塵道，身在冰霜碧玉壺。",
            "何道兩山俱翠紫，霅苕二水合清污。",
            "岸頭笑與黄冠語，爲問東林沈在乎。"
        ],
        "title": "呈沈同知",
        "id": "c4e10fa8-7952-4e1d-ad54-fabde60394a4"
    },
    {
        "author": "白玉蟾",
        "paragraphs": [
            "別來不覺八周星，過盡長亭又短亭。",
            "霜鴈貼天飛去去，弋人何事慕冥冥。",
            "梅開春信賓南國，草勁秋聲警虜庭。",
            "我亦年來還慷慨，亭前一笑萬山青。"
        ],
        "title": "別蔣都轄用歸鴈韻",
        "id": "594592c4-0947-4e03-bdff-74cc37e1a096"
    },
    {
        "author": "白玉蟾",
        "paragraphs": [
            "柿葉翻黄楓葉紅，一江漲起蘆花風。",
            "水清石露沙痕瘦，日落雨來雲意濃。",
            "詩思動摇帆影裏，夢魂摇兀櫓聲中。",
            "黄昏有底愁如織，南外寄書無去鴻。"
        ],
        "title": "三衢舟次  其一",
        "id": "1acab369-c56a-4182-968a-ef266d7b82b3"
    },
    {
        "author": "白玉蟾",
        "paragraphs": [
            "困獸猶强劍未紅，少年羞見白蘋風。",
            "心寒赤縣神州遠，興入胡庭沙漠濃。",
            "誰謂阿蒙猶洛下，未應老亮更隆中。",
            "年來弓矢渾無用，只好江頭射暮鴻。"
        ],
        "title": "三衢舟次  其二",
        "id": "ff117811-c50f-42d3-9dbe-463b3bcf19eb"
    },
    {
        "author": "白玉蟾",
        "paragraphs": [
            "倚蓬小立拂征衣，沙上漁翁理釣絲。",
            "舉世更誰閑似我，只今何事未如伊。",
            "莫將水動疑天動，且道舟移是岸移。",
            "家在神霄歸未得，釣周釣漢笑人癡。"
        ],
        "title": "偶成",
        "id": "ceb38341-0199-40eb-a78a-cb8b0a44d203"
    },
    {
        "author": "白玉蟾",
        "paragraphs": [
            "林間一徑似驚蛇，中有禪關隠紫霞。",
            "煙鎖蒼松遮寺額，風摇翠竹撼簷牙。",
            "客來寂寞盤香穗，飯罷從容瀹茗花。",
            "到此徘徊歸去晚，夕陽挂樹一聲鴉。"
        ],
        "title": "午飯羅漢寺",
        "id": "aa6eafb0-d1b2-43b0-b550-2d8c0454536e"
    },
    {
        "author": "白玉蟾",
        "paragraphs": [
            "驛酒沽來滿滿斟，現成詩句不須尋。",
            "輕雲閣雨風聲軟，淡霽籠雲日影沉。",
            "夾路梔花香野水，隔山杜宇響喬林。",
            "草菴飯了從容睡，門外通衢無古今。"
        ],
        "title": "北山",
        "id": "afd25b0d-752f-4a58-b568-7a53f97ecbb0"
    },
    {
        "author": "白玉蟾",
        "paragraphs": [
            "一味逍遥不管天，日高丈五尚閑眠。",
            "溪魚村酒別般味，野蔌山餚不用錢。",
            "甕牖蓽門關小逕，乾柴白米煮清泉。",
            "有時拄杖青松畔，便是人間快活仙。"
        ],
        "title": "清貧軒",
        "id": "b5d7450f-9082-40e0-8392-6a19e018d062"
    },
    {
        "author": "白玉蟾",
        "paragraphs": [
            "大家放下杖頭雲，夜宿南安煙水村。",
            "蝴蝶夢殘天拂曉，杜鵑聲斷月黄昏。",
            "蜂王遣使使花塢，蟻陣分屯屯蓽門。",
            "自是吾儂適懷處，詩山酒海一乾坤。"
        ],
        "title": "春日遣興",
        "id": "c9a46722-d08e-4b37-8b94-6a2053b2f781"
    },
    {
        "author": "白玉蟾",
        "paragraphs": [
            "翰墨膏肓二十年，纔親筆硯便垂涎。",
            "東陽魚卵寒霜幅，嵊縣溪藤妙雪牋。",
            "一日禿除千兔穎，霎時磨盡萬松煙。",
            "洛陽市上今無價，直欲昂頭寫碧天。"
        ],
        "title": "乞紙寄諸葛桂隠",
        "id": "65c54961-9d8a-4e8d-a546-f8e3005752f1"
    },
    {
        "author": "白玉蟾",
        "paragraphs": [
            "伶倫窺管夜飛灰，萬紫千紅暗剪裁。",
            "微雨績天煙織雪，寒風簸水月篩梅。",
            "壽鳩索婦花前笑，鰥燕呼雛柳外哀。",
            "春色無邊茶未莢，社前猶欠一聲雷。"
        ],
        "title": "春日即事",
        "id": "0ff39861-1c1e-4d10-9a65-c528c4868176"
    },
    {
        "author": "白玉蟾",
        "paragraphs": [
            "人情不似吳牋厚，世路常如蜀道難。",
            "兩鬢已將沾雪白，寸心尚自炳楓丹。",
            "君還有意憑誰說，我亦無言把劍看。",
            "相對一窗風打雪，通紅榾柮謾燒殘。"
        ],
        "title": "次韻紫巖潘庭堅  其一",
        "id": "3a0046e4-e0d3-45e5-9027-d18030319006"
    },
    {
        "author": "白玉蟾",
        "paragraphs": [
            "何人皮裏有陽秋，誰絹能包得許羞。",
            "早趁黄書丞相押，莫空白了少年頭。",
            "既無顧戀於人己，便請清閑袖手休。",
            "豈必滅秦安漢後，始來尋個赤松游。"
        ],
        "title": "次韻紫巖潘庭堅  其二",
        "id": "c23049ec-466c-4240-a2aa-1c9cfc6eda90"
    },
    {
        "author": "白玉蟾",
        "paragraphs": [
            "道人身世已盟鷗，便好乘雲御氣休。",
            "何足風波吾一點，盍思舟楫彼迷流。",
            "從教水擊三千里，別是煙飄十二樓。",
            "松以碧濤成夜吼，山爲翠浪接空浮。",
            "初非孔聖乘桴志，薄類梁僧渡葦謀。",
            "廬阜插篙空木末，武夷停櫂尚巖頭。",
            "爭如太乙真人葉，往盪須彌絕頂秋。",
            "昔者天孫失機石，我疑博望乃牽牛。",
            "却無滄海桑田事，底用浮家泛宅愁。",
            "箇裏且吹無孔笛，向人只下直針鈎。",
            "而今性水涵孤月，休遣禪河起一漚。",
            "逝者如斯曾不返，憑誰爲我問陽侯。"
        ],
        "title": "題仙槎寄呈王待制",
        "id": "6e39255f-6aad-41a8-a3c5-f9915c99e97b"
    },
    {
        "author": "白玉蟾",
        "paragraphs": [
            "煙水蒼蒼古渡頭，神鴉噪罷纜方收。",
            "泊舟鳬渚鷗汀晚，夜入蘭宮桂殿秋。",
            "綠葦黄蘆悲落日，白蘋紅蓼閙滄洲。",
            "冥冥千古今如夢，浩浩長江不管愁。",
            "鴈陣歸時雲似幕，風檣高處月如鈎。",
            "驚濤飛起銀花舞，萬頃寒光十二樓。"
        ],
        "tags": [
            "长江"
        ],
        "title": "捲雪樓",
        "id": "15eba47f-379c-42c6-9da3-eaca6c85d37e"
    },
    {
        "author": "白玉蟾",
        "paragraphs": [
            "老蟾飛上梧桐枝，蒼屏煙冷猿夜啼。",
            "瀲灧金盤掛寒巘，嬋娟玉鏡沉清溪。",
            "風前松竹盡起舞，姮娥徘徊不歸去。",
            "人在廣寒天在水，滿天星斗知何處。",
            "幽人爲我鳴瑶琴，山前月下千古心。",
            "不知明月幾圓缺，只有青山無古今。",
            "醉持玉盞吞金餠，塵世無人知此景。",
            "青山無言人酩酊，浩歌卧斷桂花影。"
        ],
        "title": "山月軒",
        "id": "a54651e4-807b-4cd0-821d-8a4d52d76c38"
    },
    {
        "author": "白玉蟾",
        "paragraphs": [
            "七月送我東南道，八月送我西南道。",
            "西南江沙黄茫茫，東南海水白浩浩。",
            "海水飛作潮頭來，潮頭卷取潮舌回。",
            "江沙一望渺千里，千里亦此一江水。",
            "水外青山山外雲，雲邊蒼樹樹邊村。",
            "村有酒酤酤不得，小船寂寞愁黄昏。",
            "大丈夫，不拘此。",
            "無酒便如何，有酒亦樂只。",
            "爲問東南海水西南江，如何滔滔獨未降。",
            "豈不亦笑老先生，有如此水亦迷邦。",
            "君但歸，歸去好，人生有情爲情惱。",
            "明朝輕舟當徑度，不須回首端州路。"
        ],
        "title": "送談執權張南顯歸廣州",
        "id": "75744960-18fd-4179-8680-d4d2435c0609"
    },
    {
        "author": "白玉蟾",
        "paragraphs": [
            "杜鵑哭，杜鵑哭。",
            "微雨村，遠煙麓。",
            "山花紅，江楓綠。",
            "一聲殘，一聲續。",
            "一聲一聲復一聲，不管世間銀髮生。",
            "啼盡天涯夕陽影，又向空中啼月明。",
            "山中憔悴人，無緒傷春色。",
            "今古興亡一肚脾，臨風再拜君得知。",
            "兩行茅舍蒼煙淚，滴破浣花溪上詩。"
        ],
        "title": "杜鵑行",
        "id": "cf1abeea-72c1-4c84-9fa6-b0374dbd523e"
    },
    {
        "author": "白玉蟾",
        "paragraphs": [
            "碧落散郎下人世，騎雲鞭霆日日醉。",
            "楊家三杯松花醪，眼花渾不醒天地。",
            "知有溪山無名利，鐵笛吹破西山翠。"
        ],
        "title": "題楊家酒樓",
        "id": "827bb157-2c32-40cc-8669-ff7791f2b10b"
    },
    {
        "author": "白玉蟾",
        "paragraphs": [
            "梅花不清是水清，最是一枝溪上橫。",
            "梅花不明是雪明，凍折老梢飄碎瓊。",
            "梅花不暗是雨暗，隔籬和雨粘珠糝。",
            "梅花不淡是煙淡，煙鎖江村煙慘慘。",
            "梅花不枯是霜枯，霜後不俗霜前粗。",
            "梅花不瘦是月瘦，月下徘徊孤影峭。",
            "梅花不寒是風寒，落英飛上玉闌干。",
            "梅花不濕是露濕，冷蘂含羞曉嗚唈。",
            "雪明偏見梅花魂，筆下六花堆爛銀。",
            "水清偏見梅花骨，筆下一溪寒浸月。",
            "煙淡偏見梅花情，筆下一片黄昏晴。",
            "雨晴偏見梅花貌，筆下娉婷向人笑。",
            "月瘦偏見梅花真，筆下蟾蜍弄早春。",
            "霜枯偏見梅花操，筆下飛霜送春耗。",
            "露濕偏見梅花奇，筆下冷蘂垂百琲。",
            "風寒偏見梅花意，筆下蕭騷奪雲氣。",
            "有人身心似梅花，寫出清淺與橫斜。",
            "補之若見亦驚嗟，機杼迥然別一家。",
            "繁處不繁簡處簡，雪迷曉色月迷晚。",
            "更得一些香氣浮，陽春總在君筆頭。"
        ],
        "title": "友人陳槱得楊補之三昧賞之以詩",
        "id": "ea5968df-22e7-4821-9d92-e7c2f8f77733"
    },
    {
        "author": "白玉蟾",
        "paragraphs": [
            "一甌之閩古無諸，山奇水秀真畫圖。",
            "霍童山在閩之隅，天下第一神仙都。",
            "神仙渺茫不可見，桑田滄海幾遷變。",
            "三山崒嵂青至今，堪嗟山下人如燕。",
            "螺女江頭十萬家，西湖十里碧蓮花。",
            "滿城和氣濃於酒，一天雨露饒桑麻。",
            "東有鼓山榴花谷，南有方山小王屋。",
            "王霸煉藥怡山西，老任跨鶴昇山北。",
            "距城以東七里餘，丹崖翠壁凌太虛。",
            "天閟地藏一蓬壺，神刓鬼劃畫不如。",
            "種橘仙人來瑞世，况是籛翁其後裔。",
            "蒼松筋骨鶴精神，謂之覺非老居士。",
            "居士少時觀此山，便擬歸隠乎其間。",
            "及其賦罷歸去來，此山尚鎖青煙寒。",
            "平生使節半天下，秋霜夏日大聲價。",
            "咄哉富貴非吾願，何似歸來一茅舍。",
            "百丁持钁薙荆榛，寒巖怪石翠崢嶸。",
            "奇花異草不知名，地靈夜泣猿鳥驚。",
            "天然一石大如廩，裂開發露五雲錦。",
            "滿地璀璨黄金沙，地下掘出玄玉枕。",
            "度其廣袤築屠蘇，鳷鵲峭聳鴛鴦鋪。",
            "人來山下抬頭看，直疑上有神仙居。",
            "夜靜星辰挂朱桷，萬丈華表立雙鶴。",
            "山童指向游山人，高處更有兼山閣。",
            "閣邊數石羅翠屏，倚崖建一介隠亭。",
            "一登雲外忽舒嘯，醉歸小山風月清。",
            "雙石削成闢紫戶，猶勝武夷石門塢。",
            "一石俛仰狀如龜，一石跨蹲露如虎。",
            "巖頭千尺煉丹臺，銀泥丹砂朱草堆。",
            "臺上鑿開四小涔，不見爐鼎空寒灰。",
            "石眼有泉迸山腹，可成一池足鴉浴。",
            "千山萬山翠打圍，稻田萬頃如棋局。",
            "於中突出五石巖，紫雲蒼霧纏松杉。",
            "吾疑閩中四五輩，向者曾此話同參。",
            "粉牆圍住萬竿竹，白鳳飛來枝外宿。",
            "山前山後多麋鹿，疎栽蘭蕙密栽菊。",
            "何年種此千樹梅，滿山雪色白皚皚。",
            "晚來山風掃落英，五色虹霓明綠苔。",
            "隔林髣髴聞機杼，人家知在雲深處。",
            "何處招提最近傍，早暮送鍾齋送鼓。",
            "鳬汀鶴渚白蘋洲，小溪流水橫斷橋。",
            "畫出一派瀟湘秋，萬家秋色人漁樵。",
            "長江浩浩數千里，浪花噴薄蛟龍起。",
            "葉葉扁舟古渡頭，目力所至海門止。",
            "僕家本住青城邊，去此迢迢路八千。",
            "對面窣堵高插天，恍驚天柱落樽前。",
            "覺非居士高且潔，時把黄庭玩歲月。",
            "丹山碧水我樓觀，蒼椿翠檜我幢節。",
            "客來到此蟄仙菴，披蒙茸兮登巉巖。",
            "龍盤虎踞甚形勝，大江以東斗以南。",
            "酒空核盡人亦醉，眼花渾不醒天地。",
            "壁間醉墨正淋漓，夕陽已挂青山外。"
        ],
        "tags": [
            "长江",
            "西湖"
        ],
        "title": "覺非居士東菴甚奇觀玉蟾曾遊其間醉吟一篇舊風以紀之",
        "id": "5a779c82-4f28-4ae6-81d6-8756251e4d30"
    },
    {
        "author": "白玉蟾",
        "paragraphs": [
            "芙蓉睡足西風冷，漁陽捲入來無影。",
            "不思夜火笑驪山，甘欲庭花唱宮井。",
            "馬嵬山下杜鵑聲，羅襪空淒花草馨。",
            "誰謂霓裳非有情，倚腔猶韻雨霖鈴。",
            "胡人先母而後父，此語悟君君不悟。",
            "天下何思復何慮，華清目送豬龍去。",
            "已矣去，知不知，悲莫悲於南內悲，危猶危似西狩危。",
            "伊人事定有所制，但得抱女成歔欷。",
            "元都水，顔太師，截祿山骨爲之字，瀝祿山血爲之辭。",
            "未千年事幾如此，風雨剝蝕蒼苔碑。",
            "禹啟乘雲去亦久，客舟空艤浯溪湄。"
        ],
        "title": "題浯溪",
        "id": "a490423d-0e6a-4ee5-9be6-ae159f8ee59f"
    },
    {
        "author": "白玉蟾",
        "paragraphs": [
            "千樹梅花明如月，一天月華皎如雪。",
            "幽人心似梅花清，梅花亦作如是說。",
            "銀色世界生梅花，水晶宮中明月華。",
            "醉卧月華嚼梅蘂，滿身清影亂交加。",
            "今夕幽人換詩骨，花月即是詩衣鉢。",
            "明朝花作雪片飛，花下鶴雛啄苔髮。"
        ],
        "title": "賞梅感興",
        "id": "22f37ee5-5ed8-427c-b202-7844ffa90992"
    },
    {
        "author": "白玉蟾",
        "paragraphs": [
            "昨夜西風起白蘋，從前湖海幾酸辛。",
            "感今懷古無限事，拄頰閑思一愴神。",
            "瓊窟先生鼓玉琴，一調一弄符我心。",
            "屈平宋玉不可挽，西風黄葉爲知音。",
            "初聞如風吹梧桐，次聽如雨鳴芭蕉。",
            "凄然如鴈聲遥遥，溫然如鶑暖夭夭。",
            "忽而轉調緩復急，海風吹起怒濤立。",
            "夜深星月墮蓬山，神官不管蛟龍泣。",
            "頓又換指清而和，牡丹芍藥香氣多。",
            "露橋月榭風雨夕，如此杜鵑愁奈何。",
            "浩浩長風送急雨，寂寞孤鴻落寒渚。",
            "昏昏月色老猿啼，藹藹風光新燕語。",
            "又如晴鶴唳蒼煙，倏似寒鴉噪晴川。",
            "良宵砌畔響秋蛩，清晝林間悲風蟬。",
            "我思此聲不堪比，使人欲悲復欲喜。",
            "五月葛亮渡瀘溪，九月荆軻過易水。",
            "此聲喜喜復哀哀，我志渺然在江淮。",
            "方且琵琶亭下坐，倏又鬰孤臺上回。",
            "琴聲展轉我心碎，我心多少平生事。",
            "絃中招我棲林泉，指下呼我入富貴。",
            "上界瑶池玉浪寒，鳳凰閣下羅千官。",
            "紫皇宴坐蒼琳宮，豈復知我猶人間。",
            "龜臺煙冷風蕭蕭，十萬彩女歌雲璈。",
            "自憐蹤跡今塵土，安得金妃復賜桃。",
            "青琅真人騎白鸞，日往日復玉京山。",
            "不念曾與同僚時，清都絳闕何時還。",
            "紫清夫人侍帝軒，朝朝嫣然妙華門。",
            "盍思人世此凄苦，金魚玉鴈憑誰傳。",
            "琪花開遍翠微臺，彩鳳舞徹賓雲仙。",
            "麒麟守住虎關嚴，獬豸時復森其前。",
            "不成終身只人世，吾身不翮心亦翅。",
            "粗且神霄覓一官，早作嘯風鞭霆計。",
            "此曲此曲君休彈，老眼無淚徒悲酸。",
            "自知逍遥時節近，與君一笑開懽顔。",
            "太華宮中多白蓮，以金爲花玉爲根。",
            "上有瓊甲金絲龜，夜吸珠露花間眠。",
            "紫琅殿深不可詰，時有火鈴飛出入。",
            "殿中仙君乘雲軿，三千玉娥傍侍立。",
            "此般景象猶未忘，所以思念時悲傷。",
            "聞君琴聲洗我心，自盍泰然發天光。",
            "我昔神霄西臺裏，雪肌玉膚冰霜齒。",
            "長歌一曲驚帝閽，解使八鸞舞神水。",
            "又嘗飛過廣寒宮，一見嫦娥瓊玉容。",
            "不敢稽首便行過，倏復呼我醉瑶鍾。",
            "水府左仙萼綠華，身居東華帝子家。",
            "時以瑶琴鳴五霞，一聲彈落瓊臺花。",
            "上元太真安長仙，日事玉皇上君前。",
            "玉龍嬌癡不肯舞，獨自奏帝鳴鸞絃。",
            "此聲遠矣吾不見，人間琴聲更多變。",
            "誰能以此清凈心，許多悲懽相練纏。",
            "瓊窟先生然我言，我是霆司筆墨仙。",
            "昔爲東華校籍吏，屢亦舞筆靈君前。",
            "失身墮世自嘆息，東華欲歸歸未得。",
            "翠娥掩淚香骨寒，長天遠水日相憶。",
            "君知否，吾將呼起大鵬駕瓊雲，手持百萬蒼鷹兵。",
            "前驅天丁後火鈴，飛罡躡紀下太清。",
            "又將東海捕金鯨，騎之去謁蟾蜍精。",
            "却持萬陣貔虎人，下來紅塵揚鼓鉦。",
            "更煩先生試一舉，爲我調中作金鼓。",
            "爲我喚起李太白，與我浩歌拍掌舞。",
            "君琴定是天上琴，天上曲調人間音。",
            "爲君醉中一狂歌，千巖萬壑白雲深。"
        ],
        "title": "贈陳高士琴歌",
        "id": "178717ca-1f9e-42ed-8e7b-a826571bd8ad"
    },
    {
        "author": "白玉蟾",
        "paragraphs": [
            "千山萬山聳寒碧，桃花李花正春色。",
            "客來登此一覽亭，東望長江渺無極。",
            "煙飛松塢曉蒼凝，雨過竹林晚翠滴。",
            "人家樓閣下參差，天宇雲霞上鬰密。",
            "平湖青草覆白沙，峭崖斷岸幾千尺。",
            "蘆荻叢中鷗鷺閑，來往漁舟三兩隻。",
            "柳陰濃淡夕陽斜，蘚巖石磴滿山赤。",
            "落鴉噪下枯樹枝，雞犬聲中半樵笛。",
            "疎籬小屋可容膝，目對青霄一太息。",
            "滿城車馬走紅塵，何人知享此幽寂。",
            "竹爐焚罷柏子香，甆杯傾瀉碧玉液。",
            "飲到如泥卧石鼓，醒來瀹茗自閑適。",
            "嘯詠太空歌一曲，風吼千林月華白。",
            "一覽亭前雙目明，詩成自覺天地窄。",
            "雲崖煙樹幾重重，三百六十真奇峯。",
            "我將持斧扣洞門，借問蟠桃幾時紅。",
            "流光瞬息付一電，萬事轉頭如去箭。",
            "南康有個陳參軍，心鏡如如成一片，自笑浮生若春燕。"
        ],
        "tags": [
            "长江"
        ],
        "title": "一覽亭",
        "id": "effd341d-1985-4ea1-b36d-a623b038e8b1"
    },
    {
        "author": "白玉蟾",
        "paragraphs": [
            "已把功名等風絮，鶴氅星冠懶成趣。",
            "谷口人尋虎跡來，林間菴在猿啼處。",
            "好向青山白雲中，參取翠竹黄花句。",
            "道人珍重老維摩，明日千峯萬峯去。"
        ],
        "title": "題潜菴",
        "id": "5cc15985-e15f-4c52-929e-73b2139d36ea"
    },
    {
        "author": "白玉蟾",
        "paragraphs": [
            "水銖膠法仙而黠，萬杵玎璫肩欲脫。",
            "龍尾磨開紫玉腴，鼠鬚點動青霓活。",
            "油然作雲昇太清，沛然下雨驚四溟。",
            "何當點開衆生眼，大千世界常光明。"
        ],
        "title": "贈崧菴造墨",
        "id": "832e2ff3-7e85-4a35-8a78-1e51f78e8a0c"
    },
    {
        "author": "白玉蟾",
        "paragraphs": [
            "夜騎玉鼇採明月，蘂殿瑶臺寒徹骨。",
            "三十六天不閉門，風吹琪花散飛雪。",
            "簫韶鳴處隊仗多，八萬霓裳歌一闋。",
            "紫皇宴罷駕方出，整衣端簡去朝謁。",
            "火鈴將軍呵一聲，左右萬真聳毛髮。",
            "奏云臣是雷霆卿，舊因罪去辭金闕。",
            "紅塵埋身平至耳，餐青飲綠守苦節。",
            "飛神登天來正渴，見帝有酒覓一啜。",
            "賜臣一醉放臣歸，歸去人間向人說。",
            "鳳凰閣下問歸途，瓊童玉女却問予。",
            "天上日長太清虛，人間還似此間無。",
            "摇頭不答徑拂袖，白雲眇眇迷清都。",
            "洞中猿鶴更相認，白石爛兮青松枯。"
        ],
        "title": "飛仙吟送張道士",
        "id": "d45920b3-819e-42d7-a39f-6f4f88d47943"
    },
    {
        "author": "白玉蟾",
        "paragraphs": [
            "長空慘慘晝如夜，嚴風刮得雪片下。",
            "寒猿傍樹不敢聲，江梅羞開恐易謝。",
            "萬山無限落葉愁，處處凝煙纏草舍。",
            "枯槎凍僵不復活，飛廉截住陽春赦。",
            "餒虎呼雛入巖卧，過鳥如梭鑽樹罅。",
            "園林蕭索無一物，幾夜霜威煞無藉。",
            "欲雨不雨數點霰，雪意沉吟天似詐。",
            "滿空飛起楊花架，三日兩日凍不化。",
            "眼前幻出白玉樓，誰敢登陟空嗟訝。",
            "肌膚生粟鼻流水，前村新醅復增價。",
            "漁翁溪畔笑收網，魚亦不知鈎有麝。",
            "洗鐺簇火煎雪茶，垂簾疊足說清話。",
            "呼童鑿碎硯中冰，呵手團欒結詩社。",
            "詩成此景尚自爾，安得王維收入畫。"
        ],
        "title": "詠雪于清虛堂火閣",
        "id": "bfab789d-b8cc-4846-b937-d9e2f96a7192"
    },
    {
        "author": "白玉蟾",
        "paragraphs": [
            "南方有此波羅密，人所厭棄鬼神惜。",
            "大如瓶笙身拳攣，長如囊枕針歷剌。",
            "天回故是來處遥，天南亦有能相識。",
            "君不見北人不夢象，南人何處夢駱駝。",
            "蜀犬吠月越吠雪，識與不識吾奈何。"
        ],
        "title": "波羅密",
        "id": "9babd8f8-941e-496d-8426-a7e4d2ffc200"
    },
    {
        "author": "白玉蟾",
        "paragraphs": [
            "蟲聲樹聲各已變，吾知流年暗中換。",
            "晝烏夜兔忙如箭，秋光漸入蘆花岸。",
            "蘆花白兮蓼花紅，鴻鴈跧蹲滿荻叢。",
            "牡丹海棠如夢中，蓮藕香散池館空。",
            "人生歲月去如水，燕去鶑歸一彈指。",
            "星霜磨老道人心，滿目世人紛如蟻。",
            "感今慨昔令人愁，乃知宋玉非悲秋。",
            "江山紫翠餞漢唐，風物不復追商周。",
            "古人混混去不返，今人紛紛知何限。",
            "古人憐今今憐古，夕陽影裏雲影亂。",
            "此身飄飄如游塵，身體髮膚皆他人。",
            "尚餘方寸管喜怒，不敢漏泄天公嗔。",
            "向時歡娛成冷落，誰與感慨憐蕭索。",
            "定知悲喜聚散因，世間果無揚州鶴。",
            "所可悲者貧且孤，覽鏡自笑清而癯。",
            "安能十事九如意，定數豈復人能踰。",
            "秋風起兮秋水寒，秋心悲兮秋興酸。",
            "佳人一去不復還，顧影度此時光難。",
            "此心寥寥秋夜月，孤光散入寒光闊。",
            "夜深月落無人知，江上漁翁空網撒。",
            "不堪舉此向愁人，使人泣下肝腸裂。",
            "何人爲我調素琴，疊疊爲我寫孤襟。",
            "庶令鬼神伴伊泣，山空樹冷風蕭森。"
        ],
        "title": "悲秋辭",
        "id": "bf1f7e5f-8386-4d44-85ce-d41f2a153b19"
    },
    {
        "author": "白玉蟾",
        "paragraphs": [
            "平沙斷岸幾千尺，樹色煙光渺無極。",
            "一葉扁舟歸去來，漁翁放棹倚蘆荻。",
            "八九山家雲水村，白蘋紅蓼數漁船。",
            "沙寒石瘦木葉落，一鈎淡月照黄昏。",
            "小橋跨水碧溪淺，蒼壁丹崖半苔蘚。",
            "樵子歸擔竹兩竿，落霞孤鶩天邊遠。",
            "千山萬山風色清，四柱茅亭立晚汀。",
            "花紅草綠山水靜，獨步亭前秋月明。",
            "山前一陣梧桐雨，落花驚斷山禽語。",
            "誰家樓閣隠青林，老僧歸寺立溪滸。",
            "一溪流水遶雲根，草舍茅庵常閉門。",
            "客來倚棹一回顧，直疑此是真桃源。",
            "洞門紫翠交相映，林幄山屏更清勝。",
            "何人作此無聲詩，展開如入溪山鏡。"
        ],
        "title": "題歐陽氏山水後",
        "id": "14dee7b3-b620-46f2-9723-522122ec8ddf"
    },
    {
        "author": "白玉蟾",
        "paragraphs": [
            "春風夜飛招月檄，檄月司花月供職。",
            "月落千嬌百媚叢，諸花爲月妍爲容。",
            "樓東月照樓西皎，樓西月向樓東笑。",
            "月與花戲天中流，花與月浴江中浮。",
            "月皆不管春風怒，花爲月歌爲月舞。",
            "舞者媚綠歌嬌紅，爭憐妬寵驚春風。",
            "出有入無多變異，花竟不曉月之意。",
            "江花惱天天花愁，東樓月掩西樓羞。",
            "花亦自睡花自醉，月倦欲歸歸未至。",
            "却緣曉鍾呼月回，月回花醒花不知。"
        ],
        "title": "永州花月樓",
        "id": "5533dceb-3afc-4497-9dbb-42a18c040b18"
    },
    {
        "author": "白玉蟾",
        "paragraphs": [
            "有客來從天竺峯，渡溪恰趁一篙風。",
            "秋風著力送行李，吹入燕巖松竹裏。",
            "松竹淒淒天作秋，空來空去空中浮。",
            "高巖萬丈聳空碧，仙翁騎鶴去無迹。",
            "丹爐不火草芊芊，數間巖屋掩寒煙。",
            "下有龍潭綠無底，瀑布懸崖千尺水。",
            "夜來月影滿空山，石鍾一響生秋寒。",
            "玉燕何年巖下舞，飛時化作滿天雨。",
            "盡言此巖多仙靈，白鶴點破一山青。",
            "煙霧罩山石常潤，莓苔滿地翠無盡。",
            "我欲誅茅此煉丹，奪取人間千歲閑。",
            "有箇高人陸巖主，抱琴對我彈中呂。",
            "勸我他年歸去來，此巖莫被煙雲埋。"
        ],
        "title": "燕巖行",
        "id": "98f913d1-f885-47d2-ae78-fd889e1c4880"
    },
    {
        "author": "白玉蟾",
        "paragraphs": [
            "千巖萬壑深復深，洞口枯樹鳴幽禽。",
            "瑶月影松大靜淡，琅風韻竹夜蕭森。",
            "暮雲獻碧出孤岫，夕鳥拖紅投暝林。",
            "孔明終久須朝日，安石不來誰作霖。",
            "然則從龍雖有志，定知化鶴亦無心。",
            "先生不是終南子，滿洞蒼煙何處尋。"
        ],
        "title": "卧雲菴醉後",
        "id": "cdb774a8-3d6b-4425-a306-e5c8bac1d604"
    },
    {
        "author": "白玉蟾",
        "paragraphs": [
            "寒泉瀉破青山腹，青山不改寒泉綠。",
            "幽人一心泉石心，倚溪著此數椽屋。",
            "窗外飄噴萬斛珠，枕邊玲瓏一片玉。",
            "山澗金龍嘯欲飛，澗底銀蟾清可掬。",
            "敲磬愁驚曉鷺眠，停經坐看昏鴉浴。",
            "香浮茗雪滋肺腑，響入松濤震崖谷。",
            "清浄耳觀絕絃琴，廣長舌相無生曲。",
            "客來坐此亦忘歸，溪南溪北千竿竹。"
        ],
        "title": "景德觀枕流",
        "id": "d9d13a9a-daeb-4e5b-8a33-743971a7294b"
    },
    {
        "author": "白玉蟾",
        "paragraphs": [
            "秋山蒼蒼秋雲黄，鴉浴咸池忽扶桑。",
            "一月二十九日醉，百年三萬六千場。",
            "嗟君千丈擎天手，而有萬卷懸河口。",
            "亂花飛絮心擾擾，不如中山千日酒。",
            "黄鑿落，赤叵羅。",
            "姑射真人注寶雪，廣寒仙子行金波。",
            "玉蛆初泛松花露，瓊螺再薦椒花雨。",
            "米大功名何足數，鴻毛利害奚自苦。",
            "醉則已，睡則休。",
            "水浩浩，天悠悠。",
            "君知否，昔在甲辰堯嗣位，迄今嘉定之辛巳。",
            "其中三千六百年，幾度寒楓逐逝川。"
        ],
        "title": "將進酒",
        "id": "03ac3581-ccd3-4662-9988-cd6dc0e55664"
    },
    {
        "author": "白玉蟾",
        "paragraphs": [
            "蒼崖高處雲濛濛，雲氣深中有碧鴻。",
            "萬里青霄飛徑度，依然又掠西風去。",
            "此時桂花開未開，故人不來鴻鴈來。",
            "一瞬四方無覓處，不堪回首瀟湘路。",
            "我方拄頰吟夕煙，徘徊欲賦空茫然。",
            "故人有酒坐秋夕，似我兩地遐相憶。",
            "一寫此詩聊問秋，江楓岸柳替人愁。",
            "縱然對面亦如夢，幽情付在玉三弄。",
            "玉笛淒涼遠不聞，不念山中有白雲。"
        ],
        "title": "秋思",
        "id": "044b861c-d478-4737-8470-d25557fb1b3a"
    },
    {
        "author": "白玉蟾",
        "paragraphs": [
            "霜翎雪羽臙脂頂，玄裳翠距白玉頸。",
            "何年乘風下太清，芝田煙暝瑶池冷。",
            "天臺山上玉京天，何似青天玉帝前。",
            "曉雲黯淡但欲唳，夜月凄凉那得眠。",
            "君不見東海蒼魚浮吞舟，一朝失却風濤秋，陸地螻蟻俱逆謀。",
            "又不見南山白虎嘯裂石，一朝不得山林力，平原狸兔起圖食。",
            "如彼茅圊蠅，不知天池翔大鵬。",
            "如彼布褌虱，不知白鸞舞空碧。",
            "世間炎凉相渭涇，是非寵辱無限情。",
            "彼鶴暫爾耳，自警聊自鳴。",
            "山靈更須勤愛護，忽然鼓翅翔四溟。",
            "上有崑臺琪花紅，下有蓬山芝草青。",
            "山頭知音復能幾，幾人得如華與丁。",
            "那堪九霄去，人世無此聲。"
        ],
        "title": "聞鶴嘆",
        "id": "813207c7-1113-43ab-9112-91fe84a06ed9"
    },
    {
        "author": "白玉蟾",
        "paragraphs": [
            "笑把青藜出武夷，不辭千里訪幽奇。",
            "吐吞風月一壺酒，拈弄溪山萬首詩。",
            "道過星河駭雙目，萬竈清煙纏華屋。",
            "老巖峭拔森翠屏，大江東去流蒼玉。",
            "樵人弛薪指似予，中有玉洞藏仙都。",
            "樓閣參差美輪奐，神仙隠顯知有無。",
            "夕陽掛樹暮山紫，行行到此欲脫屣。",
            "門前三徑綠苔深，浩蕩春風醉桃李。",
            "子然放步成蹊菴，其一仙翁樂笑談。",
            "蒼髯綠鬢兩眸碧，霞標芝宇清巖巖。",
            "青牛人去幾千載，源流尚有玄孫在。",
            "身裏蓬萊十二樓，杖頭雲水三千界。",
            "大隠從來只市廛，年來教法况蕭然。",
            "先生駐錫廬山下，混俗和光四十年。",
            "琅庭琛館五雲起，五湖四海來如蟻。",
            "天下三百六十洲，未見堂宇高於此。",
            "自非先生真棟梁，安能玄閫顔輝光。",
            "煙簑雨笠捘入門，琴佩劍履充其堂。",
            "先生何年創丹室，寶篆灰寒門牖密。",
            "明窗浄几一爐香，何人會此真消息。",
            "先生何日結草廬，讀盡丹臺紫府書。",
            "有時瞑目坐蒲團，閑即汲水澆園蔬。",
            "妙南老人畫真迹，一枝薜荔纏寒碧。",
            "莫問當年老沈翁，先生默契真端的。",
            "竹鎖菴邊煉藥臺，鷓鴣啼得百花開。",
            "歸去武夷向人說，也曾親詣同原來。",
            "先生此功與此德，不須語句碑諸石。",
            "銘在諸人肺腑間，聞者欲見不可得。",
            "斬新花竹舊煙霞，十洲三島共一家。",
            "有人問著長生事，默默無言指落花。",
            "璚山道人懶成趣，勉强搜索此數句。",
            "明朝鐵笛吹一聲，直入千山萬山去。"
        ],
        "tags": [
            "庐山"
        ],
        "title": "道過成蹊菴偶成舊風一篇",
        "id": "52e248b5-8516-4507-aba0-d530d6a8c7d8"
    },
    {
        "author": "白玉蟾",
        "paragraphs": [
            "長江浩浩送千古，江流不斷魚龍舞。",
            "蘆花荻花愁暮雲，天風吹我客湓浦。",
            "移舟回首思故人，凄然一登琵琶亭。",
            "琵琶亭上秦天遠，琵琶亭下楚江橫。",
            "嗚呼我祖唐少傅，兜率天中已歸去。",
            "客來倚棹問漁翁，香山居士今何處。",
            "冰魂雪魄挽不回，濤山浪屋空崔嵬。",
            "檣烏驚起水鷗睡，遶船明月夜徘徊。",
            "謫官江左秋風慘，江上黄昏月黯黯。",
            "那堪送客聞琵琶，况對怨女不傷感。",
            "洛陽城外蝦撁陵，下有甲妓何娉婷。",
            "花落色衰婚舶客，獨守孤舟伴月明。",
            "手撫琵琶意嗚唈，挑攏撚抹緩復急。",
            "大絃哀哀小絃悲，孤舟嫠婦豈不泣。",
            "霓裳纔歇六么鳴，四絃盡作裂帛聲。",
            "碧落黄泉兩凄苦，幽愁暗恨不堪聽。",
            "凜如猿咽梧桐晚，款若鶑啼春晝暖。",
            "鵾絃轉處如胡笳，宮調彈時若羌管。",
            "江州司馬一斷腸，燈前老淚如雨滂。",
            "老婦低眉嬌滴滴，琵琶掩面羅衣香。",
            "初彈如珠後如縷，一聲兩聲落花雨。",
            "訴盡平生雲雨心，盡是春花秋月語。",
            "羅衣揾淚向人啼，妾是秦樓浪子妻。",
            "流落煙塵歸未得，青樓昔在洛陽西。",
            "今嫁商人豈妾意，一曲蕭騷夜無寐。",
            "秋風吹破居士心，琵琶聲聲墮珠淚。",
            "居士左遷鬰小邦，鼎鼐志願猶未降。",
            "聞其曲聲見其語，萬斛愁腸如秋江。",
            "江花江草廬山下，春江花朝秋月夜。",
            "江風颼颼江水寒，不見長安十年話。",
            "當時風月亦有情，爲伊翻作琵琶行。",
            "居士悲樂似此婦，此婦激發居士情。",
            "居士還朝此婦死，琵琶古聲今已矣。",
            "邦人江上建此亭，古往今來亭下水。",
            "柿葉翻紅楓葉黄，荒煙壓蓬月墮檣。",
            "星霜磨老香山句，香山骨冷今如霜。",
            "亭空江闊情何極，一思古人一歎息。",
            "兩岸黄蘆今畫樓，山水窟中安樂國。",
            "江國凄凉人自愁，香山一去三百秋。",
            "長江不管愁人恨，淚與江波還共流。",
            "九江風月嗟無主，孤月依然幾今古。",
            "江頭愁絕到三更，琵琶不作亦凄苦。",
            "我來適是九世孫，思賢懷古獨銷魂。",
            "悲風如舞琵琶調，哀鳥如歌琵琶絃。",
            "古人去去不復返，孤亭寂寂寒江遠。",
            "琵琶無聲萬艇橫，留得廬山遮醉眼。"
        ],
        "tags": [
            "庐山",
            "长江"
        ],
        "title": "琵琶行",
        "id": "ed81a655-c075-481f-a2f0-23407dbfeff5"
    },
    {
        "author": "白玉蟾",
        "paragraphs": [
            "夜深花前月落酒，花前舉酒月在手。",
            "一杯嚥下月一團，併把青天都吸了。",
            "酒沃詩腸猶醺醺，月乃渺渺深入雲。",
            "從知我醉認不真，所嚥只是兔魄蟾蜍精。",
            "天又領月盃中走，月還把天杯中攪。",
            "臨風酌盡我欲眠，一聲雞唱千山曉。"
        ],
        "title": "酌月亭",
        "id": "0e00bd93-874d-4199-8104-79f11335fc43"
    },
    {
        "author": "白玉蟾",
        "paragraphs": [
            "君不見東海有鯉釣不上，馮夷翻江春浩蕩。",
            "漁者歸舟載月明，一聲雷震桃花浪。",
            "又不見北溟有鯤能吞舟，浪屋濤山相拍浮。",
            "忽朝擊水三千里，九萬扶摇吳葉秋。",
            "道人放浪游太乙，一泓寒玉浸春碧。",
            "十丈晴波何浄明，百尾巨魚自跳躑。",
            "錦鱗鐵鬣紅玉鬐，珠齒冰腮紫金脊。",
            "綠玻瓈裏飛璚梭，碧琉璃中擲金尺。",
            "吾疑漢室曾漏網，否則禹門曾點額。",
            "釣臺千古松風寒，渭水一竿霜月白。",
            "子産之意徒洋洋，庚氏之呼可策策。",
            "有時聽琴躍水心，有時認履伏池側。",
            "古人觀棠有何心，今朝鑑止輸閑客。",
            "群魚群魚聽我語，太乙真人在何許。",
            "尚埋頭角守污池，不展爪牙上星渚。",
            "種成紅杏不騎去，留向人間作霖雨。"
        ],
        "title": "觀魚歌",
        "id": "5b0aae3c-1c68-4d8c-9769-e21c9e8175db"
    },
    {
        "author": "白玉蟾",
        "paragraphs": [
            "千山萬山翠交鎖，何處瑶臺天上墮。",
            "臺前吟久忽登樓，樓前開窗天入座。",
            "留天且莫放天歸，問天明月來幾時。",
            "青天推月上雲表，使我對月自問之。",
            "試問月中玉妃子，人言羿妻無乃是。",
            "夜夜清風爲作媒，欲把冰姿嫁誰氏。",
            "桂子婆娑今幾秋，蘂宮珠殿何年修。",
            "吳剛執斧胡不休，玉兔銀蟾猶更留。",
            "我聞明皇排空聽，又聞李白騎鯨水中捉。",
            "至今天上弄銀盤，依舊萬星攢碧落。",
            "但見一輪月在天，如何千江千月圓。",
            "月還似水水似月，千眼所見皆同然。",
            "今方得月爲詩侶，月亦有情但無語。",
            "延月不久月竟歸，我欲乘風游玉宇。"
        ],
        "title": "問月臺蘇竹莊同賦",
        "id": "d3e66bba-fa70-4518-b4f9-654a0ac67b9f"
    },
    {
        "author": "白玉蟾",
        "paragraphs": [
            "昔日僧繇所畫魚，三十六鱗依翠蒲。",
            "徐高畫中多畫魚，鼓鱗揚鬣今爲圖。",
            "古人妙畫猶不朽，今人妙處古未有。",
            "郭丹青者冠古今，天下畫魚第一手。",
            "畫到妙處手應心，心匠巧甚機智深。",
            "紙上溶溶一溪水，放出鰷鱨二三尾。",
            "金鱗錦鬣紅玉鬐，圉圉洋洋戲波裏。",
            "小魚如針同隊行，噞喁水面隨風萍。",
            "擲頭掉尾浮沉勢，三聚二散游躍意。",
            "筆分濃淡計萬鱗，劃鬚點眼勻墨痕。",
            "狀如拋尺量波練，復似穿梭擲水紋。",
            "宛然鱍鱍巢青藻，漁翁未釣先吹火。",
            "壁上魚躍水不流，稚子睥睨敲針釣。",
            "君今畫到入神處，此畫一出聲尤著。",
            "魚雖無腸有活意，玉波浸荇澄寒渚。",
            "深恐後夜或雷雨，化作龍飛禹門去。"
        ],
        "title": "贈畫魚者",
        "id": "e88fdf7a-b95d-42f2-ac4e-61f478ea9912"
    },
    {
        "author": "白玉蟾",
        "paragraphs": [
            "雲游難，雲游難，萬里水煙四海寬。",
            "說著這般滋味苦，教人怎不鼻頭酸。",
            "初別家山辭骨肉，腰下有錢三百足。",
            "思量尋師訪道難，今夜不知何處宿。",
            "不覺行行三兩程，人言此地是漳城。",
            "身上衣裳典賣盡，路上何曾見一人。",
            "初到孤村宿孤館，鳥啼花落千林晚。",
            "明朝早膳又起行，只有隨身一柄傘。",
            "漸漸來來興化軍，風雨蕭蕭欲送春。",
            "惟一空自赤毿瑉，囊中尚有三兩文。",
            "行得艱辛脚無力，滿身瘙痒都生蝨。",
            "茫然到此赤條條，思欲歸鄉歸未得。",
            "爭奈旬餘守肚饑，埋名隠姓有誰知。",
            "來到羅源興福寺，遂乃捐身作僕兒。",
            "初作僕時未半月，復與僧主時作別。",
            "火雲飛上支提峰，路上石頭如火熱。",
            "炎炎畏日正燒空，不堪赤脚走途中。",
            "一塊肉山流出水，豈曾有扇可摇風。",
            "且喜過除三伏暑，蹤跡于今復劍浦。",
            "真箇徹骨徹髓貧，荒郊一夜梧桐雨。",
            "黄昏四顧淚珠流，無笠無簑愁不愁。",
            "偎傍茆簷待天曉，村翁不許住簷頭。",
            "聞說建寧人好善，特來此地求衣飯。",
            "耳邊但聞慚愧聲，阿誰可具慈悲眼。",
            "憶著從前富貴時，低頭看鼻皺雙眉。",
            "家家門首空舒手，那有一人憐乞兒。",
            "福建出來到龍虎，上清宮中謁宮主。",
            "未相識前求掛搭，知堂嫌我身繿縷。",
            "恰似先來到武夷，黄冠道士叱駡時。",
            "些兒餿飯冷熟水，道我孤寒玷辱伊。",
            "江之東西湖南北，浙之左右接西蜀。",
            "廣閩淮海數萬里，千山萬水空碌碌。",
            "雲游不覺已多年，道友笑我何風顛。",
            "舊游經復再去來，大事忽忽莫怨天。",
            "我生果有神仙分，前程有人可師問。",
            "于今歷練已顢頇，胸中不著一點悶。",
            "記得兵火起淮西，凄凉數里皆橫尸。",
            "幸而天與殘生活，受此饑渴不堪悲。",
            "記得武林天大雪，衣衫破碎風刮骨。",
            "何况身中精氣全，猶自凍得皮迸血。",
            "又思古廟風雨時，香爐無火紙錢飛。",
            "神號鬼哭天慘慘，露冷雲寒猿夜啼。",
            "又思草裏卧嚴霜，月照蒼苔落葉黄。",
            "未得些兒真受用，如何禁得不凄凉。",
            "偶然一日天開眼，陳泥丸公知我懶。",
            "癸丑中秋野外晴，獨坐松陰說長短。",
            "元來家裏有真金，前日辛勤枉用心。",
            "即得長生留命訣，結茆靜坐白雲深。",
            "煉就金丹亦容易，或在山中或在市。",
            "等閑作此雲游歌，恐人不識雲游意。"
        ],
        "tags": [
            "西湖"
        ],
        "title": "雲游歌",
        "id": "377a7c79-2b95-46d2-a67d-37b9fb2e88ee"
    },
    {
        "author": "白玉蟾",
        "paragraphs": [
            "碧桃枝上東風轉，一點陽和開柳眼。",
            "何人收拾羅浮春，藏在此園天不管。",
            "每歲東君召勾芒，玉壺淡淡晴煙暖。",
            "佳人有恨嫌花遲，王孫不來空草偃。",
            "南陽公子筆下詩，先遣一番風雨趲。",
            "底事鶑啼似駡春，山川失色花神赧。",
            "淺碧牡丹呈一枝，嫩紅芍藥開數本。",
            "小池水脈漲春波，古洞燒痕鋪翠巘。",
            "寒泉漱玉奪琴聲，舊竹移陰侵酒盞。",
            "如人畫出香錦圖，任與白雲自舒卷。",
            "海棠落地春閉門，杜鵑聲斷蜂蝶懶。",
            "秧針刺水盈南畝，老桑脫樹蠶方繭。",
            "其他苑囿皆春歸，酒酹花魂不可挽。",
            "此園春色無增損，主人不肯扃池館。",
            "荷花吐出十丈紅，芹秀泥融燕空卵。",
            "茉莉避席方夏闌，芙蓉彈冠已秋晚。",
            "面蘭琢句詩清新，賓菊開樽意蕭散。",
            "丹桂風中金屑飛，早梅雪裏璚香遠。",
            "曉來泣煙枝上猿，夜靜吠月花間犬。",
            "壺中景富人榮華，身外天寒苦日短。",
            "醉後焚香厭濁醪，詩成入口勝金臠。",
            "水晶簾捲翡翠屏，何必蓬萊和閬苑。",
            "諸郎青衿輩侃侃，一觴一詠心燕衎。",
            "紅袖佯醉倚莆萄，白丁不敢躡苔蘚。",
            "詩翁一字輕華衮，南來見此亦希罕。",
            "主人青眸終日阮，會將此詩刊翠琬。"
        ],
        "title": "題諸葛繡香園",
        "id": "ac54c027-7f80-4ce5-acb4-a5af55d7235b"
    },
    {
        "author": "白玉蟾",
        "paragraphs": [
            "君不見武夷九曲溪之東，三峯號爲玉女峯。",
            "當時嫁與大王峰，至今櫛雨而梳風。",
            "又不見廬山三疊江之湄，大姑小姑凡兩磯。",
            "小姑聘與彭郎磯，至今波眼而浪眉。",
            "湘夫人寂寞湘水濱，巫山女窈窕巫峽浦。",
            "亦有有情者，亦有無情者。",
            "鬼物託物以爲靈，俗子謂之山石精。",
            "吾來丫頭巖下坐，已覺此身本非我。",
            "朝雲暮雨或有之，年來心下已無火。",
            "兩峯相並各鬽崒，對人長是嬌媚色。",
            "過者見此如雙鬟，雲鬙霧鬢蒼苔髮。",
            "我來適值天方秋，孤懷暗抱不能愁。",
            "巖下行人幾回老，此巖依舊喚丫頭。"
        ],
        "tags": [
            "庐山"
        ],
        "title": "丫頭巖",
        "id": "23541a9e-2f79-4e4f-beff-4bc4d786e623"
    },
    {
        "author": "白玉蟾",
        "paragraphs": [
            "瑶林猿嘯春坡月，玉淵蛟舞秋崖雪。",
            "伊獨脯麟飯胡麻，仙爪肯理君毛髮。",
            "往事王遠徵蔡經，苔碑寂寞顔真卿。",
            "嗅柑羽人叫無處，一鶴飛上尋真亭。"
        ],
        "title": "麻姑山",
        "id": "6cbb4e80-56c9-4c63-8db7-615cf2888a5c"
    },
    {
        "author": "白玉蟾",
        "paragraphs": [
            "既雨山色晴轉佳，望洋雪色脂麻花。",
            "白雲無邊鳥聲暮，目斷遠水明殘霞。",
            "流螢飛出衰草叢，宿鵲走上枯松丫。",
            "行人路上暗回首，月下獨對溪頭沙。"
        ],
        "title": "常山道中",
        "id": "24f3a1fa-1f49-4796-af55-d5aabbb23f12"
    },
    {
        "author": "白玉蟾",
        "paragraphs": [
            "驕魃羞明曉失威，前村落罷雨絲絲。",
            "四方萬里共明月，五嶽六輔生凉颸。",
            "我亦白雲一逋客，幸不龍門遭點額。",
            "尋常袖手不爲霖，直恐風生天地黑。"
        ],
        "title": "久旱得雨晚凉得月奉似鶴林",
        "id": "d1b37ed7-d876-49a5-98da-e7528865e22c"
    },
    {
        "author": "白玉蟾",
        "paragraphs": [
            "魃燄爇天草木煩，請檄上清火鈴君。",
            "爲我挽斷黄河源，併與拽翻蒼海根。",
            "我亦弗信神龍頑，我亦弗疑神雷蠻。",
            "速須𣬬雨如傾盆，鶴林真人事奏函。",
            "白晝香篆昇天門，東井箕星訪白羊。",
            "豐隆急速追玄溟，宇宙肸蠁一彈指。",
            "郊外萬絲懸如繩，人疑袖手倦作霖。",
            "豈知此心冥太清，夙世已是神霄卿。"
        ],
        "title": "禱雨有應寄鶴林",
        "id": "ec41e237-94d2-4dec-96a2-e43f8cc8ec19"
    },
    {
        "author": "白玉蟾",
        "paragraphs": [
            "持蠡一酌白龜泉，滋味有若醍醐然。",
            "白龜上合玄武精，碧溜甃玉寒涓涓。",
            "何人汲水灌皂木，樹必開花趁春綠。",
            "前人遺讖人不知，皂木本應奎婁宿。",
            "金水木火結成丹，復用真土築爲壇。",
            "阿誰會此造化機，千日藥成登雲端。"
        ],
        "title": "王仙君讖",
        "id": "a0d8ae7a-fb68-489d-85d3-24edf5809e0e"
    },
    {
        "author": "白玉蟾",
        "paragraphs": [
            "萬蠢懼寒皆向蟄，千巖凉風舞黄葉。",
            "雨痕印水如撮纈，蟲聲入夜如彈鑷。",
            "酒澆心緒轉悽愴，带減腰圍增瘦怯。",
            "夢向西湖采芙蓉，覺來山外青猿泣。"
        ],
        "tags": [
            "西湖"
        ],
        "title": "秋思",
        "id": "073866db-bbf8-42e9-a026-8c4cfe137dea"
    },
    {
        "author": "白玉蟾",
        "paragraphs": [
            "人間何似神霄府，我今面目蒙塵土。",
            "年來無夢到神霄，一度傷懷淚如雨。",
            "風前無奈倚欄干，雪裏不堪聞杜宇。",
            "此情欲訴有誰知，只有春風知我苦。",
            "竹籬斷兮茆簷頹，桃花落兮猿聲哀。",
            "白雲漠漠去無盡，青鳥杳杳何曾來。",
            "不愁我死故自惜，有此枯骨知誰埋。",
            "芳草連汀雨如織，春煙慘愁晝不開。",
            "可惜可惜復可惜，幽懷欲吐不可得。",
            "神霄有路平如掌，青雲可梯星可摘。",
            "可惜袖中一卷書，可惜手中一枝筆。",
            "南方有人無消息，對花對酒長相憶。"
        ],
        "title": "可惜",
        "id": "c07ffc96-dc60-47c8-a7eb-9f29f07bd6e4"
    },
    {
        "author": "白玉蟾",
        "paragraphs": [
            "贈君以丹棘忘憂之草，青裳合懽之花。",
            "馬腦游仙之夢枕，龍綜辟寒之寶砂。",
            "天河未翻月未落，夜長如年引春酌。",
            "古人安在空城郭，今夕不飲何時樂。"
        ],
        "title": "行路難寄紫元",
        "id": "d1503615-cca9-4150-98f6-1d1657248bf3"
    },
    {
        "author": "白玉蟾",
        "paragraphs": [
            "蟠桃脫核吾來時，銖衣拂石吾未歸。",
            "翻思此日朝玉帝，有淚如雨沾帝衣。",
            "自起凭樓眉自繭，琪花開後知誰剪。",
            "鳳凰閣上定蛛絲，鳳凰閣下須苔蘚。"
        ],
        "title": "懷仙吟  其一",
        "id": "e3a6fa79-8855-42a5-beab-b63579300af6"
    },
    {
        "author": "白玉蟾",
        "paragraphs": [
            "坐見雲來復雲去，樓裏朝朝還暮暮。",
            "人間天上夢悠悠，把酒長吁知幾度。",
            "不堪吞吐良亦苦，暗想珠宮欠良遇。",
            "臨風對月但無言，無言即是懷仙處。"
        ],
        "title": "懷仙吟  其二",
        "id": "24037dc4-bbb4-4eb9-b26d-bca16bbcb6cd"
    },
    {
        "author": "白玉蟾",
        "paragraphs": [
            "天地聾，日月瞽，人間亢旱不爲雨。",
            "山河憔悴草木枯，天上快活人訴苦。",
            "待吾騎鶴下扶桑，叱起倦龍與一斧。",
            "奎星以下亢陽神，縛以鐵札送酆府。",
            "驅雷公，役電母，須叟天地間，風雲自吞吐。",
            "㘞火老將擅神武，一滴天上金瓶水，滿空飛線若機杼。",
            "化作四天凉，掃却天下暑。",
            "有人饒舌告人主，未幾尋問行雨仙，人在長江一聲櫓。"
        ],
        "tags": [
            "长江"
        ],
        "title": "祈雨歌",
        "id": "28f37db9-7e01-4a37-8a4a-6b9efe4dcde1"
    },
    {
        "author": "白玉蟾",
        "paragraphs": [
            "雷聲初散天成霽，雨改青山顔色翠。",
            "清猿嘯夜月濛朧，木客暗吟悽愴意。",
            "麻姑峯頭一縷雲，苒苒如綿飄羽袂。",
            "良宵展轉不成眠，天外青鸞何未至。",
            "碧空冷露落無聲，誰見幽人揮玉涕。",
            "情緒紛綸天籟起，起讀璚書言語祕。",
            "曉霧護寒山狗吠，紅日松窗金縷細。"
        ],
        "title": "夜漫漫",
        "id": "0b959a69-a2ec-4c52-9dd2-d4cb92b59f64"
    },
    {
        "author": "白玉蟾",
        "paragraphs": [
            "黄鸝聲斷桃花飛，一雨三日溪水肥。",
            "龍孫破地蝴蝶懶，梅子如豆糝青枝。",
            "東風吹轉楊柳腰，村南村北杜鵑啼。",
            "稻針刺水鷗抱卵，雙燕商量春欲歸。",
            "蟾溪主人拆社甕，百杯醉我爛如泥。",
            "翠麓軒壁凝古墨，一闋松窗傷春詞。",
            "夜來飲到姮娥去，笙鶴響空人不知。",
            "露華煙華濕蒼蘚，朦朧沆瀣霑我衣，瀑布懸珠濺紫芝。",
            "山猿恐我呼杖屨，啼到日高丈二時。",
            "廬山山下一回首，只是此生長別離。"
        ],
        "tags": [
            "庐山"
        ],
        "title": "周唐輔仙居莊作",
        "id": "5ffa1daf-1176-4fb7-9c91-150d017a4bfa"
    },
    {
        "author": "白玉蟾",
        "paragraphs": [
            "秋空無塵鴈可數，蘆花蓼花滿江渚。",
            "夕陽影裏高掀蓬，落葉聲中更鳴櫓。",
            "六角扇起解熱風，三杯酒爲澆詩雨。",
            "船頭拔劍叫飛廉，潮花捲雪魚龍舞。"
        ],
        "title": "浙江待潮",
        "id": "91962413-387a-4454-b0e4-b3cf312b8d4b"
    },
    {
        "author": "白玉蟾",
        "paragraphs": [
            "一雨濯旱秋滴滴，西風吹破蒼苔色。",
            "松壇月冷夜三更，烏鵲無聲露華白。",
            "鼇宮飲散酒盃空，萬籟蕭騷天變黑。",
            "惠然爲我鼓長琴，聲裏胡笳十八拍。",
            "凄凄嗚嗚寒蟬鳴，黯然古澗泉琤琤。",
            "挑攏撚抹緩復急，遠聽近聽如猿聲。",
            "我生飄泊何雲萍，故國關山萬里程。",
            "君將三疊入吾耳，調中話出吾平生。",
            "曲罷空歌舞笙鶴，直欲騰身歸碧落。"
        ],
        "title": "贈陶琴師",
        "id": "355998a1-cb5c-4b8e-97fe-f185d3291179"
    },
    {
        "author": "白玉蟾",
        "paragraphs": [
            "召公八十入爲相，太公八十出爲將。",
            "趙州八十方行脚，鍾離八十離塵劫。",
            "古者八十方施爲，何况百歲七十稀。",
            "居士而今七十七，黄髮皓齒修龐眉。",
            "漢時欒巴七十七，紅爐煉就一朱橘。",
            "晉鄭思遠七十七，方與葛洪一相識。",
            "我知居士神仙人，蓬萊路上空月明。",
            "人間宿留不肯歸，老松筋骨鶴精神。",
            "性海淡淡寒潭瑩，心天耿耿銀河靜。",
            "有一孟子耕書田，有一季子鏖筆陣。",
            "弄璋弄瓦遂箕裘，雙鳳飛鳴椿樹秋。",
            "壽山福海身優游，掇取酒船相拍浮。",
            "南極一點夜照耀，勸君遲赴玉皇詔。",
            "既到人間不住千百年，歸去空被老彭笑。"
        ],
        "title": "贈周龐齋居士",
        "id": "74649fa9-4898-45f9-9d3e-fca074585b84"
    },
    {
        "author": "白玉蟾",
        "paragraphs": [
            "西山猿啼啼不己，千巖萬壑綠煙起。",
            "杖頭挑月過瀟湘，去飲清陽澗下水。",
            "清陽澗上五龍池，池邊落葉不敢飛。",
            "太玄真人去未歸，七十二峯空斜暉。",
            "峯頭有人名㘞火，洞泉飄出松花老。",
            "他年君自武當回，惠我數枝石燈草。"
        ],
        "title": "贈玉隆王直歲游武當山",
        "id": "5d10ea88-6c80-4faf-8ed5-47622bd456f5"
    },
    {
        "author": "白玉蟾",
        "paragraphs": [
            "汨羅江山水嗚唈，魚鼈不知老龍泣。",
            "徒棹龍舟何處尋，何不辦取屈原生前一枝楫。",
            "大吳江頭伍侯廟，夕陽滿樹聞啼鳥。",
            "行人過此焚紙錢，何不辦取子胥生前一杯酒。",
            "屈伍死後今寥寥，其名千古如一朝。",
            "江邊垂淚知幾人，冰魂雪魄不可招。",
            "哀哉道人劉心月，其身貧甚其性烈。",
            "少年雖落風塵中，末後猛省自擺脫。",
            "其心雖美其名腥，一旦死于武夷溪之濱。",
            "却將九曲溪中水，洗却千愁萬恨身。",
            "曹娥尋父尺赴水，死作婦女英靈鬼。",
            "柳翠蕭璚俱水亡，但見渺渺一溪水。",
            "汝何不自忍些憂，又却結憤滿心頭。",
            "冰肌玉膚落潭碧，黄昏風慘水空流。",
            "武夷溪九曲，無人垂釣水空綠。",
            "武夷三十六峯巒，無人結草惟空山。",
            "月明尋之不知處，尚自哀猿聲不住。",
            "那堪一夜瀟瀟雨，使人吟盡哀慘句。",
            "休休心月君亦賢，人生不死空百年。",
            "掀翻四大驚魚龍，踏破碧潭深處天。",
            "李白騎鯨去捉月，知章水底眠霜雪。",
            "古人猶自水中逝，皆得水化超生訣。",
            "吾與心月係渠師，來此慘慘烟正飛。",
            "天空水寒千山暗，酌水一酹心含悲。",
            "西風吹此兩行生鐵汁，去作笛中聲又急。"
        ],
        "title": "題劉心月",
        "id": "9b1d12cd-220c-46cb-9b3a-d8bb8296bd3e"
    },
    {
        "author": "白玉蟾",
        "paragraphs": [
            "殘燈結花滿堂紅，酒興未已詩興濃。",
            "寒雲蠹星鎖翠空，一林幽竹夜呼風。",
            "逸士倚樓嘯玉龍，秋聲泣露落梧桐。",
            "把酒論文開心胸，黑甜相催話未終。",
            "香篆飛蛇穿簾櫳，鄰雞喚曉何處鍾。",
            "摩挲醉眼欄干東，茶鐺無火召玉童。",
            "三子芒鞋七尺筇，踏破前山綠幾重。"
        ],
        "title": "清勝軒夜話",
        "id": "1e862b6f-3c30-4041-8bb0-5f207ba210ef"
    },
    {
        "author": "白玉蟾",
        "paragraphs": [
            "夜來烏鵲棲寒楓，蒼天萬里煙霞濃。",
            "海神洶湧翻怒濤，風伯鼓舞吹冥鴻。",
            "霜翰不入矰繳內，星眼直射煙霄中。",
            "下嗤鳥雀戀籬落，俯視鷺鷗偎蘆叢。",
            "雲間矯首已萬里，天外鼓翅期四通。",
            "鐵爪裂破帝乙網，銀觜笑折由基弓。",
            "知音鯤鵬擊溟渤，嬌騃鸚鵡遭牢籠。",
            "數行縱橫灑天面，一聲嘹唳悲秋客。",
            "來時蹤跡度衡湘，昔者音信通鎬豐。",
            "豈念稻粱在一粒，如彼仕宦迷千鍾。",
            "橫飛直捎林壑表，自是挺出風煙雄。",
            "易水荆軻業已北，大滓蘇武勢須東。",
            "好同鷹鸇彈燕雀，滿地萍蕪毛血紅。"
        ],
        "title": "冥鴻辭",
        "id": "1766a704-16cd-4f35-b71a-2d5b773b9296"
    },
    {
        "author": "白玉蟾",
        "paragraphs": [
            "蒼官無祿花有封，花王開國胙春風。",
            "不念蒼官秦大夫，竹君亦嗤梅兄聾。",
            "夜寒愁吟正無思，青燈喚人補殘睡。",
            "夢爲蝴蝶宿花回，畫角吹香蒸素被。"
        ],
        "title": "有所思",
        "id": "777a3603-0893-4c08-b2a8-923727ec19ee"
    },
    {
        "author": "白玉蟾",
        "paragraphs": [
            "一雙膝脛兩條鐵，一掬精神一團雪。",
            "早曾火燄上翻身，鴛幃不把丁香結。",
            "風吹香囊滿路香，知君也結欽山轍。",
            "忽然洗面摸得鼻，方知皮下各有血。",
            "急携柏子禮孤雲，後來足跡遍江浙。",
            "阿育王山倉廩空，百指張頤欲嚼舌。",
            "延壽堂中幾病僧，囊無挑藥寒徹骨。",
            "見君把箇無孔笛，吹起還鄉曲一闋。",
            "此來漳泉走一遭，龐翁猶在波旬滅。",
            "拄杖挑起空中雲，鉢盂漉上波心月。",
            "默隨春色歸故山，江路梅花先漏泄。",
            "遂邀君來香一爇，重把篇詩呈醜拙。",
            "此行拗折老藤條，選佛場中作英傑。",
            "君今三千里外行，不涉程途猶自別。",
            "恰似一壺冰，千古光瑩徹。"
        ],
        "title": "送珊上座歸育王",
        "id": "832be590-1377-4dc5-aa82-f34168306f6e"
    },
    {
        "author": "白玉蟾",
        "paragraphs": [
            "方瀛山上風颼颼，五月六月常如秋。",
            "松花落地鶴飛去，萬頃白雲空翠浮。",
            "夜半蟾蜍落丹井，琪林深鎖寒葉暝。",
            "滿天白露點蒼苔，蛙市一散萬籟靜。",
            "三樹兩樹啼斷猿，樹冷棲禽夜不眠。",
            "數點飛螢戀沙徑，山腰石潤悲寒泉。",
            "鍾聲隔斷華胥路，不知蝴蝶蜚何處。",
            "摩挲兩眼摺紙衾，人道今辰正端午。",
            "曉雨初霽梅子肥，龍孫脫籜新燕飛。",
            "山居蕭然無一物，摘薺搗麥充晨炊。",
            "憶著往年五月四，葛巾羽扇鸞溪市。",
            "龍艘破浪槳萬枝，鉦鼓聒天旗掣水。",
            "紙錢飛起屈原祠，行人往來如蟻移。",
            "桐花入鬢綵繫臂，家家禦疫折桃枝。",
            "庭前綠艾制綠虎，細切菖蒲斟綠醑。",
            "羹鵝鱠鯉辦華筵，冷浸水團包角黍。",
            "今年寂寞坐空山，山雨山風生曉寒。",
            "默菴令我休噫氣，作詩畧述山居意。",
            "安得兩腋生飛翰，與君飛上泬寥間，免使在世賦辛酸。"
        ],
        "title": "端午述懷",
        "id": "d989707a-baeb-47ee-8ec8-9927d5805796"
    },
    {
        "author": "白玉蟾",
        "paragraphs": [
            "醉携七尺霜前行，雲錦山前灣幾曲。",
            "溪頭秋雨添寒綠，蛟龍冷浸一壺玉。",
            "蓼花錦岸紅欲流，稻田高下鋪棋局。",
            "碧巖聳出碧天半，鳥不敢飛縮雙足。",
            "古洞無人石酒酢，峭壁仙倉積天粟。",
            "老稍指顧猶驚呼，神刓鬼劃出崖谷。",
            "搗藥聲乾人已仙，萬丈丹井一泓泉。",
            "風擊古松飛翠蓋，日射蒼苔鑄綠錢。",
            "藤蘿拽樹擘輕煙，黄鶴一去今何年。",
            "天欲夕陽空鳴蟬，夜深嶺月向誰圓。",
            "古寺老屋留數椽，殘僧一二掩柴門。",
            "鐵像面壁蕭蕭然，瓦爐無火古殿前。",
            "寒鴉到窗簷息溜，暮雲衰草覺山瘦。",
            "楮衾不暖不成眠，虎聲入耳猿聲又。",
            "幾點疎星落梧桐，丹巒紫壑高相鬭。",
            "何當汗漫跨青牛，曉露泠泠白玉樓。"
        ],
        "title": "仙巖行",
        "id": "a89f6c85-bd92-48c5-8cb1-569a2bdfb81c"
    },
    {
        "author": "白玉蟾",
        "paragraphs": [
            "我適越，君適秦。",
            "舟掛越帆猶柳下，馬回秦首更江濱。",
            "江濱綠柳多煙顰，岸下碧水生風鱗。",
            "四海交游不易得，一州雲月聊相津。",
            "向來君亦何爲者，空自紅生滿袖塵。",
            "君行無遽行，感我思古人。",
            "詩禮謾撩頗牧笑，弓刀自取荀楊嗔。",
            "君不見趙璧生還燕圖死，輕肥關心不顧身。",
            "又不見鴻門舞罷已成陳，怒撞玉斗豈無因。",
            "夫誰擊笏血朱泚，或者明年貴買臣。",
            "題柱高司馬，棄繻壯終軍。",
            "君去幾時回，此別休愴神。",
            "百萬呼盧銀燭夜，十千買酒玉樓春。"
        ],
        "title": "短歌行",
        "id": "6c8b07dc-cd2f-4245-a498-f9ae2f81fdb1"
    },
    {
        "author": "白玉蟾",
        "paragraphs": [
            "月華飛下海棠枝，樓頭春風鼓角悲。",
            "玉杯吸乾漏聲轉，金劍舞罷花影移。",
            "蘂珠仙子笑移燭，喚起蒼潭老龍哭。",
            "一片高山流水心，三奏霓裳羽衣曲。",
            "初如古澗寒泉鳴，轉入哀猿凄切聲。",
            "吟猱撚抹無盡意，似語如愁不可聽。",
            "神霄宮中歸未得，天上此夕知何夕。",
            "瓊樓冷落琪花空，更作胡笳十八拍。",
            "君琴妙甚素所慳，知我知音爲我彈。",
            "瑶簪琅珮不易得，渺渺清飈吹廣寒。",
            "人間如夢只如此，三萬六千一彈指。",
            "蓬萊清淺欲桑田，君亦輟琴我隠幾。",
            "爲君歌此幾操琴，琴不在曲而在心。",
            "半顰如苦萬綠縷，一笑不博千黄金。",
            "我琴無徽亦無軫，瓠巴之外餘可哂。",
            "指下方爾春露晞，絃中陡覺和風緊。",
            "琴意高遠而飄飄，一奏令人萬慮消。",
            "淒涼孤月照梧桐，斷續夜雨鳴芭蕉。",
            "我琴是謂造化柄，時乎一彈混沌聽。",
            "見君曾是蘂珠人，欲君琴與造化並。",
            "昔在神霄莫見君，蘂珠殿上如曾聞。",
            "天上人間已如隔，極目靄靄春空雲。"
        ],
        "title": "琴歌",
        "id": "488efa7d-ed3b-417f-9323-91a5fda1b423"
    },
    {
        "author": "白玉蟾",
        "paragraphs": [
            "殘風剩雨放春晴，久醉欲醒何由醒。",
            "枕上扶頭更解酲，五官六吏皆失寧。",
            "滿園萵苣間蔓青，火急掣鈴呼庖丁。",
            "細膾雨葉縷風莖，酢紅薑紫銀鹽明，豆臡麻膏和使成。",
            "食如辣玉兼甜冰，毛骨灑灑心泠泠。"
        ],
        "title": "食生菜",
        "id": "59333c22-132c-4bd9-a450-d2ab8e8c8440"
    },
    {
        "author": "白玉蟾",
        "paragraphs": [
            "顓帝位方禪，勾芒印已交。",
            "芭蕉有封事，黄鳥莫譊譊。"
        ],
        "title": "立春",
        "id": "b976da08-6bb3-4602-a18d-67c843b5cc62"
    },
    {
        "author": "白玉蟾",
        "paragraphs": [
            "店遠鷄聲近，月斜人影長。",
            "再三謝風露，拜賜一天凉。"
        ],
        "title": "早行",
        "id": "adab3293-6dd3-40ea-b41a-f199a5d806ae"
    },
    {
        "author": "白玉蟾",
        "paragraphs": [
            "窗隙針來大，霜風聖得知。",
            "耳邊如箭急，直把菊花吹。"
        ],
        "title": "風窗",
        "id": "6fc48f4b-a5e9-430e-889f-eb8b7de69f76"
    },
    {
        "author": "白玉蟾",
        "paragraphs": [
            "岸樹冥茫外，人家點畫中。",
            "斷煙分紫翠，殘照抹青紅。"
        ],
        "title": "遠景",
        "id": "4228d5ac-a82f-4095-9042-97292337f72f"
    },
    {
        "author": "白玉蟾",
        "paragraphs": [
            "影上酥花峭，枝頭蠟糝清。",
            "姮娥約滕六，夜半過江城。"
        ],
        "title": "梅花",
        "id": "d271077a-7e64-46ae-adb8-438a61661c1f"
    },
    {
        "author": "白玉蟾",
        "paragraphs": [
            "江上初收雨，雲頭尚戀山。",
            "歸帆巡古岸，晴草守滄灣。"
        ],
        "title": "江頭",
        "id": "47d1f5f3-37ba-4d76-8407-2aff5bfc7f6d"
    },
    {
        "author": "白玉蟾",
        "paragraphs": [
            "詩多唐代刻，柏尚晉時青。",
            "想得真君劍，猶餘蛟血腥。"
        ],
        "title": "許旌陽故宅",
        "id": "3132f7a4-1531-4d0f-b7e3-182e42ae649a"
    },
    {
        "author": "白玉蟾",
        "paragraphs": [
            "人行秋色裏，詩入畫圖中。",
            "笑指白雲頂，猿啼第一峰。"
        ],
        "title": "示周道士",
        "id": "94931aec-2924-4467-8a99-09c822a92e7d"
    },
    {
        "author": "白玉蟾",
        "paragraphs": [
            "千里如天遠，三年不此來。",
            "書從雲外至，手把月中開。"
        ],
        "title": "得友人書",
        "id": "27cd7f91-7549-408b-b755-591d8107bd86"
    },
    {
        "author": "白玉蟾",
        "paragraphs": [
            "五夜風吹露，林間鳥喚熟。",
            "鍾聲和月落，驚起四山雲。"
        ],
        "title": "五夜",
        "id": "5b020c10-0682-44c0-8dda-2d33979e1b6e"
    },
    {
        "author": "白玉蟾",
        "paragraphs": [
            "薄暮一凝佇，歸鴻千有餘。",
            "倚松吟半餉，月影瀉庭除。"
        ],
        "title": "步自玉乳峰歸  其一",
        "id": "d5872a28-534e-4a8e-82bf-c519a8ce1d98"
    },
    {
        "author": "白玉蟾",
        "paragraphs": [
            "月映山頭禿，雲迷路口叉。",
            "仰天方索句，一鶴立松丫。"
        ],
        "title": "步自玉乳峰歸  其二",
        "id": "cd797c4c-66bc-42b6-932a-f79452aa0cf6"
    },
    {
        "author": "白玉蟾",
        "paragraphs": [
            "已屬畦丁了，都將菜甲耘。",
            "數時稽食籍，醢芥又羹芹。"
        ],
        "title": "課園夫  其一",
        "id": "3a2dbdb9-748f-4351-b174-b978abf2a3e1"
    },
    {
        "author": "白玉蟾",
        "paragraphs": [
            "問我何厨傳，珍鮮滿故園。",
            "笋方青剝指，茄欲紫垂拳。"
        ],
        "title": "課園夫  其二",
        "id": "89aef195-db41-4f29-865f-d68fd6eda97b"
    },
    {
        "author": "白玉蟾",
        "paragraphs": [
            "破蒼如凝蠟，粘枝似滴酥。",
            "恍疑菩薩面，初以粉金塗。"
        ],
        "title": "蠟梅",
        "id": "6d8b87fd-2880-4b0c-a94b-5835324ade66"
    },
    {
        "author": "白玉蟾",
        "paragraphs": [
            "殿古涵煙冷，樓空得月多。",
            "鍾聲巡遠岫，塔影卧清波。"
        ],
        "title": "寶慈寺",
        "id": "d8fd986c-fe0e-4cf7-b4bb-14c41df4f7e4"
    },
    {
        "author": "白玉蟾",
        "paragraphs": [
            "雨送炎官印，風宣白帝麻。",
            "欲知秋面目，細看木犀花。"
        ],
        "title": "木犀",
        "id": "576d4785-481e-479d-a3fe-2496aaf54b44"
    },
    {
        "author": "白玉蟾",
        "paragraphs": [
            "江霧秋樓白，燈花夜雨青。",
            "九天無一夢，此道付晨星。"
        ],
        "title": "江樓夜話",
        "id": "2ff16584-eb52-44fc-916d-1cc5b44663ee"
    },
    {
        "author": "白玉蟾",
        "paragraphs": [
            "月澹黄茅路，煙明紅葉村。",
            "有懷如阮籍，更贈一聲猿。"
        ],
        "title": "獨步",
        "id": "695210e1-5081-4a60-8474-94309c684bdf"
    },
    {
        "author": "白玉蟾",
        "paragraphs": [
            "嶺口雲拖白，江頭葉借緋。",
            "西風來問罪，老火不須威。"
        ],
        "title": "晚眺",
        "id": "dd613f76-0482-4e11-9484-1356cd878859"
    },
    {
        "author": "白玉蟾",
        "paragraphs": [
            "殘暑猶拖尾，新凉恰打頭。",
            "酒方屯魯郡，舞已徹伊州。"
        ],
        "title": "晚酌翛然閣",
        "id": "ab8c10ed-8c13-4968-b445-bd823482bb54"
    },
    {
        "author": "白玉蟾",
        "paragraphs": [
            "已具看雲眼，而生伴月心。",
            "西風相體認，紅盡綠楓林。"
        ],
        "title": "閑縱偶成",
        "id": "eb4b1161-75b0-49da-bc9a-d6998eb882ea"
    },
    {
        "author": "白玉蟾",
        "paragraphs": [
            "終日聽鶑語，商量一樹梅。",
            "看承花未了，排辦雨將來。"
        ],
        "title": "落梅",
        "id": "521f6adc-d08e-4b43-9561-753ea329ef52"
    },
    {
        "author": "白玉蟾",
        "paragraphs": [
            "宿靄縈餘凍，鬆陰挾嫩晴。",
            "朝來花萬福，鶑奏起居聲。"
        ],
        "title": "春晴",
        "id": "972ceea1-8a2d-4738-ba6e-292b641360e1"
    },
    {
        "author": "白玉蟾",
        "paragraphs": [
            "楊柳陰初合，村童睡正迷。",
            "一牛貪草嫩，喫過斷橋西。"
        ],
        "title": "牧童",
        "id": "818b209f-cfbd-4d81-b3da-ae269d850ada"
    },
    {
        "author": "白玉蟾",
        "paragraphs": [
            "十日九風雨，一春三別離。",
            "予嗟吟骨瘦，子亦坐詩癡。"
        ],
        "title": "送別",
        "id": "db27dfc5-0d1b-4231-b339-730cce5a795f"
    },
    {
        "author": "白玉蟾",
        "paragraphs": [
            "鼕鼕璫璫璫，爛醉如泥了。",
            "睡至谷谷呱，東窗梅影曉。"
        ],
        "title": "夜醉",
        "id": "a6d89682-f67e-4e09-8ed1-004c1affa2dc"
    },
    {
        "author": "白玉蟾",
        "paragraphs": [
            "已拾詩盈篋，猶如酒滿船。",
            "湖光清似鏡，俯仰兩青天。"
        ],
        "title": "南湖",
        "id": "f2818f4f-8fab-4e0f-a255-1e5913590d10"
    },
    {
        "author": "白玉蟾",
        "paragraphs": [
            "避暑白雲鄉，茶甘齒頰香。",
            "海城悲暮角，煙樹淡斜陽。"
        ],
        "title": "送郭進之",
        "id": "5d6a433e-eddb-4bd3-a927-4a45e46864f0"
    },
    {
        "author": "白玉蟾",
        "paragraphs": [
            "一枕夢雲過，半空詩雨來。",
            "新蟬吟不了，盡晚自銜杯。"
        ],
        "title": "睡起雨作",
        "id": "0e8ed708-91ad-49f3-bd7c-12d80e192924"
    },
    {
        "author": "白玉蟾",
        "paragraphs": [
            "隔岸蘆招手，沿溪柳拜人。",
            "兩庾黄竹路，水囓白沙津。"
        ],
        "title": "風雨",
        "id": "d1f7339e-3d13-4d43-ba09-2928327c5852"
    },
    {
        "author": "白玉蟾",
        "paragraphs": [
            "薄倖東風者，無心半點春。",
            "桃花吹滿地，片片似魚鱗。"
        ],
        "title": "惜春",
        "id": "b692de17-71c4-4044-8d52-8b78f0c6f0e0"
    },
    {
        "author": "白玉蟾",
        "paragraphs": [
            "人已就船眠，犬知何處吠。",
            "雨來閙秋江，全似茶鐺沸。"
        ],
        "title": "泊舟聽雨",
        "id": "6e214639-de23-42fe-9cd7-6beb27b3e59b"
    },
    {
        "author": "白玉蟾",
        "paragraphs": [
            "松風吹我飛，手搦空中月。",
            "笑指蓬萊山，可補銀河缺。"
        ],
        "title": "醉吟  其一",
        "id": "03a60f7f-4900-4c19-beb4-571d9c8357f7"
    },
    {
        "author": "白玉蟾",
        "paragraphs": [
            "醉掬山先走，行呼月後隨。",
            "欲眠梧影下，又恐白雲知。"
        ],
        "title": "醉吟  其二",
        "id": "9652668a-f8be-4d87-b596-fc7fa6b91143"
    },
    {
        "author": "白玉蟾",
        "paragraphs": [
            "大隠在朝市，仙人好樓居。",
            "方平今白髮，未許見麻姑。"
        ],
        "title": "感詠十解寄呈楊安撫  其一",
        "id": "96803c41-9498-482a-b356-bbb120c602e8"
    },
    {
        "author": "白玉蟾",
        "paragraphs": [
            "身如雲樣輕，心似月兮皎。",
            "何物堪贈君，一顆安期棗。"
        ],
        "title": "感詠十解寄呈楊安撫  其二",
        "id": "cb3cfdc0-8f15-41b3-bf62-d552d0b2778e"
    },
    {
        "author": "白玉蟾",
        "paragraphs": [
            "風吹五花輦，露綴九光輿。",
            "夜半紅塵起，琴高失鯉魚。"
        ],
        "title": "感詠十解寄呈楊安撫  其三",
        "id": "e562f533-07f6-44ea-9867-aa5590bfc40f"
    },
    {
        "author": "白玉蟾",
        "paragraphs": [
            "上界足官府，大仙多拘束。",
            "遂令東方朔，只戀殿前肉。"
        ],
        "title": "感詠十解寄呈楊安撫  其四",
        "id": "a6d42b47-b065-475d-b6d2-48a23c4fd6a4"
    },
    {
        "author": "白玉蟾",
        "paragraphs": [
            "玉女鳴珂珮，投壺不憶題。",
            "劉安無復傲，殿殿叩星扉。"
        ],
        "title": "感詠十解寄呈楊安撫  其五",
        "id": "e57999bc-3aa7-460a-9e98-f88cad0ece25"
    },
    {
        "author": "白玉蟾",
        "paragraphs": [
            "酒專風月權，詩欠江山債。",
            "恐是試長房，塵勞君少耐。"
        ],
        "title": "感詠十解寄呈楊安撫  其六",
        "id": "b8a101a9-19fa-4557-9f27-c5b8de0c8e67"
    },
    {
        "author": "白玉蟾",
        "paragraphs": [
            "伊昔爲句漏，其心在丹砂。",
            "丹成遽仙去，不且判鶑花。"
        ],
        "title": "感詠十解寄呈楊安撫  其七",
        "id": "e12c263a-99c9-4650-8bd5-a7918ae723d4"
    },
    {
        "author": "白玉蟾",
        "paragraphs": [
            "雞翹豹尾中，鳳閣鸞臺客。",
            "何似許旌陽，西山煮白石。"
        ],
        "title": "感詠十解寄呈楊安撫  其八",
        "id": "4385fcda-25e6-466d-aec7-9f6d8b2e0105"
    },
    {
        "author": "白玉蟾",
        "paragraphs": [
            "躍馬西湖道，載酒湖水濱。",
            "一蝶忽花下，招之論大椿。"
        ],
        "tags": [
            "西湖"
        ],
        "title": "感詠十解寄呈楊安撫  其九",
        "id": "d761b3c7-e75b-475d-9174-33d5dd2620f7"
    },
    {
        "author": "白玉蟾",
        "paragraphs": [
            "青山猶古人，碧草亦大雅。",
            "幽鳥話昇平，陳摶何爲者。"
        ],
        "title": "感詠十解寄呈楊安撫  其一○",
        "id": "a0ee2ffe-63b0-47f8-b2fb-00e43cb85d60"
    },
    {
        "author": "白玉蟾",
        "paragraphs": [
            "榔聲擊空碧，帆影浮滄浪。",
            "倚櫂蓼花洲，一犬吠斜陽。"
        ],
        "title": "櫂歌九章寄彭鶴林  其一",
        "id": "08556f94-afcb-4851-8800-4fc667d25033"
    },
    {
        "author": "白玉蟾",
        "paragraphs": [
            "鷗飛梅山前，翠中一點雪。",
            "何處鍾聲來，雲梢推上月。"
        ],
        "title": "櫂歌九章寄彭鶴林  其二",
        "id": "d9de7d21-6ca2-4afc-b917-431476845f80"
    },
    {
        "author": "白玉蟾",
        "paragraphs": [
            "碧潭藏老龍，夜半水底吟。",
            "激飛寒空露，淒動幽人心。"
        ],
        "title": "櫂歌九章寄彭鶴林  其三",
        "id": "05e43055-d05d-493d-a892-4c4b8c3eee92"
    },
    {
        "author": "白玉蟾",
        "paragraphs": [
            "岸上酒旗舞，寒蕪生秋風。",
            "誰家六七童，手持金芙蓉。"
        ],
        "title": "櫂歌九章寄彭鶴林  其四",
        "id": "83a66f54-168b-4d43-affc-fa6fbabe8e36"
    },
    {
        "author": "白玉蟾",
        "paragraphs": [
            "波心採蓮女，流花近吾船。",
            "移船入蘆荻，吹笛下晴川。"
        ],
        "title": "櫂歌九章寄彭鶴林  其五",
        "id": "cf0f668c-1ee7-42e7-b600-4ff688329529"
    },
    {
        "author": "白玉蟾",
        "paragraphs": [
            "朝吸西風餐，夜弄明月舞。",
            "萬頃碧琉璃，下有玉清府。"
        ],
        "title": "櫂歌九章寄彭鶴林  其六",
        "id": "94abc9f9-225d-4733-a771-4cb22306b996"
    },
    {
        "author": "白玉蟾",
        "paragraphs": [
            "黄昏杳無人，孤江但翠竹。",
            "惟有白鷺鷥，伴我舟中宿。"
        ],
        "title": "櫂歌九章寄彭鶴林  其七",
        "id": "ed993909-54ed-481a-9ca5-e0fd6ab5f658"
    },
    {
        "author": "白玉蟾",
        "paragraphs": [
            "夜闌笙鶴鳴，銀汀斗欲瀉。",
            "可憐舟中子，散髮蒼山下。"
        ],
        "title": "櫂歌九章寄彭鶴林  其八",
        "id": "b3c77c12-d44a-43d7-90b7-4a03449bdcfb"
    },
    {
        "author": "白玉蟾",
        "paragraphs": [
            "青山銜落日，白楊吐悲風。",
            "欲覓玄真子，滄洲雲濛濛。"
        ],
        "title": "櫂歌九章寄彭鶴林  其九",
        "id": "16814eaf-ad7b-4e61-99da-5199b0dbf525"
    },
    {
        "author": "白玉蟾",
        "paragraphs": [
            "臨水翫芙蓉，一花還兩影。",
            "上倚夕陽斜，下浸秋波冷。"
        ],
        "title": "芙蓉",
        "id": "56be5a16-852e-4f40-bc8f-e0be35c334c6"
    },
    {
        "author": "白玉蟾",
        "paragraphs": [
            "月光流如酥，天影湛於水。",
            "饑鶴啄梅花，風吹酒波起。"
        ],
        "title": "月夜書事",
        "id": "3ca10009-aa37-47a8-9de9-194fcad4dedc"
    },
    {
        "author": "白玉蟾",
        "paragraphs": [
            "山似詩肩聳，江如酒量寬。",
            "雲描秋色老，松寫暮聲寒。"
        ],
        "title": "晚吟  其一",
        "id": "8e3a531a-2b7c-4c2f-8f40-9cd7de4f45a4"
    },
    {
        "author": "白玉蟾",
        "paragraphs": [
            "山色重拈出，秋雲似削平。",
            "可憐松下路，月黑不堪行。"
        ],
        "title": "晚吟  其二",
        "id": "56ccc016-24a4-4116-b7a1-bfb1226c036d"
    },
    {
        "author": "白玉蟾",
        "paragraphs": [
            "昨夜天成雨，今朝水滿池。",
            "睡酣渾不覺，想見竹聲奇。"
        ],
        "title": "曉晴  其一",
        "id": "f700abc9-afbf-4c28-90b2-0ae4cc01ef0e"
    },
    {
        "author": "白玉蟾",
        "paragraphs": [
            "月落松方暗，花蜚鳥正啼。",
            "青山春窈窕，碧草曉凄迷。"
        ],
        "title": "曉晴  其二",
        "id": "c05cb75d-3913-4b30-be67-bbde793052a7"
    },
    {
        "author": "白玉蟾",
        "paragraphs": [
            "梧葉落滿地，西風洗九天。",
            "鶴聲明月夜，曾此繫吾船。"
        ],
        "title": "泊舟順濟廟前",
        "id": "c51aa1c3-3616-4f4d-a219-4e851baef071"
    },
    {
        "author": "白玉蟾",
        "paragraphs": [
            "月落雞吹角，夜長鵝報更。",
            "山中無曆日，日出即天明。"
        ],
        "title": "山居",
        "id": "03442667-19ae-4946-a25e-9b1c3383fd45"
    },
    {
        "author": "白玉蟾",
        "paragraphs": [
            "月影黄昏後，詩天眼界寬。",
            "野香尋得見，石背一枝蘭。"
        ],
        "title": "山前散策",
        "id": "27c08abe-e81c-427f-a338-93434dfa4c8e"
    },
    {
        "author": "白玉蟾",
        "paragraphs": [
            "身豈能爲患，心何可得安。",
            "想應知鶴怨，未得伴鷗閑。"
        ],
        "title": "有懷聶尉  其一",
        "id": "3173bdef-5b75-4248-af02-d7771b8554a9"
    },
    {
        "author": "白玉蟾",
        "paragraphs": [
            "北闕投封事，南山返故廬。",
            "李衡千樹橘，張琰一園蔬。"
        ],
        "title": "有懷聶尉  其二",
        "id": "b38918d1-70e0-49f6-a2a5-b9e90f03a3f6"
    },
    {
        "author": "白玉蟾",
        "paragraphs": [
            "月濕松梢露，溪鳴竹裏風。",
            "是中有詩味，何日一樽同。"
        ],
        "title": "有懷聶尉  其三",
        "id": "ac0f8af1-d1c9-47c7-a6ba-6a9edd0ae646"
    },
    {
        "author": "白玉蟾",
        "paragraphs": [
            "不是無知己，相忘獨有君。",
            "孤襟開皓月，往事付浮雲。"
        ],
        "title": "有懷聶尉  其四",
        "id": "75fff447-0026-4827-a680-0a86e368af4e"
    },
    {
        "author": "白玉蟾",
        "paragraphs": [
            "劍浦猶殘堠，螺江始問津。",
            "向來風浪惡，回首謝靈均。"
        ],
        "title": "有懷聶尉  其五",
        "id": "0fbaac3c-18a6-480d-883f-a4dc28ec2fbe"
    },
    {
        "author": "白玉蟾",
        "paragraphs": [
            "鴈側風前字，煙凝雨後情。",
            "不知誰氏子，持釣立江城。"
        ],
        "title": "徐道士水墨屏  其一",
        "id": "8bd7626b-9196-4d71-b912-897b285d672e"
    },
    {
        "author": "白玉蟾",
        "paragraphs": [
            "人遠看來短，山遥淡欲無。",
            "水邊漁舍密，天際客帆孤。"
        ],
        "title": "徐道士水墨屏  其二",
        "id": "82b67f55-68ef-412c-a786-3800064c3890"
    },
    {
        "author": "白玉蟾",
        "paragraphs": [
            "亂山草斜出，危岡竹倒懸。",
            "人家春樹裏，山色夕陽邊。"
        ],
        "title": "徐道士水墨屏  其三",
        "id": "dc2ae49c-a844-43cc-977a-fc0c48bb7d96"
    },
    {
        "author": "白玉蟾",
        "paragraphs": [
            "霜月沉青嶂，汀鷗卧白沙。",
            "曉風刪竹葉，秋霧補山丫。"
        ],
        "title": "徐道士水墨屏  其四",
        "id": "18e60539-c18c-44cb-bdfd-85e0b1c9f5b2"
    },
    {
        "author": "白玉蟾",
        "paragraphs": [
            "春夜常如歲，何妨秉燭嬉。",
            "百花俱中酒，萬竹自吟詩。"
        ],
        "title": "春宵有感  其一",
        "id": "d494afd7-9dc2-46c3-8f0e-12d1c5b3b679"
    },
    {
        "author": "白玉蟾",
        "paragraphs": [
            "安得安期棗，如瓜恐不然。",
            "楚江萍似斗，泰華藕如船。"
        ],
        "title": "春宵有感  其二",
        "id": "7a3cb7bc-8d9b-48b9-9d2a-0e5ea621852f"
    },
    {
        "author": "白玉蟾",
        "paragraphs": [
            "百念今何女，何年遂大刀。",
            "瑶池春不老，誰復敢偷桃。"
        ],
        "title": "春宵有感  其三",
        "id": "a39b98e0-0a3b-4156-b0db-f22775642eda"
    },
    {
        "author": "白玉蟾",
        "paragraphs": [
            "憎却堤邊柳，青絲復爾長。",
            "自憐愁裏鬢，不覺暗中霜。"
        ],
        "title": "春宵有感  其四",
        "id": "36b5800d-96dc-49b6-996d-337ba0784b36"
    },
    {
        "author": "白玉蟾",
        "paragraphs": [
            "月落知何處，夜長無了時。",
            "幽人春自感，鶑燕亦何知。"
        ],
        "title": "春宵有感  其五",
        "id": "8bf9c9e0-6d1d-4536-a757-5b13e2b5ea33"
    },
    {
        "author": "白玉蟾",
        "paragraphs": [
            "書來相借問，客至欲如何。",
            "自草黄庭去，歸來管割鵝。"
        ],
        "title": "春宵有感  其六",
        "id": "7775b9b7-427e-41e1-b773-c072462af58f"
    },
    {
        "author": "白玉蟾",
        "paragraphs": [
            "命駕承千里，論文且一樽。",
            "春高人易老，風雨閉柴門。"
        ],
        "title": "春宵有感  其七",
        "id": "b7b5340c-85f6-465c-981d-dbc243bf7654"
    },
    {
        "author": "白玉蟾",
        "paragraphs": [
            "多愁君自爾，不樂我何曾。",
            "西北山如削，明朝約共登。"
        ],
        "title": "春宵有感  其八",
        "id": "5348a934-5655-42ea-903d-770105d49473"
    },
    {
        "author": "白玉蟾",
        "paragraphs": [
            "東園風雨霽，一巷海棠開。",
            "曲折穿花去，深行忘却回。"
        ],
        "title": "閑吟  其一",
        "id": "358584aa-44a1-45fd-81b7-af22d415d52b"
    },
    {
        "author": "白玉蟾",
        "paragraphs": [
            "回首烏啼夜，傷心月滿樓。",
            "真成花命薄，不及柳風流。"
        ],
        "title": "閑吟  其二",
        "id": "0bea00ff-920b-42b1-97a8-99d033ff69ab"
    },
    {
        "author": "白玉蟾",
        "paragraphs": [
            "啼鳥千山暮，輕風一路清。",
            "草連江色暝，月對夕陽明。"
        ],
        "title": "閑吟  其三",
        "id": "96592b07-b1dd-49ba-8605-b937486eb105"
    },
    {
        "author": "白玉蟾",
        "paragraphs": [
            "十指生秋水，數聲彈夕陽。",
            "不知君此曲，曾斷幾人腸。"
        ],
        "title": "聽琴  其一",
        "id": "0c7535ec-37df-4f41-89e3-3fd2faf38024"
    },
    {
        "author": "白玉蟾",
        "paragraphs": [
            "心造虛無外，絃鳴指甲間。",
            "夜來宮調罷，明月滿空山。"
        ],
        "title": "聽琴  其二",
        "id": "34484350-2266-4d94-a5f1-8117313d55d5"
    },
    {
        "author": "白玉蟾",
        "paragraphs": [
            "聲出五音表，彈超十指中。",
            "鳥啼花落處，曲罷對春風。"
        ],
        "title": "聽琴  其三",
        "id": "7f82b5ae-97b4-47c8-aabc-4d69cb02a6c9"
    },
    {
        "author": "白玉蟾",
        "paragraphs": [
            "燭影奪明月，鍾聲撞曉雲。",
            "甆盤餘柏子，傾作一爐焚。"
        ],
        "title": "山菴曉色",
        "id": "942d98e0-d45d-4473-b5bd-d7f1cad8a48a"
    },
    {
        "author": "白玉蟾",
        "paragraphs": [
            "素壁青燈暗，紅爐夜火深。",
            "雪花窗外白，一片歲寒心。"
        ],
        "title": "雪窗",
        "id": "2864a35c-23f1-4adb-9d44-cc695bb19429"
    },
    {
        "author": "白玉蟾",
        "paragraphs": [
            "苦海無船渡，衆生到岸難。",
            "勸君齊著力，結取萬人歡。"
        ],
        "title": "贈船稍",
        "id": "f13d3065-e753-4eb7-8b8a-89a2cc5ea75e"
    },
    {
        "author": "白玉蟾",
        "paragraphs": [
            "春色濃於酒，梅花瘦似詩。",
            "長青今歲葉，粲白去年枝。"
        ],
        "title": "風臺遣心  其一",
        "id": "39ce9811-59b4-458a-9d3b-3938f5a79513"
    },
    {
        "author": "白玉蟾",
        "paragraphs": [
            "鴉報千林曉，梅供一枕香。",
            "曉來春思倦，餘夢尚悠揚。"
        ],
        "title": "風臺遣心  其二",
        "id": "1c0f4293-8e24-4bf7-8692-b8a0b2e72bec"
    },
    {
        "author": "白玉蟾",
        "paragraphs": [
            "青盡池邊柳，紅開檻外花。",
            "數時長病酒，今日且分茶。"
        ],
        "title": "風臺遣心  其三",
        "id": "b7504f69-f8c1-4bfa-b358-d5e436347cd6"
    },
    {
        "author": "白玉蟾",
        "paragraphs": [
            "正月梅花盡，一溪春雨香。",
            "燕方尋故壘，蜂已葺華房。"
        ],
        "title": "玉艷亭即事  其一",
        "id": "8149921c-26ad-40cd-93c1-a720e59607be"
    },
    {
        "author": "白玉蟾",
        "paragraphs": [
            "夙酒縈懷處，芳亭拄頰間。",
            "一鶑黄翠柳，雙鷺白青山。"
        ],
        "title": "玉艷亭即事  其二",
        "id": "f43298fa-9f87-45e6-9f8e-904f04847d99"
    },
    {
        "author": "白玉蟾",
        "paragraphs": [
            "黄鳥新聲變，青山霽色妍。",
            "預爲寒食地，晴放海棠天。"
        ],
        "title": "玉艷亭即事  其三",
        "id": "ac82fb33-c60d-45e3-b77b-fdd6eac653f9"
    },
    {
        "author": "白玉蟾",
        "paragraphs": [
            "犬見行人吠，牛尋熟路回。",
            "烟光迷碧嶂，花片點蒼苔。"
        ],
        "title": "玉艷亭即事  其四",
        "id": "764b66b2-8ae1-4ce9-9d08-248311890135"
    },
    {
        "author": "白玉蟾",
        "paragraphs": [
            "風雨平安日，山林富貴天。",
            "笋芽青露爪，蕨蕻紫伸拳。"
        ],
        "title": "玉艷亭即事  其五",
        "id": "5e25551c-076e-4b18-b864-787888482d44"
    },
    {
        "author": "白玉蟾",
        "paragraphs": [
            "露滴中宵月，松摇古谷風。",
            "三身紅萏菡，四智碧芙蓉。"
        ],
        "title": "偶作  其一",
        "id": "716778df-f86d-4109-ba8b-46482ae46dd6"
    },
    {
        "author": "白玉蟾",
        "paragraphs": [
            "雪後竹君子，霜前松大夫。",
            "梅殘半點白，猿叫一聲孤。"
        ],
        "title": "偶作  其二",
        "id": "009fe9c8-7955-4c74-9d6c-0742edc363ec"
    },
    {
        "author": "白玉蟾",
        "paragraphs": [
            "美事般般四，良辰盞盞雙。",
            "霜風冰硯水，山月影軒窗。"
        ],
        "title": "飲徹",
        "id": "404883bd-d9bf-4f9b-bdc0-94507c56ffbb"
    },
    {
        "author": "白玉蟾",
        "paragraphs": [
            "褲裏無供給，褌頭儘受降。",
            "賜之湯沐罷，投置不毛邦。"
        ],
        "title": "蝨",
        "id": "d5676d50-ef4f-4df0-8a31-ed97936822a6"
    },
    {
        "author": "白玉蟾",
        "paragraphs": [
            "嗅花風入鼻，掬水月浮身。",
            "夜靜焚香坐，空山一箇人。"
        ],
        "title": "山齋夜坐  其一",
        "id": "1e14073b-d582-4f0c-bb3a-d533af235013"
    },
    {
        "author": "白玉蟾",
        "paragraphs": [
            "驚夢猿三咽，窺帷月一痕。",
            "無人空犬吠，依舊掩柴門。"
        ],
        "title": "山齋夜坐  其二",
        "id": "1852adf3-f4cf-4b0e-8b9f-f37bd1cd9764"
    },
    {
        "author": "白玉蟾",
        "paragraphs": [
            "鴈過天成畫，魚驚水作紋。",
            "簷牙宵吐雨，殿脊曉馱雲。"
        ],
        "title": "護國寺秋吟  其一",
        "id": "e51f878c-5899-4715-b99e-afef25fafce2"
    },
    {
        "author": "白玉蟾",
        "paragraphs": [
            "酒弄三竿日，詩成一枕風。",
            "寒聲落鴻鴈，秋意著梧桐。"
        ],
        "title": "護國寺秋吟  其二",
        "id": "0044078d-3e43-4ed6-95d2-c36954d262ea"
    },
    {
        "author": "白玉蟾",
        "paragraphs": [
            "樓影秋江白，苔碑卧夕陽。",
            "水昏沙暮起，一一鴈南翔。"
        ],
        "title": "護國寺秋吟  其三",
        "id": "86ea8604-3dc4-41e8-9292-3a229606d544"
    },
    {
        "author": "白玉蟾",
        "paragraphs": [
            "嫩竹容歸鵲，寒松捧落暉。",
            "危紅和露落，空翠撲衣飛。"
        ],
        "title": "護國寺秋吟  其四",
        "id": "3c857f95-35da-491d-a93b-0117e54d9cb7"
    },
    {
        "author": "白玉蟾",
        "paragraphs": [
            "竹手擎雲重，松肩荷月高。",
            "烟收天地闊，醉目數秋毫。"
        ],
        "title": "護國寺秋吟  其五",
        "id": "51b0be56-8def-4cf8-a4c8-c6c20767f447"
    },
    {
        "author": "白玉蟾",
        "paragraphs": [
            "犬吠月如晝，馬鳴人渡橋。",
            "更無詩與酒，虛度可憐宵。"
        ],
        "title": "護國寺秋吟  其六",
        "id": "aa981744-d595-4da6-8c28-d8e50d2ba625"
    },
    {
        "author": "白玉蟾",
        "paragraphs": [
            "香篆孤烟裊，燈龕寸火微。",
            "夢和明月冷，心與白雲飛。"
        ],
        "title": "護國寺秋吟  其七",
        "id": "d2f798d1-450a-45ab-8b56-ea7cb28f8a6a"
    },
    {
        "author": "白玉蟾",
        "paragraphs": [
            "星似螢千點，雲如鶴一雙。",
            "孤吟寒不寐，落葉打空窗。"
        ],
        "title": "護國寺秋吟  其八",
        "id": "fdd8436b-3909-4564-868b-77e0115afd8a"
    },
    {
        "author": "白玉蟾",
        "paragraphs": [
            "水長二三尺，梅餘六七花。",
            "明朝須不雨，今晚已成霞。"
        ],
        "title": "春日散策  其一",
        "id": "878fddd2-ddbe-4821-9992-d63d2e9b458f"
    },
    {
        "author": "白玉蟾",
        "paragraphs": [
            "柳眼開何媚，蒲芽長得伸。",
            "寒花方謁日，新燕已參春。"
        ],
        "title": "春日散策  其二",
        "id": "04bc1698-fe9b-444e-9574-5f7317d2efd9"
    },
    {
        "author": "白玉蟾",
        "paragraphs": [
            "日落千山暝，風吹一路香。",
            "燕依花色紫，鶑體柳絲黄。"
        ],
        "title": "寒食",
        "id": "3f99713f-df76-4c87-a50b-fbaa86b15b10"
    },
    {
        "author": "白玉蟾",
        "paragraphs": [
            "風落松梢雪，山收竹外煙。",
            "清吟凝醉眼，獨立聳新肩。"
        ],
        "title": "冬暮",
        "id": "3ca7da72-3f33-4923-a661-e905875724d9"
    },
    {
        "author": "白玉蟾",
        "paragraphs": [
            "對舞鳴仍和，雙飛去復回。",
            "歸家千載遠，丹竈付蒼苔。"
        ],
        "title": "倚馬觀二鶴",
        "id": "f026240a-b909-4f69-ab94-530b6345177c"
    },
    {
        "author": "白玉蟾",
        "paragraphs": [
            "路似羊腸遶，溪如燕尾分。",
            "青山相領略，許我一丘雲。"
        ],
        "title": "卜居",
        "id": "07afa164-a36c-4468-8f9f-240c8e351973"
    },
    {
        "author": "白玉蟾",
        "paragraphs": [
            "晴少春光淺，寒多酒力微。",
            "一聲山鷓過，數點海棠飛。"
        ],
        "title": "感春",
        "id": "2f5614fa-7d34-4b9a-9387-c50057c0d911"
    },
    {
        "author": "白玉蟾",
        "paragraphs": [
            "人在鶑花裏，春歸杖屨中。",
            "風迎何處鶴，宿我洞門松。"
        ],
        "title": "山前行散",
        "id": "1a276e33-f1bd-43bf-b679-8928e888fcac"
    },
    {
        "author": "白玉蟾",
        "paragraphs": [
            "屋宅纔蝸大，身軀與蚓般。",
            "楚王吞不得，敕賜鷺鷥餐。"
        ],
        "title": "水蛭",
        "id": "15b87024-216d-4a1f-af75-5b39e17bb8cb"
    },
    {
        "author": "白玉蟾",
        "paragraphs": [
            "燕語今生事，花開夙世紅。",
            "不知終日醉，何以謝春風。"
        ],
        "title": "春日自省  其一",
        "id": "1b961109-2f22-4c3d-9532-652449d8a9fa"
    },
    {
        "author": "白玉蟾",
        "paragraphs": [
            "雪洗桃花面，烟描柳葉眉。",
            "與春同是夢，安用賞春爲。"
        ],
        "title": "春日自省  其二",
        "id": "a699d7dc-cf20-4d54-b191-8bf2c3b5e3b1"
    },
    {
        "author": "白玉蟾",
        "paragraphs": [
            "我怪東風黠，暗知春欲歸。",
            "盡將楊柳絮，剪作雪花飛。"
        ],
        "title": "春晚",
        "id": "6dd186c2-af8d-45d6-9916-5bde50c9819c"
    },
    {
        "author": "白玉蟾",
        "paragraphs": [
            "身衣六銖衣，笑折瓊林花。",
            "豈知人間世，有人服苧麻。"
        ],
        "title": "六銖  其一",
        "id": "cd460e59-3944-4084-8d33-39ed6ef3fe10"
    },
    {
        "author": "白玉蟾",
        "paragraphs": [
            "人間百春秋，天上一晝夜。",
            "六丁驅日輪，長過咸池下。"
        ],
        "title": "六銖  其二",
        "id": "7c74ac88-e989-4abe-ae9e-412c13185683"
    },
    {
        "author": "白玉蟾",
        "paragraphs": [
            "紫皇坐瑶臺，敕我草洞章。",
            "落筆三百首，飲我白玉漿。"
        ],
        "title": "六銖  其三",
        "id": "0b5890ec-0872-46bc-a84b-769e3b466a4f"
    },
    {
        "author": "白玉蟾",
        "paragraphs": [
            "我著紫綺裘，俯視蓬萊洲。",
            "手把八空氣，縱身雲中游。"
        ],
        "title": "六銖  其四",
        "id": "c7c42b95-e00f-488c-9e06-b0cb9ba063b2"
    },
    {
        "author": "白玉蟾",
        "paragraphs": [
            "我醉輒指麾，莫向太帝說。",
            "要煉五彩石，去補西天缺。"
        ],
        "title": "六銖  其五",
        "id": "2d57c28b-21a7-4d7a-8f7a-ab476c392342"
    },
    {
        "author": "白玉蟾",
        "paragraphs": [
            "苔空綠錢死，松老清陰瘦。",
            "結廬卧白雲，柏子燒春晝。"
        ],
        "title": "棘隠壁  其一",
        "id": "9d9847a8-559e-4e47-b8fb-6ff99a1b7444"
    },
    {
        "author": "白玉蟾",
        "paragraphs": [
            "幽鳥噪巖谷，寒煙鎖薜蘿。",
            "忽遇金蟾蜍，無人自呵呵。"
        ],
        "title": "棘隠壁  其二",
        "id": "58698fd1-30f0-4ff4-bf08-bf5760d1f995"
    },
    {
        "author": "白玉蟾",
        "paragraphs": [
            "碧草正春風，雨晴竹落涕。",
            "白鳥忽飛來，點破一山翠。"
        ],
        "title": "棘隠壁  其三",
        "id": "3114399c-b7bb-4cfd-a8c2-bedbf739f0be"
    },
    {
        "author": "白玉蟾",
        "paragraphs": [
            "仙翁棲紫霞，顔童鬢不華。",
            "客來問玄機，笑指菖蒲花。"
        ],
        "title": "霞隠",
        "id": "5ce17876-f4b8-4d5c-9f60-6efe7916befa"
    },
    {
        "author": "白玉蟾",
        "paragraphs": [
            "秋河一滴露，夜墮即珠然。",
            "吹入玉盤裏，走盤如許圓。"
        ],
        "title": "露珠",
        "id": "e42973a2-01d1-4351-b188-cf6ab8c2aa41"
    },
    {
        "author": "白玉蟾",
        "paragraphs": [
            "春晝花明日暖，夏天柳暗風凉。",
            "秋桂月中藏影，冬梅雪裏飄香。"
        ],
        "title": "題丹晨書院壁",
        "id": "4fcf81aa-ed4a-424f-8964-981b640a508e"
    },
    {
        "author": "白玉蟾",
        "paragraphs": [
            "回首青鸞何處，長空萬里蒼煙。",
            "中酒梅花月夜，懷人松籟霜天。"
        ],
        "title": "冬夜巖居  其一",
        "id": "13fb7d21-6128-4873-8954-d8ac48ec1114"
    },
    {
        "author": "白玉蟾",
        "paragraphs": [
            "孤澗月華明水，半簾梅影香風。",
            "惆悵謫仙何處，無人共倒金鍾。"
        ],
        "title": "冬夜巖居  其二",
        "id": "282ce130-13b0-4f5a-acfb-8d31654c5a50"
    },
    {
        "author": "白玉蟾",
        "paragraphs": [
            "清閑實天所惜，富貴於我何如。",
            "野馬書空咄咄，醯雞擊缶烏烏。"
        ],
        "title": "田舍",
        "id": "6dbb649f-fbef-48fb-add8-2d545a2b67e2"
    },
    {
        "author": "白玉蟾",
        "paragraphs": [
            "櫻桃大如紅乳，芍藥開似巨觥。",
            "不念蝶蜂苦雨，姑煩鶑燕祈晴。"
        ],
        "title": "苦雨",
        "id": "63ec0f6f-de61-443e-b192-8f74ad1ba207"
    },
    {
        "author": "白玉蟾",
        "paragraphs": [
            "柳葉枝枝弄碧，花梢點點粘紅。",
            "尚有幾分春色，還我一半東風。"
        ],
        "title": "偶成",
        "id": "9a4d9b68-0d8f-4f7b-9a16-7475b2f7be05"
    },
    {
        "author": "白玉蟾",
        "paragraphs": [
            "簟織湘筠似浪，帳垂空翠如煙。",
            "一片睡雲驚散，綠槐高處風蟬。"
        ],
        "title": "午睡",
        "id": "a27268d5-3795-4bd2-b0ec-e3aabfa95818"
    },
    {
        "author": "白玉蟾",
        "paragraphs": [
            "槐窗過兩頃雨，竹榻無一張凉。",
            "風揭蓮花白起，月篩桂子黄香。"
        ],
        "title": "秋熱",
        "id": "4cc110df-cd5e-4334-b2f8-6f277878d241"
    },
    {
        "author": "白玉蟾",
        "paragraphs": [
            "先將荼䕷薰酒，却採枸杞烹茶。",
            "子謂人非土木，賢知吾豈匏瓜。"
        ],
        "title": "謝葉文思惠茶酒",
        "id": "82da383f-56b9-4900-bb4a-9204a62f815a"
    },
    {
        "author": "白玉蟾",
        "paragraphs": [
            "倦子冷居姑射，居士高卧毗耶。",
            "鈍置詩盟酒約，只自焚香喫茶。"
        ],
        "title": "呈嬾翁  其一",
        "id": "ef290951-c85b-4f59-9f5d-20ecffcc5aae"
    },
    {
        "author": "白玉蟾",
        "paragraphs": [
            "酒惡頻將花嗅，睡酣便把茶澆。",
            "秋到梧桐枝上，夜來風雨蕭蕭。"
        ],
        "title": "呈嬾翁  其二",
        "id": "606b7fff-206e-43f4-9295-addb79e3f567"
    },
    {
        "author": "白玉蟾",
        "paragraphs": [
            "金醴青如竹葉，玉娥白似蓮花。",
            "聞君微恙脫體，杖藜欲訪君家。"
        ],
        "title": "呈嬾翁  其三",
        "id": "4c60038f-fb43-4b25-b2fb-64b44cc68d6d"
    },
    {
        "author": "白玉蟾",
        "paragraphs": [
            "蓮蘂嫌風狼籍，稻苗得雨精神。",
            "翻憶武夷九曲，去秋艤棹溪邊。"
        ],
        "title": "呈嬾翁  其四",
        "id": "c96986ba-d003-4761-8644-0a5c07a984f1"
    },
    {
        "author": "白玉蟾",
        "paragraphs": [
            "醉時枕上化蝶，睡起筆下生蛇。",
            "日長心下無事，饑來只是餐霞。"
        ],
        "title": "呈嬾翁  其五",
        "id": "dd94d9ea-0195-4543-8ffd-d32ac12a197f"
    },
    {
        "author": "白玉蟾",
        "paragraphs": [
            "秋雨織愁成段，暮雲過眼生花。",
            "棲鳳亭中寂寞，武夷舊有仙家。"
        ],
        "title": "呈嬾翁  其六",
        "id": "214139a5-6985-435d-b687-7559520568d0"
    },
    {
        "author": "白玉蟾",
        "paragraphs": [
            "雨霽煙凝正夕陽，子規啼斷幾人腸。",
            "東風不動些情思，無限落花春自香。"
        ],
        "title": "武夷有感  其一",
        "id": "8564ba41-7cb8-4b73-959c-6045659a6df5"
    },
    {
        "author": "白玉蟾",
        "paragraphs": [
            "鶑喚綠楊抽嫩葉，蝶催碧藕發新花。",
            "颯然一點薰風至，日落前山噪亂鴉。"
        ],
        "title": "武夷有感  其二",
        "id": "df4d9e63-c9b5-4a1d-8438-b9346e5ee8de"
    },
    {
        "author": "白玉蟾",
        "paragraphs": [
            "雨餘秋蘚幾堆錦，日出朝葵千簇金。",
            "對景適然發清嘯，野猿驚泣綠楊深。"
        ],
        "title": "武夷有感  其三",
        "id": "8ad90916-bf73-4e39-bd14-64b6cb03d016"
    },
    {
        "author": "白玉蟾",
        "paragraphs": [
            "幾尺雪藏山徑暮，一枝梅簇洞門春。",
            "溪頭昨夜冰寒綠，風捲彤雲發曉嗔。"
        ],
        "title": "武夷有感  其四",
        "id": "61c06814-72a4-42c0-ac98-092ad7de09fa"
    },
    {
        "author": "白玉蟾",
        "paragraphs": [
            "風吹萬木醒棲鵲，月落西山啼斷猿。",
            "雲捲翠微深處寺，一聲鍾落碧巖前。"
        ],
        "title": "武夷有感  其五",
        "id": "3577012b-4aa0-465a-bc68-ace831535ada"
    },
    {
        "author": "白玉蟾",
        "paragraphs": [
            "碧雲紅樹晚相間，落日亂鴉天欲昏。",
            "人去採芝不知返，草廬空自掩柴門。"
        ],
        "title": "武夷有感  其六",
        "id": "63bd8ba1-a035-4340-97f2-5995855ef238"
    },
    {
        "author": "白玉蟾",
        "paragraphs": [
            "兩脚初收起暮煙，芒鞋竹杖翠雲邊。",
            "東風解發陽春意，放出落花啼鳥天。"
        ],
        "title": "武夷有感  其七",
        "id": "504720c5-f953-474c-b9ed-4bc73f1ce084"
    },
    {
        "author": "白玉蟾",
        "paragraphs": [
            "月冷風清三徑竹，猿啼鶴唳一窗雲。",
            "開門放入前山翠，試把星兒柏子焚。"
        ],
        "title": "武夷有感  其八",
        "id": "74b5c3fa-7008-452b-9925-8b86bdf162fb"
    },
    {
        "author": "白玉蟾",
        "paragraphs": [
            "千山猿叫月如晝，萬籟風號天正秋。",
            "霧濕蒼苔煙漠漠，白雲飛夢過瀛洲。"
        ],
        "title": "武夷有感  其九",
        "id": "67f370b5-aad1-4e06-a17e-3e9b04258438"
    },
    {
        "author": "白玉蟾",
        "paragraphs": [
            "巖下煙深人不來，白雲寂寂掩蒼苔。",
            "松花落地鳥聲寂，一枕清風送夢回。"
        ],
        "title": "武夷有感  其一○",
        "id": "b14fb840-ed1a-4326-b135-0c1966698395"
    },
    {
        "author": "白玉蟾",
        "paragraphs": [
            "道人心與物俱化，對景無思詩自成。",
            "詩句自然明造化，詩成造化寂無聲。"
        ],
        "title": "武夷有感  其一一",
        "id": "c8ee2482-3955-4a72-8e8e-e31dc24d9864"
    },
    {
        "author": "白玉蟾",
        "paragraphs": [
            "到此黄昏颯颯風，巖頭只見藥爐空。",
            "不堪花落煙飛處，又聽寒猿哭晦翁。"
        ],
        "title": "題精舍",
        "id": "2284a92c-4fd5-4d8e-adcf-e673c7ad7b02"
    },
    {
        "author": "白玉蟾",
        "paragraphs": [
            "江上蓼花紅似血，江頭沙磧明如雪。",
            "前山後山寂無人，一犬夜吠松梢月。"
        ],
        "title": "漁舍",
        "id": "9d04d4b4-a7b3-4fe3-a537-5395fc91dd6a"
    },
    {
        "author": "白玉蟾",
        "paragraphs": [
            "笋方合爪蕨擎拳，好與同參詩裏禪。",
            "居士聞韶今已久，爐峯爲我曉生煙。"
        ],
        "title": "午頓",
        "id": "21ab299a-215d-41e1-95df-709229799510"
    },
    {
        "author": "白玉蟾",
        "paragraphs": [
            "人其祿仕爲虀鹽，谿壑民財飽未厭。",
            "不識隠之心與口，酌泉依舊只清廉。"
        ],
        "title": "酌貪泉因弔吳隠之  其一",
        "id": "66cf8b28-0e0a-4156-8ebe-e4ceb8dbb1bc"
    },
    {
        "author": "白玉蟾",
        "paragraphs": [
            "酌之一似取廉名，未酌泉時本自清。",
            "向使無泉亦無語，不貪不酌更分明。"
        ],
        "title": "酌貪泉因弔吳隠之  其二",
        "id": "6e927d67-2f7c-41f8-8b32-d7b0831504f9"
    },
    {
        "author": "白玉蟾",
        "paragraphs": [
            "晉人相扇以清名，何事因泉始立清。",
            "清到饑寒妻子地，此清太不近人情。"
        ],
        "title": "酌貪泉因弔吳隠之  其三",
        "id": "96377600-722f-4c70-92ea-57b2df29bc7d"
    },
    {
        "author": "白玉蟾",
        "paragraphs": [
            "老槐蒼蒼嫩槐綠，小麥青青大麥黄。",
            "燕已生雛鶑已去，落花不管蜂蝶忙。"
        ],
        "title": "栩菴力高士與同散步  其一",
        "id": "1eeeccd5-e41f-4824-97ee-ebf55da1b670"
    },
    {
        "author": "白玉蟾",
        "paragraphs": [
            "功名不直一杯水，富貴於我如浮雲。",
            "詩句清妍仍凈遠，游絲飛絮聽繽紛。"
        ],
        "title": "栩菴力高士與同散步  其二",
        "id": "cf9d6c55-29eb-4ce2-bdf1-6aa102524802"
    },
    {
        "author": "白玉蟾",
        "paragraphs": [
            "浩浩春風泛碧梧，娟娟秋水照芙蕖。",
            "大師佛法無多子，居士身心本一如。"
        ],
        "title": "示如浄講主",
        "id": "0380b255-c575-40df-9216-f7c79b5a2742"
    },
    {
        "author": "白玉蟾",
        "paragraphs": [
            "疎風冷雨北山南，時見歸鴻度碧潭。",
            "重九日人多是醉，兩三枝菊總斜簪。"
        ],
        "title": "重九",
        "id": "cca973b1-a385-45f9-9b8a-d6fcd319360b"
    },
    {
        "author": "白玉蟾",
        "paragraphs": [
            "晴窗冉冉飛塵喜，寒硯微微暖氣伸。",
            "喚醒東吳天外夢，化爲南越海邊春。"
        ],
        "title": "閩中曉晴賞牡丹",
        "id": "0bfac0ca-12a0-46b5-be07-ff5918542871"
    },
    {
        "author": "白玉蟾",
        "paragraphs": [
            "洞裏不知城市改，人間再到子孫非。",
            "有誰尚自看華表，何處如今叫令威。"
        ],
        "title": "憶鶴",
        "id": "4f48de61-915b-4ac8-86e3-4c8b815901fd"
    },
    {
        "author": "白玉蟾",
        "paragraphs": [
            "夜半風吹遠夢回，直從海上忽飛來。",
            "回頭但見山三點，徹席猶餘酒一盃。"
        ],
        "title": "夜半",
        "id": "370f7636-f918-4b31-9db2-39d2789f7993"
    },
    {
        "author": "白玉蟾",
        "paragraphs": [
            "夜樓一穗玉爐煙，飛入三天最上天。",
            "朝罷滿空風露晚，世人應是更貪眠。"
        ],
        "title": "朝斗",
        "id": "98efdbd1-ccad-4e79-a5f9-24b04cd0ad49"
    },
    {
        "author": "白玉蟾",
        "paragraphs": [
            "小傘輕包手自携，少需脚力過危梯。",
            "入門失問翁高姓，看盡壁間前後題。"
        ],
        "title": "過石梯",
        "id": "60a9a57f-f85a-416c-baa2-cc4efd3ee610"
    },
    {
        "author": "白玉蟾",
        "paragraphs": [
            "女牆駕月子城東，暮色初來詩興濃。",
            "綠暗紅稀春結局，望中白鳥入青峯。"
        ],
        "title": "城樓晚望",
        "id": "524c03c9-bb87-4b5b-aa59-13a4c984321c"
    },
    {
        "author": "白玉蟾",
        "paragraphs": [
            "萬籟沉沉清夜闌，樓前獨自倚欄干。",
            "金雞叫罷松風動，三十六天秋月寒。"
        ],
        "title": "仙居樓",
        "id": "bba16beb-b44a-4529-95bc-182a75750591"
    },
    {
        "author": "白玉蟾",
        "paragraphs": [
            "夜半披衣凭玉欄，天風吹露灑琅玕。",
            "前臺後臺月如水，雲去雲來梅影寒。"
        ],
        "title": "折梅  其一",
        "id": "b9093fd8-642f-4a5a-8a47-1c327c3798cc"
    },
    {
        "author": "白玉蟾",
        "paragraphs": [
            "一朵寒香已自奇，高丫兩朵更清姿。",
            "樹前樹後花都絕，折了南枝折北枝。"
        ],
        "title": "折梅  其二",
        "id": "66b67b6d-cddb-4585-a613-dcfc12d3fbca"
    },
    {
        "author": "白玉蟾",
        "paragraphs": [
            "一春病酒廢登臨，風攪石楠花滿林。",
            "山色有無煙聚散，溪光動靜鴨浮沉。"
        ],
        "title": "幽興",
        "id": "8a44b8c5-7dfc-43ae-b4a8-e25d527e71bb"
    },
    {
        "author": "白玉蟾",
        "paragraphs": [
            "一晚尋思未得詩，樓前只有月相知。",
            "夜深欲睡還貪坐，坐到五更鍾動時。"
        ],
        "title": "夜深",
        "id": "7d4669e6-9335-4da0-b26d-b661978b2589"
    },
    {
        "author": "白玉蟾",
        "paragraphs": [
            "觀裏多時道士憎，只知貪酒百無能。",
            "黄昏鍾了無人跡，借得鄰房一盞燈。"
        ],
        "title": "炙燈",
        "id": "d7419acb-35e6-43c7-8b9b-271d7263e14a"
    },
    {
        "author": "白玉蟾",
        "paragraphs": [
            "手撚荼䕷緣酒惡，十二欄干凭一角。",
            "歸興應如春樣濃，前亭後亭花自落。"
        ],
        "title": "偶書  其一",
        "id": "ccdca4c2-0a09-4406-88e7-ce3bdeb3b298"
    },
    {
        "author": "白玉蟾",
        "paragraphs": [
            "絳闕清都何時到，滄海桑田誰與憐。",
            "三十六天歸路穩，撚花對酒一凝然。"
        ],
        "title": "偶書  其二",
        "id": "cd79dc28-b978-4f8f-8aa5-0978fad36745"
    },
    {
        "author": "白玉蟾",
        "paragraphs": [
            "虛舟惠我一墨竹，紙上森森一枝玉。",
            "展向庭前與鶴看，今宵不許枝頭宿。"
        ],
        "title": "墨竹",
        "id": "c4617f11-aa30-487c-baf2-93cc1ecd049d"
    },
    {
        "author": "白玉蟾",
        "paragraphs": [
            "踏折海棠花一枝，一枝花露濕金衣。",
            "捎將粉蝶直飛去，却在綠楊深處啼。"
        ],
        "title": "鶑",
        "id": "81fedccf-1630-4567-9978-a68c8e39e845"
    },
    {
        "author": "白玉蟾",
        "paragraphs": [
            "車痕馬跡遍江湖，且捲琴書又草廬。",
            "芳草兩堤三月暮，故人千里一書無。"
        ],
        "title": "春晚憶故人",
        "id": "fb2a31c2-3e0e-4b92-bf12-85c15b354eac"
    },
    {
        "author": "白玉蟾",
        "paragraphs": [
            "碧眼何須青白爲，冰辭雹語不吾欺。",
            "君看衮衮腰金者，曾見騷壇大將誰。"
        ],
        "title": "贈相士徐碧眼",
        "id": "3736e725-ccc4-4776-a970-e3f6705ea619"
    },
    {
        "author": "白玉蟾",
        "paragraphs": [
            "桃李無言蜂蝶忙，曉寒未肯放春光。",
            "花將計會千山雪，風爲栽埋一夜霜。"
        ],
        "title": "雪晴  其一",
        "id": "1a91bb8a-5ca0-48cf-a25c-131aa6a10117"
    },
    {
        "author": "白玉蟾",
        "paragraphs": [
            "早上新鶑語尚蠻，花無氣力倚雕欄。",
            "幸蒙殘雪回頭早，又遣東風薄倖寒。"
        ],
        "title": "雪晴  其二",
        "id": "049137d9-e0b7-4afe-a449-64a70a26b6a9"
    },
    {
        "author": "白玉蟾",
        "paragraphs": [
            "夜半山風響翠梧，一窗皓月照琴書。",
            "試將筆架山頭屋，問有清幽似此無。"
        ],
        "title": "梧窗  其一",
        "id": "542caf5d-ff2d-4fc0-aa8d-f8c2afc03c60"
    },
    {
        "author": "白玉蟾",
        "paragraphs": [
            "世事如塵掃又生，梧窗終日坐冥冥。",
            "有時飲罷却行樂，立看風吹閣上鈴。"
        ],
        "title": "梧窗  其二",
        "id": "18046b09-9939-48bc-8c52-3afb747d4899"
    },
    {
        "author": "白玉蟾",
        "paragraphs": [
            "今古無門閉是非，無心出岫已知機。",
            "于今收拾歸山谷，不逐春風上下飛。"
        ],
        "title": "盤雲  其一",
        "id": "e673056e-d3a8-497e-9f8f-d4b598ab3b67"
    },
    {
        "author": "白玉蟾",
        "paragraphs": [
            "筆架山頭一片雲，盤旋巖谷不求伸。",
            "時人只恐清風起，吹作皇都雷雨春。"
        ],
        "title": "盤雲  其二",
        "id": "8d3c24a0-53da-41ec-b19f-f08d44bfdf77"
    },
    {
        "author": "白玉蟾",
        "paragraphs": [
            "柱下固能官老子，漆園亦可祿莊周。",
            "鶴林不仕知何意，快取青氈趁黑頭。"
        ],
        "title": "戲鶴林",
        "id": "2f2b5a12-f6e4-4b53-a3ee-c3c8548ec1b8"
    },
    {
        "author": "白玉蟾",
        "paragraphs": [
            "歲事軨㖃好送窮，頭今未雪臉猶紅。",
            "一回覽鏡一回老，天已安排欲我翁。"
        ],
        "title": "覽鏡",
        "id": "01feff7a-c0f4-4caf-ba19-8af92ac9e7c9"
    },
    {
        "author": "白玉蟾",
        "paragraphs": [
            "海山千里起風沙，拂拂籃輿細雨斜。",
            "雲裹桂松連岫碧，自酤市酒慰蕉花。"
        ],
        "title": "黄岡",
        "id": "e9e5506c-c5e8-4377-b323-edf21d283a60"
    },
    {
        "author": "白玉蟾",
        "paragraphs": [
            "曉來自點素馨湯，兩朵蓮花隔宿香。",
            "夜醉至今猶未醒，荔枝取次對離觴。"
        ],
        "title": "贈別徐監觀",
        "id": "ada2278b-e5f9-4834-886f-57dbdf045340"
    },
    {
        "author": "白玉蟾",
        "paragraphs": [
            "前身莫是鄭安期，井竈重來跡已遺。",
            "澗底菖蒲無可採，共君細讀漢時碑。"
        ],
        "title": "送鄭陽春",
        "id": "0b5b571e-dcb7-46ad-9c9f-24a5ebf705db"
    },
    {
        "author": "白玉蟾",
        "paragraphs": [
            "有宅一區長自負，受田百畝不能耕。",
            "壁間銀篆方猶濕，早已枯然夢兩楹。"
        ],
        "title": "蝸牛",
        "id": "49d2f327-a2ab-48de-9bad-f89a7c55b6a8"
    },
    {
        "author": "白玉蟾",
        "paragraphs": [
            "雲來雲去狀秋陰，細雨籠晴夕照沉。",
            "半夜月明千籟靜，一聲猿叫萬山深。"
        ],
        "title": "早秋",
        "id": "b8d5b9c5-d664-4093-8556-0890b634eab6"
    },
    {
        "author": "白玉蟾",
        "paragraphs": [
            "踏遍三千及大千，除非鐵脚始能穿。",
            "當時達磨持歸去，何事傳來到七仙。"
        ],
        "title": "七仙寺石履  其一",
        "id": "059d24ca-f740-48bd-9bb7-495a5d917782"
    },
    {
        "author": "白玉蟾",
        "paragraphs": [
            "古人參罷祖師禪，已證如如不動尊。",
            "想見脚根堅似鐵，履鞋化石儼然存。"
        ],
        "title": "七仙寺石履  其二",
        "id": "fb30d329-70b0-4324-8d7c-b92e3a746c3c"
    },
    {
        "author": "白玉蟾",
        "paragraphs": [
            "散髮披襟樂醉鄉，從朝笑語到斜陽。",
            "坐來一片蟬聲久，未信人間有此凉。"
        ],
        "title": "次韻王將仕  其一",
        "id": "0ee3dace-6f3c-4b79-8ede-b49a10672740"
    },
    {
        "author": "白玉蟾",
        "paragraphs": [
            "白霧重重山復山，山光樹色有無間。",
            "是中紫翠皆詩料，病起無聊著句難。"
        ],
        "title": "次韻王將仕  其二",
        "id": "54a09168-1ff4-4e1d-9024-bb014647e2d9"
    },
    {
        "author": "白玉蟾",
        "paragraphs": [
            "前山隠隠起雷聲，細雨絲絲濯旱氛。",
            "何處飛來松上鶴，晚風唳斷九天雲。"
        ],
        "title": "示周道士",
        "id": "ae743021-863c-4ad1-8d3d-abfa19296524"
    },
    {
        "author": "白玉蟾",
        "paragraphs": [
            "桂花已是上番香，楓葉飄紅柿葉黄。",
            "社日雨多晴較少，秋風晝熱暮差凉。"
        ],
        "title": "秋日書懷  其一",
        "id": "32f57432-88f8-4a5b-b19b-fc303cc438bd"
    },
    {
        "author": "白玉蟾",
        "paragraphs": [
            "檢點秋光莫問天，只從鴻鴈見推遷。",
            "未霜楊柳老多病，既雨芙蓉美少年。"
        ],
        "title": "秋日書懷  其二",
        "id": "46004b86-550d-4bd9-ad21-c9b08ed74192"
    },
    {
        "author": "白玉蟾",
        "paragraphs": [
            "秋風秋雨索人詩，雲放千山翠色奇。",
            "重九數來還漸近，木犀開了不曾知。"
        ],
        "title": "秋日書懷  其三",
        "id": "9780b841-d1c7-45b2-8ad6-475aaae44da6"
    },
    {
        "author": "白玉蟾",
        "paragraphs": [
            "昨日春光更水涯，水涯今日已春賒。",
            "春歸只道無蹤跡，尚有青苔一片花。"
        ],
        "title": "殘春",
        "id": "ef3d0f1f-f00e-4ca1-a0e3-f700458170c6"
    },
    {
        "author": "白玉蟾",
        "paragraphs": [
            "玉笥山前蕭子雲，手携白璧翫青春。",
            "碧壇夜夜松風起，八十二人朝玉宸。"
        ],
        "title": "蕭侍郎故居",
        "id": "4015e4d6-abda-488a-983a-73c8e675efc2"
    },
    {
        "author": "白玉蟾",
        "paragraphs": [
            "一斗百篇誠有之，無人知我只春知。",
            "吟逢蝴蝶即莊子，醉見海棠真貴妃。"
        ],
        "title": "行春辭  其一",
        "id": "bc96aaff-243d-4eea-95af-1355b1c17659"
    },
    {
        "author": "白玉蟾",
        "paragraphs": [
            "春來春去不知時，只有詩人冷眼窺。",
            "夜雨揩磨好山色，曉風抬舉舊花枝。"
        ],
        "title": "行春辭  其二",
        "id": "467ce69c-6a6b-4e1f-83f2-47846ac57130"
    },
    {
        "author": "白玉蟾",
        "paragraphs": [
            "園園是日是花開，我又何朝不醉來。",
            "井有人焉蛙兩部，日之夕矣蝶三臺。"
        ],
        "title": "行春辭  其三",
        "id": "9b8d4472-f67e-4ec7-86c1-1246970382d5"
    },
    {
        "author": "白玉蟾",
        "paragraphs": [
            "借彼笙簫鼓笛中，詩人隨分得春風。",
            "提壺處處差監酒，布穀朝朝講勸農。"
        ],
        "title": "行春辭  其四",
        "id": "79a1f7bd-183f-4476-8a4a-d025259b9a36"
    },
    {
        "author": "白玉蟾",
        "paragraphs": [
            "幾日春功似有加，曉來萬象盡排衙。",
            "羣鶑主管園林事，一雨巡行桃李花。"
        ],
        "title": "行春辭  其五",
        "id": "ff51c31e-1077-401e-af02-df1e6849b872"
    },
    {
        "author": "白玉蟾",
        "paragraphs": [
            "終日尋春入醉鄉，不知何處見春光。",
            "風條舞綠水楊柳，雨點飛紅山海棠。"
        ],
        "title": "行春辭  其六",
        "id": "b4624113-c4a2-4d7a-b17e-c71217da6fff"
    },
    {
        "author": "白玉蟾",
        "paragraphs": [
            "政是風嬌日騃天，薔薇粉褪海棠蔫。",
            "貴人那得看花福，多在綠窗猶醉眠。"
        ],
        "title": "行春辭  其七",
        "id": "79c565f3-75f9-4473-8017-5084741c93a1"
    },
    {
        "author": "白玉蟾",
        "paragraphs": [
            "綠楊無力暖相依，不管黄鶑訴落暉。",
            "水被魚吹成雨點，花爲蝶擾逐風飛。"
        ],
        "title": "行春辭  其八",
        "id": "8c4f476a-fb0c-4f62-a83d-bd4655626698"
    },
    {
        "author": "白玉蟾",
        "paragraphs": [
            "寶馬香車政踏青，豈知已自過清明。",
            "燕雛告訴花都落，鳩婦丁寧雨速晴。"
        ],
        "title": "行春辭  其九",
        "id": "b588ccdf-ef75-4937-9a0b-52a9c79cf77b"
    },
    {
        "author": "白玉蟾",
        "paragraphs": [
            "中秋夜月白如銀，照見東西南北人。",
            "古往今來人自老，月生月落幾番新。"
        ],
        "title": "山歌  其一",
        "id": "2cb08667-5dd2-47c8-b42c-71927888535d"
    },
    {
        "author": "白玉蟾",
        "paragraphs": [
            "典釵賣釧買中秋，買得中秋醉又休。",
            "明日酒醒無米煮，兒啼妻怨甚來由。"
        ],
        "title": "山歌  其二",
        "id": "e0082d3f-17be-4477-888f-fd0dd8650d6a"
    },
    {
        "author": "白玉蟾",
        "paragraphs": [
            "人來人去唱歌行，只道燈明不月明。",
            "月不如燈燈勝月，不消觀月但觀燈。"
        ],
        "title": "山歌  其三",
        "id": "9038859d-bc22-4561-91a8-f278e0d8640a"
    },
    {
        "author": "白玉蟾",
        "paragraphs": [
            "上田稻似下田青，乳鴨兒鵝陣陣行。",
            "稻熟酒新鵝鴨大，村歌社舞賀秋成。"
        ],
        "title": "農歌",
        "id": "1b1f310f-2f80-4e74-ae49-e4d2f3235cc0"
    },
    {
        "author": "白玉蟾",
        "paragraphs": [
            "一點春山一點愁，一絲暮雨一聲鳩。",
            "病中况更緣詩苦，夜去可堪無酒休。"
        ],
        "title": "春晚行樂  其一",
        "id": "f6a3b327-9a97-4dd8-a2e4-cffcce37c361"
    },
    {
        "author": "白玉蟾",
        "paragraphs": [
            "今夜遥知春欲歸，望春不極立多時。",
            "草迷野渡東西岸，月挂寒松上下枝。"
        ],
        "title": "春晚行樂  其二",
        "id": "6a389d48-3b07-439d-805b-0a3ac21a032b"
    },
    {
        "author": "白玉蟾",
        "paragraphs": [
            "曉雨初收翠靄濃，此番二十四番風。",
            "忽驚春暮翻爲雪，乃是楊花飛滿空。"
        ],
        "title": "春晚行樂  其三",
        "id": "132c1dac-564a-4de3-965c-e0c6d4f7d52c"
    },
    {
        "author": "白玉蟾",
        "paragraphs": [
            "落紅庭院綠池塘，語燕啼鶑亦可傷。",
            "霽柳吹花春已老，暝槐成幄日初長。"
        ],
        "title": "春晚行樂  其四",
        "id": "62822d2c-b0c0-4065-8668-f53a80b4b6c6"
    },
    {
        "author": "白玉蟾",
        "paragraphs": [
            "小立船倉揭起篷，晚來帆幅飽西風。",
            "望他鴻鴈一雙去，過了峯巒千萬重。"
        ],
        "title": "舟中晚眺  其一",
        "id": "c8749544-ee82-4933-b243-0e775b1ad6fa"
    },
    {
        "author": "白玉蟾",
        "paragraphs": [
            "不成無語立江濱，事事堪吟句句新。",
            "白鷺前身真釣叟，青山今日是詩人。"
        ],
        "title": "舟中晚眺  其二",
        "id": "0c2d734b-0ac4-4657-a4f8-11f9ecb50108"
    },
    {
        "author": "白玉蟾",
        "paragraphs": [
            "欲曉江頭杖策徐，一峯西去衆峯趨。",
            "不知林裏猶僧寺，少立忽聞敲木魚。"
        ],
        "title": "江上散縱",
        "id": "61aaef9d-4f7c-43c1-b5a5-eec385148e56"
    },
    {
        "author": "白玉蟾",
        "paragraphs": [
            "風露三更月一簾，共君握手不能厭。",
            "酒盃滿泛榴花色，燭燄斜抽柳葉尖。"
        ],
        "title": "話舊",
        "id": "c79734e1-ee17-4514-b497-aef1fb8c01a5"
    },
    {
        "author": "白玉蟾",
        "paragraphs": [
            "枕簟來尋瓜李盟，銀床金井已關情。",
            "牡丹芍藥成前輩，茉莉素馨方後生。"
        ],
        "title": "夏日遣興  其一",
        "id": "696af313-4c36-4bee-b8dd-d5d005cc82c1"
    },
    {
        "author": "白玉蟾",
        "paragraphs": [
            "素馨蘂點粉描筆，紅藕花開金鍍杯。",
            "乳燕新蟬相對語，詩人何日不亭臺。"
        ],
        "title": "夏日遣興  其二",
        "id": "3b1f4816-79ff-443a-92a9-d6648dab053e"
    },
    {
        "author": "白玉蟾",
        "paragraphs": [
            "四壁青山翠打圍，詩人坐久澹忘歸。",
            "橋邊荷芰欹頭立，水底蜻蜓仰面飛。"
        ],
        "title": "夏日遣興  其三",
        "id": "3f8798ea-d70c-425b-aefa-2e8ca1d417ff"
    },
    {
        "author": "白玉蟾",
        "paragraphs": [
            "二十年前怯杜鵑，枕邊時把淚珠彈。",
            "如今老眼應無淚，一任聲聲到月殘。"
        ],
        "title": "聞子規",
        "id": "4b0a3d96-f070-447d-94b3-c9ae335750af"
    },
    {
        "author": "白玉蟾",
        "paragraphs": [
            "綠柳陰中問子規，勸人歸是勸春歸。",
            "人須回首春須暮，何不成都西去飛。"
        ],
        "title": "問子規",
        "id": "52d68ad7-e125-4927-b7ed-1e906fa79f78"
    },
    {
        "author": "白玉蟾",
        "paragraphs": [
            "夢中也學雲峯路，未老來游蒲澗山。",
            "無數老僧閑道士，笑人騎馬出松關。"
        ],
        "title": "潤夫飯僧景泰相款信宿告歸",
        "id": "61e02f8d-e167-4142-8257-0a37cfa64170"
    },
    {
        "author": "白玉蟾",
        "paragraphs": [
            "鐵作橋梁雲作蓋，石成樓觀水成簾。",
            "歸時猿鶴煩傳語，記取前回白玉蟾。"
        ],
        "title": "送鄭道人歸羅浮",
        "id": "fc67e827-5a20-488c-92aa-230cc2296d74"
    },
    {
        "author": "白玉蟾",
        "paragraphs": [
            "樓上疎鍾撞月明，五雲影裏一聲聲。",
            "九天星宿皆朝斗，人世曉雞渾未鳴。"
        ],
        "title": "贈徐鍾頭",
        "id": "61a0aabc-6abc-40ae-9407-bdaabe152728"
    },
    {
        "author": "白玉蟾",
        "paragraphs": [
            "不教蜂蝶畧來些，豈是春神病酒耶。",
            "燕語鶑啼今幾日，風魔雨難許多花。"
        ],
        "title": "問春",
        "id": "119db9fc-550a-4ec4-b57a-6f8bda50995e"
    },
    {
        "author": "白玉蟾",
        "paragraphs": [
            "梢子歡呼御曉風，詩人亦自起推蓬。",
            "數來數去山都亂，忘却前峯與後峯。"
        ],
        "title": "舟行",
        "id": "2e2a8f45-0bdc-409e-a722-93fba784f1eb"
    },
    {
        "author": "白玉蟾",
        "paragraphs": [
            "木犀倜儻散麩金，松舉笙竽竹奏琴。",
            "臨水芙蓉自兒女，鏡邊刺繡晚沉吟。"
        ],
        "title": "秋園夕眺",
        "id": "9834a53c-fe10-4e59-88b4-8d9959ba94e2"
    },
    {
        "author": "白玉蟾",
        "paragraphs": [
            "披襟岸幘藕花橋，一片哀鴻度碧霄。",
            "新月出來真解事，嫩蟬吟得自無聊。"
        ],
        "title": "夏夜露坐",
        "id": "61eb91d5-b8d3-4d60-a238-8d77e334b66d"
    },
    {
        "author": "白玉蟾",
        "paragraphs": [
            "更無半點海棠飛，一聽黄鶑雨裏啼。",
            "啼得碧壇紅藥破，淡煙芳草滿長堤。"
        ],
        "title": "春宵酌雨",
        "id": "d1aec249-0b79-47e9-b41b-e57f8540bfa0"
    },
    {
        "author": "白玉蟾",
        "paragraphs": [
            "杜宇聲聲蓋自嗟，春殘何事更天涯。",
            "不歸則是歸還是，伊是無家或有家。"
        ],
        "title": "嘲杜鵑",
        "id": "0c5b39c5-0e3d-4f15-aa76-435344a606b9"
    },
    {
        "author": "白玉蟾",
        "paragraphs": [
            "隔水人家似畫圖，鬢邊香露綴成珠。",
            "日高丈五雲猶宿，烏鵲已歸三哺雛。"
        ],
        "title": "曉巡北圃七絕  其一",
        "id": "acc68584-202e-4ac5-a9a9-9bbb72566321"
    },
    {
        "author": "白玉蟾",
        "paragraphs": [
            "柳色花光映曉雲，半窗紅日已東昇。",
            "行人隔水自相語，無數鶑啼聞不曾。"
        ],
        "title": "曉巡北圃七絕  其二",
        "id": "69b72e7c-b01e-4285-8cea-3e12c054fd41"
    },
    {
        "author": "白玉蟾",
        "paragraphs": [
            "蜂蝶如知春欲歸，雨餘鶑亦縷金衣。",
            "東風盡把楊花剪，吹作滿城輕雪飛。"
        ],
        "title": "曉巡北圃七絕  其三",
        "id": "921f016d-25ce-4403-8275-a6f599f0721a"
    },
    {
        "author": "白玉蟾",
        "paragraphs": [
            "池邊弄水手猶冰，藕臂風寒更粟生。",
            "柳葉春深槐葉淺，桃花夜暗李花明。"
        ],
        "title": "曉巡北圃七絕  其四",
        "id": "aca3f6fc-7bf8-49ca-b6c8-1d2a5ec55176"
    },
    {
        "author": "白玉蟾",
        "paragraphs": [
            "非雲爲侶更無人，獨倚雕牆詩思冥。",
            "日色淡紅煙色紫，山光濃綠水光青。"
        ],
        "title": "曉巡北圃七絕  其五",
        "id": "ca628a1c-0bec-489d-8d73-570bb4a52f1a"
    },
    {
        "author": "白玉蟾",
        "paragraphs": [
            "雨餘花點滿紅橋，柳雪粘泥夜不消。",
            "曉霧忽無還忽有，春山如近又如遥。"
        ],
        "title": "曉巡北圃七絕  其六",
        "id": "bcb2ca77-c9a2-4ec4-85e7-1e790e899e4c"
    },
    {
        "author": "白玉蟾",
        "paragraphs": [
            "游人脚踏杏花泥，花片吹風點綺衣。",
            "爲復殘春催杜宇，是他杜宇喚春歸。"
        ],
        "title": "曉巡北圃七絕  其七",
        "id": "4f73e57b-b115-4182-a549-03e65ece6c08"
    },
    {
        "author": "白玉蟾",
        "paragraphs": [
            "淡處還濃綠處青，江風吹作雨毛腥。",
            "起從水面縈層嶂，恍似簾中見畫屏。"
        ],
        "title": "水村吟霧",
        "id": "56a5ac16-8b70-474b-8e6c-3e2e06f29cd1"
    },
    {
        "author": "白玉蟾",
        "paragraphs": [
            "行繞松林不見鴉，只疑山後噪查查。",
            "更移數步俄回首，縮脰蹲身立樹丫。"
        ],
        "title": "巖下聞鴉",
        "id": "94e6e4a3-f127-4acb-9cdd-04f85da89f17"
    },
    {
        "author": "白玉蟾",
        "paragraphs": [
            "霜鱗雪爪一枯松，恍似湖心見白龍。",
            "想得呂仙曾點化，拏雲攫霧欲騰空。"
        ],
        "title": "枯松",
        "id": "d52e05ee-1568-43b6-acbd-54544c88841e"
    },
    {
        "author": "白玉蟾",
        "paragraphs": [
            "宗門老衲舊儀刑，配字年來老轉青。",
            "誰道南能無一物，如今英石盡銅腥。"
        ],
        "title": "示英州風僧",
        "id": "75fbcd49-e019-4f86-a136-e5dcdf4d3cff"
    },
    {
        "author": "白玉蟾",
        "paragraphs": [
            "月冷松寒露滿襟，天容紺碧鶴聲沉。",
            "夜深獨把欄干拍，只有長江識此心。"
        ],
        "tags": [
            "长江"
        ],
        "title": "江亭夜坐",
        "id": "0e9f4696-ed45-41f9-a962-052b74856b01"
    },
    {
        "author": "白玉蟾",
        "paragraphs": [
            "煙月荒凉野色寒，松梢滴露夜將闌。",
            "人家曠絕無雞犬，一鶴飛來點翠山。"
        ],
        "title": "東山道院",
        "id": "ec94d11c-2c55-45c6-bba9-aa8995ec3497"
    },
    {
        "author": "白玉蟾",
        "paragraphs": [
            "江煙漠漠月昏昏，一點漁燈貼岸根。",
            "風攪長蘆鴉睡起，游鱗驚動水花痕。"
        ],
        "title": "暮色",
        "id": "c9cb4f32-8a0c-4eab-8012-5ff739a548ff"
    },
    {
        "author": "白玉蟾",
        "paragraphs": [
            "歲晚行人苦欲分，山昏水暮鳥尋羣。",
            "舟行棹進空回首，一望蒼梧但白雲。"
        ],
        "title": "牛渡問舟",
        "id": "f1240ba9-1573-4b28-ba6a-e7b795ca918c"
    },
    {
        "author": "白玉蟾",
        "paragraphs": [
            "春深空度可憐宵，江岸風沙好寂寥。",
            "人問孤舟多少恨，五更寒雨報芭蕉。"
        ],
        "title": "泊頭場劉家壁",
        "id": "920e9c9e-c706-49f3-85d3-9ed88b8f51a0"
    },
    {
        "author": "白玉蟾",
        "paragraphs": [
            "飛雲頂下見羅浮，五色珍禽繞石樓。",
            "行過鐵橋猿嘯罷，稚川丹竈冷颼颼。"
        ],
        "title": "羅浮山上過鐵橋",
        "id": "0a666006-9c6d-40ee-945d-2d3842ca6e1d"
    },
    {
        "author": "白玉蟾",
        "paragraphs": [
            "筆底荷花水面浮，纖毫造化奪工夫。",
            "爲誰畫出生綃上，泰華山頭玉井圖。"
        ],
        "title": "繪蓮  其一",
        "id": "17cfa3e5-0c4a-4763-afb5-c85a60949357"
    },
    {
        "author": "白玉蟾",
        "paragraphs": [
            "濃淡色中勻粉膩，淺深痕上著臙脂。",
            "華堂展處南薰起，一似西湖六月時。"
        ],
        "tags": [
            "西湖"
        ],
        "title": "繪蓮  其二",
        "id": "740533f4-e945-4211-9342-6f766e561614"
    },
    {
        "author": "白玉蟾",
        "paragraphs": [
            "人間無處著青蛇，池水清泠浸落花。",
            "幾度清風明月夜，悵然無語憶張華。"
        ],
        "title": "劍池",
        "id": "6bc58dc5-0be3-44eb-a209-6f0ca7c6d816"
    },
    {
        "author": "白玉蟾",
        "paragraphs": [
            "流水光中飛落葉，白雲影裏噪幽禽。",
            "人間幾度曾孫老，只有青山無古今。"
        ],
        "title": "九曲雜詠",
        "id": "316340ea-5f3e-4c11-9987-fa9ecf03a411"
    },
    {
        "author": "白玉蟾",
        "paragraphs": [
            "得得來尋仙子家，昇真洞口正蜂衙。",
            "一溪春水漾寒碧，流出紅桃幾片花。"
        ],
        "title": "九曲雜詠 一曲昇真洞",
        "id": "c5105bc4-ecf4-4301-ba35-e396d480b82d"
    },
    {
        "author": "白玉蟾",
        "paragraphs": [
            "插花臨水一奇峯，玉骨冰肌處女容。",
            "烟袂霞衣春带雨，雲鬟霧鬢曉梳風。"
        ],
        "title": "九曲雜詠 二曲玉女峰",
        "id": "e3064f2f-68fb-4443-89e0-ab139adb51c1"
    },
    {
        "author": "白玉蟾",
        "paragraphs": [
            "織就霓裳御泠風，玉梭隨手化成龍。",
            "天孫歸去星河畔，滿洞白雲機杼空。"
        ],
        "title": "九曲雜詠 三曲仙機巖",
        "id": "1cd0a145-d4d3-4fad-bd6e-861b89d1bfee"
    },
    {
        "author": "白玉蟾",
        "paragraphs": [
            "水滿寒潭潭著月，山藏空谷正吞煙。",
            "金雞初報洞中曉，咿喔一聲飛上天。"
        ],
        "title": "九曲雜詠 四曲金雞巖",
        "id": "7332b3fe-4775-4183-98eb-ca2d8e18bc28"
    },
    {
        "author": "白玉蟾",
        "paragraphs": [
            "滿天沆瀣起清風，白鶴飛來上翠松。",
            "月冷山空吹鐵笛，一聲喚起玉淵龍。"
        ],
        "title": "九曲雜詠 五曲鐵笛亭",
        "id": "d185b10d-38d1-46a5-a2ee-271ea502f1c5"
    },
    {
        "author": "白玉蟾",
        "paragraphs": [
            "仙子捫蘿上翠崖，巖頭舊有煉丹臺。",
            "至今石上留仙掌，十指春葱漬綠苔。"
        ],
        "title": "九曲雜詠 六曲仙掌峰",
        "id": "86d39e08-17c0-4910-9af2-2d5a8496d794"
    },
    {
        "author": "白玉蟾",
        "paragraphs": [
            "高僧參透趙州禪，拔寺移歸兜率天。",
            "天聖二年四月朔，一宵雷雨撼山川。"
        ],
        "title": "九曲雜詠 七曲石塘寺",
        "id": "adbbe400-529e-4d16-ba36-fecd0e5f6d22"
    },
    {
        "author": "白玉蟾",
        "paragraphs": [
            "萬丈高巖聳石樓，雲翬烟桷瞰寒流。",
            "幔亭昔聚曾孫宴，石鼓拏歸古渡頭。"
        ],
        "title": "九曲雜詠 八曲鼓樓巖",
        "id": "09f30efb-34db-46db-9b95-cd7fd5347e63"
    },
    {
        "author": "白玉蟾",
        "paragraphs": [
            "落日移舟上碧灘，桃花林外見青山。",
            "耳邊忽爾聞雞犬，不遇劉郎不肯還。"
        ],
        "title": "九曲雜詠 九曲新村市",
        "id": "2ac93781-1caa-4942-8387-3048f95af188"
    },
    {
        "author": "白玉蟾",
        "paragraphs": [
            "三十六峰真絕奇，一溪九曲碧漣漪。",
            "白雲遮眼不知處，誰道神仙在武夷。"
        ],
        "title": "九曲櫂歌  其一",
        "id": "fbe7dde7-6cd8-403f-a148-b5822a14fc5f"
    },
    {
        "author": "白玉蟾",
        "paragraphs": [
            "幔亭峰下泛仙船，洞口瓊花鎖翠煙。",
            "一自魏王歸絳闕，至今哀怨嶺頭猿。"
        ],
        "title": "九曲櫂歌  其二",
        "id": "adec3e2a-d504-48dd-9918-bba64b816f59"
    },
    {
        "author": "白玉蟾",
        "paragraphs": [
            "山下于今幾代孫，當時簫鼓寂無聞。",
            "丹爐復爾生春草，玉女峰前空白雲。"
        ],
        "title": "九曲櫂歌  其三",
        "id": "4eb987ea-c56a-4f63-919a-8b00bc24e501"
    },
    {
        "author": "白玉蟾",
        "paragraphs": [
            "仙舟停棹架巖頭，黄鶴歸天今幾秋。",
            "滿洞桃花人不見，一溪綠水爲誰流。"
        ],
        "title": "九曲櫂歌  其四",
        "id": "5f7dec99-d905-4dcc-8bed-0790a58ab484"
    },
    {
        "author": "白玉蟾",
        "paragraphs": [
            "萬頃秋光無著處，滿潭清水瑩青銅。",
            "金雞叫落山頭月，淡淡寒煙颯颯風。"
        ],
        "title": "九曲櫂歌  其五",
        "id": "adb26f20-8350-4644-a065-e46d7edb3ff0"
    },
    {
        "author": "白玉蟾",
        "paragraphs": [
            "聞道誰知鐵笛聲，石崖轟裂老龍驚。",
            "當年人已服丹去，千古荒亭秋草生。"
        ],
        "title": "九曲櫂歌  其六",
        "id": "114c13a4-14d8-44d8-872a-9b500a974a88"
    },
    {
        "author": "白玉蟾",
        "paragraphs": [
            "仙掌峰前仙子家，客來活火煮新茶。",
            "主人摇指青烟裏，瀑布懸崖剪雪花。"
        ],
        "title": "九曲櫂歌  其七",
        "id": "4df4cb5b-f8b8-471c-8828-5fb90c7559e7"
    },
    {
        "author": "白玉蟾",
        "paragraphs": [
            "寂寂秋煙鎖碧灣，往年此地有禪關。",
            "水神移入龍宮去，一夜風雷吼萬山。"
        ],
        "title": "九曲櫂歌  其八",
        "id": "eda6e2e8-bf00-4e20-b0f9-087e603f4c4f"
    },
    {
        "author": "白玉蟾",
        "paragraphs": [
            "幾點沙鷗泛碧流，蘆花兩岸暮雲愁。",
            "鼓樓巖下一聲笛，驚落梧桐飛起秋。"
        ],
        "title": "九曲櫂歌  其九",
        "id": "661f2e86-1006-4eb2-bf3d-9c31e5d8b840"
    },
    {
        "author": "白玉蟾",
        "paragraphs": [
            "山市晴嵐天打圍，一村雞犬正殘暉。",
            "稻田高下如棋局，幾點鴉飛與鷺飛。"
        ],
        "title": "九曲櫂歌  其一○",
        "id": "679205fb-d99c-4efd-a79c-7ed4ac1a7ee4"
    },
    {
        "author": "白玉蟾",
        "paragraphs": [
            "家在瓊崖萬里遥，此身來往似孤舟。",
            "夜來夢趁西風去，目斷家山空淚流。"
        ],
        "title": "華陽吟  其一",
        "id": "3412c444-34fa-46a8-9894-d6ba8dbbac8a"
    },
    {
        "author": "白玉蟾",
        "paragraphs": [
            "海南一片水雲天，望眼生花已十年。",
            "忽一二時回首處，西風夕照咽悲蟬。"
        ],
        "title": "華陽吟  其二",
        "id": "a82e0a04-4ecf-4314-86d9-476d7ecc83de"
    },
    {
        "author": "白玉蟾",
        "paragraphs": [
            "一脚從別海南船，身逐雲飛江浙天。",
            "走遍洞天尋隠者，不知費幾草鞋錢。"
        ],
        "title": "華陽吟  其三",
        "id": "c7ddc6ad-ec2a-40f5-bce3-f976d2eeda6a"
    },
    {
        "author": "白玉蟾",
        "paragraphs": [
            "白雲和我到天台，眼入青山意豁開。",
            "到彼山中結茅屋，空餘千古夜猿哀。"
        ],
        "title": "華陽吟  其四",
        "id": "7c76fadc-e596-4479-893c-491bece4b917"
    },
    {
        "author": "白玉蟾",
        "paragraphs": [
            "拄杖隨身入武夷，幔亭峯下雪花飛。",
            "行從九曲山頭看，萬壑千巖翠打圍。"
        ],
        "title": "華陽吟  其五",
        "id": "f19cc5f1-a0dc-4b1a-8612-7ce9fe16d500"
    },
    {
        "author": "白玉蟾",
        "paragraphs": [
            "武夷結草二年餘，花笑鶑啼春一壺。",
            "流水下山人出洞，巖前空有煉丹爐。"
        ],
        "title": "華陽吟  其六",
        "id": "ccb6b08f-7f16-4aff-bd93-2f00e8d7657a"
    },
    {
        "author": "白玉蟾",
        "paragraphs": [
            "得訣歸來試煉看，龍爭虎鬭片時間。",
            "九華天上人知得，一夜風雷撼萬山。"
        ],
        "title": "華陽吟  其七",
        "id": "25396255-0309-4e7d-8107-6e01f88c0b79"
    },
    {
        "author": "白玉蟾",
        "paragraphs": [
            "白馬江頭笑一聲，紅光紫霧水中生。",
            "急抽匣內青蛇劍，攪得黄河徹底清。"
        ],
        "title": "華陽吟  其八",
        "id": "f446e8e7-1454-4f1c-912e-48ae8d4048d0"
    },
    {
        "author": "白玉蟾",
        "paragraphs": [
            "渴飲金波數百鍾，醉時仗劍指虛空。",
            "脚根戲躡交乾斗，長嘯一聲天地紅。"
        ],
        "title": "華陽吟  其九",
        "id": "692888a6-e7c0-420c-aa85-c1f121ad20af"
    },
    {
        "author": "白玉蟾",
        "paragraphs": [
            "移將北斗過南辰，兩手雙擎日月輪。",
            "飛趁崑崙山上去，須臾化作一天雲。"
        ],
        "title": "華陽吟  其一○",
        "id": "eadfbb76-c152-40bd-963e-741ccdd0a6e2"
    },
    {
        "author": "白玉蟾",
        "paragraphs": [
            "戲泛金船到海涯，暗隨海水度流沙。",
            "一從登著蓬萊岸，去看瓊臺閬苑花。"
        ],
        "title": "華陽吟  其一一",
        "id": "d6388312-f223-4977-bd77-8fdeb0f73a51"
    },
    {
        "author": "白玉蟾",
        "paragraphs": [
            "人身自有一蓬萊，十二層樓白玉階。",
            "姹女金翁常宴會，堂前夜夜牡丹開。"
        ],
        "title": "華陽吟  其一二",
        "id": "e038cf47-c1b8-49b7-904f-c0f2f48ee536"
    },
    {
        "author": "白玉蟾",
        "paragraphs": [
            "怪事教人笑幾迴，男兒今也會懷胎。",
            "自家精血自交媾，身裏夫妻真妙哉。"
        ],
        "title": "華陽吟  其一三",
        "id": "9e8fdaa7-5b47-4a3f-94c2-3fe090517953"
    },
    {
        "author": "白玉蟾",
        "paragraphs": [
            "一吟一醉一刀圭，真氣真精滿四肢。",
            "若到酒酣眠熟後，滿船載寶過曹溪。"
        ],
        "title": "華陽吟  其一四",
        "id": "d569fca3-1d3f-4d16-913d-cef9271d0ab1"
    },
    {
        "author": "白玉蟾",
        "paragraphs": [
            "元神夜夜宿丹田，雲滿黄庭月滿天。",
            "兩箇鴛鴦浮綠水，水心一朵紫金蓮。"
        ],
        "title": "華陽吟  其一五",
        "id": "0e7c459a-6c6f-4433-b6da-c3fc7b47f6eb"
    },
    {
        "author": "白玉蟾",
        "paragraphs": [
            "饑餐一兩黑龜肝，寒向丹田猛火山。",
            "但見心頭無點事，不知人世有饑寒。"
        ],
        "title": "華陽吟  其一六",
        "id": "ebfd563d-6022-4ba1-89ac-b2b53b2f5162"
    },
    {
        "author": "白玉蟾",
        "paragraphs": [
            "青牛人去幾多年，此道分明在目前。",
            "願識目前真的處，一堂風冷月嬋娟。"
        ],
        "title": "華陽吟  其一七",
        "id": "dd5a65fc-15ed-4416-a1a9-6b379741842e"
    },
    {
        "author": "白玉蟾",
        "paragraphs": [
            "片餉工夫煉汞鉛，一爐猛火夜燒天。",
            "忽然神水落金井，打合靈砂月樣圓。"
        ],
        "title": "華陽吟  其一八",
        "id": "47a59110-592e-48b2-8142-07970b1cf76d"
    },
    {
        "author": "白玉蟾",
        "paragraphs": [
            "一泓神水滿華池，夜夜池邊白雪飛。",
            "雪裏有人擒玉兔，趕教明月上寒枝。"
        ],
        "title": "華陽吟  其一九",
        "id": "f04be442-4d96-4d9c-8f88-1a74e9850159"
    },
    {
        "author": "白玉蟾",
        "paragraphs": [
            "不動絲毫過玉關，關頭自有玉京山。",
            "能於山上通來往，風攪九天霜雪寒。"
        ],
        "title": "華陽吟  其二○",
        "id": "18c34958-e547-4cd1-aa51-6c5f437cd473"
    },
    {
        "author": "白玉蟾",
        "paragraphs": [
            "誰識週天造化工，于今蹙在片時中。",
            "只將鉛汞入真土，煉出金花滿鼎紅。"
        ],
        "title": "華陽吟  其二一",
        "id": "d54d3ef6-c143-4739-8864-f2ed19653200"
    },
    {
        "author": "白玉蟾",
        "paragraphs": [
            "昨夜三更雷撼山，九天門戶不曾關。",
            "曹溪路上分明見，有箇金烏入廣寒。"
        ],
        "title": "華陽吟  其二二",
        "id": "8c485a69-64d1-4883-84c4-3127eb48309e"
    },
    {
        "author": "白玉蟾",
        "paragraphs": [
            "玉皇殿下一仙童，曾掌符書守蕊宮。",
            "因甚俗緣猶未斷，於今幻質入塵籠。"
        ],
        "title": "華陽吟  其二三",
        "id": "cefdefbb-5c31-482d-90f0-e55b95d3debf"
    },
    {
        "author": "白玉蟾",
        "paragraphs": [
            "曹溪一路透泥丸，只在丹田上下間。",
            "解使金翁媒姹女，朝雲暮雨滿巫山。"
        ],
        "title": "華陽吟  其二四",
        "id": "895af605-2d40-43f6-a770-3cc0c1c9625b"
    },
    {
        "author": "白玉蟾",
        "paragraphs": [
            "祇將戊己作丹爐，煉得紅丸化玉酥。",
            "漫守火爻三百日，産成一顆夜明珠。"
        ],
        "title": "華陽吟  其二五",
        "id": "d136f668-7f52-4f7e-82d8-a10e0e72271d"
    },
    {
        "author": "白玉蟾",
        "paragraphs": [
            "絳闕仙都一散郎，偶來塵世且佯狂。",
            "身中自有長生寶，夜夜飛神謁上蒼。"
        ],
        "title": "華陽吟  其二六",
        "id": "8ea0cf3c-1b93-4064-95fd-4ce2c36def82"
    },
    {
        "author": "白玉蟾",
        "paragraphs": [
            "家在神仙九氣天，天中樓殿貯群仙。",
            "偶然來到人間世，料想神霄未一年。"
        ],
        "title": "華陽吟  其二七",
        "id": "e9081358-ce81-40a5-beb8-71f1433539c9"
    },
    {
        "author": "白玉蟾",
        "paragraphs": [
            "氣蓋山河心膽粗，不能學劍不搜書。",
            "夜來掇得乾坤動，火候溫溫守玉爐。"
        ],
        "title": "華陽吟  其二八",
        "id": "b7fe9ce8-d738-43a4-b154-a52e51cab171"
    },
    {
        "author": "白玉蟾",
        "paragraphs": [
            "夢幻之身不久長，桑榆能幾耐風霜。",
            "何如跳出利名窟，贈汝長生不死方。"
        ],
        "title": "華陽吟  其二九",
        "id": "b738e343-c974-496d-a125-13f353c6393c"
    },
    {
        "author": "白玉蟾",
        "paragraphs": [
            "拈弄溪山詩伎巧，吐吞風月酒神通。",
            "且將詩酒瞞人眼，出入紅塵過幾冬。"
        ],
        "title": "華陽吟  其三○",
        "id": "92890b97-3a10-4e26-ade0-aeb9f09448ca"
    },
    {
        "author": "白玉蟾",
        "paragraphs": [
            "學詩有似學仙難，煉句難於學煉丹。",
            "換骨脫胎君有訣，炷香特特扣詩壇。"
        ],
        "title": "贈詩仙",
        "id": "e1b5aff5-8f57-40e5-890e-09012aeb2423"
    },
    {
        "author": "白玉蟾",
        "paragraphs": [
            "偶然騎鶴去游仙，來訪泉山古洞天。",
            "一劍當空又飛去，碧潭驚起老龍眠。"
        ],
        "title": "題光孝觀",
        "id": "3d309c1d-0a9d-4ba8-9b66-13fe03ed6cfe"
    },
    {
        "author": "白玉蟾",
        "paragraphs": [
            "江湖見說老藍公，今日相逢在玉隆。",
            "竹樣精神梅樣骨，况君梅竹在胸中。"
        ],
        "title": "贈藍琴士  其一",
        "id": "38d21d37-2555-4d0d-9955-d468c8b7e872"
    },
    {
        "author": "白玉蟾",
        "paragraphs": [
            "逍遥閣下暮烟生，相對無言坐復行。",
            "彈盡胡笳十八拍，床頭劍吼月三更。"
        ],
        "title": "贈藍琴士  其二",
        "id": "11d59a7e-65d3-4bf6-9bc9-1ba492abe846"
    },
    {
        "author": "白玉蟾",
        "paragraphs": [
            "夜來莫說西山冷，見說廬山夏有冰。",
            "直恐與君相別後，錯聽猿嘯作琴聲。"
        ],
        "tags": [
            "庐山"
        ],
        "title": "贈藍琴士  其三",
        "id": "f0a8f7de-244f-4457-a0d4-6a6980c96fcf"
    },
    {
        "author": "白玉蟾",
        "paragraphs": [
            "大地山河一卷經，拈來題目甚分明。",
            "山花野草皆談說，蠢動含靈側耳聽。"
        ],
        "title": "清靜經",
        "id": "79f213e0-efd8-4c84-828f-233c1fba99a7"
    },
    {
        "author": "白玉蟾",
        "paragraphs": [
            "解鞍默默對斜暉，無限詩懷在翠微。",
            "一句秋鴻來入耳，兩行客淚下霑衣。"
        ],
        "title": "招賢道士",
        "id": "f76a346a-e008-43f8-9552-9f7ab9a9a919"
    },
    {
        "author": "白玉蟾",
        "paragraphs": [
            "滴盡池荷無奈雨，吹翻井葉可憐風。",
            "溪毛山骨猶無恙，尚有蘆花對蓼紅。"
        ],
        "title": "秋思",
        "id": "97f33986-b5cb-4dd4-969c-732acaa48512"
    },
    {
        "author": "白玉蟾",
        "paragraphs": [
            "採樵有遇纔三日，歸路還家已十年。",
            "自古得仙非苦節，此坑安得號黄連。"
        ],
        "title": "徐仙",
        "id": "77e7fa26-62f8-4154-982f-d8bf30212207"
    },
    {
        "author": "白玉蟾",
        "paragraphs": [
            "銀月窺人夜漏沉，斷蒲疎柳忽關心。",
            "西風爲報西湖道，留取芙蓉供醉吟。"
        ],
        "tags": [
            "西湖"
        ],
        "title": "憶西湖",
        "id": "2359f0a7-af52-4900-8812-9562fdfdc88d"
    },
    {
        "author": "白玉蟾",
        "paragraphs": [
            "驀地詩心到海棠，問花開未曉來忙。",
            "村童熟睡不知喚，惟有流鶑語似簧。"
        ],
        "title": "問花",
        "id": "8b2cc090-9b70-4767-b4f2-815d4ddc4c9d"
    },
    {
        "author": "白玉蟾",
        "paragraphs": [
            "紙帳梅花醉夢間，了無它想鼻雷鼾。",
            "鴛愁鳳恨不入枕，睡覺身疑在廣寒。"
        ],
        "title": "梅花醉夢",
        "id": "27a505f1-a145-4cc1-be84-5f6f490703c3"
    },
    {
        "author": "白玉蟾",
        "paragraphs": [
            "山居剩得靜乾坤，竹鼎時將柏子溫。",
            "會似趙州參得透，等閑莫與俗夫論。"
        ],
        "title": "柏子家風",
        "id": "f9695bf9-3419-41c8-bc44-3e142a1a219b"
    },
    {
        "author": "白玉蟾",
        "paragraphs": [
            "懶中倍覺我神清，煩惱如今葉似輕。",
            "青士庭前銷晝暑，蒼官枕上送秋聲。"
        ],
        "title": "首夏  其一",
        "id": "c214020a-3509-4090-b6a4-0a87ae409db7"
    },
    {
        "author": "白玉蟾",
        "paragraphs": [
            "日與浮雲相往還，落花啼鳥總相關。",
            "初無東觀北門夢，只在西山南浦間。"
        ],
        "title": "首夏  其二",
        "id": "a6a3e836-f326-445a-929d-4382c2ec0b9e"
    },
    {
        "author": "白玉蟾",
        "paragraphs": [
            "滿目晴巒總是詩，詩情飛絮逐遊絲。",
            "雨肥碧澗落花水，風瘦青松啼鳥枝。"
        ],
        "title": "首夏  其三",
        "id": "0b210bdc-97d8-4a29-9a52-d67bb92c8466"
    },
    {
        "author": "白玉蟾",
        "paragraphs": [
            "破袖懸鶉鬢㖀蒼，山前山後樂相羊。",
            "三更月影如酥白，一樹梅花似雪香。"
        ],
        "title": "與永興觀主梅  其一",
        "id": "1712a18e-0407-4520-937b-8375fc8e4110"
    },
    {
        "author": "白玉蟾",
        "paragraphs": [
            "玉艷冰英絕可憐，即之時復一嫣然。",
            "姑蘇日暮逢西子，采石江明見謫仙。"
        ],
        "title": "與永興觀主梅  其二",
        "id": "b259835c-e236-4860-9acc-4347dc4ac090"
    },
    {
        "author": "白玉蟾",
        "paragraphs": [
            "春光若海渺無邊，日暮歸來泛玉船。",
            "紅釅海棠紅似雪，翠嬌楊柳暗如烟。"
        ],
        "title": "春詞  其一",
        "id": "2211e0c4-adb7-4daa-8361-6de94053fb3a"
    },
    {
        "author": "白玉蟾",
        "paragraphs": [
            "千紅萬紫競繁華，鶑燕多依富貴家。",
            "上巳蘭亭修禊事，一年春色又楊花。"
        ],
        "title": "春詞  其二",
        "id": "0d356cc0-5b4a-441c-8562-e431d6131224"
    },
    {
        "author": "白玉蟾",
        "paragraphs": [
            "瘦沈皤潘莫自匆，花邊有酒且從容。",
            "春三二月東風裏，鶑百千聲翠柳中。"
        ],
        "title": "春詞  其三",
        "id": "d7391304-3c9a-43ff-b9f7-7c14355b6914"
    },
    {
        "author": "白玉蟾",
        "paragraphs": [
            "柳困花慵風力輕，脫襌衣裌過清明。",
            "喚晴喚雨鳩無準，飛去飛來燕有情。"
        ],
        "title": "春詞  其四",
        "id": "43dad255-62ef-43db-a15e-d8dea89b24bd"
    },
    {
        "author": "白玉蟾",
        "paragraphs": [
            "旦上襌衣試綠羅，情知春暮亦無何。",
            "風吹一架荼䕷雪，酒惡頻將玉蘂挼。"
        ],
        "title": "春詞  其五",
        "id": "b77a3a54-c9d9-40fe-b085-29293bc9e42e"
    },
    {
        "author": "白玉蟾",
        "paragraphs": [
            "晴簾暖幕笑如烘，春事還歸縹緲中。",
            "紅藥一枝寒食過，東風萬點海棠空。"
        ],
        "title": "春詞  其六",
        "id": "0278ec2a-c09d-4de1-8bca-be322754d0df"
    },
    {
        "author": "白玉蟾",
        "paragraphs": [
            "春色將窮詩未窮，開樽姑爲慰東風。",
            "偶然行到青苔上，尚有殘英一片紅。"
        ],
        "title": "春詞  其七",
        "id": "4f3ef7d0-8e0f-46f8-9bab-81073a5961a6"
    },
    {
        "author": "白玉蟾",
        "paragraphs": [
            "梵相無言旱氣奢，三農無飯欲蒸沙。",
            "狻頭香穗成禾穗，麈尾天花化雨花。"
        ],
        "title": "祈雨伏虎菴",
        "id": "941a94a3-9f00-40b5-823c-48acc3061935"
    },
    {
        "author": "白玉蟾",
        "paragraphs": [
            "半規新月滑如酥，流入清樽一吸無。",
            "明日定知廣寒殿，姮娥失却水晶梳。"
        ],
        "title": "冬夕酌月  其一",
        "id": "8aff3805-326b-4263-abe6-2c0a23323247"
    },
    {
        "author": "白玉蟾",
        "paragraphs": [
            "兔冷蟾寒桂影疎，化爲霜露瀉庭除。",
            "已驚柏液冰吾齒，莫弄梅花粟爾膚。"
        ],
        "title": "冬夕酌月  其二",
        "id": "5754de9b-94e4-461e-8436-a9c8718199a7"
    },
    {
        "author": "白玉蟾",
        "paragraphs": [
            "二毛可惜雪霜侵，日有清都絳闕心。",
            "枝冷鵲翻簷外影，庭空鴻墮月邊音。"
        ],
        "title": "冬夕酌月  其三",
        "id": "842ed043-56ae-4869-bd9e-b37f88da8534"
    },
    {
        "author": "白玉蟾",
        "paragraphs": [
            "昔從師在月巖時，我過鵝湖即語離。",
            "每見孤鴻每生感，不曾一日不相思。"
        ],
        "title": "贈明講師  其一",
        "id": "7d0f7aa4-905d-4bd7-b26e-bce1853c4014"
    },
    {
        "author": "白玉蟾",
        "paragraphs": [
            "豈謂東吳得再逢，二俱老盡少時容。",
            "來從上國鶑花裏，墮在輞川圖畫中。"
        ],
        "title": "贈明講師  其二",
        "id": "4442e87d-5c1b-4663-ac6d-0da036846938"
    },
    {
        "author": "白玉蟾",
        "paragraphs": [
            "朔風吹冷裂窗紗，重把羅幃繡幕遮。",
            "青女先將霜起早，素娥始放雪飛花。"
        ],
        "title": "雪中  其一",
        "id": "72ab6ac0-63d5-4c44-97a2-190f89ed7750"
    },
    {
        "author": "白玉蟾",
        "paragraphs": [
            "曉來紅日尚羞明，四外彤雲欲詐晴。",
            "一夜九天開玉闕，六花萬里散璚英。"
        ],
        "title": "雪中  其二",
        "id": "f66ceb80-a357-4b57-b6b8-d11aa3c261e2"
    },
    {
        "author": "白玉蟾",
        "paragraphs": [
            "飛廉滕六逞寒威，費酒陪詩爲解頤。",
            "雪待夜深飛落盡，梅嗔風惡放開遲。"
        ],
        "title": "雪中  其三",
        "id": "7a3cb0ca-99d0-40ef-8383-654aad70a3b2"
    },
    {
        "author": "白玉蟾",
        "paragraphs": [
            "兩三條電復無雨，六七點星微上雲。",
            "鞭起卧龍我騎去，揮戈叱問五雷君。"
        ],
        "title": "龍虎山祈雨早行有作",
        "id": "e7e0940b-49b3-41f5-9286-c90ead04643e"
    },
    {
        "author": "白玉蟾",
        "paragraphs": [
            "亭前綠密玉成叢，鳳宿枝頭烟雨空。",
            "簫管一聲人未寢，滿林明月浸清風。"
        ],
        "title": "題棲鳳亭  其一",
        "id": "96df8af0-94f4-4aeb-99fe-344e3d067b9d"
    },
    {
        "author": "白玉蟾",
        "paragraphs": [
            "竹也多年管風月，鳳兮幾夜宿雲烟。",
            "林間有客吹簫去，竹化成龍鳳入天。"
        ],
        "title": "題棲鳳亭  其二",
        "id": "1974b3a9-ce6a-43ae-a1be-d686431f4df7"
    },
    {
        "author": "白玉蟾",
        "paragraphs": [
            "潘氏亭前飲一宵，酒酣對竹嘯瓊簫。",
            "不知棲鳳來多少，鳳去人歸竹寂寥。"
        ],
        "title": "題棲鳳亭  其三",
        "id": "263a26a5-6766-4aa2-93e1-e1adb1bf542f"
    },
    {
        "author": "白玉蟾",
        "paragraphs": [
            "聲傳琴瑟風生枕，影瀉琅玕月滿庭。",
            "白鳳飛來枝外宿，夜深點破一林青。"
        ],
        "title": "題棲鳳亭  其四",
        "id": "8b88557f-4e8c-4866-a2f0-f1965bc7584d"
    },
    {
        "author": "白玉蟾",
        "paragraphs": [
            "蒼苔玉艷委西施，玉膽冰姿尚伯夷。",
            "春色一般清濁異，梅花亦自有安危。"
        ],
        "title": "梅花有嘆",
        "id": "fd67797c-531b-4717-88b6-0ffcd19aae1a"
    },
    {
        "author": "白玉蟾",
        "paragraphs": [
            "千崖爽氣已平分，萬里青天輾玉輪。",
            "好向錢塘江上望，相逢都是廣寒人。"
        ],
        "tags": [
            "钱塘江"
        ],
        "title": "中秋月",
        "id": "426ecc11-c369-44c7-8d53-6c4e19f71e84"
    },
    {
        "author": "白玉蟾",
        "paragraphs": [
            "滿室天香仙子家，一琴一劍一盃茶。",
            "羽衣常带煙霞色，不惹人間桃李花。"
        ],
        "title": "卧雲",
        "id": "8bcaaf37-0ddf-4dd7-a048-512222f42431"
    },
    {
        "author": "白玉蟾",
        "paragraphs": [
            "煉就紅鉛不計斤，五湖四海十餘春。",
            "今朝杖屨廬山下，雨笠烟簑一箇身。"
        ],
        "tags": [
            "庐山"
        ],
        "title": "題客省",
        "id": "f1d22496-5c7b-4311-9dcd-bf380c7fe725"
    },
    {
        "author": "白玉蟾",
        "paragraphs": [
            "洞前春水漾桃溪，洞後數聲青鳥啼。",
            "二十四巖風雨夜，神仙過此話刀圭。"
        ],
        "title": "洞前亭",
        "id": "6bcb2db1-58cf-467b-9c4f-fd49f11bee2e"
    },
    {
        "author": "白玉蟾",
        "paragraphs": [
            "名落江湖二十春，江湖那個是知音。",
            "于今拄杖挑明月，雲滿千山何處尋。"
        ],
        "title": "送林古虛歸閩",
        "id": "cb194aef-a59d-4701-a454-f1b4651f4b89"
    },
    {
        "author": "白玉蟾",
        "paragraphs": [
            "臨水皤然兩鬢絲，山煙凝翠入鶉衣。",
            "橫吹鐵笛且歸去，懶把漁竿立蘚磯。"
        ],
        "title": "和劉司門韻題臨溪亭",
        "id": "13161c47-b621-49c6-8ef8-bbf10672f4bc"
    },
    {
        "author": "白玉蟾",
        "paragraphs": [
            "青紅白黑欠中央，聞道西人已大方。",
            "二十一人田下電，阿誰訪之詹仲皇。"
        ],
        "title": "黄仙菴字謎",
        "id": "59a3f5c8-5920-49a6-9e82-6a936dd5e491"
    },
    {
        "author": "白玉蟾",
        "paragraphs": [
            "五六年前彭覺非，同登愛閣翫荷池。",
            "如今再到還重省，十二闌干謾雨絲。"
        ],
        "title": "登愛閣有感",
        "id": "2550007b-6617-4dc1-b3b9-c81281799603"
    },
    {
        "author": "白玉蟾",
        "paragraphs": [
            "夜靜無雲月似銀，清宵鶴唳一傷神。",
            "子期玉骨寒於雪，世上知音能幾人。"
        ],
        "title": "琴",
        "id": "53247872-2b28-4d7e-9dc7-fb0e07e25a2b"
    },
    {
        "author": "白玉蟾",
        "paragraphs": [
            "屋頭除却數條椽，政好臨風對月眠。",
            "行客只從門外過，豈知屋裏有青天。"
        ],
        "title": "天窗",
        "id": "0879419c-53af-45af-9fad-f4b6555d770b"
    },
    {
        "author": "白玉蟾",
        "paragraphs": [
            "六月泉聲带雨寒，斜陽染出淡紅山。",
            "白雲無恙青楓老，不見龔劉振錫鐶。"
        ],
        "title": "七臺山",
        "id": "2804d6ed-4cfd-4bae-8a04-b286184889a8"
    },
    {
        "author": "白玉蟾",
        "paragraphs": [
            "一一鬚梢一霧珠，曉來雨意尚躊躇。",
            "落花也避東風惡，水面相驅嚲向隅。"
        ],
        "title": "春風  其一",
        "id": "fbe0a3e8-0d44-4ed2-a35c-91b56df4744c"
    },
    {
        "author": "白玉蟾",
        "paragraphs": [
            "燕燕于飛引蝶狂，嬌鶑歌懶笑蜂忙。",
            "庭前萱草臺前竹，也學春風舞綠楊。"
        ],
        "title": "春風  其二",
        "id": "a9cbf14a-e277-46c2-bb33-871e094337a8"
    },
    {
        "author": "白玉蟾",
        "paragraphs": [
            "底事東風苦欲寒，不教詩客縱游觀。",
            "無端虛把鞦韆送，落盡梨花似雪團。"
        ],
        "title": "春風  其三",
        "id": "967cd5c4-cbb3-40f1-8f7a-7687a428181f"
    },
    {
        "author": "白玉蟾",
        "paragraphs": [
            "遠草將人雙眼行，飛花誤蝶乞流鶑。",
            "更饒一夜東風劣，且博三朝五日晴。"
        ],
        "title": "春風  其四",
        "id": "fcada81e-aad3-4724-9be6-393a33ee82f2"
    },
    {
        "author": "白玉蟾",
        "paragraphs": [
            "蜂占薔薇封食邑，蟻侵蜾蠃借軍須。",
            "雨天風急鳩呼婦，水國煙寒鴈喚奴。"
        ],
        "title": "觀物  其一",
        "id": "21a3f6e8-5a36-4d2b-9637-4a3d0f6140f2"
    },
    {
        "author": "白玉蟾",
        "paragraphs": [
            "曉鷺守溪圖口腹，暮蛛借屋計家生。",
            "不羈野馬空中騁，無喘蝸牛壁上耕。"
        ],
        "title": "觀物  其二",
        "id": "c3132f6b-a36f-4817-a404-c0dd9d2100e7"
    },
    {
        "author": "白玉蟾",
        "paragraphs": [
            "清曉無人知此凉，岸巾植杖立銀塘。",
            "晴霞燒眼收將斂，荷葉生風綠水香。"
        ],
        "title": "荷池追凉",
        "id": "061254df-87ab-4719-a1d0-a6821ad32047"
    },
    {
        "author": "白玉蟾",
        "paragraphs": [
            "水馬輕便勝陸行，衝風遡水反多程。",
            "溪流詰曲成千摺，雲色陰晴沒十成。"
        ],
        "title": "舟程苦遲",
        "id": "261bee63-0b4b-40a6-bc62-0736c63720bb"
    },
    {
        "author": "白玉蟾",
        "paragraphs": [
            "孤夢歸從偃月城，清寒入骨倚危亭。",
            "雪花散作楊花片，酒色酤來竹葉青。"
        ],
        "title": "曉醒追思夜來句  其一",
        "id": "dcae93a1-fd3f-4f2a-b223-ea18d24bfea1"
    },
    {
        "author": "白玉蟾",
        "paragraphs": [
            "茆屋蕭然詩滿懷，一天風雪白皚皚。",
            "身如紙帳梅花夢，心似香爐柏子灰。"
        ],
        "title": "曉醒追思夜來句  其二",
        "id": "0f074003-c30a-4104-b1aa-81e00391cb25"
    },
    {
        "author": "白玉蟾",
        "paragraphs": [
            "孤雲野鶴寄山家，不料寒空璨六花。",
            "越樣月明渾不夜，箇般天氣好分茶。"
        ],
        "title": "曉醒追思夜來句  其三",
        "id": "4e910fa3-102a-4fdf-a3e7-044dc3f767de"
    },
    {
        "author": "白玉蟾",
        "paragraphs": [
            "竹林如洗靜娟娟，雪意猶酣曉色鮮。",
            "雲纏山腰腰带緩，雨沾水面面花圓。"
        ],
        "title": "曉醒追思夜來句  其四",
        "id": "95699b09-746e-41f2-932f-be7e75f63709"
    },
    {
        "author": "白玉蟾",
        "paragraphs": [
            "拂曉匆匆馬首東，嫩寒初破酒無功。",
            "自知霧帽清珠濕，少立霜橋脆玉鬆。"
        ],
        "title": "立馬待舟",
        "id": "828f7825-9056-4df9-822b-cbf6ebce0363"
    },
    {
        "author": "白玉蟾",
        "paragraphs": [
            "苒苒斜陽戀竹邊，秋陰慘昧響寒泉。",
            "如何今夜成無月，却遣西風一問天。"
        ],
        "title": "夕眺風泉亭  其一",
        "id": "1620a1ab-ae2f-4aaf-bf11-d5e9a1491a5a"
    },
    {
        "author": "白玉蟾",
        "paragraphs": [
            "拄杖相尋訪夕陽，詩肩獨聳到昏黄。",
            "白蘋洲上西風起，黄葉聲中秋意長。"
        ],
        "title": "夕眺風泉亭  其二",
        "id": "c2cf4656-bcec-4f78-97ff-7dd19c967f18"
    },
    {
        "author": "白玉蟾",
        "paragraphs": [
            "西風黄葉夕陽村，山水蒼寒霧靄昏。",
            "手撚菊花都是淚，枯松骨立綠毛鬈。"
        ],
        "title": "夕眺風泉亭  其三",
        "id": "cf575319-2eb4-4c35-b3e0-e7d874bed506"
    },
    {
        "author": "白玉蟾",
        "paragraphs": [
            "一醉高寒清到骨，四無塵滓月當空。",
            "光芒萬里今猶昔，牢落十年西復東。"
        ],
        "title": "鳳簫閣翫月  其一",
        "id": "0a0c19d9-5197-4156-879c-0d7ce7bcedd2"
    },
    {
        "author": "白玉蟾",
        "paragraphs": [
            "暮靄收無歸鳥盡，鳳簫閣上聽松濤。",
            "宿枝不穩鴉飛起，照水當中月上高。"
        ],
        "title": "鳳簫閣翫月  其二",
        "id": "f637f0d4-42a9-4a13-a6ff-c6c07192def7"
    },
    {
        "author": "白玉蟾",
        "paragraphs": [
            "畫閣巋然百尺危，吹來花片點春衣。",
            "黄昏璧月溪心浴，白晝銀盤水面飛。"
        ],
        "title": "鳳簫閣翫月  其三",
        "id": "2de0792c-2a15-4df8-b6a4-4b0741a63ae4"
    },
    {
        "author": "白玉蟾",
        "paragraphs": [
            "鳳簫吹斷無人見，但有寒光拂太虛。",
            "仰面笑天天亦笑，此心如月月何如。"
        ],
        "title": "鳳簫閣翫月  其四",
        "id": "8b5adfd7-0c82-4d67-835c-9a42b8e428e6"
    },
    {
        "author": "白玉蟾",
        "paragraphs": [
            "枯木冷灰甘寂寞，片雲孤月自優游。",
            "君生平事皆如夢，我兩眉間不著愁。"
        ],
        "title": "栩菴同步偶成",
        "id": "dd65f7bb-0b77-4f6e-bd68-805337bea757"
    },
    {
        "author": "白玉蟾",
        "paragraphs": [
            "扁舟如葉片帆孤，少霽臨江得句無。",
            "雨竹似人扶酒病，風松學我撚吟鬚。"
        ],
        "title": "同鄧孤舟林片雪二友晚吟  其一",
        "id": "dd32b06c-4049-4e56-8a94-3f0c3fbc3780"
    },
    {
        "author": "白玉蟾",
        "paragraphs": [
            "君非愛此數峰青，肯戀扁舟尚蓼汀。",
            "群鴈橫空成一字，孤螢度水似雙星。"
        ],
        "title": "同鄧孤舟林片雪二友晚吟  其二",
        "id": "c4a6686f-5a13-4064-8d3e-08d895f793d6"
    },
    {
        "author": "白玉蟾",
        "paragraphs": [
            "江天漠漠但黄蘆，鴈鶩相呼日已晡。",
            "雨過月如全趙璧，烟深山似紿秦圖。"
        ],
        "title": "同鄧孤舟林片雪二友晚吟  其三",
        "id": "6b82920f-0ae0-4a2e-953c-df9662ec1ac7"
    },
    {
        "author": "白玉蟾",
        "paragraphs": [
            "碧玉融成萬里天，滿城羅綺競春妍。",
            "柳梢掛月黄昏後，夜市張燈白晝然。"
        ],
        "title": "上元翫燈  其一",
        "id": "4816d8c4-dc35-4f9e-a6ae-4c9671468704"
    },
    {
        "author": "白玉蟾",
        "paragraphs": [
            "上界天官此按行，五雲深處有簫笙。",
            "一輪寶月明如晝，萬斛金蓮開滿城。"
        ],
        "title": "上元翫燈  其二",
        "id": "ca9193da-049e-4b0c-9813-0931a9de94d1"
    },
    {
        "author": "白玉蟾",
        "paragraphs": [
            "不讀儒書讀道書，故人聽我自江湖。",
            "君今一武登臺省，我亦三清直殿廬。"
        ],
        "title": "寄王察院  其一",
        "id": "7622a6ca-82cf-43ee-866d-d5f6d200afb9"
    },
    {
        "author": "白玉蟾",
        "paragraphs": [
            "恩怨榮污總不知，片雲隻鶴久相期。",
            "驅磨花月三千界，斷送風波十二時。"
        ],
        "title": "寄王察院  其二",
        "id": "fb9a89ea-101f-4849-bc41-476fc0254e8f"
    },
    {
        "author": "白玉蟾",
        "paragraphs": [
            "黄金臺逈鴛鴻集，碧玉壺深日月長。",
            "大隠從來在朝市，謫仙况復富文章。"
        ],
        "title": "寄王察院  其三",
        "id": "d15008ed-cfc9-42ee-87ae-374c24711fea"
    },
    {
        "author": "白玉蟾",
        "paragraphs": [
            "九天日月開黄道，十洞烟霞接紫清。",
            "爲問蟠桃當熟未，人間春草幾枯榮。"
        ],
        "title": "新正  其一",
        "id": "b773c0f8-b19a-4ad5-84a0-8cde8c87e336"
    },
    {
        "author": "白玉蟾",
        "paragraphs": [
            "九重天上星三點，萬頃波心月一鈎。",
            "醉有百篇來筆下，愁無半點到眉頭。"
        ],
        "title": "新正  其二",
        "id": "13b077de-ef9a-43df-b55f-889cac2763f8"
    },
    {
        "author": "白玉蟾",
        "paragraphs": [
            "一番桃李又春風，送古迎今事不窮。",
            "南北故人鴻去外，東西野渡雪晴中。"
        ],
        "title": "新正  其三",
        "id": "b5fed381-10c8-4e97-87f1-929a73747d29"
    },
    {
        "author": "白玉蟾",
        "paragraphs": [
            "前度相逢一似曾，瘦寬金鐲可憐生。",
            "綠窗朱戶如無恙，酌我百杯秋月明。"
        ],
        "title": "張樓",
        "id": "a309d3e8-6c5e-47e1-85bc-52aa3ebacac5"
    },
    {
        "author": "白玉蟾",
        "paragraphs": [
            "風卷青天落大江，江風江水自舂撞。",
            "萬千人看中秋月，十二樓開八面窗。"
        ],
        "title": "中秋",
        "id": "618ea343-e687-4e5f-904d-8eb1b6921fdd"
    },
    {
        "author": "白玉蟾",
        "paragraphs": [
            "文章道德今誰似，事業功名我不無。",
            "十載江湖一杯酒，夜深說與董歸奴。"
        ],
        "title": "董樓",
        "id": "4d3f745a-87a8-451b-a700-754375488bd7"
    },
    {
        "author": "白玉蟾",
        "paragraphs": [
            "深秋荷敗柳枯時，霜蟹香棖副所思。",
            "月要人窺嬌不上，風知我醉放多吹。"
        ],
        "title": "對月  其一",
        "id": "7332b92b-55af-4ee5-b830-4e9f115e594f"
    },
    {
        "author": "白玉蟾",
        "paragraphs": [
            "醉袖舞低千嶂月，清歌遏住九天雲。",
            "鴻歸燕去傷秋老，鶴唳猿啼覺夜分。"
        ],
        "title": "對月  其二",
        "id": "2bd783a9-f2ee-4d97-a0c6-8b0ea1613558"
    },
    {
        "author": "白玉蟾",
        "paragraphs": [
            "烟顰雨蹙到今朝，嫩火溫香破寂寥。",
            "月下飲殘千日酒，雲間吹斷一聲簫。"
        ],
        "title": "對月  其三",
        "id": "cf80cdc3-d3f5-4f45-ba09-81a6a312164b"
    },
    {
        "author": "白玉蟾",
        "paragraphs": [
            "水澄熊白成壺酒，楓染猩紅滿路旗。",
            "坐待西風迎素月，青天笑我獨詩癡。"
        ],
        "title": "對月  其四",
        "id": "7c1dd58d-0217-480c-8992-8221d9a71eee"
    },
    {
        "author": "白玉蟾",
        "paragraphs": [
            "早已棋中悟死生，不須鬚上看勳名。",
            "風吹酒面秋情眇，月透詩腸夜未清。"
        ],
        "title": "對月  其五",
        "id": "0dce9d80-b55a-403e-8ab6-fc04bb3b33da"
    },
    {
        "author": "白玉蟾",
        "paragraphs": [
            "山似愁眉煙畫翠，月如醉眼暈生紅。",
            "鶴雛踏碎芙蓉影，酒思詩情渺碧空。"
        ],
        "title": "對月  其六",
        "id": "6fc4c776-d464-4aab-a42a-165348430aff"
    },
    {
        "author": "白玉蟾",
        "paragraphs": [
            "竹風不斷凉如水，山雨無聲細似塵。",
            "世事總歸簪上雪，人生聊寄甕頭春。"
        ],
        "title": "易道錄招飲  其一",
        "id": "ec69d921-c158-441d-b808-3872a1c0d6d5"
    },
    {
        "author": "白玉蟾",
        "paragraphs": [
            "詩酒交游如骨肉，江湖聚散似雲萍。",
            "已煩鶴唳供頭盞，且借嵐光作畫屏。"
        ],
        "title": "易道錄招飲  其二",
        "id": "89a4f018-8e1f-465f-8562-d9ace0db3ab0"
    },
    {
        "author": "白玉蟾",
        "paragraphs": [
            "素白見招真慷慨，蒼黄欲赴又趦趄。",
            "命存一定百年見，事要十全千古無。"
        ],
        "title": "易道錄招飲  其三",
        "id": "0b95872c-d2bf-49ef-b29d-2087065eb57c"
    },
    {
        "author": "白玉蟾",
        "paragraphs": [
            "詩疵得似維摩病，酒聖能如孟子醇。",
            "何事多時疏杖屨，亦緣避俗屏冠巾。"
        ],
        "title": "易道錄招飲  其四",
        "id": "c4e95f74-1ea1-41d0-9081-36b27b457a1b"
    },
    {
        "author": "白玉蟾",
        "paragraphs": [
            "名於瑚璉斯爲貴，身與鴻毛孰較輕。",
            "詩社近來多筆塚，醉鄉何處得愁城。"
        ],
        "title": "易道錄招飲  其五",
        "id": "5024722b-12ef-4c07-8d0e-1cf0d8c23c98"
    },
    {
        "author": "白玉蟾",
        "paragraphs": [
            "圓玉響中銷日永，鏗金徽外作風悲。",
            "萬蟻戰酣山雨至，饑腸雷動且吟詩。"
        ],
        "title": "夏日睡起",
        "id": "0d16be06-c0ea-4b0e-83b9-f94f9835ed01"
    },
    {
        "author": "白玉蟾",
        "paragraphs": [
            "紫巖素瀑展長霓，草木幽深霧雨凄。",
            "竹裏一蟬聞竹外，溪東雙鷺過溪西。"
        ],
        "title": "谷簾下  其一",
        "id": "08a2d405-3fe2-4e8c-88ff-71e912b4ade7"
    },
    {
        "author": "白玉蟾",
        "paragraphs": [
            "步入青紅紫翠間，仙翁朝斗有遺壇。",
            "竹梢露重晝猶濕，松裏雲深夏亦寒。"
        ],
        "title": "谷簾下  其二",
        "id": "f06c49cd-e6e1-40d8-8ad3-41c7e3d86f78"
    },
    {
        "author": "白玉蟾",
        "paragraphs": [
            "鞭雷斬孽震南昌，拔宅昇天謁玉皇。",
            "西嶺雙楓南瀑布，自言曾識許旌陽。"
        ],
        "title": "棲真觀",
        "id": "16f52f5b-cd8b-4df4-b49f-7e9bab6602a8"
    },
    {
        "author": "白玉蟾",
        "paragraphs": [
            "又見荷開滿故園，夙紅昨紫儼然存。",
            "畫梁飛燕前身趙，曲檻歌鶑阿姊樊。"
        ],
        "title": "感興  其一",
        "id": "54be0097-0c02-4687-8a27-ffed7dbff04f"
    },
    {
        "author": "白玉蟾",
        "paragraphs": [
            "酒興詩狂似蝶蜂，終朝上下逐東風。",
            "梁間燕共何人語，庭下花無百日紅。"
        ],
        "title": "感興  其二",
        "id": "876727c0-3fe0-45d3-9220-4631d2854f6f"
    },
    {
        "author": "白玉蟾",
        "paragraphs": [
            "多多瀉酒愁無况，久久吟詩淡有情。",
            "花作雪飛深一寸，月隨雲上恰三更。"
        ],
        "title": "夜坐憶劉玉淵  其一",
        "id": "1a5d35a2-bacc-4e87-8df1-fd7d968f686d"
    },
    {
        "author": "白玉蟾",
        "paragraphs": [
            "夜已三更忽坐忘，吟魂醉魄政悠揚。",
            "孤鴻見召聽寒角，殘月相辭過粉牆。"
        ],
        "title": "夜坐憶劉玉淵  其二",
        "id": "8e73f050-2928-4814-b85d-efcbc1faf117"
    },
    {
        "author": "白玉蟾",
        "paragraphs": [
            "冰枯雪老尚天台，使我詩腸日九回。",
            "歸去來兮須歲暮，歲云暮矣不歸來。"
        ],
        "title": "夜坐憶劉玉淵  其三",
        "id": "6687e55b-355e-4137-8380-7c06d001d5f1"
    },
    {
        "author": "白玉蟾",
        "paragraphs": [
            "白髮秋來又幾莖，萍蓬湖海困平生。",
            "三更窗外芭蕉影，九月床頭蟋蟀聲。"
        ],
        "title": "蟋蟀  其一",
        "id": "7730b9fc-50f0-4615-925d-8f085edcc3f9"
    },
    {
        "author": "白玉蟾",
        "paragraphs": [
            "秋暮何聊飲不多，素空皓月舞傞傞。",
            "也知落葉風前拍，似應寒蛩砌下歌。"
        ],
        "title": "蟋蟀  其二",
        "id": "89f4ee50-bf70-43bf-90bb-0c965fb85d14"
    },
    {
        "author": "白玉蟾",
        "paragraphs": [
            "蹲鴟味美還師獨，榾柮烟青喜我同。",
            "拄杖出門誰會得，松梢浩浩嘯天風。"
        ],
        "title": "贈觀菴主",
        "id": "c2d49481-f6c9-4ab0-9f29-b55da7e69c27"
    },
    {
        "author": "白玉蟾",
        "paragraphs": [
            "騷人載酒泛瀟湘，預約寒鷗立岸旁。",
            "雨點斲蓬休作梗，浪聲與枕始相忘。"
        ],
        "title": "湘江遇雨",
        "id": "7a2948a1-2b73-4c3a-b800-92c27978b7bd"
    },
    {
        "author": "白玉蟾",
        "paragraphs": [
            "臘雪飛如真腦子，水仙開似小蓮花。",
            "睡雲正美俄驚起，且喚詩僧與鬭茶。"
        ],
        "title": "冥鴻閣即事  其一",
        "id": "0862a39f-e5d0-4788-8d32-41435d1a0fcd"
    },
    {
        "author": "白玉蟾",
        "paragraphs": [
            "雪白霞紅雲色黄，晚風先辦曉來霜。",
            "吹開一路江梅蘂，薰作九天沉水香。"
        ],
        "title": "冥鴻閣即事  其二",
        "id": "99c42bf1-eb52-4c38-b29d-eab9bada96f3"
    },
    {
        "author": "白玉蟾",
        "paragraphs": [
            "瑞香蓓蕾破寒晴，稚子呼爲紫素馨。",
            "萬斛幽香量不盡，霜風吹送暮天青。"
        ],
        "title": "冥鴻閣即事  其三",
        "id": "30e84128-58b5-49a3-bbe3-a32f7dadc4dd"
    },
    {
        "author": "白玉蟾",
        "paragraphs": [
            "夜飲青蓮居士家，高吟大笑對梅花。",
            "饕杯自喜更籌緩，醉墨偏隨燭影斜。"
        ],
        "title": "冥鴻閣即事  其四",
        "id": "d27b97e1-af85-4709-ab1e-55e3c72d5e7d"
    },
    {
        "author": "白玉蟾",
        "paragraphs": [
            "斷霞殘雨洗虹橋，群鴈銜枚度碧霄。",
            "半夜風鳴雲裏珮，乘鸞人弄月中簫。"
        ],
        "title": "董雙成舊隠  其一",
        "id": "09209ae2-a35e-407e-bcaa-cca6a4e18f7c"
    },
    {
        "author": "白玉蟾",
        "paragraphs": [
            "月戀梅窗呈水墨，風依竹檻奏笙竽。",
            "金幡玉勝無從見，尚想雲間唱步虛。"
        ],
        "title": "董雙成舊隠  其二",
        "id": "a0b4b743-08e3-40e9-ba6d-45bce619a4c4"
    },
    {
        "author": "白玉蟾",
        "paragraphs": [
            "幕燕翻雷天作雲，一聲歸鳥萬林昏。",
            "荒城寂寞無堪酒，燈下搘頤雨打門。"
        ],
        "title": "安仁縣問宿",
        "id": "56aca51f-6332-4098-97bd-eb5589ed75dd"
    },
    {
        "author": "白玉蟾",
        "paragraphs": [
            "筠皮月靜鋪金屑，仙掌雲寒砌玉花。",
            "人在華胥初夢斷，亂山滿目一聲鴉。"
        ],
        "title": "孤凝",
        "id": "803bd503-f360-4307-9817-71c6542bca48"
    },
    {
        "author": "白玉蟾",
        "paragraphs": [
            "青牛人去幾千年，此道分明在眼前。",
            "要識箇中端的意，一堂風冷月嬋娟。"
        ],
        "title": "洞虛堂",
        "id": "673fc588-720d-427d-b219-d63458c289ac"
    },
    {
        "author": "白玉蟾",
        "paragraphs": [
            "生蛇滿地走如飛，入石三分未是奇。",
            "掇取恒河歸掌握，毫毛不動始知機。"
        ],
        "title": "贈沙書先生",
        "id": "77f958b2-937a-4c44-aa40-4ce499bfd3d5"
    },
    {
        "author": "白玉蟾",
        "paragraphs": [
            "青黑文身志氣豪，生擒六賊脫塵勞。",
            "當年尚有彎弓手，射殺三尸入大羅。"
        ],
        "title": "陶弓手棄役入道",
        "id": "58fa1246-7204-46c6-b3d6-21cccd831c35"
    },
    {
        "author": "白玉蟾",
        "paragraphs": [
            "松竹成林雲氣深，洞門風冷綠苔陰。",
            "落花飛盡青山在，幽鳥聲中野客心。"
        ],
        "title": "山居  其一",
        "id": "1e382f31-dfb8-4222-b49c-831529bdac0b"
    },
    {
        "author": "白玉蟾",
        "paragraphs": [
            "楮衾滴破松梢露，草屨淘穿石縫泉。",
            "猿在嶺頭聲未斷，道人月下伴雲眠。"
        ],
        "title": "山居  其二",
        "id": "08759eac-a897-4bbe-ae48-2e2347f09071"
    },
    {
        "author": "白玉蟾",
        "paragraphs": [
            "一片幽心卧紫霞，松梢凝翠夕陽斜。",
            "尚無心緒聽啼鳥，那有工夫掃落花。"
        ],
        "title": "山居  其三",
        "id": "21a1780c-751f-4925-8226-aa214d484ab2"
    },
    {
        "author": "白玉蟾",
        "paragraphs": [
            "竹風瑟瑟野猿號，月下酣眠不脫蓑。",
            "恐致丹爐傷白蟻，懶燒松燭惜飛蛾。"
        ],
        "title": "山居  其四",
        "id": "19877637-80e2-48e2-9200-37985a87efa6"
    },
    {
        "author": "白玉蟾",
        "paragraphs": [
            "天靜無塵夜半時，鵲烏啼罷衆星稀。",
            "數峰明月光無盡，一洞閑雲淡不飛。"
        ],
        "title": "山居  其五",
        "id": "7119009f-ff8d-406c-b240-8e72c40d03db"
    },
    {
        "author": "白玉蟾",
        "paragraphs": [
            "牆頭榴火正燒空，風削蒼雲作數峰。",
            "避葉荷花如避暑，病香愁態若爲容。"
        ],
        "title": "即事君子堂  其一",
        "id": "e50577d1-9f6f-48a7-8c34-aebd90f082cb"
    },
    {
        "author": "白玉蟾",
        "paragraphs": [
            "南薰喚起蓮花悟，西照催歸燕子忙。",
            "自洗霜刀來切藕，傳君嚼玉嚥冰方。"
        ],
        "title": "即事君子堂  其二",
        "id": "a0ca4354-8c3c-46db-9917-bab5d4ed4555"
    },
    {
        "author": "白玉蟾",
        "paragraphs": [
            "招風竹下凉生扇，弄水荷邊香滿衫。",
            "自拾落花揩面汗，喚將紅白酒相攙。"
        ],
        "title": "即事君子堂  其三",
        "id": "1998eec2-360b-4567-9e76-0aef7f0a1ecb"
    },
    {
        "author": "白玉蟾",
        "paragraphs": [
            "枝頭尚有爛黄梅，次第荷花白者開。",
            "庭雀被人驚得慣，作群飛去又飛回。"
        ],
        "title": "即事君子堂  其四",
        "id": "e0cb6359-93a9-4d7a-bcb7-069b3d77c18f"
    },
    {
        "author": "白玉蟾",
        "paragraphs": [
            "自點雌黄改自詩，苧衣不著著蕉衣。",
            "前山何故枯松上，半月巢空鶴不歸。"
        ],
        "title": "即事君子堂  其五",
        "id": "6d022869-cf6f-4079-b0b2-f87f0819be34"
    },
    {
        "author": "白玉蟾",
        "paragraphs": [
            "兩點文章翰墨星，夜翱雙鶴入青冥。",
            "樓前爲憶張華劍，八百年來無血腥。"
        ],
        "title": "雙谿館",
        "id": "9f447593-47b0-4e01-b5a4-e85e56f688d3"
    },
    {
        "author": "白玉蟾",
        "paragraphs": [
            "一春十病九因酒，三月都無兩日晴。",
            "明旦乘馿芳草路，綠楊深處聽啼鶑。"
        ],
        "title": "書懷  其一",
        "id": "b37c85a3-3563-4b97-a9dd-a39577aca017"
    },
    {
        "author": "白玉蟾",
        "paragraphs": [
            "山色未教晴日染，松聲時聽晚風梳。",
            "韶光九十去無幾，春雨春煙鎖翠蕪。"
        ],
        "title": "書懷  其二",
        "id": "ca7d3953-51e9-44c5-b248-20cb66757a5b"
    },
    {
        "author": "白玉蟾",
        "paragraphs": [
            "坐對梅花撚白鬚，吟邊有酒不須酤。",
            "松窗昨夜冰生硯，凍合銀床讀易朱。"
        ],
        "title": "奉酬臞菴李侍郎  其一",
        "id": "8d745e1f-8d04-42dc-b151-2fb19df007fd"
    },
    {
        "author": "白玉蟾",
        "paragraphs": [
            "南枝纔放兩三花，雪裏吹香弄粉些。",
            "淡淡著煙濃著月，深深籠水淺籠沙。"
        ],
        "title": "奉酬臞菴李侍郎  其二",
        "id": "b67d71e3-f63b-4563-b949-5b481d2faf59"
    },
    {
        "author": "白玉蟾",
        "paragraphs": [
            "全是山林居士風，不知位重更官穹。",
            "名書玉几金甌內，心在蒲團紙帳中。"
        ],
        "title": "奉酬臞菴李侍郎  其三",
        "id": "95b98cce-6bc2-44bb-8149-3a25f0d62fe5"
    },
    {
        "author": "白玉蟾",
        "paragraphs": [
            "滿月世界琉璃光，通宵不寐據胡床。",
            "語言玉潤篇篇錦，心膽冰清字字香。"
        ],
        "title": "奉酬臞菴李侍郎  其四",
        "id": "662fb78c-e3e6-4ba6-8a3d-e59317427c18"
    },
    {
        "author": "白玉蟾",
        "paragraphs": [
            "酒紅沁面暈成霞，笑撚吟髭數暮鴉。",
            "不入朝廷鴛鷺侶，自甘白髮插梅花。"
        ],
        "title": "奉酬臞菴李侍郎  其五",
        "id": "2a19a4ed-617f-47eb-adf5-4c476c22dcba"
    },
    {
        "author": "白玉蟾",
        "paragraphs": [
            "夜來新長水三尺，雨過橫流春一溪。",
            "翠柳顰眉花閣淚，乳鶑空對婦鳩啼。"
        ],
        "title": "見鶑  其一",
        "id": "29b81564-3815-4018-a405-9b61b617ebc7"
    },
    {
        "author": "白玉蟾",
        "paragraphs": [
            "鮮怡寡樂負清明，簾外花如紅淚傾。",
            "又是殘春將立夏，如何到處不啼鶑。"
        ],
        "title": "見鶑  其二",
        "id": "cecc4567-2b1f-430f-b0f3-4d15fc62274d"
    },
    {
        "author": "白玉蟾",
        "paragraphs": [
            "一鶑飛去一鶑啼，桃李一空春已歸。",
            "踏破蒼苔殊可惜，坐看流水拽斜暉。"
        ],
        "title": "見鶑  其三",
        "id": "a48d53ac-9a5f-4024-baa2-1fcdf14f8a17"
    },
    {
        "author": "白玉蟾",
        "paragraphs": [
            "岸花洗面初收雨，江草摇頭已怯風。",
            "獨立無聊聊送目，西邊落日叫孤鴻。"
        ],
        "title": "幽居雜興  其一",
        "id": "4ef9d569-dddb-4bb2-ace2-8e328bedba21"
    },
    {
        "author": "白玉蟾",
        "paragraphs": [
            "陽春有脚三杯酒，野戰無譁一局棋。",
            "見說王門堪炙手，抱猿弄鶴不曾知。"
        ],
        "title": "幽居雜興  其二",
        "id": "f058013d-3e1d-4cf2-9083-1c7dabb63f1a"
    },
    {
        "author": "白玉蟾",
        "paragraphs": [
            "月來佐酒如隨牒，花自從詩各寄名。",
            "盡把煙霞歸節制，閑中排日聽泉聲。"
        ],
        "title": "幽居雜興  其三",
        "id": "30fd32b1-f9a5-4678-8fdb-484360d5be95"
    },
    {
        "author": "白玉蟾",
        "paragraphs": [
            "蒼崖萬仞倚空寒，一道飛泉瀉半山。",
            "到此倚欄聊植杖，少時款款入松關。"
        ],
        "title": "流憩",
        "id": "081a6f4f-8bab-4e76-87a1-ec2aa5258d3b"
    },
    {
        "author": "白玉蟾",
        "paragraphs": [
            "夜坐幽堂聽玉泉，松號風吼不成眠。",
            "蒲團裏面真消息，猿叫千山月正圓。"
        ],
        "title": "洞明軒",
        "id": "26364531-5f3b-482f-b80a-d5ea866261b2"
    },
    {
        "author": "白玉蟾",
        "paragraphs": [
            "東風吹散柳梢雪，一夜挽回天下春。",
            "從此陽春應有脚，百花富貴草精神。"
        ],
        "title": "元旦在鶴林偶作",
        "id": "fe01d86c-2fa1-4e45-9b4a-d0a373eaaff2"
    },
    {
        "author": "白玉蟾",
        "paragraphs": [
            "柳梢黄鳥韻綿蠻，風雨將春暗鎖關。",
            "鎮日吟詩無好句，坐看乳燕語梁間。"
        ],
        "title": "酬顔宣教",
        "id": "e9e19ca7-1918-4e48-abe0-e88aa6b1fdad"
    },
    {
        "author": "白玉蟾",
        "paragraphs": [
            "螺青山綰青螺髻，地錦花鋪錦地衣。",
            "雨過花嬌山色蒨，疑山解舞欲狂飛。"
        ],
        "title": "螺青山下皆地錦花",
        "id": "f57bf862-6b3f-4d00-8253-2edd60a8f63d"
    },
    {
        "author": "白玉蟾",
        "paragraphs": [
            "蟬外西風風外葉，鴈邊落日日邊雲。",
            "詩仙世界無疆埸，一片青山共子分。"
        ],
        "title": "許天游見過",
        "id": "848effe4-961d-4bf3-a63a-8e5d81ec6ab5"
    },
    {
        "author": "白玉蟾",
        "paragraphs": [
            "霜將楓綠染爲紅，風把蘆花縷作茸。",
            "雲自幕天誰釘掛，月來佐酒與從容。"
        ],
        "title": "江口有懷  其一",
        "id": "3e52e110-8f4c-49c6-a7d3-564437156488"
    },
    {
        "author": "白玉蟾",
        "paragraphs": [
            "丹楓偷落風無覺，白鷺微行魚不知。",
            "兩地南樓今夜月，一般清皎百般思。"
        ],
        "title": "江口有懷  其二",
        "id": "752385f3-c655-4183-ab8b-86a8174d5f4c"
    },
    {
        "author": "白玉蟾",
        "paragraphs": [
            "飛行三十六天門，我是東華上相孫。",
            "戲把蟠桃剜出核，玉童持去種崑崙。"
        ],
        "title": "飛行  其一",
        "id": "0f57023a-7391-4120-8d93-75acd4fee5ea"
    },
    {
        "author": "白玉蟾",
        "paragraphs": [
            "劍光長笑古劉家，不斬流星只斬蛇。",
            "從得歷年三四百，蟠桃猶自未開花。"
        ],
        "title": "飛行  其二",
        "id": "e9e72d2c-1a6e-4038-8639-458d046bc204"
    },
    {
        "author": "白玉蟾",
        "paragraphs": [
            "尖峰簇簇穿林笋，曲徑盤盤繞樹藤。",
            "中有古潭深萬丈，老龍獨卧似禪僧。"
        ],
        "title": "龍潭  其一",
        "id": "0be67e01-9792-4bea-92bc-0b567b9de918"
    },
    {
        "author": "白玉蟾",
        "paragraphs": [
            "驚崖却立挨斜日，老檜前臨接斷煙。",
            "水鳥負暄閑整翼，山禽相賀已晴天。"
        ],
        "title": "龍潭  其二",
        "id": "e8fe1b0f-1739-4791-9824-b2b16c98efcf"
    },
    {
        "author": "白玉蟾",
        "paragraphs": [
            "一池蓮菡漾紅霞，並带雙花足賞嗟。",
            "醉面相看誰得似，三郎夜飲玉真家。"
        ],
        "title": "雙蓮",
        "id": "cc7e7534-a694-4225-85d9-068e680ac94f"
    },
    {
        "author": "白玉蟾",
        "paragraphs": [
            "幽人抱膝掩柴門，八九漁家煙水村。",
            "坐對青山兩無語，春風春雨送黄昏。"
        ],
        "title": "傷春詞寄紫元  其一",
        "id": "3dc3f2e7-da20-478f-8564-5fdbd95671e9"
    },
    {
        "author": "白玉蟾",
        "paragraphs": [
            "幽人何事苦傷春，春雨無端愁殺人。",
            "不但幽人獨愁怨，江頭多少柳眉顰。"
        ],
        "title": "傷春詞寄紫元  其二",
        "id": "3ae4f607-3f1e-4f95-ae2a-ea07387d900b"
    },
    {
        "author": "白玉蟾",
        "paragraphs": [
            "孤村古館雨凄凄，客裏愁聞烏夜啼。",
            "枕冷衾寒纔閉目，春風吹轉夢魂迷。"
        ],
        "title": "傷春詞寄紫元  其三",
        "id": "33f76ba9-2343-447c-8394-42d3e17c13a0"
    },
    {
        "author": "白玉蟾",
        "paragraphs": [
            "望眼生花淚已枯，青衣也合遞歸書。",
            "客情無奈春風雨，更問春空有鴈無。"
        ],
        "title": "傷春詞寄紫元  其四",
        "id": "a987f91a-e72f-4c78-bd75-346e9a80af4e"
    },
    {
        "author": "白玉蟾",
        "paragraphs": [
            "萬斛蒼烟戀釣磯，一川秋綠漾清暉。",
            "空明隠映流光薄，翻憶當年蘇紫微。"
        ],
        "title": "次韻永興王宰游鍾成觀  其一",
        "id": "aae7de4d-22fc-4f5a-a6ab-300b7fab5f6f"
    },
    {
        "author": "白玉蟾",
        "paragraphs": [
            "眼力招回西去山，風蘋烟蓼白鷗閑。",
            "歸舟滿載斜陽返，欵乃一聲空翠間。"
        ],
        "title": "次韻永興王宰游鍾成觀  其二",
        "id": "60bf8dab-1b52-4fcd-9299-77cf954e3749"
    },
    {
        "author": "白玉蟾",
        "paragraphs": [
            "神飄骨竦影悠揚，獨撚吟鬚惱醉腸。",
            "霜月慰人於冷寞，溪梅挑我以清香。"
        ],
        "title": "霜夕吟月  其一",
        "id": "17960515-791e-4af4-abce-8ebe0565a9e2"
    },
    {
        "author": "白玉蟾",
        "paragraphs": [
            "吟魂縹渺邁霜空，立影惸然翠閣東。",
            "素喜半鈎西面月，生憎一箭北頭風。"
        ],
        "title": "霜夕吟月  其二",
        "id": "a19e0545-3b7d-4240-b6cd-a7c20564a35c"
    },
    {
        "author": "白玉蟾",
        "paragraphs": [
            "悲秋念遠夜將闌，黄葉乘風直斬關。",
            "微白一鈎天外月，淡青數點海邊山。"
        ],
        "title": "月夕書事",
        "id": "03957ea2-a9f7-4166-bdb8-499d0a4d3ea4"
    },
    {
        "author": "白玉蟾",
        "paragraphs": [
            "卧聞雨吼是潮奔，直恐橫舟墮海門。",
            "凡百可疑多若此，萬今千古共誰論。"
        ],
        "title": "疑潮",
        "id": "a8c9354e-f31e-45d5-a44e-d13c89cffe51"
    },
    {
        "author": "白玉蟾",
        "paragraphs": [
            "惆悵風前問落梅，既開不久底須開。",
            "芳心未忍輕離折，更遣殘香度水來。"
        ],
        "title": "落梅",
        "id": "d8a5b406-95f0-4ee5-8736-107984a51ffb"
    },
    {
        "author": "白玉蟾",
        "paragraphs": [
            "一枝照夜向清寒，恍似孤山跂馬看。",
            "却恐春風咎毛穎，泄他消息貌他顔。"
        ],
        "title": "贈何畫梅",
        "id": "5a542257-a759-47ce-a0c5-0f7fa89b7805"
    },
    {
        "author": "白玉蟾",
        "paragraphs": [
            "十年三過吉溪灘，想被溪梅笑往還。",
            "塵暗壁間題跡舊，滿斟杯酒慰寒山。"
        ],
        "title": "舟次吉溪",
        "id": "e9fcc3f3-acb0-4854-98ef-de47cd01b749"
    },
    {
        "author": "白玉蟾",
        "paragraphs": [
            "嶺外猿啼秋樹月，林間鶴唳曉松風。",
            "此行鴈蕩須參透，依舊歸來玉几峰。"
        ],
        "title": "送晉上人游鴈蕩",
        "id": "6b3dd648-4887-4378-912e-9261fbf143be"
    },
    {
        "author": "白玉蟾",
        "paragraphs": [
            "青梅如豆試嘗新，脆核虛中未有仁。",
            "勘破收香藏白處，冰肌玉骨是前身。"
        ],
        "title": "嘗青梅",
        "id": "97c66191-df9d-4ee8-93cd-81964c73f929"
    },
    {
        "author": "白玉蟾",
        "paragraphs": [
            "小橋劃水剪荷花，兩岸西風暈晚霞。",
            "恍似瑶池初宴罷，萬妃醉臉沁鉛華。"
        ],
        "title": "荷花",
        "id": "a6e945a7-003b-42ab-b2fd-c59218732881"
    },
    {
        "author": "白玉蟾",
        "paragraphs": [
            "柳色烟光正鬭青，桃花落盡杏花驚。",
            "風從窗眼空中入，雨在簷前滴到明。"
        ],
        "title": "春雨",
        "id": "efdf9ef7-9fe8-4f29-815d-cdeb6dff3af7"
    },
    {
        "author": "白玉蟾",
        "paragraphs": [
            "草根未放曉霜稀，驟冷初暄蝶倦飛。",
            "行到碧桃花下看，新花良是舊枝非。"
        ],
        "title": "春興  其一",
        "id": "f13bf148-5bec-467e-8cf2-2985fa9496a7"
    },
    {
        "author": "白玉蟾",
        "paragraphs": [
            "未忺盥櫛且看雲，空翠濛濛霽色分。",
            "日線穿窗蜂透出，隔窗花影動欣欣。"
        ],
        "title": "春興  其二",
        "id": "ed735f3d-105b-4234-8ff4-a3df21ef3490"
    },
    {
        "author": "白玉蟾",
        "paragraphs": [
            "茜草葉交萱草葉，桃花枝映李花枝。",
            "餿風餕雨休相惱，放我水邊林下嬉。"
        ],
        "title": "春興  其三",
        "id": "e853d372-dd84-43e7-b383-d4387301b191"
    },
    {
        "author": "白玉蟾",
        "paragraphs": [
            "曉日激昂山吐霧，東風從臾水生波。",
            "燕纔邂逅鶑相款，花自將迎蝶見過。"
        ],
        "title": "春興  其四",
        "id": "7bd9ac00-dac0-4c81-9a44-26978d5c0b00"
    },
    {
        "author": "白玉蟾",
        "paragraphs": [
            "細雨如毛暮靄濃，山光水色醉春空。",
            "認來認去燕還舍，吹落吹開花使風。"
        ],
        "title": "春興  其五",
        "id": "dca45617-b657-46ab-ad6f-0aa0a8e18226"
    },
    {
        "author": "白玉蟾",
        "paragraphs": [
            "望中白鳥入空無，一带青山似畫圖。",
            "宿雨初醒雲半斂，垂楊微困水平鋪。"
        ],
        "title": "春興  其六",
        "id": "cdf675c0-3b89-4693-8d83-707a65720661"
    },
    {
        "author": "白玉蟾",
        "paragraphs": [
            "嬌煙嫩靄弄晴暉，誰見詩人太息時。",
            "風主庭前花壽夭，水占溪上柳安危。"
        ],
        "title": "春興  其七",
        "id": "68e2ff6c-9619-4bef-9037-594723bfcbd9"
    },
    {
        "author": "白玉蟾",
        "paragraphs": [
            "不但風饕雨更尤，落英滿地訴春愁。",
            "詩人分韻留春處，一句韓詩七箇鬮。"
        ],
        "title": "晚春遣興二絕  其一",
        "id": "6388fd8a-640b-4b44-a6ed-0083a3c30614"
    },
    {
        "author": "白玉蟾",
        "paragraphs": [
            "臨臨春去却成晴，花落無聲片片輕。",
            "一句杜鵑香國淚，半簾皓月故人情。"
        ],
        "title": "晚春遣興二絕  其二",
        "id": "b6617cbb-ceac-42c3-8493-842be25c13e2"
    },
    {
        "author": "白玉蟾",
        "paragraphs": [
            "燕子呢喃君得知，深談實相妙難思。",
            "久參貝葉云何梵，一見桃花更不疑。"
        ],
        "title": "春夕與西林老月下坐  其一",
        "id": "59c698a8-5ab9-4816-b9bd-826d05942c4c"
    },
    {
        "author": "白玉蟾",
        "paragraphs": [
            "一物言無也大奇，如何半夜却傳衣。",
            "於知見處生知見，在是非中起是非。"
        ],
        "title": "春夕與西林老月下坐  其二",
        "id": "e0939e4f-a279-4dab-ba94-6bc65282b8b4"
    },
    {
        "author": "白玉蟾",
        "paragraphs": [
            "可惜洋州不再生，此君只許伯夷清。",
            "霜刪近覺林方瘦，笋礙渾無路得行。"
        ],
        "title": "竹園  其一",
        "id": "5c572b6e-ee87-4ecc-bc81-3a2c1086558c"
    },
    {
        "author": "白玉蟾",
        "paragraphs": [
            "一片琅玕香浄天，風吹細細雨娟娟。",
            "龍孫始學斑衣戲，鶖子從談玉版禪。"
        ],
        "title": "竹園  其二",
        "id": "443ea23c-f9b0-4898-836b-09775ade8ae2"
    },
    {
        "author": "白玉蟾",
        "paragraphs": [
            "自笑園丁職事新，一春風雨爲供申。",
            "笋如滕薛皆爭長，瓜似朱陳已結親。"
        ],
        "title": "竹園  其三",
        "id": "2135b1a2-7a4f-4095-b754-5520151a56a8"
    },
    {
        "author": "白玉蟾",
        "paragraphs": [
            "一卷仙家煮菜經，宰夫失笑太官驚。",
            "藍田山裏空餐玉，豈識聞韶別是清。"
        ],
        "title": "菜羹",
        "id": "0b0b3ca0-c20e-4fd9-92c2-353b3663cb9d"
    },
    {
        "author": "白玉蟾",
        "paragraphs": [
            "懷袖相忘去不能，也知輕薄惡蚊蠅。",
            "南風雖汝持權柄，只恐秋風見汝憎。"
        ],
        "title": "扇",
        "id": "8c249c54-7c3c-4115-903a-c4edb2b1c0d4"
    },
    {
        "author": "白玉蟾",
        "paragraphs": [
            "幾家娘子守黄昏，多少郎君醉打門。",
            "睡了不知明月好，三更三點似金盆。"
        ],
        "title": "山歌",
        "id": "630a56b1-71f2-4b9b-bd53-ebb2a9b3bee2"
    },
    {
        "author": "白玉蟾",
        "paragraphs": [
            "見君除授千牛貴，過眼光榮一蠓微。",
            "人爵未如天爵美，脂韋只道布韋非。"
        ],
        "title": "與趙將軍  其一",
        "id": "27b8c9b7-e6d2-4674-bb16-b72ed41b0a22"
    },
    {
        "author": "白玉蟾",
        "paragraphs": [
            "醉頭一月不曾梳，共整扁舟又太湖。",
            "昔日舞雩多一唯，他人陋巷只如愚。"
        ],
        "tags": [
            "太湖"
        ],
        "title": "與趙將軍  其二",
        "id": "fc1dad64-2e21-468c-9b7b-32be44a7436a"
    },
    {
        "author": "白玉蟾",
        "paragraphs": [
            "芒鞋布襪與青藜，朝市迷心忽幾時。",
            "料得山中猿鶴冷，多應相怨不相思。"
        ],
        "title": "與趙將軍  其三",
        "id": "14c508c4-083b-4b1b-8278-0511ea2143c1"
    },
    {
        "author": "白玉蟾",
        "paragraphs": [
            "夜半泠然御八風，下觀四海氣濛濛。",
            "舉頭忽已三更上，上有瓊樓十二重。"
        ],
        "title": "瑶臺散天花詞  其一",
        "id": "6b50ea65-ffed-4037-ae38-6deaaaa1a2db"
    },
    {
        "author": "白玉蟾",
        "paragraphs": [
            "諸天綵女一雙雙，十二樓前並捧香。",
            "太乙真人乘白鶴，雲中端簡候虛皇。"
        ],
        "title": "瑶臺散天花詞  其二",
        "id": "04411647-cb04-4306-832f-540e10cddaac"
    },
    {
        "author": "白玉蟾",
        "paragraphs": [
            "翠幢絳節忽紛紛，空裏笙簫節奏聞。",
            "碧玉宮中花似雪，蘂珠殿下鶴如雲。"
        ],
        "title": "瑶臺散天花詞  其三",
        "id": "50250961-7475-4fcc-a0f3-a4ecf9df9e00"
    },
    {
        "author": "白玉蟾",
        "paragraphs": [
            "風吹雨洗玉猗猗，雲捲霞舒錦陸離。",
            "竹夾桃花花映竹，雅如翠障綉西施。"
        ],
        "title": "竹裏桃花",
        "id": "92d19a7e-624d-4c95-942b-5822a900c024"
    },
    {
        "author": "白玉蟾",
        "paragraphs": [
            "火宅煎熬不自由，就中澇漉幾沉浮。",
            "翻身得入清凉國，也合甘心喫水休。"
        ],
        "title": "水糰",
        "id": "d43d82bf-7ebc-401a-bb6e-d523c3cd8d51"
    },
    {
        "author": "白玉蟾",
        "paragraphs": [
            "煙裏梅花別是清，略無風動亦寒馨。",
            "如焚古鼎龍涎餠，坐對幽窗水墨屏。"
        ],
        "title": "煙中梅花",
        "id": "fe04436d-149f-475a-8aaf-5802c6c0b5e1"
    },
    {
        "author": "白玉蟾",
        "paragraphs": [
            "葭蒲滿蕩起晴烟，總屬霜鷗雪鷺天。",
            "一片紫菱開十字，中間放過采蓮船。"
        ],
        "title": "湖上偶成  其一",
        "id": "e92fde49-3911-4aea-8c8e-e833a54279c6"
    },
    {
        "author": "白玉蟾",
        "paragraphs": [
            "湖天清曠萬緣虛，暫借僧房作宰予。",
            "夢覺風凉歸去晚，滿空飛翠撲籃輿。"
        ],
        "title": "湖上偶成  其二",
        "id": "5829218a-f58c-4e27-833c-4570defe9c1c"
    },
    {
        "author": "白玉蟾",
        "paragraphs": [
            "清似垂竿釣楚江，酒兵已退睡魔降。",
            "霜風吹破梅花曉，霧月飛浮竹影窗。"
        ],
        "title": "睡起",
        "id": "8ebff98f-ea10-4054-9ee9-9c84a2fcdce6"
    },
    {
        "author": "白玉蟾",
        "paragraphs": [
            "曉風吹醒桃花醉，暮雨添成柳葉愁。",
            "醉了又愁愁又醉，鶑煎燕𠿕過春休。"
        ],
        "title": "次韻王御带",
        "id": "97cc902a-bfa5-49f6-919e-5c841af1a209"
    },
    {
        "author": "白玉蟾",
        "paragraphs": [
            "心潛天地笑藏春，月珮雲衿絕一塵。",
            "前世率陀天上客，今生大宋國中身。"
        ],
        "title": "徐處士寫予真",
        "id": "5facf654-9c1e-4c6e-aed7-78e851d8fb4d"
    },
    {
        "author": "白玉蟾",
        "paragraphs": [
            "夜半風吹雪滿階，頭巾不裹把窗開。",
            "南枝暗就江頭發，一點香從月下來。"
        ],
        "title": "次韻曾丈探梅",
        "id": "44806390-c4d0-4602-ab6e-20c983ff7a70"
    },
    {
        "author": "白玉蟾",
        "paragraphs": [
            "明皇愛雪響雲營，侍宴宮娃不計名。",
            "守等太真眠未起，醺然秉燭到深更。"
        ],
        "title": "紅梅  其一",
        "id": "10a98030-bc95-46c6-b2ce-fbd8691c77fe"
    },
    {
        "author": "白玉蟾",
        "paragraphs": [
            "玉妃初醉下瑶臺，紫霧深深撥不開。",
            "却恐錯穿桃杏徑，高燒銀燭照歸來。"
        ],
        "title": "紅梅  其二",
        "id": "4cef7904-47ad-40bb-8861-a4371a43f6cd"
    },
    {
        "author": "白玉蟾",
        "paragraphs": [
            "不見虹橋接幔亭，空餘水綠與山青。",
            "客來剔出些奇勝，五曲溪頭大隠屏。"
        ],
        "title": "題武夷  其一",
        "id": "96153aac-d35b-446a-a159-744d7b58a618"
    },
    {
        "author": "白玉蟾",
        "paragraphs": [
            "龍驤仙掌岩頭水，鶴唳幔亭峰上雲。",
            "但得明窗塵一匕，躍身去謁武夷君。"
        ],
        "title": "題武夷  其二",
        "id": "5d66553f-034f-40e9-a57c-815f272e78cf"
    },
    {
        "author": "白玉蟾",
        "paragraphs": [
            "芳草暗分流水綠，老松剛借遠山青。",
            "獨拈鐵笛溪頭立，吹與洞中仙子聽。"
        ],
        "title": "題武夷  其三",
        "id": "21505291-ece5-4f85-a63d-6d1192724a48"
    },
    {
        "author": "白玉蟾",
        "paragraphs": [
            "顯道真人去不回，幔亭不見舊樓臺。",
            "曾孫倚著寒松立，日落風悲猿自哀。"
        ],
        "title": "題武夷  其四",
        "id": "0b0b7fc7-138d-4cec-8e85-513feb1d088e"
    },
    {
        "author": "白玉蟾",
        "paragraphs": [
            "山聳千層青翡翠，溪流萬頃碧琉璃。",
            "遊人來此醉歸去，幾箇親曾到武夷。"
        ],
        "title": "題武夷  其五",
        "id": "4a2812e1-43ec-4a36-ae1b-dd7dccff5094"
    },
    {
        "author": "白玉蟾",
        "paragraphs": [
            "倏忽僧千兔，尋常涸百蠡。",
            "眼光摩日月，足跡遍山河。",
            "赤壁聊化鶴，黄庭浪換鵝。",
            "秋聲歸欵乃，雲影映婆娑。",
            "夜後調焦尾，風前舞太阿。",
            "待藏班婕扇，却援魯陽戈。",
            "點爾言其志，虞兮奈若何。",
            "道緣寧擇地，世事總隨波。",
            "萬象由彈壓，千篇在切磋。",
            "酒徒從狎至，詩客聽相過。",
            "輟我芒不借，就伊金叵羅。",
            "峯巔餐地秀，霞外挹天和。",
            "拍手僛僛舞，忘形踏踏歌。",
            "力辭金殿客，高應玉皇科。",
            "八桂招六逸，九疑哀兩娥。",
            "清漪馴綠鴨，列阜拊眠駝。",
            "逸韻應無敵，清名到不毛。",
            "樵仙分我席，力士汙吾靴。",
            "風沈腰何束，霜潘鬢謾皤。",
            "懷丹醫病鶴，尋餌釣神鼇。",
            "爲問六國印，何如一漁簑。",
            "清飈茶腋爽，韶景醉顔酡。",
            "且噉藕如臂，從教晷似梭。",
            "推蓬延月桂，引襋翫煙蘿。",
            "君已人登泰，辭皆水導嶓。",
            "蘂官清縹緲，雲闕鬰嵳峩。",
            "未到桑田變，疑將銅狄摩。",
            "誰知天不管，敢謂世無魔。",
            "觴政驩無忤，騷壇今太苛。",
            "玄譚時膾炙，傑句肆吟哦。",
            "大道真溟滓，浮生但剎那。",
            "玉天還有詔，應是典風騷。"
        ],
        "title": "旴江舟中聯句",
        "id": "2f302178-f504-41be-a502-511a78e7e004"
    },
    {
        "author": "白玉蟾",
        "paragraphs": [
            "秋陽紅若柿，曉雨翠如絲。",
            "福地逢迎日，江天笑傲時。",
            "蓮臙猶殢水，桂粟已粘枝。",
            "波靜天一色，山低雲四垂。",
            "垂綸懷渭叟，縱棹擬鴟夷。",
            "上水遲吾樂，西風壯我詩。"
        ],
        "title": "南臺舟中聯句",
        "id": "b675908c-2919-4d04-a824-184689801fde"
    },
    {
        "author": "白玉蟾",
        "paragraphs": [
            "山影卧寒碧，波光摇虛空。",
            "櫂凌千頃月，帆鼓一天風。",
            "列岸萬絲柳，遥岑數粒松。",
            "詩魂混鴈鶩，草聖驚魚龍。",
            "夢斷江樓笛，吟餘煙寺鍾。",
            "電華飛我劍，虹暈掛吾弓。",
            "清嘯騎汗漫，朗吟泛冥濛。",
            "誰云澤國小，樂亦在其中。"
        ],
        "title": "疎山舟中聯句",
        "id": "ba5e2c94-4033-4b2b-b381-664acc183bfd"
    },
    {
        "author": "白玉蟾",
        "paragraphs": [
            "三百六旬周復始，二十四巖高且寒。",
            "法乳試流鋒上蜜，詩腸畧露管中班。",
            "山山日脚黄金軟，片片梅心白雪乾。",
            "遥指煙霄呼縞鶴，一聲清嘯水雲閑。"
        ],
        "title": "泊舟浮石寺前有善士百餘輩拜迎因聯句于水濱民居之壁",
        "id": "ec937a0f-50aa-4bed-a35c-5f15d99a4f77"
    },
    {
        "author": "白玉蟾",
        "paragraphs": [
            "鑿冰添硯水，燃幹發梅花。",
            "踏破霜苔逕，燒紅雪樹槎。",
            "閉門風愈怒，送客日將斜。",
            "寒甚酒無力，閑多道有芽。",
            "楮衾眠不暖，葦壁破難遮。",
            "他日瑶臺上，流傳仙子家。",
            "風箭射壁縫，寒稜入被單。",
            "幽棲悄無夢，神思靜常安。",
            "紙帳懸冰簾，霜華結玉盤。",
            "窗外竹敲竹，壇前旛動旛。",
            "青燈寒燄短，紅炭冷灰殘。",
            "暗香何處梅，徹夜相檀欒。"
        ],
        "title": "冬日同王茂翁聯句",
        "id": "2f547b32-2f24-47e7-b08a-83b60ad62798"
    },
    {
        "author": "白玉蟾",
        "paragraphs": [
            "青燈知有喜，花發滿堂紅。",
            "寶餠攢金蟻，瓊釵綴玉蟲。",
            "根非滋夜雨，蘂不綻春風。",
            "照破乾坤事，能攘日月功。",
            "燄凝中夜露，燼落五更鍾。",
            "蟾桂光無比，冰花巧不同。",
            "無香開瑞瓣，有燄似珍叢。",
            "鵲噪歡娛定，蛛絲信息通。",
            "今宵真有感，好事喜相逢。",
            "不假金烏照，應非玉斧工。",
            "草蟲空亂樹，野燐謾枮蓬。",
            "蛾至渾疑蝶，蛟飛不是蜂。",
            "酒親思杜老，詩詠憶韓公。",
            "不昧本來者，孤光曜太空。"
        ],
        "title": "燈花聯句",
        "id": "6dfb58a8-1d7e-47fb-8c42-5f826c7e7ccd"
    },
    {
        "author": "白玉蟾",
        "paragraphs": [
            "霜風寒襲人，梅香清透骨。",
            "莫色冥九峯，月華澹雙闕。",
            "青猿嘯蒼虬，紅螢粘綠髮。",
            "滕六欲飛花，巽二急催雪。",
            "爐烹獸炭紅，簾捲鴛羅纈。",
            "更燒古龍涎，滿斟清鳳血。",
            "堆盤老榛栗，託契舊瓜葛。",
            "笑揮白玉麈，共說丹砂訣。",
            "飄飄志欲仙，酣酣耳正熱。",
            "松鶴警清露，煙麋卧蒼樾。",
            "一鴈過天外，孤鵲遶木末。",
            "隠約銀漢星，微芒翠杉月。",
            "燭花凍不淚，火柿撥欲滅。",
            "回首顧壁影，開懷吐談屑。",
            "結習三生路，慷慨萬人傑。",
            "聚散如浮萍，死生猶幻沫。",
            "萬事一置之，四皓不渠劣。",
            "夜深尸泣鬼，歲晚霜摩鶻。",
            "泉涸水涯涘，雲渺天空闊。",
            "餓鼠齧枯藤，凍蠅棲瑣闥。",
            "觴詠興未闌，烘堂各粲發。"
        ],
        "title": "雪窗聯句",
        "id": "ad83eb5f-7808-4572-94f6-4e0a9500fda1"
    },
    {
        "author": "白玉蟾",
        "paragraphs": [
            "西風起兮，落葉黄兮，黍稷香兮。",
            "擊空明兮，泝流光兮，天一方兮。",
            "彼美人兮，遥相望兮，彼蒼茫兮。",
            "繫孤舟兮，蓼花傍兮，啼寒螿兮。"
        ],
        "title": "櫂歌聯句",
        "id": "7c23fca7-eb80-4946-bce9-f29997342121"
    },
    {
        "author": "白玉蟾",
        "paragraphs": [
            "陰晴荏苒風吹霜，山北山南稻正黄。",
            "照澗芙蓉何綽約，掠雲鴻鵠向微茫。",
            "心同秋水與天遠，夜折巖花和月香。",
            "嶺海青紅俱在目，先隨夕照入詩腸。"
        ],
        "title": "道中與謝紫壺聯句",
        "id": "40656bc4-b4ba-4741-8e46-7d874564ca91"
    },
    {
        "author": "白玉蟾",
        "paragraphs": [
            "何其秀且明，而况清以美。",
            "不醉將如何，無吟詎自已。",
            "凡與共此者，但須行樂耳。",
            "無意固必我，可久速仕止。",
            "離合忍復道，光陰能有幾。",
            "相對默不言，新篘多且旨。",
            "玄中難致詰，聖處可勝紀。",
            "何爲是栖栖，未免聊復爾。"
        ],
        "title": "戲聯食𩻣體取其骨糜肉化之義",
        "id": "a5efa763-4a28-4665-b279-7bb4e6827046"
    },
    {
        "author": "白玉蟾",
        "paragraphs": [
            "一雨倏復霽，旱魃已退壘。",
            "遠水白浩蕩，列岫翠迤邐。",
            "古磧纏荇带，宿鷺戀荻米。",
            "搦笛叫月姊，伴我啜綠蟻。"
        ],
        "title": "戲聯仄字體",
        "id": "d6cf4c20-f056-4ef9-9a69-755354a904e8"
    },
    {
        "author": "白玉蟾",
        "paragraphs": [
            "西風來無邊，松聲填虛空。",
            "晴雲飛瀰漫，凉蟾光玲瓏。",
            "揮觥奔長鯨，憑欄窮冥鴻。",
            "詩成摛霜毫，吹噓呈天公。"
        ],
        "title": "戲聯平字體",
        "id": "2f0c9d80-2d7b-40f9-9dfb-a6a0a7918c84"
    },
    {
        "author": "白玉蟾",
        "paragraphs": [
            "兩槳往莽蒼，弓蓬窮空濛。",
            "傴僂苦怒雨，穹窿通雄風。",
            "美茝迤邐紫，叢楓朦朧紅。",
            "彼美綺里子，終同隆中翁。"
        ],
        "title": "戲聯疊韻體",
        "id": "42da4b54-140f-49d1-ae37-a5d2fd5ab9be"
    },
    {
        "author": "白玉蟾",
        "paragraphs": [
            "水連天渺渺，山映月亭亭。",
            "尾櫂依鳬渚，頭船過蓼汀。",
            "鬼神號暝壑，煙霧靄疎櫺。",
            "美醖浮觴玉，輕衣拂劍星。"
        ],
        "title": "戲聯回文體",
        "id": "78375cb2-ab5d-4b98-a0ca-df491dcf4b2e"
    },
    {
        "author": "白玉蟾",
        "paragraphs": [
            "烟山暮滴翠，露葉秋翻紅。",
            "川急回斜岸，草枯凋薄霜。",
            "蟬寒嘶月淡，鴈過唳天長。",
            "船泊宜沙浦，夜深同詠觴。"
        ],
        "title": "夜船與盤雲聯句回文",
        "id": "caf4d048-9767-4502-82f2-403c7fabaaf4"
    },
    {
        "author": "白玉蟾",
        "paragraphs": [
            "不似尋常凍，俄而散漫飛。",
            "羞明猶欲落，等伴未全晞。",
            "承得圓還碎，看來是復非。",
            "積深仍密密，舞急轉霏霏。",
            "弗是篩成細，何如拾取歸。",
            "今焉皆璀璨，昨者只浽𧇠。",
            "掃去依元有，呵來忽漸微。",
            "亂飄寒轉甚，相映遠生輝。",
            "莫踏凹中滿，遥知凸處肥。",
            "嚴凝吟不厭，凜冽飲無威。",
            "賞翫真堪樂，豐穰不用祈。",
            "嬋娟雖可待，融散恐幾希。"
        ],
        "title": "潘紫巖與余賦雪約不得用色數并實字及比喻",
        "id": "f72ab593-d550-4636-bcd6-661851a757bf"
    },
    {
        "author": "白玉蟾",
        "paragraphs": [
            "逐逐何時知足。",
            "來歸山，共種菊。",
            "有松爲酒，有藜當肉。",
            "亦有澗底芝，亦有巖上瀑。",
            "白日自覺如年，青山長是對目。",
            "閑雲與充封門人，清風爲作掃室僕。",
            "朝宴息乎長松之陰，夜偃仰乎冷翠之谷。",
            "我無涕唾津精氣血液，了絕喜怒哀樂愛惡欲。",
            "練空碧毓紫沖兮身如玉，乘氣御飛兮詠九霞之曲。"
        ],
        "title": "疊字招隠  其一",
        "id": "d2f70c44-4b78-411f-82ec-68b14eb5e6d5"
    },
    {
        "author": "白玉蟾",
        "paragraphs": [
            "逐逐且貪怎足。",
            "戀松楸，愛蓮菊。",
            "食玉衣錦，池酒林肉。",
            "甕埋地閣鍾，月瀉天窗瀑。",
            "鄭衛殆塞其聰，趙燕可盲其目。",
            "鏡盟釵詛謾交交，馬跡車塵何僕僕。",
            "名傷神兮寵辱若驚，事掣肘兮進退惟谷。",
            "一真妄兮故知空不空，觀徼妙兮常有欲無欲。",
            "吾將先天後天明月之珠，裁作左仙右仙賓雲之曲。"
        ],
        "title": "疊字招隠  其二",
        "id": "83fa4473-a01b-4c83-8bc6-83fa0ba82826"
    },
    {
        "author": "白玉蟾",
        "paragraphs": [
            "鸝黄並柳風飄絮，蝶粉粘花露浥香。",
            "離別恨深深院靜，少年人去去途長。"
        ],
        "title": "紫溪偶成回文體",
        "id": "1f2cc522-865f-4781-a6b0-7d840c54d7f8"
    },
    {
        "author": "白玉蟾",
        "paragraphs": [
            "富貴必從勤苦得，名位豈肯卑微休。",
            "勸君更盡一杯酒，與爾同銷萬古愁。"
        ],
        "title": "集句贈王秀才",
        "id": "9bc9aea4-99e1-4407-a2f4-ac63d9c3ab40"
    },
    {
        "author": "白玉蟾",
        "paragraphs": [
            "西華王母，紫虛元君。",
            "咀嚼九日，偃仰三雲。",
            "毛竹秦娥，簫臺周女。",
            "夜騎天風，曉詣帝所。",
            "琪花開盛，鳳鳥歌雍。",
            "霞旌舞翠，煙幢麗空。",
            "金莖露飛，玉樹月淡。",
            "蒼苔丹墀，紅藥宋檻。",
            "北斗后德，陽春母儀。",
            "飈乘鶴驅，霓裳羽衣。",
            "懿淑靖都，恭柔慧閑。",
            "金玉淵海，瓊瑶丘山。",
            "聖學光明，寶翰芳美。",
            "四海歌謠，關雎麟趾。",
            "仙儀沖粹，道性熙怡。",
            "福祿來爲，葛藟螽斯。",
            "金鼎凝霜，玉爐煅月。",
            "芝田黄芽，桂館白雪。",
            "青鳥不至，翠蓬忘歸。",
            "玉真瑞世，吾教光輝。",
            "詳延方士，酬酢道要。",
            "營魄守雌，玄牝觀妙。",
            "廣寒兔老，衡嶽松青。",
            "至尊萬壽，永保坤寧。"
        ],
        "title": "玉真瑞世頌",
        "id": "126f0e3e-df74-4d8e-87e7-47781ae5cb1e"
    },
    {
        "author": "白玉蟾",
        "paragraphs": [
            "萬法從心生，心心即是法。",
            "語嘿與動靜，皆法所使然。",
            "無疑是真心，守一是正法。",
            "守一而無疑，法法皆心法。",
            "法是心之臣，心是法之主。",
            "無疑則心正，心正則法靈。",
            "守一則心專，心專則法驗。",
            "非法之靈驗，蓋汝心所以。"
        ],
        "title": "鶴林傳法明心頌",
        "id": "2a7ea01e-da86-4d76-9522-af8c3bc1b95f"
    },
    {
        "author": "白玉蟾",
        "paragraphs": [
            "雨過西風寒，蒼苔封戰骨。",
            "可憐老將軍，飲馬長城窟。"
        ],
        "title": "狗子佛性頌",
        "id": "ac78920f-0a1b-46b1-8786-a09d831c3000"
    },
    {
        "author": "白玉蟾",
        "paragraphs": [
            "三花聚頂，五氣朝元。",
            "入衆妙門，玄之又玄。"
        ],
        "title": "李伯陽贊  其一",
        "id": "bacb9951-7223-4531-9066-9cf5a6544eff"
    },
    {
        "author": "白玉蟾",
        "paragraphs": [
            "道是太乙元君，又是河上丈人。",
            "渺渺太清之境，巍然道德之身。"
        ],
        "title": "李伯陽贊  其二",
        "id": "f220f874-2c65-439f-ada8-e3dd09730d7e"
    },
    {
        "author": "白玉蟾",
        "paragraphs": [
            "蓬萊三萬里，道德五千言。",
            "一自青牛去，函關烟雨昏。"
        ],
        "title": "李伯陽贊  其三",
        "id": "3b7609e0-efc4-4824-865f-f8c8dcc657cf"
    },
    {
        "author": "白玉蟾",
        "paragraphs": [
            "元豐一皂吏，三番遭配隸。",
            "空餘悟真篇，带些鉛汞氣。"
        ],
        "title": "高祖聖師天台紫陽真人贊",
        "id": "06eee90f-eb5f-4352-890f-e15b91d5213f"
    },
    {
        "author": "白玉蟾",
        "paragraphs": [
            "杏林驛，雪之夕。",
            "老師張，弟子石。",
            "凜凜清風生八極，那些兒消一滴。"
        ],
        "title": "曾祖聖師真一還源真人贊",
        "id": "a22fc201-e92e-4ed0-8059-b1dbca1b6306"
    },
    {
        "author": "白玉蟾",
        "paragraphs": [
            "禿頭儉相，做盡模樣。",
            "張平叔若不再來，石得之不成信向。",
            "你即是道光和尚。"
        ],
        "title": "師祖雞足紫賢真人贊",
        "id": "661914c0-b04e-4d0e-95a6-4931db4f1caf"
    },
    {
        "author": "白玉蟾",
        "paragraphs": [
            "惠州是生緣，嘉州是得遇。",
            "漳州走落水，潭州沒去處。"
        ],
        "title": "先師翠虛泥丸真人贊",
        "id": "3349d085-d4cb-4560-9dde-83bf08b4b183"
    },
    {
        "author": "白玉蟾",
        "paragraphs": [
            "七返還丹阿誰無，先生歸去誰識渠。",
            "時人要見真虛靖，北斗西邊一點如。"
        ],
        "title": "虛靖先生像贊",
        "id": "3773151a-878d-43b9-b0ae-62c16a358ed1"
    },
    {
        "author": "白玉蟾",
        "paragraphs": [
            "醉持鐵尺叫風雷，玉帝綸言召兩回。",
            "到得人間無鬼蜮，依然長嘯入西臺。"
        ],
        "title": "沖虛侍宸王文卿像贊",
        "id": "0ec60882-c0a3-4eff-bda7-5161fcd90930"
    },
    {
        "author": "白玉蟾",
        "paragraphs": [
            "大宋天師林侍晨，飛罡躡紀召風霆。",
            "四十五年人事足，中秋歸去月三更。"
        ],
        "title": "天師侍晨追封妙濟真人林靈素像贊",
        "id": "cec24f26-a0b7-4710-ad6f-766e079e7d06"
    },
    {
        "author": "白玉蟾",
        "paragraphs": [
            "曾傳諶母煉丹訣，夜夜西山採明月。",
            "壺裏滿盛烏兔精，劍尖尚带蛟龍血。",
            "一自旌陽縣歸來，拔宅騰空入金闕。",
            "但留仵道八百年，未教他喫東華雪。"
        ],
        "title": "許旌陽贊",
        "id": "9189be7d-758f-48f2-8cee-5ae4e88b5e0c"
    },
    {
        "author": "白玉蟾",
        "paragraphs": [
            "白雪滿空夜，黄芽一朵春。",
            "藍關歸去後，問甚世間人。"
        ],
        "title": "韓湘子贊",
        "id": "ec535a65-c6f0-40bf-a84d-2d77009845d9"
    },
    {
        "author": "白玉蟾",
        "paragraphs": [
            "一卷無人識，千鍾對客談。",
            "桃花開欲謝，猶自戀寒巖。"
        ],
        "title": "陳七子贊",
        "id": "f2eb80fd-d17f-4c9c-9934-fb91fcf745aa"
    },
    {
        "author": "白玉蟾",
        "paragraphs": [
            "閬苑無蹤跡，唐朝有姓名。",
            "不知紅玉洞，千古夜猿聲。"
        ],
        "title": "何仙姑贊",
        "id": "402f5a5e-75b9-488a-8953-921aecc3f4dc"
    },
    {
        "author": "白玉蟾",
        "paragraphs": [
            "竊得玉京桃，踏斷金華草。",
            "白雲滿簑衣，內有金丹寶。"
        ],
        "title": "曹國舅贊",
        "id": "43710f86-bfc0-4929-8321-65d964d98288"
    },
    {
        "author": "白玉蟾",
        "paragraphs": [
            "先生不狂是詩狂，先生不顛是酒顛。",
            "顛顛狂狂人不識，歸去青城今幾年。",
            "曾將詩酒瞞人眼，不是酒仙與詩仙，只是箇黄顛。"
        ],
        "title": "黄風子贊",
        "id": "64621cc4-7645-42dc-a9fd-864378f6bdb2"
    },
    {
        "author": "白玉蟾",
        "paragraphs": [
            "皇極墜地，公歸于天。",
            "武夷松竹，落日鳴蟬。"
        ],
        "title": "朱文公像贊",
        "id": "66fa9632-ae22-4aa0-9a61-9429101c0ee2"
    },
    {
        "author": "白玉蟾",
        "paragraphs": [
            "日月藏瓢裏，溪山掛杖頭。",
            "有些難說處，夜夜是中秋。"
        ],
        "title": "自贊  其一",
        "id": "894d52b7-8842-4f05-941f-8b013fc8e93b"
    },
    {
        "author": "白玉蟾",
        "paragraphs": [
            "千古蓬頭跣足，一生服氣餐霞。",
            "笑指武夷山下，白雲深處吾家。"
        ],
        "title": "自贊  其二",
        "id": "a9412143-11c9-41f8-9013-ef27ae0310da"
    },
    {
        "author": "白玉蟾",
        "paragraphs": [
            "神府雷霆吏，瓊山白玉蟾。",
            "本來真面目，水墨寫霜縑。"
        ],
        "title": "自贊  其三",
        "id": "97ef3057-721f-4347-80a1-25eb45a1adc8"
    },
    {
        "author": "白玉蟾",
        "paragraphs": [
            "虎已伏，龍已降，獼猴不復窺六窗。",
            "萬籟無聲秋夜靜，一輪明月照西江。"
        ],
        "title": "許紫沖求真容贊  其一",
        "id": "8d68b190-5f22-4aea-b9f0-d13819369499"
    },
    {
        "author": "白玉蟾",
        "paragraphs": [
            "盧山之下，繡谷之中。",
            "一江夜月，萬壑松風。",
            "此意誰能委，岳陽城外松。"
        ],
        "title": "許紫沖求真容贊  其二",
        "id": "8fda9882-975e-495d-8584-e97c82196bd5"
    },
    {
        "author": "白玉蟾",
        "paragraphs": [
            "南海瓊山子，香山居士孫。",
            "習文不若陸賈，習武不如孫臏。",
            "八千餘里琴劍，二十一年水雲。",
            "偶過廬山之下，痛飲蟾溪之濱。",
            "縱饒畫得十分似，何似天邊一月輪。"
        ],
        "tags": [
            "庐山"
        ],
        "title": "種桃齋寫神贊",
        "id": "3274d4a5-95bf-4ca5-94b7-f515d7494f28"
    },
    {
        "author": "白玉蟾",
        "paragraphs": [
            "方丈老仙客，寸心水一滴。",
            "雙臉紅朱砂，兩眼點黑漆。",
            "白鬚撫掌笑呵呵，白鶴一去無人識。"
        ],
        "title": "周伯神喜神贊",
        "id": "7d275460-725e-4444-8574-365829541a9f"
    },
    {
        "author": "白玉蟾",
        "paragraphs": [
            "燕頷虎頭古班超，龍章鳳姿晉嵇康。",
            "高人心地本無象，風清月冷倪梅窗。"
        ],
        "title": "倪梅窗喜神贊",
        "id": "4905583f-8f0f-442a-b02a-1bad3372a9fc"
    },
    {
        "author": "白玉蟾",
        "paragraphs": [
            "柳絮多頭緒，桃花好面皮。",
            "夫是之謂誰，東海比丘尼。"
        ],
        "title": "醉作觀音像仍爲書贊  其一",
        "id": "ce2bdbd1-46c4-442e-b529-f286733e098f"
    },
    {
        "author": "白玉蟾",
        "paragraphs": [
            "頂戴彌陀呈醜拙，手持楊柳惹塵埃。",
            "縱饒入得三摩地，當甚街頭破草鞋。"
        ],
        "title": "醉作觀音像仍爲書贊  其二",
        "id": "2b163f16-271c-4250-b055-c30cae07d619"
    },
    {
        "author": "白玉蟾",
        "paragraphs": [
            "花紅柳綠菩提相，燕語鶑啼般若宗。",
            "更去補陀山上覓，雲濤煙浪捲天風。"
        ],
        "title": "醉作觀音像仍爲書贊  其三",
        "id": "3cea1f90-ee08-48d0-97a0-bae467fffd1e"
    },
    {
        "author": "白玉蟾",
        "paragraphs": [
            "布袋包盡太虛空，拄杖擊破三千界。",
            "世界若還擊得碎，拄杖何止如許大。",
            "若言包得太虛空，虛空却在布袋外。",
            "如何偏愛此等物，常與小兒作一隊。",
            "問世人，會不會。",
            "奪了他拄杖，搶了他布袋。",
            "打殺許多小孩兒，看他彌勒何能解。",
            "彌勒撫掌笑呵呵，明月清風無罣礙。",
            "等到龍華三會時，依前有一彌勒在。"
        ],
        "title": "布袋和尚贊",
        "id": "de4efd6f-b6ab-4b25-849c-0b3cae00957e"
    },
    {
        "author": "白玉蟾",
        "paragraphs": [
            "寶杵動時天地黑，鐶鈴震處鬼神驚。",
            "釋迦臨入涅槃日，六慾天中現此身。",
            "現此身，無邊際。",
            "太圓鏡中點檢看，箇箇三頭并六臂。"
        ],
        "title": "穢跡贊",
        "id": "b1689a8e-ce1d-4af8-83ef-78d10a8694a9"
    },
    {
        "author": "白玉蟾",
        "paragraphs": [
            "新梢凝翠，落照餘紅。",
            "亂鴉噪罷，葉葉清風。"
        ],
        "title": "戲作墨竹二本贈鶴林因爲之贊  其一",
        "id": "fb57b56b-65c8-442f-8813-cf52e621e5d1"
    },
    {
        "author": "白玉蟾",
        "paragraphs": [
            "一枝嫩綠，數葉老蒼。",
            "夜半月明，清露瀼瀼。"
        ],
        "title": "戲作墨竹二本贈鶴林因爲之贊  其二",
        "id": "a28c0679-8062-42f1-bc9b-9ff6e351e3cc"
    },
    {
        "author": "白玉蟾",
        "paragraphs": [
            "以字不成，八字不是。",
            "如是我聞，早落第二。"
        ],
        "title": "金剛經偈寄示西林總長老",
        "id": "19e65449-3b6f-496a-8a9b-0310f92b83e6"
    },
    {
        "author": "白玉蟾",
        "paragraphs": [
            "禪不用參，道不用學。",
            "行住坐卧，是大圓覺。"
        ],
        "title": "喜無憂求偈",
        "id": "2e785b9b-e822-4b09-a955-6f8cce3120a3"
    },
    {
        "author": "白玉蟾",
        "paragraphs": [
            "一毛頭上一如來，一一如來鼻孔開。",
            "把得這般刀在手，剪教斷了喚教回。"
        ],
        "title": "爲禪悟剪髮偈",
        "id": "2496ec1b-112e-448f-a70c-b3117db83ba7"
    },
    {
        "author": "白玉蟾",
        "paragraphs": [
            "大道本來無形，安得這般面觜。",
            "是你不合带來，只得任他贊毀。",
            "三分似人，七分似鬼。",
            "不是骷髏，不是傀儡。",
            "這箇是第幾箇身，這箇是第幾箇你。",
            "有人更問如何，向道劍去久矣。",
            "三尺浪高魚化龍，癡人猶戽夜塘水。"
        ],
        "title": "鄭天谷寫神隨喜說偈",
        "id": "22f0b27f-2669-469a-95df-c09f8ec4c2ff"
    },
    {
        "author": "白玉蟾",
        "paragraphs": [
            "黄道珠躔闕一點，方寸無人洞門掩。",
            "桑田未變海水減，琪樹開花綠苒苒。",
            "小有瑶章落龍虎，月壇香冷宮誰主。",
            "真人颺下神霄鸞，天騶慘慘歸紫府。",
            "千山萬山鎖青煙，三樹兩樹啼斷猿。",
            "風飛楊花三月寒，人在城門煙水村。",
            "生而神靈長威武，笑携一卷黄庭去。",
            "坐斷琳宮主㠭粥，星弁霞裙滿堂廡。",
            "四海橫香航燭人，肘行膝步來如雲。",
            "愛河翻波渺無際，花生鐵柱酆都春。",
            "把握陰陽一呼吸，長嘯一聲鬼神泣。",
            "仗劍喚雨輕撼環，化篆召雷略舉筆。",
            "當年檄赴內道場，黄麻紫墨星爭光。",
            "歸來百慶喜具舉，規模輪奐重鋪張。",
            "翻思龍漢元年事，撞破混元識行李。",
            "滿鼎鉛霜火燄飛，綠顔雪齒君知否。",
            "松竹瀟瀟生泠風，白鶴一去草廬空。"
        ],
        "title": "贈知宮王南紀洞章歌",
        "id": "8036c8ae-c57b-45d7-9692-ebb3f80ee769"
    },
    {
        "author": "白玉蟾",
        "paragraphs": [
            "層簷疊巘入蒼冥，千山萬山相送迎。",
            "晴雲一抹收未了，溪尾更濯餘霞明。",
            "化工朝暮費點染，丹青變態隨深淺。",
            "凭欄展空千里眼，却愁此軸難舒卷。"
        ],
        "title": "天開畫樓圖",
        "id": "f5e5ab09-e21b-4fe7-aab6-70a14383e0ac"
    },
    {
        "author": "白玉蟾",
        "paragraphs": [
            "冠褐滿天下，幾箇能賢賢。",
            "忽來龍虎山，結這粥飯緣。",
            "方丈最高處，幽居今幾年。",
            "一雙巖電眼，識盡地行仙。"
        ],
        "title": "贈何道人",
        "id": "a4f5a152-cb81-44a2-a4c3-72ce3c526aa6"
    },
    {
        "author": "白玉蟾",
        "paragraphs": [
            "冬至煉朱砂，夏至煉水銀。",
            "常使居土釜，莫令鉛汞分。",
            "子母既相感，火候常溫溫。",
            "如是既久久，功成昇紫雲。"
        ],
        "title": "贈潘高士  其一",
        "id": "5ca375cd-0ad2-4b73-9cf6-dc268f9875e5"
    },
    {
        "author": "白玉蟾",
        "paragraphs": [
            "龍虎戰百六，烏兔交七九。",
            "坎離直寅申，艮巽司卯酉。",
            "一粒同朱橘，千古永不朽。",
            "八月十五夜，三杯冬至酒。"
        ],
        "title": "贈潘高士  其二",
        "id": "729616bf-6471-42f8-847d-f45b9083596e"
    },
    {
        "author": "白玉蟾",
        "paragraphs": [
            "南窗屋數楹，一點陽和生。",
            "枝上雪粧瘦，牆頭風作清。",
            "霜天酒自暖，月夜夢難成。",
            "何處人吹笛，黄昏送幾聲。"
        ],
        "title": "梅窗",
        "id": "bb113699-b8ec-45c5-b7dc-7bd35c8d027d"
    },
    {
        "author": "白玉蟾",
        "paragraphs": [
            "脫俗卧雲眠，胸中別有天。",
            "壁間五六榻，屋上兩三椽。",
            "風月真滋味，溪山舊面緣。",
            "靜中有真靜，猿嘯暮林邊。"
        ],
        "title": "張進甫靜寮",
        "id": "1d4c979d-f658-4a5e-8adb-6bb7049fab70"
    },
    {
        "author": "白玉蟾",
        "paragraphs": [
            "流年急似箭，日月跳如丸。",
            "炎皇初解印，白帝又彈冠。",
            "方旦喜無暑，教人又怕寒。",
            "人生只如許，不覺鼻頭酸。"
        ],
        "title": "立秋有感",
        "id": "7f81ecd5-21a9-4aeb-a023-3004670cb63c"
    },
    {
        "author": "白玉蟾",
        "paragraphs": [
            "笑曳華裾出禁庭，一聲長嘯萬山青。",
            "歸來車馬如雲擁，掃去簪纓似夢醒。",
            "紅碼碯杯斟白酒，碧珊瑚枕倚朱屏。",
            "也須趁取些强學，作箇唐人五達靈。"
        ],
        "title": "贈王太尉",
        "id": "6c5a47c2-6a2b-4890-9983-e058415a580c"
    },
    {
        "author": "白玉蟾",
        "paragraphs": [
            "蝸角蠅頭既可憎，如何又問利和名。",
            "學他太古先天妙，合取中庸一點誠。",
            "乾坤所謂日月祖，坎離乃是天地精。",
            "工夫學到震無咎，隻字拔茅乘泰亨。"
        ],
        "title": "和葉宰韻題無咎齋",
        "id": "f51e9bdf-bc20-4870-b663-e30ebe8e603e"
    },
    {
        "author": "白玉蟾",
        "paragraphs": [
            "沒巴沒鼻落一葉，發顛發狂何處風。",
            "九十日暑掃地去，滿懷汗珠尋已空。",
            "却煩察判潘孺子，說與上舍陳元龍。",
            "來宵無雨必好月，一樽還要與君同。"
        ],
        "title": "立秋有懷陳上舍",
        "id": "95336c54-4ddf-4d8b-a62a-77e6ce3543fa"
    },
    {
        "author": "白玉蟾",
        "paragraphs": [
            "筆下自然詩料飽，天工飣出好山溪。",
            "魚知水暖不勝躍，鶑見花飛只管啼。",
            "樹頭鳩使婦喚雨，屋後竹教孫出泥。",
            "太白十杯人酕𦩘，碧桃洞口日銜西。"
        ],
        "title": "寓息庵送春",
        "id": "7d35122c-67d5-4a7a-bddf-4783b4db2033"
    },
    {
        "author": "白玉蟾",
        "paragraphs": [
            "道人慣喫胡麻飯，來到人間今幾年。",
            "白玉樓前空夜月，黄金殿上起春煙。",
            "閑傾一盞中黄酒，悶掃千章內景篇。",
            "昨夜鍾離傳好語，教吾且作地行仙。"
        ],
        "title": "胡子嬴庵中偶題",
        "id": "2f590644-25e3-4939-9b34-0cf8525e8504"
    },
    {
        "author": "白玉蟾",
        "paragraphs": [
            "往古來今如換肩，我疑公便是坡仙。",
            "滿城都沒箇伯樂，一日可能無樂天。",
            "方且論文俄判袂，不知握手又何年。",
            "忽然鐵笛一聲響，響到金華古洞邊。"
        ],
        "title": "寄蘇侍郎",
        "id": "b29bb8ba-4af6-4e45-82d7-7ec5f742d4b5"
    },
    {
        "author": "白玉蟾",
        "paragraphs": [
            "曾見先生在九華，朝餐玉乳著瓊花。",
            "鹿冠夜戴青城月，鶴氅晨披紫府霞。",
            "偶携劍在人間世，未把琴歸仙子家。",
            "一笑相逢松竹裏，炷香新話啜杯茶。"
        ],
        "title": "贈危法師",
        "id": "c99710cc-0a9f-42dc-a3cd-810c3edd94e7"
    },
    {
        "author": "白玉蟾",
        "paragraphs": [
            "西風吹作此巖遊，滿目松筠翠欲流。",
            "玉燕不飛明月夜，石鍾一振曉霜秋。",
            "惜乎分水便南北，忽爾回頭欲去留。",
            "且去人間辦丹料，却來山頂結茆休。"
        ],
        "title": "燕巖遊罷與巖主話別",
        "id": "560c24fd-3391-457f-9857-6e417b15c461"
    },
    {
        "author": "白玉蟾",
        "paragraphs": [
            "別是人間一洞天，椿松鬰鬰起祥烟。",
            "德同桂種不知歲，福與水流無盡年。",
            "萱草堂前千古事，蓮花池上兩神仙。",
            "萊衣戲綵人無恙，結盡溪山風月緣。"
        ],
        "title": "題舒氏難老亭  其一",
        "id": "933a1507-212b-4065-b7ab-7e2c82b3a300"
    },
    {
        "author": "白玉蟾",
        "paragraphs": [
            "三十三天第一天，玉皇殿下裊輕烟。",
            "不知劫數今何代，方是延康第二年。",
            "弱水無船歸似箭，華胥有夢且遊仙。",
            "携筇難老亭前坐，且結焚香瀹茗緣。"
        ],
        "title": "題舒氏難老亭  其二",
        "id": "18238936-1a54-460a-bf1f-d2583d777621"
    },
    {
        "author": "白玉蟾",
        "paragraphs": [
            "好松好竹好溪山，車馬駢闐自往還。",
            "行客聞篘新酒白，入門路破嫩苔斑。",
            "我言物外清幽地，却似廛中闤闠間。",
            "穀粟桑麻空潤屋，主人陪接不曾閑。"
        ],
        "title": "題棲仙館",
        "id": "fe7e3921-62fb-4d8f-a965-8833ec77e176"
    },
    {
        "author": "白玉蟾",
        "paragraphs": [
            "瓊鐘發響綵旛飛，窗外青烏半夜啼。",
            "松竹無言爭地靜，星辰可摘覺天低。",
            "黄雲屋角騰金輦，素月簷頭放玉梯。",
            "稽首紫皇初宴罷，步虛聲斷乞刀圭。"
        ],
        "title": "降真室",
        "id": "aa100457-85ab-4335-b7bd-c24bc41458d2"
    },
    {
        "author": "白玉蟾",
        "paragraphs": [
            "世態炎凉覺鼻酸，洞門空掩綠烟寒。",
            "仗三尺劍臨風舞，把一張琴對月彈。",
            "斫竹數竿容水過，倚松半日執經看。",
            "山林心緒得閑處，好煉長生不死丹。"
        ],
        "title": "劣隠",
        "id": "0190c0f5-5f4b-4ee5-a200-d91bffe67375"
    },
    {
        "author": "白玉蟾",
        "paragraphs": [
            "思微堂裏自沖虛，高士閑居興味殊。",
            "月冷花開數朵靜，風清鳥過一聲孤。",
            "誰知心上工夫妙，欲覓人間俗累無。",
            "九轉內丹成也未，快騎白鶴去天衢。"
        ],
        "title": "思微堂",
        "id": "8ee2dc74-a924-48a9-8202-251e878ff2c1"
    },
    {
        "author": "白玉蟾",
        "paragraphs": [
            "秋雨懸天風作寒，冷煙鎖住屋頭山。",
            "半巖飛鳥一聲過，峭壁斷雲千古閑。",
            "世俗不知幽靜處，神仙隠在有無間。",
            "夜來小艇篙脫手，醉把霜筇入翠灣。"
        ],
        "title": "題上清法堂壁",
        "id": "6eeeb595-aad8-48b5-a89b-4e13a1188fa7"
    },
    {
        "author": "白玉蟾",
        "paragraphs": [
            "滿堂冷靜爽精神，不著人間一點塵。",
            "簷鵲噪風呼薄晚，庭花飄露落殘春。",
            "華胥上國今無夢，龍漢元年古有身。",
            "香篆飛從窗外去，雲梢孤鶴唳何人。"
        ],
        "title": "太虛堂",
        "id": "4bf6a2b9-2716-40cd-8c92-1b9f414882d1"
    },
    {
        "author": "白玉蟾",
        "paragraphs": [
            "絳宮無事絕塵埃，坎虎離龍戰幾回。",
            "白雪飛空鉛蘂綻，黄雲覆鼎汞花開。",
            "龜蛇抱一成丹藥，烏兔凝真結望胎。",
            "夜半瀛洲寒月落，冷風吹鶴上蓬萊。"
        ],
        "title": "三華院還丹詩",
        "id": "431ff102-aa76-4656-9bd3-5b194d7d5456"
    },
    {
        "author": "白玉蟾",
        "paragraphs": [
            "我欲楊村結草廬，不知蹤跡又江湖。",
            "回觀咫尺如天遠，自別丰標僅月餘。",
            "忽一二時思故舊，整千百里望音書。",
            "憶君不忍忘懷處，一片青雲點太虛。"
        ],
        "title": "送江子恭  其一",
        "id": "9d5a2f92-8c16-4634-843f-9a6099c5a413"
    },
    {
        "author": "白玉蟾",
        "paragraphs": [
            "春來行盡爛田畦，雲滿春空水滿溪。",
            "風漾碧波翻麥壠，日晴紅雨落桃蹊。",
            "杜鵑聲斷驚寒兔，蝴蝶夢殘聽曉鷄。",
            "人在江東寄歸信，海棠花謝燕銜泥。"
        ],
        "title": "送江子恭  其二",
        "id": "dc527df3-864d-48ca-8e18-e16a87e88720"
    },
    {
        "author": "白玉蟾",
        "paragraphs": [
            "子到鉛山我信州，筍輿軋軋又歸休。",
            "數程細雨斜風路，一片落花啼鳥愁。",
            "何必便爲阮籍哭，不來相伴赤松遊。",
            "他年我到蓬萊去，一粒金丹汝去不。"
        ],
        "title": "送江子恭  其三",
        "id": "6e321749-fdb7-4ec3-8e56-8846e2fd628a"
    },
    {
        "author": "白玉蟾",
        "paragraphs": [
            "自從汝離武夷來，險阻艱難歷幾回。",
            "江左旅中連值雨，春深路上滑成苔。",
            "鳥啼花片落流水，風慘猿聲嘯古臺。",
            "舉眼四山如壁立，教君歸去也心灰。"
        ],
        "title": "送張大師",
        "id": "da056d9d-5c26-46df-bda3-317aabdb7cfd"
    },
    {
        "author": "白玉蟾",
        "paragraphs": [
            "海外三山一洞天，金樓玉室有神仙。",
            "南柯國裏柯巖叟，白馬江邊馬自然。",
            "鯨脯味甘供老廣，黄麻飯熟飼彭鏗。",
            "金丹煉就爐無火，桃再開花經幾年。"
        ],
        "title": "贈杜省元",
        "id": "515493e7-043b-48c1-a496-84d9602ddef8"
    },
    {
        "author": "白玉蟾",
        "paragraphs": [
            "地僻人閑春晝長，了然物我兩相忘。",
            "薄披明月歸詩肆，細切清風入醉鄉。",
            "蠟味溪山閑裏嚼，虀羹松竹靜中嘗。",
            "把琴彈破世間事，凈几明窗一炷香。"
        ],
        "title": "淡庵倪清父",
        "id": "77dc6bb8-7dae-4415-ad76-b3173c39316f"
    },
    {
        "author": "白玉蟾",
        "paragraphs": [
            "暮雲橫翠夕陽斜，啼罷歌樓林外鴉。",
            "綠竹弄摇風裏影，碧桃開遍雨中花。",
            "三杯淡酒邀明月，一局殘棋驚落霞。",
            "人在柯山山上詠，笑揮管筆走生蛇。"
        ],
        "title": "倪敬父柯山",
        "id": "103d0ee1-0508-466e-af91-6b4cbfff289a"
    },
    {
        "author": "白玉蟾",
        "paragraphs": [
            "新鴈飛來一朵雲，讀之毛骨聳寒鱗。",
            "展開大句幾鈎墨，存想先生滿面春。",
            "榻上賓朋談盛德，山中冠褐混凡身。",
            "來朝盥手炷香去，恐是蓬萊相識人。"
        ],
        "title": "酬蔣知觀所惠詩",
        "id": "1e8ee9d0-c11a-484d-8cb6-88869b722e4e"
    },
    {
        "author": "白玉蟾",
        "paragraphs": [
            "聞道琳宮欲範鍾，上皇敕賜萬斤銅。",
            "一模脫出等閑事，千古要知陶鑄功。",
            "敲得星飛驚落月，撞教雲破響呼風。",
            "于今欲爲吾皇壽，笑指瓊樓貼碧空。"
        ],
        "title": "題鍾",
        "id": "c758f995-bc3a-439b-87b4-c6b1b936ab8a"
    },
    {
        "author": "白玉蟾",
        "paragraphs": [
            "旱魃爲妖欲請雩，真人問雨幾時無。",
            "先將鳳表投金闕，擬向龍潭下鐵符。",
            "彈指雷鳴三霹靂，舉頭雲起一須叟。",
            "笑將斗柄輕輕戽，倒瀉銀河萬斛珠。"
        ],
        "title": "美周都監禱雨驗",
        "id": "99aec2c0-0ac1-49a5-829a-4e74de05cb37"
    },
    {
        "author": "白玉蟾",
        "paragraphs": [
            "一笑相逢在翠微，綠槐高柳借凉時。",
            "只將水竹煙雲興，說與風花雪月知。",
            "日落三杯無事酒，人閑八句自然詩。",
            "來朝雲過青山外，回首空聞猿鶴悲。"
        ],
        "title": "別句呈庚契吳高士",
        "id": "92242fc2-f6b7-49b6-80ad-21fe7daedd61"
    },
    {
        "author": "白玉蟾",
        "paragraphs": [
            "淡煙輕鎖數株松，夜靜瀟瀟古谷風。",
            "雲掩草舒青洞綠，鳥銜花落碧巖紅。",
            "神仙去後無金劍，仕宦來時有玉桐。",
            "未知此後誰人隠，寂寞南來幾朵峰。"
        ],
        "title": "蒙谷",
        "id": "955f1ce7-4083-4174-9b48-362fdbae214e"
    },
    {
        "author": "白玉蟾",
        "paragraphs": [
            "武夷山前嘯一聲，雲愁霧慘野猿驚。",
            "閑披破衲藏風月，醉把葫蘆禁鬼神。",
            "杖弄銀蟾攪天地，夜烹金鼎煮星辰。",
            "睡酣不覺機關路，身是紅光火一輪。"
        ],
        "title": "題紫芝院",
        "id": "91a2510d-732b-425a-9021-07f4fd844b61"
    },
    {
        "author": "白玉蟾",
        "paragraphs": [
            "隨身風月幾清閑，不做人間潑底官。",
            "朝飲一壺朱鳳髓，暮餐八兩黑龍肝。",
            "打開俗網了無事，縛住時光自駐顔。",
            "昨夜夢回天上去，瓊樓玉闕不勝寒。"
        ],
        "title": "題西軒壁",
        "id": "58ba5814-83fb-4e6e-8d74-82e900bc8c7a"
    },
    {
        "author": "白玉蟾",
        "paragraphs": [
            "半斤雷火燒紅杏，一滴露珠凝碧荷。",
            "錦帳中間藏玉狗，寶瓶裏面養金鵝。",
            "鉛花朵朵開青蘂，汞葉枝枝發絳柯。",
            "莫問嬰兒并姹女，等閑尋取舊黄婆。"
        ],
        "title": "贈趙縣尉",
        "id": "2ddd89ec-d614-4326-8fb4-3347f3e3f29b"
    },
    {
        "author": "白玉蟾",
        "paragraphs": [
            "金公姹女到黄家，活捉蒼龜與赤蛇。",
            "偃月爐中烹玉蘂，朱砂鼎裏結金花。",
            "奔歸氣海名朱驥，飛入泥丸是白鴉。",
            "昨夜火龍爭戰後，雪中微見月鈎斜。"
        ],
        "title": "贈趙翠雲",
        "id": "da3dbdfc-fe94-4f80-9428-2290af6535b3"
    },
    {
        "author": "白玉蟾",
        "paragraphs": [
            "地魄天魂日月精，奪來鼎內及時烹。",
            "祇行龜鬭蛇爭法，早是龍吟虎嘯聲。",
            "神水華池初匹配，黄芽白雪便分明。",
            "這些是飲刀圭處，漸漸抽添漸漸成。"
        ],
        "title": "贈雷怡真",
        "id": "8df25af9-b197-43ca-b8b6-e3e890775342"
    },
    {
        "author": "白玉蟾",
        "paragraphs": [
            "旌陽歸去太康年，石竈灰寒古洞前。",
            "笑斬白龍橫蓼岸，醉騎黄鶴步雲天。",
            "金丹玉屑不復得，鐵臼石函猶宛然。",
            "四十二口家何在，猿嘯西山柏樹煙。"
        ],
        "title": "題玉隆宮壁",
        "id": "f65b84fb-64be-4a52-b136-c7363e3edace"
    },
    {
        "author": "白玉蟾",
        "paragraphs": [
            "絳闕清都舊姓名，此生落魄任天真。",
            "橫窗古硯前朝水，掛壁閑琴幾日塵。",
            "幽草莫鋤沿日靜，落花不掃襯苔勻。",
            "倩風來作關門僕，借月權爲伴酒人。",
            "書吏無言舌滋味，關山不動畫精神。",
            "有茶不作蝸牛戰，無夢可爲蝴蝶身。",
            "一得自家慵底事，幽禽簷外一般春。"
        ],
        "title": "慵庵",
        "id": "cb1f74b2-9095-4875-8596-454da943c322"
    },
    {
        "author": "白玉蟾",
        "paragraphs": [
            "些兒頑石些兒水，畫工撐眸幾睥睨。",
            "忽然心孔開一竅，呼吸掇來歸幅紙。",
            "白髮黄冠逞神通，手把武夷提得起。",
            "大槐宮中作螻蟻，醒來聞此心豁喜。",
            "芒鞋竹杖一彈指，三十六峯落眉尾。",
            "魏王豈是中秋死，玉骨猶存香迤邐。",
            "八百年來覓隻鶴，一舉直上三萬里。",
            "半杯澆濕曾孫齒，幔亭遺事落人耳。",
            "新村渡頭拽轉蓬，寒猿聲落青烟裏。",
            "老松今已幾年梢，毛竹于今復生米。",
            "巖上無人花自紅，幽鳥自鳴鳴自止。",
            "笑將鐵笛起清風，白雲飛過看無蹤。",
            "夜來月影掛梧桐，莓苔滿地綠容容。",
            "丹崖高處藥爐空，洞前雲深千萬重。",
            "我亦偶來還自去，一夜瀟瀟江上雨。",
            "飛廉怒作滿空雪，天柱峰前飛柳絮。"
        ],
        "title": "題三清殿後壁",
        "id": "4cd735cf-9b3d-4b66-a544-a14fed1df251"
    },
    {
        "author": "白玉蟾",
        "paragraphs": [
            "數朵奇峰如削玉，一溪秋水生寒綠。",
            "幸有白雲深處茅，更兼明月壇前竹。",
            "誅茅伐竹結蘧廬，現成山水可樵漁。",
            "隨緣隨分山中住，收拾摩尼如意珠。",
            "草廬道人貧徹骨，一廬瀟洒空無物。",
            "身中有寶不求人，價大難酬不拈出。",
            "朝朝暮暮了身心，山自開花鳥自吟。",
            "未見桑田成海水，夕陽幾度鎖平林。",
            "住此草廬無別術，終日凝神惟兀兀。",
            "不是十洲三島仙，亦非閬苑蓬萊客。",
            "是箇逍遥無事人，廬中涵蓄一壺春。",
            "窗前明月千年影，枕上清風萬劫聲。",
            "廬內主人那箇是，古今占斷清閑地。",
            "忽然洗面摸得鼻，不飲不食亦不寐。",
            "廬空人去烟濛濛，白鶴呼雲滿碧空。",
            "一瞻元始天尊面，處處爲廬處處同。",
            "有箇草廬小復小，此是虛空那一竅。",
            "頂頭不掛一莖茅，萬象森羅爲拱斗。",
            "劫火洞然毫末盡，此廬不壞人如舊。"
        ],
        "title": "題丹樞先生草庵",
        "id": "b33d95c0-2334-462d-b6a0-32d0dfea7605"
    },
    {
        "author": "白玉蟾",
        "paragraphs": [
            "竹魂竹魄竹精神，飛落瀟湘淇水瀕。",
            "千竿萬竿競青翠，吹風飲露千來春。",
            "先生筆端自風雨，驚起竹魂無著處。",
            "一點水墨化成龍，龍孫飛去鵞溪住。",
            "先生把筆無逡巡，造物不敢私爲春。",
            "新梢勁節森寒玉，鸞鳳無處棲夢魂。",
            "晉人神仙如孫且，畫竹每每天作雨。",
            "唐人神仙如張臻，畫竹每每聞鴈鳴。",
            "先生自得入神手，一竿兩竿發於酒。",
            "當時大醉呼墨奴，一筆掃出竹千畝。",
            "酒力安能奪化工，先生煉就金丹紅。",
            "一粒陽光照肺腑，森羅萬象羅心胸。",
            "有時持出風竹葉，銀海不寒皆震懾。",
            "有時持出雪中枝，恍如凍碧欺漣漪。",
            "復能濡墨作石塊，天然峭拔古且怪。",
            "沙中伏虎草中犀，教人持向蓬萊賣。",
            "竹之清虛石堅硬，以此發明真性命。",
            "使人觀石及愛竹，知有真箇趙元靜。",
            "先生醉時常風顛，世人眼孔無神仙。",
            "我今珍藏數本畫，雲鶴來也公歸天。"
        ],
        "title": "贈趙太虛畫竹石",
        "id": "2dc42b3a-1965-4b4d-b1a5-d25b01377e19"
    },
    {
        "author": "白玉蟾",
        "paragraphs": [
            "畫士郭熙畫之冠，郭熙去後名未斷。",
            "其裔復有郭萬里，胸中丹青飽無限。",
            "爲誰作此蘆鴈圖，傑出南齊宇文煥。",
            "烟水瀟瀟風捲蘆，沙邊鴻鴈暮相呼。",
            "瀟瀟洞庭此秋景，世間此畫知有無。",
            "幻出棲鴈三四隻，八九葉蘆橫古磧。",
            "欲宿未宿嘹唳聲，漁舟泊岸山烟黑。",
            "秋風吹落梧葉黄，過鴈往往歸衡陽。",
            "橫空書字人不識，飛過有影沉滄浪。",
            "落霞浸水江村暮，數隻翱翔回古渡。",
            "引領舉喙啄荷花，飛越戍樓西畔去。",
            "雲寒月淡西塞秋，幾聲凄切惹人愁。",
            "岸頭飛共丹楓落，打團成陣訪沙鷗。",
            "似此景物似此意，君今畫之不難事。",
            "數幅鵝溪冰雪縑，須臾掃出蘆鴈市。",
            "世間豈無學畫者，未必有與君相似。",
            "我欲致之篋笥間，滿笥爽氣生秋寒。",
            "恐君此畫無人見，有畫鬭者誰敢戰。",
            "掛於幽軒素壁間，一日須看千百遍。"
        ],
        "tags": [
            "洞庭湖"
        ],
        "title": "贈郭承務蘆鴈",
        "id": "33ea3df4-bc28-4897-bc71-b1adc45b497d"
    },
    {
        "author": "白玉蟾",
        "paragraphs": [
            "一點薰風舞綠槐，祝融衮火從南來。",
            "海棠落地蜂蝶去，池館無人蓮未開。",
            "溶溶一掬清和髓，純乾已作牝馬矣。",
            "岳瀆將此英雄氣，收來頓在葫蘆裏。",
            "階前十有四莢蓂，諫議夜來夢麒麟。",
            "披槲老翁自鼻笑，胞胎未兆天元春。",
            "洞賓弄巧翻成拙，蓬萊路上空明月。",
            "牆頭梅子枝上蠟，池畔榴花葉底血。",
            "生來挺挺其精神，所適性癖窮天真。",
            "驀然悟得鉛汞機，敢謂大道無楚秦。",
            "忽爾金丹成九轉，十月胎團人不問。",
            "撼動乾坤走鬼神，青雲白鶴方解悶。",
            "天下後世思真人，常與真人慶誕辰。",
            "櫻笋厨開正來日，釋氏亦欲制蠟人。",
            "不知故事自誰始，實是五代譙陵起。",
            "王詵建會集冠褐，飛來白鶴不知幾。",
            "次則蕭氏建宅仙，七閩萬戶生祥煙。",
            "一郡二郡漸風化，駸駸知省洞賓賢。",
            "城南城北走幾次，人亦不知回老是。",
            "但見老松作人語，先生携墨歸誰氏。",
            "太平寺裏作篇詩，又道摩鏡嫌人癡。",
            "岳陽市心一長嘯，鐵笛無聲今幾時。",
            "寶婺有人潘氏子，功名願足心肺喜。",
            "髫年崇奉迄今日，四海杖屨紛如蟻。",
            "萬指叢中見玉蟾，不作衣衫襤褸嫌。",
            "題詩祝君勵金石，晨香夕燭增肅嚴。",
            "妙通老人暗撫掌，何年熊羆入夢想。",
            "待渠崢嶸欲及笄，整頓衣鉢福無量。",
            "半千白鶴呼青雲，青雲深處瓊梅新。",
            "有人要問飛昇事，只看天邊日月輪。"
        ],
        "title": "純陽會",
        "id": "3d1756e7-691e-4b0c-8993-243cc080adc3"
    },
    {
        "author": "白玉蟾",
        "paragraphs": [
            "蓬萊山上神仙翁，道貌挺挺喬如松。",
            "雙眸炯炯黑於漆，臉邊隠隠如桃紅。",
            "有時仰天笑開口，撮起崑崙歸右手。",
            "忽然虛空跌落地，不覺滿腹藏星斗。",
            "有時驚起老龍號，一口汲盡滄浪波。",
            "打破混沌揣出骨，拈起芥子貯山河。",
            "偃月爐中煮天地，煎煉日魄并月髓。",
            "笑把葫蘆禁鬼神，杖頭挑起山和水。",
            "欒巴噀飯飛成蜂，左慈剪艾化爲龍。",
            "夏月梅花冬月電，似此伎倆問呂鍾。",
            "撮土爲香猶是假，水底麒麟取作酢。",
            "鬼神眼睛突出外，無根樹下騎鐵馬。",
            "工夫到處戲極時，拈弄造化如兒嬉。",
            "大蟲舌上翻筋斗，却笑金剛學畫眉。",
            "女皇要補西天竅，煉石不得羲皇笑。",
            "秦皇鑿山通四溟，漢帝掣之一長笑。",
            "先生手持沒底籃，出有入無猶不凡。",
            "携此道術問四海，洞賓今正覓同參。",
            "盞裏綿包或聚散，火裏遊鱼水裏鴈。",
            "黄鶴樓前大醉時，撐眼撮與鍾離看。",
            "水盆攪散五色沙，滿地寫出龍蛇花。",
            "自將一盞逡巡酒，敢向人前化作茶。",
            "笊籬裏面一條路，透入青霄雲外去。",
            "十字街頭開鋪席，翻手覆手成雲雨。",
            "如今天下覓無人，似君道術真入神。",
            "踏遍江湖今幾春，都來一箇雲水身。"
        ],
        "title": "贈城西謝知堂",
        "id": "23f57b32-f499-4900-83c1-0217818e28f8"
    },
    {
        "author": "白玉蟾",
        "paragraphs": [
            "東皇剖破勾芒腹，錦心繡腸香馥鬰。",
            "絳都風雨僝僽春，花魂無主自精神。",
            "黄鸝初喚柳開眼，海棠枝上春煙暖。",
            "放出一點兩點紅，牆頭紅腮微笑風。",
            "東原去後花無主，春工亦懶施機杼。",
            "亭前忽遇詩酒仙，花亦噴出些龍涎。",
            "風催雨趲花不辨，滿庭芬芳生爛熳。",
            "牡丹吐火花欲然，日將錦綉鋪苔氈。",
            "詩狂夢與花神飲，酒醉不與花神寢。",
            "酒闌令我憶東原，花木雖在人惻然。",
            "此詩終不爲花作，惆悵東原此丘壑。",
            "而今賞花不見人，但見蜂蝶飛閑亭。"
        ],
        "title": "胡東原香錦亭",
        "id": "135c0b8f-9780-4207-8e8f-b7d397f9bc95"
    },
    {
        "author": "白玉蟾",
        "paragraphs": [
            "嶰管飛葭方孟籥，青女仍前行夜惡。",
            "連日東風料峭寒，黄鸝聲斷梅花落。",
            "客來武夷訪靈蹤，八字洞門無鎖鑰。",
            "溪頭昨夜添新雨，桃片滿溪紅灼灼。",
            "蒼苔滿地空綠勻，芳草無言烟漠漠。",
            "搗藥聲乾丹井寒，虹橋一斷收霞幕。",
            "千古松風學鳳笙，向晚清客滿林壑。",
            "山光不動舊松竹，洞中慘慘悲猿鶴。",
            "機巖學館空無人，紫領丹丘久蕭索。",
            "霧暗平林虎長嘯，碧潭生花老龍躍。",
            "峭崖飛鳥不敢過，萬丈蒼瓊真峻削。",
            "山中金蟾不可尋，石邊且取黄芝嚼。",
            "我生逍遥事落魄，泉石烟霞得真樂。",
            "身披綠麻戴青蒻，橫擔碧藜躡芒屩。",
            "只愛山林厭城郭，却厭膏粱愛藜藿。",
            "冷眠石上入華胥，夢見太虛無斧鑿。",
            "朅來洞中未半餉，轉盼又覺經旬朔。",
            "今朝雲頭雨收脚，欲歸又被溪山縛。",
            "欲作此地三間茅，朝餐紅霞暮飲瀑。",
            "已有神仙分定緣，定知道外無乾坤。",
            "只愁天上多官府，九轉丹成未敢吞。"
        ],
        "title": "謁仙行贈萬書記",
        "id": "bf28d003-9913-4555-8c26-33364686f50d"
    },
    {
        "author": "白玉蟾",
        "paragraphs": [
            "嘗記得洞庭一夜雨，無簑無笠處。",
            "偎傍茅簷待天明，村翁不許簷頭住。",
            "又記得武林七日雪，衣衫破又裂。",
            "不是白玉蟾，教他凍得皮迸血，只是寒徹骨。",
            "又記得江東夏熱時，路上石頭如火熱，教我何處歇。",
            "無扇可摇風，赤脚走不輟。",
            "又記得青城秋月夜，獨目松陰下，步虛一闋罷，口與心說話。",
            "寒煙漠漠萬籟靜，彼時到山方撮乍。",
            "又記得瀟湘些小風，吹轉華胥夢，銜山日正紅。",
            "一聲老鴉鳴，鴉鳴過耳尋無蹤。",
            "這些子歡喜，消息與誰通。",
            "又記得淮西兵馬起，枯骨排數里。",
            "欲餐又無糧，欲渴又無水。",
            "又記得一年到村落，瘟黄正作惡。",
            "人來請符水，無處堪摸索。",
            "神將也顯靈，亂把鬼神捉。",
            "又記得北邙山下行，古墓秋草生，紙錢雨未乾。",
            "白楊風瀟瀟，荒臺月盈盈。",
            "一夜鬼神哭不止，頼得度人一卷經。",
            "又記得通衢展手處，千家說慚愧，萬家說調數。",
            "倚門眼看鼻，頻頻道且過。",
            "滿面著盡笑，喝駡叫吾去。",
            "又記得入堂求掛搭，嫌我太藍縷。",
            "直堂與單位，知堂言不合。",
            "未得兩日間，街頭行得匝。",
            "復入悲田院，乞兒相混雜。",
            "又記得幾年霜天卧荒草，幾夜月明自絕倒。",
            "幾日淋漓雨，古廟之中獨自坐。",
            "受盡寒，忍盡饑，未見些子禪，未見些子道。",
            "賢哉翠虛翁，一見便憐我。",
            "說一句痛處針便住，教我行持片餉間骨毛寒。",
            "心花結成一粒紅，渠言只此是金丹。",
            "萬卷經，總是閑。",
            "道人千萬箇，豈識真常道。",
            "這些無蹺蹊，不用暗旗號。",
            "也是難，八十老翁咬鐵盤，也是易，一下新竹刀又利。",
            "說與君雲遊今幾春，蓬頭赤毿瑉，那肯教人識。"
        ],
        "tags": [
            "洞庭湖"
        ],
        "title": "雲遊歌",
        "id": "d1038e46-0f80-41f4-b1f1-a15ede9720dd"
    },
    {
        "author": "白玉蟾",
        "paragraphs": [
            "快活快活真快活，被我一時都掉脫。",
            "撒手浩歌歸去來，生薑胡椒果是辣。",
            "如今快活大快活，有時放顛或放劣。",
            "自家身裏有夫妻，說向時人須笑殺。",
            "向時快活小快活，無影樹子和根拔。",
            "男兒端的會懷胎，子母同形活潑潑。",
            "快活快活真快活，虛空粉碎秋毫末。",
            "輪迴生死幾千生，這回大死方今活。",
            "舊時窠臼潑生涯，于今凈盡都掉脫。",
            "元來爹爹只是爺，懵懵懂懂自瓜葛。",
            "近來髣髴辨西東，七七依前四十八。",
            "如龍養珠心不忘，如鷄抱卵氣不絕。",
            "又似寒蟬吸曉風，又如老蚌含秋月。",
            "一箇閑人天地間，大笑一聲天地闊。",
            "衣則四時惟一衲，飯則千家可一鉢。",
            "三家村裏弄風狂，十字街頭打鶻突。",
            "一夫一妻將六兒，或行或坐常兀兀。",
            "收來放去任縱橫，即是十方三世佛。",
            "有酒一杯復一杯，有歌一闋復一闋。",
            "日中了了飯三餐，飯後齁齁睡一歇。",
            "放下萬緣都掉脫，脫得自如方快活。",
            "用盡醒醒學得癡，此時化景登晨訣。",
            "時人不會翻筋斗，如饑喫鹽加得渴。",
            "偶然放浪到廬山，身在白蘋紅蓼間。",
            "一登天籟亭前望，黄鶴未歸春雨寒。",
            "心酸世上幾多人，不煉金液大還丹。",
            "忘形養氣乃金液，對景無心是大還。",
            "忘形化氣氣化神，斯乃大道透三關。",
            "絳宮炎炎偃月爐，靈臺寂寂大玄壇。",
            "朱砂乃是赤鳳血，水銀乃是黑龜肝。",
            "金鉛採歸入土釜，木汞飛走居泥丸。",
            "華池正在氣海內，神室正在黄庭間。",
            "散則眼耳鼻舌忙，聚則經絡榮衛閑。",
            "五臟六腑各有神，萬神朝元歸一靈。",
            "一靈是謂混元精，先天後天乾元亨。",
            "聖人採此爲藥材，聚之則有散則零。",
            "晝夜河車不暫停，默契大造同運行。",
            "人人本有一滴金，金精木液各半斤。",
            "二十八宿歸一爐，一水一火須調勻。",
            "一候剛兮一候柔，一爻武兮一爻文。",
            "心天節候定寒暑，性地分野分楚秦。",
            "一日八萬四千里，自有斗柄周天輪。",
            "人將蛻殻陰陽外，不可不煉水銀銀。",
            "但得黄婆來紫庭，金翁姹女即婚姻。",
            "青龍白虎繞金鼎，黄芽半夜一枝春。",
            "九曲江頭飛白雪，崑崙山巔騰紫雲。",
            "丁公默默守玉爐，交媾溫養成胎嬰。",
            "神水沃滅三尸火，慧劍掃除六賊兵。",
            "無中生有一刀圭，糞丸中有蜣蜋形。",
            "誠哉一得即永得，片餉中間可結成。",
            "忽然四大成虛白，不覺一靈升太清。",
            "縱使工夫汞見鉛，不知火候也徒然。",
            "大都要藉周天火，十月聖胎方始圓。",
            "雖結丹頭終耗失，要須火候始凝堅。",
            "動靜存亡宜沐浴，吉凶進退貴抽添。",
            "火力綿綿九轉後，藥物始可成胎仙。",
            "一時八刻一周天，十二時辰準一年。",
            "每自一陽交媾後，功夫煉到六純乾。",
            "精神來往如潮候，氣血盈虛似月魂。",
            "一轂從來三十幅，妙處都由前後弦。",
            "專氣致柔爲至仁，禮義智信融爲仁。",
            "真土歸位爲至真，水火金木俱渾全。",
            "精水神火與意土，煉使魂魄歸其根。",
            "先天一氣今常存，散在萬物與人身。",
            "花自春風鳥自啼，豈知造物天爲春。",
            "百姓日用而不知，氣入四肢徒凋殘。",
            "松竹虛心受氣足，凌霜傲雪長年青。",
            "况人元神本不死，此氣即是黄芽鉛。",
            "老松可少病可健，散者可聚促可延。",
            "心入虛無行火候，內景內象壺中天。",
            "須知一塵一蓬萊，與走一葉一偓佺。",
            "神即火兮氣即藥，心爲爐兮身爲田。",
            "自耕自種自烹煉，一日一粒如黍然。",
            "靈芝一生甘露降，龜蛇千古常相纏。",
            "一朝雷電撼山川，一之則日萬則煙。",
            "日中自有金烏飛，夜夜三更入廣寒。",
            "子子孫孫千百億，爐鼎鷄犬皆登天。",
            "大道三十有二傳，傳到天台有悟真。",
            "四傳復至白玉蟾，眼空四海嗟無人。",
            "偶遇太平興國宮，白髮道士其姓陳。",
            "半生立志學鉛汞，萬水千山徒苦辛。",
            "一朝邂逅廬山下，擺手笑出人間塵。",
            "翠閣對床風雨夜，授以丹法使還元。",
            "人生何似一杯酒，人生何似一盞燈。",
            "蓬萊方丈在何處，青雲白鶴欲歸去。",
            "快活快活真快活，爲君說此末後句。",
            "末後一句親分付，普爲天下學仙者，曉然指出蓬萊路。"
        ],
        "tags": [
            "庐山"
        ],
        "title": "快活歌  其一",
        "id": "13cf61fb-0fbf-4f47-820a-3a012d563d5c"
    },
    {
        "author": "白玉蟾",
        "paragraphs": [
            "破衲雖破破復補，身中自有長生寶。",
            "拄杖奚用巖頭藤，草鞋不用田中藁。",
            "或狂走，或兀坐，或端立，或仰卧。",
            "時人但道我風顛，我本不顛誰識我。",
            "熱時只飲華池雪，寒時獨向丹中火。",
            "饑時愛喫黑龍肝，渴時貪吸青龍腦。",
            "絳宮新發牡丹花，靈臺初生薏苡草。",
            "却笑顔回不爲夭，又道彭鏗未是老。",
            "一盞中黄酒更甜，千篇內景詩尤好。",
            "沒絃琴兒不用彈，無腔曲子無人和。",
            "朝朝暮暮打憨癡，且無一點閑煩惱。",
            "尸解飛昇總是閑，死生生死無不可。",
            "隨緣且喫人間飯，不用繅蠶不種稻。",
            "寒霜凍雪未爲寒，朝饑暮餒禁得餓。",
            "天上想有仙官名，人間不愛真人號。",
            "跨虎金翁是鉛兄，乘龍姹女爲汞嫂。",
            "泥丸宮裏有黄婆，解把嬰兒自懷抱。",
            "神關氣關與心關，三關一簇都穿過。",
            "六賊心如火正焚，三尸膽似天來大。",
            "不動干戈只霎時，破除金剛自搜邏。",
            "一齊縛向火爐邊，碎爲微塵誰斬挫。",
            "而今且喜一粒紅，已覺丁公婚老媼。",
            "當初不信翠虛翁，豈到如今脫關鎖。",
            "葉苗正嫩採歸來，猛火煉之成紫磨。",
            "思量從前早是早，翠虛翁已難尋討。",
            "我今不見張平叔，便把悟真篇駡倒。",
            "從前何知古聖心，慈悲反起兒孫禍。",
            "世人若要煉金丹，只去身中求藥草。",
            "十月工夫慢慢行，只愁火候無人道。",
            "但知進退與抽添，七返九還都性燥。",
            "溪山魚鳥恁逍遥，風月林泉供笑傲。",
            "蓬頭垢衣天下行，三千功滿歸逢島。",
            "或居朝市或居山，或時呵呵自絕倒。",
            "雲滿千山何處尋，我在市廛誰識我。"
        ],
        "title": "快活歌  其二",
        "id": "7caa92b5-d42f-45e7-9ceb-ebd1a8aa7cca"
    },
    {
        "author": "白玉蟾",
        "paragraphs": [
            "我生不信有神仙，亦不知有大羅天。",
            "那堪見人說蓬萊，掩面却笑渠風顛。",
            "七返還丹多不實，往往將謂人虛傳。",
            "世傳神仙能飛昇，又道不死延萬年。",
            "肉既無翅必墜地，人無百歲安可延。",
            "滿眼且見生死俱，死生生死相循旋。",
            "翠虛真人與我言，他所見識大不然。",
            "恐人緣淺賦分薄，自無壽命歸黄泉。",
            "人身只有三般物，精神與氣常保全。",
            "其精不是交感精，廼是玉皇口中涎。",
            "其氣即非呼吸氣，乃知却是太素煙。",
            "其神即非思慮神，可與元始相比肩。",
            "我聞其言我亦怖，且怖且疑且擎拳。",
            "但知即日動止間，一物相處常團圓。",
            "此物根蒂乃精氣，精氣恐是身中填。",
            "豈知此精此神氣，根於父母未生前。",
            "三者未常相返離，結爲一塊太無邊。",
            "人之生死空自爾，此物湛寂何傷焉。",
            "吾將矍然以自思，老者必不虛其言。",
            "是我將有可愛業，渠必以此示言詮。",
            "開禧元年中秋夜，焚香跪地口相傳。",
            "朅爾行持三兩日，天地日月軟如綿。",
            "忽然嚼得虛空破，始知鍾呂皆參玄。",
            "吾之少年早留心，必不至此猶塵緣。",
            "且念八百與三千，雲鶴相將來翩翩。"
        ],
        "title": "必竟恁地歌",
        "id": "d6d5a12f-e733-4936-b6f9-6e1511ee1a7f"
    },
    {
        "author": "白玉蟾",
        "paragraphs": [
            "神仙底事君知否，君若知兮求不苟。",
            "先且回頭自揣量，須量瞞心方開口。",
            "神仙有術非不傳，也要儂家有夙緣。",
            "若也人人皆會得，天機容易向人言。",
            "學道學仙須篤志，堅然一念無疑意。",
            "如是操心無始終，又道辨金將火試。",
            "你們心地荆棘多，善根纔發便成魔。",
            "若能先合神仙意，己分無時也奈何。",
            "心地不明言行惡，做出事來須是錯。",
            "自家無取他無求，思量何似當初莫。",
            "恁地思量本故然，且教自己故心堅。",
            "君看古今得事者，一片靈臺必不然。",
            "未見志人須願見，逢著人時心百變。",
            "何緣傳授有易難，自是玄門未歷鍊。",
            "問你如何不料量，自家窮達任穹蒼。",
            "但且奈心依本分，人言有麝自然香。",
            "玉蟾本是山林客，尋箇好心人難得。",
            "于今且趁草鞋壯，臉似桃紅眼正黑。",
            "玉蟾你也好獃頭，何似拂袖歸去休。",
            "有可度人施設處，便還鍾呂逞風流。",
            "無人知，獨自去，白雲千里不回顧。",
            "依前守取三脚鐺，且把清風明月煮。"
        ],
        "title": "安分歌",
        "id": "6d6eb0c0-37a3-4fef-8524-2a36730ce965"
    },
    {
        "author": "白玉蟾",
        "paragraphs": [
            "柳眼偷看梅花飛，百花頭上東風吹。",
            "壑源春到不知時，霹歷一聲驚曉枝。",
            "枝頭未敢展鎗旗，吐玉綴金先獻奇。",
            "雀舌含春不解語，只有曉露晨煙知。",
            "带露和煙摘歸去，蒸來細搗幾千杵。",
            "捏作月團三百片，火候調勻文與武。",
            "碾邊飛絮捲玉塵，磨下落珠散金縷。",
            "首山黄銅鑄小鐺，活火新泉自烹煮。",
            "蟹眼已沒魚眼浮，壵壵松聲送風雨。",
            "定州紅玉琢花甆，瑞雪滿甌浮白乳。",
            "綠雲入口生香風，滿口蘭芷香無窮。",
            "兩腋颼颼毛竅通，洗盡枯腸萬事空。",
            "君不見孟諫議，送茶驚起盧仝睡。",
            "又不見白居易，餽茶喚醒禹錫醉。",
            "陸羽作茶經，曹暉作茶銘。",
            "文正范公對茶笑，紗帽籠頭煎石銚。",
            "素虛見雨如丹砂，點作滿盞菖蒲花。",
            "東坡深得煎水法，酒闌往往覓一呷。",
            "趙州夢裏見南泉，愛結焚香瀹茗緣。",
            "吾儕烹茶有滋味，華池神水先調試。",
            "丹田一畝自栽培，金翁姹女採歸來。",
            "天爐地鼎依時節，煉作黄芽烹白雪。",
            "味如甘露勝醍醐，服之頓覺沉痾甦。",
            "身輕便欲登天衢，不知天上有茶無。"
        ],
        "title": "茶歌",
        "id": "0acc8eaf-291a-42fe-9545-f3c81335f592"
    },
    {
        "author": "白玉蟾",
        "paragraphs": [
            "烏飛金，兔走玉，三界一粒粟。",
            "山河大地幾年塵，陰陽顛倒入玄谷。",
            "人生石火電光中，數枚客鵲枝頭宿。",
            "桑田滄海春復秋，乾坤不放坎離休。",
            "九天高處風月冷，神仙肚裏無閑愁。",
            "世間學仙者，胸襟變清雅。",
            "丹經未讀望飛昇，指影談空相誑嚇。",
            "有時馳騁三寸舌，或在街頭佯做啞。",
            "正中恐有邪，真裏須辨假。",
            "若是清虛冷澹人，身外無物赤灑灑。",
            "都來聚氣與凝神，要鍊金丹賺幾人。",
            "引賊入家開寶藏，不知身外更藏身。",
            "身外有身身裏覓，沖虛和氣一壺春。",
            "生擒六賊手，活嚼三尸口。",
            "三尸六賊本來無，盡從心裏忙中有。",
            "玉帝非惟惜詔書，且要神氣相保守。",
            "此神此氣結真精，喚作純陽周九九。",
            "此時方曰聖胎圓，萬丈崖頭翻筋斗。",
            "鉛汞若糞土，龍虎如鷄狗。",
            "白金黑錫幾千般，水銀朱砂相鼓誘。",
            "白雪黄芽自無形，華池神水無泉溜。",
            "不解回頭一著子，衝風冒雨四方走。",
            "四方走，要尋師，尋得邪師指授時，迷迷相指可憐伊。",
            "大道不離方寸地，工夫細密有行持。",
            "非存思，非舉意，非是身中運精氣。",
            "一關要鎖百關牢，轉身一路真容易。",
            "無心之心無有形，無中養就嬰兒靈。",
            "學仙學到嬰兒處，月在寒潭靜處明。",
            "枯木生花却外香，海翁時與白鷗盟。",
            "片餉工夫容易做，大丹只是片時成。",
            "執著奇言並怪語，萬千譬喻今如許。",
            "生也由他死由他，只要自家做得主。",
            "空中雲，也可縛。",
            "水中月，也可捉。",
            "身心兩個字，是火也是藥。",
            "龜蛇烏兔總閑言，夫婦男女都颺却。",
            "君不見虛無生自然，自然生一氣。",
            "一氣結成物，氣足分天地。",
            "天地本無心，二氣自然是。",
            "萬物有榮枯，大數有終始。",
            "會得先天本自然，便是性命真根蒂。",
            "道德五千言，陰符三百字。",
            "形神與性命，身心與神氣。",
            "交媾成大寶，即是金丹理。",
            "世人多執著，權將有作歸無作。",
            "猛烈丈夫能領畧，試把此言閑處嚼。",
            "若他往古聖賢人，立教化人俱不錯。",
            "况能驀直逕路行，一條直上三清閣。",
            "三清閣下一團髓，晝夜瑶光光爍爍。",
            "雲谷道人仙中人，骨氣秀茂真磊落。",
            "年來多被紅塵縛，六十四年都是錯。",
            "刮開塵垢眼豁開，長嘯一聲歸去來。",
            "神仙伎倆無多子，只是人間一味呆，忽然也解到蓬萊。",
            "武夷散人與君說，見君真個神仙骨。",
            "我今也不鍊形神，或要放顛或放劣。",
            "寒時自有丹田火，饑時只喫瓊湖雪。",
            "前年仙師寄書歸，道我有名在金闕。",
            "閑名落世收不迴，而今心行尤其乖。",
            "那堪玉帝見憐我，詔我歸時未肯哉。"
        ],
        "title": "大道歌",
        "id": "1fb39272-28be-4cab-ab9b-537ee1682206"
    },
    {
        "author": "白玉蟾",
        "paragraphs": [
            "不興飲盡孫權酒，正欲畫屏筆脫手。",
            "一點凝墨狀生蠅，剔之不飛心始驚。",
            "獻之興來拈起筆，筆如解飛自鈎掣。",
            "戲染松烟作牸牛，脫似偃角眠沙丘。",
            "蕭賁深得鶴三昧，胸中不與造化礙。",
            "一幅素絹如片天，雪翎欲起凌蒼烟。",
            "僧繇醉後齁齁睡，睡起濡墨作石塊。",
            "擘山裂巖而拏雲，或如伏虎如露拳。",
            "愷之畫蘭藏玉笥，開而視之已飛去。",
            "安得翠葉成寒叢，四景常使飄春風。",
            "聞道南齊宇文煥，精筆妙墨掃蘆鴈。",
            "低頸吸水昂頸飛，髣象荷枯沙瘦時。",
            "唐有處士吳道元，丹青之餘多畫猿。",
            "狀出抱子落寒泉，又如彎弓遶樹奔。",
            "季成畫虎常作怒，鬼神不敢正眼覷。",
            "但見紙上生猙獰，開口解嘯風悲鳴。",
            "葉公好龍故學畫，不覺心孔開一罅。",
            "紙上筆畫方似龍，風鬐浪鬣來爭雄。",
            "韓幹畫馬得滋味，霜蹄巧作追風勢。",
            "可憐張口嘶無聲，只惜風稜瘦骨成。",
            "江頭細草爲誰綠，只有風煙相管束。",
            "阮瞻收拾草精神，筆端與草私爲春。",
            "畫魚古有康靈叔，擲頭擺尾萬鱗足。",
            "紅鱨紫鯉成隊行，躍碎琉璃跳上冰。",
            "仁老胸中有雪月，畫出梅花更清絕。",
            "魯直嗅之嫌無香，幻出江南煙水鄉。",
            "張臻虛心而學竹，風雨瀟瀟生錦軸。",
            "風枝雨幹欲化龍，不堪裁杖扶葛洪。",
            "錢覲畫松掃煙雨，松梢鶴立飛不去。",
            "凌風傲雪冷幾時，翠色不改常清奇。",
            "王維筆下多山水，千山萬水一彈指。",
            "萬頃玻瓈碧欲流，千層翡翠波上浮。",
            "有時畫出幾枯木，一片落霞間飛鶩。",
            "有時畫出古澗泉，浪花滾滾人不聞。",
            "有時花落鳥啼處，正是千林俵秋雨。",
            "有時日暮鴉鳴時，煙際鍾聲催月遲。",
            "有時移却瀟湘岸，移入洞庭彭蠡畔。",
            "有時掇過天台山，相對鴈蕩煙雨寒。",
            "古人去後無人學，學者往往得皮殻。",
            "鬼神却易狗馬難，匠世未能窺一班。",
            "見君丹青與水墨，筆下剜出心中畫。",
            "一發纔精百發精，留取後世不死名。"
        ],
        "tags": [
            "洞庭湖"
        ],
        "title": "畫中衆仙歌",
        "id": "16ce4afe-0936-42cd-8ae5-3121c986ab5e"
    },
    {
        "author": "白玉蟾",
        "paragraphs": [
            "笑携藜杖倚寒松，現世神仙一拙翁。",
            "冠簡投關離玉闕，天人推出鎮琳宮。",
            "身居星弁霞裾上，心在煙都月府中。",
            "豈是摩挲令髮黑，不須服餌自顔紅。",
            "百年贏得十分訥，萬事算來俱是空。",
            "解織蜘蛛空結網，能言鸚鵡被樊籠。",
            "閑將世味閑中嚼，靜把天機靜處窮。",
            "學巧不如藏巧是，忘機不與用機同。",
            "虛空不語虛空廣，造化無聲造化公。",
            "六賊奈人閑不得，十魔見我懶相攻。",
            "凝神多得佯呆力，養氣無非守口功。",
            "欲雨只消呼瀣沆，要雷畧目召豐隆。",
            "人間若也不容住，學騎白鶴乘天風。"
        ],
        "title": "拙庵",
        "id": "efc1634a-7de4-48fb-90cd-7594538d5be3"
    },
    {
        "author": "白玉蟾",
        "paragraphs": [
            "我尋屏跡到猿啼，雲滿山前花滿溪。",
            "高峰壁立七十二，風生兩腋天可梯。",
            "煉師兩鬢東風黑，紺天不流月光白。",
            "簷牙咬雨昨已晴，松幄張空夜瑟瑟。",
            "興濃抱石玄以輕，得意七絃橫玉繩。",
            "膝頭指弄響玲玲，燦然奪目三十星。",
            "初如雨滴芭蕉夜，久坐梧桐猿嘯罷。",
            "宛然幽澗聽鳴泉，偶雜修篁戛清夏。",
            "先疑易水渡荆軻，已轉似勸無渡河。",
            "美人金帳別項籍，壯士鐵笛吹孟婆。",
            "不然雙雉兩南北，或者婦牽蘇武服。",
            "絃中何似湘妃怨，指下爲甚明妃哭。",
            "又非林下感蠨蛸，更匪胡笳叫晚秋。",
            "自然鴈聲下遥塞，忽覺蟬噪過南樓。",
            "君休彈終我畏聽，滿懷今古興亡病。",
            "蒼梧雲愁虞舜遠，鼎湖雲出軒轅冷。",
            "一聲一聲復一聲，不管世間銀髮生。",
            "彈盡天涯夕陽影，又向山中彈月明。",
            "胡長卿，去已久，韓飛瓊，無此手。",
            "玉帝聞未曾，人間空白首。",
            "柳花霏霏滿江城，城外海棠紅淚傾。",
            "恐君餘思更未已，爲我春晝聞晴鶑。"
        ],
        "title": "聽趙琴士鳴弦",
        "id": "98a6c5f6-b7d8-49e6-9ebd-ea64dc05c55e"
    },
    {
        "author": "白玉蟾",
        "paragraphs": [
            "蓬萊三山壓弱水，鳥飛不盡五雲起。",
            "紫麟曉舞丹丘雲，白鹿夜嚙黄芽蘂。",
            "浩浩神風碧無涯，長空粘水三千里。",
            "中有一洞名方壺，玉顔仙翁不知幾。",
            "上帝賜以英瓊瑶，縫芝緝槲佩蘭芷。",
            "戲吹雲和下朱塵，還煉五雲長不死。",
            "丹砂益駐長虹容，玉石弗礪愈白齒。",
            "醉飛罡步躡星辰，時把葫蘆梏鬼神。",
            "早曾探出天地根，寸田尺宅安崑崙。",
            "安知我即劉晨孫，不復更覓桃花源。",
            "或者即是劉戽身，豈復別尋會仙村。",
            "一閉目頃游六合，坐裏汗漫詣渾淪。",
            "何必裹糧圓嶠外，寧又遠泛閬風津。",
            "雲屏煙障只笑傲，煙猿露鶴與相親。",
            "君不見剛風浩氣截碧落，上嚴天關九屏惡，俯視萬方萬聚落。",
            "絲長歲月能幾時，米大功名安用爲。",
            "不將世界寄一粟，便請芥子納須彌。",
            "初從螺江問草屧，已判此身輕似葉。",
            "及其流湘過衡嶽，一笑江山闊如楪。",
            "如今坐斷煙霞窩，已誦東皇太乙歌。",
            "不作竹宮桂館夢，奈此四海黄冠何。",
            "夜來坐我酌桂醁，不敢起舞賓雲曲。",
            "何年踏踏去方壺，我欲騎風後相逐。"
        ],
        "title": "贈方壺高士",
        "id": "cb3e8427-eaef-4c10-a188-acf663832778"
    },
    {
        "author": "白玉蟾",
        "paragraphs": [
            "瓠巴騎鯨上天去，伯牙成連亦千古。",
            "淺世斷無鍾子期，弦中妙意爲誰舉。",
            "春風春雨滿瀟湘，人在蓬窗閉竹房。",
            "竹裏鵑啼喉舌冷，花間鶑宿夢魂香。",
            "客從漓沅下衡岳，滿懷詩愁無處著。",
            "請君拂去水晶塵，瀹茗一了撫然作。",
            "道人問予若爲情，伊絃凄兮余莫聽。",
            "一春十病九困酒，三月都無二日晴。",
            "俛首沉吟聲一曲，吟扭一罷撚撥續。",
            "初如雪泉嗽鳴玉，已轉忽如雨簌簌。",
            "於中亦有蠨蛸鳴，倏忽變作冷猿聲。",
            "始疑荆軻渡易水，乃是湘妃夜涕零。",
            "昔從撫斷南風了，羑里幽人始能曉。",
            "可嘆壇中苦杏花，山高水寒即聲杳。",
            "道人此意非人間，笑詠洞章鏘佩環。",
            "能令鳳舞下丹漢，雲裏大地垂頭看。",
            "世間鷄蟲互得失，只好牧羊坐花石。",
            "何爲兒女謾昵昵，候蟲時鳴徒戚戚。",
            "輸君朝朝在翠微，鶴已睡去人不知。",
            "笑思古今一俯仰，彈到千山月落時。",
            "君知否，梧桐枝上雙燕語，盡將萬事等風絮。",
            "琴中日月何翛閑，肯使事逐孤鴻度。"
        ],
        "title": "贈蓬壺丁高士琴",
        "id": "082e50d9-c33c-41df-949f-f07874737347"
    },
    {
        "author": "白玉蟾",
        "paragraphs": [
            "笑携魏王大瓠落，往觀洞庭張帝樂。",
            "醉騎八風訪廣漠，九天之上無南岳。",
            "我尋九貢誚冥寞，亂雲深中湧樓閣。",
            "玉帝苦詔陳興明，雙童前吹紫鸞笙。",
            "尹君道全驂後塵，先殿後衛森火鈴。",
            "皓首惠度其姓陳，却立虹橋叫霜鷹。",
            "施友粲然索天笑，露冷松寒月華皎。",
            "無人爲呼張法要，萬山猿啼夜虎嘯。",
            "張復有若如珍少，煉得身形成鶴瘦。",
            "我今只憶徐靈期，嗽煉華池灌玉芝。",
            "天柱峯頭鳳鄧鬰，旦旦黄芽飼白龜。",
            "玉仙靈輿昔無期，想跨九鳳衣羽衣。",
            "香火在帝去已久，玉笥亦九門亦九。",
            "壇上仙翁何仙良，爲問渺茫再來否。",
            "朝粵暮梧儻可到，泠然來此同樓居。"
        ],
        "tags": [
            "洞庭湖"
        ],
        "title": "南岳九真歌題壽寧沖和閣",
        "id": "d0e876cb-8415-4c4f-bec8-b9b33808a0e8"
    },
    {
        "author": "白玉蟾",
        "paragraphs": [
            "山前浩歌覺聲乾，長嘯直入碧雲間。",
            "梅窗主人携百壺，一夜談話秋雨寒。",
            "燈紅吐出玉蟲巧，道人大嘯拍床吼。",
            "連榻隠南吳庚契，要看紙上生蛇走。",
            "停杯撐眼發詩顛，橫捉一筆半欲眠。",
            "笑把崑崙蘸滄海，寫出新詞數萬篇。"
        ],
        "title": "夜宴清勝軒醉吟呈倪梅窗吳道士隠南",
        "id": "5152b363-5804-401b-9a59-a5ca004a5792"
    },
    {
        "author": "白玉蟾",
        "paragraphs": [
            "滿林幽竹夜來風，南極一點飛寒空。",
            "玉爐異香繞琳宮，此間知有神仙翁。",
            "清勝軒中頗幽絕，白鬚道士持檀笏。",
            "眉毛掀起溪上雲，眼光爍破峯頭月。",
            "瓊房壁上掛瑶琴，把劍舞罷千古心。",
            "蓬萊一別醉吹笛，今日一見歌長吟。",
            "天祇呵道綠煙起，滿前王趙皆珠履。",
            "倦虬縮尾青蛇死，彈指傾倒天河水。",
            "砂篆一揮走神鬼，雷電霹靂動天地。",
            "信知妙用古所無，猶未收拾歸天衢。",
            "月冷風清白鶴唳，寶旛飛霞繞玉壺。",
            "武夷散人好詩酒，昔者見君今番又。"
        ],
        "title": "題清勝軒",
        "id": "37a47cb6-fae4-4ee2-9ff1-11477edfb904"
    },
    {
        "author": "白玉蟾",
        "paragraphs": [
            "寒煙瑣斷梵王家，一篆博山飛冷蛇。",
            "滿天秋雨落瓊花，清溪漲綠浸平沙。",
            "老松壓石巖爭聳，青蘿拽樹牽雲遮。",
            "竹根倒出烏翅斜，夜半寒風攪宿鴉。",
            "木魚喚粥蝴蝶醒，巖頭殘月沉丹井。"
        ],
        "title": "仙巖金仙閣",
        "id": "77ab330f-c9aa-46f6-931b-2d33f398e2ed"
    },
    {
        "author": "白玉蟾",
        "paragraphs": [
            "天不欲留春，東君暗歸去。",
            "碧梧枝上看，瀟瀟風送雨。"
        ],
        "title": "雷怡真小隠送春",
        "id": "27b9285b-d0c3-4614-833d-a23df6b25b05"
    },
    {
        "author": "白玉蟾",
        "paragraphs": [
            "雲爲山積翠，雨倩草添青。",
            "一覺南柯夢，俄然鳥喚醒。"
        ],
        "title": "旅邸睡起",
        "id": "72fc93ad-f034-49c1-b17f-8953f414b884"
    },
    {
        "author": "白玉蟾",
        "paragraphs": [
            "麈尾清虛語，銅爐起澹煙。",
            "嶺頭猿叫罷，月落碧潭圓。"
        ],
        "title": "仙巖無塵軒",
        "id": "d6f6b3e5-2746-4725-b124-8c0f5decd808"
    },
    {
        "author": "白玉蟾",
        "paragraphs": [
            "昔在青華第一宮，祇緣醉後怒騎龍。",
            "傾翻半滴金瓶水，不覺人間雨發洪。"
        ],
        "title": "曲肱詩  其一",
        "id": "80ffda7a-a005-4b32-8366-e7a99e1afb69"
    },
    {
        "author": "白玉蟾",
        "paragraphs": [
            "玉皇有敕問神霄，誰去騎龍亂作妖。",
            "自別雷城一迴首，人間天上已相遼。"
        ],
        "title": "曲肱詩  其二",
        "id": "15205b4f-fc3a-490c-ba28-c7cc2c2a7da3"
    },
    {
        "author": "白玉蟾",
        "paragraphs": [
            "謫君塵世意徘徊，煉盡金丹待鶴來。",
            "歸去神霄朝玉帝，依前命我掌風雷。"
        ],
        "title": "曲肱詩  其三",
        "id": "f27b9da5-ea2e-4129-9c30-1ce9818e713d"
    },
    {
        "author": "白玉蟾",
        "paragraphs": [
            "五雷深鎖玉清宮，白鶴呼風唳碧空。",
            "說著這般辛苦處，三千玉女蹙眉峯。"
        ],
        "title": "曲肱詩  其四",
        "id": "37760941-19d1-4910-afeb-cc37ab21fe8f"
    },
    {
        "author": "白玉蟾",
        "paragraphs": [
            "太乙天皇謁紫清，翠娥百萬擁雲軿。",
            "當時不合抬頭看，忽見天丁叱火鈴。"
        ],
        "title": "曲肱詩  其五",
        "id": "c17ef68a-72f1-40e8-b3e1-bcb1c569f4d0"
    },
    {
        "author": "白玉蟾",
        "paragraphs": [
            "我不生嗔怨玉皇，翠娥無復舞霓裳。",
            "如何天上神仙女，染污清都一散郎。"
        ],
        "title": "曲肱詩  其六",
        "id": "fa75f3a1-93af-4498-9140-154495a2b904"
    },
    {
        "author": "白玉蟾",
        "paragraphs": [
            "夢斷南柯覺昨非，因緣盡處兩分飛。",
            "寒松空鎖翠娥夢，我獨于今未得歸。"
        ],
        "title": "曲肱詩  其七",
        "id": "db6c7894-05ed-4372-a1a4-a832d154fa15"
    },
    {
        "author": "白玉蟾",
        "paragraphs": [
            "玉府官僚無甚人，上皇憐我最辛勤。",
            "忽然詔下催歸去，猿叫萬山空白雲。"
        ],
        "title": "曲肱詩  其八",
        "id": "f50fbec6-200b-40d4-8dd3-b3f91fea9c90"
    },
    {
        "author": "白玉蟾",
        "paragraphs": [
            "瑶池王母宴群仙，兩部笙歌簇綺筵。",
            "誤取一枚仙李喫，又來人世不知年。"
        ],
        "title": "曲肱詩  其九",
        "id": "f83a1c99-3691-44ed-84c0-ab7b5059c7ca"
    },
    {
        "author": "白玉蟾",
        "paragraphs": [
            "我到人間未百年，恰如頃刻在三天。",
            "向來我本雷霆吏，今更休疑作甚仙。"
        ],
        "title": "曲肱詩  其一○",
        "id": "101ccc07-5132-416e-9f94-c10241eaae3a"
    },
    {
        "author": "白玉蟾",
        "paragraphs": [
            "往昔逍遥在太華，朝餐玉乳看瓊花。",
            "當年身著六銖服，不識人間有苧麻。"
        ],
        "title": "曲肱詩  其一一",
        "id": "295c317a-a886-4a81-9048-810e2cb1ddc0"
    },
    {
        "author": "白玉蟾",
        "paragraphs": [
            "做到天仙地位時，三遭天譴落天墀。",
            "却嫌天上多官府，且就人間洞府嬉。"
        ],
        "title": "曲肱詩  其一二",
        "id": "cad942a3-5057-4676-958b-056f709dcbf4"
    },
    {
        "author": "白玉蟾",
        "paragraphs": [
            "白雲隨我見天台，又趁金華路上迴。",
            "棲鳳亭中留不去，武夷山下野猿哀。"
        ],
        "title": "曲肱詩  其一三",
        "id": "bddb00ac-2863-47ff-93c7-6f6bc6465aee"
    },
    {
        "author": "白玉蟾",
        "paragraphs": [
            "說與清風明月知，揚州有鶴未能騎。",
            "夜來五鳳樓前看，天上白雲空自飛。"
        ],
        "title": "曲肱詩  其一四",
        "id": "2388b3b2-e80a-4046-83c5-550cd4b0e04f"
    },
    {
        "author": "白玉蟾",
        "paragraphs": [
            "跣足蓬頭破衲衣，悶來飲酒醉吟詩。",
            "廛中走遍無人識，我是東華大帝兒。"
        ],
        "title": "曲肱詩  其一五",
        "id": "830af1a9-b719-4633-a0f0-ac26937381c7"
    },
    {
        "author": "白玉蟾",
        "paragraphs": [
            "這回空過二十年，肉重不能飛上天。",
            "抖擻衲頭還自笑，囊中也沒一文錢。"
        ],
        "title": "曲肱詩  其一六",
        "id": "42cd147a-3446-4eb7-83bf-0d6699888f93"
    },
    {
        "author": "白玉蟾",
        "paragraphs": [
            "我有隨身一顆珠，見時似有覓時無。",
            "金鷄叫罷無人見，月射寒光滿太虛。"
        ],
        "title": "曲肱詩  其一七",
        "id": "3a3725dc-ad17-4f3d-ab2b-c726a1295493"
    },
    {
        "author": "白玉蟾",
        "paragraphs": [
            "不識看經不坐禪，饑來喫飯困來眠。",
            "玉皇若不開青眼，却是凡夫骨未仙。"
        ],
        "title": "曲肱詩  其一八",
        "id": "51097133-2085-465b-b9d7-44774e3e9146"
    },
    {
        "author": "白玉蟾",
        "paragraphs": [
            "不把雙眸看俗人，五湖四海一空身。",
            "洞天深處無人到，溪上桃花幾度春。"
        ],
        "title": "曲肱詩  其一九",
        "id": "d7789518-dc10-4d06-83fa-cedf0d2b2ed3"
    },
    {
        "author": "白玉蟾",
        "paragraphs": [
            "桑田變海海成田，這話教人信也難。",
            "只有一般輸我處，君王未有此清閑。"
        ],
        "title": "曲肱詩  其二○",
        "id": "1e2dfaef-4c56-4c8c-8d87-3426611c7072"
    },
    {
        "author": "白玉蟾",
        "paragraphs": [
            "悶來愛竹把花嫌，無事看山高捲簾。",
            "好鳥一聲飛過簷，清風著力送銀蟾。"
        ],
        "title": "題胡運幹別墅  其一",
        "id": "73cfd34a-78c6-4acd-9011-12800578c756"
    },
    {
        "author": "白玉蟾",
        "paragraphs": [
            "博山一炷小蛇寒，無人獨自坐蒲團。",
            "柴門却倩冷風關，簷外白雲時往還。"
        ],
        "title": "題胡運幹別墅  其二",
        "id": "cd07fde9-793a-4644-b0a2-a0c339b66645"
    },
    {
        "author": "白玉蟾",
        "paragraphs": [
            "汝叔做盡死模樣，雪裏出來無意况。",
            "頼有當年花一籃，至今推與閑和尚。"
        ],
        "title": "詠韓湘",
        "id": "08513c83-6a0f-4aa9-b4d1-6b5ef6eca637"
    },
    {
        "author": "白玉蟾",
        "paragraphs": [
            "夜靜乘凉坐水亭，草頭隠映見孤螢。",
            "瞥然飛過銀塘面，俯仰浮光幾點星。"
        ],
        "title": "孤螢",
        "id": "60e00ee0-adbc-4bb1-b2dd-5bc73504f968"
    },
    {
        "author": "白玉蟾",
        "paragraphs": [
            "風吹玉露洗銀河，爽氣平分桂影高。",
            "把笛倚樓人不寢，此心直擬數秋毫。"
        ],
        "title": "中秋月  其一",
        "id": "69501f9a-fd64-4406-8b7a-de91a3baa796"
    },
    {
        "author": "白玉蟾",
        "paragraphs": [
            "錢唐江上雪飛花，人在天邊泛海槎。",
            "烏鵲一聲星斗落，姮娥梳洗去誰家。"
        ],
        "title": "中秋月  其二",
        "id": "51e27e87-cf5f-4a62-907b-35972c74bff3"
    },
    {
        "author": "白玉蟾",
        "paragraphs": [
            "天地山河作織機，百花如錦柳如絲。",
            "虛空白處做一疋，日月雙梭天外飛。"
        ],
        "title": "織機",
        "id": "e6195075-f0c5-4233-beee-39c76ed858ac"
    },
    {
        "author": "白玉蟾",
        "paragraphs": [
            "山鎖曉煙迷紫翠，花凝宿雨間青紅。",
            "快帆幸自泛秋綠，乞與一篙東去風。"
        ],
        "title": "舟行",
        "id": "00137c49-0f9f-488f-a1f9-1b94b202cd84"
    },
    {
        "author": "白玉蟾",
        "paragraphs": [
            "三四聲猿叫落月，六七竿竹呼起風。",
            "夜靜無人知此味，還他方丈拙庵翁。"
        ],
        "title": "上清宮方丈後亭",
        "id": "deee4f13-d82f-4697-a49e-8e789fdc13bc"
    },
    {
        "author": "白玉蟾",
        "paragraphs": [
            "延陵大士詩中虎，接武黄陳肩李杜。",
            "無鹽爭敢陋西施，也向雷門聲布鼓。"
        ],
        "title": "贈吳道士",
        "id": "4627b730-6b09-46cc-b98c-39233f92cd81"
    },
    {
        "author": "白玉蟾",
        "paragraphs": [
            "汞虎鉛龍煉氣神，黄芽昨夜一枝春。",
            "刀圭底事如何會，伏虎朱砂匱水銀。"
        ],
        "title": "贈何道人",
        "id": "b15f21c3-ebd1-4032-b034-f1aa67cae6b6"
    },
    {
        "author": "白玉蟾",
        "paragraphs": [
            "清河知堂武當來，左日右月雙眼開。",
            "高卧雲堂留夢醒，笑騎白鶴歸蓬萊。"
        ],
        "title": "贈張知堂",
        "id": "5ce3a657-289f-4374-b9c9-b26a8643e400"
    },
    {
        "author": "白玉蟾",
        "paragraphs": [
            "凝神爽氣煉金丹，七返從來有七還。",
            "昨夜一聲雷霹靂，不知人已在泥丸。"
        ],
        "title": "贈雲谷孔全道",
        "id": "e94b2ab2-48b4-4c09-b985-fd8c7f54049e"
    },
    {
        "author": "白玉蟾",
        "paragraphs": [
            "棄儒爲見儒多誤，學道緣吾道化賢。",
            "且把功名權架閣，抱琴隨我去修仙。"
        ],
        "title": "贈葆元",
        "id": "139c55f7-ca75-4087-9e98-7cec79d9fb69"
    },
    {
        "author": "白玉蟾",
        "paragraphs": [
            "其青節如竹之青，其白氣如梅之白。",
            "有時抱至假山邊，被人喚作謫仙客。"
        ],
        "title": "贈薛氏繩歌",
        "id": "784056ce-17db-4d27-95df-3d7660c4ef69"
    },
    {
        "author": "白玉蟾",
        "paragraphs": [
            "麟角獨異鳳毛輕，得龍之秀龜之青。",
            "麟鳳龜龍謂四靈，爾曹骨氣同崢嶸。"
        ],
        "title": "贈薛氏振歌",
        "id": "67f9441b-7ea4-4dd3-83cb-c19331ee60c4"
    },
    {
        "author": "白玉蟾",
        "paragraphs": [
            "汞鉛不在身中取，龍虎當於意外求。",
            "會得這些真造化，何愁不曉煉丹頭。"
        ],
        "title": "與趙寺丞",
        "id": "aeef3c11-fe6f-4043-857b-7d7ef4bb1baf"
    },
    {
        "author": "白玉蟾",
        "paragraphs": [
            "夜雨洗開千翡翠，春風撼碎萬琅玕。",
            "滿林鴉鵲卧明月，鐵笛一聲煙正寒。"
        ],
        "title": "題潘察院竹園壁",
        "id": "e8973837-acc4-41e9-9d78-e845bbaa6520"
    },
    {
        "author": "白玉蟾",
        "paragraphs": [
            "桃花落地雨漫漫，子乃擔簦過萬山。",
            "臨別有些無盡意，篇詩送子到崇安。"
        ],
        "title": "贈徐翔卿之別",
        "id": "39780862-7c8d-45c8-9a91-a6883f8a6ef1"
    },
    {
        "author": "白玉蟾",
        "paragraphs": [
            "封到半天煙靄間，一卷仙書一粒丹。",
            "城南城北無老樹，又吹竹笛過前山。"
        ],
        "title": "題莫干山",
        "id": "e284e4fc-8780-4fcb-9a41-457ca5a4b7d3"
    },
    {
        "author": "白玉蟾",
        "paragraphs": [
            "洞賓踢碎金葫蘆，夜半姮娥下蘂珠。",
            "但見滿天盡角角，不知春去鬼揶揄。"
        ],
        "title": "題胡子山林檎坡",
        "id": "415000c9-c4de-4332-9c25-eef67ad19262"
    },
    {
        "author": "白玉蟾",
        "paragraphs": [
            "無爭之棋兩三局，自勸之酒一二杯。",
            "但且任麽隨俗過，丹成雲鶴自然來。"
        ],
        "title": "題鄭通妙方丈",
        "id": "4eee1576-d1d4-4ed9-82bb-0882a3a61ea5"
    },
    {
        "author": "白玉蟾",
        "paragraphs": [
            "青女懷中釀雪方，雪兒爲麯露爲漿。",
            "一朝雪熟飛廉醉，酘得東風一夜狂。"
        ],
        "title": "詠雪",
        "id": "c0fe1d30-0398-4430-bcd6-4460c2b1ce7c"
    },
    {
        "author": "白玉蟾",
        "paragraphs": [
            "日射新苔鑄綠錢，山聳花屏草刺氈。",
            "剩把苔錢買風月，山屏低擁草氈眠。"
        ],
        "title": "題凝翠閣",
        "id": "e8d249ed-8056-44bd-a961-9c9fa745c7f8"
    },
    {
        "author": "白玉蟾",
        "paragraphs": [
            "修爵固當修天爵，選官何似選天官。",
            "青騶走遍皇都易，白鶴飛來絳闕難。"
        ],
        "title": "贈黄亭虞丈",
        "id": "4f712e71-9752-40f0-8bab-ba78bed69c96"
    },
    {
        "author": "白玉蟾",
        "paragraphs": [
            "製錦堂前萬事閑，掉頭來入武夷山。",
            "當年种放如能學，白鶴青雲也不難。"
        ],
        "title": "贈陳孔目",
        "id": "31b33777-94cd-40ac-bcd8-ae200e8b4091"
    },
    {
        "author": "白玉蟾",
        "paragraphs": [
            "炯炯雙眸古老錐，手提向上大鉗鎚。",
            "驀然尋著鍾離老，捉住長髯問是誰。"
        ],
        "title": "贈陳先生  其一",
        "id": "ba2b66e8-f155-4d42-97ba-c6440a09d04c"
    },
    {
        "author": "白玉蟾",
        "paragraphs": [
            "木人手裏揮泥劍，石女頭邊带鐵花。",
            "龍漢元年冬上巳，相逢一盞趙州茶。"
        ],
        "title": "贈陳先生  其二",
        "id": "79ebbf3b-54c2-4929-b730-a8fe3d9c7e0f"
    },
    {
        "author": "白玉蟾",
        "paragraphs": [
            "翻身趯倒玉葫蘆，神水華池一夜枯。",
            "驀地夜行見月影，水晶盤裏走明珠。"
        ],
        "title": "贈陳先生  其三",
        "id": "c55f819b-dcf3-4b42-8d3a-9541039f21bd"
    },
    {
        "author": "白玉蟾",
        "paragraphs": [
            "雲錦山前鍊大丹，六天魔魅骨毛寒。",
            "一從飛鶴歸玄省，烟雨瀟瀟玉局壇。"
        ],
        "title": "贊歷代天師 第一代祖師正一靜應真君諱道陵字輔漢",
        "id": "6331aad6-d3bf-410d-9490-f0b37850bd9d"
    },
    {
        "author": "白玉蟾",
        "paragraphs": [
            "光和初載大丹成，有甚工夫事漢靈。",
            "夜半玉輿飛紫露，春風春雨滿陽平。"
        ],
        "title": "贊歷代天師 第二代嗣師諱衡字靈真",
        "id": "d915725b-d560-467c-ba1a-24970fe4780b"
    },
    {
        "author": "白玉蟾",
        "paragraphs": [
            "笑把銅章尹漢中，隠山斗米顯神功。",
            "魏兵四畔臨河岸，彈指波心萬丈峯。"
        ],
        "title": "贊歷代天師 第三代系師諱魯字公期",
        "id": "5e81b367-90ce-4311-9794-bf8260cb2171"
    },
    {
        "author": "白玉蟾",
        "paragraphs": [
            "鄱陽策杖抵巖巔，舊有丹爐鎖暮煙。",
            "今古一雙龍虎石，侍郎仙去是何年。"
        ],
        "title": "贊歷代天師 第四代諱滋字元微",
        "id": "2ddc448f-5a32-4796-afe0-00dbbbe08854"
    },
    {
        "author": "白玉蟾",
        "paragraphs": [
            "數千里外露陽神，丹竈灰寒結紫雲。",
            "兩虎歸林人不見，數枝茵草鶴穿墳。"
        ],
        "title": "贊歷代天師 第五代諱昭成字道融",
        "id": "5e2aaacb-3fe5-4e83-98f1-6629d40992bc"
    },
    {
        "author": "白玉蟾",
        "paragraphs": [
            "丹書玉札隠琅函，雲幾飛空鶴幾驂。",
            "告別門人歸去後，夜來素月落寒潭。"
        ],
        "title": "贊歷代天師 第六代諱椒字德馨",
        "id": "ba68673a-ba79-4396-8172-8b8ce979e2f0"
    },
    {
        "author": "白玉蟾",
        "paragraphs": [
            "當年辟穀煉仙丹，召雨呼雷譬似閑。",
            "四海有人膺寶籙，笑携筇去鶴鳴山。"
        ],
        "title": "贊歷代天師 第七代諱仲回字德昌",
        "id": "5681ed40-ae71-41ee-b1a5-1a53653f4901"
    },
    {
        "author": "白玉蟾",
        "paragraphs": [
            "丹篆纔書泣鬼神，年踰九十脫紅塵。",
            "至今巖上結廬處，夜半鳳凰棲綠筠。"
        ],
        "title": "贊歷代天師 第八代諱迥字彥超",
        "id": "b9f0072b-e78a-4653-bfda-030cf6ea678e"
    },
    {
        "author": "白玉蟾",
        "paragraphs": [
            "上饒山水甲江南，一錫橫飛欲結庵。",
            "忽遇至人煙靄外，歸來無語隠松巖。"
        ],
        "title": "贊歷代天師 第九代諱符字德信",
        "id": "3a4ac19d-94d8-42fe-a37a-32ba8d1bf6a8"
    },
    {
        "author": "白玉蟾",
        "paragraphs": [
            "滿室神光夜欲闌，靈丹吐出掌中看。",
            "當時鶴唳佳城外，空有霓裳掩玉棺。"
        ],
        "title": "贊歷代天師 第十代諱子祥字鱗伯",
        "id": "59213da6-197f-4d78-bfab-82cc67d7afb4"
    },
    {
        "author": "白玉蟾",
        "paragraphs": [
            "閉戶凝神四十年，青鸞赤璽策雲軒。",
            "瓊棺數月金軀冷，滿室天香酹一樽。"
        ],
        "title": "贊歷代天師 第十一代諱通字仲達",
        "id": "5b5cc0a1-124c-4841-82aa-a58eca75ff03"
    },
    {
        "author": "白玉蟾",
        "paragraphs": [
            "鶴書曾詔赴宸京，歸作分形化景人。",
            "昨日飲酣曾吐酒，醒來又薄甕頭春。"
        ],
        "title": "贊歷代天師 第十二代諱仲常字德潤",
        "id": "4b4c67a1-2066-4eb5-9057-b3d3ce2626bc"
    },
    {
        "author": "白玉蟾",
        "paragraphs": [
            "幾年辟穀學飛行，揮破秋空一點青。",
            "纔到暮林風月夜，洞天隠隠步虛聲。"
        ],
        "title": "贊歷代天師 第十三代諱光字德昭",
        "id": "630a4ae6-00b0-4ed7-bbad-87b58180202f"
    },
    {
        "author": "白玉蟾",
        "paragraphs": [
            "丹鼎能乾活水銀，舉家一念贍貧民。",
            "空中動破雲韶樂，白鶴飛來風雨春。"
        ],
        "title": "贊歷代天師 第十四代諱慈正字子明",
        "id": "03c55f45-35d5-4df1-8af8-ce258b740a62"
    },
    {
        "author": "白玉蟾",
        "paragraphs": [
            "丹臺一點玉髯翁，千古天師張士龍。",
            "招弄斸山詩技巧，吐吞風月酒神通。"
        ],
        "title": "贊歷代天師 第十五代諱高字士龍",
        "id": "45cfa386-7359-47a6-90b0-7d6f42fff7f4"
    },
    {
        "author": "白玉蟾",
        "paragraphs": [
            "一畝閑雲獨自耕，草廬寂寂誦黄庭。",
            "又言辟穀歸山後，月夜時聞鐵笛聲。"
        ],
        "title": "贊歷代天師 第十六代諱應詔字治鳳",
        "id": "3b3b6b8e-1097-4f18-a00b-fbc7b5e178e0"
    },
    {
        "author": "白玉蟾",
        "paragraphs": [
            "貴谿一尉隠家山，靜結茅廬三兩間。",
            "九十歲時尸解日，時人猶見是童顔。"
        ],
        "title": "贊歷代天師 第十七代諱順字仲孚",
        "id": "9929125c-17ba-4330-953f-d6fcf2f1a9a0"
    },
    {
        "author": "白玉蟾",
        "paragraphs": [
            "神水華池養白鴉，玉爐進火結丹砂。",
            "仙家妙用無人識，頃刻能開桃李花。"
        ],
        "title": "贊歷代天師 第十八代諱士元字仲良",
        "id": "5d4342db-cb87-4895-b4b0-ce3167cd51e8"
    },
    {
        "author": "白玉蟾",
        "paragraphs": [
            "玉局瑶篇龍鳳文，三元開度士如雲。",
            "翻身踏著蓬萊路，浴罷焚香自入墳。"
        ],
        "title": "贊歷代天師 第十九代諱修字德真",
        "id": "9a2b2dbb-0c33-421d-bffe-6a424f7f0b4a"
    },
    {
        "author": "白玉蟾",
        "paragraphs": [
            "吸乾酒海一須臾，冠冕玄壇百歲餘。",
            "不食人間煙火氣，能傳天上電花書。"
        ],
        "title": "贊歷代天師 第二十代諱諶字堅德",
        "id": "3a2599ee-1493-42c8-93a3-19ea288ad100"
    },
    {
        "author": "白玉蟾",
        "paragraphs": [
            "火腹金龜夢正疑，琳房初誕謫仙兒。",
            "丹傳祖印百來歲，執笏歸仙地震時。"
        ],
        "title": "贊歷代天師 第二十一代諱秉字溫甫",
        "id": "02222e29-0ac9-47d4-8bf0-0f83c93de1f5"
    },
    {
        "author": "白玉蟾",
        "paragraphs": [
            "參遍名山謁洞天，相逢却是活神仙。",
            "歸來換骨回陽日，屈指人間九十年。"
        ],
        "title": "贊歷代天師 第二十二代諱善字元長",
        "id": "9cb56a4a-e456-40a6-ab8b-d0a5fcb65e40"
    },
    {
        "author": "白玉蟾",
        "paragraphs": [
            "玉盂祝水起波雲，筆下雷聲泣鬼神。",
            "龍虎山前山後問，先生活盡幾多人。"
        ],
        "title": "贊歷代天師 第二十三代諱季文字仲歸",
        "id": "9f8aa7f9-5d9f-4bd0-9dee-1c5bde34db7f"
    },
    {
        "author": "白玉蟾",
        "paragraphs": [
            "人在犂鋤烟水鄉，結茅高卧小松崗。",
            "敕封真靜先生號，一卷仙經一炷香。"
        ],
        "title": "贊歷代天師 第二十四代諱正隨字寶神",
        "id": "ca06820a-88ca-412d-a6fd-aedfb2da2f72"
    },
    {
        "author": "白玉蟾",
        "paragraphs": [
            "橫握鏌鋣入洞天，洞天漠漠掩寒煙。",
            "仁宗親問金丹訣，笑指斜陽噪亂蟬。"
        ],
        "title": "贊歷代天師 第二十五代諱乾曜",
        "id": "46263aa1-3541-4ebb-b3b6-3a2ee59ade16"
    },
    {
        "author": "白玉蟾",
        "paragraphs": [
            "朱砂鼎裏煉金晶，默禱天皇入紫冥。",
            "月落半山丹井水，猿聲驚斷滿天星。"
        ],
        "title": "贊歷代天師 第二十六代諱嗣宗",
        "id": "30deebd1-e8e1-42b5-b66e-e3e8aadc4362"
    },
    {
        "author": "白玉蟾",
        "paragraphs": [
            "仁皇恩賜紫衣時，方是寧馨七歲兒。",
            "閑把洞章歌一闋，不知鸞鶴滿天飛。"
        ],
        "title": "贊歷代天師 第二十七代諱象中字拱辰",
        "id": "14e753d7-fb54-4f3e-bcb7-ffefce34a335"
    },
    {
        "author": "白玉蟾",
        "paragraphs": [
            "棘圍戰罷笑歸來，一寸功名心已灰。",
            "白鶴何年歸洞府，夕陽影裏野猿哀。"
        ],
        "title": "贊歷代天師 第二十八代諱敦復字延之",
        "id": "2db27a73-b4a9-4187-b7ec-311608faa8df"
    },
    {
        "author": "白玉蟾",
        "paragraphs": [
            "當年仙去鶴巢空，萬壑千崖夕照紅。",
            "人在丹丘玄圃外，瀟瀟松桂夜來風。"
        ],
        "title": "贊歷代天師 第二十九代諱景端字子仁",
        "id": "805d9adc-ec6b-478e-9ff0-f6702e0bc5e6"
    },
    {
        "author": "白玉蟾",
        "paragraphs": [
            "築著成都人姓劉，丹成蛻跡入羅浮。",
            "瓊樓數紙御書在，虛靜先生已掉頭。"
        ],
        "title": "贊歷代天師 第三十代諱繼先字遵正",
        "id": "87031fe8-3683-4d03-9290-0e85ae6d08dc"
    },
    {
        "author": "白玉蟾",
        "paragraphs": [
            "是箇清都一散郎，凝神聚氣煉丹陽。",
            "片雲孤鶴無蹤跡，半夜風寒萬里霜。"
        ],
        "title": "贊歷代天師 第三十一代諱時修字朝英",
        "id": "cefe810f-09ac-4e88-a778-3e928bb6bba4"
    },
    {
        "author": "白玉蟾",
        "paragraphs": [
            "鶴頸龜腮骨已仙，星壇長嘯誦瓊篇。",
            "自從闕下歸仙後，一枕清風幾萬年。"
        ],
        "title": "贊歷代天師 第三十二代諱守真字遵一",
        "id": "4dfb972e-8c66-457e-8e1e-6c6586e66922"
    },
    {
        "author": "白玉蟾",
        "paragraphs": [
            "青布衲，碧藜筇。",
            "詩吟白芍藥，曲唱紫芙蓉。",
            "一局著殘人事醒，七絃彈破世間空。",
            "時乎泛一葉於滄海之外，時乎飛片羽於虛空之中。",
            "鐵笛橫吹老龍泣，金樽一倒琪花紅。",
            "孤猿嘯夜月，淡露滴秋風。",
            "雲錦溪深碧無底，天蒼山秀綠不窮。",
            "白鶴卧占眠牛草，丹鵲飛上棲鴉松。",
            "真人一聲長嘯於蓬萊之東，青童回首指道神仙中之最雄。"
        ],
        "title": "知宮王琳甫贊",
        "id": "0d8a0a9a-e00e-4ad7-a861-2b312c8a82e2"
    }
]