[
    {
        "author": "敖陶孫",
        "paragraphs": [
            "君不見元光河決愁從臣，天子有詔皆負薪。",
            "當時實炭知幾畚，下與魚鼈爭生人。",
            "孰知木黔善制水，火出木盡全其真。",
            "一朝入火縱粉骨，曲身得煖龍蛇伸。",
            "成虧等作萬世計，肯與胡僧推劫塵。",
            "我欲詼諧與作傳，上繼毛穎追獲麟。",
            "日燒崑崙十挺指，惜哉黔也非吾親。",
            "窮朝破竈鬰煙燼，青唇黑腕羞比鄰。",
            "誰能輿致送煖熱，坐使有脚歌陽春。",
            "將軍羔酒空作夢，十年未有今年貧。"
        ],
        "title": "乞炭於馮孔武再用前韵",
        "id": "ead707ac-6ddb-477c-8660-34a473c1021b"
    },
    {
        "author": "敖陶孫",
        "paragraphs": [
            "思古人，思古人，古人皦皦若日月。",
            "我欲剖棺斲出古人心，惟見蒼苔漫白骨。",
            "請陳古人心，君勿駭客言。",
            "古人惟一真，可使風俗皆還淳。",
            "殺雞不及林宗，炊黍不候龐公。",
            "雪中安道興適盡，坐上公榮樽已空。",
            "呼酒徑勸君，欲眠即遣客。",
            "嵇康巨源不爲絕，戴崇彭宣本相得。",
            "徐庶失老母，密如玄德不能奪之臣。",
            "嚴陵薄宦情，狎如文叔不能止之客。",
            "包胥伍員不失其爲友，羊祜陸抗不害其爲敵。",
            "我有蒸壺，安事隠語。",
            "我但食韭，安用多種。",
            "割肉元知方朔真，拏金豈即劉叉勇。",
            "古人心事有如此，何至顔色相媚奉。",
            "道衰舛仁義，世亂生姦雄。",
            "君知臧否不掛口，正慮匕首揕其胸。",
            "我生恐無用，我死知無聞。",
            "作書預與兒輩訣，葬時定覓要離墳。"
        ],
        "title": "思古人",
        "id": "a371a6e1-3331-4ca4-ad2e-f0a1c4dd6dd4"
    },
    {
        "author": "敖陶孫",
        "paragraphs": [
            "古墨法變今百年，雪齋乃能幻神藥。",
            "杜乂膚清衛玠神，眼明再見老陳作。",
            "墨如人意隨短長，用之不盡渠解笑。",
            "須君筆端馭龍蛇，他日始信入木妙。"
        ],
        "title": "贈墨工陳伯升",
        "id": "ee4173e8-313c-405a-ba00-d3db2639913a"
    },
    {
        "author": "敖陶孫",
        "paragraphs": [
            "奇石斕橫道，茲山信多姿。",
            "江湖釃兩股，一泓乃孤危。",
            "相傳龍所家，或恐神護持。",
            "腥風轉霮䨴，陰崖立淋漓。",
            "惜無緯蕭勇，探此抱寶癡。",
            "山僧作屋意，慘澹生幽思。",
            "胡爲金繆影，顛倒眩俗兒。",
            "坐來百念失，蒼官導前馳。",
            "招提果深登，屐痕恍前期。",
            "咄哉少肉山，著此高顴師。",
            "端能致遨頭，絕唱相娛嬉。",
            "過溪亦何事，相送了不疑。",
            "渠能縛禪律，因來數鬚眉。",
            "我愛秦郎記，字壓頭陀碑。",
            "月林只夜夜，人物自一時。",
            "賢愚盡蟻封，來者吾得知。"
        ],
        "title": "僕以紹熙壬子中夏二十有五日始躋風篁討龍井遂至廣福謁三賢像閲舊碑追觀一代風流爲賦此詩適月林依公留設茗併因書以遺之他日能爲我揭詩板於壁間使示來者亦山中之一助也",
        "id": "0e962b3f-e38f-4241-bede-3c32f6edbdd3"
    },
    {
        "author": "敖陶孫",
        "paragraphs": [
            "佳人珮明月，笑語含春姿。",
            "手握幽蘭叢，照影清漢湄。",
            "少年冶遊子，行樂方及時。",
            "折苕戲相贈，玉色頩自持。",
            "歸來種白璧，日漚文錦絲。",
            "加幣欲聘君，常恐歲月遲。",
            "終然不可諧，翕欻聽所之。",
            "願言遺薌澤，遠慰千里思。"
        ],
        "title": "佳人珮明月贈俞德章",
        "id": "c93bd27b-7900-49e5-85a1-c2616c0b5dfa"
    },
    {
        "author": "敖陶孫",
        "paragraphs": [
            "炎天亦靳雨，特地費雷將。",
            "隠隠來何久，飛飛勢稍颺。",
            "初從霑塊潤，忽作建瓴忙。",
            "穉子拋書出，臞禪解縛狂。",
            "苖滋應秀穎，風過忽溫凉。",
            "蛛網掀三面，蟲書漫數行。",
            "衾箱開歲事，恩澤到詩章。",
            "怨暑移今昨，煩痾覺在亡。",
            "青蓮開紺宇，白苧舞彫牆。",
            "隻影還晡暮，驚心重渺茫。",
            "思惟大火聚，迴向六時香。",
            "脫略時流輩，周旋古佛場。",
            "身纔丈六足，舌乃大千長。",
            "此理憑誰詰，何方更舉揚。",
            "鼠愁燈崛峍，鴉睨鐵琅璫。",
            "生理何聊頼，斯文重激昂。",
            "盛時追少壯，故步失尋常。",
            "政爾蓬心薆，依然貝葉光。"
        ],
        "title": "六月內喜雨詩",
        "id": "bc677cb7-4918-47e2-951b-9588874f3b5c"
    },
    {
        "author": "敖陶孫",
        "paragraphs": [
            "淺聞懲闕漏，小學到凡將。",
            "始制初龍遁，流風漸鳥颺。",
            "汔今緗帙富，益我手抄忙。",
            "半世真書癖，衰年忽酒狂。",
            "壯懷邀汗漫，奇服間庬凉。",
            "身許羲黄上，名卑崔蔡行。",
            "知心屐幾量，闕計木千章。",
            "湖海堪流滯，陳劉略喪亡。",
            "每思辭北闕，直欲老東牆。",
            "度嶺官憔悴，藏山計杳茫。",
            "尚方何日舄，侍女幾時香。",
            "歛板予行役，懷鉛子舉場。",
            "翅垂雖一眚，腹果自三長。",
            "孰使多爲累，還成少不揚。",
            "忽驚投暗璧，曾是獻明璫。",
            "閲世肱三折，論文首一昂。",
            "結歡慚季札，抗對敢元常。",
            "它日聯詩社，前羞李杜光。"
        ],
        "title": "再次徐先輩二首  其一",
        "id": "824ad913-8ff4-4f2b-a176-24d2ceaf27ec"
    },
    {
        "author": "敖陶孫",
        "paragraphs": [
            "身是韓康伯，名慚許子將。",
            "居然屯澤閉，何得巽風颺。",
            "憶昔求詩甚，端成刻燭忙。",
            "出喉真自苦，舞手或成狂。",
            "楊柳偏歌雨，蒲萄肯博凉。",
            "羣兒哀齒舊，諸武讓顔行。",
            "禹穴魚龍陳，天門虎豹章。",
            "陰符空獨佩，秘論未應亡。",
            "自築揚雄宅，誰窺宋玉牆。",
            "鄉英殊磊磊，俗物自茫茫。",
            "祓厲三精劍，寧神百藴香。",
            "諾交那復社，取醉莫論場。",
            "高節看徐穉，妍詞伏仲長。",
            "泥蟠雖汩汰，韝掣會飛揚。",
            "列屋多齊趙，華榱間璧璫。",
            "從渠誇富艷，試與校低昂。",
            "丘喙徒三尺，公才可百常。",
            "素交風雨盡，雪涕魯靈光。"
        ],
        "title": "再次徐先輩二首  其二",
        "id": "225127f7-460e-4741-bb31-f80519f46c54"
    },
    {
        "author": "敖陶孫",
        "paragraphs": [
            "衣冠塞繁都，茂苑非夙昔。",
            "雙鋪俯行渠，文簡相公宅。",
            "是家固多賢，滿篋載春秋。",
            "中有數畝園，頗復修風流。",
            "新亭著高穩，佳木行清幽。",
            "客來必置醴，井蛙挾其輈。",
            "張燈看洛花，意作長門愁。",
            "小却得一欣，凍壁纏蛟虬。",
            "先朝補天手，翰墨皆其遊。",
            "再拜閲帝書，局促虞褚歐。",
            "平生實好奇，兩武布九州。",
            "恍然駕閬風，坐我曲池頭。",
            "竹間是茶煙，松風助颼颼。",
            "梅食亦登盤，按行感良儔。",
            "櫪馬喧午枕，土毛擷晨羞。",
            "似聞屋東偏，萬指食鋤耰。",
            "行當賣書籍，買鄰託羊求。",
            "與公行灌園，第一營瓜疇。"
        ],
        "title": "畢叔茲可掃園賞牡丹",
        "id": "e90502c1-e95e-4eca-8879-97057a476e19"
    },
    {
        "author": "敖陶孫",
        "paragraphs": [
            "今日忽感悟，閉門謝麴生。",
            "未危却二孺，不戰仇三彭。",
            "掊擊北海樽，嚌量東坡羹。",
            "尚恨薄滋味，未能免虧成。",
            "我欲嚥元和，默坐朝上京。",
            "坐等梨棗熟，小試昇天行。"
        ],
        "title": "四月二十三日始設酒禁試東坡羹一杯其味甚真覺麴糵中殊無寸功也食已得三詩  其一",
        "id": "6ed9bd02-b116-492c-b195-5a7bfc693846"
    },
    {
        "author": "敖陶孫",
        "paragraphs": [
            "評詩要平淡，此語吾不然。",
            "大千自有舌，何用長短篇。",
            "謂是天送句，端正落我前。",
            "旋聞口吻鳴，頗益心腸煎。",
            "少陵躭句佳，欲以一死捐。",
            "是中有真意，靖節差獨賢。"
        ],
        "title": "四月二十三日始設酒禁試東坡羹一杯其味甚真覺麴糵中殊無寸功也食已得三詩  其二",
        "id": "120cfa10-f2b6-403d-b6e2-d52b60bff7de"
    },
    {
        "author": "敖陶孫",
        "paragraphs": [
            "去夏苦多雨，勢若無炎官。",
            "今晨迫重午，香黍仍膠槃。",
            "天機杳難測，人言亦多端。",
            "祗今原田上，立苖未妨寒。",
            "但願含穎時，借日開迷漫。",
            "蟪蛄爾何知，喣喣啼夜闌。"
        ],
        "title": "四月二十三日始設酒禁試東坡羹一杯其味甚真覺麴糵中殊無寸功也食已得三詩  其三",
        "id": "747738cb-8cac-4a8a-b2f9-3a099f13ae3f"
    },
    {
        "author": "敖陶孫",
        "paragraphs": [
            "張顛許我以神仙，薛顛謂予可英傑。",
            "丁生謂二俱無成，世間那得此奇崛。",
            "麒麟閣上森貂蟬，龍虎鼎內飛大丹。",
            "腰錢跨鶴誰不願，只有圮下先吾鞭。",
            "何如吳松江上住，門橫釣車屋農具。",
            "卧看蒼虬擾白雲，正午堂堂拔江去。"
        ],
        "title": "改周晉仙贈丁相士之什",
        "id": "8538f68b-4a7e-41d0-a551-220045ff3c86"
    },
    {
        "author": "敖陶孫",
        "paragraphs": [
            "諸劉兄弟賢，一一無可選。",
            "竹林銳頭郎，風味吾小阮。",
            "平生天機深，善閉得內楗。",
            "邇來卿何曹，不辦折腰本。",
            "稍傳詩語東，朝日照蘭畹。",
            "伊余戰紛華，心旆凡幾偃。",
            "劃逢君家語，雋永初一臠。",
            "識遺飽新得，友勝悟夙捐。",
            "緬懷歌商地，蕭瑟松磵遠。",
            "陰陰蕪菁花，碧蝶相與晚。",
            "是中著高士，物意自偃蹇。",
            "向來白衣宰，雲壑論補衮。",
            "優游濟艱難，如以禹代鯀。",
            "劉郎秀眉宇，秋隼立高巘。",
            "端能謝師匠，萬卷自鉏墾。",
            "時須閲世諦，一及城門鍵。",
            "功名頭上簪，日月風中幰。",
            "何時會吳下，春動長洲苑。"
        ],
        "title": "奉寄旌德尉劉申之",
        "id": "f97435ab-cdb4-492b-94d0-b1fb684fc41d"
    },
    {
        "author": "敖陶孫",
        "paragraphs": [
            "車輪何由方，草色欲無路。",
            "晴川媚雙燕，及此送將去。",
            "若人天機深，奇服雅自與。",
            "色溫無可鉏，語妙時一吐。",
            "相逢大江上，爲我浣塵土。",
            "後期豈前料，已作千歲語。",
            "告歸何草草，雙水深霧雨。",
            "稍聞父老舊，門戶要渠補。",
            "祗愁模楷地，與世作誇詡。",
            "寧當去樓梯，閉置吾叔度。",
            "翼翼吳齊門，大江流日夜。",
            "別君雖咫尺，即是風牛馬。",
            "君才何如我，我拙猶肯借。",
            "淮人買繡絲，布洲市如赭。",
            "張皇十日飲，著公喬松下。",
            "畫工亦豈學，愛玩此粲者。",
            "人情勿苦拒，輿馬幸整暇。",
            "向來三宿戀，取別萬里駕。",
            "想當雙玉瓶，酣歌淚盈把。",
            "縹緲鴻鵠去，吾甘老原野。"
        ],
        "title": "送王郎",
        "id": "608cb9ae-267c-4ef3-bdf2-872d4064e622"
    },
    {
        "author": "敖陶孫",
        "paragraphs": [
            "何人著書補獲麟，竹汗未乾頭已星。",
            "天上風流張公子，散髮滄浪歌獨醒。",
            "威名徧滿淮草木，肯借妙語春冥靈。",
            "臞翁之腹無三壬，平生貯書纔一丁。",
            "泥塗斷道學龜曳，雲天潑眼慚鸞停。",
            "亦知封侯下曹掾，寧與阿堵高寧馨。",
            "夢從諸兒坐家塾，十年燈火寒青熒。",
            "分無黄色明天庭，獨倚一片藏無形。",
            "虞翻骨相當自程，曲江風度乃不名。"
        ],
        "title": "次韵張長公寵賜初度致禱之語",
        "id": "3f29904d-28bb-480c-97f8-ee0aa5d831ff"
    },
    {
        "author": "敖陶孫",
        "paragraphs": [
            "人物于今正眇然，欲從江表訪先賢。",
            "邇來耆舊無新語，誰使文章漫兩川。",
            "利器蚤能誇穎脫，偏師聊復制中權。",
            "騷人有幾登青竹，耐可同時欠執鞭。"
        ],
        "title": "上閩帥范石湖五首  其一",
        "id": "3fea04cd-8cde-467f-979b-83cce9dfe2f1"
    },
    {
        "author": "敖陶孫",
        "paragraphs": [
            "今代論文更是非，賞音誰復得牙夔。",
            "直從長慶成編日，便到先生晚歲詩。",
            "萬馬蕭蕭閑律令，孤峰隠隠出旌旗。",
            "了知長短三千首，收拾餘師即我師。"
        ],
        "title": "上閩帥范石湖五首  其二",
        "id": "364c8dd7-edeb-4501-b249-368eacdafd82"
    },
    {
        "author": "敖陶孫",
        "paragraphs": [
            "丁年口伐真奇事，一代詩鳴不救貧。",
            "大手欲推浯水頌，羣酋曾折石湖巾。",
            "乃今謝傅還初志，其奈王陽是故人。",
            "獨有吾閩欠公句，詔書果起釣磻濱。"
        ],
        "title": "上閩帥范石湖五首  其三",
        "id": "8dc9ac0e-24da-4cc6-b5e0-b5e6a25c9e44"
    },
    {
        "author": "敖陶孫",
        "paragraphs": [
            "此行閩嶠吾能數，行盡天南未了青。",
            "莫倚看山韜墨本，要須入界挾圖經。",
            "西湖楊柳雲生鏡，東阜離支錦作屏。",
            "欲託翁冰烏石篆，請公作屋與新銘。"
        ],
        "tags": [
            "西湖"
        ],
        "title": "上閩帥范石湖五首  其四",
        "id": "7e36f090-2d32-4c22-beb3-f87b5814c1e9"
    },
    {
        "author": "敖陶孫",
        "paragraphs": [
            "蚤知吳下多奇士，身許先生嫡子行。",
            "他日略容追李杜，斯文何敢望班揚。",
            "向來流水孤三奏，此去飛霞乞一翔。",
            "牛鐸調宮吾豈敢，噓濡萬一借聲光。"
        ],
        "title": "上閩帥范石湖五首  其五",
        "id": "1f7d0828-dd90-49cd-bcb3-aa6a52a40bb9"
    },
    {
        "author": "敖陶孫",
        "paragraphs": [
            "李下老人龍作儔，談經閲世無春秋。",
            "一朝函谷占紫氣，萬里西極行青牛。",
            "青蓮居士亦其裔，太白淪精來謁帝。",
            "江東狂客漏神機，一號謫仙人得制。",
            "天人驚世時一班，文采風流有遠孫。",
            "百篇斗酒真細事，郡有德政朝功言。",
            "晉陵坐嘯列城祖，一札細書風九土。",
            "爲郎不用漢山錢，度支事繁通會府。",
            "向來供億寬艱虞，祗今笏畫通材須。",
            "裕農足國端有道，判花視草皆夷途。",
            "金魚玉带公所有，太夫人高松柏壽。",
            "綵衣板輿堪作圖，贔屭閬州陳母後。",
            "人間盛事省見稀，王母一笑攘桃兒。",
            "花明柳暗白日靜，鶑穿燕颺青春遲。",
            "請君酌此西湖水，萬歲千秋佐天子。",
            "清明寒食數日間，謹勿拋擲爲佳耳。"
        ],
        "tags": [
            "西湖"
        ],
        "title": "代人壽度支郎中李嘉言",
        "id": "661e642e-3934-4887-abd3-82e763cb8f3d"
    },
    {
        "author": "敖陶孫",
        "paragraphs": [
            "勝賞多從暇日違，眼中朋友欲星稀。",
            "退休不復思三顧，能賦猶堪廣七依。",
            "遊鹿臺前空逝水，棲烏曲裏只斜暉。",
            "書生懷古真癡絕，看盡閑雲入棟飛。"
        ],
        "title": "登蘇臺用袁憲韵贈兩趙提幹",
        "id": "a5b0c35c-eca8-4bb1-8b65-9d72c9d36f4b"
    },
    {
        "author": "敖陶孫",
        "paragraphs": [
            "力田望逢年，倚市勝刺繡。",
            "十年丘里語，失火要自救。",
            "君行半天下，何處得耆舊。",
            "請從老龐說，龍風相赴湊。",
            "全家隠鹿門，遺安不求富。",
            "常時拜牀下，大鐘盡徐扣。",
            "男兒惟一身，用在百歲後。",
            "譬如營屋室，宗廟先庫廄。",
            "不聞買山隠，而有居巷陋。",
            "君看鍾鼎家，粱肉或墨瘦。",
            "寧爲賣文活，一經老學究。",
            "出身即九折，時命迺大繆。",
            "向來尸裹革，口語困逗留。",
            "居然齒編貝，月粟供賃僦。",
            "何知山澗底，鹿豕對飯糗。",
            "文章忌隨人，謹勿誇客右。",
            "書林無淺植，筆耒有深耨。",
            "紛紛青紫楦，後進渠領袖。",
            "結交兩任昉，設客一陰就。",
            "卑官慚處贈，俚語致公壽。"
        ],
        "title": "次韵萍鄉文叔章訪別",
        "id": "e5af0263-ad07-4ff6-bd05-6778b7cc0afc"
    },
    {
        "author": "敖陶孫",
        "paragraphs": [
            "漢家士馬知多少，晚得蒲萄繞院栽。",
            "何物支郎能伎倆，龍鬚馬乳應時來。"
        ],
        "title": "高郵因師蒲萄蘆鴈秋瓜三種  其一",
        "id": "1902be3c-c120-48fc-89a2-5ebc817f940a"
    },
    {
        "author": "敖陶孫",
        "paragraphs": [
            "莫話凄凉塞北秋，銜蘆避弋使人愁。",
            "與君細展江南畫，水宿沙眠得自由。"
        ],
        "title": "高郵因師蒲萄蘆鴈秋瓜三種  其二",
        "id": "d58823a8-a3e8-45a4-bd65-6379c36b7383"
    },
    {
        "author": "敖陶孫",
        "paragraphs": [
            "子母鉤牽曉露漙，行人暍暑慰艱難。",
            "青門種色今餘箇，莫作黄臺秋盡看。"
        ],
        "title": "高郵因師蒲萄蘆鴈秋瓜三種  其三",
        "id": "e4832867-faa7-4b29-bdd8-2458f2d9c8f1"
    },
    {
        "author": "敖陶孫",
        "paragraphs": [
            "我無令君三日香，瘦鶴爲軀龜作腸。",
            "薄寒中人曳兩縰，獨吟猗那遺我將。",
            "憶從兩脚萬里回，政坐羣兒相謗傷。",
            "朅來一見老柱史，城郭落落巋靈光。",
            "安得與君壽六龍，探借千歲北斗漿。",
            "却乘斑虬訪月窟，盡斫惡樹無留藏。",
            "天風泠泠吹佩環，洞視碧落豁四旁。",
            "下方應奉正三入，閑置可憐青瑣窗。"
        ],
        "title": "用香字遺李恭叔",
        "id": "2b927aa5-8a65-4ff8-92a5-9661918dda81"
    },
    {
        "author": "敖陶孫",
        "paragraphs": [
            "舍人賓日姿，起居庭燎晨。",
            "豈惟瑞朝廷，薦紳目多聞。",
            "就如田甲謿，死灰果不然。",
            "那知碩果剝，中有一念仁。",
            "稽古得微酬，櫑具峩進賢。",
            "琴爲悲風彈，茶必活水煎。",
            "平生轉庵詩，小當壽千年。",
            "忽聞朔方騷，更欲腰黄間。",
            "向來撲朔豪，日者今華顛。"
        ],
        "title": "再用晨吐字韵寄潘德久  其一",
        "id": "8f8d5cb9-46c3-44a0-ba3e-c7fd310a7ac7"
    },
    {
        "author": "敖陶孫",
        "paragraphs": [
            "下客時覘君，車茵陽醉吐。",
            "萬事君不理，傳聲拒開戶。",
            "雖然臭味合，更覺心貌古。",
            "書讎嶧山棗，羹臛首陽苦。",
            "坐令府西門，平輿說二許。",
            "君當我輿臺，銀艾心已灰。",
            "尚有西山緣，共待石髓開。",
            "神仙覺易與，詩句端難裁。",
            "却後五百年，化鶴吾獨來。"
        ],
        "title": "再用晨吐字韵寄潘德久  其二",
        "id": "c4bd0604-0f00-4969-8289-39d99fa402e9"
    },
    {
        "author": "敖陶孫",
        "paragraphs": [
            "夫子焉不學，高朕羅三賢。",
            "橫前一片石，教外皆別傳。",
            "三虎誰最怒，未覺相後先。",
            "渠伊囊中方，貴在後者鞭。",
            "我家一佛堂，盎背知廟堧。",
            "憶昨祠上丁，蕡燭初欲然。",
            "諸生氣清明，人如出雩泉。",
            "洗爵俯象鼻，掩豆高豚肩。",
            "朱弦張文王，繁聲斥師延。",
            "此時識方屨，綦滿青苔錢。",
            "李公獨鳳儀，衆中得何堅。",
            "惜無補天手，轉之上細氈。",
            "朝來食盤中，穉蕨初數拳。",
            "蒼蒼本難測，何由賾真筌。",
            "自我得此士，可以一當千。",
            "如聞縫掖姿，欲重世所捐。",
            "舂容吐握詩，法用春秋全。",
            "酬贈無玉案，三復緇衣篇。"
        ],
        "title": "酬答李學長",
        "id": "78fe3418-46e9-4af9-a1c4-52990ca7e19a"
    },
    {
        "author": "敖陶孫",
        "paragraphs": [
            "江湖易高風，六月寒㾕㾕。",
            "中宵會急雨，凉意到衾枕。",
            "顛披蒲葦亂，抑壓烏鳶噤。",
            "禾頭欲生耳，樹背各流瀋。",
            "不謂晡來霞，橫拖半天錦。",
            "初疑鴉翻晴，旋覺虹投飲。",
            "晦明信難料，暘霽吾誰諗。",
            "所思隔江水，筆力望徐沈。",
            "十年一葛衣，肘見尚整衽。",
            "想當風雨夕，憂國願歲稔。",
            "凄凉新豐邸，避濕幾違寢。",
            "何由語連牀，共破秋氣凜。"
        ],
        "title": "大風懷林伯農",
        "id": "2d83e234-1955-485e-975f-5b0728660102"
    },
    {
        "author": "敖陶孫",
        "paragraphs": [
            "老鄒草檄如吹律，能令陰谷回陽春。",
            "手提赤心獻天子，布衫麻鞋驚市人。",
            "戈船上噓五里霧，詔發內府捐金銀。",
            "進賢冠者不好武，歸來結屋看濤雲。",
            "却回孤憤與江浪，氣壓千人萬人將。",
            "或時飲就夷門屠，亦有撾摻漁陽唱。",
            "埋名袖手君得辭，行宮今在江之湄。",
            "高帝遊魂正思沛，太王有道聊居岐。",
            "一杯屬君當起舞，能令公喜令公怒。",
            "捽摩青山鬭兩虎，搜攪中流鵝鸛語。",
            "平生未受噲等伍，圖中襃鄂爾如許。",
            "六十小劫胡運去，老上單于公手取。"
        ],
        "title": "醉歌贈鄒孝忠",
        "id": "ca14db86-a8ad-4eac-8e77-a60c5a90b8f7"
    },
    {
        "author": "敖陶孫",
        "paragraphs": [
            "羯鼓勿罷弄，吾琴無成虧。",
            "潘桃既無頼，陶柳自不持。",
            "造物有鑪錘，攬之杜拾遺。",
            "卷簾出傾城，一笑不用帷。",
            "輸心巧當面，珍重來如期。",
            "人爲曲江秀，花自潜溪移。",
            "美人欲晞紅，鏡中靦東施。",
            "如聞姚魏風，紅紫合折枝。",
            "常恐砑光帽，半倒金屈巵。",
            "作詩苦留春，出吻竟不奇。",
            "但當闃幽閒，屬賦歌載馳。",
            "慇懃禪靈錦，丈尺餘丘遲。",
            "公杯當再行，雉邊多小兒。"
        ],
        "title": "次韵張宰牡丹",
        "id": "b5c501c5-39a4-4113-8c41-646b57a60250"
    },
    {
        "author": "敖陶孫",
        "paragraphs": [
            "吾閩天下選，人傑聖時蕃。",
            "佐戴高前諜，承家裕後昆。",
            "海門當劍立，洋嶼焱鵬騫。",
            "氣色來迴互，耆明有討論。",
            "蟠胸三萬卷，落筆五千言。",
            "地芥垂頭拾，天瓢信手翻。",
            "餘陰潤桑梓，賸馥到蘭蓀。",
            "白日騏驎坂，青春桃李園。",
            "揚鬐方澤國，插羽已天閽。",
            "伊昔昌能諫，于今弘獨尊。",
            "夙驚山有虎，已驗鹿隨幡。",
            "带草書籤麗，金華講舌溫。",
            "履聲仍獨上，驛置愈爭奔。",
            "有客迷途甚，勞公倒屣煩。",
            "請先陳失馬，次第說投猿。",
            "漳水頭堪白，融峰淚幾吞。",
            "嵌𡼭辭故里，觚角見脩門。",
            "到遞吳蠶宿，留交楚鴈番。",
            "忽通狂客刺，俄返獨縲魂。",
            "望祿蒲生節，隨人柳折圈。",
            "天高難發口，地縮會移跟。",
            "一昨哄堂暇，深知納牖恩。",
            "印刓聊小靳，縕束更能存。",
            "日者叨堂貼，時哉會氣元。",
            "敢言矜騕褭，復自妒嬋媛。",
            "末學應須授，羣經剩欲繙。",
            "恐因鱣發發，復作兔爰爰。",
            "光範寬無閾，階符紫有垣。",
            "極知專造化，稍許展寒暄。",
            "國論圖南紀，邊防議北轅。",
            "未將蟊火畀，忍使彗旗燔。",
            "天步曾留跼，皇心重改幡。",
            "房奩非久祕，藥籠會深掀。",
            "豆棧能忘秣，樗材儻入掄。",
            "略容偷廩稍，重議洗乾坤。",
            "舉邑多狺犬，深心寓祝㹠。",
            "老身難矍鑠，疾眼久眵昏。",
            "合浦珠無脛，豐城劍有痕。",
            "事多慚蹇叔，議敢及臧孫。",
            "餘日知安在，南村定北村。"
        ],
        "title": "上鄭參政四十韵",
        "id": "07ae71bf-5ecd-422d-ab5b-3154124e9198"
    },
    {
        "author": "敖陶孫",
        "paragraphs": [
            "口腹不自主，來吟體齋詩。",
            "三肅齋中人，問體安措辭。",
            "體卑語近拘，體高語近欺。",
            "耳目口鼻形，人各師其師。",
            "要之天地間，當以一理推。",
            "馮侯好兄弟，一一清廟姿。",
            "是家好談道，脫略毛與皮。",
            "一堂春愔愔，詩禮相娛嬉。",
            "但媿遠客塵，涴子連理枝。",
            "雖然參自訣，要知不磷緇。",
            "我車得國工，分路有險夷。",
            "君知魯叟聖，妙在物不遺。",
            "當其作春秋，一字如權錘。",
            "越境惜趙盾，斷謂此語非。",
            "俗儒無已心，望道如隔紕。",
            "閉門畫圓方，用世多參差。",
            "千載堪一咍，汝足未及巇。",
            "馮郎顧我笑，坐久鑪煙遲。",
            "黄花粲牆東，青山轉牆西。",
            "吾言亦已費，須君浮一巵。"
        ],
        "title": "體齋詩爲梁谿馮季求作",
        "id": "a979f450-168a-416a-806e-795d5de5b0a3"
    },
    {
        "author": "敖陶孫",
        "paragraphs": [
            "平生庾公塵，可涴通州泥。",
            "朅來海門上，日瘦氣慘凄。",
            "春風有相導，佚我以闥閨。",
            "前身定聞法，夢作三生猊。",
            "悟公癡鈍禪，迎客忽虎溪。",
            "招要得半席，紙帳春繒綈。",
            "東軒養蒼雲，大似開昔迷。",
            "計程南山北，托宿東院西。",
            "絕憐維摩牀，而置法喜妻。",
            "是身於虛空，了不礙角圭。",
            "四大師本無，客亦何所携。",
            "頗聞弁山隅，髯松作兒啼。",
            "山神喝連聲，已受三十篦。",
            "豈知溈山牛，未脫靶與犂。",
            "去來同一雲，未覺道理睽。",
            "幸勿使竹歸，留與老鳳棲。",
            "鑿齒恐無對，後期當噬臍。"
        ],
        "title": "予客崑山得薦嚴長老時道人散朗閒遠不交人事心甚敬之今來海上復得悟公老成疏練能言吳中山水人物甚詳東軒種竹如雲不問其人可知也一日忽起故山之想予語悟野田荒草在處愁人心目安能復作溈山之牛乎因作一詩言君子出處之大致以告不知者",
        "id": "5c57fec5-263f-4f5b-abac-53f894b48d42"
    },
    {
        "author": "敖陶孫",
        "paragraphs": [
            "來黝者誰，僉曰熊與。",
            "涉江亂流，實始逆予。",
            "天畀敢違，俯取以薦。",
            "維古英神，謂予汝眩。",
            "有男不夢，有妃莫當。",
            "居然兩目，祝晝若盲。",
            "甚者痔下，取怒河伯。",
            "醫者色難，請謀諸藥。",
            "熊兮主方，我有玄囊。",
            "清汝决眥，扞汝濁腸。",
            "有如不信，剖肝自明。",
            "寧我一死，以與衆生。",
            "拜神之休，率曹披啖。",
            "爾愛其蹯，我愛其膽。"
        ],
        "title": "熊得自古英之近江舟子譁然此異徵也爲之留皮與膽餘均所獲以侈神貺云作獲熊一首時庚辰孟冬七日",
        "id": "82b7e0e9-d243-46c2-b47e-f613e2bacb5c"
    },
    {
        "author": "敖陶孫",
        "paragraphs": [
            "我有古時鏡，云煉三精魄。",
            "雙龍護其紐，玄霧紛四塞。",
            "持照盤古帝，面目湛可識。",
            "包藏久不事，天地稍蒼黑。",
            "昨中試拂拭，依舊存八極。",
            "惟有世人心，寸膜不可得。"
        ],
        "title": "古興  其一",
        "id": "b9fb3b14-a7ab-4dc7-9815-9b422e9d5d20"
    },
    {
        "author": "敖陶孫",
        "paragraphs": [
            "昔我走東海，遥望殊庭曲。",
            "獨木盤九龍，欲以鐵網漉。",
            "紛紛下百怪，牙甲爭踏蹴。",
            "珊瑚泣沈沈，悵望不省錄。",
            "終然拙用大，坐閲年代速。",
            "寄謝寥陽天，龍宮書未讀。"
        ],
        "title": "古興  其二",
        "id": "c08ffaa3-fc48-47cc-b276-61935e968c26"
    },
    {
        "author": "敖陶孫",
        "paragraphs": [
            "烏几學癡坐，吾炊何以晨。",
            "了知詩自好，不與甑相聞。",
            "蒼蒼本空空，嗚呼誰使然。",
            "甌窶知滿篝，稍喜斗斛仁。",
            "而我亦齊民，不貪後世賢。",
            "腹無一寸溫，百憂鎮燒煎。",
            "巋然一破竈，寒蟲欲無年。",
            "更欲辨名字，蟋蟀螽斯間。",
            "書生謹守書，放步防疾顛。",
            "蝦蟆緣青冥，孤光恣吞吐。",
            "於菟無角翼，爲天守門戶。",
            "持此感物化，堯舜萬萬古。",
            "冰蠶不知寒，蓼蟲不知苦。",
            "未知了身口，甘煖復幾許。",
            "高高化人臺，下視多劫灰。",
            "我欲轟雷車，老天怒不開。",
            "死語無出路，六經聖所裁。",
            "惟應蒯緱劍，日夕同歸來。"
        ],
        "title": "前感興一首",
        "id": "7c54d3b3-9416-451a-b869-2e31940c8327"
    },
    {
        "author": "敖陶孫",
        "paragraphs": [
            "皇天分四時，氣節幾錯遌。",
            "俗兒一驚呼，識者淚橫落。",
            "悠悠羲皇前，日月何磊犖。",
            "不世更凌歷，地上光景薄。",
            "十年看花草，皴面少膏沃。",
            "看看六鰲背，坐愛白日曝。",
            "何當寥陽天，朗咏無生樂。"
        ],
        "title": "後感興二首  其一",
        "id": "9e980bbd-5730-495b-8c3b-f4ef7bc080af"
    },
    {
        "author": "敖陶孫",
        "paragraphs": [
            "朝爲感興吟，暮作感興吟。",
            "何者最可憐，淚盡枯人心。",
            "身後多所化，所遇或淺深。",
            "奈何姝姝人，色裹矜冠襟。",
            "野芳必在擷，濁酒必在斟。",
            "死題善人表，生托君子林。",
            "置之勿復言，愁陰復愁陰。"
        ],
        "title": "後感興二首  其二",
        "id": "7378e97f-f505-4962-b161-7784733f93ee"
    },
    {
        "author": "敖陶孫",
        "paragraphs": [
            "凉颸動空谷，振我庭樹枝。",
            "鮮榮忽顰蹙，顔色慘不怡。",
            "節序一如此，明當戒裘衣。",
            "寒蟲勸機杼，敦迫不貸時。",
            "汝意固可尚，我機坐無絲。"
        ],
        "title": "秋日雜興  其一",
        "id": "1f2d85c4-f61f-4147-a6da-07eddfb5bf4f"
    },
    {
        "author": "敖陶孫",
        "paragraphs": [
            "晝氣差小祥，夜氣益以清。",
            "林端動華彩，初月當我楹。",
            "澗光若翻鶴，草露如栖螢。",
            "攬衣一徙倚，肝鬲涵空明。",
            "一室噤衆籟，寂寥無人聲。",
            "落葉忽墮瓦，憂心還獨驚。"
        ],
        "title": "秋日雜興  其二",
        "id": "b399e88c-fcd4-4cce-b96a-1067db812ca4"
    },
    {
        "author": "敖陶孫",
        "paragraphs": [
            "客從湘中來，問我手中松。",
            "當時一寸根，翥霄作鸞龍。",
            "子可爇我鼎，肪可澤我容。",
            "松今已如此，而况種樹翁。",
            "寄聲十八丈，法當理歸筇。"
        ],
        "title": "秋日雜興  其三",
        "id": "77d50388-8abc-4656-a64b-f642d39f4a4d"
    },
    {
        "author": "敖陶孫",
        "paragraphs": [
            "陣雲起西北，中原暗黄塵。",
            "豈無匡時算，無路不得陳。",
            "書生亦過計，夜夜占天文。",
            "匣劍似識時，中宵啞然鳴。",
            "我亦發悲歌，沾衣涕從橫。"
        ],
        "title": "秋日雜興  其四",
        "id": "65acfe27-6066-493e-9446-3a7b2aae05af"
    },
    {
        "author": "敖陶孫",
        "paragraphs": [
            "昨日尚絺綌，今日便衾帟。",
            "在公不關白，故故出不測。",
            "鄉來三丈熱，變滅在倏忽。",
            "蓬根爽然醒，凉意滿巾幘。",
            "團扇豈辦此，羞澀謝陋質。",
            "不必待秋來，理宜長棄擲。"
        ],
        "title": "秋日雜興  其五",
        "id": "3a378926-1b27-4fc3-8370-eb41d4d67e96"
    },
    {
        "author": "敖陶孫",
        "paragraphs": [
            "黄雲護靈芝，丈人非獨醉。",
            "蕭然四鶴髮，海鳥眩觴味。",
            "古來閉關人，學道用其意。",
            "滈池未返璧，政欠頹然睡。",
            "仙苗足風露，中有熏心厲。",
            "支頤得一笑，劉郎已爲帝。",
            "乾坤重盪滌，奈何前星墜。",
            "昂藏君家老，招喚作許事。",
            "當筵就羽翼，顔色變韶穉。",
            "出山雲怡怡，還山雲洩洩。",
            "追思千載上，把酒足自慰。",
            "君堂定果耳，或者樓閣氣。",
            "是間堪底用，萬甕盛醴齊。",
            "阿戎氣如虎，神手了一世。",
            "政宜日無何，雪紵展鵠翅。",
            "高吟紫芝曲，四老恐欻至。"
        ],
        "title": "袁同史丈令賦所欲作醉皓堂詩以爲後日數椽張本四老有袁謂乃其遠祖云",
        "id": "c26674f6-e0b1-498e-b9e8-c0570b1eefd7"
    },
    {
        "author": "敖陶孫",
        "paragraphs": [
            "糟丘酒無時，釋麵雲濤翻。",
            "前身阮步兵，搜句急追奔。",
            "詩清酒更冽，自扣玻璃盆。",
            "緬懷君家翁，滿懷蟠虞軒。",
            "職當調九鼎，小却護北門。",
            "胸中補衮線，豈但民瘼痊。",
            "胡爲坐海山，揖客通寒溫。",
            "邊庭失細大，益我愁思繁。",
            "今君富文采，色正語不喧。",
            "念我死塵𡏖，妙語爲返魂。",
            "班班古罍洗，一笑三家村。"
        ],
        "title": "再簡林子大",
        "id": "dac40c55-7691-4264-a17d-f74f21cdc91b"
    },
    {
        "author": "敖陶孫",
        "paragraphs": [
            "鄰曲竟還往，歲除當餽分。",
            "作我淡生活，小龍破密雲。",
            "天機亦良勤，錯綜合瘁芬。",
            "松柏青始獨，苕華黄已芸。"
        ],
        "title": "凄其歲晚不勝鄉國墳墓之情再得四篇贈宗之毋以示他人也  其一",
        "id": "8ae204c0-52ef-475a-a59a-74f20d8b873d"
    },
    {
        "author": "敖陶孫",
        "paragraphs": [
            "重趼踏九州，一源貫九流。",
            "歲晚天報子，茲樓斂其秋。",
            "正西蒼龍尾，下掉白鷺洲。",
            "旁人爲我嘆，污瀆橫吞舟。"
        ],
        "title": "凄其歲晚不勝鄉國墳墓之情再得四篇贈宗之毋以示他人也  其二",
        "id": "11c981aa-0566-4dc4-9e64-7d696b5aad3e"
    },
    {
        "author": "敖陶孫",
        "paragraphs": [
            "紅塵暗九衢，生白有我室。",
            "山平拄笏頤，月滿橫琴膝。",
            "三年蠻府掾，不愧紙尾筆。",
            "夢從南海君，供我波羅蜜。"
        ],
        "title": "凄其歲晚不勝鄉國墳墓之情再得四篇贈宗之毋以示他人也  其三",
        "id": "a550dba3-93f6-454e-8c2b-4ce982f458e4"
    },
    {
        "author": "敖陶孫",
        "paragraphs": [
            "昔我宦南海，賓友日擊鮮。",
            "今來童市歸，掌肉分烏鳶。",
            "旅食何足校，苦望雙旌煙。",
            "願爲墓戶家，毋爲地行僊。"
        ],
        "title": "凄其歲晚不勝鄉國墳墓之情再得四篇贈宗之毋以示他人也  其四",
        "id": "9249d31a-d08b-42d2-a53b-6c0d026a8c40"
    },
    {
        "author": "敖陶孫",
        "paragraphs": [
            "世紛何豫人，直作走千里。",
            "寒壓破虎韉，霜風殺淮葦。",
            "能來得吾願，連夜燈花喜。",
            "矯矯將軍力，一日破萬紙。",
            "填胸龍豹韜，政坐毛錐子。",
            "區區寄人幕，誰訪習鑿齒。",
            "相見各挽鬚，士窮乃如此。",
            "吾謀適不用，步到狼山趾。",
            "荒村圍海氣，尖城如卧已。",
            "幸當小盤旋，長袖爲君起。",
            "回首叫周郎，湟水面欲死。",
            "往者城南杜，鈿車湊流水。",
            "胡然落此地，伴客歌快耳。",
            "吾徒離闊好，見即裂其眥。",
            "中年迫婚宦，官事漫不理。",
            "關心且詩酒，甕面撥寒蟻。",
            "如聞董召南，犬鷄封石髓。",
            "感君好兄弟，行當訪虛址。",
            "雍丘且勿念，將星落寒紫。",
            "送歸無好語，凉月挂鯨尾。",
            "君行定過潘，茶鼎面曲几。",
            "因之啟三請，問酒所以止。"
        ],
        "title": "送安豐尉丁夢符歸霅川因簡之晦兄弟時寓崇川報恩寺",
        "id": "8f80730d-6608-450c-8e01-773aba15beeb"
    },
    {
        "author": "敖陶孫",
        "paragraphs": [
            "漏盡有行客，袁侯挽不來。",
            "掉頭緇塵中，胡爲此徘徊。",
            "何處非詩具，螺江如潑醅。",
            "公子亦豈癡，索笑西湖梅。",
            "平生詩書腹，不計簿領材。",
            "噫嗚梁父吟，慷慨新豐杯。",
            "夢作方士鳬，喚杖聽風雷。",
            "何知江東路，瘦馬衝塵埃。",
            "君名在吏部，作吏始此回。",
            "獸弱而弩强，蹙縮生自猜。",
            "自猜固如此，一語須君裁。",
            "王事有靡盬，柴車誰當推。",
            "行矣勿告勞，試身文書堆。"
        ],
        "tags": [
            "西湖"
        ],
        "title": "別袁席之二首  其一",
        "id": "fc960406-a709-414c-b51a-5426356a130a"
    },
    {
        "author": "敖陶孫",
        "paragraphs": [
            "昨送鄭廣文，持氈就客坐。",
            "今辭習主簿，相與枕書卧。",
            "名字擅一世，此法當寒餓。",
            "臞庵書滿屋，十夏作僧過。",
            "就使君交我，指目等奇貨。",
            "百年寸箠折，萬事一甑破。",
            "獨念君行路，歷歷眼中墮。",
            "入衢酒無聲，道信山辭涴。",
            "每憶上程時，店火明箇箇。",
            "征人語暝靄，嘶馬带枯莝。",
            "是間萬金藥，貴子身劑和。",
            "飲酒端不惡，爲米知何奈。",
            "手板付丞相，此語尚須佐。"
        ],
        "title": "別袁席之二首  其二",
        "id": "5aab072d-2c6f-42dc-a5dd-fe6313123ce2"
    },
    {
        "author": "敖陶孫",
        "paragraphs": [
            "吾山何足誇，君語煩專送。",
            "姿爲丘壑媚，意重璆琳貢。",
            "芥胸劃玲瓏，瞇眼豁塵瞀。",
            "白雲足怡悅，明月得簸弄。",
            "居然衛霍近，頓壓鄒魯鬨。",
            "故人真陽守，遺補臞庵空。",
            "數株立拏螭，一笑慰歌鳳。",
            "緬思昔牛李，競勢急鞿鞚。",
            "能令山崒硉，所欠腹空洞。",
            "那知負之走，更使逐者衆。",
            "誰言山上山，竟作夢中夢。",
            "老衰本無欲，標榜聊取衷。",
            "獨憐伏虎雄，必得飲羽中。",
            "荆室雖苟完，漢儀亦多傯。",
            "君能載酒來，我願共飯甕。"
        ],
        "title": "次韵陳景齋糾掾題品山齋數石之作",
        "id": "79e7cc27-f91f-481d-851b-36a6c6834f80"
    },
    {
        "author": "敖陶孫",
        "paragraphs": [
            "典衣沽美酒，鑄金買艷歌。",
            "青燈炯長夜，如此粲者何。",
            "平生有廉藺，方駕欲更過。",
            "低顔兒女中，鬰若鷹在羅。",
            "酣望八極表，老淚如懸河。",
            "諸兒頗嗤黠，見謂同一波。",
            "相如混滌器，謝鯤困擲梭。",
            "古來賢達人，細過非所科。",
            "竊願天子聖，朝廷半丘軻。",
            "青春深農桑，東盡青齊阿。",
            "坐今倡樓女，委棄黛黑螺。",
            "下里羞陽春，中宮張雲和。",
            "我爲太平人，短褐生橐駝。",
            "醉魂招漫郎，或有石可磨。"
        ],
        "title": "有感一首",
        "id": "be24d904-87e2-4bda-aaf6-17d8a2757c77"
    },
    {
        "author": "敖陶孫",
        "paragraphs": [
            "四方集謗議，著面矢如雨。",
            "前身雷將軍，柴立吾甚武。",
            "却還觀我生，與世實鉏鋙。",
            "西通禰衡鄰，東接嵇康堵。",
            "以茲料身後，藐未得死所。",
            "一州納一嘲，一邑獻一侮。",
            "並浙十五州，我作大謗府。",
            "餘外九州者，設伏特未舉。",
            "徐思浮言端，中實無所主。",
            "怪雪羣犬吠，眩日百鳥語。",
            "何由澤其喙，環海變春醑。",
            "坐使聲名高，一日跨堯禹。"
        ],
        "title": "謗議",
        "id": "729091a3-2e67-483f-9f32-0aaef7489e4e"
    },
    {
        "author": "敖陶孫",
        "paragraphs": [
            "酒泉我南鄰，喚客青旗翻。",
            "渴心若絆馬，未騁意已奔。",
            "平生無長物，取具一瓦盆。",
            "萬事漫不理，得酒雙眉軒。",
            "相傳新豐坊，北奏司命門。",
            "衣冠敬再拜，一病煩公痊。",
            "富貴不敢願，施我腰脾溫。",
            "今晨客舟出，落日鳴蟬繁。",
            "屬車得鴟夷，秉羽可解暄。",
            "却愛畢吏部，神全不驚魂。",
            "渠能給萬甕，甘老愚公村。"
        ],
        "title": "貫酒",
        "id": "b7f3e9d8-38ff-4b7b-bd04-66443bae9ff4"
    },
    {
        "author": "敖陶孫",
        "paragraphs": [
            "桑田鑒一奪，周官寒如灰。",
            "賜玨先淪奔，乃自垂棘胎。",
            "劫火到咸陽，六國無珍材。",
            "空餘虢山在，蚌水相縈迴。",
            "古潭月荒凉，孤光翳復開。",
            "六丁所邀留，珪魄幻紫瑰。",
            "閟藏三千年，掘獄無張雷。",
            "君先世閩南，家枕鳳咮堆。",
            "夜光有感觸，渠伊入剸裁。",
            "向來匪石心，不轉誤國魁。",
            "皦如照萬世，是君以聞來。",
            "遠孫極風流，乞語譾餘哀。",
            "摩挲紫雲姿，百感集我懷。",
            "石汝亦不遇，無兩歐蘇梅。"
        ],
        "title": "龔立道家藏虢月石屏",
        "id": "eaa52694-0259-4ccb-abf9-e15b95b69ca3"
    },
    {
        "author": "敖陶孫",
        "paragraphs": [
            "始秋我如京，褚中無所齎。",
            "蕭條方逆旅，敗履手自提。",
            "入門一曲几，塵暗烏皮低。",
            "平生實有恃，壯氣干虹蜺。",
            "丈夫死則已，未死牛衣啼。",
            "以茲悟生理，得展庶可齊。",
            "城中雪沒靴，凍馬不敢嘶。",
            "病夫亦怕出，登樓去其梯。",
            "故人知我貧，坐有一石韲。",
            "招要過廬下，春風破餘凄。",
            "老懷不勝酒，秩筵已如泥。",
            "感君一寒語，醉鄉强攀躋。",
            "還歸叱塗路，撐斤只槁梨。",
            "我策三十六，第一捐町畦。",
            "佩服今十年，默化浙東西。",
            "惟有三宿戀，弱念牽房閨。",
            "常時過飯家，屋上瞻烏棲。",
            "勿輕一壺酒，踏凍誰爲携。",
            "窮途見弟兄，感涕沾䚢觿。",
            "世情尚酬答，人事多乖睽。",
            "終焉媿閔嘿，夜卧三畫臍。",
            "何時接綢繆，門牡炊家雞。",
            "入舍更主客，愧無鹿門妻。"
        ],
        "title": "雪中陳孔章招飲",
        "id": "f971107e-36ed-458a-a4be-08f32236e6ba"
    },
    {
        "author": "敖陶孫",
        "paragraphs": [
            "詩人貴筆精，如射得矢同。",
            "有筆仍工書，如矢入彀中。",
            "先從鼠乞鬚，次論腰到蜂。",
            "平生竹林交，未數阮仲容。",
            "住逢蔡邕書，三日清我胸。",
            "還臨晉賢帖，明眼搏赤熊。",
            "規摹到晚唐，戰手驚揚風。",
            "興來欲捉筆，趯若螽在蛩。",
            "夢想諸葛誠，腰錢走江東。",
            "霜氣侵短褐，十日守兔蹤。",
            "故人知我鄉，孤峰禿玉融。",
            "遣到管城子，令補麟趾終。",
            "驕豪始入手，廩如控奸雄。",
            "竊擬專賞罰，爵之中書公。",
            "何以報嘉恵，古壽碑色空。",
            "字方蘭亭逸，墨比頭陀濃。",
            "君家閲古脚，今日聊會逢。",
            "更待黑蚍蜉，滿紙昏花濛。"
        ],
        "title": "謝蓋晞之餉筆仍酬以古壽春石刻金剛經",
        "id": "a0076352-76bd-423e-a94d-08b7b07a2ff7"
    },
    {
        "author": "敖陶孫",
        "paragraphs": [
            "紅紫有偏尚，桂花總宜人。",
            "蠟雪明孤斟，絳雪嬌小顰。",
            "可憐愛花人，兩屐穿秋雲。",
            "懷人小山作，寄愁中書君。",
            "向來鷲嶺詩，政坐書檄嗔。",
            "月中落桂子，習氣知幾塵。",
            "潘郎桃李姿，頗亦尊所聞。",
            "提携風露前，縷衣深紺裙。"
        ],
        "title": "和姜堯章桂花裙字韵",
        "id": "85d0e8e1-6ec9-475b-9a05-9de0d354a1c6"
    },
    {
        "author": "敖陶孫",
        "paragraphs": [
            "神龍不池拘，威鳳非籠馴。",
            "自我交袁君，愁見地上人。",
            "一官固兒嬉，君視真埃塵。",
            "去如下鞲鷹，來即釋嶠雲。",
            "相從復幾時，孰老西湖春。",
            "門前烏桕花，頗怪烏來頻。",
            "問知八九雛，翅短青尚新。",
            "感君携孥行，道路嗟良勤。",
            "念子春秋學，當重博士茵。",
            "胡爲簿餘干，折腰五斗陳。",
            "祭河先惡池，小大則有倫。",
            "細意事朱墨，凡例實要津。",
            "贈言吾豈敢，輒獻所食芹。",
            "惟時風雨交，塗潦埋車輪。",
            "十年上饒路，夢中說悲辛。",
            "黄泥漫塘坡，鳴鼉舞淵淪。",
            "贈子方竹筇，副以白紵巾。",
            "筇方嚇鬼蜮，巾白來祗神。",
            "意氣得人命，杯酒聊慇懃。",
            "上馬莫回頭，慎勿愁我貧。",
            "亦莫作怪事，祭竈通比鄰。"
        ],
        "tags": [
            "西湖"
        ],
        "title": "送袁席之挈家之任",
        "id": "658140a1-f597-470b-a218-a1afb5b6c924"
    },
    {
        "author": "敖陶孫",
        "paragraphs": [
            "攝身上諸峰，我無千手目。",
            "神交庶子泉，夢老王官谷。",
            "平生林壑趣，魚鳥即往復。",
            "杼山落何許，面勢工設伏。",
            "故人郊居賦，雌霓從衆讀。",
            "大聲嗑黄華，令德猗綠竹。",
            "永言乘樏叟，會計踵納麓。",
            "方尊讀書倚，肯效舞經祝。",
            "幸當草木近，安事筳篿卜。",
            "顔公况華扁，江令有餘馥。",
            "騫掀鵬摶海，夭矯龍起陸。",
            "於焉峙橫閣，渠是伯夷築。",
            "何年黄金彈，雞狗隨蹋踘。",
            "還持揮蠅扇，靜對振鷺瀑。",
            "前山入手版，後水激帽屋。",
            "風聲逐孫登，星采向荀叔。",
            "誰能治西曹，束带望賜沐。",
            "清客班雜坐，動處草皆蓼。",
            "乾坤磨旋蟻，身世蕉覆鹿。",
            "異時留峴首，羊公難諱獨。"
        ],
        "title": "杼山閣詩",
        "id": "c8a4444c-aa2b-4e82-9894-d2c964a4d9af"
    },
    {
        "author": "敖陶孫",
        "paragraphs": [
            "大化我蟲臂，常時炙牛心。",
            "居然身桔槔，老圃愁漢陰。",
            "簡書實畏人，吏事頗見侵。",
            "千里得蠻語，十年生越吟。",
            "寧爲尺一稽，何者可枉尋。",
            "蓋公學齊魯，頗似東海任。",
            "雙骭留石涔，舉世方盤鍼。",
            "稍傳閉關術，抑按娛五禽。",
            "朅來道院中，狼山即知音。",
            "披衣起視夜，欲借北斗斟。",
            "寤言種秫陶，渠肯挾策欽。",
            "琅然庭柯句，欲和南風琴。",
            "勾牽老維摩，善哉去來今。",
            "飛潛不同穴，著鞭英雋林。"
        ],
        "title": "次韵蓋宰",
        "id": "de34f076-3a3b-4a37-ae59-f22837be9723"
    },
    {
        "author": "敖陶孫",
        "paragraphs": [
            "若有人兮江之臯，搴珠樹兮紉落毛。",
            "既輕舉以遠睞，衆流靡靡兮汩獨與吾相遭。",
            "余懼夫人之仙幻兮，指逵術以要之。",
            "忽改容而善步兮，紛還折之得宜。",
            "斥姬滿之荒淫兮，服堯禹之所趨。",
            "載神鼎以自隨兮，出夔魍以驚愚。",
            "予慮夫參重以賈踣兮，曰此耿耿之故也。",
            "閔一世之滔滔兮，謂彼不吾即而吾亦爲此懼也。",
            "歲貿貿其婉晚兮，天浩浩其雨霜。",
            "反而顧余兮，被髮內狂。",
            "前九疑之喪道兮，後渭滻之無梁。",
            "微夫子之亢衡兮，幾人鬼之披攘。",
            "望兔迹之咫尺兮，仡馳騖之堅彊。",
            "車軋軋其相摩，肩促促其相望。",
            "欲抽心而改錯兮，慮夫子之我懲。",
            "忽風后其降予兮，天老字予以嘉名。",
            "獨怦怦其不自得兮，淚流軾之縱橫。",
            "幸哀其中道之離立兮，若示之以正通。",
            "縱世人之不吾與兮，吾將卒以自明。"
        ],
        "title": "贈縉雲陳志仲主簿楚語一篇",
        "id": "7ebbfeea-e0ec-4fe5-af43-6810dab3a376"
    },
    {
        "author": "敖陶孫",
        "paragraphs": [
            "琉璃燈暖燒春紅，水晶簾垂望欲空。",
            "美人縹緲隔花霧，春心咫尺無由通。",
            "寶釵沽酒市樓中，當筵一曲悲絲桐。",
            "少年遊蕩足行樂，江南日日長春風。"
        ],
        "title": "燈前曲",
        "id": "e2d2f453-3ca6-4e70-a47a-ca6f339fdfbd"
    },
    {
        "author": "敖陶孫",
        "paragraphs": [
            "拾遣詩視孔子道，豫章配孟顔後山。",
            "自餘衆作等別派，彪虥貍豹虎一斑。",
            "我修直筆公萬世，議論不到甘謿訕。",
            "中間杜老饒寒餓，陳也絕葷黄尚可。",
            "天公讎施略相當，一字而貧更憐我。",
            "去年臞菴太荒凉，釜中得魚雷隠牀。",
            "了知詩祟力排擯，誰言錮疾蟠膏肓。",
            "劉郎食飽嗜昌歜，又一過目思手攬。",
            "編詩更著顧癡筆，字字可丹藏石䃭。",
            "知君療病我益病，心手相忘還展詠。",
            "百年長病可得辭，兩翁落唾皆可敬。",
            "忽云身後無知音，此詩百變無邪心。",
            "候蟲時鳥足感耳，我思正在南風琴。",
            "誰能首塗追四始，以經夾轂騷駕軌。",
            "意所不快鞭曹劉，此時折汝一寸箠。",
            "長安市上逢聯璧，人持一箭與我直。",
            "請君了却三萬軸，再見坐我牀下客。"
        ],
        "title": "借山谷後山詩編於劉宜之司戶因書所見呈宜之兄弟",
        "id": "f715ee50-d80d-4f2d-92b2-e8abd713bd01"
    },
    {
        "author": "敖陶孫",
        "paragraphs": [
            "我昔嘗爲李公客，坐覺金氣肅東南。",
            "鉤章棘句護帖妥，獨立却視何巘巘。",
            "此公行世有步里，十不五試驚愚凡。",
            "尺書飛出岷峨西，每沐問訊相雕鑱。",
            "向來思賢實微尚，夢濯杜老百花潭。",
            "環英玉蘂媚初服，風日清美生妍酣。",
            "直言李公似杜公，前者何愧後何慙。",
            "今來劃逢丁太常，目所未接心已甘。",
            "孤標出林唳霜鶻，健論轉海驅風帆。",
            "張旜萬里足騎壯，富公所說惟饑饞。",
            "國中何自得吾兀，尊足乃爲公所貪。",
            "承郎曹司略清貴，龍鸞犧象勞所監。",
            "工歌韶頀未敢請，前有琴瑟紛相參。",
            "據梧枝策了自解，箭鋒一語渠誰諳。",
            "世間聲利大葦箔，置身各自縈繭蠶。",
            "一聞解縛脫軀命，往往唶舌徒婀媕。",
            "千人萬人聲一槩，請聽野老真常談。",
            "捐身大是守身橛，閲世當求出世銜。",
            "君今氣色日日上，歲晚能同彌勒龕。"
        ],
        "title": "與太常丞丁晦甫",
        "id": "f8256111-b177-4115-9240-0b075a15b577"
    },
    {
        "author": "敖陶孫",
        "paragraphs": [
            "忠簡公騎箕尾星，千古萬古明天庭。",
            "在天高廟足歡喜，敕使孫枝扶炳靈。",
            "輟身仙班寄閑逸，閶闔正繞烟花出。",
            "朝元冠劍妥未動，一笑明朝作人日。",
            "漢家最重水衡丞，廩餼錢多上所能。",
            "掌藏頒用渠式法，置之忽分淮股肱。",
            "春風作意回焦土，黄池崎險爾如許。",
            "區區鼠輩何足磔，此心本應僧伽祖。",
            "甘泉酒作真珠紅，和氣已墮胡牀中。",
            "奮髯抵掌直細事，參佐同此祥沖融。",
            "大江洸洸去無極，江南老人候舟色。",
            "諸公歸補父兄處，二十五城那得直。",
            "海門短簿初來時，青衫恰輟惟烟姿。",
            "興來得句自推激，爲公壓倒崧高詩。"
        ],
        "title": "壽通守趙寺丞",
        "id": "8a94fbb8-b9b9-4862-9a57-380acb29f05f"
    },
    {
        "author": "敖陶孫",
        "paragraphs": [
            "神仙窟宅會四明，氣候中和開二月。",
            "是間表表韋平家，奎閣明良拱天闕。",
            "前周後魯岌相望，孕昴降嵩天所設。",
            "大慈平等現官身，思日贊襄盡臣節。",
            "平生履狶真益下，餘刃磔牛何慮缺。",
            "道逢不平忽偉事，坐覺日月妖氣豁。",
            "未嘗示袒勃安劉，亦復和羹商得說。",
            "由來轉物得三昧，政爾成風聊一吷。",
            "涵濡少海益重潤，運動紫樞高柄揭。",
            "邇來邊瑣向平寧，西土民艱隨殄滅。",
            "撞搪噭呼間未免，寸地尺天吾忍免。",
            "公身固已佩安危，公壽應當等溟渤。",
            "花明柳暗沙堤外，著眼昌昌見春物。",
            "想當鳳沼引夔龍，內樂宮壼儼成列。",
            "天皇酌醴賜加勞，詞人第頌歌明哲。",
            "會令宇宙還帖泰，要與鴻濛論融結。",
            "此時桃李競新枝，草木恩光相煥發。",
            "小儒囿身坱圠內，獨駕封軺來百粵。",
            "惟當歲獻南山詩，長與天朝誇突兀。"
        ],
        "title": "代劉漕使壽相君",
        "id": "7b553809-21f1-4dce-9928-c34b9674b2d2"
    },
    {
        "author": "敖陶孫",
        "paragraphs": [
            "向來縛虎正死急，今日看牛無可鞭。",
            "我提審定之兩印，十年勘盡諸方禪。",
            "浙東西山好僧相，頭目靜如秋水蓮。",
            "試令回眼參壁觀，掣頓已作獼猴顛。",
            "平生棒喝不作用，何者可毒臞翁拳。",
            "龜山爬沙吸淮海，上有蜀客蹲其顛。",
            "石顱鐵脊鋸牙齒，老龜無力供迴旋。",
            "自言小來坐鬼窟，木客對誦明月篇。",
            "山中白石足朝飯，無語可對蹲鴟前。",
            "一行乃得命大謬，萬事瓦裂今蕭然。",
            "祇念竿木事遊戲，鐵胎五百成拘牽。",
            "至人無心亦到我，顧念塵脚相摩湔。",
            "是身如雲即虛幻，安要包裹爭鮮妍。",
            "爾來臞翁頗狡獪，隨風轉柂忘洄沿。",
            "都梁采藥竟何有，杖頭挑得枯藤僊。",
            "高堂暗坐觸蝙蝠，放光時有階頭磚。",
            "了無一法可酬難，蒲團禪板久已捐。",
            "山空月明礎石員，百圍老幹行參天。",
            "何當斷手釋椎鑿，與師共泛荆溪船。"
        ],
        "title": "贈龜山慧海長老",
        "id": "6eece68b-0f1a-4a15-80a6-e1058bef2dd3"
    },
    {
        "author": "敖陶孫",
        "paragraphs": [
            "臞庵胸中空濩落，正爾有愁無處著。",
            "比來有酒三捫膺，突兀又似堆衡霍。",
            "道邊俗子畧滿眼，舉扇障塵不容却。",
            "正如白日殺快讎，草草九衢面皆惡。",
            "不應叔末盡鬼魅，世道如此我何樂。",
            "獐頭鼠目動侮人，貌敬逡巡背輕薄。",
            "其餘邊幅綴周孔，汝身無苦何遭縛。",
            "中原干戈六十載，八陵玉座塵漠漠。",
            "假君無力堪汛掃，渠可忘憂置恢拓。",
            "屯田邊壘差易事，三十餘年束高閣。",
            "嗚呼吾君至仁厚，一言罷行水赴壑。",
            "雷塘勺陂可復請，專創一司足經畧。",
            "牛犁居屋旋填補，虎士編氓間參錯。",
            "聊城指日下魯奇，祁連刻期開衛幕。",
            "行之十年倘未效，臣頭請膏斬馬鍔。",
            "奈何諸人忍奈事，天保正用初無作。",
            "居然判道君北海，不復追隨我西洛。",
            "墨池到了須楯鼻，茶甌小緩支鐺脚。",
            "儒生寂寞守太玄，共盡同歸一丘壑。"
        ],
        "title": "中夜嘆",
        "id": "99aa8966-441c-49ef-87cd-756f6b992c00"
    },
    {
        "author": "敖陶孫",
        "paragraphs": [
            "亳州仙檜聃翁玩，西湖老檜陳朝餘。",
            "區區草木定何意，多生要傍齋房居。",
            "吾行東廣足已劬，兩年纔到安期蒲。",
            "菩提葉老還書蠹，波羅子重空懸壺。",
            "地荒了不快人意，照耀南海何能無。",
            "邇來劃見張公子，火雲肉山煉心水。",
            "搜奇訪古偶及之，破笑勞君相指似。",
            "門前罄折得堵宮，諸天龍神俱儼容。",
            "左呵右禁防所奪，上帝遺我駟玉龍。",
            "問從張公得明證，指畫檜身分四印。",
            "嗟哉此老亦不逢，生世適當唐晚閏。",
            "天迴地轉逢今茲，霸戰王爭了不知。",
            "試看左紐足奇怪，虎脛骨貫龍鱗皮。",
            "霜枝雪榦如相偶，老大商山餘四叟。",
            "年深幾慣雷霆爭，夜定一從牛兕走。",
            "道形天貌吾何心，晚歲聊依清磬音。",
            "忽然空中聞款綮，指李丈人勤遠臨。",
            "更傳坡仙曾設供，甘露綴枝如潑汞。",
            "桃源事託五柳翁，後世請將吾語用。"
        ],
        "tags": [
            "西湖"
        ],
        "title": "張連魯仲本蜀人從其先宦嶺表僅五六十年矣爲言廣州城內有檜奇古甚土人相傳自唐末至今往時東坡先生道惠宿留此州嘗供佛其下得甘露綴枝之異予徵二事皆無所據而耆舊相傳云爾要必有從來者張乞詩爲賦長謠一篇",
        "id": "fbc548e9-2519-420f-869e-5b4d80a35fb7"
    },
    {
        "author": "敖陶孫",
        "paragraphs": [
            "徐州文壤基崇壇，老蔡徑尺刳心肝。",
            "銅槃照夜血光碧，上有慘澹雙鏌干。",
            "請君載書許君死，徹器未竟盟已寒。",
            "了知今人不如古，古人亦有難知處。",
            "張生刎頸殲陳餘，酈兒給印屠諸呂。",
            "勸君結交勿結心，報君多是逡巡人。",
            "救饑重脫嗾獒厄，出淖曾叨食馬恩。",
            "輕言託心腹，心腹爲禍媒。",
            "畏途巉空薄側掌，要離孤塚空崔嵬。",
            "我願中堂置甕常盛酒，後列絲竹前賓友。",
            "細腰燈前拓秋窗，有來白事酹其口。",
            "交亦不必結，名亦不必聞。",
            "燕南氍毹藉地醉，千載一笑平原君。"
        ],
        "title": "長歌行",
        "id": "679523e0-c6d6-40f8-af77-81576fbf06cb"
    },
    {
        "author": "敖陶孫",
        "paragraphs": [
            "南窗解衣學畫史，夢繞西湖貌西子。",
            "了無一語對青山，側釐隃糜相與閒。",
            "平明視鏡稀可數，生愛詩名壓千古。",
            "春風別我不作難，壺漿瘦馿行出祖。",
            "政思坐上覓佳客，廣文先生秀眉宇。",
            "船頭把詩報忙事，欲些黄陳作黄土。",
            "摩挲老眼說舊觀，絳衣大冠逢建武。",
            "二公派當百似續，行舒綴遠如觀舞。",
            "百年許長作灰冷，手披口吟心獨苦。",
            "許君一死力負荷，麾斥衆楚昌齊語。",
            "典衣沽酒人敢易，鼠壤猶堪窖餘窶。",
            "長生木瓢要賞真，元劉放浪猶詩人。",
            "眼前生後姑置論，紅紫事休天地貧。"
        ],
        "tags": [
            "西湖"
        ],
        "title": "次韵翁伯紹教授",
        "id": "dbce8f25-e86e-4c2f-bd5d-1e8fd131a07b"
    },
    {
        "author": "敖陶孫",
        "paragraphs": [
            "白衫紫領休霑襟，聽我一曲截鐙吟。",
            "使君五馬新鑿蹄，大江橫前氣駸駸。",
            "問知淮民何所戀，年來家有生氂犬。",
            "同州雜鞭且未下，山陰大錢聊可選。",
            "門闌書生守遺經，二年作吏勞丁寧。",
            "即日遂良鬚盡白，平生阮籍眼偏青。",
            "君行奏書踏龍尾，好爲人間種桃李。",
            "魚竿冷宦不足言，有一負公如此水。"
        ],
        "title": "代送別趙使君",
        "id": "31e752ab-4793-4a37-b98f-b9d31afddf8e"
    },
    {
        "author": "敖陶孫",
        "paragraphs": [
            "南來羈鴻北方客，背負嚴霜飛不得。",
            "日中命盡射生手，一箭正中凌空翮。",
            "一鴻中機百鴻驚，點空細字紛斜橫。",
            "力窮遭烹忍一死，可憐片影長孤征。",
            "古人畢弋豈無意，登俎亦可無肉味。",
            "至今暴殄及胎夭，殺氣爲妖滿天地。",
            "物生何至相吞屠，蒼天變化還須臾。",
            "坐殿忽作杜鵑去，行河豈意黄能趨。",
            "人蟲得喪無了日，客行感此淚橫臆。",
            "有弟落南今在亡，十年一字無消息。",
            "冥鴻一來聽祝辭，世間踏地皆危機。",
            "菰蒲飽霜湖水滿，見草爲人汝當遠。"
        ],
        "title": "雁中箭詞",
        "id": "68b0a943-decb-4173-bc94-fa8c9f278354"
    },
    {
        "author": "敖陶孫",
        "paragraphs": [
            "謂公目光謝牛背，公視赤子未脫綳。",
            "謂公足跡躡龍尾，公守凍壁如癡蠅。",
            "看公進退無一可，公欲自判何方憑。",
            "邇來詔書下峻層，趣公入趁花底根。",
            "腰龜杖節亦已了，持橐上雍須公能。",
            "公言臣是江西獰，坐中十言九带棖。",
            "滿朝貴人面雪色，可忍一一爲臣頳。",
            "吉州城南水如澠，有蔞可絲魴可罾。",
            "書生說食涎已滿，寄謝龍闕雙觚稜。",
            "祝融海王神最靈，胡能呵霧遮前程。",
            "堂堂大舸截江去，天吳擊鼓馮夷迎。",
            "孰居其間爲此爭，東西欲奪公無情。",
            "衆生焦灼大火聚，公但抱寶眠清冷。"
        ],
        "title": "送楊帥赴詔",
        "id": "435f938d-9814-48b8-9445-e0374167ff00"
    },
    {
        "author": "敖陶孫",
        "paragraphs": [
            "海中老蜃噓樓閣，局促鶢鶋魯東泊。",
            "忍能杯視九雲夢，戢戢魚頭沸相灂。",
            "濤江亭東識君面，再見白也大鵬作。",
            "雄辭已褫壯士氣，窮髮天驕堪面縛。",
            "我家荆楚起孤劍，奮身多自青油幕。",
            "南遷閩嶠已三世，土風正坐儒冠錯。",
            "尚當拂磨十丈崖，刻頌欲將文字託。",
            "今君精悍喜談兵，指畫魚麗分鸛鶴。",
            "會當平敵走行在，金印皇皇看手攫。",
            "不應從我學詩句，格律牽纏紛纆索。",
            "世間冷暖逐處所，火井自溫冰井涸。",
            "論詩說劍亦奇事，媿乏三盃澆索寞。",
            "誓將併敵起三關，不作羣狐猜鎮惡。",
            "齊紈魯縞我山東，指日戎車會于濼。"
        ],
        "title": "再用韵酬陳祕校來詩有擊楫清中原之志故中間多及之",
        "id": "c1944eea-c9ed-426a-8ea8-020166339a71"
    },
    {
        "author": "敖陶孫",
        "paragraphs": [
            "陳侯一榻懸千古，賤子何能望入府。",
            "門前誰者高櫑具，甚口美髯方快覩。",
            "裙衣新失大雪寺，告訴天吳煩拆補。",
            "陰風立我鐵戶限，起到不供人笑侮。",
            "邇來稍挫牙角勇，一見何知肺肝吐。",
            "繪衣君欲試華蟲，鶑領吾方愧桑扈。",
            "新篇直欲命騷僕，寸舌寧當下齊虜。",
            "已從雁蕩歌貫休，更向烏江憐項羽。",
            "遥知筆下卷波瀾，乞與胸中洗塵土。",
            "魏侯魏侯聽我語，醉裏江山迭賓主。",
            "吳歌一聲落青蒲，遮莫催歸啼杜宇。",
            "江南江北知何許，萬水千山話僧廡。",
            "因君永嘉說謝客，南海維摩堪淚雨。",
            "樽前卜試鸜鵒舞，一鬨從渠較鄒魯。"
        ],
        "title": "永嘉魏祕校訪僕蕭寺且言出處甚詳屬與余同客崑山使人不能無懷魏云欲還故鄉而吳中兒女森森如立竹矣因用所惠詩韵聊綴數語以塞來意韵長不復櫽括資客中一噱可也",
        "id": "3a68f0bf-cedf-47a6-92f0-bd43967ec983"
    },
    {
        "author": "敖陶孫",
        "paragraphs": [
            "勸君少留持一觴，三年一日纔初長。",
            "春風愔愔著桃李，露雨沃沃開麻桑。",
            "道傍簫鼓莫凄咽，使君平生面如鐵。",
            "裁量渠是臺閣具，坐使霜蹄困羈紲。",
            "前生瘡痏生潢池，手披腹摩隨所醫。",
            "州家徵財使家督，灌輸輦送無愆期。",
            "諸郎自是豐年玉，誰能待荒學儲穀。",
            "虛名作祟謹勿近，介者得嫌同者俗。",
            "臞庵先生室無鄰，晚年得君情更親。",
            "常時問政有寬猛，獨覺處世無緇磷。",
            "何人幕府容疎懶，憶君高樓衣带緩。",
            "朅來問訊池上魚，一笑相看喜無算。",
            "了知喜極還生愁，獨自含情上小舟。",
            "府中參佐足追送，坐念長江天際流。",
            "還家且種鹽官棗，垂柳當門樂華皓。",
            "詔書定起尹翁塗，珍重身名莫草草。"
        ],
        "tags": [
            "长江"
        ],
        "title": "送別張長官東歸",
        "id": "caecb9b4-a1b6-4ea0-a0d8-0382ab647207"
    },
    {
        "author": "敖陶孫",
        "paragraphs": [
            "君家去天纔三百，君身去天無尺五。",
            "忽憶泥功棧外山，盡是杜老思君路。",
            "而今西子媚迴塘，坐令猛士紆柔腸。",
            "可能直下窺秦隴，翻作吳兒時世粧。"
        ],
        "title": "上丁郎中  其一",
        "id": "d7bac91f-ec01-4b92-9f74-f912bc9be511"
    },
    {
        "author": "敖陶孫",
        "paragraphs": [
            "仲章薛公十一鶴，季章李白詩百篇。",
            "自我過都得二老，頗覺閩蜀堪同川。",
            "今來劃逢丁將軍，秀傑萬里來嶓岷。",
            "篋中當自有行記，幸借天壁開嶙峋。"
        ],
        "title": "上丁郎中  其二",
        "id": "1ae5d5fe-7d54-483e-b0c8-59207d0d8e77"
    },
    {
        "author": "敖陶孫",
        "paragraphs": [
            "迎面賓鴻去未多，攬袪官柳不勝拖。",
            "還家定笑扊扅曲，上水初聽欵乃歌。",
            "濁酒過鄰通問訊，青燈語夜愜平和。",
            "機雲也有謀東日，可解滄浪理釣蓑。"
        ],
        "title": "送舅氏行",
        "id": "02352272-24c9-4d64-9f35-1414a9f5da0c"
    },
    {
        "author": "敖陶孫",
        "paragraphs": [
            "風日暖，天大裘。",
            "蠅飛打窗油，北窗墳策高於丘。",
            "我欲發視勞牽抽，把酒起望天門陬。",
            "斜鴻書破半張紙，枯荷網空散鉛水。",
            "機中挑出錦文詩，淚滿鴛鴦半身紫。",
            "新愁波不窮，後愁更隨風。",
            "美人如嬌春，何物可御冬。",
            "古人已恨愁不足，却遣今人送愁續。",
            "輕將玉斧贈吳剛，漏得寒光照孤宿。",
            "素女爲天揀退絲，伶倫猛截孤生枝。",
            "沙蟲含冤射千載，誰勸黄竹栽瑶池。",
            "歌夜長，歌夜短，淮南桂枝香滿滿。",
            "爲君持酒壽金人，少待露盤辭玉椀。"
        ],
        "title": "北窗雅言寄朱仁叔",
        "id": "8de9cf24-347f-4d69-ba4f-c2378f623145"
    },
    {
        "author": "敖陶孫",
        "paragraphs": [
            "船頭月渾雲不度，轉眼光陰遽如許。",
            "江湖無地寄風威，短蓑遺作胡旋舞。",
            "還將老病入孤舟，碧波爲人生白頭。",
            "闌中五更鵝鴨亂，老漁畫肚起長算。"
        ],
        "title": "飄風荆溪",
        "id": "0d72f224-0c9b-4819-a9a7-1add15546086"
    },
    {
        "author": "敖陶孫",
        "paragraphs": [
            "風師風狂無是處，文采成龍或成虎。",
            "向來打橛釘虛空，今日入山還削鐻。",
            "晴窗洗出烟巖秋，休嗟李廣不封侯。",
            "見說行年今在坎，老慵且作囚山囚。"
        ],
        "title": "贈英德風和尚",
        "id": "c56b7153-557e-4ffb-bafa-98a2551ec71c"
    },
    {
        "author": "敖陶孫",
        "paragraphs": [
            "善財平明白下床，供君一鉢曹溪香。",
            "山中老盧致無恙，爲我一洗醒而狂。",
            "問君江行何所見，邂逅今朝識山面。",
            "羣峰亦自不相知，漥者欲逃危欲獻。",
            "漥逃危獻知奈何，小草遠志元同科。",
            "時來隨喜出雲雨，不來抱藹休巖阿。",
            "老人於山消底物，畢願託身仍託骨。",
            "接頤孤撐看未已，萬馬崩騰過倏忽。",
            "貴人祗聽宮門鐶，何曾一葉吼冰灘。",
            "轉頭便下貞陽峽，嶺猿舉臂招入還。",
            "歸來海上亦不惡，把酒持螯誇至樂。",
            "明朝遠碧望林巒，依舊朱欄照城郭。"
        ],
        "title": "月華道中",
        "id": "20c8746f-bc5f-40c9-94be-49da72d039b1"
    },
    {
        "author": "敖陶孫",
        "paragraphs": [
            "薄薄酒，全吾天。",
            "醜醜婦，引吾年。",
            "敗繒粗布形骸便。",
            "辛勤著書塞屋椽，何如郭外二頃桑麻田。",
            "折腰斂板高鳶肩，何如方床八尺供橫眠。",
            "左爲劍鋩右鼎耳，勸君却步行相先。",
            "斗量明珠埒編錢，郿塢未就臍已燃。",
            "十眉間坐爭連蜎，絕纓滅燭薰腥膻。",
            "農家醜婦眉半櫛，白頭惟有夫壻憐。",
            "勸君酒薄君勿嗔，尚方賜尊能殺人。",
            "力微覆餗有明誡，食鮭三九元非貧。",
            "酒不薄，人自薄。",
            "妻不惡，人自惡。",
            "不如濁酒三盃呼醜婦，共作原頭賽神舞。"
        ],
        "title": "再賦薄薄酒",
        "id": "cf32a56a-8b80-435b-8f32-68e58278150c"
    },
    {
        "author": "敖陶孫",
        "paragraphs": [
            "薄薄酒，勝齋蔬。",
            "粗粗布，勝無襦。",
            "醜妻惡妾勝鰥孤。",
            "叱塗呵道驅高車，何如醉歸連臂行相扶。",
            "巍冠束带商唐虞，何如北窗散髮擁腹千爬梳。",
            "金樽瓦盆酒如一，食芹差可無彫胡。",
            "名堯字孔相號呼，百年螻蟻同丘墟。",
            "朝爲卿相暮匹夫，青黄蚤失溝中枯。",
            "錐利未必賢椎愚，左圓右方徒區區。",
            "不如濁酒三盃對醜婦，荆釵布裙相媚嫵。"
        ],
        "title": "續薄薄酒",
        "id": "256f73d7-6c32-4d7a-9e51-e1e901dc38af"
    },
    {
        "author": "敖陶孫",
        "paragraphs": [
            "犢車油壁塵紛紛，恨君不識如花人。",
            "金鞭爭道誰家郎，出門三日香人牀。",
            "春風酒面吹微鱗，主人拔釵留上賓。",
            "洞房燭花盡意明，爲君拂絃駐歡情。",
            "陣鴻塵澀聲難安，城烏夜啼訴春寒。",
            "吳歈未終初日上，璇題藻井知無恙。",
            "請君銜盃莫問天，茂陵劉郎初學僊。",
            "人生百歲俱可憐，願君流歡及盛年。",
            "世間萬事不如酒，九環寶带時人有。",
            "感君一曲寬百憂，當時見人面色羞。",
            "君不見牆東儒生食井李，一生飲牛廉讓水。"
        ],
        "title": "次醉中歌",
        "id": "0657e3a2-1c9d-438c-847e-bd75c6c5fe88"
    },
    {
        "author": "敖陶孫",
        "paragraphs": [
            "得誰釀法乃爾佳，連引數盃極口誇。",
            "須臾忘物亦忘我，是非榮辱不可加。",
            "兒童相隨拍掌笑，阿翁醉也扶歸家。",
            "平生故人趙半刺，遣騎折送園中花。",
            "飲酒不待勸，夜如何其月欲斜。",
            "倒著接䍦自起舞，笛聲趁拍鼓三撾。",
            "陶陶兀兀意有得，小姬在傍雙髻丫。",
            "驅令磨墨具紙筆，滿幅大草飛龍蛇。",
            "婦云汝醉當止矣，明日酒醒不愧耶。"
        ],
        "title": "醉歌",
        "id": "58973ef3-9d42-40da-a0d5-1e573a1b1fa6"
    },
    {
        "author": "敖陶孫",
        "paragraphs": [
            "頃年投詩衛左史，今年謁詩衛相公。",
            "何方客子辟道路，詩卷長邀石浦風。",
            "先生官職泥土如，萬事盡付阿堵中。",
            "天教權嬖表忠節，劍首一吷毫毛空。",
            "祇今事業已如許，願聞當時北歸語。",
            "面對手畫真自知，十年絕口吾甚武。",
            "謝安風流過王導，芙蓉王公竊其表。",
            "從來雅志在東山，角巾不爲箏歌老。",
            "古人進寸退一尺，江草江花足自適。",
            "功名時來不作難，雷動風行本無跡。",
            "百姓相驚當歷耳，三江五湖作瘡痏。",
            "百年天地亦悠悠，長鑱老人淚如水。",
            "側傍湖脚淀山藍，出見輕鷗已不凡。",
            "頗聞琳琅塞門內，三筆六詩公所監。",
            "何能撰杖閲諸子，看公著帽淹幾晷。",
            "朱衣目前空復愁，客有焦桐勞下指。",
            "去家初無可葺牆，獨抱遺經天一方。",
            "石浦倘爲蒼生起，天衢日轂遥相望。"
        ],
        "title": "謁衛參政",
        "id": "822619f9-0b26-4ecc-9774-8b8669cfa3ad"
    },
    {
        "author": "敖陶孫",
        "paragraphs": [
            "素絲衝塵化爲墨，老人雙鬢無由黑。",
            "俗兒翻手候炎凉，惟有君心比霜雪。",
            "破窗草亢風雨寒，夢遊帝鄉虎當關。",
            "枯魚對酒淚濺俎，雄劍夜吼銅花乾。",
            "二十辭家顔色故，春心不語絃解語。",
            "借君古鏡施鉛華，含羞獨泣羅房雨。",
            "青天中開多不平，少年裘馬如流星。",
            "千金無處買俠骨，坐念歲月空崢嶸。"
        ],
        "title": "短歌贈臨安友人",
        "id": "742593d9-45bf-4ce4-9c23-90943a02cb99"
    },
    {
        "author": "敖陶孫",
        "paragraphs": [
            "來雁無消息，寒蟬久寂寥。",
            "鬢毛隨日化，吾意得詩消。",
            "樓影三更淡，天星幾夜摇。",
            "眼中無長物，拄頰又明朝。"
        ],
        "title": "夜坐",
        "id": "9a6c3c99-5f13-41ae-b41b-e00ffb9a06e5"
    },
    {
        "author": "敖陶孫",
        "paragraphs": [
            "河津傳五漏，霧雨入千家。",
            "白日鳴饑鼠，深更歇怒蛙。",
            "境空愁稍進，詩短意能加。",
            "客路多風雨，深憂斗柄斜。"
        ],
        "title": "倦夜",
        "id": "543443f5-d216-414f-90fc-03739a123eab"
    },
    {
        "author": "敖陶孫",
        "paragraphs": [
            "舊時黄正父，今日一浮屠。",
            "四海誰知己，三更忽撚鬚。",
            "空山吼獅子，暗壁縛於菟。",
            "何日當吾眼，藜牀淡爾臞。"
        ],
        "title": "贈得一禪師",
        "id": "85f3eb0a-30a4-41fa-a2c6-8f909260ba4b"
    },
    {
        "author": "敖陶孫",
        "paragraphs": [
            "老馬知塗益可羞，寒燈冷硯照窮愁。",
            "著書不望從兒讀，歸舍何當與婦謀。",
            "赤脚踏鯤真浪許，短衣射虎恐長休。",
            "何人得似襄陽守，乞我苕湖十頃秋。"
        ],
        "title": "燈下嘆",
        "id": "bea2f3a3-0889-464b-a9e0-1bc35c3cdb6b"
    },
    {
        "author": "敖陶孫",
        "paragraphs": [
            "一昨羊城別五僊，駕言韶石叩鈞天。",
            "偏師政擬劘詩壘，淺瀨那知滯酒船。",
            "但使繫書勤雁足，敢思騰上竦鳶肩。",
            "區區定取韓康笑，賣藥逃名却自然。"
        ],
        "title": "次韓耕道贈別韵",
        "id": "45917c0d-0da0-4156-95b0-e98779bca4f1"
    },
    {
        "author": "敖陶孫",
        "paragraphs": [
            "早歲縱橫論九流，中年往往愛清幽。",
            "細觀夢境皆爭鹿，靜遣機心欲狎鷗。",
            "池上貪閒臨晉帖，燈前抱病看吳鈎。",
            "山林鍾鼎從天賦，言志俱慚點與求。"
        ],
        "title": "病中用杜工部江村韵",
        "id": "4cec3386-6358-4a48-8cfd-c3a67a3527ff"
    },
    {
        "author": "敖陶孫",
        "paragraphs": [
            "振錫浮盃定偶然，繭窠誰見老蠶眠。",
            "祇知大膽嘲無本，渠識前身是普賢。",
            "師欲贏糧趨建德，我慚觀畫訪開先。",
            "莫將幻境誇陽燄，吐盡多生渴死涎。"
        ],
        "title": "和開元寺省公韵",
        "id": "204fad03-0da6-4482-a25c-64b967ab2df1"
    },
    {
        "author": "敖陶孫",
        "paragraphs": [
            "滿窗晴旭散輕埃，報答生成只酒盃。",
            "篇什正須今日用，歲時偏傍俗人來。",
            "輕舠上藕泥初拭，小巷爭魚臭不開。",
            "試作橫竿權土炭，聊從夜半候陽回。"
        ],
        "title": "至日記見簡輔漢卿二首  其一",
        "id": "758bdf54-a3c1-4a49-b9d9-a1c28f8d421e"
    },
    {
        "author": "敖陶孫",
        "paragraphs": [
            "枕上吟哦安意好，新詩自覺鬼神扶。",
            "遥傳舊歲無多子，皆試新衣是早圖。",
            "天下自須胡伯始，江東只在管夷吾。",
            "鄉山此際當治麥，誤矣爲文傚兩都。"
        ],
        "title": "至日記見簡輔漢卿二首  其二",
        "id": "d656789c-7419-479e-bb6c-3b6bc98fa1c5"
    },
    {
        "author": "敖陶孫",
        "paragraphs": [
            "檢點詩篇方細讀，忽傳新渥照澄江。",
            "榮公銅虎非渠事，舊憶河豚是此邦。",
            "蕭散蓋公宜置舍，風流謝守想臨窗。",
            "他時我得扁舟去，直過凝香索酒缸。"
        ],
        "title": "賀郡守得江陰",
        "id": "c64e7071-8c1a-4304-8f9b-f2cc44e960df"
    },
    {
        "author": "敖陶孫",
        "paragraphs": [
            "抱甕終焉與世迷，斲輪久矣嘆吾衰。",
            "江南未必無佳士，海內何由得二兒。",
            "不共施梁爭折角，却思陶謝與同時。",
            "歌成未免傍人笑，農馬雖專技已卑。"
        ],
        "title": "自笑",
        "id": "2cf870cc-5075-4386-8698-5de1cd3e6ef8"
    },
    {
        "author": "敖陶孫",
        "paragraphs": [
            "一百五日苦多雨，二十四花能幾風。",
            "壯心欲與兒女競，春事翻成寇盜空。",
            "公私蛙合笙歌裏，客主山張圖畫中。",
            "作意後遊仍獨醉，西湖莫忘遠來翁。"
        ],
        "tags": [
            "西湖"
        ],
        "title": "清明日湖上晚步",
        "id": "87de8980-51e6-4872-94a5-64f93470dc18"
    },
    {
        "author": "敖陶孫",
        "paragraphs": [
            "昏花亂眼嘆吾衰，寶带忘腰羨子宜。",
            "碓下誰明能行者，甕中聊覓永禪師。",
            "醉鄉欲結無爲社，劫火難燒見在詩。",
            "忽憶扁舟洞庭路，霜螯斫雪點橙絲。"
        ],
        "tags": [
            "洞庭湖"
        ],
        "title": "寄德久舍人時將過吳門",
        "id": "27c4444a-0b57-4a36-945a-a2babf1da256"
    },
    {
        "author": "敖陶孫",
        "paragraphs": [
            "短羽真成入彀游，小儒蹤跡欲誰求。",
            "非關古字誅揚子，自是諸生欠沈猶。",
            "百計千方元薄命，雙溪二水各宜秋。",
            "此行試卜唐夫子，會向芹邊問楚囚。"
        ],
        "title": "送王楚材往湖州聽讀",
        "id": "125ff6ba-cd1c-4963-aa91-b7e7f09ad7ba"
    },
    {
        "author": "敖陶孫",
        "paragraphs": [
            "千年觀一如，三日客同居。",
            "祇道清淮近，烏知濁世疎。",
            "地窮初限橘，水富巧藏魚。",
            "排闥風烟入，觀心視聽虛。",
            "飯香鴉闖戶，茶熟水鳴除。",
            "潮載支祁憤，天關禹貢書。",
            "磬材徵古在，石蕝表兇餘。",
            "董杏通鄰堵，秦瓜過滿車。",
            "遊方孤雁去，問法翠屏舒。",
            "何日荆溪道，誅蓬對結廬。"
        ],
        "title": "贈玻璃僧慧觀長老",
        "id": "f8abf500-acfd-4e6e-9705-7475fbe97f7f"
    },
    {
        "author": "敖陶孫",
        "paragraphs": [
            "短短桃身盡著花，微風細雨響蘆芽。",
            "一晴眼底皆新物，蛺蝶成羣聚淺沙。"
        ],
        "title": "晚霽湖邊獨步",
        "id": "f0eca460-0ca2-4976-a4cc-8ed53d2f4fc1"
    },
    {
        "author": "敖陶孫",
        "paragraphs": [
            "歌舞教成王謝宅，百年華屋幾人居。",
            "豈無藤葛垂陰地，女轉繅車兒讀書。"
        ],
        "title": "題郁氏子床屏",
        "id": "0cc2d962-45bb-4d46-bab7-eda75748bb4e"
    },
    {
        "author": "敖陶孫",
        "paragraphs": [
            "夜深霜月冷侵膚，醉飲歸來得自娛。",
            "霧氣水光同浩渺，誤看田野作江湖。"
        ],
        "title": "醉歸",
        "id": "ad7698ec-db62-4936-b52a-600abe73e9c4"
    },
    {
        "author": "敖陶孫",
        "paragraphs": [
            "天外誰飄桂子風，老夫鼻觀已先通。",
            "直須斬斷年時話，匹似西來歎不逢。"
        ],
        "title": "次潮陽寧公詩韵三首  其一",
        "id": "48497402-402f-4f83-9e56-f82cdbefea78"
    },
    {
        "author": "敖陶孫",
        "paragraphs": [
            "十方無壁慣曾遊，一片孤雲任去留。",
            "莫話潮陽舊公案，天台行色滿簷頭。"
        ],
        "title": "次潮陽寧公詩韵三首  其二",
        "id": "43a6c9d4-c2cc-474a-a2ab-6a3888568f7e"
    },
    {
        "author": "敖陶孫",
        "paragraphs": [
            "竹枝拗折殊多事，參取茶甌未到前。",
            "爲報天台癡五百，撞齋邏粥莫爭先。"
        ],
        "title": "次潮陽寧公詩韵三首  其三",
        "id": "6e5b80e1-fc78-45a7-9b0d-e4bea2c533cb"
    },
    {
        "author": "敖陶孫",
        "paragraphs": [
            "三生同聽寺樓鐘，緊峭芒鞋任所從。",
            "莫向華亭覓船子，趙州橋下有青龍。"
        ],
        "title": "送行者妙淙往青龍謁陳七官人",
        "id": "2abaeec2-d528-4bd3-b70c-655ad26f0a39"
    },
    {
        "author": "敖陶孫",
        "paragraphs": [
            "通身有眼更無腸，好上臞庵師子床。",
            "莫作綠衣顛倒想，班姬陳后兩凄凉。"
        ],
        "title": "爲竹奴解嘲用山谷先生韻",
        "id": "e66982ad-66e3-4855-9402-f36b68108b84"
    },
    {
        "author": "敖陶孫",
        "paragraphs": [
            "長安亂葉舞征衣，獨把新詩送吏師。",
            "自古才名諳宦拙，邇來官事要兒癡。"
        ],
        "title": "送霅川丁世卿宰舒之懷寧  其一",
        "id": "bf47b8d0-eff8-4a02-95a2-d25bd0d307df"
    },
    {
        "author": "敖陶孫",
        "paragraphs": [
            "八公草木迎人處，三老風沙上水時。",
            "直使邊頭行國寶，少年白面且經維。"
        ],
        "title": "送霅川丁世卿宰舒之懷寧  其二",
        "id": "d8b757cd-7151-45c1-a0cb-b614b74008c1"
    },
    {
        "author": "敖陶孫",
        "paragraphs": [
            "左手旋乾右轉坤，羣公相扇動流言。",
            "狼胡無地歸姬旦，魚腹終天痛屈原。",
            "一死固知公所欠，孤忠頼有史長存。",
            "九原若遇韓忠獻，休說渠家末代孫。"
        ],
        "title": "悼趙忠定",
        "id": "fc89fe34-bc91-4a68-a81d-73450d185fde"
    },
    {
        "author": "敖陶孫",
        "paragraphs": [
            "樵路縈連入翠微，清泉白石可忘機。",
            "雲中犬吠劉安過，樹杪春深望帝歸。",
            "白鶴肯留華表語，蒼官合受錦衣圍。",
            "珠襦玉柙今何許，一笑人間萬事非。"
        ],
        "title": "皋亭山",
        "id": "89668402-8b64-4473-b7f2-7bdcc4986cf2"
    },
    {
        "author": "敖陶孫",
        "paragraphs": [
            "北鄰擣衣聲，明當葭管動。",
            "隨宜過街巷，一歲三日用。",
            "請君歇砧杵，指直霜氣重。",
            "君不見南鄰已試明年燈，應製春衫泥小鳳。"
        ],
        "title": "擣衣吟",
        "id": "853c610b-4277-4565-ab60-061baa4705f5"
    },
    {
        "author": "敖陶孫",
        "paragraphs": [
            "雪乃雨之死，雨乃雪之生。",
            "譬彼潮與水，同出而異情。",
            "洑流或亂潮，凍雨或間雪。",
            "達人於此時，著眼試分別。",
            "等是天一生，而有生殺存。",
            "所以古聖賢，諄諄畏鄉原。"
        ],
        "title": "雪中對酒效昌黎體",
        "id": "59d68d52-5bcf-4a4e-a90f-14cd2bf22e71"
    },
    {
        "author": "敖陶孫",
        "paragraphs": [
            "臞翁方解夏，蓋令正防秋。",
            "浄社吾追遠，侯封子擇留。",
            "硬黄隨意草，大白幾時浮。",
            "莫話河南北，傷心感沛州。"
        ],
        "title": "次韵蓋睎之見憶",
        "id": "8104a933-561f-4b04-87b1-04e48528f14a"
    },
    {
        "author": "敖陶孫",
        "paragraphs": [
            "只有書樓日日登，欄干東角每深憑。",
            "一層已是愁無奈，想見仙人十二層。"
        ],
        "title": "小樓  其一",
        "id": "9bfac21c-9a9c-4924-9d3f-4d749d8b7eae"
    },
    {
        "author": "敖陶孫",
        "paragraphs": [
            "泥濫花淹燕不歸，輕陰時獵酒家旗。",
            "無情最奈牆東柳，正嚮愁時寂寂垂。"
        ],
        "title": "小樓  其二",
        "id": "aaa40f95-a22b-495a-a25c-82f09acee94b"
    },
    {
        "author": "敖陶孫",
        "paragraphs": [
            "學道欠定力，一寒便生嗔。",
            "古來雪埋腰，定知英雄人。",
            "去爲百錢遊，得酒不濡唇。",
            "慘澹行歌歸，仰面東南雲。",
            "紛紛過車馬，寂若耳不聞。",
            "退坐茆簷底，徒有豪氣存。"
        ],
        "title": "旅舍七首  其一",
        "id": "bb608c3a-67ee-46c5-8677-84b7d72055ca"
    },
    {
        "author": "敖陶孫",
        "paragraphs": [
            "雪後天正碧，須臾白龍鱗。",
            "暮寒急歸鳥，新月生微顰。",
            "帝居時節正，物肅天地仁。",
            "黄旗在何方，指畫分星辰。",
            "拊攔發浩歎，肝膽空輪囷。",
            "兒女顧我笑，微霜濕衣巾。"
        ],
        "title": "旅舍七首  其二",
        "id": "f7886ec9-133e-4a56-99dc-ace4a92d79b3"
    },
    {
        "author": "敖陶孫",
        "paragraphs": [
            "今晨日色佳，負暄就前簷。",
            "晴鳶盤空闊，始覺天宇嚴。",
            "怡然一欠伸，雙巒引遐瞻。",
            "亭亭倒枯荷，似是浮圖尖。",
            "出家本不難，貝葉明牙籤。",
            "但恐遠公社，無酒與陶潛。"
        ],
        "title": "旅舍七首  其三",
        "id": "b5d0ea43-2a78-4d13-a65d-87b33f420465"
    },
    {
        "author": "敖陶孫",
        "paragraphs": [
            "齧雪蘇州年，嘿數天再閏。",
            "當時賈長頭，霜桐送孤韵。",
            "今年貧更惡，交友雲散盡。",
            "收自緗楮林，博閲先後進。",
            "縱橫略千家，詣處合一印。",
            "文章何當工，一死差可忍。"
        ],
        "title": "旅舍七首  其四",
        "id": "b9c6eaf6-8afb-4e99-9056-34e153ca72cf"
    },
    {
        "author": "敖陶孫",
        "paragraphs": [
            "人言我身長，尺度難爲裁。",
            "居然一瓠壺，略可當酒杯。",
            "口交市井談，面涴俗子埃。",
            "謂予倘不化，未覺逆旅猜。",
            "但恐醉語誤，積毀能焚骸。",
            "殷勤王先生，脫襪何賢哉。"
        ],
        "title": "旅舍七首  其五",
        "id": "c5221b20-17af-46f6-95b5-5ed473de357b"
    },
    {
        "author": "敖陶孫",
        "paragraphs": [
            "少時重意氣，裹劍師白猨。",
            "神傷化碧血，淚盡如生元。",
            "晚修漆園方，孔跖付一尊。",
            "小山受歲晚，片雲時歸屯。",
            "客來兩團蒲，坐看茶煙翻。",
            "淵明真可人，觴至輒忘言。"
        ],
        "title": "旅舍七首  其六",
        "id": "41cba43e-0499-4446-93fb-cad2c9be60e3"
    },
    {
        "author": "敖陶孫",
        "paragraphs": [
            "我家碧鸛弟，盡用當執殳。",
            "摧顔伴老翁，意欲化白鳬。",
            "娟娟熨帛手，見之感無襦。",
            "坐念粟布謠，於乎予何誅。",
            "取求不汝瑕，霸心生斷袪。",
            "請觀澤中鴈，一一稻粱圖。"
        ],
        "title": "旅舍七首  其七",
        "id": "d1c2a232-f7ec-4470-b7c1-0e808d672e28"
    },
    {
        "author": "敖陶孫",
        "paragraphs": [
            "往聞大龔公，魚艾照靈壽。",
            "當時從肩輿，門生兒子後。",
            "詩書開似續，文采補耆舊。",
            "數椽上茅茨，基結稱廣陋。",
            "壁間落寶唾，半是經濟手。",
            "坐令農隠堂，贔屭黄姑藪。",
            "我來雖未識，名下已奔湊。",
            "功名何足云，短鍤支宇宙。",
            "所憂飯吾牛，芻惡毛角瘦。",
            "木奴擅中州，竹君食千畝。",
            "連車載長腰，橫網遮巨口。",
            "人生亦何須，不若巴清婦。",
            "時來食方丈，時去鮭三九。",
            "常恐少微芒，深夜切奎斗。",
            "起家公不難，周漢須佐佑。",
            "敢請益治田，種秫多釀酒。",
            "歲晚滄洲期，許結羊仲友。"
        ],
        "title": "寄題龔立道農隠堂",
        "id": "8d11ce3c-e48b-460b-935e-3616cbdd6d11"
    },
    {
        "author": "敖陶孫",
        "paragraphs": [
            "無可奈何生午凉，暮年王粲更情傷。",
            "一川水浄鷗能白，九月秋歸蝶自黄。",
            "洛下篇章還獨詠，遼東城郭正相忘。",
            "紛紛后土塗泥甚，小試莊周曳尾方。"
        ],
        "title": "和留題寓舍",
        "id": "ebf10afb-1231-4343-ba53-66a226547372"
    },
    {
        "author": "敖陶孫",
        "paragraphs": [
            "霜風欺斷柳，星月愛平蕪。",
            "船暖知村近，鐘寒想寺孤。"
        ],
        "title": "絕句",
        "id": "b308ef5b-f361-4289-9f60-ac1a28045f17"
    },
    {
        "author": "敖陶孫",
        "paragraphs": [
            "有聲且勿吞，有淚且勿傾。",
            "聲吞斷人腸，淚傾草不生。",
            "萬事有反覆，天地終無情。",
            "斲方以爲輪，平地生九折。",
            "鍛劍使繞指，青萍化爲血。",
            "筋骸束未貫，光景電露滅。",
            "我欲竟此曲，此曲能頹山。",
            "奉君一巵酒，已矣當何言。"
        ],
        "title": "廣行路難  其一",
        "id": "b920b284-2444-4a49-92ee-6f15d32f32e1"
    },
    {
        "author": "敖陶孫",
        "paragraphs": [
            "有歌且勿發，有舞且勿盤。",
            "歌發愁雲陰，舞盤促歲年。",
            "古來妾事主，百悲償一歡。",
            "勸君莫渡河，河伯欲娶婦。",
            "采桑急蠶饑，送死藁碪手。",
            "世故常多門，反覆無不有。",
            "我欲竟此曲，此曲能摧城。",
            "奉君一巵酒，假日聊偷生。"
        ],
        "title": "廣行路難  其二",
        "id": "9aa9772a-4afb-4ad5-9e33-9155fa69a1b2"
    },
    {
        "author": "敖陶孫",
        "paragraphs": [
            "中興元老堂堂，諸孫玉質金相。",
            "封殖毋忘嘉樹，愛思猶及甘棠。"
        ],
        "title": "送別史友六首  其一",
        "id": "3c93e753-3982-4f87-9735-698448cef93f"
    },
    {
        "author": "敖陶孫",
        "paragraphs": [
            "諸君置膜外論，之子真箇中人。",
            "冀北何限千駟，東市初逢一麟。"
        ],
        "title": "送別史友六首  其二",
        "id": "809d93e5-fce2-48fd-9af1-3a633e186f69"
    },
    {
        "author": "敖陶孫",
        "paragraphs": [
            "過淮讀二山賦，舉世識三槐家。",
            "熊魚等所欲者，兕虎敢歎非耶。"
        ],
        "title": "送別史友六首  其三",
        "id": "aa1245ea-4dcc-43bb-afe1-44a453ee3dd1"
    },
    {
        "author": "敖陶孫",
        "paragraphs": [
            "煙霏巧濕行李，鐘鼓初分去舟。",
            "中有錦衣尚褧，旁看泥軾垂油。"
        ],
        "title": "送別史友六首  其四",
        "id": "dd69556c-f931-4d49-9c00-f0a43684225b"
    },
    {
        "author": "敖陶孫",
        "paragraphs": [
            "八堰三江良苦，十洲五嶠能明。",
            "歸路未誇海市，還家且饜南烹。"
        ],
        "title": "送別史友六首  其五",
        "id": "bccc6af5-c9ab-446c-8c67-5e97cb7fe080"
    },
    {
        "author": "敖陶孫",
        "paragraphs": [
            "冶渚餞何彥德，虎谿送陶淵明。",
            "諸人卿自卿法，今日吾用吾情。"
        ],
        "title": "送別史友六首  其六",
        "id": "2e9396cf-c960-4595-83c9-4d28b8e430bf"
    },
    {
        "author": "敖陶孫",
        "paragraphs": [
            "天竺應須老辨才，羅浮那得染塵埃。",
            "試看出日朱明觀，便是中天積翠臺。",
            "起廢合歸良匠手，安禪好住白雲堆。",
            "寄聲舊日黄居士，九鎖丹函請一開。"
        ],
        "title": "送月上人住寶積寺",
        "id": "d71e3144-7fba-4768-98de-463eb31b7cc4"
    },
    {
        "author": "敖陶孫",
        "paragraphs": [
            "青筇相伴到仙壇，身寄虛無縹緲間。",
            "景物迥殊人世界，煙霞深鎖道家山。",
            "紛紛盡向紅塵老，寂寂誰知白日閒。",
            "遣履山中棋一局，幾人於此未應還。"
        ],
        "title": "沖虛觀",
        "id": "d13ca170-2c3d-49e7-a1ff-10af7e4a07bb"
    },
    {
        "author": "敖陶孫",
        "paragraphs": [
            "當年靈壽杖，止合扶孔光。"
        ],
        "title": "句",
        "id": "00bf0497-ab5b-4eb5-8a86-c0d8a1526abc"
    },
    {
        "author": "陳文蔚",
        "paragraphs": [
            "人生富貴多繁華，每遇誕日張綺羅。",
            "高堂賓從擁朱紫，金尊捧歡傾流霞。",
            "青春未暮神仙醉，舞腰回雪皓齒歌。",
            "難逢樂事買歡笑，千金不惜如泥沙。",
            "貧家相去一何遠，自嘆居里非鳴珂。",
            "平時只甘陋巷味，啜菽飲水之日多。",
            "不知今朝是生旦，東鄰旋問酒可賒。",
            "烹鮮擊肥非不願，一室懸磬將如何。",
            "阿爹從容呼兒語，我有至樂非由他。",
            "立身亦足顯父母，聲名不必登高科。",
            "顔色苟能奉親歡，悅口不存旨與嘉。",
            "滿堂雖無金玉富，六籍諸子幸滿家。",
            "日率兒曹勤誦讀，行慕顔閔心孔軻。",
            "但得門庭無外事，竹林足以長婆娑。",
            "子順親慈有餘樂，自然福至由家和。",
            "籬邊晚菊知人意，歲歲來薦黄金花。"
        ],
        "title": "老人生旦",
        "id": "8317baf5-6886-4478-aa19-bab2800e9499"
    },
    {
        "author": "陳文蔚",
        "paragraphs": [
            "一區投老將焉卜，揚雄草玄那可續。",
            "何似山中種修竹，白駒皎皎人如玉。",
            "山深九夏無炎溽，往來不著市廛足。",
            "主人心地一泓淥，調高和寡陽春曲。",
            "時聞樵歌起林麓，趺坐道人方閉目。",
            "讀書萬里歸妙矚，等閒莫躡巢由躅。",
            "何妨春酒甕頭熟，便約幽人來卜築。",
            "伯夷清風千載肅，堪笑荒涼舊金谷。"
        ],
        "title": "和余方叔題傅材甫筠谷韵",
        "id": "1aacc6a8-9b8a-4f51-b24b-cd96d6d3cc9e"
    },
    {
        "author": "陳文蔚",
        "paragraphs": [
            "山水可吾情，對酒不必醉。",
            "及其不以酒，何由得翁意。"
        ],
        "title": "火田鄭次山貧士也家有燕坐之處五爲賦之 寓意軒",
        "id": "1cd995f5-47ce-4780-90e1-9f52a6dc2b29"
    },
    {
        "author": "陳文蔚",
        "paragraphs": [
            "一息萬里馳，白日天無光。",
            "歸來固吾圉，宇泰生吉祥。"
        ],
        "title": "火田鄭次山貧士也家有燕坐之處五爲賦之 觀省齋",
        "id": "9e52b71d-5c4c-4d1b-b9e8-99ce797ae37a"
    },
    {
        "author": "陳文蔚",
        "paragraphs": [
            "夜半一陽動，萬木總皆春。",
            "當觀向榮意，從此識吾仁。"
        ],
        "title": "火田鄭次山貧士也家有燕坐之處五爲賦之 槁木寮",
        "id": "e152773f-db51-4da7-b445-2102a282e0a2"
    },
    {
        "author": "陳文蔚",
        "paragraphs": [
            "中獨抱孤清，外示聊以朴。",
            "不結桃李交，風味良不惡。"
        ],
        "title": "火田鄭次山貧士也家有燕坐之處五爲賦之 歲寒谷",
        "id": "027c55e6-3f8d-4e50-91ff-dbe905d2e4b2"
    },
    {
        "author": "陳文蔚",
        "paragraphs": [
            "築室在澗阿，種木清成陰。",
            "中有聖人書，可以樂吾心。"
        ],
        "title": "火田鄭次山貧士也家有燕坐之處五爲賦之 隠窩",
        "id": "28d3689b-0233-4248-949c-afa6668af835"
    },
    {
        "author": "陳文蔚",
        "paragraphs": [
            "當年開元主，得失鑒前迹。",
            "圖治極焦勞，自謂吾雖瘠。",
            "自從嬖在妾，乾坤輕一擲。",
            "妖花恐其魂，宜遠數百驛。"
        ],
        "title": "和賈元永醉楊妃",
        "id": "e3be1b06-6064-4eb3-bf82-46dda7287ff4"
    },
    {
        "author": "陳文蔚",
        "paragraphs": [
            "筆端老木千歲心，一見洗我塵土襟。",
            "坐久令人忘慍喜，古今碧澗落寒冰。",
            "乍濃乍淡陰復晴，晦明變化天所成。",
            "相畫之法如相士，骨奇肉瘦神必清。",
            "烟淡雲疏天冪冪，頃刻風雷暗塵壁。",
            "畫工羞看手如神，十日一水五日石。"
        ],
        "title": "題鄭好古松圖和趙國興韵",
        "id": "571a0f07-3f89-4a57-9d37-a1555f17c51d"
    },
    {
        "author": "陳文蔚",
        "paragraphs": [
            "初見種汝時，微荄極枯槁。",
            "今既長枝葉，日復一日好。",
            "儀刑靜獨秀，精神雨中澡。",
            "嗟我費耘治，尚媿窗前草。"
        ],
        "title": "觀物二首  其一",
        "id": "8666c778-a3cc-4301-8a6d-9e72176cade5"
    },
    {
        "author": "陳文蔚",
        "paragraphs": [
            "牆東一微物，妙意包藏深。",
            "人皆看枝葉，我獨觀其心。",
            "萌蘗既綿綿，茂盛亦駸駸。",
            "從此識天地，生生無古今。"
        ],
        "title": "觀物二首  其二",
        "id": "5d8dcec9-3099-4cec-8606-66a32f7bff5a"
    },
    {
        "author": "陳文蔚",
        "paragraphs": [
            "我生抱孤貞，有似窗前竹。",
            "却笑日用功，采綠不盈掬。",
            "詩書負宿願，發憤處幽獨。",
            "古人刮目處，論道不隔宿。",
            "吾計決已久，不疑何待卜。",
            "一書訊安否，雙魚勤往復。",
            "丈夫氣相許，雲雨詎翻覆。",
            "窮通付一醉，東鄰酒方熟。"
        ],
        "title": "賈元永寄詩有窮愁之歎和韵寬之",
        "id": "eb4ff232-f384-4cb9-be10-d0c87c072e7a"
    },
    {
        "author": "陳文蔚",
        "paragraphs": [
            "兀坐誰與鄰，院古槐陰靜。",
            "美人東南來，共此炎夏永。",
            "危衷慰孤清，羈迹不待屏。",
            "十載懷願見，一日良獨幸。",
            "開樽共有酌，當月免對影。",
            "所講根理致，坦然見心境。",
            "詮評寖及詩，語我挈裘領。",
            "云何方浩浩，遽爾中耿耿。",
            "歸理武夷棹，夢寐江南景。",
            "吾曹貴晚節，莫辭霜露冷。",
            "世事如予何，遺編且重整。"
        ],
        "title": "同彭漫者寄鉛山諸友韵送彭歸武夷",
        "id": "4c6c67fd-cd9f-4088-b865-8b0485253f9a"
    },
    {
        "author": "陳文蔚",
        "paragraphs": [
            "雪夜訪戴時，未至已先返。",
            "潘魏一夜話，興味良亦短。",
            "三日聆妙語，遠勝十年款。",
            "嗜欲排喧囂，議論反根本。",
            "酒罷放懷歌，超然心更遠。",
            "古人不難到，學力貴自勉。",
            "花柳况欣欣，游哉春未晚。"
        ],
        "title": "辛亥春與陳周佐縣丞會於汭川旅邸從容三日臨別呈周佐",
        "id": "d98a52a8-3f13-4a0e-ae3a-989d689a427a"
    },
    {
        "author": "陳文蔚",
        "paragraphs": [
            "去年過桃花，心情亂飛絮。",
            "今年重來時，烟水已成趣。",
            "川華動春綠，漁艇自來去。",
            "况復江上山，玉立美無度。",
            "徘徊欲吟詩，日暮不成賦。",
            "但見飛鳥歸，暝色带雲樹。",
            "我生亦何求，行止隨所寓。",
            "悠然此時心，但覺狎鷗鷺。",
            "風定波自平，可玩不可怖。",
            "堪嗟世間人，險阻起平路。",
            "茲焉得所圖，萬事不關慮。"
        ],
        "title": "再過桃花臺",
        "id": "0499793b-43a1-46a2-b654-94e809e8d071"
    },
    {
        "author": "陳文蔚",
        "paragraphs": [
            "書閣高幾尋，其高不可知。",
            "但見讀書人，心與千古期。",
            "藉此閒曠地，端坐窮軒羲。",
            "世塵飛不到，月霽光風吹。",
            "况復揭扁榜，字畫天下奇。",
            "妙有指南處，世人那易窺。",
            "昔聞堂上聲，斲輪嘗笑之。",
            "而子得深省，不覺糟粕遺。",
            "終日几案樂，捨此歸其誰。"
        ],
        "title": "寄題吳伯豐所居二首 讀書閣",
        "id": "5debd505-6915-402b-be15-2a5cfdb82c19"
    },
    {
        "author": "陳文蔚",
        "paragraphs": [
            "心兮如太虛，何惡亦何愛。",
            "吾廬寄吾興，妙處端有在。",
            "於中忘歲時，疇覺屢遷代。",
            "但知曲肱眠，居然樂其內。",
            "無事戶不出，此意誰能會。",
            "更約素心交，携書靜相對。"
        ],
        "title": "寄題吳伯豐所居二首 亦愛軒",
        "id": "b401e466-9d0d-4f91-8a21-423a9c68efdf"
    },
    {
        "author": "陳文蔚",
        "paragraphs": [
            "爲君半日留，得與諸賢集。",
            "人生貴遠游，何苦自維縶。",
            "好鳥鳴更幽，遠山青欲濕。",
            "時有午邊風，吹從木陰入。"
        ],
        "title": "石井偶書呈同來者",
        "id": "fd253105-9cb2-4827-9576-d3dda7c18cd6"
    },
    {
        "author": "陳文蔚",
        "paragraphs": [
            "至後一百五，春光正韶華。",
            "往往天氣少，多與人事差。",
            "今年特清朗，川原爛紅霞。",
            "埋頭卷書冊，訪友况不賒。",
            "盡日俱襄陽，滿城同看花。",
            "百種鬭紅紫，意氣各雄夸。",
            "忽焉有招呼，徑醉碧桃家。",
            "主人意厚甚，更約觀金沙。",
            "而我方與子，浩蕩興無涯。",
            "但恐催日馭，所幸未西斜。",
            "行行復行行，小築逢異葩。",
            "雜然不知名，品品亦自嘉。",
            "園翁旋相問，酌酒仍烹茶。",
            "珍重頗深簡，市井避喧譁。",
            "子乃若有告，未語先咨嗟。",
            "願言更出郭，前林路非遐。",
            "會當有奇遇，始信我不訛。",
            "果見山下蒙，一泓瑩無瑕。",
            "淵然蟠蛟龍，不爲藏黽蛙。",
            "稍稍出奇怪，羅列如髻丫。",
            "須臾聳嶄絕，煉不經女媧。",
            "特立如丈夫，匪可干以邪。",
            "相與發浩歎，題品乃未加。",
            "因念世沈晦，豈但如爾耶。",
            "乘風且歸歟，投林有昏鴉。",
            "聊爲賦此詩，醉筆歌龍蛇。"
        ],
        "title": "甲寅寒食日訪徐子融子融同出游晚歸誌所歷二十六韵",
        "id": "b340971a-5d79-4408-a780-2adccdbba31e"
    },
    {
        "author": "陳文蔚",
        "paragraphs": [
            "家家趁寒食，看花雒城裏。",
            "孰知我輩人，屐去登山齒。",
            "千峰據其高，一覽無餘美。",
            "小溪山下來，青烟林末起。",
            "俯瞰闤闠居，總在塵埃底。",
            "灑樽遽移下，詩興良未已。",
            "因念讀書人，故事爲重紀。"
        ],
        "title": "寒食後一日趙國興携具拉游清風峽登一覽亭分韵賦詩以塵埃已逐雙溪去爲韵得已字",
        "id": "26393318-8fa6-41e4-8b0e-88286ccfcca1"
    },
    {
        "author": "陳文蔚",
        "paragraphs": [
            "愧我困塵冗，因君得清游。",
            "脫身桃李場，慰彼林壑幽。",
            "水光晚更碧，山色翠欲流。",
            "詩情天萬里，浩蕩不可收。"
        ],
        "title": "回鄭家橋小酌復以臨清流而賦詩爲韵得流字",
        "id": "d3c0fabf-c752-4f1c-8b27-5de42d4b4f04"
    },
    {
        "author": "陳文蔚",
        "paragraphs": [
            "使君今宵有高會，天爲好事收滂沱。",
            "厭將歌舞競時好，只有風月爲詩魔。",
            "此際主勸客盡醉，何日弟和兄且歌。",
            "臺高林影散滿地，不飲奈此清光何。"
        ],
        "title": "中秋後二夕陪趙連州飲荷香亭次連州韵",
        "id": "4fb926de-b4a2-4ebc-b18a-71e78ab68892"
    },
    {
        "author": "陳文蔚",
        "paragraphs": [
            "春來凡草木，開處總成花。",
            "東皇本無心，世人徒爾夸。",
            "我愛花中王，矯矯出羣姿。",
            "非不愛桃李，桃李多繁枝。",
            "寄語折花人，半開花正好。",
            "折到離披時，翻成被花惱。",
            "花不在色香，全在精神處。",
            "不慣識花人，未肯輕分付。",
            "一夜無風雨，花枝報平安。",
            "折花須惜枝，容易莫傷殘。",
            "蘭薰可以佩，幽人擷其芳。",
            "紅紫時所競，安得細推詳。",
            "白面誰家郎，逢花便攀折。",
            "言會折花枝，折花人更別。",
            "麯糵有工夫，氣味獨醇厚。",
            "欲釀胸中春，豈可樽無酒。",
            "座上嘗春風，客來同把盞。",
            "妙處我獨知，醺然面生暖。",
            "淺深存斟酌，杯行不須滿。",
            "既滿須持之，不持懼招損。",
            "香液噴甕面，紅光浮滿巵。",
            "此爲最佳處，亦是極難時。",
            "杯深不可把，俯身爲渠撋。",
            "淋浪莫沾衣，操縱得其權。",
            "有客太詩狂，斗酒約相就。",
            "那識半醺時，春風滿懷袖。",
            "我有酒一壺，醖釀頗得宜。",
            "飲之痊沈痾，贈子聊以持。"
        ],
        "title": "以花枝好處安詳折酒盞滿時撋就持爲韵贈徐子融",
        "id": "18543d54-f07f-4b7b-aea3-f4fc6f5c79a0"
    },
    {
        "author": "陳文蔚",
        "paragraphs": [
            "任官自古惟賢材，天子耳目寄外臺。",
            "祥刑所繫切民命，可不於此欽恤哉。",
            "猗嗟東南俗脆弱，獨有閩嶺高崔嵬。",
            "山川風氣頗相等，挾剛負險不可摧。",
            "自來巖谷多嘯聚，屢遣使者殲渠魁。",
            "今幸田里各安業，畢竟習俗懷陰猜。",
            "侵陵矯虔或未免，獄訟不平良善災。",
            "民强官弱亦已久，往往州縣翻低回。",
            "政須繡斧肅風采，坐使一方公道開。",
            "秋霜凜烈懲其姦，撲滅不復然死灰。",
            "陽和寬大布德意，撫摩窮困如嬰孩。",
            "湘江之水碧悠悠，使君昔日曾徘徊。",
            "于今八州復延頸，洗冤澤物須公來。",
            "澄清本是平生志，從此四境無氛埃。",
            "勿謂故園有松菊，長憶三徑荒莓苔。"
        ],
        "title": "送趙進臣持閩憲節",
        "id": "096eb39b-e7fc-41fc-82d7-d04ccffd5250"
    },
    {
        "author": "陳文蔚",
        "paragraphs": [
            "皎皎冰雪姿，黯然宜水墨。",
            "却恐施丹素，翻令涴顔色。",
            "孤山水雲深，庾嶺林月黑。",
            "晴窗一揮染，想像意俱得。"
        ],
        "title": "先生跋所藏湯君墨梅約諸人賦詩俾文蔚亦題其後",
        "id": "506e670f-c8dc-4898-8e72-8f8363f05c40"
    },
    {
        "author": "陳文蔚",
        "paragraphs": [
            "古人不可見，千卷留遺編。",
            "要非紙上語，至理實參前。",
            "列聖精微心，舍此將何傳。",
            "根本會於一，枝葉數萬千。",
            "博文可約禮，掘井志得泉。",
            "茲乃讀書旨，涵泳當忘年。",
            "勿以急迫求，留神嘗靜專。",
            "亦勿事悠悠，歲月空推遷。",
            "久而竟純熟，脫落不知然。",
            "衆理斯旁通，如海會百川。",
            "又如庖丁刀，體解牛無全。",
            "超然得我心，枘鑿非方圓。",
            "書在言語後，用起言語先。",
            "唐人資綴緝，漢儒拘訓箋。",
            "記誦日益博，疇知心鑑昏。",
            "祗足騁馳騖，與道實天淵。",
            "瑱山名亭意，難與世人言。",
            "方將屏俗慮，日夕親聖賢。",
            "見聞豈足道，孰是入德門。",
            "隠几無別事，真趣在窮研。",
            "一旦忽冰釋，花柳春無邊。",
            "此時案上書，始可付蹄筌。"
        ],
        "title": "寄題吳子似所居二首 讀書亭",
        "id": "3db47f02-86fe-42b0-a9c3-ff71731908a3"
    },
    {
        "author": "陳文蔚",
        "paragraphs": [
            "上帝降斯民，厥初存秉彝。",
            "古昔世教明，大道行坦夷。",
            "裘葛順冬夏，飲食充渴饑。",
            "非有慕于外，夫婦皆與知。",
            "嶽瀆氣既分，民風日澆漓。",
            "仁義既榛塞，教化悲陵遲。",
            "隠然善端著，不勝姦僞滋。",
            "其至藉吾道，紛紛取世資。",
            "陽尊若示公，陰叛實濟私。",
            "孟氏極雄辯，剖晰精毫釐。",
            "言言七篇在，炳如日星垂。",
            "千載嗟晦蝕，大義誰復提。",
            "延陵有佳孫，好學謹操持。",
            "傳授有所自，源派分江西。",
            "若爲日用功，義利早辨之。",
            "細讀象山記，妙意良在茲。",
            "願言不爲穫，努力但耘耔。",
            "堂前有松桂，年年長柯枝。",
            "生意不自已，何心論報施。",
            "請子對佳木，長哦經德詩。"
        ],
        "title": "寄題吳子似所居二首 經德堂",
        "id": "b0d96bc1-c561-4bac-a30f-39c89f69814e"
    },
    {
        "author": "陳文蔚",
        "paragraphs": [
            "憶昔舟泊雲錦溪，溪上故人知爲誰。",
            "讀書亭中不草草，永平人物入深討。",
            "生平藉甚梅子真，我乃晚遇情相親。",
            "古人事業貴悠久，歸歟訪我同門友。"
        ],
        "title": "送吳子似歸番陽",
        "id": "88aaabe4-2eee-488e-b939-c649fcc0c975"
    },
    {
        "author": "陳文蔚",
        "paragraphs": [
            "一旱不問下與高，風吹日炙同煎熬。",
            "悲鳴鴻雁不飲啄，向人終日聲嗷嗷。",
            "千里赤地天不管，毫髮微功矜桔槔。",
            "乘除自古有成說，霖潦一春多發洩。",
            "渴苗欲死俟沾溉，到此翻令成澤竭。",
            "不眠耿耿抱幽恨，離畢中宵起占月。",
            "仰天浩嘆如何理，引手欲挽天河水。",
            "鵝湖作鎮縣東隅，山巔忽有雲峰起。",
            "朝隮何事故要勒，雨未崇朝還又止。",
            "農家與苗相爲命，情不願蘇惟願死。",
            "愁腸欲斷成寸寸，頃刻風雷驚動散。",
            "爲霖三日澤已均，潑墨千山雲不斷。",
            "騷人賦詩喜欲狂，自寫長牋幾脫腕。",
            "東西倒懸今少解，歡情隨雨亦滂沛。",
            "祇愁西北望雲霓，腥羶久矣爲民害。",
            "請看麟史書伐邢，一日興師當問罪。",
            "詩成聊寫閔雨志，𤱶畝拳拳有深愛。"
        ],
        "title": "和葉仲洽喜雨",
        "id": "adef1041-30e9-4a1c-9ef4-0d4f2a4a1840"
    },
    {
        "author": "陳文蔚",
        "paragraphs": [
            "悠然君之見，不與凡見同。",
            "正似東籬下，山忽在眼中。",
            "誰昔夜登閣，歌罷飲亦終。",
            "恍若有真契，可知不可窮。"
        ],
        "title": "題傅巖叟悠然閣三章章八句  其一",
        "id": "a700ae4a-de21-406a-9093-77ee0e093481"
    },
    {
        "author": "陳文蔚",
        "paragraphs": [
            "悠然閣之名，名從見中起。",
            "長哦好仁詩，高山勤仰止。",
            "意與口俱到，掘井真得水。",
            "嗟哉世間人，穿鑿求義理。"
        ],
        "title": "題傅巖叟悠然閣三章章八句  其二",
        "id": "4716c9c9-6e77-4a64-9df6-bbe28a5f6b27"
    },
    {
        "author": "陳文蔚",
        "paragraphs": [
            "悠然君之心，非古亦非今。",
            "忘言猶有詩，無弦安用琴。",
            "淵明此時意，千載無知音。",
            "但見登閣時，山高白雲深。"
        ],
        "title": "題傅巖叟悠然閣三章章八句  其三",
        "id": "f9de3f07-f3bf-4a07-8e2f-612501cecd23"
    },
    {
        "author": "陳文蔚",
        "paragraphs": [
            "我來未試烹茶水，且讀石上涪翁詩。",
            "上卧百尺晴蝃蝀，下貯一匣青玻璃。",
            "淵深知是蛟龍宅，風怒似挾熊虎威。",
            "自古賢棲知幾許，今有精藍藏翠微。"
        ],
        "tags": [
            "庐山"
        ],
        "title": "廬山雜咏 棲賢三峽橋",
        "id": "76f6a0e2-c472-4ba9-aae6-d775ffdb9395"
    },
    {
        "author": "陳文蔚",
        "paragraphs": [
            "朝登天池峰，暮酌天池水。",
            "一枕僧榻清，鍾磬半空裏。",
            "平生此名山，籍籍滿吾耳。",
            "乘興作遠游，杖策自不已。",
            "行行到絕頂，塵世知隔幾。",
            "雲烟出其下，渺視猶萬里。",
            "山川與人物，往往盡蒙被。",
            "始疑翻雪濤，混同一彭蠡。",
            "頃刻開一罅，初見山邐迤。",
            "仿佛人世界，未可詳目指。",
            "山中爲予言，此地去天咫。",
            "風雨晦冥候，與世殊不似。",
            "霖潦方下作，山頭旋磨蟻。",
            "雲深此埋屋，山下乃不爾。",
            "歷驗予所言，其言亦非詭。",
            "未必隔仙凡，高深實殊軌。",
            "初夜現佛燈，數星林末起。",
            "如螢復如炬，或明亦或止。",
            "昔聞頗甚怪，今見乃如此。",
            "寄語登山人，仍須細窮理。"
        ],
        "tags": [
            "庐山"
        ],
        "title": "廬山雜咏 天池",
        "id": "e5ee8e70-d295-412d-a6be-aa972955e331"
    },
    {
        "author": "陳文蔚",
        "paragraphs": [
            "先師紫陽翁，雅愛窮幽微。",
            "前賢有遺跡，所至皆發揮。",
            "千古廬山高，白鹿遇亦希。",
            "何人實經始，閟藏啟天機。",
            "臨流勘書臺，隠然釣魚磯。",
            "聖朝始加賁，泉石生光輝。",
            "榛莽百年中，潛長虎豹威。",
            "衣冠固不論，樵牧亦寥稀。",
            "今昔有顯晦，山川無是非。",
            "先生適剖竹，按圖重歔欷。",
            "斬荆得遺址，澗繞山合圍。",
            "買田敞堂塾，豈將終遁肥。",
            "學子共棲集，相與詠而歸。",
            "繼聖講絕學，咳唾落珠璣。",
            "此理忽森著，魚鳶真躍飛。",
            "小子恨晚遇，講席弔及依。",
            "升堂拜遺像，泫然涕沾衣。",
            "幸今主盟人，高識可與幾。",
            "光風霽月意，端欲賢聖希。",
            "時來一講訂，諸生佩弦韋。",
            "超然此會意，規範喜無違。",
            "徘徊不忍去，暮宿留山扉。",
            "因極昔游處，恍如身泗沂。",
            "矧復洞中友，進步方騑騑。",
            "永矢忘世味，來食此山薇。"
        ],
        "tags": [
            "庐山"
        ],
        "title": "白鹿洞謁先生祠堂呈李夢開教授是日李入洞講書",
        "id": "3d0255a6-22dd-4eae-813a-2245f5cced5d"
    },
    {
        "author": "陳文蔚",
        "paragraphs": [
            "登陟百險艱，來看雲間瀑。",
            "飛從千仞峰，瀉作一條玉。",
            "冬夏有盈縮，古今無斷續。",
            "當日武夷翁，翩然來結屋。"
        ],
        "title": "卧龍瀑布",
        "id": "5a0ac0b4-798b-42ac-89ea-4d4262537f31"
    },
    {
        "author": "陳文蔚",
        "paragraphs": [
            "堂堂千載人，遺像凜如生。",
            "趨舍同一操，豈無當代英。",
            "欲喚卧龍起，四海盲聾驚。",
            "此意無今昨，未應歸杳冥。"
        ],
        "title": "武侯像",
        "id": "3a7131d3-552d-4152-87a6-4ff79c1a68e8"
    },
    {
        "author": "陳文蔚",
        "paragraphs": [
            "無才濟蒼生，竹林遠棲遁。",
            "中有聖人書，飯蔬自無悶。"
        ],
        "title": "新居六詠 竹林隠居",
        "id": "4287ce23-b589-458d-b165-f82b09eceba1"
    },
    {
        "author": "陳文蔚",
        "paragraphs": [
            "築堤環碧沼，種花仍滿堤。",
            "幽人日往來，非關桃李蹊。"
        ],
        "title": "新居六詠 花堤",
        "id": "3674568c-0e0e-42f5-a6c4-ed5645875dab"
    },
    {
        "author": "陳文蔚",
        "paragraphs": [
            "池東如月弦，池西如月弓。",
            "池北千丈屏，倒影碧波中。"
        ],
        "title": "新居六詠 半月池",
        "id": "ccc7a8dc-5b06-4919-a9c2-041b539104a3"
    },
    {
        "author": "陳文蔚",
        "paragraphs": [
            "清溝知幾曲，花落流紅錦。",
            "何須浮羽觴，自可供杯飲。"
        ],
        "title": "新居六詠 曲水",
        "id": "2469c5e3-845d-4ef7-a8fb-e9480e35f1da"
    },
    {
        "author": "陳文蔚",
        "paragraphs": [
            "燕坐焚清香，日永裊烟篆。",
            "妙處良獨知，功收物欲戰。"
        ],
        "title": "新居六詠 克齋",
        "id": "f03f0912-40c2-4bda-bb12-6a5d75222606"
    },
    {
        "author": "陳文蔚",
        "paragraphs": [
            "綠陰初散地，今有入簷枝。",
            "開窗對瀟灑，歲寒惟獨知。"
        ],
        "title": "新居六詠 梅窗",
        "id": "0644e4e9-b319-4c0e-a8f0-fd8efec78324"
    },
    {
        "author": "陳文蔚",
        "paragraphs": [
            "黄卷與晤對，日日有新聞。",
            "青山不世情，時時有佳賓。",
            "不動利害心，且無將迎勤。",
            "自得村童樂，何須市朝紛。",
            "種菊繞庭砌，黄花俟秋芬。",
            "琴書便當歸，免使思白雲。",
            "犂鋤理荒穢，菽水娛朝昏。",
            "此外何所慕，甘作耕桑民。"
        ],
        "title": "五月十二日閒中偶作",
        "id": "6c228a0b-ea34-45bb-b234-6ac601937858"
    },
    {
        "author": "陳文蔚",
        "paragraphs": [
            "我聞章泉清，有客日洗耳。",
            "而况坦腹眠，滿意得佳士。",
            "相期忘歲月，飽飯讀書史。",
            "祇恐翁獨吟，黄鵠舉千里。",
            "靜言同門友，吾郡差若多。",
            "相望數舍隔，便如千里賒。",
            "惟有湖上翁，時時許相過。",
            "比緣迹萍梗，亦已廢琢磨。"
        ],
        "title": "徐天錫歸自玉山昌甫以三詩送之後二篇有及予與徐子融傅巖叟之意且托其轉寄答其意以謝之  其一",
        "id": "55f78b53-9522-4820-ac8f-ae256ae63229"
    },
    {
        "author": "陳文蔚",
        "paragraphs": [
            "曾共傅巖孫，同坐傅巖石。",
            "紀游未抄寄，雙梅解相憶。",
            "天涯思美人，折花陡岑寂。",
            "所幸柱上題，如新未陳迹。"
        ],
        "title": "徐天錫歸自玉山昌甫以三詩送之後二篇有及予與徐子融傅巖叟之意且托其轉寄答其意以謝之  其二",
        "id": "0529b52f-aebe-4f34-9bb3-37a6fecade8c"
    },
    {
        "author": "陳文蔚",
        "paragraphs": [
            "曾參一唯外，相顧了無言。",
            "顔淵但如愚，永謝枝葉繁。",
            "後人謂二子，獨得道之原。",
            "脫落章句卑，統宗而會元。",
            "誰知聖門教，入道固有門。",
            "非博奚反約，溯流乃求源。",
            "顔曾日用功，如海衆水吞。",
            "及其成功後，木落歸本根。",
            "固非求捷徑，大學廢講論。",
            "李君敞高閣，駕言避俗喧。",
            "藏書比鄴侯，日夕手自翻。",
            "百家期貫穿，目擊萬里存。",
            "上下洞今古，高深察乾坤。",
            "一旦忽融會，豁然破籬籓。",
            "笑彼習忘子，讀書嘗憚煩。"
        ],
        "title": "寄題徽州李君博文閣",
        "id": "a87a36d6-d734-4e90-9e6d-10f9e96e1e0b"
    },
    {
        "author": "陳文蔚",
        "paragraphs": [
            "世間潢潦水，可嘆無根源。",
            "盈滿涸可待，驟雨空翻盆。",
            "鵝峰此邦鎮，秀潤草木繁。",
            "洩爲石井泉，永與天地存。",
            "平湖十頃開，風漪綠荷翻。",
            "意共一脈落，高下相吐吞。",
            "清游二三丈，歸途月黄昏。",
            "咫尺阻同集，笑我真憚煩。",
            "相期一朝去，雷電當飛奔。",
            "鞭龍起爲雨，微功不須論。"
        ],
        "title": "和胡應祥游石井韵",
        "id": "163b585d-5305-4d67-9138-501c27b220f2"
    },
    {
        "author": "陳文蔚",
        "paragraphs": [
            "兩歲霜風吹客袍，親庭禮闕捧香醪。",
            "今日升堂祝親壽，親壽願比南山高。",
            "古來人生七十稀，吾親八十臉如桃。",
            "但得歲月無窮極，從教兩鬢添霜毛。",
            "閒中花竹自娛戲，日課詩禮勉兒曹。",
            "隨分家風嘗禮法，何心與世爭雄豪。",
            "自古作善天所佑，賦與龐眉并壽絛。",
            "不須神仙授秘訣，已保柱石常堅牢。",
            "年年新釀此時熟，真珠滴紅聽小槽。"
        ],
        "title": "壬申老人生旦",
        "id": "916d6110-fdef-4f3e-9e88-c4b2fe0ea22c"
    },
    {
        "author": "陳文蔚",
        "paragraphs": [
            "生息同宇宙，形骸通物我。",
            "天寒雪盈尺，竈冷爐無火。",
            "酒面生紅光，花枝嬌婀娜。",
            "雖然太守樂，亦要民安妥。"
        ],
        "title": "趙忠州有苦寒懶起之句和其韵",
        "id": "234ce97c-aceb-4199-b5cb-54b65d8ebcba"
    },
    {
        "author": "陳文蔚",
        "paragraphs": [
            "草雖至微物，稟氣何不同。",
            "瑞者爲靈芝，大抵和所鍾。",
            "薰者爲蘭蓀，芬香播春風。",
            "人知外秀異，胡不原諸中。",
            "奈何一種類，亦費造化工。",
            "沾濡足雨露，山川徒茂豐。",
            "畏冗無地著，無足比蒿蓬。",
            "成熟不堪食，但逞毫芒鋒。",
            "除却刺人衣，此外無餘功。",
            "慘雖未荆棘，包藏固難容。",
            "因行爲芟除，當路靡留蹤。",
            "害物亦害己，去汝如去凶。",
            "安得天地間，榛翳亨衢通。"
        ],
        "title": "去草棘",
        "id": "38aa338a-e597-4a38-9170-c6bebb7f7f49"
    },
    {
        "author": "陳文蔚",
        "paragraphs": [
            "我亦病閉門，機閒了無觸。",
            "故人送詩來，綢繆寫心曲。",
            "胡乃稽報章，悼往牽服屬。",
            "天理循自然，非敢故羈束。",
            "人生壽夭定，心要無愧恧。",
            "逞欲千乘危，安分一瓢足。",
            "范雎傾穰侯，酈寄賣呂祿。",
            "何如北窗卧，酒熟巾自漉。",
            "况有聖賢書，可洗昏花目。",
            "一任歲月駛，流徙驚轉矚。",
            "安知疾疢餘，非以石攻玉。"
        ],
        "title": "和余方叔病中見寄",
        "id": "0a61dc26-2600-45e1-9378-cd07ab3c1b98"
    },
    {
        "author": "陳文蔚",
        "paragraphs": [
            "地僻廣乾坤，身閒多月日。",
            "耕鑿太古民，天然自淳質。",
            "未始泥神仙，閲世自長久。",
            "日用飲食餘，帝力我何有。",
            "修竹三徑幽，青山四時好。",
            "何須萬間厦，一廛可娛老。",
            "園柑結新實，籬菊開晚花。",
            "旋篘甕頭酒，不負老年華。",
            "田夫與野老，一笑相逢迎。",
            "只說桑麻事，安知市朝爭。",
            "年年願今日，有酒可留客。",
            "雖是無珍饈，隨宜具餚核。",
            "人言鶴髮翁，翻作朱顔少。",
            "把酒更何辭，一對西風笑。",
            "環堵一畝宮，中有長生計。",
            "秋月與春花，今年又明歲。",
            "年高親可慶，家貧兒包羞。",
            "今年勝去年，粗有酒新篘。",
            "歲月綿綿永，福祿日日新。",
            "天開九齡數，眼見四世人。",
            "共樂堂上親，旋約山中友。",
            "雖是盤無饌，未至樽無酒。",
            "積善雖人爲，康寧荷天寵。",
            "但愧儒素風，日乏甘旨奉。",
            "子孫雖未賢，粗肯詩禮親。",
            "願言各努力，忠孝以立身。",
            "人間無事日，簞瓢亦清歡。",
            "但願從今日，時時報平安。"
        ],
        "title": "用門牌日有好花迎客笑歲蒭新酒奉親歡爲韵爲老人壽",
        "id": "caf4873e-7de1-475d-ac66-6ca5ceda2e8e"
    },
    {
        "author": "陳文蔚",
        "paragraphs": [
            "人生邂逅如岐路，南北東西忽離聚。",
            "淵明本賦歸去來，保社乃今隨所寓。",
            "讀書不雜囂塵聲，好在園林最幽處。",
            "朱橋跨出林陰外，一水繞庭將綠護。",
            "有時小立凭危欄，臨風不忍空歸去。",
            "矧逢暑夕遠燈火，杖策月林時散步。",
            "更深每與二三子，輟寐每爲清景駐。",
            "山高望望北斗低，花香拂拂南薰度。",
            "擬將胸次滌河漢，不管衣巾濕風露。",
            "清談未必真廢事，言下應當有微悟。",
            "不妨俯仰更觀察，此意直須起訓詁。",
            "郊墟次第新涼入，自可燈窗窮入暮。",
            "凡人努力在年少，老大悲傷欲何訴。",
            "嗟予學古雖有志，蹭蹬獨爲一生誤。",
            "鳶魚性分信機淺，風月情懷乃天賦。",
            "歸哉要結園綺徒，清夜團欒繞庭樹。"
        ],
        "title": "夏夜露坐偶書且勉同學子",
        "id": "e076550e-a80e-4132-9bf5-170bea8ffe6f"
    },
    {
        "author": "陳文蔚",
        "paragraphs": [
            "自笑山澤爲癯儒，儕之富貴非其徒。",
            "他人誕日讌歌酒，貧家簞瓢屢空虛。",
            "昨朝不記生年月，面前忽見樽罍列。",
            "感君祝我還祝君，兩翁相對頭如雪。"
        ],
        "title": "予始生日巖叟携酒見過且有壽語賦此以謝之",
        "id": "31e5baa6-80f8-4c09-a71d-9f0d6bf63584"
    },
    {
        "author": "陳文蔚",
        "paragraphs": [
            "兒願歲歲登斯堂，再拜爲親扶壽觴。",
            "近思去歲生日時，膝下羅列兒孫行。",
            "更願明年似今日，酒面菊花如意黄。",
            "人間富貴誰不願，兒只願壽長且康。",
            "田園薄有可衣食，但要作善思無疆。",
            "生涯淡淡隨分過，不逐勢利常奔忙。",
            "初非熊經慕仙術，自是日月閒中長。",
            "天賦清奇古容貌，精神矍鑠筋骨彊。",
            "今朝捧酒祝親意，不知何者堪比方。",
            "欲將吾親比松柏，松柏老不禁風霜。",
            "欲將吾親比龜鶴，龜齡鶴算終可量。",
            "溪北柱石山峩峩，蟠根結據由洪荒。",
            "家居山下不記年，永與山石同蒼蒼。"
        ],
        "title": "乙亥老人生旦",
        "id": "52869ae5-5ce8-43ce-b5b4-b264f1052f48"
    },
    {
        "author": "陳文蔚",
        "paragraphs": [
            "聖人當耳順，吾年已逾再。",
            "日覬有新功，邇來如稍怠。",
            "嗟爾性雖駑，敢不鞭其退。",
            "須教十二時，此心無不在。",
            "書此當盤銘，終身以服佩。"
        ],
        "title": "責己",
        "id": "6e409297-1ba0-4ce3-acb5-9970b9e28e8b"
    },
    {
        "author": "陳文蔚",
        "paragraphs": [
            "箕疇五福孰居一，惟有年高無等匹。",
            "皆緣作善天降康，視履知當獲元吉。",
            "貧居衣食雖屢乏，牆下有桑園芋栗。",
            "乘肥衣輕豈不快，往往久長難可必。",
            "矍鑠吾翁八十五，骨勁雙瞳如點漆。",
            "安貧每甘菽水養，雖是形癯心則逸。",
            "菊花開晚似有意，不爲重陽爲今日。",
            "成行兒女羅酒漿，拜祝願天從所乞。",
            "不願分外樂事多，只願親安體無疾。",
            "不願官書汾陽考，只願親年增秩秩。",
            "兒孫倘或有生意，此去買田多種秫。",
            "直須釀酒如春紅，歲歲稱觴無了畢。",
            "况當風物一年好，盤薦黄橙并綠橘。"
        ],
        "title": "丁丑老人生旦",
        "id": "69ed6a01-70d5-41ed-aed4-5c2381553939"
    },
    {
        "author": "陳文蔚",
        "paragraphs": [
            "吾家本是田家子，其先世世居田里。",
            "兒因逐食浪飄蓬，欲歸無以供甘旨。",
            "吾翁亦能甘淡薄，日夕飯疏而飲水。",
            "渾然質朴古人風，固應自有長生理。",
            "筋骸雖老自康健，聰明少壯猶難比。",
            "了無機械足怡神，不生嗜好彊精髓。",
            "人間可慕是榮華，人間可羨爲豪侈。",
            "榮華有似庭下花，芳菲之日知能幾。",
            "豪侈真如草頭露，不能頃刻朝陽裏。",
            "誰知貧賤自安分，年年如此只如此。",
            "吾鄉自來丙山高，位當南極崔嵬起。",
            "吾家門門對此山，算高欲與山同紀。",
            "加之西鄰與東舍，往往黄髮皆兒齒。",
            "酒熟長願相招呼，一笑忘形相汝爾。"
        ],
        "title": "戊寅老人生旦",
        "id": "ca3bf67e-4012-471d-a1e2-ab18dffa57b2"
    },
    {
        "author": "陳文蔚",
        "paragraphs": [
            "來時積雪歸途熟，暗中流換驚時節。",
            "所幸康寧九十親，依然堂上垂華髮。",
            "隨意何當足甘旨，斑衣日戲慈顔悅。",
            "丈夫事業有用舍，窮通不必生分別。",
            "直須用力隨處處，無徒瀟灑送日月。",
            "嗟嗟世人泣岐路，東鄉久哉吾計决。",
            "終當緤馬扶桑樹，車行萬里誰能遏。",
            "慷慨自奮歌此章，老去不知情激烈。"
        ],
        "title": "自鉛山歸上饒途中感興",
        "id": "9b76d6c3-50e4-4091-90ce-b43e83b509da"
    },
    {
        "author": "陳文蔚",
        "paragraphs": [
            "憶昔吾先師，慷慨歌遠游。",
            "超忽凌八荒，咫尺視九州。",
            "東將征暘谷，挂衣扶桑頭。",
            "西不畏羊腸，而以摧其輈。",
            "南轅有遐眺，直指百粵陬。",
            "北駕何所之，亦欲窮燕幽。",
            "墮地弧矢志，壯歲無不酬。",
            "肯學鄙丈夫，拘剪守一丘。",
            "今日因送子，歌此臨清流。",
            "江深不可極，負重萬斛舟。",
            "慨然動高興，不作賈胡留。",
            "發足真自此，行矣萬里修。",
            "倘或跨疲蹇，路長殊可憂。",
            "願言自努力，歲晚當遂謀。",
            "江山有會意，寄書傳置郵。"
        ],
        "title": "送周希顔游章貢",
        "id": "16feab59-5a7c-4f50-a0ac-9bfd862275ff"
    },
    {
        "author": "陳文蔚",
        "paragraphs": [
            "今朝酒熟吾翁喜，又見生朝會鄰里。",
            "雖無盤饌羅羶葷，情話從容自嘉旨。",
            "人生富貴固足樂，惟有長年難得似。",
            "恬於世味心自閒，贏得龐眉更兒齒。",
            "晨興再拜啟阿爹，從古昭昭是天理。",
            "不因爲善天降祐，何以康寧膺壽祉。",
            "稱觴膝下列兒孫，雖說居貧良亦美。",
            "從今都不記春冬，只消歲月將時紀。",
            "束書但願早還家，年年祝頌秋風裏。"
        ],
        "title": "己卯老人生旦",
        "id": "16e7bfa6-00c7-4300-9c2b-232c70bdffa3"
    },
    {
        "author": "陳文蔚",
        "paragraphs": [
            "長哦豳人詩，九月欲授衣。",
            "方當流火辰，先已戒其期。",
            "當春非不蠶，入夏非不絲。",
            "一寸不上身，止爲憂啼饑。",
            "蠶畢起功績，關心聽鳴鵙。",
            "豈不念人生，所急在衣食。",
            "衣單寒不禦，鶉結百千縷。",
            "輕裘那得知，凄其良自苦。",
            "窮冬歲將往，雪片大如掌。",
            "憐他昨日織，安知今日紡。",
            "嬌癡貴安女，未始識機杼。",
            "紈綺厭不華，繒帛何曾數。",
            "貧富固有分，茫茫何足論。",
            "感觸此時心，寧不哀窮困。",
            "馮誰歌七月，俾汝知時節。",
            "塞墐聊補紉，團欒圍榾柮。"
        ],
        "title": "窮冬積雪閔織紡婦",
        "id": "6fe62a05-9975-4d31-9f48-2b145d830958"
    },
    {
        "author": "陳文蔚",
        "paragraphs": [
            "有底可人情意，盡是酒村魚市。",
            "行人忘却家鄉，沽酒買魚供醉。"
        ],
        "title": "建德道中六言",
        "id": "6af0f83f-e6b5-4670-af30-c2c91c6a70e7"
    },
    {
        "author": "陳文蔚",
        "paragraphs": [
            "憶昔同作康山游，杖屨歷遍千巖幽。",
            "知君已具看山眼，每遇勝處嘗淹留。",
            "從茲一去間何闊，倒指殆欲忘春秋。",
            "不知此地復何地，但見大江東去流。",
            "相逢恍然如隔世，盡洗積年離別愁。",
            "首爲袖出南巖圖，著鞭先我占一丘。",
            "南巖之高不可攀，俗駕欲到何緣由。",
            "君乃結屋於其巔，避世擬追園綺儔。",
            "雪飛霜瀑自天落，戟列萬竹干雲修。",
            "客來煮茗話疇昔，酒熟春禽相勸酬。",
            "自言得此已足老，豈復更懷身世憂。",
            "無心偶作雲出岫，良念棣萼情綢繆。",
            "對床聽雨有真意，肯放拂衣歸去休。",
            "登高一日展遐眺，洗眼九華雲漬收。",
            "語我南巖卜築地，只放五老高一頭。",
            "丹梯萬丈徑可躡，獨恨未遂曾往謀。",
            "我生亦有山水癖，欲見未見心先投。",
            "長哦南山白石爛，夢寐滄江飛白鷗。",
            "歸與亟辦買山計，甘與世好相盾矛。",
            "采蕨可以忘朝饑，種橘自當千戶侯。",
            "眷言志事在𤱶畝，適我願兮遑他求。",
            "此時作書報同志，知肯遠爲題詩不。"
        ],
        "title": "徐敬甫出示所居之別墅南巖圖并諸公題詠欲予同作爲賦長韵",
        "id": "09135bfe-a54f-4737-b07b-579601fa24fb"
    },
    {
        "author": "陳文蔚",
        "paragraphs": [
            "我生大江東，與江不相識。",
            "一日作遠遊，江頭因目極。",
            "桃花春未漲，水落略見石。",
            "望斷淮山青，隔岸纔咫尺。",
            "恃此一葦航，焉能恨南極。",
            "雲屯十萬衆，守衛以人力。",
            "撫御有良將，成城衆心得。",
            "江淮唇齒勢，如家護牆壁。",
            "守淮即守江，淮民須愛惜。",
            "我朝聖澤深，不在險在德。",
            "慈儉今天子，邇遐無間隔。",
            "大臣百執事，根本共培植。"
        ],
        "title": "石潭道中追賦大江",
        "id": "f0fb5ced-e19f-4943-b1e0-3e6b5d5d021a"
    },
    {
        "author": "陳文蔚",
        "paragraphs": [
            "我聞九華名，未登九華峰。",
            "睨視百里外，烟翳嘗冥濛。",
            "快意一披抉，幾欲挾長風。",
            "庶識真面目，高下俱迎逢。",
            "飛雪如有意，未積先消融。",
            "凌晨展清眺，萬里開晴空。",
            "炯然明吾眸，洗出青芙蓉。",
            "未暇窺杳眇，固已領其宗。",
            "憶昔訪廬阜，妙處嘗支筇。",
            "景遇可題品，一一歸詩筒。",
            "九華名此邦，挺挺諸山雄。",
            "若欲於五老，優劣定其中。",
            "竊比之孔門，等級回與雍。",
            "未敢謂覈論，折衷章泉翁。"
        ],
        "title": "追賦九華",
        "id": "f0091eb0-25cd-4d23-9dc3-8370b7c00559"
    },
    {
        "author": "陳文蔚",
        "paragraphs": [
            "我爲秋浦遊，欲訪秋浦跡。",
            "及已到此邦，秋浦無處覓。",
            "或云百里間，始見江祖石。",
            "或云江祖石，止在齊山側。",
            "地形著山川，記載具文籍。",
            "父兄世流傳，論且不可覈。",
            "况出形器表，理可俄而測。",
            "所以聖人心，貴在於默識。",
            "不然差毫釐，千里成舛忒。",
            "想今錦鷤鳥，欲見已不得。",
            "試聽白猿吟，儻能喧夜寂。"
        ],
        "title": "追賦秋浦",
        "id": "4b7957b2-0002-4e62-a041-ae442be0c43d"
    },
    {
        "author": "陳文蔚",
        "paragraphs": [
            "孰驅我去，孰驅我歸。",
            "息蔭喬木，清風吹衣。",
            "火日炎空，聊此徘徊。",
            "夷險自若，怨尤誰哉。",
            "世間萬事，付酒一杯。"
        ],
        "title": "入郭回度黄沙嶺息木陰下口占古意",
        "id": "8109c7a3-589d-4d48-8fb7-9e128f5d5222"
    },
    {
        "author": "陳文蔚",
        "paragraphs": [
            "陶陶太古民風淳，詐僞不萌情意真。",
            "何嘗吐納事屈伸，往往皆爲百歲人。",
            "中古便似秋冬辰，和氣無復如陽春。",
            "機巧百出妄喜嗔，七十者稀以爲珍。",
            "我翁逍遥常幅巾，朴素幾與太古鄰。",
            "飲食淡泊厭羶葷，衣裘不擇敝與新。",
            "日日娛嬉寂寞濱，甘與聖世爲遺民。",
            "天錫遐齡登九旬，回視同庚皆土塵。",
            "炯然雙眸且精神，堅彊直可齊松椿。",
            "兒孫雖不側朝紳，家庭禮法粗克遵。",
            "白酒年年造逡巡，膝下戲綵娛慈親。"
        ],
        "title": "辛巳老人生旦",
        "id": "f629b917-cb6b-466a-81db-28320139fcdd"
    },
    {
        "author": "陳文蔚",
        "paragraphs": [
            "道人妙推算，未知誰賞音。",
            "章泉謹許可，贈之五字吟。",
            "老我已無用，窮通總無心。",
            "但思結茆地，訪君白雪深。"
        ],
        "title": "周道人求詩書贈",
        "id": "6d92f368-530a-4212-939a-e7c51b4845ce"
    },
    {
        "author": "陳文蔚",
        "paragraphs": [
            "青山屋上名荷湖，故知下有神仙居。",
            "全似太華峰頭玉井樣，花開十丈世所無。",
            "自有天地此山有，誰人種得如船藕。",
            "造物不肯輕畀付，付與湛溪雲隠手。",
            "雲隠濟人陰德多，有如此藕痊沉痾。",
            "自煉還丹成九轉，方瞳點漆顔長酡。",
            "甚不愛飛霞千樹結蟠桃，甚不愛湛溪千頃漲葡萄。",
            "蟠桃入口那能甘比蜜，湛溪不抵酒滴真珠槽。",
            "愛蓮往往緣青壁，俯笑凡人無路覓。",
            "不知身世若爲高，但見照人雙眼碧。",
            "寄語峰頭十丈花，年年來伴棗如瓜。",
            "不須更記歲與月，只記山前雲隠家。"
        ],
        "title": "荷湖行爲趙忠州壽",
        "id": "3f7882c5-1512-4b19-a4e3-936d23933966"
    },
    {
        "author": "陳文蔚",
        "paragraphs": [
            "昔人端爲祈黄耈，再拜慇懃扶大斗。",
            "吾翁今年九十一，兒從兩歲貧無酒。",
            "趨庭何以祝彌誕，盈把菊花空在手。",
            "嗅香嚼蘂當甘旨，翁亦怡然如適口。",
            "人生貧富在分定，獨是期頤世稀有。",
            "翁餘九十兒七十，膝下龐眉仍皓首。",
            "若將此事較人間，豈非造物意愈厚。",
            "因茲歷歷詔兒孫，自古悅親惟孝友。",
            "上惇下睦無間言，一門和氣薰蒸久。",
            "雖無旨酒奉杯酌，意樂心寬親自壽。",
            "更於大節保終始，立身揚名以垂後。",
            "世上榮親無若此，何必金章并紫綬。",
            "南鄰白酒况可賒，豐儉隨家惟用缶。",
            "年年此舉諒不難，甲子無窮環癸丑。"
        ],
        "title": "癸未老人生旦",
        "id": "41dece42-b9fb-440c-be50-022539b9efa2"
    },
    {
        "author": "陳文蔚",
        "paragraphs": [
            "毋爲陵學山，當爲川學海。",
            "尹重貴自任，顔樂誓不改。"
        ],
        "title": "寄題俞伯南所居 希賢",
        "id": "3472cb07-1324-4d4d-a4aa-d53aa510fc58"
    },
    {
        "author": "陳文蔚",
        "paragraphs": [
            "巖築無外求，莘耕有餘樂。",
            "既爲堯舜民，自抱羲農朴。"
        ],
        "title": "寄題俞伯南所居 野處",
        "id": "9eb12a1e-7bd7-486e-8545-afc769a65949"
    },
    {
        "author": "陳文蔚",
        "paragraphs": [
            "器重或可勝，道遠疇能至。",
            "勉效既竭回，羞稱願息賜。"
        ],
        "title": "寄題俞伯南所居 毅齋",
        "id": "ac47b2e9-6f69-40a6-9aae-0eeee5e2c18d"
    },
    {
        "author": "陳文蔚",
        "paragraphs": [
            "自從天地開闢來，溪水清駛山崔嵬。",
            "山高水清亦奇觀，怪問胡不生人材。",
            "人材本作世間用，朴仆支傾作梁棟。",
            "不然空冒一時名，過眼空花已如夢。",
            "人生出處不可期，伊周亦偶遭明時。",
            "顔閔何嘗有科目，德尊百代帝王師。",
            "自古相傳惟此道，一派源流端可考。",
            "道存不係窮與通，經濟業窮耕釣老。",
            "風埃鼎鼎百年中，世事興廢何終窮。",
            "只有詩書傳聖學，堯舜授受同高風。",
            "喚醒此原山與水，孕秀發祥從此始。",
            "立朝有道佐明君，抱璞山林亦奇偉。",
            "吾家家此不計年，未知起者誰其先。",
            "丈夫才業貴自負，不必美惡歸山川。",
            "久欲題詩磨翠壁，要使後來聞義激。",
            "乾坤造化豈無人，細與摩挲觀此石。"
        ],
        "title": "石溪道中偶作",
        "id": "435821ca-226f-4be4-b10b-17358b28d7c8"
    },
    {
        "author": "陳文蔚",
        "paragraphs": [
            "有客有客心地閒，樓外青林林外山。",
            "風烟出沒美無度，依約圖畫有無間。",
            "眼隨白鳥去邊遠，一聲漁唱江村晚。",
            "此時誰會倚欄心，雲出不知何處巘。",
            "歲寒松柏飽風霜，肯逐桃李爭春陽。",
            "安得共卧百尺樓，爲挹江瀨吞山光。",
            "當年影過八磚日，坡仙想像頻搔髮。",
            "無言細玩郭熙畫，應思老去尋泉石。"
        ],
        "title": "諸君用東坡玉堂觀郭熙畫詩韵題江山王君平遠樓黄子京携至求同作",
        "id": "e6aee0ea-98bf-4636-a767-6256c7855185"
    },
    {
        "author": "陳文蔚",
        "paragraphs": [
            "人心殊嗜好，黑白互相形。",
            "逐臭不自悟，熒熒飛青蠅。",
            "一日對此君，炯然雙眼明。",
            "子猷雖借宅，綠陰仍滿庭。",
            "雅凈兩龔潔，高寒伯夷清。",
            "可近不可狎，勁挺干青冥。",
            "世人景先哲，繪畫勞丹青。",
            "想像不覿面，孔孟何由傾。",
            "安知君子交，日日與相迎。",
            "手種萬蒼玉，君家有典刑。",
            "清風流至今，修好無渝盟。"
        ],
        "title": "寄題玉山周晦叔家似賢齋",
        "id": "43d0c90b-8375-49b5-9bc4-f489a26e1eed"
    },
    {
        "author": "陳文蔚",
        "paragraphs": [
            "軒前一樹桂，手種知爲誰。",
            "但見青如蓋，團圓障朝曦。",
            "西風入庭戶，吹香浮酒巵。",
            "相與一浩歌，渙焉剖藩籬。"
        ],
        "title": "題周幾道桂軒",
        "id": "e1be7385-0edb-42c4-a3ae-bbd24a2244cc"
    },
    {
        "author": "陳文蔚",
        "paragraphs": [
            "漢人一經訓，籯金云不如。",
            "君家遺經意，不與漢人俱。"
        ],
        "title": "玉山朱文龍有遺經林野二處趙昌甫程德夫皆有詩朱求予同作 遺經",
        "id": "3d11e938-acb3-4ae0-af38-c529036b1cd6"
    },
    {
        "author": "陳文蔚",
        "paragraphs": [
            "有人抱幽真，偏適林野趣。",
            "要之等喧寂，乃是安心處。"
        ],
        "title": "玉山朱文龍有遺經林野二處趙昌甫程德夫皆有詩朱求予同作 林野",
        "id": "45167b70-2752-4839-ab7d-d2582398d221"
    },
    {
        "author": "陳文蔚",
        "paragraphs": [
            "知君家住象山麓，日有見聞新耳目。",
            "自憐各在天一涯，休譽惟能採鄉曲。",
            "却來一見玉溪頭，已知標致非凡俗。",
            "等閑揮翰墨淋浪，惠我新詩不金玉。",
            "細將學問說根源，異同更與明朱陸。",
            "吾道工夫有端緒，要是義精仁乃熟。",
            "博文約禮是真傳，收拾奇功歸謹獨。",
            "參前倚衡勿間斷，千載斷絃端可續。",
            "手披詩卷荷情真，聊以斯言報諄復。"
        ],
        "title": "薛玠兩投詩以古風謝之",
        "id": "5432482f-c0b7-4950-8042-f9307938a239"
    },
    {
        "author": "陳文蔚",
        "paragraphs": [
            "人性靡不善，因物始有遷。",
            "本體遭剝蝕，如鑑塵所昏。",
            "疇昔均秉彝，善端本綿綿。",
            "既茂閑邪功，誠心所由存。",
            "若爲用力地，格物居其先。",
            "萬殊一理貫，洞然見本根。",
            "表裏俱澄澈，斷斷義理分。",
            "言動中倫慮，狂愚詎同論。",
            "彼哉迷復子，一息萬里奔。",
            "認贅以爲嫡，未嘗知反觀。",
            "君子審取舍，不容涇渭渾。",
            "中扃瞭如燭，肯蔽耳目官。",
            "中庸示明訓，一言會其元。"
        ],
        "title": "永邑楊君鑑子明闢齋讀書將從事於古人爲己之學求齋名於予并欲得一語以示爲學之方予謂學雖多端而其要莫先於明善所以子思孟子俱以此開道後學大學格物之訓實同出一源故因楊君之請扁以明善且詩以演其義幸毋忽其言之陋云",
        "id": "49672107-75af-47f7-8bdd-896dba516754"
    },
    {
        "author": "陳文蔚",
        "paragraphs": [
            "吾道本公平，何嘗分彼此。",
            "總只在人心，渾然皆天理。",
            "推原賦予初，所鍾均粹美。",
            "賢愚同一轍，所行無意軌。",
            "由其氣稟異，於焉有臧否。",
            "清者洞然明，泓澄如止水。",
            "濁者性天蒙，蕩然惟縱弛。",
            "末雖有善惡，反之即其始。",
            "變化在乎人，雖愚必明矣。",
            "日用無餘功，自修惟克己。",
            "近代朱文公，此道頼綱紀。",
            "居嘗語學者，虛名以爲恥。",
            "必先由博學，然後能約禮。",
            "顔淵躬四勿，魯參悟一唯。",
            "吁嗟今世人，非不究經旨。",
            "議論徒紛紜，反躬乖踐履。",
            "好惡徇私情，是非隨慍喜。",
            "體既雜真妄，用斯殊表裏。",
            "要在無間斷，善端勤積累。",
            "須臾不可忘，顛沛必如是。",
            "堅持敬一字，方知道在邇。",
            "我輩無他求，直須安汝止。"
        ],
        "title": "汪元思遺詩和意以謝",
        "id": "6bfece6c-9b27-4458-af7f-cca565f8b259"
    },
    {
        "author": "陳文蔚",
        "paragraphs": [
            "青山雙夾小溪流，綠篠人家古渡頭。",
            "雖是溪山不相識，勸人啼鳥却相留。"
        ],
        "title": "辛丑春遊金華出東郊",
        "id": "90859327-6d0e-4013-ac09-973bc68c531a"
    },
    {
        "author": "陳文蔚",
        "paragraphs": [
            "路勢弓腰轉，湖光鑑面開。",
            "稻田春事給，村碓晚舂催。",
            "問宿尚十里，與誰同一杯。",
            "自憐今日首，頻作望鄉回。"
        ],
        "title": "常山道中",
        "id": "ffe90eb4-3d26-4bbb-980c-45413ddc05dc"
    },
    {
        "author": "陳文蔚",
        "paragraphs": [
            "瀟瀟風露菊花秋，人在甌閩第一州。",
            "少日已嘗懷壯志，今朝端不負清遊。",
            "陪君數日從容語，洗我平生散亂愁。",
            "從此歸來復何事，風濤雖險奈虛舟。"
        ],
        "title": "甲辰九月初訪晦菴先生大安道中和余正叔韵",
        "id": "c84ce5d3-d81b-4738-b1df-34905f5f3330"
    },
    {
        "author": "陳文蔚",
        "paragraphs": [
            "歛藏先用肅如秋，次第陽和遍九州。",
            "歲月正緣閑裏度，紛囂那得靜中遊。",
            "明知與點有真樂，未足希顔却自愁。",
            "諷詠棹歌思九曲，與君重約泛扁舟。"
        ],
        "title": "歸鉛山正叔復用前韵和答之",
        "id": "616ade9d-edac-4937-b0cf-e3ef8587a11e"
    },
    {
        "author": "陳文蔚",
        "paragraphs": [
            "兒童剪伐未須施，竹外橫斜一兩枝。",
            "冷艷更開深雪裏，此花應不冀人知。"
        ],
        "title": "和正叔詠梅一絕",
        "id": "35432082-4c25-4ef6-a21b-4ae6863376e2"
    },
    {
        "author": "陳文蔚",
        "paragraphs": [
            "一縷彤霞晚照晴，眼隨白鳥去邊明。",
            "疏疏烟樹有無際，激激灘流高下聲。",
            "歸思楚雲連日暮，新詩邊月带霜清。",
            "前村倘有梅花約，草草相逢蓋亦傾。"
        ],
        "title": "和李監稅",
        "id": "efa3a0e4-7fb4-47d0-8b8c-c41dfdc11b13"
    },
    {
        "author": "陳文蔚",
        "paragraphs": [
            "學問分明有本根，一編魯論幸今存。",
            "奈何至理難窮究，願與良朋細討論。",
            "欲探聖傳千古祕，莫令心鑑一毫昏。",
            "吾儕總在生成內，要識無私造化恩。"
        ],
        "title": "和徐子融見寄",
        "id": "13173846-1a16-43bd-9948-b9a3f9562f73"
    },
    {
        "author": "陳文蔚",
        "paragraphs": [
            "夢裏分明記本根，覺來無語正心君。",
            "陰陽却把量消長，且喜新來勝一分。"
        ],
        "title": "記夢",
        "id": "b5f4ac3d-773a-4801-95c0-eb9613faf99b"
    },
    {
        "author": "陳文蔚",
        "paragraphs": [
            "持身端的在兢兢，謹獨方無愧怍情。",
            "莫道隠微人不見，暗中臨我有神明。"
        ],
        "title": "示浩",
        "id": "add197bf-a58a-440d-9493-6741a381e45d"
    },
    {
        "author": "陳文蔚",
        "paragraphs": [
            "客身常恨春多雨，遥想吾廬長綠苔。",
            "每作家書問無恙，故園梅竹爲新栽。"
        ],
        "title": "雨中即事",
        "id": "eaee9878-4017-4c97-92a1-582ce0f17468"
    },
    {
        "author": "陳文蔚",
        "paragraphs": [
            "十載交遊一日如，高情多謝不相疏。",
            "分携幸不隔江海，得便常須訪起居。",
            "折柳正當三月暮，汎舟深約九秋餘。",
            "相期暇日吟哦外，只有公勤是薦書。"
        ],
        "title": "送趙國開赴崇安丞",
        "id": "8ba2ddf4-8452-4fb4-8538-6af6b02eb716"
    },
    {
        "author": "陳文蔚",
        "paragraphs": [
            "遜敏工夫不可偏，兩端相濟若韋弦。",
            "允懷固是常存養，明善誰知合在先。"
        ],
        "title": "和徐子融韵  其一",
        "id": "8c1ff5f4-f867-49f8-bfc5-31c450b5a77b"
    },
    {
        "author": "陳文蔚",
        "paragraphs": [
            "讀書端的在研窮，洞貫精粗與始終。",
            "卓爾顔淵有真見，分明來自博文中。"
        ],
        "title": "和徐子融韵  其二",
        "id": "828bdd3c-2adb-4f5d-b0f7-3a780566029f"
    },
    {
        "author": "陳文蔚",
        "paragraphs": [
            "雨餘雲靜太虛澄，月在今宵分外清。",
            "喜得佳篇來諷詠，世間榮辱一毫輕。"
        ],
        "title": "和徐子融韵  其三",
        "id": "23580051-1d33-46f9-8fba-e15da6e129c7"
    },
    {
        "author": "陳文蔚",
        "paragraphs": [
            "自憐涉世每多艱，事到縈心或厭煩。",
            "近日工夫何所似，有時慚愧夢中閑。"
        ],
        "title": "和徐子融韵  其四",
        "id": "d61d79f7-ea37-4a52-8564-5c6d9fc080bd"
    },
    {
        "author": "陳文蔚",
        "paragraphs": [
            "浩蕩春江洗客愁，歌聲欵乃發中流。",
            "溪齋却憶凭欄日，數盡來舟與去舟。"
        ],
        "title": "庚戌春下鄱陽舟中諸作 解舟汭口",
        "id": "e4176a31-2896-4bea-9fb1-b19e5194e108"
    },
    {
        "author": "陳文蔚",
        "paragraphs": [
            "船篷推起不教低，爲放山光水色歸。",
            "客子離家已三日，赭亭山下欲斜暉。"
        ],
        "title": "庚戌春下鄱陽舟中諸作 過赭亭",
        "id": "f258ea20-65d0-4352-9912-b87b6b4592f1"
    },
    {
        "author": "陳文蔚",
        "paragraphs": [
            "櫓聲終日聽咿啞，碧浪紅旌動彩霞。",
            "獨我船中無一事，安排詩句過桃花。"
        ],
        "title": "庚戌春下鄱陽舟中諸作 過桃花臺",
        "id": "c0aa1a91-20a5-427f-b356-6397fe4dd32b"
    },
    {
        "author": "陳文蔚",
        "paragraphs": [
            "遠山淡淡水茫茫，知是江湖何處鄉。",
            "娘子提携青裹布，始知風土近鄱陽。"
        ],
        "title": "庚戌春下鄱陽舟中諸作 過安仁界",
        "id": "f7186212-4c70-4fc8-9bad-eeaaaaede488"
    },
    {
        "author": "陳文蔚",
        "paragraphs": [
            "銅瓶只插碧桃花，日對幽人靜不譁。",
            "爲爾細觀冰雪艷，就中便覺牡丹夸。"
        ],
        "title": "書窗碧桃",
        "id": "093e7e77-2d39-4b02-b88e-a701999426d5"
    },
    {
        "author": "陳文蔚",
        "paragraphs": [
            "窗外修篁僅百竿，相看不待報平安。",
            "何時得我身彊健，共爾青青到歲寒。"
        ],
        "title": "病中對竹",
        "id": "6711e7a4-e89b-4071-93d9-37c5a85da46f"
    },
    {
        "author": "陳文蔚",
        "paragraphs": [
            "爲把新詩子細尋，時移不覺日西沉。",
            "固知妙旨存精一，須察人心與道心。"
        ],
        "title": "和子融韵",
        "id": "1f662721-1b6f-4add-aeec-7b3d51a7b080"
    },
    {
        "author": "陳文蔚",
        "paragraphs": [
            "天理流行不用尋，鳶飛魚躍自升沉。",
            "細觀自有昭然處，始信嚴師是此心。"
        ],
        "title": "又和清明日兀坐用前韵",
        "id": "88049c1d-7974-4ddd-bfcd-2464457b9ca0"
    },
    {
        "author": "陳文蔚",
        "paragraphs": [
            "古曲誰彈起，千年無此音。",
            "尚憐惟韵在，端欲後人尋。",
            "指上雖傳操，聲中要識心。",
            "半生孤此志，絃續自而今。"
        ],
        "title": "和子融聞琴",
        "id": "cba10eab-9b07-4b07-a474-24ac4d39c863"
    },
    {
        "author": "陳文蔚",
        "paragraphs": [
            "雨意隨人自及時，使君一念實通微。",
            "不知沛澤人間遍，但覺炎蒸夢裏非。",
            "苗稼頓回枯欲死，桑林又喜綠添肥。",
            "從今飽喫鄱陽飯，細紀賢侯德政歸。"
        ],
        "title": "趙守禱雨有感枕上得句足成五十六字呈趙守",
        "id": "17f44e85-f331-4705-a135-afa218f5a344"
    },
    {
        "author": "陳文蔚",
        "paragraphs": [
            "爲愛黄雲到晚晴，一樽高興寄危亭。",
            "風荷捲水高低綠，烟樹連山遠近青。"
        ],
        "title": "七月廿六日登四望亭小酌和趙守韵二絕  其一",
        "id": "48556511-892e-4b8a-920f-89e64e328891"
    },
    {
        "author": "陳文蔚",
        "paragraphs": [
            "極目風煙盡一城，身閑無日不登亭。",
            "雙明遠與孤鴻沒，繞郭一江羅带青。"
        ],
        "title": "七月廿六日登四望亭小酌和趙守韵二絕  其二",
        "id": "2e789b1e-7181-405e-9123-86d8ca6d415a"
    },
    {
        "author": "陳文蔚",
        "paragraphs": [
            "花開時節趁柔金，冷露繁霜未許侵。",
            "况是天香無俗韵，一樽清賞有知音。"
        ],
        "title": "和趙守木犀",
        "id": "e616b1a5-da98-4e44-b154-31ba309b44e9"
    },
    {
        "author": "陳文蔚",
        "paragraphs": [
            "交遊無數竟誰同，雅羨夫君氣似虹。",
            "吾道久隨流俗弊，義居今見古人風。",
            "端能縱目秦淮上，邂逅論文楚水東。",
            "歸去梅花開也未，江頭葉葉剪霜風。"
        ],
        "title": "送歐陽國瑞歸鉛山",
        "id": "7962dbc2-44f1-4197-8e77-909a54476031"
    },
    {
        "author": "陳文蔚",
        "paragraphs": [
            "一氣同流舉切身，胡然於此限比鄰。",
            "直須靜處工夫到，便覺閑中意思真。",
            "心遠獨游千載上，客來共醉一樽醇。",
            "寓形宇內皆生意，何但名園草木春。"
        ],
        "title": "寄題吳伯豐同榮堂",
        "id": "252df8ac-c809-4776-8c78-d7a646c31708"
    },
    {
        "author": "陳文蔚",
        "paragraphs": [
            "面對靈龜最上峰，舟中活計不爲窮。",
            "半春臺下桃花水，一霎岸邊楊柳風。",
            "天巧此時窮險怪，淵泉終日悟流通。",
            "一生堪笑漁翁拙，卧聽瀟瀟雨打篷。"
        ],
        "title": "舟行望龜峰",
        "id": "eab65bc5-d5c0-4318-9a2e-a2d0bb81bd80"
    },
    {
        "author": "陳文蔚",
        "paragraphs": [
            "客子經行處，吳江萬頃秋。",
            "風煙曉濃淡，雲樹遠稀稠。",
            "緩去花相送，重來鳥勸留。",
            "與君無楚粵，一笑况同舟。"
        ],
        "title": "舟次蘭溪和歐陽國瑞韵",
        "id": "3bb5c252-877d-4c04-ae56-4e9bb0c0f122"
    },
    {
        "author": "陳文蔚",
        "paragraphs": [
            "鄱水相逢亦偶然，吳中邂逅復掀髯。",
            "細思話別秋風日，已是浮生一歲添。"
        ],
        "title": "贈陳敬甫",
        "id": "681ce6a1-dcae-4a14-80ef-faaad2226ae2"
    },
    {
        "author": "陳文蔚",
        "paragraphs": [
            "秋來無日不登臨，獨喜今宵月滿襟。",
            "仰面青天思把酒，寄情古調欲携琴。",
            "涼風舞袂身將舉，白露沾衣夜向深。",
            "要看一臺清影滿，儘教移轉碧梧陰。"
        ],
        "title": "月臺觀月",
        "id": "182f14bf-58ef-4213-8110-82ec3a68af55"
    },
    {
        "author": "陳文蔚",
        "paragraphs": [
            "臺高無奈月明何，豈憚攀緣上岌峩。",
            "萬壑秋聲歸草木，百年鄉思動關河。",
            "遥知素影千家共，不獨秋光此地多。",
            "中夜酒酣狂欲舞，停杯且復聽吳歌。"
        ],
        "title": "又和歐陽國瑞韵",
        "id": "b0ea12c6-5ef0-4e8d-a4c0-8aa9bdeef02d"
    },
    {
        "author": "陳文蔚",
        "paragraphs": [
            "節物驚人故欲催，天涯倦客幾時回。",
            "坐傾濁酒醒還醉，手把新詩捲又開。",
            "遠想含香當奏事，近緣無月不登臺。",
            "烟波見說西湖好，要趁秋風把釣來。"
        ],
        "tags": [
            "西湖"
        ],
        "title": "和趙工部臨安見寄韵",
        "id": "5c08108a-6ff7-4c79-912f-85597bc9dd03"
    },
    {
        "author": "陳文蔚",
        "paragraphs": [
            "人生雖是有愚賢，到底天倫只一般。",
            "惆悵同安何處所，不堪歲暮更天寒。"
        ],
        "title": "十一月十四夜誦康節詩至憶弟三首潸然有感",
        "id": "eb4ebd85-66d2-463f-b0f9-5cb0e2419d67"
    },
    {
        "author": "陳文蔚",
        "paragraphs": [
            "倦游偶得賦歸來，我亦何心世莫猜。",
            "水綠山青從所好，一帆風過釣魚臺。"
        ],
        "title": "自吳中歸過釣臺",
        "id": "da7fe3a5-63cd-4b7c-8a41-d7c92ea5abcc"
    },
    {
        "author": "陳文蔚",
        "paragraphs": [
            "爲讀忠臣孝子碑，欲行回首重依依。",
            "紛紛車馬門前過，知有幾人琴鶴歸。"
        ],
        "title": "過趙清獻墓居",
        "id": "0850a20c-de0a-4f5f-a76a-f62aa0605252"
    },
    {
        "author": "陳文蔚",
        "paragraphs": [
            "曉鷄殘月更離程，只見梅花不忍行。",
            "水郭山村誰是伴，惟伊與我共孤清。"
        ],
        "title": "見梅",
        "id": "f53f9dd0-82a4-4bb7-b7ed-7a0da5b2f452"
    },
    {
        "author": "陳文蔚",
        "paragraphs": [
            "白雲深處認靈山，喜氣津津眉宇間。",
            "別去庭闈今八月，且欣明日慰親顔。"
        ],
        "title": "望靈山喜而又作",
        "id": "f511a3c1-6421-4ca0-9a0a-aabd909d6916"
    },
    {
        "author": "陳文蔚",
        "paragraphs": [
            "霏霏小雨釀梅黄，結束琴書底用忙。",
            "已幸一春鄰絳帳，祇今十日是端陽。",
            "榴花照眼新篁翠，盧橘盈盤煮酒香。",
            "天識主人留客意，故教歸路滑羊腸。"
        ],
        "title": "程子雲欲還鄉阻雨聊戲之",
        "id": "7a72a3e7-f071-44c1-8a5b-2d9e7d36ebf1"
    },
    {
        "author": "陳文蔚",
        "paragraphs": [
            "人生何處不從容，旋向僧家借短筇。",
            "那爲孤芳窮僻遠，要留脚力上高峰。"
        ],
        "title": "探梅不遇登祈雨峰",
        "id": "b956a4f8-6a1b-42b5-8cc4-e416884509ff"
    },
    {
        "author": "陳文蔚",
        "paragraphs": [
            "當年心事幾綢繆，長記天西玉一鈎。",
            "客裏近來嗟我倦，江邊重得送君游。",
            "讀書會有新功用，把酒聊尋舊倡酬。",
            "自愧不能追往事，但勞清夢繞螺州。"
        ],
        "title": "送彭應期下鄱陽",
        "id": "63dea410-96fe-4fb7-bd14-1ad4c5f2cd4e"
    },
    {
        "author": "陳文蔚",
        "paragraphs": [
            "是處皆炎熱，澄江消客憂。",
            "相邀讀書罷，同作浴沂遊。",
            "自喜坐茂樹，誰能喚小舟。",
            "月華如有待，先在柳梢頭。"
        ],
        "title": "湛溪納凉",
        "id": "ac35f3c6-c006-4f4c-b446-c68b29d77a8c"
    },
    {
        "author": "陳文蔚",
        "paragraphs": [
            "仲尼切戒取人惡，孟子真能不動心。",
            "嗟我癡頑何所得，但能於此惜分陰。"
        ],
        "title": "夜坐有感年四十",
        "id": "6d10f220-0c0e-44ed-8b6d-791172bfea70"
    },
    {
        "author": "陳文蔚",
        "paragraphs": [
            "雲開日脚漏微明，無奈秋風掠面清。",
            "因作西鄰閒縱步，不知乘興有高情。"
        ],
        "title": "徐子融八月四夜見訪值予有出寄詩三絕和韵以謝  其一",
        "id": "01add4d7-c1fc-42a6-aa5c-06387c31bca0"
    },
    {
        "author": "陳文蔚",
        "paragraphs": [
            "小齋雖不奉名譚，此理要須見倚參。",
            "料得歸懷明月滿，不應對影祗成三。"
        ],
        "title": "徐子融八月四夜見訪值予有出寄詩三絕和韵以謝  其二",
        "id": "18d768c5-0207-4500-a8f9-d037e16add78"
    },
    {
        "author": "陳文蔚",
        "paragraphs": [
            "夜凉燈火掩柴扉，詩誦城南憶退之。",
            "更把新詩細紬繹，無言誰會點頭時。"
        ],
        "title": "徐子融八月四夜見訪值予有出寄詩三絕和韵以謝  其三",
        "id": "e46afe44-731d-489b-b4b4-4cf57de69e5c"
    },
    {
        "author": "陳文蔚",
        "paragraphs": [
            "惜香故剪碧雲枝，却負花香花有辭。",
            "爲輟清眠陪永夜，月窗相對恰相宜。"
        ],
        "title": "予酷愛桂香置兩枝於蕭寺之寓室日出不得對花夜歸月影在窗撒燈清坐爲賦二十八字",
        "id": "27149d07-cd18-4d3b-9d22-d5fc7e88ca41"
    },
    {
        "author": "陳文蔚",
        "paragraphs": [
            "親爲父子須還愛，分屬君臣合用欽。",
            "細算天心無負我，我生猶有負天心。"
        ],
        "title": "十月三夜省愆二絕  其一",
        "id": "6b9e0390-05a1-4088-82d1-4b3f35a82691"
    },
    {
        "author": "陳文蔚",
        "paragraphs": [
            "孔子九思頻點檢，曾參三省重綢繆。",
            "事來若也能思省，事過何因有悔尤。"
        ],
        "title": "十月三夜省愆二絕  其二",
        "id": "e05c10bd-e094-452f-b731-d7cc9fe7a212"
    },
    {
        "author": "陳文蔚",
        "paragraphs": [
            "清時何故有遺材，酒膽如虹亦壯哉。",
            "多謝論交比金石，自慚進德未涓埃。",
            "政須尊酒風前共，莫作扁舟月下回。",
            "風雪當門須有夜，要觀四物一時來。"
        ],
        "title": "和徐子融見寄",
        "id": "4b364155-4ed8-497d-91ed-16c27c4829a9"
    },
    {
        "author": "陳文蔚",
        "paragraphs": [
            "西郊有客枕溪居，特爲孤芳小結廬。",
            "窗外橫枝疏带竹，花邊流水暗通渠。",
            "伊方傲矣百花上，我亦翛然三徑餘。",
            "此外不關茅屋事，爲誰煙雨自妝梳。"
        ],
        "title": "用趙國興梅韵自賦",
        "id": "fc005dab-f59a-43a7-ae07-f3ad55c05568"
    },
    {
        "author": "陳文蔚",
        "paragraphs": [
            "主人命酒嫌杯淺，狂客催詩恨句遲。",
            "此夜直須詩酒領，十分春色在花枝。"
        ],
        "title": "國興招飲後圃即席賦",
        "id": "2c17edb9-3466-49a1-86f6-9c20990e7642"
    },
    {
        "author": "陳文蔚",
        "paragraphs": [
            "閒倚欄桿覓句時，此身如在浣花溪。",
            "草迷芳徑王孫醉，花滿春山杜宇啼。",
            "酒罷啜茶留石井，興餘隨月步江堤。",
            "清泉白石平生約，未有工夫爲品題。"
        ],
        "title": "上巳遊惠泉和趙國興韵",
        "id": "eb04a2de-6ac2-46cd-9c64-97a63fa482ef"
    },
    {
        "author": "陳文蔚",
        "paragraphs": [
            "借得緘書卷又開，喜同千里故人來。",
            "切嗟正爲求真益，肯使鱗鴻泛往回。"
        ],
        "title": "徐子融以詩送余方叔吳介甫二書見示和韵以謝  其一",
        "id": "97ebafed-57d2-400c-bea6-0778af4f95a8"
    },
    {
        "author": "陳文蔚",
        "paragraphs": [
            "簪去良朋未有期，無邪端欲正吾思。",
            "近來自服無他藥，一卷中庸對證醫。"
        ],
        "title": "徐子融以詩送余方叔吳介甫二書見示和韵以謝  其二",
        "id": "fc017e3b-0714-4d21-8425-86934d5dae6a"
    },
    {
        "author": "陳文蔚",
        "paragraphs": [
            "逼人富貴固駸駸，體國憂時一寸心。",
            "符印遞遷無曠歲，廟堂誰謂少知音。",
            "民間利病搜求久，財計源流講究深。",
            "飛輓恢恢有餘地，要知罷困極于今。"
        ],
        "title": "送趙德勤將漕淮東  其一",
        "id": "5f6d70b3-7eb2-4db9-8f43-7a9bf577a520"
    },
    {
        "author": "陳文蔚",
        "paragraphs": [
            "才難嘆息古猶今，使節雙持委寄深。",
            "真主厲精思吏治，累朝忠孝結人心。",
            "激揚正頼扶風憲，欽恤惟存布德音。",
            "吏稱民安兩無事，不妨丹扆獻規箴。"
        ],
        "title": "送趙德勤將漕淮東  其二",
        "id": "68e847fc-9537-4145-a36a-f2fda37b9b00"
    },
    {
        "author": "陳文蔚",
        "paragraphs": [
            "登亭每憶楚東時，把酒吟詩對落暉。",
            "拭目正看黄鵠舉，回頭不奈白雲飛。",
            "未應失計荒茅屋，正坐無錢買釣磯。",
            "𤱶畝有懷常抱膝，論思惟日望公歸。"
        ],
        "title": "送趙德勤將漕淮東  其三",
        "id": "a0bddd6f-76e6-4c47-881e-58e9d5c5d627"
    },
    {
        "author": "陳文蔚",
        "paragraphs": [
            "昔日淮西今又東，爲文怪似史遷公。",
            "遠遊要是丈夫志，自足一枝真計窮。"
        ],
        "title": "送彭應期遊淮東  其一",
        "id": "defab003-b160-462e-a71c-a0c7679745c4"
    },
    {
        "author": "陳文蔚",
        "paragraphs": [
            "論心有約未能遂，兩載江頭再語離。",
            "縱乏青銅沽一醉，臨風分袂可無詩。"
        ],
        "title": "送彭應期遊淮東  其二",
        "id": "25c8e31b-45ea-406f-99d7-31f830c20b92"
    },
    {
        "author": "陳文蔚",
        "paragraphs": [
            "凭欄無事此時情，一闋欣聞欵乃聲。",
            "歸去夜闌誰管領，付他風月自清明。"
        ],
        "title": "六月十四夜獨坐無喧閣",
        "id": "5cfcb03b-2066-4acd-badc-93ff212762dd"
    },
    {
        "author": "陳文蔚",
        "paragraphs": [
            "昏花病眼已經年，世味甘酸總澹然。",
            "堆案文書渾不讀，一燈危坐晚凉天。"
        ],
        "title": "七月四夜雨過差凉閒坐和徐子融晦日所寄四絕  其一",
        "id": "0f7ee49b-8447-4c42-9f15-0d7a6dd7e7e5"
    },
    {
        "author": "陳文蔚",
        "paragraphs": [
            "珍重羲黄書一編，昔經秦火不能然。",
            "君今於此得消息，豈外吾身更覓天。"
        ],
        "title": "七月四夜雨過差凉閒坐和徐子融晦日所寄四絕  其二",
        "id": "58b4f919-a157-4ffc-b9c2-cfbab8d6d8ca"
    },
    {
        "author": "陳文蔚",
        "paragraphs": [
            "每向清宵自省愆，滔滔無奈世皆然。",
            "盈虧消息因而悟，萬事支頤一聽天。"
        ],
        "title": "七月四夜雨過差凉閒坐和徐子融晦日所寄四絕  其三",
        "id": "adfd7108-1dcf-467b-8cac-0b8dba12a159"
    },
    {
        "author": "陳文蔚",
        "paragraphs": [
            "此理分明見各偏，何時講習到同然。",
            "寄書好與隨菴道，千里元來共一天。"
        ],
        "title": "七月四夜雨過差凉閒坐和徐子融晦日所寄四絕  其四",
        "id": "e3b81f7e-662d-4345-8a3f-6be3a358b964"
    },
    {
        "author": "陳文蔚",
        "paragraphs": [
            "如今無復酒腸寬，十五年同一夢間。",
            "歲月易從愁裏換，鬢毛多向別時斑。",
            "諸公臺閣總皆著，獨我山林自愛閒。",
            "見說西風欲回首，樽前重得話間關。"
        ],
        "title": "送趙國晉隨侍之江西",
        "id": "f7a75fd1-f30a-4efa-9411-ee180c01cdb4"
    },
    {
        "author": "陳文蔚",
        "paragraphs": [
            "滿地秋陰日欲殘，故人相約過松關。",
            "風煙雨後呈姿態，杖屨秋來起廢閒。",
            "喜有詩情濃似酒，從渠日歷積如山。",
            "清溪况解知人意，爲繞山堂綠一灣。"
        ],
        "title": "七月廿六日趙國興招飲山堂有詩和韵",
        "id": "5c0b5814-b0b0-4258-a636-c854825443e0"
    },
    {
        "author": "陳文蔚",
        "paragraphs": [
            "儒黨凋零類月殘，興言及此最情關。",
            "杯觴固可隨宜醉，主宰何嘗有暫閒。",
            "行健要將乾作馬，登高須識艮爲山。",
            "莫教盡日勞舟楫，只在當初相見灣。"
        ],
        "title": "和韵呈徐子融聊寓規諫時子融同會",
        "id": "c3955cf1-c3fa-452d-8908-8c86e5d1a58f"
    },
    {
        "author": "陳文蔚",
        "paragraphs": [
            "千巖萬壑暮雲歸，不但晴宜雨亦宜。",
            "妙處已將詩句寫，吟餘惟有夢魂知。",
            "對床誰共三更聽，擊節難名一段奇。",
            "安得山間伴清宿，擁衾推枕和公詩。"
        ],
        "title": "和趙連州雨中宿蒙軒韵",
        "id": "7c0836e3-2df5-4ca8-9d7b-b2c8d2789801"
    },
    {
        "author": "陳文蔚",
        "paragraphs": [
            "隨宜適意小軒亭，傍竹臨流取次成。",
            "地接園池山逕近，畦分花木四時平。",
            "秋風日有酒杯樂，徑石時敲拄杖聲。",
            "既有清灣堪釣月，可無一葉小舟橫。"
        ],
        "title": "和傅國開縣丞竹澗韵",
        "id": "f103e24d-4a3a-4d5e-9cf3-66b1c8b9840b"
    },
    {
        "author": "陳文蔚",
        "paragraphs": [
            "名園一水綠瀠洄，消得風流太守來。",
            "把酒哦詩真不惡，此時懷抱十分開。"
        ],
        "title": "又和載酒過竹澗韵",
        "id": "0cbf586c-2cd1-4ef4-b86d-7e10a0c4a88c"
    },
    {
        "author": "陳文蔚",
        "paragraphs": [
            "把酒蒙軒喜屢同，笑談終日坐生風。",
            "但知此意無欣厭，一任時人自介通。",
            "醉裏直愁逢李白，席間何幸有車公。",
            "南枝趁取梅花未，賢聖時時爲一中。"
        ],
        "title": "連州再招飲蒙軒次其韵",
        "id": "a6421263-d75e-427f-a079-ec0e06d4be65"
    },
    {
        "author": "陳文蔚",
        "paragraphs": [
            "先生風節本高寒，千仞峰頭雪正漫。",
            "一夕諸生聆妙論，時人莫作剡溪看。"
        ],
        "title": "十一月望後同徐子融黄子功送先生歸閩是夕宿分水嶺頭遇雪次早別先生二兄北歸約聯詩不成自賦一絕",
        "id": "b9c64acb-57cb-4a29-8c48-7d0581d5c2ed"
    },
    {
        "author": "陳文蔚",
        "paragraphs": [
            "未省千林變作瑶，祇知尊酒侍清宵。",
            "大將臣子明忠孝，妙在陰陽驗息消。",
            "憶此老仙衝雪去，歸歟兩袂喜風飄。",
            "嶺頭故事詩能紀，今古相逢總不饒。"
        ],
        "title": "後一日和徐子融韵",
        "id": "0fd086e0-e8c4-4dfd-86a7-026106eeb0e7"
    },
    {
        "author": "陳文蔚",
        "paragraphs": [
            "相逢便欲作歸謀，爲子慇懃一日留。",
            "山好不妨和雨看，水平重得繞湖遊。",
            "酒須更放微醺飲，詩亦無勞著意求。",
            "別去不愁山水隔，興來徑理雪中舟。"
        ],
        "title": "乙卯正月別子融",
        "id": "931b1f6d-9788-4273-9cf0-5efaec5fa0c4"
    },
    {
        "author": "陳文蔚",
        "paragraphs": [
            "近有平林遠有山，先生無日不開顔。",
            "杜門有味心千古，何用浮名落世間。"
        ],
        "title": "三月望訪徐子顔",
        "id": "5ed7a2a0-4619-4ae7-8b8a-8358f9865a16"
    },
    {
        "author": "陳文蔚",
        "paragraphs": [
            "拄上高峰近日輪，四山端的見來親。",
            "此身已在煙霾上，可惜煙霾底下人。"
        ],
        "title": "九月十一日挈浩同省先隴早起四山昏翳衝霧露涉水登山至山顛則日已東上澄空朗然下視村中霧猶蒙罩人烟桑柘皆不可辨戲成一絕",
        "id": "baaa1ea5-aedb-4af6-b95d-773fdf95b3d0"
    },
    {
        "author": "陳文蔚",
        "paragraphs": [
            "詩哦擊壤興悠哉，一任光陰頭上催。",
            "味好花間飲醇酎，風清竹外見疏梅。",
            "孤鴻忽自雲間至，好意驚從天外來。",
            "人有合離花一也，不應人去不花開。"
        ],
        "title": "子融觀木犀懷趙連州有別後吟情渾冷落不知花卉若爲開之句錄以見寄予報云近讀書之暇多哦康節詩時有自適處忽奉佳章輒用此意繼韵後錄呈先生有報書",
        "id": "93f20dd0-ca6a-4336-a607-80fe50002838"
    },
    {
        "author": "陳文蔚",
        "paragraphs": [
            "溪園信步晚徘徊，白白紅紅夾徑開。",
            "漫折一枝携在手，也教人道看花來。"
        ],
        "title": "晚步傅氏小園",
        "id": "0b94a0cb-891b-43d5-883a-eac24092dfe3"
    },
    {
        "author": "陳文蔚",
        "paragraphs": [
            "芳園十畝面東開，春色知從此地來。",
            "門外風光渾未覺，堂前早已發桃梅。"
        ],
        "title": "趙湖州東園雜詠和人韵 先春堂",
        "id": "e02c21d9-491c-487f-aa4b-775fcc57309e"
    },
    {
        "author": "陳文蔚",
        "paragraphs": [
            "遠樂數聲聞玉簫，酒酣起舞月中宵。",
            "謫仙當日真豪放，明鏡飛空許見邀。"
        ],
        "title": "趙湖州東園雜詠和人韵 邀月",
        "id": "5656ddaa-d8cf-40e0-a50d-3f61cee2ba6e"
    },
    {
        "author": "陳文蔚",
        "paragraphs": [
            "著眼高時四海空，何須服日臉霞紅。",
            "清朝坐對升暘谷，萬里雲煙在古風。"
        ],
        "title": "趙湖州東園雜詠和人韵 賓日",
        "id": "a03f8683-cabf-4d8a-960c-13e11572b047"
    },
    {
        "author": "陳文蔚",
        "paragraphs": [
            "吞夢胸襟納九江，等閒領客醉壺觴。",
            "愛將萬事尋源委，鋤到雲間得祕藏。"
        ],
        "title": "趙湖州東園雜詠和人韵 一勺",
        "id": "d595b142-9f23-4a5b-b4da-08a3e1c0d55d"
    },
    {
        "author": "陳文蔚",
        "paragraphs": [
            "亭據高峰上上頭，登臨人世一漚浮。",
            "囂塵到此都遺盡，直欲乘風跨鶴遊。"
        ],
        "title": "趙湖州東園雜詠和人韵 雋遊",
        "id": "d4aa254d-e13c-4452-9f90-dc19369e8cdd"
    },
    {
        "author": "陳文蔚",
        "paragraphs": [
            "剔攘取予見經綸，中的工人又日新。",
            "一醉使君豪氣發，頗思三箭定胡人。"
        ],
        "title": "趙湖州東園雜詠和人韵 矍圃",
        "id": "eacb1566-08c1-4720-b567-7b0db0024c17"
    },
    {
        "author": "陳文蔚",
        "paragraphs": [
            "平時安樂病中知，多少人間未發機。",
            "若把此身常似病，分明四十九年非。"
        ],
        "title": "和傅巖叟病中見寄",
        "id": "08bb1a9e-9035-400a-a829-32e4e3425ee6"
    },
    {
        "author": "陳文蔚",
        "paragraphs": [
            "小齋容膝足遲回，世路羊腸不用猜。",
            "久矣此心冥進取，翩然何日賦歸來。",
            "新篘半熟甕頭酒，小摘微黄葉底梅。",
            "盡日北窗聽雨卧，任他門巷長蒿萊。"
        ],
        "title": "雨不止和族叔韵",
        "id": "64cffcdb-f4b3-48f7-98aa-b07e146b20e1"
    },
    {
        "author": "陳文蔚",
        "paragraphs": [
            "設門大字題嘉遁，買宅浩然歸去來。",
            "十畝清溪千箇竹，一庭春意半窗梅。",
            "漁樵正伴詩翁樂，鷗鷺俄驚詔墨催。",
            "底事此中留不住，釣磻知有濟時才。"
        ],
        "title": "戊午正月送趙工部赴江東參謀",
        "id": "c37f5316-c2be-457a-a0cb-4f4a9792a7c1"
    },
    {
        "author": "陳文蔚",
        "paragraphs": [
            "邂逅相逢不記春，未知此際得情親。",
            "一溪雲月閒中計，三尺絲桐物外身。",
            "未有清尊酬痛飲，已驚明日是行人。",
            "抱琴歸去無餘恨，大呂黄鍾一味醇。"
        ],
        "title": "許世卿孝亭邂逅爲予修琴臨別求詩爲賦長句",
        "id": "1841d399-6433-44b9-a32e-0dfa4426a246"
    },
    {
        "author": "陳文蔚",
        "paragraphs": [
            "沒曉園林玉萬株，最宜梅竹與茅廬。",
            "高人想見詩肩聳，乘興還能訪戴無。"
        ],
        "title": "雪中約嘉言叔",
        "id": "0bdebd55-0847-4154-b7f5-0b7a8311209d"
    },
    {
        "author": "陳文蔚",
        "paragraphs": [
            "自嘆忠腸皎日星，致身無地老巖坰。",
            "君今有策奏天子，要使讒邪縮項聽。"
        ],
        "title": "送傅君玉赴廷對",
        "id": "f2b5989c-5578-4143-8114-16ba9f17a46c"
    },
    {
        "author": "陳文蔚",
        "paragraphs": [
            "自昔桂陽名此山，登樓恍若見林端。",
            "山中固有誅茅地，却許吾人背面看。"
        ],
        "title": "讀書傅氏揖桂林外一山恍如徐子融書閣所見書閣見山之陰揖桂見山之陽戲成一絕呈子融",
        "id": "4fb41955-e52a-4351-85db-b5858c5a98dd"
    },
    {
        "author": "陳文蔚",
        "paragraphs": [
            "登樓觸目皆詩料，難寫風煙盡筆端。",
            "不但綠陰晴後好，亦便山色雨中看。"
        ],
        "title": "子融和答三首再用韵賦一絕以謝",
        "id": "d05d7e77-af39-4cd5-9a4a-e7c7b05e5034"
    },
    {
        "author": "陳文蔚",
        "paragraphs": [
            "天然容貌本施朱，喜異羞同世不趨。",
            "化得丹砂成玉雪，也知人著半工夫。"
        ],
        "title": "傅材甫窗前白月桂開材甫索詩戲作  其一",
        "id": "de29f906-9d01-4775-96ec-e9c59ec6653a"
    },
    {
        "author": "陳文蔚",
        "paragraphs": [
            "冰姿冷淡不求知，却有同心爲賦詩。",
            "更約東君同管領，一尊相對晚凉時。"
        ],
        "title": "傅材甫窗前白月桂開材甫索詩戲作  其二",
        "id": "02a17705-c7da-4ee6-93c8-71534069b7e3"
    },
    {
        "author": "陳文蔚",
        "paragraphs": [
            "瓊樓玉宇不勝秋，把酒臨風味轉優。",
            "雲雨自爲朝暮變，歌詩不盡古今愁。",
            "誰知明月天心到，却有佳賓水際留。",
            "無限醉眠呼不醒，步隨清影只搔頭。"
        ],
        "title": "中秋雨作中夜月明余方叔留寓齋宿酒闌隨水縱步方叔有詩用韵同賦",
        "id": "2c8b816c-a3d1-406e-bf27-0f158a74ba0b"
    },
    {
        "author": "陳文蔚",
        "paragraphs": [
            "坐談冰雪滿懷秋，珍重余君學素優。",
            "每有詩情并酒興，爲平月恨與花愁。",
            "支頤萬事從渠變，拂榻今宵爲我留。",
            "何處青山堪卜築，約君歸種菊千頭。"
        ],
        "title": "方叔再用前韵約同賦",
        "id": "f98e09df-650e-4467-847d-b997f292d13f"
    },
    {
        "author": "陳文蔚",
        "paragraphs": [
            "躡險捫蘿策短藜，翠微深處有幽棲。",
            "風常拂面炎凉變，事不關心得喪齊。",
            "白酒携來雲外飲，新詩留向竹間題。",
            "相陪盡日餘清興，猶自徜徉玩碧溪。"
        ],
        "title": "同余方叔龔南才納凉於筠谷竹間題五十六字",
        "id": "cad34f7b-caa3-448b-8155-7b90a0da67fd"
    },
    {
        "author": "陳文蔚",
        "paragraphs": [
            "山下江清水見沙，杖頭沽醉酒旗家。",
            "多情黄菊知人意，故放籬邊三四花。"
        ],
        "title": "侍嘉言叔溪行和其韵",
        "id": "a2c2a398-cbed-448e-8368-10e0af06c167"
    },
    {
        "author": "陳文蔚",
        "paragraphs": [
            "四野山圍面面屏，何人結屋趣方成。",
            "好風吹過半湖碧，白鳥飛邊一點明。",
            "乘興半春携酒約，隔山遥夜讀書聲。",
            "買鄰爲愛茅齋近，試倩詩人狀此情。"
        ],
        "title": "和趙國興訪蕭氏草堂",
        "id": "76141593-5250-4e3d-aaaf-1a709d9be792"
    },
    {
        "author": "陳文蔚",
        "paragraphs": [
            "浴沂天氣出郊坰，所至題詩取次成。",
            "花塢風煙俱入詠，雲巖泉石屢增名。",
            "摩挲硤石舊題字，展轉東山未盡情。",
            "不出祗尋窗下計，春光隨處亦清明。"
        ],
        "title": "庚申清明日子融出遊寄示紀遊十絕以長句謝之",
        "id": "5190a2c3-41e7-4213-b862-9e9f0c2e4018"
    },
    {
        "author": "陳文蔚",
        "paragraphs": [
            "飽食無餘事，逍遥散步行。",
            "清暉人不見，鷗鷺自相迎。"
        ],
        "title": "晚步清暉不見主人題竹間",
        "id": "9cc9b233-7f74-4e4c-ab14-fa691d978630"
    },
    {
        "author": "陳文蔚",
        "paragraphs": [
            "苦無多路旅程寬，正是江南綠打團。",
            "欲濕征衫梅雨細，不成客夢麥秋寒。",
            "官閒詩可頻搜句，親近書宜月問安。",
            "自笑無才愧之子，明時君祿詎能干。"
        ],
        "title": "送趙國宜赴筠州戶掾",
        "id": "5491d210-4388-4519-b424-07455dc4131f"
    },
    {
        "author": "陳文蔚",
        "paragraphs": [
            "聽取閩山父老謠，屢曾游戲試牛刀。",
            "雙鳬澤國翩翩去，一鶚秋風漸漸高。",
            "書至未忘千樹橘，政成須種滿城桃。",
            "早歸宣室膺前席，莫漫江頭賦廣騷。"
        ],
        "title": "送趙國開赴湘陰",
        "id": "89466964-20bd-47d2-86ca-339f96a51a8d"
    },
    {
        "author": "陳文蔚",
        "paragraphs": [
            "快讀新詩似見梅，昏昏醉眼爲君開。",
            "枝頭未見粉苞露，句裏先傳春信來。",
            "試問花神緣底晚，政須羯鼓爲渠催。",
            "前枝見說南枝早，合取彭溪溪上栽。"
        ],
        "title": "和茂嘉郎中催梅韵",
        "id": "5e27e227-0862-4651-b031-e7084e52425a"
    },
    {
        "author": "陳文蔚",
        "paragraphs": [
            "柴門終日掩荒苔，記得年時把酒杯。",
            "幸有春風到桃李，一年一度看花來。"
        ],
        "title": "二月廿一日遊藏勝有感",
        "id": "5c747b9e-608b-460b-bc01-f69b7aee0bfa"
    },
    {
        "author": "陳文蔚",
        "paragraphs": [
            "雲章華閣照明時，朝野如今尚採詩。",
            "紫府祗因通夕夢，永平從此失朝饑。",
            "似聞令子心傳印，便有行人口似碑。",
            "還許秫田分靖節，黄花重九醉東籬。"
        ],
        "title": "和趙國宜轉寄傅巖叟詩韵時歲歉人艱食聞國宜有發粟意因有以勸相之",
        "id": "b1f23ec1-74be-4074-9602-2e60be321f7f"
    },
    {
        "author": "陳文蔚",
        "paragraphs": [
            "道義雖同趣，窮通奈兩途。",
            "蜀閩歌召杜，莘野樂唐虞。",
            "世上風波惡，胸中矛盾無。",
            "交情歲寒見，故我即今吾。"
        ],
        "title": "和趙忠州見寄",
        "id": "3997074d-6bda-41d9-a106-caab946c85a0"
    },
    {
        "author": "陳文蔚",
        "paragraphs": [
            "穉子堂前戲綵時，種蓮積水作盆池。",
            "間聞並萼窺紅影，誰識雙柯媚綠漪。",
            "莫謂微荄無妙意，也知造物等兒嬉。",
            "看看膝下成雙綠，爲應君家此段奇。"
        ],
        "title": "趙河源幼子種蓮於盆池一幹開雙葉戲作小詩時河源二幼子一受命矣",
        "id": "106b2841-1de6-4de5-a22c-da1975e1dc7f"
    },
    {
        "author": "陳文蔚",
        "paragraphs": [
            "人傑須知本地靈，鵝峰挺拔湛溪清。",
            "新添九桂叢芳茂，旁發一枝花更榮。",
            "文社只今傳盛事，宦途從此展修程。",
            "歸耕媿我猶無地，僅有青山一笑迎。"
        ],
        "title": "賀趙及卿黄定甫主賓聯名登第",
        "id": "aaaebb2c-a6c0-4465-b5cf-e2f5ebac9020"
    },
    {
        "author": "陳文蔚",
        "paragraphs": [
            "琴書結束定何時，折贈新年梅一枝。",
            "詩過釣臺天欲雪，春歸湖岸柳成絲。",
            "交遊文社頓成闊，富貴帝鄉今可期。",
            "小試活民醫國手，眼明諸老會相知。"
        ],
        "title": "送趙局之官",
        "id": "4dce022d-3def-4b08-b2f3-2175f77c5fc2"
    },
    {
        "author": "陳文蔚",
        "paragraphs": [
            "何事隆冬震地雷，天公補過令方回。",
            "玉裝庭樹三番白，花間江梅六出開。",
            "豈止爲民除瘴癘，且欣無地不瓊瑰。",
            "到家未說豐年事，喜奉慈親酒一杯。"
        ],
        "title": "十二月十二日踏雪度崧嶺  其一",
        "id": "b7a45306-d639-4730-81ee-a7b1ef509831"
    },
    {
        "author": "陳文蔚",
        "paragraphs": [
            "雪行崧嶺歲華新，又作殘年踏雪人。",
            "茅屋畫簷俱富貴，穉松枯木總精神。",
            "哦詩未怕寒生粟，舉酒惟知暖欲春。",
            "自說到家貧亦好，兩峰門外玉璘珣。"
        ],
        "title": "十二月十二日踏雪度崧嶺  其二",
        "id": "403e0e63-eef6-4380-b2e4-23fa0072cc53"
    },
    {
        "author": "陳文蔚",
        "paragraphs": [
            "歲披草棘訪槎牙，爲愛凌霜傲雪花。",
            "不學春花嬌女面，朱簾翠幕幾重遮。"
        ],
        "title": "十二月廿三日舉故事訪黄岡梅",
        "id": "b965a12c-97c7-4503-85ef-f3a0027d6323"
    },
    {
        "author": "陳文蔚",
        "paragraphs": [
            "何必遊園問主人，只尋花柳閙中春。",
            "都無揀擇行隨意，不費思量句有神。",
            "是處林園明紫翠，晚晴樓閣倚嶙峋。",
            "村村鷄酒相招喚，安得便爲同社鄰。"
        ],
        "title": "壬申春社前一日晚步欣欣園",
        "id": "331031fa-7dc0-4928-8bcd-4b6b05a61449"
    },
    {
        "author": "陳文蔚",
        "paragraphs": [
            "壯年學易計非疏，晚讀人間種樹書。",
            "不向雲霄羨鴻鵠，却來江海伴舂鋤。",
            "感君綠野成歸計，令我青山思故居。",
            "只恐奇謀未施設，折秦强趙要相如。"
        ],
        "title": "和趙忠州歸耕之賦",
        "id": "c5207a49-1f1d-4b02-ab76-0d48cbe12a0f"
    },
    {
        "author": "陳文蔚",
        "paragraphs": [
            "綠楊芳草兩邊洲，不礙晴川日夜流。",
            "我到忘機每終日，爲誰飛去怪沙鷗。"
        ],
        "title": "三月八日晚步溪上二絕  其一",
        "id": "7c59c100-c05f-4e7a-a28d-f2f2f160a01b"
    },
    {
        "author": "陳文蔚",
        "paragraphs": [
            "畫筆難描蘋渚意，詩情難狀柳堤風。",
            "若令妙處人皆會，甘把漁竿伴釣翁。"
        ],
        "title": "三月八日晚步溪上二絕  其二",
        "id": "3cadac78-42bd-426a-8dea-ede272dc5c25"
    },
    {
        "author": "陳文蔚",
        "paragraphs": [
            "上元燈火九衢中，何似金蓮下半空。",
            "要識隔林奇絕處，星毬带葉荔枝紅。"
        ],
        "title": "天王寺佛塔燈隔林見之奇絕因成口占",
        "id": "fc9ce070-422b-41db-bafb-60217fd5f396"
    },
    {
        "author": "陳文蔚",
        "paragraphs": [
            "郭外多佳士，溪南好結廬。",
            "因君愛泉石，令我想風雩。",
            "既有琴書樂，應無世俗拘。",
            "誰能厭朝市，來此共須臾。"
        ],
        "title": "賦葉茂卿泉石軒",
        "id": "0bbecb99-69e9-4fc0-a88b-dce0de439b77"
    },
    {
        "author": "陳文蔚",
        "paragraphs": [
            "幾曲青山一畝宮，前村惟有小溪通。",
            "鷄鳴鳥宿知昏旦，水碓無人自在舂。"
        ],
        "title": "行崧嶺將半下瞰山中一人家似不與世接者凝佇久之因成一絕",
        "id": "db0c0734-a77f-4cb9-824e-515658658c7e"
    },
    {
        "author": "陳文蔚",
        "paragraphs": [
            "幾人大厦室廬窘，之子數椽天地寬。",
            "醉裏揮毫詩膽大，不懸金印老江干。"
        ],
        "title": "寄題張正國斗齋  其一",
        "id": "8fa93b2d-3358-46b7-9fdb-71a0939dfed3"
    },
    {
        "author": "陳文蔚",
        "paragraphs": [
            "蒲團竹几炷熏爐，賸讀平生未見書。",
            "酌古量今會文夜，清風明月四窗虛。"
        ],
        "title": "寄題張正國斗齋  其二",
        "id": "4cf67c1b-2919-4e34-ae1f-b769e8628f77"
    },
    {
        "author": "陳文蔚",
        "paragraphs": [
            "數年約我過溫溪，好趁雞黄秋黍炊。",
            "添子江湖千頃意，勸於窗外作盆池。"
        ],
        "title": "寄題張正國斗齋  其三",
        "id": "853e9f2e-b400-4f32-a450-e8452a3e0d4c"
    },
    {
        "author": "陳文蔚",
        "paragraphs": [
            "人生相遇若雲萍，聽唱陽關酒暫停。",
            "夜雨挑燈今昨恨，秋風吹夢短長亭。",
            "笑予衰鬢霜侵綠，喜子新功刃發硎。",
            "欲當馬檛何以贈，江邊猶有柳條青。"
        ],
        "title": "送會稽王君東歸",
        "id": "09ef17dc-759d-48fb-9239-5ac2ca820173"
    },
    {
        "author": "陳文蔚",
        "paragraphs": [
            "人說山田薄有收，不如平壤水交流。",
            "深耕早種將勤補，亦勝當初無寸疇。"
        ],
        "title": "視新買徐七塢田",
        "id": "72fe1312-9af2-4645-95df-ccfb6c10fa8a"
    },
    {
        "author": "陳文蔚",
        "paragraphs": [
            "三十年前識雅容，蹉跎人事各成翁。",
            "而今頭白燈明裏，有酒何妨一醉紅。"
        ],
        "title": "和周次公韵送鄭恭叔歸城南并簡次公  其一",
        "id": "15cc8034-4e32-4294-b0f9-3c0b1a90351b"
    },
    {
        "author": "陳文蔚",
        "paragraphs": [
            "春山曾記別匆匆，多少傳言詩句中。",
            "遠目不窮天萬里，幾隨西日送征鴻。"
        ],
        "title": "和周次公韵送鄭恭叔歸城南并簡次公  其二",
        "id": "c9d61a5f-1638-409f-be95-790f7f9a29bb"
    },
    {
        "author": "陳文蔚",
        "paragraphs": [
            "吾翁當日手親栽，今見芳英幾度開。",
            "把酒未能娛一醉，衝寒犯雪日須來。"
        ],
        "title": "癸酉立春衝雪觀梅",
        "id": "46e24297-fb9c-4000-b37e-7d310d079183"
    },
    {
        "author": "陳文蔚",
        "paragraphs": [
            "不厠繁桃俗杏栽，詩懷端爲此花開。",
            "自緣祗結冰霜侶，花底渾無俗駕來。"
        ],
        "title": "老人及兒輩皆和再用前韵",
        "id": "e349e27d-7a86-48aa-b1cb-f8d7e0ff463d"
    },
    {
        "author": "陳文蔚",
        "paragraphs": [
            "問津早似武陵溪，屋上鵝峰有遁肥。",
            "醉臉丹時歌雪白，碧山深處染桃緋。",
            "林亭縹緲仙翁樂，酒盞交酬花片飛。",
            "逍遣箇中閒日月，賦詩應不送春歸。"
        ],
        "title": "題趙守飛霞亭",
        "id": "22d314c8-4cf6-4e67-8439-10afeb33857e"
    },
    {
        "author": "陳文蔚",
        "paragraphs": [
            "不待漁舠喚隔溪，種桃千樹正紅肥。",
            "山圍曉障新圖畫，花押春班簇紫緋。",
            "池凈白鷗相對浴，客來青鳥故雙飛。",
            "寄詩爲問花前醉，何似天香滿袖歸。"
        ],
        "title": "再用韵呈趙守",
        "id": "2862bdbc-a205-4a41-ae30-ad85f6ad3374"
    },
    {
        "author": "陳文蔚",
        "paragraphs": [
            "雙旌未逐詔書還，放適何妨且謝安。",
            "地拔鵝峰長突兀，天教老子得蹣跚。",
            "病瘳不必維摩問，客醉誰知太守歡。",
            "更乞爲時推此意，要令宵旰九重寬。"
        ],
        "title": "和趙忠州園亭落成宴客三首 自爲堂",
        "id": "31c7ce7f-ddd6-4806-acac-d4997a131247"
    },
    {
        "author": "陳文蔚",
        "paragraphs": [
            "水香流出洞中花，曾閲秦朝與漢家。",
            "咫尺不知塵世隔，漁郎回首鎖烟霞。"
        ],
        "title": "和趙忠州園亭落成宴客三首 飛霞亭",
        "id": "4c0d1750-4d5c-4f52-9c2e-770cf5d31488"
    },
    {
        "author": "陳文蔚",
        "paragraphs": [
            "自來名教屬吾曹，立極何須說斷鼇。",
            "聊把經綸寄魚釣，豈無裴楷試仙濤。"
        ],
        "title": "和趙忠州園亭落成宴客三首 釣鼇",
        "id": "8fed24fc-6ae3-4832-b253-8c15618e6054"
    },
    {
        "author": "陳文蔚",
        "paragraphs": [
            "朱橋綠水夜深遊，滿載荷花萬斛舟。",
            "多病近來常止酒，及無尊俎欠風流。"
        ],
        "title": "廬陵趙令君宅後有蓮濠月夕相拉觀蓮戲廬陵",
        "id": "cb5c454e-db7a-412e-846d-8f70a73aee38"
    },
    {
        "author": "陳文蔚",
        "paragraphs": [
            "令君領客作清遊，蕭散仙人蓮葉舟。",
            "喚得酒來詩興發，浩歌和月吸黄流。"
        ],
        "title": "廬陵呼酒再用韵",
        "id": "4ad8aa4c-8410-49e1-b3ed-41832202d04d"
    },
    {
        "author": "陳文蔚",
        "paragraphs": [
            "路入芳池柳岸行，宛然野渡一舟橫。",
            "祗緣胸次規模別，便有江湖氣象生。",
            "雲影恍疑帆影度，嘯歌中有棹歌聲。",
            "天書恐逐銜蘆雁，未許花邊卧月明。"
        ],
        "title": "廬陵於兩池中作船亭名卧蘆取山谷滿船明月卧蘆花之句落成爲賦小詩",
        "id": "7733d93e-d94e-40cb-9d7c-c62a55d19d8b"
    },
    {
        "author": "陳文蔚",
        "paragraphs": [
            "待得巡簷有月行，梅仙無惜爲琴橫。",
            "頻招野客耽詩興，祇恐東君費麯生。",
            "拄笏靜看山擁翠，凭欄閒聽水流聲。",
            "人生聚散無勞較，萬里青天白鳥鳴。"
        ],
        "title": "晚坐卧廬復與廬陵同用前韵",
        "id": "de5e2843-c051-40b0-9312-08bb9bc5a18e"
    },
    {
        "author": "陳文蔚",
        "paragraphs": [
            "拂石臨流幾歲秋，未嘗歷險究源頭。",
            "今朝拄上雲烟去，爲吸清泠最上流。"
        ],
        "title": "八月十日過松水",
        "id": "a740e4e1-3532-4f65-b610-aa75dc16ccae"
    },
    {
        "author": "陳文蔚",
        "paragraphs": [
            "連城價重雖非玉，千古名存壽此山。",
            "野服閒居頗相稱，無端因得玩如環。"
        ],
        "title": "以壽山石絛環寄趙昌甫將以廿八字",
        "id": "8b9d5a84-d0a7-408f-b6fc-48a6b5eac1e2"
    },
    {
        "author": "陳文蔚",
        "paragraphs": [
            "花發枝頭月月新，不妨分種過西鄰。",
            "琴書結束歸來日，要使門庭長有春。"
        ],
        "title": "甲戌正月從君用弟覓月桂栽",
        "id": "12d48213-dca2-4430-abfc-adf9c9dd2278"
    },
    {
        "author": "陳文蔚",
        "paragraphs": [
            "聖世宗儒重設科，名公碩德總搜羅。",
            "近年底事摧頹甚，士氣都緣斲喪多。",
            "憂世情詞常懇惻，喜君事業久研磨。",
            "不才但有山林興，洗耳專聽奏凱歌。"
        ],
        "title": "送葉味道赴南宮",
        "id": "c47405f7-c618-438a-86e4-bbb4c7c5cd64"
    },
    {
        "author": "陳文蔚",
        "paragraphs": [
            "歲月蹉跎髮已絲，埋頭自笑有書癡。",
            "故人倘解憐清好，歸去山房補缺遺。"
        ],
        "title": "呈倉使覓官書",
        "id": "ac5e89dc-3d2f-4f62-909c-de1bffe17675"
    },
    {
        "author": "陳文蔚",
        "paragraphs": [
            "千林一夜散瓊瑰，莫誚亭前春後梅。",
            "未入紛紛紅紫隊，不妨曾是雪中開。"
        ],
        "title": "池陽地寒梅開甚晚上元後始見疏花一夕春雪曉起觀梅爲梅解嘲",
        "id": "ff8d08f4-718e-4ee6-9002-242cf69ce6a0"
    },
    {
        "author": "陳文蔚",
        "paragraphs": [
            "六花如覺厭春遲，桃未敷紅柳未垂。",
            "只有紅梅太孤寂，裁冰綴玉助清奇。"
        ],
        "title": "倉使亦爲梅著句適與予意相合和其韵",
        "id": "f58b660f-18ab-4dac-9c26-b29823ba5be2"
    },
    {
        "author": "陳文蔚",
        "paragraphs": [
            "千里江頭訪故人，事雖論舊道彌新。",
            "懸知一味憂勤意，要活九州窮困民。",
            "秋月洞明波底影，祥風潜有雪中春。",
            "荒山僻嶠雪深處，無惜遄驅六轡均。"
        ],
        "title": "別倉使二首  其一",
        "id": "856c9696-f3a5-4edd-ace6-fd1e08d67824"
    },
    {
        "author": "陳文蔚",
        "paragraphs": [
            "服膺師訓毅名齋，觀省無妨動與偕。",
            "只向此中窺所守，已知平日謹諸懷。",
            "器充宏博乾坤大，理析精微律呂諧。",
            "吾道古今窮不盡，一尊深夜講朋儕。"
        ],
        "title": "別倉使二首  其二",
        "id": "988c8d55-57ba-4512-8101-be0f8325ab88"
    },
    {
        "author": "陳文蔚",
        "paragraphs": [
            "來時風雪亂紛紛，歸日川原處處春。",
            "因識發生真意思，雨餘花柳更精神。"
        ],
        "title": "歸途喜晴",
        "id": "d1961efd-2370-4890-8dec-fb0626a2ee84"
    },
    {
        "author": "陳文蔚",
        "paragraphs": [
            "興動齊山杖屨飛，可人遲日嫩晴暉。",
            "一堤烟柳連秋浦，萬里江山入翠微。",
            "泉石怪奇難盡究，古今題品待携歸。",
            "春來歌酒雖無禁，不與紅塵染是非。"
        ],
        "title": "追賦齊山",
        "id": "98781a4c-5d09-4308-81aa-9025c6dddf7e"
    },
    {
        "author": "陳文蔚",
        "paragraphs": [
            "日日花光展翠遊，芙蓉高樹壓城頭。",
            "招邀風月新添竹，管領湖山數上樓。",
            "欲伴清琴庭舞鶴，不驚使節浦眠鷗。",
            "花開紅藕薰風細，恨不同撐柳外舟。"
        ],
        "title": "追賦臺治諸景有懷倉使",
        "id": "3b6643d9-0c6c-4228-9565-be08ebe751af"
    },
    {
        "author": "陳文蔚",
        "paragraphs": [
            "精藍同占一青山，遊子紛紛春自閒。",
            "要福乞靈從爾輩，獨携筇杖款松間。"
        ],
        "title": "追賦西廟廣覺寺",
        "id": "0453e393-d5e2-44be-9f20-8d56bffab0ac"
    },
    {
        "author": "陳文蔚",
        "paragraphs": [
            "書窗欲曙夢初還，起坐披衣百慮間。",
            "誰識斯時會心處，靜聽鳥語樂相關。"
        ],
        "title": "晨興",
        "id": "314d18fa-8518-4f10-9ad2-def012ca2718"
    },
    {
        "author": "陳文蔚",
        "paragraphs": [
            "未成花柳種成堤，早有先聲到浙西。",
            "待得已書馴雉績，不妨聊訪舊鸞棲。",
            "堂前風入琴三弄，江上春歸雨一犂。",
            "莫道催科能樣急，也分一念到羣黎。"
        ],
        "title": "送趙國呈赴金壇",
        "id": "d2f270b4-7961-4c9a-8d7a-6562208b3652"
    },
    {
        "author": "陳文蔚",
        "paragraphs": [
            "花日遲遲暖似烘，杖藜飛舞趁東風。",
            "野橋傍水柳先綠，山寺留春桃正紅。",
            "信步哦詩忘日晚，因言契理覺春融。",
            "莆田遠在千山外，長使靈泉信息通。"
        ],
        "title": "與周希顔遊靈泉歸途偶作",
        "id": "509a5e84-3565-48f9-94bf-6af890031b8d"
    },
    {
        "author": "陳文蔚",
        "paragraphs": [
            "每日相親一卷書，席門猶是昔年如。",
            "似公長者今時少，花外何時見小車。"
        ],
        "title": "和昌甫見寄韵",
        "id": "e57e10cb-5288-4791-91dd-9db82c42858c"
    },
    {
        "author": "陳文蔚",
        "paragraphs": [
            "春來未聽杜鵑啼，但見青山花滿枝。",
            "俗禮不違聊上冢，他鄉寒食嘆年時。"
        ],
        "title": "清明上冢見杜鵑花",
        "id": "f18d9ac2-48ab-45f2-a436-63b63d0da955"
    },
    {
        "author": "陳文蔚",
        "paragraphs": [
            "海棠带雨淺深紅，共憇閒亭拂面風。",
            "識得春光隨處樂，鬢絲誰管已成翁。"
        ],
        "title": "希顔見寄二絕和韵  其一",
        "id": "f326834d-6e92-4ca6-b6f8-e33da2b081ff"
    },
    {
        "author": "陳文蔚",
        "paragraphs": [
            "乳燕將雛看學飛，絕勝對客麈頻揮。",
            "綠陰翠幄閒中好，誰道春隨紅紫歸。"
        ],
        "title": "希顔見寄二絕和韵  其二",
        "id": "1cb23a49-9e46-4548-965c-70afb3c79e99"
    },
    {
        "author": "陳文蔚",
        "paragraphs": [
            "門前題鳳風何薄，雪夜回舟意未真。",
            "誰似松溪弄明月，興來載酒訪幽人。",
            "扣舷牛渚盟當踐，落帽龍山約又新。",
            "况有梅花凉玉雪，暑窗容我日爲鄰。"
        ],
        "title": "周公美載酒見過以長句見謝意",
        "id": "48397030-a75c-4ff5-b62a-e8beb1408533"
    },
    {
        "author": "陳文蔚",
        "paragraphs": [
            "省賦山間明月章，好風吹我上河梁。",
            "冰輪不带一分缺，玉鑑無如今夕光。",
            "正自凭欄觀水靜，不妨倚杖看人忙。",
            "有誰會得遲歸意，籟息天高午夜涼。"
        ],
        "title": "中秋後一夕正望浮橋觀月",
        "id": "6f54b01e-125a-4d81-a063-ce8878093dde"
    },
    {
        "author": "陳文蔚",
        "paragraphs": [
            "寺訪靈泉山路長，賦詩因得話蓮塘。",
            "林間度竹風無暑，澗裏流花水带香。",
            "靜勝携筇終日款，閑來坐石滿襟凉。",
            "紀遊未暇牽人事，題品輸君第一章。"
        ],
        "title": "重九後一日同公美遊靈泉公美舉示蓮塘納凉之句後公美和予浮橋觀月之韵紀靈泉之遊予以老人不快不暇即賦老人既安用渠納凉韵爲謝",
        "id": "b1addeea-97e3-4ae6-9f79-3f2b94c6b3b2"
    },
    {
        "author": "陳文蔚",
        "paragraphs": [
            "念作章泉去，川流日夜東。",
            "一身長是客，雙鬢已成翁。",
            "霽想濂溪月，和思柳下風。",
            "平安毅齋信，多謝爲流通。"
        ],
        "title": "昌甫寄徐崇甫書并崇甫寄渠詩及渠兄弟和章因次其韵呈昌甫",
        "id": "16674a24-c3a5-428f-bb15-4eab0740cbfa"
    },
    {
        "author": "陳文蔚",
        "paragraphs": [
            "景入小春方嫩寒，緩行不覺鳥間關。",
            "倚空疊嶂何崷崒，带石清溪屢繞環。",
            "政擬徘徊檀木嶺，且先點檢上林山。",
            "杖藜未作忙歸計，又喜臨清得釣灣。"
        ],
        "title": "十月九日同公美踐上林之約回途紀實",
        "id": "8ab157c3-6021-477e-b271-33578a47d79b"
    },
    {
        "author": "陳文蔚",
        "paragraphs": [
            "青春深處每徘徊，爲愛花城錦繡堆。",
            "誰似君家奇絕處，坐迎春色入門來。"
        ],
        "title": "壬午三月廿三日偕諸生携酒過公美家公美宅前山花爛開極可愛爲賦一絕",
        "id": "46b6e661-1bce-4170-9e36-81c5cf53ef15"
    },
    {
        "author": "陳文蔚",
        "paragraphs": [
            "幾年無便到招提，沙路徐行趁碧溪。",
            "花竹禪房成小款，笑談不覺到斜西。"
        ],
        "title": "公美約同遊龍安寺僧留小飲歸途一絕",
        "id": "92ef61e5-b49d-4251-964c-fa1b82da08e5"
    },
    {
        "author": "陳文蔚",
        "paragraphs": [
            "萬里秋風約我曹，俯觀闤闠總塵勞。",
            "躋攀不藉登山屐，身世從知本自高。"
        ],
        "title": "十一日同諸友登南臺二絕  其一",
        "id": "b71b5b47-341d-4c77-abf4-0bb2f0debad3"
    },
    {
        "author": "陳文蔚",
        "paragraphs": [
            "脚底雲山疊疊低，面前一带繞清溪。",
            "秋光總可供吟筆，寫作登高第一題。"
        ],
        "title": "十一日同諸友登南臺二絕  其二",
        "id": "dcdbbde7-e04a-463e-957f-da2c9c24c76c"
    },
    {
        "author": "陳文蔚",
        "paragraphs": [
            "桑柘陰中日日行，只聞犬吠與鷄鳴。",
            "此時身在煙雲上，眼界不知如許明。"
        ],
        "title": "登山却立俯視一村風物殊可人意二絕  其一",
        "id": "f38b316c-1f59-487a-856c-df16980e9fac"
    },
    {
        "author": "陳文蔚",
        "paragraphs": [
            "竹樹誰家跨小橋，清溪一带抱山腰。",
            "不須更倩王摩詰，水墨平鋪百尺綃。"
        ],
        "title": "登山却立俯視一村風物殊可人意二絕  其二",
        "id": "93c063db-7ccd-42ce-8bfa-ad775b834f25"
    },
    {
        "author": "陳文蔚",
        "paragraphs": [
            "九十慈親鬢髮皤，今年菊早去年花。",
            "一尊細說重陽事，似此清歡有幾家。"
        ],
        "title": "重陽侍老人飲",
        "id": "dbf4cd3a-7268-4975-acc3-182845fd24d9"
    },
    {
        "author": "陳文蔚",
        "paragraphs": [
            "乘興聯翩渡小溪，輕車不怕日斜西。",
            "擬來古寺觀新扁，且向山齋讀舊題。",
            "茆屋起烟歸路暝，秋雲閣雨暮天低。",
            "人生適意惟行樂，不較毫芒寵辱齊。"
        ],
        "title": "節後赴傅巖叟之招望日同遊棲隠菴華嚴寺呈巖叟及同游者",
        "id": "c1027da5-fd7f-4155-bdfb-36fef3368b9f"
    },
    {
        "author": "陳文蔚",
        "paragraphs": [
            "屢陪軒騎過橫溪，每想雲巖望眼西。",
            "酬約再尋山下路，賦詩留與石間題。",
            "吟風弄月計爲上，競利爭名著總低。",
            "明日杖藜歸故隠，人生離合信難齊。"
        ],
        "title": "巖叟用前韵相留踐雲巖之約和韵以謝",
        "id": "24f7176c-4767-4bf6-aab0-e2ff30374c68"
    },
    {
        "author": "陳文蔚",
        "paragraphs": [
            "我生本是山澤癯，只愛竹林癡讀書。",
            "道人相遇說心相，我亦無心更問渠。"
        ],
        "title": "贈說相道人",
        "id": "fc35949b-8752-472f-8bb2-aee6d987d36a"
    },
    {
        "author": "陳文蔚",
        "paragraphs": [
            "每歲衝寒出探梅，如今花向屋簷開。",
            "玉顔相見無朝晚，繞樹須拚日百回。"
        ],
        "title": "齋前梅開",
        "id": "6424cfbc-c8ba-4dad-a687-fbc6f6a501f5"
    },
    {
        "author": "陳文蔚",
        "paragraphs": [
            "道人邀我飯胡麻，半日清閒得遠家。",
            "多少欲來無路問，空於洞口覓桃花。"
        ],
        "title": "癸未二月廿五日訪周道人西菴戲題",
        "id": "c6b8cc31-2c40-42a1-8542-82277d7cf78c"
    },
    {
        "author": "陳文蔚",
        "paragraphs": [
            "武夷雲會總儒衣，今似晨星漸覺稀。",
            "晚節喜君同臭味，不嫌枯淡肯來歸。"
        ],
        "title": "清明前二日同周公美黄子京郊行和子京韵  其一",
        "id": "44f78085-d35f-4395-a538-ce16ba907180"
    },
    {
        "author": "陳文蔚",
        "paragraphs": [
            "尋春杖屨偶乘閒，多謝詩囊肯破慳。",
            "坐石有言盟白石，愛山隨意買青山。"
        ],
        "title": "清明前二日同周公美黄子京郊行和子京韵  其二",
        "id": "f935e1d6-bb52-4083-9426-2b2146595043"
    },
    {
        "author": "陳文蔚",
        "paragraphs": [
            "大道公行居廣居，敢將仁義作蘧廬。",
            "直須至理超然會，不在陳編細字書。"
        ],
        "title": "清明前二日同周公美黄子京郊行和子京韵  其三",
        "id": "19890add-5783-4952-9bba-e875dc363359"
    },
    {
        "author": "陳文蔚",
        "paragraphs": [
            "千丈摳衣記武夷，家山今日屢攀躋。",
            "春風拍拍滿懷處，况是花開更鳥啼。"
        ],
        "title": "後一日因展省歸途口占  其一",
        "id": "eff63bda-3e8e-4ebb-8ca4-ca58ca1ab136"
    },
    {
        "author": "陳文蔚",
        "paragraphs": [
            "春光休道屬誰家，造化平鋪無等差。",
            "不問世間凡草木，得春隨意總皆花。"
        ],
        "title": "後一日因展省歸途口占  其二",
        "id": "2052e895-08da-4fe3-aa80-cbd94ea775ec"
    },
    {
        "author": "陳文蔚",
        "paragraphs": [
            "羞逐紛紛世所趨，東溪風月未嘗孤。",
            "閉門蒿藋從渠長，堆案簡編聊自娛。",
            "機括要須明活法，簞瓢非但守枯株。",
            "不觀點也風雩意，灑落胸中一累無。"
        ],
        "title": "寄題黄子京貧樂齋",
        "id": "addd4cb1-4837-478e-9350-032a6cf83868"
    },
    {
        "author": "陳文蔚",
        "paragraphs": [
            "少日深期造孔門，于今老矣嘆無聞。",
            "自憐大業乖傳授，頼有遺編可討論。",
            "君贈名章多過譽，我慚衰朽不勝文。",
            "誓言願畢餘生力，細與窮源探本根。"
        ],
        "title": "又謝子京惠贄見",
        "id": "4dd29f01-2ce3-4b30-8a1d-5d478ab75b84"
    },
    {
        "author": "陳文蔚",
        "paragraphs": [
            "水飲已忘三月味，囊空真乏一錢儲。",
            "屢空本是吾家事，贏得閒身且著書。"
        ],
        "title": "集著尚書偶成",
        "id": "9ec7e1a1-e868-4cb6-9777-1b8996ff94e7"
    },
    {
        "author": "陳文蔚",
        "paragraphs": [
            "少日嘗嗤稼圃非，近來閒聽老農知。",
            "世間機械從來耻，不憚晨昏抱甕疲。"
        ],
        "title": "灌圃",
        "id": "2a1f8f69-bc81-486f-b3ff-471b77f87004"
    },
    {
        "author": "陳文蔚",
        "paragraphs": [
            "每薦盤餐自覺清，嘗於雨後擷其英。",
            "未言服餌收奇效，翠葉黄花眼早明。"
        ],
        "title": "賦决明",
        "id": "c25c4d24-14f5-42d8-8551-507efb5018dd"
    },
    {
        "author": "陳文蔚",
        "paragraphs": [
            "反關甘與世情暌，綠遍閒庭草欲齊。",
            "何處客來談列岫，有人雪踏自東溪。",
            "坐低流俗幾千輩，已見新詩第一題。",
            "他日竹林如肯過，聖門相與探端倪。"
        ],
        "title": "永豐祝子益和予詩見寄許見訪以長句謝之且堅其約",
        "id": "e8575cf7-de4f-4ea2-81d4-9a8c736c40d2"
    },
    {
        "author": "陳文蔚",
        "paragraphs": [
            "面面青山不記名，想知宜雨亦宜晴。",
            "去來自在雲千疊，高下無多屋數楹。",
            "晨誦晝絃俱樂事，春光秋月總詩情。",
            "箇中真樂誰能識，不問人間枯與榮。"
        ],
        "title": "寄題列岫",
        "id": "105e30bd-df03-43d9-8cb1-a53fbe93c08f"
    },
    {
        "author": "陳文蔚",
        "paragraphs": [
            "正念交情舊，忽來詩卷新。",
            "既能賒酒飲，寧作賣書貧。",
            "計想尋窗下，閒須過澗濱。",
            "爲言田舍樂，花鳥亦情真。"
        ],
        "title": "葉茂卿寄詩卷賦此以謝之",
        "id": "6fb8bd1d-d7f0-47ac-a642-3a6ae951634b"
    },
    {
        "author": "陳文蔚",
        "paragraphs": [
            "自從棲隠入山深，間闊真同金玉音。",
            "已謂清光依日月，不知幽趣尚園林。",
            "暫違陶徑菊松面，喜動蘇堤梅柳心。",
            "聞道專留薦賢牘，知音當在伯牙琴。"
        ],
        "title": "送趙國宜之官武林",
        "id": "61789cb5-cbcf-492d-8672-8c1c46595759"
    },
    {
        "author": "陳文蔚",
        "paragraphs": [
            "不辭艱險涉江湖，素志惟期欲展舒。",
            "平允外應無別法，坦夷中自有亨衢。",
            "雖云天遠雁行近，未至風高魚素疏。",
            "見說民淳須事簡，不妨宦學進工夫。"
        ],
        "title": "送趙惠卿赴玉沙法曹",
        "id": "d6125b6f-fb66-4ab1-9da2-89f112c7ead5"
    },
    {
        "author": "陳文蔚",
        "paragraphs": [
            "章泉相去每相思，多謝交情不見遺。",
            "繾綣方賡前日句，聯翩又讀後來詩。",
            "梅方迎臘多投好，菊已凌霜不入時。",
            "大抵世情皆若此，吾儕真結歲寒知。"
        ],
        "title": "昌甫前詩見簡方和去未達間再於巖叟處見後詩和韵以謝",
        "id": "ccddeba5-ecae-48a0-83f5-15e97759b25d"
    },
    {
        "author": "陳文蔚",
        "paragraphs": [
            "歲月苦爲身口累，風霜無奈鬢毛侵。",
            "中間一事却奇特，存得當時一片心。"
        ],
        "title": "一夕夢中得絕句覺時惟記後二句最真因潤色足成之",
        "id": "1932a882-841e-42c0-b7a5-af40312b6b32"
    },
    {
        "author": "陳文蔚",
        "paragraphs": [
            "負米嘗漂迹，關心爲倚門。",
            "盡歡惟啜菽，奉旨屢空尊。",
            "溫劑勞分給，新詩且記存。",
            "開緘細吟諷，小立近黄昏。"
        ],
        "title": "甲申正月答昌甫見寄韵代書",
        "id": "1bb7bb2f-297e-4362-beb4-0f6a092036a4"
    },
    {
        "author": "陳文蔚",
        "paragraphs": [
            "紅梅高賞趁春晴，不記年華幾甲庚。",
            "花酒一時雙遣至，却愁不似對梅清。"
        ],
        "title": "周公美嘗年有紅梅之約今花時雨雪公美以詩遣花酒和韵以謝",
        "id": "71c66ce4-e542-4641-8a87-cf1cc2254c5a"
    },
    {
        "author": "陳文蔚",
        "paragraphs": [
            "清明恰值雨晴時，賸喜鄰僧福有詩。",
            "十里懶尋沽酒旆，一編深下讀書帷。",
            "放懷是處青春好，無事於中白日遲。",
            "况是精藍去家近，興來何惜瘦藤支。"
        ],
        "title": "清明資福僧遣詩賦此以答之",
        "id": "197c996d-4440-4998-8b53-e610039cb806"
    },
    {
        "author": "陳文蔚",
        "paragraphs": [
            "欺人一任雪堆頭，豈復長懷身外愁。",
            "涉世自知今已慣，風波應不覆虛舟。"
        ],
        "title": "和公美一絕",
        "id": "4db9fb07-a31e-4f6c-b115-a43f6092fb5e"
    },
    {
        "author": "陳文蔚",
        "paragraphs": [
            "出門正爾值淋漓，決策登車不自疑。",
            "一路新晴天借與，花香鳥語却撩詩。"
        ],
        "title": "四月二日往檀林登車遇雨度鵝湖嶺漸覺開霽一路晴快野花滿山賦二絕  其一",
        "id": "4d3f405f-909d-41cd-acf0-3749c30a02e0"
    },
    {
        "author": "陳文蔚",
        "paragraphs": [
            "塊坐蕭齋廢短筇，一春長在雨聲中。",
            "野花留得春光在，無數青山玉雪叢。"
        ],
        "title": "四月二日往檀林登車遇雨度鵝湖嶺漸覺開霽一路晴快野花滿山賦二絕  其二",
        "id": "11cafa1b-e5e6-42fa-ad4d-ba72ce4b4714"
    },
    {
        "author": "陳文蔚",
        "paragraphs": [
            "問塵清坐興悠哉，小立朱橋未忍回。",
            "好景吟情忽相契，小溪流出柳陰來。"
        ],
        "title": "問塵清坐久之歸途偶得絕句",
        "id": "02e6913d-78d1-4b1d-986b-97dde8189647"
    },
    {
        "author": "陳文蔚",
        "paragraphs": [
            "高城石井下成池，對自初分混沌時。",
            "雖小古今無涸溢，却憐江海有盈虧。"
        ],
        "title": "崧嶺石泉",
        "id": "b5705f8a-737e-4dd3-845b-c67cd9271a3e"
    },
    {
        "author": "陳文蔚",
        "paragraphs": [
            "杖藜曾是爲春忙，紫陌青山到處芳。",
            "不謂竹林棲隠地，好風時遶野花香。"
        ],
        "title": "家園偶聞野花香",
        "id": "bdc12cd1-2cb5-4e49-a029-a0e0628adcc0"
    },
    {
        "author": "陳文蔚",
        "paragraphs": [
            "麟經書雨意何如，可喜非常故可書。",
            "膏澤未觀南畝遍，嫩涼且覺北窗虛。",
            "採詩好入豐年頌，把酒聊娛化日舒。",
            "懷抱一時寬畝𤱶，微痾勿藥頓消除。"
        ],
        "title": "六月十二日喜雨",
        "id": "0a9da2ff-84ac-45b3-b0b0-50c7296fa27e"
    },
    {
        "author": "陳文蔚",
        "paragraphs": [
            "庸庸不作世間奇，空負生成造化機。",
            "歲月漫驚多髮積，功程殊未進毫微。",
            "不貪腰下懸金印，且自尊前戲綵衣。",
            "多謝諸君借輝潤，一朝盈篋盡珠璣。"
        ],
        "title": "賤生諸友有祝頌語以五十六字謝之",
        "id": "22c14a16-e9d5-4a9a-b3dd-38c70a038cdf"
    },
    {
        "author": "陳文蔚",
        "paragraphs": [
            "一編凈度出玄文，因憇書窗醉酒尊。",
            "儒釋未須談一二，且於花下立黄昏。"
        ],
        "title": "縱步過資福寺僧留飲出示凈度文三教一理論戲書時寺門桂花爛開",
        "id": "6dd6203c-0ab7-4d22-b588-819665b5f83c"
    },
    {
        "author": "陳文蔚",
        "paragraphs": [
            "太初元有此山川，往古來今幾許年。",
            "合是地靈神降嶽，爲生人傑柱驚天。",
            "遺民但抱羲農朴，正學誰知孔孟傳。",
            "要識碧溪流不斷，後人須看石崖鎸。"
        ],
        "title": "九月十八日自雙溪還寺車中偶得",
        "id": "8788ca31-8bc1-4def-a877-361dee45d6f9"
    },
    {
        "author": "陳文蔚",
        "paragraphs": [
            "小似武夷深更幽，地盤九曲一溪流。",
            "誅茆結屋雖成左，贏得青山自在遊。"
        ],
        "title": "隠將峽口占二絕  其一",
        "id": "befd50b0-a5b4-4c09-94c0-851e01b4203e"
    },
    {
        "author": "陳文蔚",
        "paragraphs": [
            "四顧青山數畝餘，豈無閑地可耕鋤。",
            "有人肯辦入山苦，滿谷桑麻繞舍蔬。"
        ],
        "title": "隠將峽口占二絕  其二",
        "id": "8494df56-f523-45d8-9ade-e4411fb05c4a"
    },
    {
        "author": "陳文蔚",
        "paragraphs": [
            "藥裹屢蒙扶病親，一番書至一情真。",
            "人言莫急晨昏奉，我嘆尚爲萍梗身。",
            "棲隠重曾定要約，章泉一見話悲辛。",
            "吳牋况拜慇懃賜，且續新詩爲縷陳。"
        ],
        "title": "謝昌甫以詩惠藥牋",
        "id": "4765550b-c11c-44af-9bc2-561625ac7d87"
    },
    {
        "author": "陳文蔚",
        "paragraphs": [
            "江南目斷短長亭，會面無由見德星。",
            "所及交情無皂白，且欣師訓炳丹青。",
            "君將偃室春鳴瑟，我但萊衣日過庭。",
            "多謝新詩相勉進，敢忘圭復識中扃。"
        ],
        "title": "和張元德寄昌甫末章見及之韵",
        "id": "43e45291-8668-47c1-8777-ec78ccb333a8"
    },
    {
        "author": "陳文蔚",
        "paragraphs": [
            "幾欲來觀魚計亭，未酬此約已星星。",
            "自從蕭寺一回別，不記春山幾度青。",
            "尚友古人長閉戶，喜聞新命忽揚庭。",
            "興來會作扁舟去，剝啄應勞爲啟扃。"
        ],
        "title": "用前韵寄昌甫",
        "id": "55dbcb48-5bf4-4664-8c6e-4bc9a4a8692c"
    },
    {
        "author": "陳文蔚",
        "paragraphs": [
            "風光報答可無詩，漸喜春風熟燕泥。",
            "客至甚思留竹隠，書來無奈趣巖棲。",
            "幸同故國雲雖暮，朗誦新吟日未西。",
            "自愧續貂才不敏，徘徊月已在榱題。"
        ],
        "title": "和周公美韵",
        "id": "3cb35994-1756-41d1-a629-a2d4bc8e3b50"
    },
    {
        "author": "陳文蔚",
        "paragraphs": [
            "問春何事苦晴慳，春意惜花留嫩寒。",
            "共到花前細商畧，精神最好雨中看。"
        ],
        "title": "趙忠州雨中賞海棠",
        "id": "0bef744d-a005-4943-8daa-a09805ea110b"
    },
    {
        "author": "陳文蔚",
        "paragraphs": [
            "且喜花時雨不妨，凭闌閒與細平章。",
            "一池交映月添白，六出同妍雪遜香。",
            "素有書癡緣病懶，不知詩興爲渠忙。",
            "道人雅好惟清供，却恐花神索酒觴。"
        ],
        "title": "賦蕭爽薝蔔戲巖叟",
        "id": "a854f049-ceac-4d9a-99e8-6e7e9bc0a0dc"
    },
    {
        "author": "陳文蔚",
        "paragraphs": [
            "底事更深睡不感，惜花愛月兩關情。",
            "黑甜一枕雖云美，未省人間有此清。"
        ],
        "title": "月夜觀花",
        "id": "1d5a11e9-929a-4c96-b016-32310f8a930b"
    },
    {
        "author": "陳文蔚",
        "paragraphs": [
            "暫輟書程業未妨，倚欄高誦杜陵章。",
            "不知雨意將詩意，但覺花香带酒香。",
            "散破苦嫌饑雀下，爭喧閒看蜜蜂忙。",
            "也知棲隠如蕭爽，恨不花前共舉觴。"
        ],
        "title": "巖叟約觀棲隠薝蔔雨阻和前韵送酒再用韵答之",
        "id": "f348c256-1a3b-44f8-bd43-f12ee223338a"
    },
    {
        "author": "陳文蔚",
        "paragraphs": [
            "凝佇虛亭未愜心，清光隠隠隔疏林。",
            "欲觀玉鑑呈全體，獨倚朱欄到夜深。"
        ],
        "title": "六月十七夜待月",
        "id": "239f206e-1b2c-4160-9b6e-0457b8681e13"
    },
    {
        "author": "陳文蔚",
        "paragraphs": [
            "自從別去竹林居，暇日尋詩每念渠。",
            "疾讀新編慰牢落，清風習習滿襟裾。"
        ],
        "title": "黄子京見訪值予未還留詩和韵以謝  其一",
        "id": "c5ad6512-2f9d-425b-a173-82d64f3551e8"
    },
    {
        "author": "陳文蔚",
        "paragraphs": [
            "此去團溪百里餘，不須蹤跡嘆差殊。",
            "平鋪此理元無間，曾驗工程進也無。"
        ],
        "title": "黄子京見訪值予未還留詩和韵以謝  其二",
        "id": "0b4d08ce-a570-484c-937a-f07fa5dd138b"
    },
    {
        "author": "陳文蔚",
        "paragraphs": [
            "二年不作上方游，一日重尋舊話頭。",
            "却恨嬋娟成兩處，清尊無分共中秋。"
        ],
        "title": "子京又以長篇告別值予欲出一絕謝之",
        "id": "b15b401f-96e3-4725-b3e1-5e1fbcc57b6b"
    },
    {
        "author": "陳文蔚",
        "paragraphs": [
            "兩年再踏鉛山路，今日初嘗石井泉。",
            "碧玉巖邊論湯餠，全勝五鼎擊肥鮮。"
        ],
        "title": "又和胡應祥遊石井韵",
        "id": "7df6341f-071d-47bb-a8db-036414d8fb9d"
    },
    {
        "author": "章良能",
        "paragraphs": [
            "短鍤長鑱出萬峰，鑿開混沌作玲瓏。",
            "市朝可是無巇嶮，更向山林巧用工。"
        ],
        "title": "題玲瓏山",
        "id": "5cefdf2f-b84b-4f80-8e5c-a61008358726"
    },
    {
        "author": "章良能",
        "paragraphs": [
            "禁營貔虎天廐龍，技癢不奈芻粟豐。",
            "聞道寶津嘗護駕，前期踴躍矜驍雄。",
            "紅綃低繫柳枝碧，滿滿彎弓斫鬉射。",
            "偶然穿葉未爲奇，截下紅綃方破的。",
            "綵繩長曳綵毬輕，閃爍眩轉如奔星。",
            "弦頭霹靂起馬脚，回看一箭落欃槍。",
            "烏紗帽穩春衫薄，交韉煥爛青絲絡。",
            "千步場深隔九關，畢景馳驅有餘樂。",
            "李侯應奉隨春官，日晏歸穿衛士班。",
            "平生抵死憐神駿，絕藝那能不細看。",
            "不學閻公伏池側，倉皇丹粉供宣索。",
            "他年乘興試追尋，妙處祇須憑子墨。",
            "十六蹄翻意態真，罄控應節顧眄親。",
            "當時騎士盡應爾，尚想元豐兵制新。",
            "慨今多事困供億，養兵殆且殫民力。",
            "未聞士歌馬騰槽，安得從容觀戲劇。"
        ],
        "title": "題李伯時飛騎習射圖",
        "id": "42763a94-f0dd-4ee8-a7a5-10248c28e160"
    },
    {
        "author": "蔡幼學",
        "paragraphs": [
            "褰裳涉秋浦，散策上齊山。",
            "盼往謝塵囂，瞻新得層巒。",
            "萬象翕呈露，跬步不可間。",
            "下巧瞰坤軸，高奇仰天剜。",
            "硿矼禹所穴，巀嶭秦開關。",
            "始探困傴僂，徐行快平寬。",
            "斲鳳扣危壁，登虬俯澄灣。",
            "突然出鰲背，但見江漫漫。",
            "匪特激愚懦，且以訂羣頑。"
        ],
        "title": "和林擇之齊山韵",
        "id": "0c1e9e7d-da51-4d51-ae9e-c17c493f218b"
    },
    {
        "author": "蔡幼學",
        "paragraphs": [
            "凉月在木末，我行出林坰。",
            "林坰何所事，愛此朝氣清。",
            "池荇浥風露，洒洒醉夢醒。",
            "來禽俯清泚，相照臉色頳。",
            "悠然到瓜田，鈎蔓亦軒騰。",
            "萬物咸得宜，吾生亦何營。"
        ],
        "title": "早至湖心小園",
        "id": "ef985bc3-c471-4cf9-830a-f52fd1e9e0f7"
    },
    {
        "author": "蔡幼學",
        "paragraphs": [
            "春風掃積素，春雨漲新綵。",
            "再行適良願，及此嘉致足。",
            "溪桃綻腮紅，溪柳起膚粟。",
            "萬物欣向榮，吾生亦從欲。",
            "浮家信所之，懽意到僮僕。",
            "行樂人有言，未省我心曲。",
            "憶昔西湖春，安輿探芳谷。",
            "綵舫漾晴漪，名園玩清縟。",
            "星郎引羣雛，戲舞衣裻裻。",
            "歸來夜未央，清話屢更燭。",
            "只今天一涯，把酒遠相屬。",
            "富貴竟何時，一官乃覊束。",
            "法喜聞我言，低回若驚辱。",
            "一笑强相酬，歸裝宜早促。"
        ],
        "tags": [
            "西湖"
        ],
        "title": "浮家",
        "id": "ea8ab449-8163-4880-b3c8-70681d806760"
    },
    {
        "author": "蔡幼學",
        "paragraphs": [
            "月色凈加水，奈此清興何。",
            "誰人當領此，隔屋呼項佗。",
            "駕言先我出，追隨費經過。",
            "履聲適相逢，歡然憇亭荷。",
            "乾坤何浩蕩，水月光相磨。",
            "醉歸巷無人，羣兒自前呵。"
        ],
        "title": "月夜贈項子謙",
        "id": "3b507e89-0e6d-4f88-8abf-73356e3ca531"
    },
    {
        "author": "蔡幼學",
        "paragraphs": [
            "落日維舟處，沙頭望眼平。",
            "牛羊分隴下，燈火隔林明。",
            "人散村墟靜，溪寒風浪生。",
            "漁翁醉眠穩，小艇任斜橫。"
        ],
        "title": "晚泊",
        "id": "902d6133-2159-4541-9206-a440db230837"
    },
    {
        "author": "蔡幼學",
        "paragraphs": [
            "野水萍無主，清風草自香。",
            "庭陰新似染，物色去如忙。",
            "岸樹魚依綠，畦花蝶鬭黄。",
            "家園向來夢，靜數四年强。"
        ],
        "title": "田園",
        "id": "24ef8067-d4a2-410d-b7c0-9b2436cedd9e"
    },
    {
        "author": "黄疇若",
        "paragraphs": [
            "長廊睥睨來者誰，出門解后渠得知。",
            "不言使者求遺書，只言浴繭當及時。",
            "從容與語益款洽，論到翰墨尤瑰奇。",
            "山僧技癢不自禁，稍出脩禊蘭亭詞。",
            "啟函展玩未及竟，袖有黄紙天庭追。",
            "口呿氣褫僵欲死，一騎趣向咸陽馳。",
            "虬鬚天子喜折屐，詔許兩禁同觀之。",
            "龍騰鳳集在御榻，平生觸眼何曾窺。",
            "自從繭紙歸昭陵，寶氣夜夜光陸離。",
            "千年議論經幾手，極力追倣分毫釐。",
            "博聞强誌子桑子，上下纂輯無或遺。",
            "清臞不滿六尺長，中有文字無津涯。",
            "歸君此編忽自笑，山東學究真黠兒，而今御史還書癡。"
        ],
        "title": "澤卿示蘭亭考作蕭翼取蘭亭辭",
        "id": "b99b19d7-64c7-4225-9224-87435b293e53"
    },
    {
        "author": "吳柔勝",
        "paragraphs": [
            "深巷寂無人，鳥聲花塢春。",
            "蓽門長日掩，天地一閑身。"
        ],
        "title": "柴門春晝",
        "id": "7f8d1034-d8d2-4f28-a7df-2963badcf32e"
    },
    {
        "author": "吳柔勝",
        "paragraphs": [
            "嚙膝嘶風徑奔駻，花前挾彈回頭看。",
            "一鳥不鳴春晝閑，野水清清綠陰暗。"
        ],
        "title": "唐人挾彈圖",
        "id": "fc61a099-c634-441d-948f-e9a3e9837a8c"
    },
    {
        "author": "吳柔勝",
        "paragraphs": [
            "髯龍嘶風山石裂，玉人影斷橫斜月。",
            "一聲翠羽琅玕東，羅浮夢斷微茫中。"
        ],
        "title": "三友圖",
        "id": "8704223a-ac2f-4905-b61b-29e46ad13b11"
    },
    {
        "author": "吳柔勝",
        "paragraphs": [
            "擬續宣城志，難忘令尹賢。",
            "庭空無獄訟，齋靜有詩篇。",
            "心比秋雲遠，政如霜月懸。",
            "活人最多處，饑歲作豐年。"
        ],
        "title": "送林明府",
        "id": "e50a017c-1819-4543-b178-39352be59074"
    },
    {
        "author": "吳柔勝",
        "paragraphs": [
            "丹楓酣霜壓林丘，黄葉老盡巖西頭。",
            "不應蔓草烟漠漠，併作粉繪蒼山秋。"
        ],
        "title": "牧亭秋色",
        "id": "cd48477c-1a10-4423-b857-a0175e308f05"
    },
    {
        "author": "商侑",
        "paragraphs": [
            "地俯梅溪新棟宇，源通橘井近煙霞。"
        ],
        "title": "句",
        "id": "0e2a3be9-0bdc-40b6-bcc0-3a94bd859d94"
    },
    {
        "author": "趙善詔",
        "paragraphs": [
            "三山高峭拔，鼎峙各爭雄。",
            "秀氣鍾英物，衣冠盛蜀中。"
        ],
        "title": "隆州",
        "id": "d06cad07-cc1e-4c3c-bb7b-2f938fbfeefa"
    },
    {
        "author": "趙善詔",
        "paragraphs": [
            "仁壽州如斗，分符愧罔功。"
        ],
        "title": "句  其一",
        "id": "2275d418-c053-42b9-8a9f-1b9273e93e17"
    },
    {
        "author": "趙善詔",
        "paragraphs": [
            "誰謂山城僻，倫魁此破荒。"
        ],
        "title": "句  其二",
        "id": "52d7bf9f-97ea-47ce-82b2-913e07887fa2"
    },
    {
        "author": "陳祖仁",
        "paragraphs": [
            "身浮漚□草頭露，實見卓立中流柱。",
            "世網走逃如脫兔，菩提了了無他路。",
            "迷人捐軀大火聚，自灼自焚甘自苦。",
            "諸佛菩薩慈憫故，教以一舍無復取。",
            "顯公超然知落處，功德銷磨貲萬數。",
            "一簞一鉢朝昏度，佛事日富貧非慮。",
            "如是降心如是住，嘔噦自蓄與蟲蠹。",
            "風清松竹相爾汝，誰其嗣之需一悟。"
        ],
        "title": "釋宗顯重修寶梵院",
        "id": "af8beba5-17eb-42e6-9bcd-ebe9b8c9edf1"
    },
    {
        "author": "顔棫",
        "paragraphs": [
            "未厭慇懃達曙看。"
        ],
        "title": "句  其一",
        "id": "f9fdbb7e-c7a1-4616-adf2-9c00e8567cec"
    },
    {
        "author": "顔棫",
        "paragraphs": [
            "眼明喜見曉光舒。"
        ],
        "title": "句  其二",
        "id": "604bbe32-17e5-4aac-9556-371dc6c1f983"
    },
    {
        "author": "顔棫",
        "paragraphs": [
            "衰草連天慘淡黄。"
        ],
        "title": "句  其三",
        "id": "a4038189-570f-4f05-b4f4-00952f90f216"
    },
    {
        "author": "顔棫",
        "paragraphs": [
            "一带溪山畫不如。"
        ],
        "title": "句  其四",
        "id": "bee73009-bd09-4a84-acbe-39d46a7e5f8e"
    },
    {
        "author": "謝直",
        "paragraphs": [
            "貧者士之常，富亦我所欲。",
            "得常詎可厭，逐欲何由足。",
            "荒哉化蝶翁，微歟監河粟。",
            "人生命如綫，日須不盈匊。",
            "俯仰天地間，何由謝羈束。"
        ],
        "title": "遣懷五首寄致道  其一",
        "id": "f4d2f91d-eccc-43d6-8e0e-7474523956d8"
    },
    {
        "author": "謝直",
        "paragraphs": [
            "時命各有遇，何言富與貧。",
            "有來疾雷電，決去微埃塵。",
            "坐令區區者，視此爲鬼神。",
            "既有得失患，自忘情性真。",
            "所以首陽山，昔有餓死人。"
        ],
        "title": "遣懷五首寄致道  其二",
        "id": "42743712-b444-4ead-b104-a0b0c59cbc21"
    },
    {
        "author": "謝直",
        "paragraphs": [
            "君子不謀食，士固食於人。",
            "饑餓自有責，何足煩吾神。",
            "拂几展我書，熟讀困蹇屯。",
            "羲文與周孔，可鑒道屈信。",
            "歎歎眼中事，悠悠塵間身。"
        ],
        "title": "遣懷五首寄致道  其三",
        "id": "745f9829-8f69-4069-93ce-89a1c173568e"
    },
    {
        "author": "謝直",
        "paragraphs": [
            "生當益於人，爲道固不同。",
            "賜也乃結駟，回也乃屢空。",
            "憶昔年少壯，未知理窮通。",
            "收身百憂餘，自置寂寞中。",
            "饘粥儻可繼，當爲七十翁。"
        ],
        "title": "遣懷五首寄致道  其四",
        "id": "775c9e36-9e77-45e8-9953-e203f89937ac"
    },
    {
        "author": "謝直",
        "paragraphs": [
            "在昔營居巢，首尾三十年。",
            "高鄰念羈旅，分我佳林泉。",
            "自從倉幕歸，亦買半頃田。",
            "坐念顔太師，粥竭祇益煎。",
            "不如邊孝先，晝眠腹便便。"
        ],
        "title": "遣懷五首寄致道  其五",
        "id": "a411b022-573e-47a0-8380-f9cb71b235db"
    },
    {
        "author": "謝直",
        "paragraphs": [
            "寒光轉南陸，夕景上喬木。",
            "層柯蔭脩徑，疏密散金綠。",
            "緬懷載酒人，蘿蔓記遐躅。",
            "行行出林表，煙莽際童牧。",
            "時有種麥兒，揮鉏電翻覆。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其一",
        "id": "b840ed96-f35e-4420-b028-c78568aba9cb"
    },
    {
        "author": "謝直",
        "paragraphs": [
            "老樹誰所栽，及茲上交蓋。",
            "崢嶸仰巨樟，秀發憐稚檜。",
            "悠然攪心思，慨我百年外。",
            "我懷引以長，天色慘欲晦。",
            "投牀聞夕鐘，擁衾不成醉。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其二",
        "id": "6aaeb960-adb5-40ba-a94c-b3ee3a209b1e"
    },
    {
        "author": "謝直",
        "paragraphs": [
            "長懷邴曼容，遠慕蘧伯玉。",
            "養志則安能，寡過亦所欲。",
            "邈哉誤儒冠，坐使衣食促。",
            "籝書不論金，終身未易讀。",
            "灑掃慚老僧，日食纔一粥。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其三",
        "id": "bbf67255-b17e-4964-945f-d0be0f1408f6"
    },
    {
        "author": "謝直",
        "paragraphs": [
            "先公爲直言，蔡林古無書。",
            "家貧賣窗箔，編籜聚所餘。",
            "取之寫文字，瑣細行蟲蛆。",
            "遂令後奕世，衣冠出門閭。",
            "今爲執政孫，學與不學歟。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其四",
        "id": "de03545b-33c4-4628-9213-692ab9537f7d"
    },
    {
        "author": "謝直",
        "paragraphs": [
            "小夫智解短，錐刀競其身。",
            "養志與養體，孰爲能事親。",
            "堂堂父母軀，浩浩仁義貧。",
            "此貧不以道，此樂豈非真。",
            "我知我天分，人言葛天民。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其五",
        "id": "f2174868-4862-4846-b5de-3e4ef946fa07"
    },
    {
        "author": "謝直",
        "paragraphs": [
            "昔在井田日，一民本非四。",
            "農隙或工商，其秀乃稱士。",
            "是知桑禾間，可以寄書史。",
            "時非長桀耦，時得伊傅事。",
            "卒歲優游哉，吾道甚簡易。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其六",
        "id": "90e4f4fd-1e15-43a1-b2c0-4f1e003d60ad"
    },
    {
        "author": "謝直",
        "paragraphs": [
            "淵明真學者，餘事聊爲詩。",
            "我讀命子篇，愴彼已焉辭。",
            "後來杜陵翁，自笑身長兒。",
            "我昔過庭日，教誨真嚴師。",
            "哀哀蓼莪淚，灑灑墳樹枝。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其七",
        "id": "df9d6e69-fa79-40a6-9679-2d0f0551a483"
    },
    {
        "author": "謝直",
        "paragraphs": [
            "長懷際天淵，短懷在眉睫。",
            "吾門起典午，台徙今五葉。",
            "中原氣象屬，前輩風流接。",
            "柰何不竟書，而欲事作業。",
            "感此懷短長，賦詩寫胸脅。"
        ],
        "title": "辰十月八日同希周掃松靈石晚步松下愴然有懷以數詩示兒姪輩邀希周同賦時阿同在新城他日當寄之  其八",
        "id": "ead554ef-4ab3-4316-aafb-fe41015090e3"
    },
    {
        "author": "謝直",
        "paragraphs": [
            "上有皇天下后土，此身不患無歸所。",
            "憑誰說與清河公，何苦爲人作黄祖。"
        ],
        "title": "詩一首",
        "id": "296ec96a-4311-457c-b31b-af94619c3f4b"
    },
    {
        "author": "謝直",
        "paragraphs": [
            "苒苒年華漸向西，可能回脚下塗泥。",
            "靜收營慮還書卷，少有工夫入菜畦。",
            "潔甚水蒲邊白鳥，翩然風柳下黄鸝。",
            "猶嫌宿處聞雞犬，更待移深過虎蹊。"
        ],
        "title": "山居二首寄朝中故舊  其一",
        "id": "0c1e2c0f-0264-4b57-afcf-8a091820be81"
    },
    {
        "author": "謝直",
        "paragraphs": [
            "造化涵洪靡不容，近分一谷著愚公。",
            "地因沙漲偏宜竹，山爲巖多却礙松。",
            "夜靜圖書天曉睡，臘寒薪火暑天風。",
            "獨慚道學工夫淺，却比先師不屢空。"
        ],
        "title": "山居二首寄朝中故舊  其二",
        "id": "29847db2-4da3-472d-9df9-ccf33fcde8b2"
    },
    {
        "author": "謝直",
        "paragraphs": [
            "敢謂曾同學，巍科尚累君。",
            "世須存我輩，天乃誤斯文。",
            "鄉國緣當盡，衣冠哭忍聞。",
            "何當車挽什，刻石累高墳。"
        ],
        "title": "挽劉省庵",
        "id": "b8479585-ceba-4821-b343-feb76e1cd541"
    },
    {
        "author": "許中應",
        "paragraphs": [
            "晴暾發輕暑，惠風蕩繁林。",
            "驅車青郊路，舉跐西山岑。",
            "隨流翫回轉，就陰便清深。",
            "子規續哀響，倉庚流好音。",
            "側徑既窈窕，層崖亦嶇嶔。",
            "石泉潄瓊瑶，松風戞璆琳。",
            "雲間渺虛曠，恍若韶濩臨。",
            "水樂名其亭，上有坡仙吟。",
            "泉甘瀹新茗，芹香侑清斟。",
            "攀躋豈不勞，景勝忘所任。",
            "夕陽忽在山，清興浩難禁。",
            "山靈應有約，何時重來尋。"
        ],
        "title": "陪邑大夫登西峴峰",
        "id": "3a2985b1-b76e-4f9a-9edc-0c52924aba50"
    },
    {
        "author": "許中應",
        "paragraphs": [
            "清泚何妨一整巾，蒼崖先自怯登臨。",
            "汎現人物幾榮悴，祗有林泉無古今。",
            "萬个倘容參直節，一泓端欲印無心。",
            "蒼顔還許交同老，羅隠書堂尚可尋。"
        ],
        "title": "涵碧亭",
        "id": "8fc9cd29-cc7c-4631-ba15-3220413968ee"
    },
    {
        "author": "王益祥",
        "paragraphs": [
            "丈室無餘地，生涯小有天。",
            "推窗成曠闊，俯檻遶清漣。",
            "載酒日邊客，聞歌柳外船。",
            "隔牆人易與，賸著買山錢。"
        ],
        "title": "題資福院平綠軒",
        "id": "a2b8120c-1046-4688-a7a9-4e2cd9ca8fa7"
    },
    {
        "author": "高似孫",
        "paragraphs": [
            "明發遵西陸，驅車月流光。",
            "佳山迎車來，知是古餘杭。",
            "危樹露如雨，平野日未陽。",
            "支流滀清源，弱羽無高翔。",
            "人家叢灌下，世載山水鄉。",
            "扣門作午憩，白飯羞文魴。",
            "邂逅有足歡，離合非其常。",
            "主人不予鄙，予留亦徜徉。"
        ],
        "title": "入餘杭縣",
        "id": "c9ebe08c-d3be-4607-b948-5903f54af029"
    },
    {
        "author": "高似孫",
        "paragraphs": [
            "晚程息勞轍，白日流西暉。",
            "水鳥得魚去，耘夫荷鋤歸。",
            "川原杳仟綿，林野雜依霏。",
            "一來扣竹館，相邀入荆扉。",
            "重巖吐清溜，澄陰布殘菲。",
            "曰予考此室，十世相因依。",
            "左右桑果足，歲日雞豚肥。",
            "豐猶未至裕，歉亦無能饑。",
            "予聞良自愜，欲謀北山薇。",
            "有田可同耕，有蠶當共衣。",
            "車夫猝無情，此志仍重違。"
        ],
        "title": "憩昌化民家",
        "id": "3b3fe07a-0345-4789-b186-408bd3f427af"
    },
    {
        "author": "高似孫",
        "paragraphs": [
            "素意杳難尋，殘鑪屬晚陰。",
            "花知西洛事，雁叫北人心。",
            "客共艱難盡，詩隨老大深。",
            "金陵書不到，消息又沉沉。"
        ],
        "title": "答李才翁",
        "id": "cbd2c60f-4a48-40aa-bdd9-d78077d4b203"
    },
    {
        "author": "高似孫",
        "paragraphs": [
            "數寸清純玉不如，入波陶髮冷蕭疏。",
            "千金爛抵荆山鵲，一璞深刳渭水魚。",
            "墨带花香臨近澗，泓沉燈影了殘書。",
            "從來端歙難優劣，名下真成士不虛。"
        ],
        "title": "宋江都研",
        "id": "fa316435-44a2-48ff-8b4b-045c13b3c2cc"
    },
    {
        "author": "高似孫",
        "paragraphs": [
            "無能應俗苦皇皇，詩不驚人筆事荒。",
            "天下無山如飯顆，人間有水自滄浪。",
            "左杯右蟹一舟足，早韭晚菘三畝强。",
            "莫謂覺來亡可嗜，逢人猶自覓花忙。"
        ],
        "title": "答宇文文學",
        "id": "63f5e29b-f755-4389-9261-46b4234949c9"
    },
    {
        "author": "高似孫",
        "paragraphs": [
            "道山堂上御府畫，展卷猶能記老燕。",
            "十日何由辦水石，千金乃可分江天。",
            "楚湘兩岸風落木，海嶽三秋雁度川。",
            "大山小山俱好隠，江南夢去曲肱眠。"
        ],
        "title": "燕文貴山水圖",
        "id": "ed29de5d-c087-4a33-ae3f-8f8a24d1c7e0"
    },
    {
        "author": "高似孫",
        "paragraphs": [
            "平生不識武昌樓，官柳青青好在不。",
            "庾亮笛吹黄鵠月，簡栖碑駁碧苔秋。",
            "山橫赤壁含情斷，水出瞿唐快意流。",
            "何處叫君同一醉，並舟秦女擘箜篌。"
        ],
        "title": "答武昌吳廣文",
        "id": "00be427f-8ffb-445d-bd64-74fd87d099df"
    },
    {
        "author": "高似孫",
        "paragraphs": [
            "宜州丹砂産暘谷，不比辰溪攢箭鏃。",
            "素霓深抱赤城霞，斬猩半染于闐玉。",
            "海日下照珊瑚紅，化爲姹女金芙蓉。",
            "一從擘華分禹璞，猶有絳氣埋雲峰。",
            "鑄鼎泥壇有消息，坐看光輝成五色。",
            "淮南雞犬亦同升，九轉真能生羽翼。"
        ],
        "title": "丹砂歌謝胡史君惠砂床",
        "id": "c06da8c5-56ad-4d10-b010-eb2769771ae4"
    },
    {
        "author": "高似孫",
        "paragraphs": [
            "人生聚散難爲別，何况匆匆作胡越。",
            "梅梢带雪下昭陽，明朝便隔關山月。",
            "長城不戰四夷平，臣妾一死鴻毛輕。",
            "回憑漢使報天子，爲妾奏此琵琶聲。",
            "長安城中百萬戶，家家競學琵琶譜。",
            "酸聲苦調少人知，食雪天山憶蘇武。",
            "西風吹霜雁飛飛，漢宮月照秋砧衣。",
            "嫖姚已死甲兵老，公主公主何時歸。"
        ],
        "title": "琵琶引",
        "id": "75e07c6f-ed20-4ebf-af2f-0b5986b77392"
    },
    {
        "author": "高似孫",
        "paragraphs": [
            "曹公夜讌凌雲臺，一言契闊含餘哀。",
            "分香老伎各雲雨，歌舞不盡埋蒿萊。",
            "漠漠頹基鄴山下，萬里煙塵無一瓦。",
            "井幹罇酒自平生，烏鵲飛南播遺雅。",
            "老農墾雨開荒寒，一礫千金苔未乾。",
            "世人好奇不好近，直比周簋仍商盤。",
            "老璞渾渾殊質魯，得水猶能發妍嫵。",
            "更與人間作瓌古，月明夜盜西陵土。"
        ],
        "title": "銅雀硯歌",
        "id": "e7e15eb1-5724-4e01-9f54-df5f1ed9b25b"
    },
    {
        "author": "高似孫",
        "paragraphs": [
            "天晴而雨斷兮，作蒼梧九疑之高。",
            "秋風行而川怒兮，泄瀟湘洞庭之奔流。",
            "樹不知名兮山抱複嶺，沙不計程兮水趨它洲。",
            "波作止兮蛟舞蛟蟄，雲晦明兮猿呼猿愁。",
            "原不可作兮蘭亦塵土，賈傅歸漢兮鵩其何尤。",
            "誰呼魚兮北澨有酒，誰鼓枻兮南津有舟。",
            "懷斯人兮杳靄千里，目悵望兮吾其歸休。"
        ],
        "tags": [
            "洞庭湖"
        ],
        "title": "黄居中瀟湘圖歌",
        "id": "c6489981-72e8-411b-9a73-f45f040ad70d"
    },
    {
        "author": "高似孫",
        "paragraphs": [
            "有偉千人傑，能爲萬里遊。",
            "挂帆春背雁，問驛夜驚鷗。",
            "道路空留滯，文章莫暗投。",
            "九疑生雨遍，三峽带寒流。",
            "采藥青神觀，題詩白帝樓。",
            "乾坤供爛醉，星斗照閑愁。",
            "漢已歸蕭相，天難壽武侯。",
            "詞人頭欲雪，壯士淚如秋。",
            "中下猶須策，西南夙倚籌。",
            "有錢書盡買，滅虜志終酬。",
            "猿破高唐夢，龍馴灧澦舟。",
            "行人定安穩，夏近可歸不。"
        ],
        "title": "寄吳鈐幹",
        "id": "873ab051-5ea1-4ee8-9e7b-97a6e920f24d"
    },
    {
        "author": "高似孫",
        "paragraphs": [
            "夜騎白鸞出琳闕，三萬仙官鏘珮玦。",
            "雲雷帖妥過剛風，左推日九右扶月。",
            "一息瑶池翠水家，阿母迎謁龍驅車。",
            "青娥彈絲玉妃酒，坼盡蟠桃紅玉花。",
            "九天丈人來問道，太極之前天不老。",
            "丹霞一氣玉樞宮，寶笈繩金容探討。",
            "井君沐浴波五色，洞房光芒上奔日。",
            "天上傳呼六丁直，星斗離離礙鸞翼。"
        ],
        "title": "騎鸞引贈句曲山吳道士",
        "id": "1efb08ee-2511-4075-9493-844e6c4dc380"
    },
    {
        "author": "高似孫",
        "paragraphs": [
            "翠華不向苑中來，可是年年惜露臺。",
            "水際春風寒漠漠，官梅却作野梅開。"
        ],
        "title": "聚景園",
        "id": "cd645cb8-ddfe-44ce-88a4-386fc24c2b28"
    },
    {
        "author": "高似孫",
        "paragraphs": [
            "水明一色抱神州，雨壓輕塵不敢浮。",
            "山北山南人喚酒，春前春後客凭樓。",
            "射熊館暗花投扆，下鵠池深柳拂舟。",
            "白髮邦人能道舊，君王曾奉上皇遊。"
        ],
        "title": "四聖觀",
        "id": "6362dc03-c66e-4cfb-bfa4-950359cbd310"
    },
    {
        "author": "高似孫",
        "paragraphs": [
            "自隨野意訂山行，香浸楠花白水生。",
            "借得風來帆便飽，隔溪新度一聲鶑。"
        ],
        "title": "石楠",
        "id": "1b10ea32-5f7a-4157-9990-cea0955a0404"
    },
    {
        "author": "高似孫",
        "paragraphs": [
            "下簾深與意商量，無酒何如此夜長。",
            "一樹木絲仙有分，依然只作秘書香。"
        ],
        "title": "木香",
        "id": "c36e530b-21c2-41fb-a72a-fc181e3204ca"
    },
    {
        "author": "高似孫",
        "paragraphs": [
            "舍南舍北雪猶存，山外斜陽不到門。",
            "一夜冷香清入夢，野梅千樹月明村。"
        ],
        "title": "梅",
        "id": "ab74b3be-2e6b-4722-a9ac-d76b6f2ed3c1"
    },
    {
        "author": "高似孫",
        "paragraphs": [
            "翠峰嵯峨三十六，寒泉落空響哀玉。",
            "岩花石路勢縈紆，玉闌干護脩筠綠。",
            "雪髯老人負紫瓢，金絲麈尾遥相招。",
            "紅螺酌酒湛湛碧，坐倚蒼石吹洞簫。",
            "孤鶴來傳天上詔，老人挽予偕一到。",
            "飄飄高舉淩青冥，直過罡風履黄道。",
            "祥光樓閣倚崢嶸，神虎守闕森衛兵。",
            "雙闔朱扉忽微啟，中有靈官來遠迎。",
            "絳衣持斧立丹陛，玉皇手中玉如意。",
            "雲璈風瑟自宮商，天聲清越非人世。",
            "帝旁青童傳帝宣，文華宮中呼謫仙。",
            "謫仙顧余笑且言，子宜亟返來他年。",
            "探懷贈我五色筆，子當寶之慎勿失。",
            "濃香氤氳迷帝所，長揖老人下西廡。",
            "身從日月上頭行，俯視斗杓分子午。",
            "雲氣相隨步武生，過耳但覺松風鳴。",
            "覺來握筆紀佳夢，月明樓鼓撾三更。"
        ],
        "title": "紀夢",
        "id": "089ee0d1-658f-47eb-bca6-2bd99b82ece6"
    },
    {
        "author": "高似孫",
        "paragraphs": [
            "妙手能誇薄樣梢，桂香分入蟹爲包。",
            "也知不枉持螯手，便是持螯亦草茅。"
        ],
        "title": "蟹包",
        "id": "282e3b23-0f95-415f-9f96-222ad88db513"
    },
    {
        "author": "高似孫",
        "paragraphs": [
            "鱗甲錯夏物，懷青莫如蟳。",
            "蘇公今張華，何微不知音。",
            "入手巨螯健，斫雪雋莫禁。",
            "宛然如玠輩，曾是秉玉心。",
            "蟹因龜蒙傑，酒與畢郎深。",
            "二者不可律，食之當酌斟。"
        ],
        "title": "富次律送蟳",
        "id": "f2471f3d-d66f-4ef9-a678-a27e58a2c98f"
    },
    {
        "author": "高似孫",
        "paragraphs": [
            "雁知楓已落松江，催得書來急蟹綱。",
            "消一兩螯如斲雪，强三百橘未經霜。",
            "無詩莫學天隨子，有酒當呼吏部郎。",
            "不解持經聊戒殺，省嫌無板去燒湯。"
        ],
        "title": "趙嘉甫致松江蟹",
        "id": "5afd08f8-0a77-4523-92d1-e06768aa82bb"
    },
    {
        "author": "高似孫",
        "paragraphs": [
            "小橘枚枚菊未黄，蟹肥全不待些霜。",
            "莫嫌草草相知少，猶是曾爲吏部郎。"
        ],
        "title": "李迅甫送蟹  其一",
        "id": "cc3b0a1b-903a-487f-a017-4701114c9ea9"
    },
    {
        "author": "高似孫",
        "paragraphs": [
            "平生嗜此龜蒙蟹，便無錢也多多買。",
            "瞥見風姿已瀟瀟，一呷橙虀酒如澥。"
        ],
        "title": "李迅甫送蟹  其二",
        "id": "b12b399f-0bb9-493e-8d55-c42a590c03df"
    },
    {
        "author": "高似孫",
        "paragraphs": [
            "年年作誓蟹爲羹，倦不能支畧放行。",
            "但是草泥行郭索，莫愁豕腹脹膨亨。",
            "酒今到此都空了，詩亦隨渠太瘦生。",
            "吏部一生豪到底，此時得意孰爲爭。"
        ],
        "title": "誓蟹羹",
        "id": "48edd9ef-657d-4191-a6a7-a34ee6fa901c"
    },
    {
        "author": "高似孫",
        "paragraphs": [
            "青天肯爲蟹飛霜，蟹亦貪詩老更狂。",
            "楓葉已隨詩共冷，菊花能爲酒先忙。",
            "平生爾雅誰能熟，此去玄經孰敢荒。",
            "剪去吳淞半江水，漁翁不敢叫滄浪。"
        ],
        "title": "趙嘉父送松江蟹",
        "id": "5180bdbf-d192-4ad7-930c-fbe8a76b1575"
    },
    {
        "author": "高似孫",
        "paragraphs": [
            "人間寧有幾松江，蟹到强時橙也黄。",
            "非是龜蒙無此雋，自從茂世孰爲忙。",
            "乾坤大半漁爲宅，雪月從頭筆做牀。",
            "不讀晉書誰了此，晉書曾讀也蒼茫。"
        ],
        "title": "同父送松江蟹",
        "id": "1bd02649-331b-485f-abe4-6a058cf4f49d"
    },
    {
        "author": "高似孫",
        "paragraphs": [
            "江空蟹急窘於蒐，滿腹清凉做盡秋。",
            "茶竈筆牀新意思，寢香衛戟戰風流。",
            "生拚不入吳王鱠，死亦相尋越女舟。",
            "得一好詩無可憾，無詩也不作騷愁。"
        ],
        "title": "趙廣德送松江蟹",
        "id": "8fe5a5d6-5838-4e2d-9d8b-1065e1730dd6"
    },
    {
        "author": "高似孫",
        "paragraphs": [
            "秋驅雁至至猶稀，且饌新篘理舊衣。",
            "蟹爲龜蒙何惜死，鱸非張翰且休肥。",
            "五湖已去無遺恨，三徑方歸有昨非。",
            "更欲借渠茶竈火，蕭蕭葉滿洞庭蘆。"
        ],
        "tags": [
            "洞庭湖"
        ],
        "title": "趙崇暉送魚蟹",
        "id": "b1747643-2462-4263-bfd1-987c2af1872f"
    },
    {
        "author": "高似孫",
        "paragraphs": [
            "早揮鱠手作雲鼇，雪带晴飛且拍熬。",
            "安得輪囷如此壯，也知郭索許多騷。",
            "翰林風月從來別，太史江山一味豪。",
            "今夜筆牀船上去，已輸吏部十分高。"
        ],
        "title": "趙君海惠蟳",
        "id": "153261a2-b21e-4aa1-b367-3cc36ecdec86"
    },
    {
        "author": "高似孫",
        "paragraphs": [
            "苦無多雨便重陽，憶殺池頭煮蟹凉。",
            "政用此時消幾輩，菊花先作故山香。"
        ],
        "title": "江寺丞送蟹",
        "id": "ce1a26d3-831f-4eec-99fb-98b4ba7fe99f"
    },
    {
        "author": "高似孫",
        "paragraphs": [
            "天雨洞庭霜，寒驅蟹力忙。",
            "全然空俗味，只是作詩香。",
            "酒已方纔熟，橙猶未肯黄。",
            "讓渠茶竈火，和月煮滄浪。"
        ],
        "tags": [
            "洞庭湖"
        ],
        "title": "吳中致蟹",
        "id": "699fe98a-ab8d-4508-ac8a-418054b320c1"
    },
    {
        "author": "高似孫",
        "paragraphs": [
            "連日天街候駕歸，且呼酒對早梅飛。",
            "從來吏部高情別，右手分將老蟹肥。"
        ],
        "title": "汪彊仲郎中送蟹",
        "id": "9b61ec04-de98-48be-a3ca-8a5e6f25cdca"
    },
    {
        "author": "高似孫",
        "paragraphs": [
            "秋入丹楓聲怒號，吳兒得志飛輕舠。",
            "緯以萬竹瀾寒濤，有法如兵勇於鏊。",
            "彼蟹甚武殊驛騷，一霜二霜如此膏。",
            "物生固忌風味高，最以風味無一逃。",
            "葬之酒鄉泣醨糟，一醉竟死俱陶陶。",
            "了我一身凡幾醪，死生大矣惟所遭。",
            "飲中諸公人中豪，左手酒杯右手螯。",
            "醉魂浩蕩不可招，爲君以酒博葡蔔。",
            "世間萬事真牛毛，一醉一死俱蓬蒿。",
            "恭惟不殺心忉忉，視民如蟹嗚呼饕。"
        ],
        "title": "答癯菴致糟蟹",
        "id": "30d7c1fe-8275-4673-a4d3-8c6cc95b62f3"
    },
    {
        "author": "高似孫",
        "paragraphs": [
            "西風送冷出湖田，一夢酣春落酒泉。",
            "介甲盡爲香玉軟，脂膏猶作紫霞堅。",
            "魂迷楊柳灘頭月，身老松花甕裏天。",
            "不是無腸貪麴糵，要將風味與人傳。"
        ],
        "title": "䤌蟹",
        "id": "654dffac-6b48-47fb-a573-f4c16adc39c5"
    },
    {
        "author": "高似孫",
        "paragraphs": [
            "望九疑兮雲雨，心慘慘兮思君。",
            "冉冉兮愁痕，楚波深兮斑竹活。",
            "歷嵯峩兮極眺，訊遐心兮誰將。",
            "蛟何躍兮衝波，鴻何驚兮離網。",
            "湘有蘋兮渚有荃，欲將誠兮無能宣。",
            "蒼莽兮何之，孰亮余兮㛹娟。",
            "羽何音兮鏘鏘，鳳何儀兮濟濟。",
            "朝騰余軔兮梧陰，夕娛兮清澧。",
            "蹇躊躇兮自喜，遡清川兮如洗。",
            "植館兮雲中，樹之兮石磊。",
            "磊貝闕兮鱗堂，雜青楓兮始霜。",
            "芷路兮蘅薄，桂飛橑兮蘭房。",
            "相芰荷兮可衣，美秋菊兮曾糧。",
            "瑶華兮在席，江有蘺兮吐芳。",
            "被薜兮带蘿，表之兮以蘭香。",
            "彙衆卉兮揚徽，貯芳辛兮同薰。",
            "哀絃切兮入雲，靈來下兮繽紛。",
            "捐余璫兮中流，遺余玦兮北渚。",
            "儼奉君兮嘉薦，乃遺余兮芳杜。",
            "時契闊兮難再，聊歌風兮自語。"
        ],
        "title": "九懷",
        "id": "7480754b-7e1a-4696-b22b-a52218ba93a5"
    },
    {
        "author": "高似孫",
        "paragraphs": [
            "攬九州兮余憂，民將魚兮誰瘳。",
            "水受令兮安流，菱芃芃兮方秋。",
            "老帝力兮茫茫，射神魚兮飛舟。",
            "朝帝君兮不下，莽故疆兮生埃。",
            "踏蒼龍兮倏東，棲靈游兮故宮。",
            "擢桂棟兮蘭房，蕙幬兮荃床。",
            "翳殘書兮罅𦉟，杳空山兮神揚。",
            "神揚兮何極，有人來兮爲之太息。",
            "濕刓石兮酒寒，隠懷君兮傷惻。",
            "蓀橈兮桂檝，海若兮獻月。",
            "采水碧兮紫淵，弄蠙珠兮冰穴。",
            "無一芳兮可酬，心難吐兮猶咽。",
            "砥柱兮湯湯，龍門兮阻長。",
            "事難古兮悲傷，迹蒼奔兮蹇余以何往。",
            "朝欲逝兮河津，夕濯衣兮西漵。",
            "花漲兮波惡，魚鬭兮雲舞。",
            "沐余冠兮嵯嵯，濯予璫兮楚楚。",
            "靈心懌兮來下，乃遺余兮芳杜。",
            "玩芳杜兮三嗅，時不來兮孰與。"
        ],
        "title": "九懷 蒼梧帝",
        "id": "3b1e31dc-e312-4e26-954d-9d8f0f90e968"
    },
    {
        "author": "高似孫",
        "paragraphs": [
            "草長兮菲菲，越山青兮霏微。",
            "玉在珮兮欲語，望故宮兮如歸。",
            "酒闊兮猶香，僾流光兮庭幃。",
            "芳俎進兮蘭藉，玉鱗寒兮牲肥。",
            "靈翺兮醉只，笙噓雲兮霑衣。",
            "鼓輕舠兮無留，月共載兮依依。",
            "樂莫樂兮知幾，哀莫哀兮別離。",
            "鷓鴣愁兮忘飛。"
        ],
        "title": "九懷 思禹",
        "id": "cc4558d1-a66d-45e8-85c5-14e14b273afc"
    },
    {
        "author": "高似孫",
        "paragraphs": [
            "江欲冷兮丹楓，月將缺兮初鴻。",
            "天如仄兮沉波，檝有聲兮追風。",
            "易莫易兮謀功，難莫離兮圖終。",
            "東山兮誰作，若斯人兮猶窮。",
            "水下鷖兮溶溶，山插雲兮叢叢。",
            "叫夫君兮不聞，拊遺聲兮如空。",
            "君不來兮誰晤，余心憂兮沖沖。"
        ],
        "title": "九懷 越王臺",
        "id": "dadb6024-8b5b-429c-b94c-b3637e5102c2"
    },
    {
        "author": "高似孫",
        "paragraphs": [
            "越山兮青青，江波兮噴薄。",
            "萬里兮長風，引驚瀾兮去之。",
            "夫君兮以淵爲期，水何爲兮勞苦。",
            "越山兮升雲，江水兮未平。",
            "舉酒兮訊君，將與余兮心傾。",
            "若有人兮颭雲旗，舞神魚兮踏文螭。",
            "奏水星兮叫冰夷，橫壯氣兮海爲飛。",
            "麋臺兮生草，言如毛兮人杲杲。",
            "夕宿兮江臯，越兵西兮如拉槁。",
            "一沐浴兮九江，水揚波兮淙淙。",
            "飛余橈兮雁渚，舍余璫兮漁矼。",
            "望美人兮未來，心不怡兮難降。",
            "有酒兮如冰，呼膾具兮魚龍腥。",
            "澆磊塊兮洗磅礴，有老父兮愁偏醒。"
        ],
        "title": "九懷 鴟夷子皮",
        "id": "8de3f9d6-f3f8-449f-b551-dcd64f7c89c2"
    },
    {
        "author": "高似孫",
        "paragraphs": [
            "君之來兮鞭潮，令冰夷兮毋驕。",
            "撫余車兮安驅，海難填兮魂銷。",
            "龍翼輈兮既東，旌翠昏兮生埃。",
            "蛟抗刃兮波赤，嚥霧光兮蓬萊。",
            "樂莫樂兮佳游，哀莫哀兮忘歸。",
            "簫鍾兮鐃鼓，吳歌兮楚舞。",
            "魚飛兮雁奔，君之樂兮俁俁。",
            "憩蹕兮嵯峩，陳席兮楚楚。",
            "撰德兮蒼崖，秦夸聲兮豪詡。",
            "騎雜遝兮鑾玲瓏，窮禹迹兮窺踐宮。",
            "民如蟹兮誰能聰，海水作兮號魚龍。",
            "歡未殫兮樂未終，金母號兮漢旌紅。"
        ],
        "title": "九懷 浙水府",
        "id": "0aab6b0b-7180-4e3c-8a33-7557cbdcf9db"
    },
    {
        "author": "高似孫",
        "paragraphs": [
            "江上兮青山，水既去兮復還。",
            "引微風兮無瀾，擢桂槳兮閑閑。",
            "望美人兮來下，靈翩翩兮從女。",
            "劈中流兮揚舲，雁邕邕兮遵渚。",
            "玉衣兮畫裳，御清氣兮前青鳳。",
            "穆川后兮靜波，湘君遺兮蘭芳。",
            "行貞兮昭昭，璫明兮玉娟。",
            "天門兮爲開，萬夫哀兮惟女賢。",
            "翠帷下兮沉沉，花飲露兮陰陰。",
            "素鱗寒兮不動，寄風瑟兮瑶音。",
            "涉江兮采蘋，剪綃兮蠲塵。",
            "奉瑶華兮結辭，靈不見兮愁人。",
            "愁人兮柰何，目眇眇兮微波。",
            "路杳靄兮脩長，其柰何兮夕歌。"
        ],
        "title": "九懷 秦遊",
        "id": "8a195806-7a9b-4b4f-8bed-b2ad7e04f761"
    },
    {
        "author": "高似孫",
        "paragraphs": [
            "若有人兮山阿，樂莫樂兮在薖。",
            "絜余珮兮有蘭，愜余裳兮有蘿。",
            "凌八荒兮騁望，悵山河兮悲壯。",
            "倒天漢兮濯江淮，眇風雲兮晤懷。",
            "竹樹兮冥蒙，海月兮朣朧。",
            "君何爲兮山中，鴻奔南兮逼輕舟。",
            "歌聞天兮擊中流，氣浩浩兮橫九州。",
            "山冉冉兮生雨，水汪汪兮迷浦。",
            "鴂一叫兮花愁，期美人兮春渚。"
        ],
        "title": "九懷 江夫人",
        "id": "0af6aadf-8a50-44a4-b560-74a12acf302b"
    },
    {
        "author": "高似孫",
        "paragraphs": [
            "砥蒼崖兮燕危磐，枕淵洄兮夏留寒。",
            "谷懷煙兮川引霧，出漁鄉兮入樵路。",
            "屋如懸兮石將危，蕩蘭舟兮揚桂旗。",
            "江有蘺兮溪有蓀，沙一抹兮雲垂垂。",
            "耒宜雨兮帆宜風，香在罏兮各爲功。",
            "村醪熟兮春無度，水羞香兮雪登俎。",
            "晴陰節兮花亂飛，老漁歌兮野巫舞。",
            "靈埃樂兮憺忘歸，人無忘兮雨而雨。",
            "維余舟兮款神關，石𦉟𦉟兮蘿漫漫。",
            "帷之褰兮風毳急，石可憇兮苔痕斑。",
            "潭中人兮夜漁急，神魚舞兮陰妃泣，報靈君兮千罟集。",
            "水如練兮月冥冥，若月絃兮作湘聲。",
            "舟欲去兮且復留，耿不寐兮空隠憂。"
        ],
        "title": "九懷 東山",
        "id": "93c300f2-9ae4-412a-b256-bd74474cb5a4"
    },
    {
        "author": "高似孫",
        "paragraphs": [
            "無詩文。"
        ],
        "title": "九懷 嶀山雨",
        "id": "6f03e7e2-c2cb-4646-8ff4-20c4491713ce"
    },
    {
        "author": "高似孫",
        "paragraphs": [
            "山如罨兮栖柔煙，鳥徘徊兮翠如褰。",
            "蔭松柏兮牽丹泉，猿在上兮鶴在前。",
            "拍浮丘兮延偓佺，話坎離兮生坤乾。",
            "問山月兮今何年，月得道兮玄之玄。"
        ],
        "title": "山中楚辭  其一",
        "id": "4dc12f3e-ebcd-4622-a8a9-db48ffab9812"
    },
    {
        "author": "高似孫",
        "paragraphs": [
            "月澄午兮收雲，嚼鮮芳兮予酒。",
            "朝列宿兮將舉，炯其北兮惟斗。",
            "斡四令兮無惰，活元氣兮眑眑。",
            "一罍兮上訴，思超凡兮辭垢。"
        ],
        "title": "山中楚辭  其二",
        "id": "b0e2457b-4d4d-4453-be73-b84f85948864"
    },
    {
        "author": "高似孫",
        "paragraphs": [
            "穆東皇兮受命，樂山中兮俱春。",
            "風引樹兮欣欣，雨生波兮粼粼。",
            "天有心兮康予，朝復朝兮趨新。",
            "春空勞兮又去，山青青兮予親。"
        ],
        "title": "山中楚辭  其三",
        "id": "bf87ff0c-6cd9-4819-9985-fe0720076dee"
    },
    {
        "author": "高似孫",
        "paragraphs": [
            "若古兮多奇，御夏兮高明。",
            "蹇千山兮在下，石吐泉兮泠泠。",
            "采新果兮半熟，被疏絺兮全輕。",
            "非老子兮孰悟，亦晉人兮予盟。",
            "風來南兮洗琴，棋落落兮爭聲。",
            "心有官兮自玉，天相知兮同醒。"
        ],
        "title": "山中楚辭  其四",
        "id": "d75b36a0-0426-474a-8a68-7801ca08d9f3"
    },
    {
        "author": "高似孫",
        "paragraphs": [
            "桂樹兮團欒，籬菊兮可采。",
            "石磊磊兮沿荔，雁嗷嗷兮離靉。",
            "人心悽兮易凉，時令遷兮誰縡。",
            "攬古昔兮自悵，視彭殤兮何待。",
            "吁嗟秋兮，不以悲而能輕，不以愁而爲怠。",
            "若得意兮騷者，酒淋騷兮如海。"
        ],
        "title": "山中楚辭  其五",
        "id": "c514c7c3-9a57-415d-88f8-affe5f7aec36"
    },
    {
        "author": "高似孫",
        "paragraphs": [
            "木蔌蔌兮皆冬，汛山林兮迎雪。",
            "匠此妙兮磅礴，信天人兮豪傑。",
            "當是時雁分黯淡之雲，花弄扶疏之月。",
            "酒涉雋兮少對，詩造微兮自悅。",
            "天山兮誰饑，蔡州兮誰决。",
            "眇斯人兮毋作，雪霏霏兮空潔。"
        ],
        "title": "山中楚辭  其六",
        "id": "ddc080bb-4ce5-40f8-9672-a9884c6927d8"
    },
    {
        "author": "高似孫",
        "paragraphs": [
            "帝子降兮北渚，目眇眇兮愁予。",
            "嫋嫋兮秋風，洞庭波兮木葉下。",
            "揭揭兮寒菼，濊濊兮輕罛。",
            "有鵜兮在梁，鴻何爲兮離網。",
            "白蘋深兮騁望，水之清兮濯纓。",
            "翁不語兮嗔偏醒，欵乃一聲兮天水淥。"
        ],
        "tags": [
            "洞庭湖"
        ],
        "title": "欵乃辭",
        "id": "f465749c-658f-4df5-9111-674c791f63d1"
    },
    {
        "author": "高似孫",
        "paragraphs": [
            "洞庭瀟湘白雪中，中有雲氣隨飛龍。",
            "漁父天寒網罟凍，山木盡亞洪濤風。",
            "漁翁暝踏孤舟立，滄浪水深青冥闊。",
            "不見湘妃鼓瑟時，至今斑竹臨江活。",
            "漁翁夜傍西巖宿，曉汲清湘燃楚竹。",
            "煙銷日出不見人，欵乃一聲山水淥。"
        ],
        "tags": [
            "洞庭湖"
        ],
        "title": "後欵乃辭",
        "id": "af6bd4b3-c791-45c4-8097-6dd42eab30ba"
    },
    {
        "author": "高似孫",
        "paragraphs": [
            "迅雙槳兮刊中流，風與力兮帆無留。",
            "瞥逝鴻兮呵慵虯，芷泣香兮木鳴樛。",
            "宛有人兮山之幽，翠翦字兮旌柔柔。",
            "朝陽澨兮夕陰洲，月不動兮雪霜浮。",
            "期靈君兮一徠游，虛谷應兮寒颼颼。",
            "酒可醺兮蘋可羞，靈不鄙兮攄吾愁。"
        ],
        "title": "嶀臺神絃曲  其一",
        "id": "de72c0be-d59d-4bfb-9bd7-6a270169f521"
    },
    {
        "author": "高似孫",
        "paragraphs": [
            "水清清兮石鑿鑿，浪攻崖兮風洗壑。",
            "天飛凉兮衆木作，元氣湧兮魚龍惡。",
            "若有人兮老叢崿，跨黄羆兮度蘅幄。",
            "夕鴻溟兮曉名嶽，懷霖雨兮時電雹。",
            "靈來娭兮瑟蘭勺，水光開兮煙罷漠。",
            "律予辭兮徵眇邈，林劃嘯兮靈歟樂。"
        ],
        "title": "嶀臺神絃曲  其二",
        "id": "f26cd6d3-5981-425c-97bd-1e5fee6425f3"
    },
    {
        "author": "高似孫",
        "paragraphs": [
            "花少思兮離離，企佳人兮不來。",
            "風嫋嫋兮吹愁，綠滿樹兮香在苔。",
            "鴂哀兮山裂，芳菲兮今歇。",
            "杳新知兮誰悅，期佳人兮柰何別。"
        ],
        "title": "花飛引",
        "id": "0580bc89-c9e5-4fa1-bbce-7a639b3e92f6"
    },
    {
        "author": "高似孫",
        "paragraphs": [
            "綠連霧兮窈窕，翠生香兮輕浮。",
            "花得道兮無妍，鳥涉仙兮何愁。",
            "心太平兮太平，功如水兮先秋。",
            "喬松來兮樂余，蓬萊樂兮堪游。"
        ],
        "title": "蓬萊遊  其一",
        "id": "5f12a041-ebce-4122-b2b0-f58ab805e499"
    },
    {
        "author": "高似孫",
        "paragraphs": [
            "木采采兮交蔭，靈飛來兮隨鶴。",
            "月欲去兮仍西，風吹花兮未落。",
            "花未落兮猶春，酒依依兮如昨。",
            "王與謝兮讓余，蓬萊游兮堪樂。"
        ],
        "title": "蓬萊遊  其二",
        "id": "402a068e-d7e1-4615-b507-26cac91b66e9"
    },
    {
        "author": "高似孫",
        "paragraphs": [
            "秋蘭兮青青，得道兮如素。",
            "娟娟兮好脩，行隠隠兮不渝。",
            "夫人兮孰懷，美蘭何爲兮覩處。",
            "秋蘭兮英英，含章兮自明。",
            "山中兮無人，其與誰兮晤傾。",
            "悲復樂兮樂復悲，悵來者兮不可期。",
            "悲莫悲兮有所思，樂莫樂兮心相知。",
            "贈子兮雜珮，朝能來兮夕能會。",
            "暮雨兮生愁，心繚悷兮何能嘅。",
            "訊蒼蒼兮如何，天不語兮雲嵯嵯。",
            "吐琬琰兮自通，宛清揚兮山之阿。",
            "望美人兮不來，閴寥寥兮浩歌。",
            "雲裾兮風裳，引沆瀣兮朝陽。",
            "澹自樂兮僾尚羊，豈無人兮而不香。"
        ],
        "title": "秋蘭辭",
        "id": "acb6ad2f-adbe-485f-bdc6-41275e3d2a87"
    },
    {
        "author": "高似孫",
        "paragraphs": [
            "桂樹叢生兮山之幽，匽蹇布濩兮翠交流。",
            "壑谿錯互兮雲崒霄，石戔戔兮溜鳴瑶。",
            "鶴陰陰兮猿嗷嗷，攀援桂枝兮聊佳留。",
            "聊佳留兮遲遲，訊有華兮東籬。",
            "風景兮不可支，襟將舒兮孰怡。",
            "碕兮曲，山崒屼，攬賾邃兮心愰惚。",
            "潏兮沕，寥兮瑟，檉蘿密叢灌盤紆兮杳藏日。",
            "嶙峋鑿落兮蕫蘢回複，榛薄葐蒀兮葩華棻郁。",
            "青蘿素蔓兮薇蕪彧毓，兕勇熊遒兮來嘯來伏。",
            "山中崊崊兮嵬嵬，泠泠兮濟濟。",
            "蛩唧兮禽嘶，秋風兮自來。",
            "攀桂枝兮聊須留。",
            "桂花開兮芙蓉寒，桂花落兮芰荷乾。",
            "若人兮悲秋，山中兮胡爲不可留。"
        ],
        "title": "小山叢桂",
        "id": "8c344b86-826b-441b-ac36-96d2fa80463c"
    },
    {
        "author": "高似孫",
        "paragraphs": [
            "沐佳施兮清靈，滌三生兮無腥。",
            "迅玄挺兮嘉會，蛻吾骨兮坯吾形。"
        ],
        "title": "朝丹霞  其一",
        "id": "fd9fedf6-ee59-4ce2-9aaa-4af44fe8eb57"
    },
    {
        "author": "高似孫",
        "paragraphs": [
            "杳倏駕兮潜青宜，舞剛風兮鵠分翎。",
            "上何有兮無能名，老積氣兮寒泠泠。"
        ],
        "title": "朝丹霞  其二",
        "id": "e62f6de9-202d-42e7-bdd1-0a7a9f62119c"
    },
    {
        "author": "高似孫",
        "paragraphs": [
            "窈復窈兮流火庭，物受鍊兮愁六丁。",
            "爍此鼎兮神無停，雪盡垢兮朝朱陵。"
        ],
        "title": "朝丹霞  其三",
        "id": "ef34dc77-799b-44d0-8730-b31dcc38f500"
    },
    {
        "author": "高似孫",
        "paragraphs": [
            "轉璇樞兮上亭亭，一語契兮驚群星。",
            "味清浄兮不可經，玄復玄兮發新硎。"
        ],
        "title": "朝丹霞  其四",
        "id": "db90b9ea-0819-49ec-b2dd-012e1752fe0d"
    },
    {
        "author": "高似孫",
        "paragraphs": [
            "畫琳琅兮黄金繩，帝監觀兮燕清寧。",
            "聞不聞兮皦無際，毛髮竦兮心爲冰。"
        ],
        "title": "朝丹霞  其五",
        "id": "b5d4db4a-d294-4672-8eda-dd770db202a1"
    },
    {
        "author": "高似孫",
        "paragraphs": [
            "井有波兮通滄溟，玉抱德兮誰能銘。",
            "憺來歸兮析然醒，道有成兮其當升。"
        ],
        "title": "朝丹霞  其六",
        "id": "1266bad2-3230-48ad-b26a-816ec35ddd86"
    },
    {
        "author": "高似孫",
        "paragraphs": [
            "四朝渥遇鬢微絲，多少恩榮世少知。",
            "長樂花深春侍宴，重華香暖夕論詩。",
            "黄金籯滿無心愛，古錦囊歸有字奇。",
            "一笑難陪珠履客，看臨古帖對梅枝。"
        ],
        "title": "由校中秘書授徽倅道出金陵投留守吳公琚",
        "id": "9bafe6f3-fe50-4b8f-9810-0671b78ddc25"
    },
    {
        "author": "高似孫",
        "paragraphs": [
            "道是青神谷，元通白帝崖。",
            "有松如壯士，其魄化嬰兒。",
            "雲溼侵鴉嘴，天寒翦兔絲。",
            "堯初香摘髓，秦後雪凝脂。",
            "穴動龍蛇窘，山空鳥獸悲。",
            "惟將千歲力，白了一生奇。"
        ],
        "title": "楊嗣勳惠茯苓",
        "id": "c55d7307-ed9f-41be-9899-f48900254605"
    },
    {
        "author": "高似孫",
        "paragraphs": [
            "柳生春思拂京華，不管閒人也憶家。",
            "添盡好香那睡得，月良如水浸梨花。"
        ],
        "title": "都下",
        "id": "364bfdb8-92a7-488d-aa24-009cb6387992"
    },
    {
        "author": "高似孫",
        "paragraphs": [
            "青冥風露無人管，醉力飛昇入桂臺。",
            "月過斗西親挽住，伴人騎鶴去蓬萊。"
        ],
        "title": "中秋夜登秀臺二絕  其一",
        "id": "4eda6c0f-a703-4dd7-9dc7-cd5aaca67ee5"
    },
    {
        "author": "高似孫",
        "paragraphs": [
            "冰娥看盡人間世，好事如公不數枚。",
            "却喚清罍相揖酌，汝聽下界息成雷。"
        ],
        "title": "中秋夜登秀臺二絕  其二",
        "id": "bfd988c6-f255-4d95-9af8-a8bcd05b3b9e"
    },
    {
        "author": "高似孫",
        "paragraphs": [
            "殿頭催引上清華，獨奏春詞喝賜茶。",
            "带月歸來仙骨冷，夢魂全不到梨花。"
        ],
        "title": "梨花",
        "id": "1ea5e5fa-093b-4ede-98e6-a690af6068a6"
    },
    {
        "author": "高似孫",
        "paragraphs": [
            "白鷺青煙剡江口，梅六七分經雪後。",
            "月肯流連相伴酒，隔岸呼船有魚否。"
        ],
        "title": "晚泊江口",
        "id": "2fa6091c-0414-4ccc-9332-0a85ad28bbd3"
    },
    {
        "author": "高似孫",
        "paragraphs": [
            "青天不惜日，壯士偏知秋。",
            "自古有奇畫，如今空白頭。",
            "彼時當再來，吾老不可留。",
            "天推璧月上，星入銀河流。",
            "躔度若此急，人生與之浮。",
            "終夜自起舞，無人共登樓。",
            "典謨有陳言，河洛非故州。",
            "黄鶴呼不來，誰能理殘裘。"
        ],
        "title": "答辛幼安",
        "id": "ac604fa4-e666-4f73-aedd-7ebe8c13e6dd"
    },
    {
        "author": "高似孫",
        "paragraphs": [
            "猶道中峰淺，重新入翠微。",
            "讀書呼鶴聽，洗硯待猨歸。",
            "近瀑青松溼，朝陽紫朮肥。",
            "逢仙歸又晚，行得健如飛。"
        ],
        "title": "寄桐柏山王尊師",
        "id": "4879c6d9-d618-4fdd-810f-051c9b357241"
    },
    {
        "author": "高似孫",
        "paragraphs": [
            "且入西陵抖素衣，寒燈猶有雁相依。",
            "月僵積雪和梅凍，天拆殘星背斗飛。",
            "書策不堪供世用，江山何肯笑人歸。",
            "赤城仙伯皆吾輩，爲带詩行問子微。"
        ],
        "title": "桑世昌澤卿歸天台",
        "id": "5869bba6-ada1-471c-adf8-4d9d58437bf0"
    },
    {
        "author": "高似孫",
        "paragraphs": [
            "夙聞桐柏山，下入金庭洞。",
            "五雲所出沒，千翠相迎送。",
            "川明芝自燁，夏冷雪猶凍。",
            "沙泉注陽穴，水碧孕陰峒。",
            "天光抱瓊室，神力扶蘭棟。",
            "其左鬭蒼虯，其西翔紫鳳。",
            "中穿穴窈複，傍見石闕空。",
            "青煙溜松髓，白水鳴醴甕。",
            "怪草不知名，珍禽時曳弄。",
            "石蜜吐巖房，琪芳突苔縫。",
            "星君時一遊，仙翁亦參從。",
            "或乘玄鶴來，或並青鸞控。",
            "香趨玉女跪，丹走山靈慟。",
            "谷神元不死，玄根在深種。",
            "誰其握性命，於此破昏夢。",
            "世人少知幾，何能測天用。"
        ],
        "title": "夜宿金庭洞",
        "id": "bf5a87fd-4596-4c24-a1c0-b72fe015c54f"
    },
    {
        "author": "高似孫",
        "paragraphs": [
            "中天積翠玉臺遥，崑閬吹風下赤霄。",
            "鶴護青松生老珀，龍歸丹井應寒潮。",
            "三台自逐璣衡轉，玉帝常同海嶽朝。",
            "休道人間仙骨少，功成也會作松喬。"
        ],
        "title": "次韵沈台州遊桐柏山",
        "id": "8b711825-5274-4ab3-8ba9-9d0fbd33955a"
    },
    {
        "author": "高似孫",
        "paragraphs": [
            "翠嶽竦神秀，玉衡直三台。",
            "上有長生君，含光赤城臺。",
            "陽崖燁金芝，陰壑生碧苔。",
            "獨立雲在下，一嘯仙俱來。",
            "丹郎醉不醒，玉女聲如孩。",
            "帝鄉風自寒，洞口花長開。",
            "所嗟塵埃中，那有神仙才。",
            "秦皇漫東海，漢武空蓬萊。"
        ],
        "title": "桐柏山瓊臺",
        "id": "ff70626f-49a8-4b81-8e8b-482214bdfe59"
    },
    {
        "author": "高似孫",
        "paragraphs": [
            "月到中峰碧峭深，露桃微重鶴移陰。",
            "隔松聽得仙官話，句句皆非世上音。"
        ],
        "title": "夜宿桐柏",
        "id": "3afaa661-78ac-491b-bcd1-999374b118d3"
    },
    {
        "author": "高似孫",
        "paragraphs": [
            "一夜天台雨，青鞋蹋盡沙。",
            "添將清瀑水，溼盡碧桃花。",
            "涉澗鉏生朮，和雲嚼野茶。",
            "便無仙骨分，不敢更思家。"
        ],
        "title": "瓊臺西路",
        "id": "bee2636b-60e7-4c27-b068-074dff513022"
    },
    {
        "author": "高似孫",
        "paragraphs": [
            "天人皆奇人，一以文爲主。",
            "至今崑崙山，猶有羣玉府。",
            "虛無天之根，清浄道所祖。",
            "也知自羲翁，此妙洩盤古。",
            "老氏啟藏室，八神負猛虡。",
            "玉垂太上篇，金寫神仙語。",
            "舜璿奔一機，漢宮鑿萬戶。",
            "璆諧玉女下，雷吼蒼龍舞。",
            "侍晨校琅簡，玉卿譔瑶譜。",
            "兩垣協躔度，四溟節風雨。",
            "恭惟上帝騭，哀此下民苦。",
            "昭昭懸朗監，歷歷開蒙瞽。",
            "粵從擘混沌，孰不趨子午。",
            "六爻本乎健，五行依乎土。",
            "神機迭經緯，和應相律呂。",
            "子能發此鑰，太微開帝宇。"
        ],
        "title": "桐柏觀閲藏經",
        "id": "f5c3f982-eec2-4ffd-9bd3-627be51e8911"
    },
    {
        "author": "高似孫",
        "paragraphs": [
            "亂石排天倚嵐壁，苔痕不犯松喬跡。",
            "上通羣帝集台斗，下鑿十洲通碣石。",
            "樹呼清風雜今古，山遺宿潤從開闢。",
            "丹翁曾同玉女醉，樵者亦見仙人弈。",
            "雲飛磴道晴掩冉，露溼衣裳香滴瀝。",
            "洞中靈君來不來，鶴歸衝落桃花碧。"
        ],
        "title": "清曉昇瓊臺頂石崖有仙人脚跡",
        "id": "2ac76d03-8d4e-41f1-b7c8-87369240d4ec"
    },
    {
        "author": "高似孫",
        "paragraphs": [
            "羽人歸丹丘，輕房冒蒼頂。",
            "雲飛北斗壇，瀑洗洪崖井。",
            "三更火交坎，八十雪垂領。",
            "深香熨玉釜，淑氣回丹鼎。",
            "彼空此亦無，物動我自靜。",
            "灼知喬松輩，元涉羲老境。",
            "一來受清滌，內悟開微儆。",
            "請添無爲香，上有蕭臺景。"
        ],
        "title": "桐柏山黄法師齋",
        "id": "b0370c39-cc2e-4d4a-a43a-76a97c55850b"
    },
    {
        "author": "高似孫",
        "paragraphs": [
            "鑿石引幽路，傍崖開碧庭。",
            "棋留樵客坐，鵝博老君經。",
            "竹榻朝吞日，松壇夜拜星。",
            "山中有公事，鶴觸杏花零。"
        ],
        "title": "桐柏山鄭先生齋",
        "id": "33c6b9b9-8078-4734-ae20-64dd057db60c"
    },
    {
        "author": "高似孫",
        "paragraphs": [
            "依松屈曲疑無路，十里廿里香深沍。",
            "殿臺平入蓬萊圖，人煙盡屬天台賦。",
            "山奔萬馬逼人立，泉吼晴雷半天注。",
            "亂峰發地翠參錯，沓嶂參差龍屈怒。",
            "陰磴仍遺前臘雪，陽崖競拔千年樹。",
            "亦容羽客賣丹來，更有神僧飛錫渡。",
            "佛界焚香玉女跪，海舟獻寶胡兒踞。",
            "未午催敲集梵鐘，隨雲共展升堂具。",
            "冥搜窮日不知極，妙盡所歷何容遽。",
            "平生略持山水眼，是處且了林泉素。",
            "揮支公錢極易事，分龐翁榻良難遇。",
            "青山不是世閒無，山若識人人也住。"
        ],
        "title": "萬年山",
        "id": "5ea2d4c8-c04f-4d5c-b953-bc30c0360801"
    },
    {
        "author": "高似孫",
        "paragraphs": [
            "一石上負崑崙柱，一水西奔牛女渚。",
            "玉斡獰鱗萬松古，夜夜神光干帝宇。",
            "石滑苔危冰一縷，四海長依開闢雨。",
            "月落未落逢諾矩，兩足敲泉龍罷舞。"
        ],
        "title": "石橋歌",
        "id": "b7b84eb2-4b6b-45dd-87be-6de253ae935d"
    },
    {
        "author": "高似孫",
        "paragraphs": [
            "崖腰溜清水，素光摇玉宇。",
            "其陰透碧海，有石如砥柱。",
            "心知老龍都，直入蓬萊府。",
            "仙雲蕩涼潤，積雪明深暑。",
            "陰陽若在茲，噓吸多成雨。",
            "孤花棲暗芳，瘦木垂梢古。",
            "娟娟綠蟾蜍，曾識廣寒女。",
            "深疑珠宮物，內敬不敢侮。",
            "山僧惜一茶，自碾仍自煮。",
            "相從有覺意，兩悟無凡語。",
            "欲分鮮花屏，稍築松風廡。",
            "銅缾取明月，洗此文字苦。"
        ],
        "title": "國清寺泉時有綠蟾蹲崖石西",
        "id": "caa95eea-d3a3-4287-9b40-5b113c13bef8"
    },
    {
        "author": "高似孫",
        "paragraphs": [
            "山栖極造理，其北恰嵐壁。",
            "下吞泉數斗，中有蒲數脊。",
            "崖留未化雪，竹迸將崩石。",
            "不爲世所薰，直入玄之寂。",
            "道人無一吝，近我如相識。",
            "忽然問周易，再三說太極。",
            "言清嚼冰雪，事奧通金碧。",
            "吐納少滯咽，導引多精色。",
            "陰火養陽鼎，黄雲生寶鬲。",
            "定是西母池，佳桃已中食。"
        ],
        "title": "栖霞宮山齋",
        "id": "5a06f96b-085f-4206-9642-9acc641ff4fc"
    },
    {
        "author": "高似孫",
        "paragraphs": [
            "朝廷文物自昇平，公主園林尚典刑。",
            "山好儘强金谷澗，客來且上翠微亭。",
            "鶴鳴欲說前時事，花在非如舊日馨。",
            "多少唐人詩意思，無人知得更冥冥。"
        ],
        "title": "參政錢公山園",
        "id": "4418390a-9631-40b7-b271-5d45182c3e32"
    },
    {
        "author": "高似孫",
        "paragraphs": [
            "山含宿凍未曾銷，鳥去仍迴水路遥。",
            "千樹梅花三尺雪，一帆風力半江潮。"
        ],
        "title": "浮岡",
        "id": "1d2cdec9-229d-476f-ba6c-2d6f57e18a56"
    },
    {
        "author": "高似孫",
        "paragraphs": [
            "一江夾清渾，只向青村注。",
            "餘雲拖薄潤，遠靄飛輕素。",
            "船輕順流下，石狹奔湍怒。",
            "蒼陰布仙跡，野芳生幽趣。",
            "山色各有舊，春情宛如訴。",
            "徘徊良自得，泱漭又將暮。",
            "遐瞻金碧庭，可入丹泉路。",
            "今夜宿桃花，切莫匆匆去。"
        ],
        "title": "天台渡",
        "id": "a2b363ee-ce28-4bed-aed1-4e8a4fb682d3"
    },
    {
        "author": "高似孫",
        "paragraphs": [
            "落花入谿口，山山皆可佳。",
            "橫矼碧水急，後峰白雲霾。",
            "野藥綴殷子，危松換新釵。",
            "魚輕爭湊石，蘭瘦深依涯。",
            "此處若有仙，欲留殊未階。",
            "一來愛清氣，全是牽幽懷。",
            "空色下映水，風聲高在崖。",
            "草草亦難通，借泉洗青鞋。"
        ],
        "title": "天台道中",
        "id": "bcddf004-b3d0-4c48-b1c7-3de575a91419"
    },
    {
        "author": "高似孫",
        "paragraphs": [
            "此山即蓬萊，其下通弱水。",
            "萬里奏上帝，一嶽留仙史。",
            "逍遥丹霞上，出沒流精裏。",
            "夜子鶴又叫，月暈風欲起。",
            "自從西磵去，復見東峰峙。",
            "松施神農蘿，石護堯時髓。",
            "無中猶有象，玄外更無旨。",
            "略聞赤松道，浩劫不可紀。"
        ],
        "title": "再至桐柏山",
        "id": "158817a2-bac2-417d-9dae-a33f8a5e7235"
    },
    {
        "author": "高似孫",
        "paragraphs": [
            "東崖紫雲飛，西壁白雪炯。",
            "洞口一何邃，人閒無此靜。",
            "松風翻瀑怒，梅月逼鶴警。",
            "苔汙斷闕石，茶注彭亨鼎。",
            "丈人極好生，生神最澄景。",
            "且修黄房訣，夜向香心永。"
        ],
        "title": "桐柏臺夜作",
        "id": "710ad6c2-8243-4ddd-a12b-4849d5d72399"
    },
    {
        "author": "高似孫",
        "paragraphs": [
            "非是拜龐公，何繇識此峰。",
            "自唐無兩見，如漢有高蹤。",
            "徑吐歸來菊，山連種老松。",
            "輕飛雲似健，精鍊玉爲容。",
            "鶴要親題竹，猨常認擊筇。",
            "花深多不見，葉響却相逢。",
            "天最知陶亮，人難揖戴顒。",
            "一來非小事，吝到此皆溶。"
        ],
        "title": "鹿郎中山居",
        "id": "bd702bbe-e76a-4982-b990-f31bf6951ada"
    },
    {
        "author": "高似孫",
        "paragraphs": [
            "携詩來做台州雪，台州雪好無人說。",
            "一峰玉削崑崙柱，一天冰夾蓬萊闕。",
            "大江不動網罟凍，衆壑皆聲松竹折。",
            "村無人行太清浄，樹無鳥棲俱峭絕。",
            "丹天仙君謁帝回，赤脚泠泠踏寒月。",
            "不管飛殘水帝魂，從頭盡笑春風拙。",
            "綠華之女素霓衣，從以廣寒太陰妃。",
            "法曲導引青鸞飛，仙人仙人胡不歸。"
        ],
        "title": "巾山雪",
        "id": "b587428b-4751-404d-8013-edf5f9a237b6"
    },
    {
        "author": "高似孫",
        "paragraphs": [
            "只爲襟懷別，全然少俗埃。",
            "山林非細事，天地有奇才。",
            "泉石皆經畫，松梅不妄栽。",
            "何銷嵩洛去，嵩洛在天台。"
        ],
        "title": "王清叔舍人玉寒堂",
        "id": "24b5efe0-c96f-4d41-863c-85a06c9d3cff"
    },
    {
        "author": "高似孫",
        "paragraphs": [
            "已是成仙了，全然得道長。",
            "石堅松結髓，山煖朮生香。",
            "近瀑衣裳冷，和雲筆硯涼。",
            "傍崖修碧宇，何日奏寥陽。"
        ],
        "title": "寄天台蕭練師",
        "id": "b6951b1e-177d-439f-a863-2a2d43f473b7"
    },
    {
        "author": "高似孫",
        "paragraphs": [
            "絕冥萬丈深，積翠淩空危。",
            "清澗月自浴，孤芳人不知。",
            "石骨溜香髓，松苓湧涼脂。",
            "忽然青雲陰，見此白玉姿。",
            "冉冉露痕重，漼漼雪花滋。",
            "淑氣注陽鼎，甘津灌華池。",
            "開經拜修靜，得道推安期。",
            "聊欲燕其陽，飽食五色芝。"
        ],
        "title": "石橋紋蕈",
        "id": "6be7f0dd-9478-43af-8ad2-6d2a028ab468"
    },
    {
        "author": "高似孫",
        "paragraphs": [
            "只在閒雲裏，房虛溼翠屏。",
            "童歸收晚果，客至歇殘經。",
            "月落千峰黑，龍歸白水腥。",
            "關門無一事，草木共冥冥。"
        ],
        "title": "簡石橋僧璧暉",
        "id": "6f37e678-5d3f-4780-9d23-d13116e378d2"
    },
    {
        "author": "高似孫",
        "paragraphs": [
            "元與玄俱妙，全無事可輕。",
            "路依蒼石轉，房與碧雲平。",
            "鶴露收殘夢，桃風析晚酲。",
            "西窗留與我，却去事彌明。"
        ],
        "title": "桐柏鄭練師歸故山",
        "id": "4c14d1e7-0181-41e1-8ea0-edac915bda85"
    },
    {
        "author": "高似孫",
        "paragraphs": [
            "一燈炯微明，敲盡寒更永。",
            "老蛩泣月罅，脆葉鳴霜井。",
            "此事誰主宰，凡物皆動靜。",
            "不了達者觀，却似醉難醒。",
            "久無謝安石，況復陶弘景。",
            "殘書非一慨，孤鐘但深省。",
            "梅生雪後花，雁叫雲西影。",
            "他心不可度，此語堪自警。"
        ],
        "title": "分繡閣夜作二首  其一",
        "id": "9e9f0e51-d2a1-461a-9e54-60ed2f834e72"
    },
    {
        "author": "高似孫",
        "paragraphs": [
            "識字始多憂，悟理良自苦。",
            "少小習句讀，豈解工訓詁。",
            "一從入老大，甚覺悔雕組。",
            "人生各用命，何乃太知古。",
            "典謨必皋契，詩句須李杜。",
            "生居諸公後，已覺萬事忤。",
            "勤婦少完襖，惰農甘莽鹵。",
            "八卦不可推，天意眇如許。"
        ],
        "title": "分繡閣夜作二首  其二",
        "id": "b3e0b3d0-306c-4910-b2ed-402aeaa3e895"
    },
    {
        "author": "高似孫",
        "paragraphs": [
            "早乘霞氣入蓬萊，不識神仙也不來。",
            "曾與赤松游數日，自携玉女上西臺。",
            "當時共說黄房事，回首空驚碧海埃。",
            "前度劉郎今得度，桃花一一爲郎開。"
        ],
        "title": "別天台",
        "id": "83c53859-7d30-47a0-a289-0bfc512900bf"
    },
    {
        "author": "高似孫",
        "paragraphs": [
            "恨不相從早，分渠月半寮。",
            "墨飛春澗石，茶衮夕鐺潮。",
            "詩到如今瘦，情從此處消。",
            "爲君料理極，參透碧寥寥。"
        ],
        "title": "和居簡師韵  其一",
        "id": "c150c8e5-dc16-4bb4-941d-5ecf6d7bf543"
    },
    {
        "author": "高似孫",
        "paragraphs": [
            "憶昔相尋處，時今可更麽。",
            "春愁侵磊隗，晚步隔坡陀。",
            "風入唐聲妥，山函蜀氣多。",
            "一春聽盡雨，此意與誰歌。"
        ],
        "title": "和居簡師韵  其二",
        "id": "9e76a660-38fc-446d-a189-8efe92adca8e"
    },
    {
        "author": "高似孫",
        "paragraphs": [
            "抱崖一水限僧居，空翠溟濛畫不如。",
            "落日遊人山窈窕，清風啼鳥竹蕭疎。"
        ],
        "title": "水西",
        "id": "1c460fef-6d57-45f5-8e8f-5f3a6c74fa91"
    },
    {
        "author": "高似孫",
        "paragraphs": [
            "竹如鶴脚瘦交加，驚識英英玉露沙。",
            "一見已知仙骨健，高於越箭更無差。"
        ],
        "title": "次韵陳校書送鶴竹筍詩",
        "id": "a0235630-ba17-4375-975c-7fa051e69454"
    },
    {
        "author": "高似孫",
        "paragraphs": [
            "洞門金畫翠琅玕，杏不多花月溜寒。",
            "借得御書經自讀，松風浄洗石棋盤。"
        ],
        "title": "遊九鎖  其一",
        "id": "1862492e-d507-4c8f-8880-679b38f783c4"
    },
    {
        "author": "高似孫",
        "paragraphs": [
            "雲氣常常在上峰，松生仙骨盡成龍。",
            "不通名姓誰談道，却得雲邊兩度逢。"
        ],
        "title": "遊九鎖  其二",
        "id": "781d531f-d8b5-4a51-aedb-b9313ca814eb"
    },
    {
        "author": "高似孫",
        "paragraphs": [
            "且更淮南了歲華，天香深窈竹西家。",
            "忽然踏碎瓊樓月，相伴夫人暮倚花。"
        ],
        "title": "揚州官滿辭后土題玉立亭",
        "id": "06caa4bd-fbde-40e7-97b5-188dedda16cd"
    },
    {
        "author": "高似孫",
        "paragraphs": [
            "歇程偏惜來時路，白鳥相隨呼野渡。",
            "一樹桃花碧雲暮，過了溪西却飛去。"
        ],
        "title": "天台渡",
        "id": "9f3a11d3-680b-4e8e-b047-2a3bfa0ba0f0"
    },
    {
        "author": "高似孫",
        "paragraphs": [
            "潮分殘力引船飛，一道浮暉入杳微。",
            "可惜梅皆容易落，相將雁又接連歸。",
            "依前清洛情猶在，覺道離騷事已非。",
            "倚枕但看王導傳，困來不復解春衣。"
        ],
        "title": "濟錢清江",
        "id": "42efbcac-b61c-4731-9399-15320f0d26af"
    },
    {
        "author": "高似孫",
        "paragraphs": [
            "带雪匆匆別楚雲，天寒依約見湘君。",
            "只疑不合瑶池去，引得春風八九分。"
        ],
        "title": "紅梅花",
        "id": "41de956a-7768-4881-bf70-23e6866c7d27"
    },
    {
        "author": "高似孫",
        "paragraphs": [
            "料理閑如舊，依還略似家。",
            "自添磨硯水，多買入瓶花。",
            "有客談游墅，催奴設賜茶。",
            "悠悠江海意，風雪滿兼葭。"
        ],
        "title": "小閣",
        "id": "b2c3334f-be8d-40ce-a1f5-3e01d3217487"
    },
    {
        "author": "高似孫",
        "paragraphs": [
            "衮衮江來急建瓴，一西還有幾長亭。",
            "峨眉雪罷添巴水，玉壘雲空見蜀星。",
            "白浪不侵魚復陣，青苔猶護劍關銘。",
            "堂堂功業今皆在，天意何時更一醒。"
        ],
        "title": "任賢良歸蜀",
        "id": "6edf0d90-2586-4260-8153-e56c4ca9764f"
    },
    {
        "author": "高似孫",
        "paragraphs": [
            "江上人家破竹門，潮來水長浸籬根。",
            "鮆魚一尺枇杷小，放溜船來酒滿尊。"
        ],
        "title": "蔡山渡",
        "id": "c2cd6965-79e3-4de5-8eff-999f9fa85eab"
    },
    {
        "author": "高似孫",
        "paragraphs": [
            "回首雲邊更看松，風流王謝舊行蹤。",
            "不知誰繼諸賢後，夜半來聽六寺鐘。"
        ],
        "title": "別雲門",
        "id": "0172e278-e3b3-4171-89c8-75b7b5969bad"
    },
    {
        "author": "高似孫",
        "paragraphs": [
            "硯濕舂鋤雨，罏腥郭索泥。"
        ],
        "title": "句  其一",
        "id": "24b7026a-6020-4e61-aebe-0e2f3b5e52e8"
    },
    {
        "author": "高似孫",
        "paragraphs": [
            "魚带淞江月盈缶，雋處依稀開蟹斗。"
        ],
        "title": "句  其二",
        "id": "355c51e5-4a1c-4dbc-864c-6cba8f801eb4"
    },
    {
        "author": "高似孫",
        "paragraphs": [
            "僧釜菘分甲，漁篝蟹鬭臍。"
        ],
        "title": "句  其三",
        "id": "6a66fdad-06c7-4262-a76f-398e0f517ca8"
    },
    {
        "author": "高似孫",
        "paragraphs": [
            "有桂叢生須讓菊，爲鱸歸去也輸螯。"
        ],
        "title": "句  其四",
        "id": "5149f4bb-854d-402b-a97c-b4b0feceff9e"
    },
    {
        "author": "高似孫",
        "paragraphs": [
            "小山花落渠如別，右手螯香我欠肥。"
        ],
        "title": "句  其五",
        "id": "4fe8bcf7-f1a4-46ac-8626-0e1614d495a1"
    },
    {
        "author": "高似孫",
        "paragraphs": [
            "菊報酒初熟，橙催蟹又肥。"
        ],
        "title": "句  其六",
        "id": "34871e49-fe5f-4ecf-b064-2c3f63589faa"
    },
    {
        "author": "高似孫",
        "paragraphs": [
            "有魚有蟹美如玉，胡不醉呼黄鶴樓。"
        ],
        "title": "句  其七",
        "id": "d60957fe-3f5c-4ae6-98bd-e35803f39bad"
    },
    {
        "author": "高似孫",
        "paragraphs": [
            "有晉風姿如此蟹，箇箇能空無能解。"
        ],
        "title": "句  其八",
        "id": "b35091b8-7bb3-4552-be27-f36af01170da"
    },
    {
        "author": "高似孫",
        "paragraphs": [
            "蟹遁迫衆隙，鶴饑拳兩階。"
        ],
        "title": "句  其九",
        "id": "a59accb4-1105-46b6-a7cf-8fe570d9f32d"
    },
    {
        "author": "高似孫",
        "paragraphs": [
            "籪頭蟹大須都買，篘下醪香且竟酣。"
        ],
        "title": "句  其一○",
        "id": "5d88217b-25fd-436b-91c9-1644134355da"
    },
    {
        "author": "高似孫",
        "paragraphs": [
            "水生奔蟹簄，樹雜蔭魚牀。"
        ],
        "title": "句  其一一",
        "id": "733913c5-7b07-49a0-ad08-ec77baf22f16"
    },
    {
        "author": "高似孫",
        "paragraphs": [
            "明夜定依漁父宿，簄頭呼蟹碧丸丸。"
        ],
        "title": "句  其一二",
        "id": "be157a84-9a39-4edb-985f-0feed0c34705"
    },
    {
        "author": "高似孫",
        "paragraphs": [
            "自携筆具呼西舟，好風吹蟹歸魚篝。"
        ],
        "title": "句  其一三",
        "id": "afa541fc-611e-4491-af7c-804125135825"
    },
    {
        "author": "高似孫",
        "paragraphs": [
            "山梅能摘索，溪蟹更清癯。"
        ],
        "title": "句  其一四",
        "id": "1c758c2a-2f50-4872-8762-720216390bf2"
    },
    {
        "author": "高似孫",
        "paragraphs": [
            "蟹生溪味爽，梅報野香疏。"
        ],
        "title": "句  其一五",
        "id": "ff980262-ea62-4e08-8d2d-cb2f7d68cf54"
    },
    {
        "author": "高似孫",
        "paragraphs": [
            "翠驚苕影亂，蟹過石陰空。"
        ],
        "title": "句  其一六",
        "id": "fa57cfa9-49e5-418a-9afc-8a32d8032e3d"
    },
    {
        "author": "高似孫",
        "paragraphs": [
            "秋蘭臨澗活，石蟹带霜饑。"
        ],
        "title": "句  其一七",
        "id": "a0722a32-39b2-44b6-ac8d-9b8ffae29931"
    },
    {
        "author": "高似孫",
        "paragraphs": [
            "蟹遨離罅石，翠狎跂枯蓮。"
        ],
        "title": "句  其一八",
        "id": "9b3dc007-ab18-42b8-8098-d25687fff5a7"
    },
    {
        "author": "高似孫",
        "paragraphs": [
            "沙清幽蟹露，樹蔚野禽留。"
        ],
        "title": "句  其一九",
        "id": "0e4a3ac5-190b-4344-9946-8105a46feb0c"
    },
    {
        "author": "高似孫",
        "paragraphs": [
            "相次西風吹蟹老，眼前且作鱠殘圖。"
        ],
        "title": "句  其二○",
        "id": "379c0c1c-14b9-460c-ac12-3feed0bcd77a"
    },
    {
        "author": "高似孫",
        "paragraphs": [
            "大川足鳬雁，蟹老魚亦老。"
        ],
        "title": "句  其二一",
        "id": "2c1e2c26-6a46-471b-a5b1-e8648435c1b1"
    },
    {
        "author": "高似孫",
        "paragraphs": [
            "菊報香篘熟，橙催宿蟹肥。"
        ],
        "title": "句  其二二",
        "id": "569fd468-164f-48a9-acae-485f0cc56229"
    },
    {
        "author": "高似孫",
        "paragraphs": [
            "夏蟹新中食，初菘脆入虀。"
        ],
        "title": "句  其二三",
        "id": "9f73f55b-9aa2-43cc-9f91-868503c8d1da"
    },
    {
        "author": "高似孫",
        "paragraphs": [
            "不是桂菊蟹，如何能好秋。"
        ],
        "title": "句  其二四",
        "id": "0ee5d193-d6cd-4f3c-86ab-19243b189288"
    },
    {
        "author": "高似孫",
        "paragraphs": [
            "風流誇老看元宵。"
        ],
        "title": "句  其二五",
        "id": "c8be0c2d-f553-4b72-a58a-5265ae3c7f39"
    },
    {
        "author": "高似孫",
        "paragraphs": [
            "硯八百年今懶進，蟹一尺大何能烹。"
        ],
        "title": "句  其二六",
        "id": "bc6dd67c-059b-4bbc-a3a7-fcf8d36e6152"
    },
    {
        "author": "高似孫",
        "paragraphs": [
            "壯尺大貪持蟹匡，十分香憐破橙黄。"
        ],
        "title": "句  其二七",
        "id": "46c20513-20b0-424a-8453-404c6986f6d6"
    },
    {
        "author": "高似孫",
        "paragraphs": [
            "月洗黄蘆雪，天生紫蟹秋。"
        ],
        "title": "句  其二八",
        "id": "83b88976-c394-4b20-b5da-d1398afe3d55"
    },
    {
        "author": "高似孫",
        "paragraphs": [
            "雁愁奔舊菊，蟹健敵新醪。"
        ],
        "title": "句  其二九",
        "id": "765b1f91-0354-49d7-9168-5c68663e72a7"
    },
    {
        "author": "高似孫",
        "paragraphs": [
            "蟹與人同健，詩如酒怕陳。"
        ],
        "title": "句  其三○",
        "id": "792cd4c8-2c13-40ca-a6a2-c9db71181f95"
    },
    {
        "author": "高似孫",
        "paragraphs": [
            "笑逼花皆立，騷添蟹越遒。"
        ],
        "title": "句  其三一",
        "id": "3f65106f-c07e-45d5-8e46-0eac1fd5e606"
    },
    {
        "author": "高似孫",
        "paragraphs": [
            "最覺黄花如有意，却憐豪蟹欲相疎。"
        ],
        "title": "句  其三二",
        "id": "6079835c-bd62-4a56-8515-77dc5a362b48"
    },
    {
        "author": "高似孫",
        "paragraphs": [
            "沙空擒逸蟹，泉熟煮寒青。"
        ],
        "title": "句  其三三",
        "id": "33c3a9a2-2ede-4c05-8f7e-837319a9649e"
    },
    {
        "author": "高似孫",
        "paragraphs": [
            "菊纔重九破，蟹却十分遨。"
        ],
        "title": "句  其三四",
        "id": "552d3330-a9b8-4561-a76f-08ea5ff21035"
    },
    {
        "author": "高似孫",
        "paragraphs": [
            "迴舟指淞江，徑奔魚蟹海。"
        ],
        "title": "句  其三五",
        "id": "229f741a-813e-4e8a-ab4b-a12f94a09707"
    },
    {
        "author": "高似孫",
        "paragraphs": [
            "多買潮來蟹，催烹带得魚。"
        ],
        "title": "句  其三六",
        "id": "51232313-eec7-4977-9a4f-7ddd1c267ff1"
    },
    {
        "author": "高似孫",
        "paragraphs": [
            "近澗取白水，初篘烹石蟹。"
        ],
        "title": "句  其三七",
        "id": "1dccc2a0-b50f-4fce-9901-9f10376afc6a"
    },
    {
        "author": "高似孫",
        "paragraphs": [
            "天差鶴管烹茶水，風夾花吹煮蟹烟。"
        ],
        "title": "句  其三八",
        "id": "268dde3d-3e29-4525-be20-c5ae77d52936"
    },
    {
        "author": "高似孫",
        "paragraphs": [
            "蟹纔逢畢卓，酒不了劉伶。"
        ],
        "title": "句  其三九",
        "id": "b56dc61b-5cea-4747-9781-225b030cf0a7"
    },
    {
        "author": "高似孫",
        "paragraphs": [
            "小山花落渠如別，右手螯香我欠肥。"
        ],
        "title": "句  其四○",
        "id": "f1c6075f-8daa-41ae-94cd-aa10bb8f1db5"
    },
    {
        "author": "高似孫",
        "paragraphs": [
            "折得花相伴，消渠酒拍浮。"
        ],
        "title": "句  其四一",
        "id": "99929f40-23d3-4972-97e9-6006478b5fc6"
    },
    {
        "author": "高似孫",
        "paragraphs": [
            "未教剪初韭，全如持左螯。"
        ],
        "title": "句  其四二",
        "id": "f1cf5d74-fe1e-4a13-aec9-48317aa2fdc5"
    },
    {
        "author": "高似孫",
        "paragraphs": [
            "雁老已忘蘇武節，蟹危猶愛畢郎奇。"
        ],
        "title": "句  其四三",
        "id": "1f23615a-1b9c-45a8-a192-be34323c7117"
    },
    {
        "author": "高似孫",
        "paragraphs": [
            "啜醨正自强持酒，衆醉如何敢獨醒。"
        ],
        "title": "句  其四四",
        "id": "18e73ada-b046-49bd-a1c3-81435cda9563"
    },
    {
        "author": "高似孫",
        "paragraphs": [
            "笋早趨禽腹，橙香適蟹虀。"
        ],
        "title": "句  其四五",
        "id": "7c88965f-3f33-4ff9-b66d-a4fb8b1b0f96"
    },
    {
        "author": "高似孫",
        "paragraphs": [
            "蓴逢鱸始服，橙入蟹偏香。"
        ],
        "title": "句  其四六",
        "id": "471abdcf-b071-4440-bba1-22bcd4888970"
    },
    {
        "author": "高似孫",
        "paragraphs": [
            "蟹豪留客飯，芎細約僧茶。"
        ],
        "title": "句  其四七",
        "id": "46eeb8c4-f0cb-46bf-bea9-41f684c1fa9d"
    },
    {
        "author": "高似孫",
        "paragraphs": [
            "老蟹自應强雋逸，壯蛑還只象膏粱。"
        ],
        "title": "句  其四八",
        "id": "5ffd5da9-ba0e-4d54-9039-c61fb4f658be"
    },
    {
        "author": "高似孫",
        "paragraphs": [
            "斫雪蝤蛑鱠，生香茉莉盃。"
        ],
        "title": "句  其四九",
        "id": "a05c27e9-0887-4dd6-b217-a041bdcec55b"
    },
    {
        "author": "高似孫",
        "paragraphs": [
            "豆蔻雨分霽，翠蟳雪炊香。"
        ],
        "title": "句  其五○",
        "id": "1d05ce57-1ae5-430b-b3d0-765fdeb509e0"
    },
    {
        "author": "高似孫",
        "paragraphs": [
            "蟳肥和雪鱠，梅早夾春篘。"
        ],
        "title": "句  其五一",
        "id": "b55eded2-c5a7-4f44-90db-46e9973008d7"
    },
    {
        "author": "高似孫",
        "paragraphs": [
            "無詩如鄭谷，有髮似馮唐。"
        ],
        "title": "句  其五二",
        "id": "aa10e73b-0ab9-4042-8f45-580a6b5de632"
    },
    {
        "author": "高似孫",
        "paragraphs": [
            "風穩琛舟引，春歸卉服衙。"
        ],
        "title": "句  其五三",
        "id": "fdf4adf3-9cf5-47cf-b74c-c7a772e6645d"
    },
    {
        "author": "高似孫",
        "paragraphs": [
            "上皇今百歲，近侍不多人。"
        ],
        "title": "句  其五四",
        "id": "7fea8342-e791-49e4-a7d4-8cddeb25ea59"
    },
    {
        "author": "高似孫",
        "paragraphs": [
            "鹿采花修供，猨分石坐禪。"
        ],
        "title": "句  其五五",
        "id": "b9138acc-723a-44ac-8855-98169051ea0e"
    },
    {
        "author": "高似孫",
        "paragraphs": [
            "夢無全覺久，詩只半聊奇。"
        ],
        "title": "句  其五六",
        "id": "dd1b30f8-0909-4d9a-8d10-c92a663debc5"
    },
    {
        "author": "高似孫",
        "paragraphs": [
            "竹大時聞折，梅明不受霾。"
        ],
        "title": "句  其五七",
        "id": "bc29f308-7d97-41d6-adb3-9386d40cb25b"
    },
    {
        "author": "高似孫",
        "paragraphs": [
            "今古憑詩了，乾坤頼酒澆。",
            "忙猶輸使硯，懶尚事持茶。"
        ],
        "title": "句  其五八",
        "id": "7eb31aaf-7fdb-4fcd-a99e-0c5c1d173c26"
    },
    {
        "author": "高似孫",
        "paragraphs": [
            "汾獻升雲鼎，秦遺蝕雪碑。"
        ],
        "title": "句  其五九",
        "id": "e62dee85-d71d-4565-b980-280d7a1ce184"
    },
    {
        "author": "高似孫",
        "paragraphs": [
            "沙冷雁三二，天長帆有無。"
        ],
        "title": "句  其六○",
        "id": "82969a15-d656-4c6d-b9d3-207727846f21"
    },
    {
        "author": "高似孫",
        "paragraphs": [
            "題遍蛟綃乾碧海，吹將鶴笛上青天。"
        ],
        "title": "句  其六一",
        "id": "9e5cb623-ac13-49cf-8306-7d5a92ecdfb8"
    },
    {
        "author": "高似孫",
        "paragraphs": [
            "太乙神仙游冊府，秦王學士凭闌干。"
        ],
        "title": "句  其六二",
        "id": "f7191c44-a1db-4c35-8e56-deb3a182f7de"
    },
    {
        "author": "高似孫",
        "paragraphs": [
            "已是飛來鶗鴂了，可能落到牡丹開。"
        ],
        "title": "句  其六三",
        "id": "202d0674-f44e-4974-8a63-0713a79d3069"
    },
    {
        "author": "高似孫",
        "paragraphs": [
            "東西都漢猶司馬，三百年唐只次山。"
        ],
        "title": "句  其六四",
        "id": "f21d3a20-8a2e-47b5-939c-af6d761d8f99"
    },
    {
        "author": "高似孫",
        "paragraphs": [
            "晉書好傳偏安石，唐世諸人且樂天。"
        ],
        "title": "句  其六五",
        "id": "2a9aeb8a-a400-4e7a-9a52-3e2db90ca08d"
    },
    {
        "author": "高似孫",
        "paragraphs": [
            "龍尾石須分幾寸，牡丹花不望頭綱。"
        ],
        "title": "句  其六六",
        "id": "6631be2a-197c-4164-992d-c1d51bc138ac"
    },
    {
        "author": "高似孫",
        "paragraphs": [
            "旋作池來分剡曲，略教花處似蘇堤。"
        ],
        "title": "句  其六七",
        "id": "de0a7035-c4b6-40ed-9b59-8c6889017fa5"
    },
    {
        "author": "高似孫",
        "paragraphs": [
            "相依豈恨移來晚，欲訴猶須說到明。"
        ],
        "title": "句  其六八",
        "id": "2db1b863-722b-420a-9eda-f7d8e06cd08d"
    },
    {
        "author": "高似孫",
        "paragraphs": [
            "花開纔一信，人日故多陰。"
        ],
        "title": "句  其六九",
        "id": "ffe5cd65-6d75-4063-a221-c5e38aa9c958"
    },
    {
        "author": "石應孫",
        "paragraphs": [
            "孤鶩去邊天浩渺，萬家窮處水灣環。",
            "嶺外此州爲道院，風烟殊弗類南蠻。"
        ],
        "title": "題南山",
        "id": "0bbb9faf-c679-4888-ac5a-a4263dcff6c3"
    },
    {
        "author": "石應孫",
        "paragraphs": [
            "山川形勝雄江東，九華輝映天都峰。",
            "傳聞早已盪胸臆，恨不插翼長相從。",
            "朅來隨牒官秋浦，城郭奔馳厭塵土。",
            "絜家捧檄過臨城，偷閒兩作煙霞主。",
            "黄山登覽原無由，何期易地太平遊。",
            "清池軒豁日舒麗，突兀樓觀撐深幽。",
            "憑高徙倚敞心目，絕壁半天橫碧玉。",
            "迴溪千里指顧間，螺髻分明三十六。",
            "壯懷高向紫霄懸，俯視培塿真一拳。",
            "古今秀色餐不盡，筆端收拾生雲煙。",
            "萍蹤倘未逐流水，古剎相望二三里。",
            "暇時風月得交游，鷗鷺同眠勿驚起。"
        ],
        "title": "遊黄山",
        "id": "75484de3-8c60-408b-bbe4-546e543690e8"
    },
    {
        "author": "石應孫",
        "paragraphs": [
            "我試問陽和，洞間誰是主。",
            "盡日立東風，百花無一語。"
        ],
        "title": "石花洞",
        "id": "9e7b08d2-a58d-419c-9876-f7d026659d93"
    },
    {
        "author": "石應孫",
        "paragraphs": [
            "桃花五色四時開，片片香隨磵水來。",
            "况是軒轅曾手植，紫烟深處有樓臺。"
        ],
        "title": "桃花洞",
        "id": "fa0ccdeb-d514-4003-b516-b51469b3b7d3"
    },
    {
        "author": "石應孫",
        "paragraphs": [
            "珠簾巧費水晶裁，萬古垂垂淺碧苔。",
            "幾度月鈎鈎不上，孤雲能入此中來。"
        ],
        "title": "水簾洞",
        "id": "5270f89c-f256-45a7-a2fd-a6a6d72fef46"
    },
    {
        "author": "張聲道",
        "paragraphs": [
            "池繞九巖邊，鴛鴦自在眠。",
            "圓荷浮簇簇，翠葆靜涓涓。",
            "霑足三春雨，清和四月天。",
            "庭空無一事，真樂付詩篇。"
        ],
        "title": "九折巖  其一",
        "id": "7e8bf28c-b487-4b02-ab49-28ffa1bb7469"
    },
    {
        "author": "張聲道",
        "paragraphs": [
            "酒送鍾聲隨晚照，雨添竹色薦新凉。",
            "欄干燭影水波靜，簾捲杯深荷度香。"
        ],
        "title": "九折巖  其二",
        "id": "6037e363-701d-4faa-94ee-336361be1c33"
    },
    {
        "author": "徐大受",
        "paragraphs": [
            "招手晴雲豁，妙高峰頂頭。",
            "竹輿摇午夢，茗椀喚春愁。",
            "俎豆羅千嶂，虛空起一漚。",
            "危欄閑徙倚，萬象入冥搜。"
        ],
        "title": "遊石橋至塔頭路",
        "id": "9e89a907-c774-4544-97ac-f9a35fd689d6"
    },
    {
        "author": "徐大受",
        "paragraphs": [
            "畧彴微分碧玉灣，杖藜穿破鬰藍天。",
            "山深草木春無路，時有藤花一樹妍。"
        ],
        "title": "入石橋路林木蓊鬰但聞澗聲潺潺忽驚湍飛雹駭綠紛紅雜然而下口占二絕句  其一",
        "id": "9ad7d56a-d83a-40ae-8d5c-e8a62d2887fb"
    },
    {
        "author": "徐大受",
        "paragraphs": [
            "琮琤林澗只聽聞，想見縈崖絡石紋。",
            "忽作驚湍濺飛雹，半隨花雨落紛紛。"
        ],
        "title": "入石橋路林木蓊鬰但聞澗聲潺潺忽驚湍飛雹駭綠紛紅雜然而下口占二絕句  其二",
        "id": "518e0d66-2f45-4620-8e75-8449c31e6201"
    },
    {
        "author": "徐大受",
        "paragraphs": [
            "九葩一萼鶴翎紅，開落梅黄烟雨中。",
            "千葉青蓮無路到，不知春在石橋東。"
        ],
        "title": "方外詩友機空二禪婁詫蓮峰五月梅雨深林叢薄中娑羅花特異每以未見爲恨夏初過此而橋東是花豫開豈應真大士出此以相勞耶",
        "id": "af276098-4aa3-4b99-992d-6440e64c1690"
    },
    {
        "author": "徐大受",
        "paragraphs": [
            "踏破深崖蒼石稜，八峰來謁簡庵清。",
            "山花照座一兩點，雪狖叫雲三四聲。",
            "詩带烟霞藏舊刻，門開樓閣見經行。",
            "平田淺草歸時路，風月依然度百城。"
        ],
        "title": "入萬年謁簡庵清老追和曾使君詩板韵",
        "id": "c9266a15-d5bb-4804-96bc-592acc8146e1"
    },
    {
        "author": "徐大受",
        "paragraphs": [
            "電激河翻白雨飛，青烟紫霧落斜暉。",
            "山中道士秘泉石，只到此亭牽客衣。"
        ],
        "title": "歸路過福聖觀瀑布輝老踞坐盤石二絕題飛雨亭  其一",
        "id": "5095ca64-64f1-4ab1-b169-00a037ab231e"
    },
    {
        "author": "徐大受",
        "paragraphs": [
            "一水高懸千尺梭，空林終日影婆娑。",
            "仰天雄踞盤陀石，尊者真身諾巨那。"
        ],
        "title": "歸路過福聖觀瀑布輝老踞坐盤石二絕題飛雨亭  其二",
        "id": "27a1f2fa-786d-45b2-9d7a-9242b958a48b"
    },
    {
        "author": "徐大受",
        "paragraphs": [
            "道人去住本無心，雲出空山鶴在陰。",
            "試問白蓮同浄社，何如赤壁卧青林。",
            "叫羣孤雁水天闊，啼雪冷猿巖洞深。",
            "要勘山門騎佛殿，春風杖錫儻來臨。"
        ],
        "title": "送輝老自赤城住聖水",
        "id": "61b74371-f502-4978-a589-c32037073163"
    },
    {
        "author": "徐大受",
        "paragraphs": [
            "密林凝晝寂，一葉動須驚。",
            "砌浄飛花影，池深落果聲。",
            "正宜鋪枕簟，且復倒瓶罌。",
            "向晚催歸急，烟江野艇橫。"
        ],
        "title": "題林詠道浮江別業",
        "id": "85a8101c-18a8-4369-9862-0388e1e23eac"
    },
    {
        "author": "徐大受",
        "paragraphs": [
            "重重簾幕護金猊，小樹花開逼麝臍。",
            "寒色十分新疹粟，春心一點暗通犀。",
            "香延棋畔仙人斧，影射燈前太乙藜。",
            "從此再週花甲子，伴公長醉玉東西。"
        ],
        "title": "巖桂花",
        "id": "745ce228-fb59-4010-83b4-c3775c703ca0"
    },
    {
        "author": "傅諴",
        "paragraphs": [
            "霜明玉節映寒流，馬渡蘆溝向上頭。",
            "萬里河山觀古塞，百年荆棘嘆神州。",
            "要臨瀚海銘燕石，莫上新亭作楚囚。",
            "多少遺民思舊俗，可憐金帛歲包羞。"
        ],
        "title": "使金",
        "id": "66c26bcd-aff2-45ab-a7cf-25d7e83f6b13"
    },
    {
        "author": "傅諴",
        "paragraphs": [
            "宮闕岧嶢俯碧空，九門未曉月朦朧。",
            "馬嘶南陌東風遠，回首神京一夢中。"
        ],
        "title": "東京道上口占",
        "id": "0f47f58c-446c-4e98-b57e-90c8e05e1e3d"
    },
    {
        "author": "洪彥華",
        "paragraphs": [
            "聞說澹巖天下稀，乘閑得得叩巖扉。",
            "中虛上透真奇觀，□□□□□悟機。"
        ],
        "title": "澹巖紀游  其一",
        "id": "af634e26-c0bd-4178-99a7-1be026185084"
    },
    {
        "author": "洪彥華",
        "paragraphs": [
            "朝陽巖自次山顯，鈷鉧潭由子厚彰。",
            "山水得人名始重，不元不柳□逢黄。"
        ],
        "title": "澹巖紀游  其二",
        "id": "dc0b99cd-fe04-46a3-a333-41c8213391bf"
    },
    {
        "author": "洪彥華",
        "paragraphs": [
            "辟秦人去幾千年，介石于今尚塊然。",
            "指□載魚行播□，爭如流水亦稱賢。"
        ],
        "title": "澹巖紀游  其三",
        "id": "d2aefb17-dd94-4ad1-87bd-e80982a4824e"
    },
    {
        "author": "洪彥華",
        "paragraphs": [
            "暗巖別是洞中天，石臼石棋仍石田。",
            "因□巖扃知命戒，貪□□□復言旋。"
        ],
        "title": "澹巖紀游  其四",
        "id": "2b51a024-35ec-41f7-96a3-7d6bf68b5f24"
    },
    {
        "author": "洪彥華",
        "paragraphs": [
            "老僧持鉢傍山門，古寺蕭然一味清。",
            "骨相山林非富貴，不應曾有訓狐鳴。"
        ],
        "title": "澹巖紀游  其五",
        "id": "afd5ee19-f928-4f35-af87-425bdb9462e6"
    },
    {
        "author": "葛洪",
        "paragraphs": [
            "雨歇留蒸濕，明來得翳凉。",
            "雙嬉魚欲動，萬箇竹添長。",
            "景到煩詩答，歡多厄日忙。",
            "茲遊端勝絕，不是學高陽。"
        ],
        "title": "涵碧亭",
        "id": "e50dbf22-1fbb-46d0-81b3-addb9ea6995c"
    },
    {
        "author": "葛洪",
        "paragraphs": [
            "蘭若憑高處，風虛閣自涼。",
            "川林輸望迥，日月對閑長。",
            "洒落幽人暇，奔馳俗累忙。",
            "何時足生理，卜築並山陽。"
        ],
        "title": "中興寺瓊翠閣次喬夢符韵",
        "id": "f8baec01-4718-434f-af05-8b6624b43d59"
    },
    {
        "author": "葛洪",
        "paragraphs": [
            "昔日經遊處，如今意已荒。",
            "知君曾命駕，爲恨失褰裳。",
            "境好因人勝，詩看著脚忙。",
            "會須重定約，暇日共相徉。"
        ],
        "title": "游天宮寺",
        "id": "6bee563f-ab9a-44da-b16b-deb801026674"
    },
    {
        "author": "葛洪",
        "paragraphs": [
            "歲晏風裂肉，今乃頓和柔。",
            "玄冥在何許，而使威令收。",
            "陰冰澌已泮，礎柱汗交流。",
            "敝扇出故篋，老體捐輕裘。",
            "細人幸煦燠，君子深噍啁。",
            "天地有正氣，來往無停輈。",
            "春蠶而冬敖，夏假而秋揫。",
            "此候或云舛，厥證良不瘳。",
            "念昔有名相，死人遺道周。",
            "睠焉不敢忽，顧逮一喘牛。",
            "彼誠知所職，豈伊調燮羞。",
            "嗟予寡所恃，隔絕明與幽。",
            "罪戾不自省，胡爲憂人憂。"
        ],
        "title": "癸丑臘大暖誌之",
        "id": "4616c295-d401-43b4-acdc-837692dfd8e0"
    },
    {
        "author": "張元觀",
        "paragraphs": [
            "未了人間朱墨緣，强顔荒邑又三年。",
            "填胸瞇目皆塵土，直到峰頭始豁然。"
        ],
        "title": "翠雲山",
        "id": "b18396be-04a9-4859-9232-c3e6a9bb866a"
    },
    {
        "author": "薛紱",
        "paragraphs": [
            "坦情渠儂嫌我真，斗升誰給太倉陳。",
            "悠悠江漢飄零客，落落乾坤老病身。",
            "心歷百艱彌感奮，詩留千古越清新。",
            "高齋高處齊文焰，付與從今仰止人。"
        ],
        "title": "續和漕司高齋韵",
        "id": "55281835-af70-44a4-b85a-9b7b81a44528"
    },
    {
        "author": "鄧諫從",
        "paragraphs": [
            "崚嶒玉削三千丈，翠潑嵐光冷相向。",
            "風含太古雲氣長，變化溟濛紛萬象。",
            "陰晴一日具四時，天籟壑深虛自響。",
            "神山娟妙擢群參，錦繡鋪張獻奇狀。",
            "蟠根積鐵匯百川，龍矯蛟翻饒跌宕。",
            "勢連三楚此開國，故壘荒宮带溪瀼。",
            "樓臺井邑老風烟，環珮清聞駐仙仗。",
            "竹林風味便讀易，久與江山爲輩行。",
            "鳴絃餘暇豁心眼，戲著飛闌雲雨上。",
            "爽明自可達壅蔽，野獲又何勞草創。",
            "政和民氣長似春，景迥心平過於掌。",
            "征鴻明滅志何杳，黄鵠追隨意尤放。",
            "當年李杜經行處，太史銀鈎刻青嶂。",
            "寶刀珠瑟出耕墾，曲水纖腰迷草莽。",
            "牢盆古隸雜秦篆，飛動閒摹永平樣。",
            "珊瑚交柯炯不蝕，髣髴將軍勳業壯。",
            "英雄繁盛隨流水，時有竹枝賡牧唱。",
            "孔泉文物起騷經，國色明妃守孤尚。",
            "我家峨眉紫翠間，爲愛奇峰甘蒟醤。",
            "秋風野水憶絲蓴，擊汰夷猶理烟榜。"
        ],
        "title": "題巫山瞻華亭",
        "id": "b768e96d-7103-4d00-ac98-d8535569b6a0"
    },
    {
        "author": "葉時",
        "paragraphs": [
            "書法光芒晉永和，後來摹寫不勝多。",
            "考論又得桑夫子，蘭渚風流轉不磨。"
        ],
        "title": "還桑澤卿蘭亭考二首  其一",
        "id": "048ad79a-5877-42d6-a511-c5734a994941"
    },
    {
        "author": "葉時",
        "paragraphs": [
            "自從繭紙殉昭陵，定武流傳賸得名。",
            "總輯舊聞爲博議，即今真贋不難憑。"
        ],
        "title": "還桑澤卿蘭亭考二首  其二",
        "id": "5c1d4db2-d06b-4e8a-ba67-996aaf635430"
    },
    {
        "author": "楊誠之",
        "paragraphs": [
            "德性天然具，文章少已工。",
            "淳明范太史，簡澹小臾公。",
            "聖學驪珠貫，人材水鏡空。",
            "膏車輕萬里，垂發哭途窮。"
        ],
        "title": "挽東萊先生  其一",
        "id": "ba9047e6-7ffe-42bc-b812-d2591e045a42"
    },
    {
        "author": "楊誠之",
        "paragraphs": [
            "宇量諸公上，聲名一世宗。",
            "平生無一愧，度外有兼容。",
            "綆斷一尋井，蘿枯百尺松。",
            "紛紛湖海士，末路更誰從。"
        ],
        "title": "挽東萊先生  其二",
        "id": "d1b1420f-bbe4-4d6b-9040-b494da70622b"
    },
    {
        "author": "楊誠之",
        "paragraphs": [
            "久屬蒼生望，溫然兩玉人。",
            "長沙纔賦鵩，絕筆遽傷麟。",
            "自牖無遺納，遭時有未信。",
            "萬牛回首處，深谷卧輪囷。"
        ],
        "title": "挽東萊先生  其三",
        "id": "37058341-913d-4559-83c6-5a02981f9007"
    },
    {
        "author": "楊誠之",
        "paragraphs": [
            "共惜堂堂去，真成種種休。",
            "中原渺歸計，清洛更東流。",
            "鍛鍊言猶在，從谷志未酬。",
            "何心誦遺草，有路慟西州。"
        ],
        "title": "挽東萊先生  其四",
        "id": "c37ca33b-eb17-483b-9992-f1f5d19b8212"
    },
    {
        "author": "汪雄圖",
        "paragraphs": [
            "黄山青兮峛崺，三十六峰兮森起。",
            "草芸芸兮金吐華，石浥浥兮玉成髓。",
            "若有人兮薜荔衣，掬芳潤兮凌險巇。",
            "朝擷英兮巖竇，夕攬秀兮溪湄。",
            "招浮邱兮爲侶，豈劉阮兮自迷。",
            "療膏肓兮下土，陪軒轅兮與歸。"
        ],
        "title": "黄山採藥歌",
        "id": "85312176-2bdc-460b-ab2c-07cd6d1ce306"
    },
    {
        "author": "趙汝談",
        "paragraphs": [
            "每憶西湖上，青帘賣酒亭。",
            "柳條魚頰翠，花片馬蹄馨。",
            "寒食經行路，晴窗入夢屏。",
            "因循春又晚，風絮攪空冥。"
        ],
        "tags": [
            "西湖"
        ],
        "title": "南湖",
        "id": "48459de9-880a-43b6-aaac-729d2f84dccb"
    },
    {
        "author": "趙汝談",
        "paragraphs": [
            "靈谷神仙宅，言歸肆目新。",
            "山光遠如畫，秋色老於人。",
            "世事棋爭劫，人心海變塵。",
            "功成思范蠡，湖上一閒身。"
        ],
        "title": "靈谷",
        "id": "12fab9e6-1df2-4ff6-8555-46de88e6964a"
    },
    {
        "author": "趙汝談",
        "paragraphs": [
            "幽亭枕蒼峽，雲竇通曲水。",
            "百折如建瓴，㶁㶁鳴不止。",
            "客來一抽鑰，白霧噀巖底。",
            "欻翕千丈蛟，拏空翠濤起。",
            "天開混沌竅，日洗盤古髓。",
            "諒匪畜池鱗，多應化雷尾。",
            "馮陵氣易壯，怖蕩辭難侈。",
            "日假金洞光，景逾瑶池泚。",
            "誰云遊方外，巧異緇塵裏。",
            "坡仙頗年數，覿面猶尺咫。",
            "采句貴自然，鞏言良是已。",
            "琁題豁靈界，篆出蕃君里。",
            "物生亦倚數，有形必有靡。",
            "道人亦多事，浮念何時死。",
            "余生嗜泉藪，痼習牽研几。",
            "太息動靜機，于何寄真理。",
            "醉倒和滄浪，煩君更詳此。"
        ],
        "title": "翠蛟亭和鞏豐韵",
        "id": "40f6d6bd-87b9-4b8d-acc1-be5415c6a27a"
    },
    {
        "author": "趙汝談",
        "paragraphs": [
            "與子鄉鄰信有年，故王遺事到今傳。",
            "爽鳩邑改風烟在，散騎園分水竹偏。",
            "高架插書供夜讀，滿堂成綵敵春妍。",
            "相如可是區區者，戲筆題橋亦偶然。"
        ],
        "title": "環錦亭  其一",
        "id": "bb61474e-6a08-4565-b6ee-907d7a251d96"
    },
    {
        "author": "趙汝談",
        "paragraphs": [
            "枌社交陰舊有緣，蹇馿那得到亭前。",
            "青山謝傅携樽地，白水錢王守冢田。",
            "尚友詩書厪暇日，養親豚韭樂豐年。",
            "異時駟馬榮歸里，虛左相迎更可賢。"
        ],
        "title": "環錦亭  其二",
        "id": "bbe7373f-280e-4a26-8eca-00218fa9f6b1"
    },
    {
        "author": "趙汝談",
        "paragraphs": [
            "久客長安思野人，今年糴貴更愁新。",
            "江蕪漠漠春多少，展卷聊尋夢裏身。"
        ],
        "title": "題謝一犁春雨圖",
        "id": "f89c853a-a0f9-4bf1-89bf-d1ad126f37cd"
    },
    {
        "author": "趙汝談",
        "paragraphs": [
            "峽口蒼蒼放水時，乾風吹落面前詩。",
            "可憐無地遮秋色，流出千山也自奇。"
        ],
        "title": "洞霄觀水",
        "id": "5a672656-f396-4760-8ccc-f12b46401800"
    },
    {
        "author": "趙汝談",
        "paragraphs": [
            "楊柳風吹神雨晴，櫻桃花發野塘春。",
            "歸來依舊青山好，白髮看山有幾人。"
        ],
        "title": "寄趙昌父",
        "id": "bd4ace6f-2a85-4997-857a-0bb33a647434"
    },
    {
        "author": "趙汝談",
        "paragraphs": [
            "多病思君秋水深，好風忽送雁來音。",
            "相逢四句山中偈，說盡君心見我心。"
        ],
        "title": "翠蛟亭酬和  其一",
        "id": "349b9d6d-c29e-4fad-9950-5ea90996dafd"
    },
    {
        "author": "趙汝談",
        "paragraphs": [
            "聞道今晨看洞回，老龍眠處寶千堆。",
            "靈珠已落君侯手，枉著明駝夜半催。"
        ],
        "title": "翠蛟亭酬和  其二",
        "id": "2bdaa019-d2dd-4eb5-966e-6f65785482fd"
    },
    {
        "author": "趙汝談",
        "paragraphs": [
            "衣上繽翂雲欲生，一山果熟看猿登。",
            "亦聞鰲背通朱關，幾擬追尋竟未曾。"
        ],
        "title": "翠蛟亭酬和  其三",
        "id": "04e909d6-69b9-4fde-8e95-ed21a0aea80d"
    },
    {
        "author": "趙汝談",
        "paragraphs": [
            "君言華子岡，遺跡在茲山。",
            "陰霧虎嘯谷，熙暘烏浴泉。",
            "劃疑易區界，遐集古聖賢。",
            "丹井砂蕩潏，玉林桂葱阡。",
            "或時吹簫子，來往倏飛烟。",
            "徵謝靡不驗，叩玄發奇筌。",
            "先疇樂斯隠，荒始規後傳。",
            "小子夙慕遁，馳心結繩前。",
            "仙路邈難期，矯首涕潺湲。",
            "謁予願有術，投翰三喟然。"
        ],
        "title": "次曾景建和謝康樂華子岡詩韵",
        "id": "20a4eaae-9fff-4280-8c9f-296ccb7e0ce1"
    },
    {
        "author": "趙汝談",
        "paragraphs": [
            "詩評明水好，笑我尚逶迤。",
            "丹穴三千仞，蒼藤千萬枝。",
            "谷耕聞好鳥，社飲見龐眉。",
            "他日煩君指，書堂與佛祠。"
        ],
        "title": "次曾景建紅泉碧澗韵  其一",
        "id": "2e972432-2524-4839-a2f6-ec53ebf61a1b"
    },
    {
        "author": "趙汝談",
        "paragraphs": [
            "石不能言語，雲如過去身。",
            "意求雖彷彿，事往或湮淪。",
            "洞壑龍離隠，池塘草得春。",
            "山民忽驚避，吾此岸烏巾。"
        ],
        "title": "次曾景建紅泉碧澗韵  其二",
        "id": "e94b1137-825a-4a94-94e6-03424cc67d64"
    },
    {
        "author": "趙汝談",
        "paragraphs": [
            "康樂秀髯長拂巾，伐山走鹿辟車塵。",
            "才毫并觸當時禍，物色分留後代人。",
            "環澗已爲僧去碣，紅泉今與子通鄰。",
            "著書萬卷精廬裏，成佛生天自致身。"
        ],
        "title": "次曾景建紅泉精舍韵",
        "id": "c1105685-4657-4bae-813f-8f9732aa4179"
    },
    {
        "author": "周牧",
        "paragraphs": [
            "點點晴光滴翠嵐，參天松幹影毿毿。",
            "穿雲日閲客十數，汲水時聞僧兩三。",
            "俗子遶登山勒馬，禪心常共丹同龕。",
            "烹茶汲取盈甌雪，一味清霜齒頰寒。"
        ],
        "title": "資聖寺",
        "id": "efd51d1b-8a66-4b95-ae00-5938967f3182"
    },
    {
        "author": "周牧",
        "paragraphs": [
            "翠微深處著亭臺，抖擻紅塵雙眼開。",
            "嵐影剩添盃色好，泉聲不带市喧來。",
            "竹間啼鳥破山寂，天際孤舟界浪回。",
            "占斷鷂峰無限景，何妨杖屨日徘徊。"
        ],
        "title": "超覽亭",
        "id": "d636d5f4-d224-44bd-ac15-4552646c2feb"
    },
    {
        "author": "俞應符",
        "paragraphs": [
            "生前欺天絕漢統，死後欺人設疑冢。",
            "人生用智死即休，何有餘機到丘壟。",
            "人言疑冢我不疑，我有一法君未知。",
            "直須盡發疑冢七十二，必有一冢藏君屍。"
        ],
        "title": "漳河疑冢",
        "id": "8cb2c4c0-d939-4ac5-8c83-f0b0d13add7b"
    },
    {
        "author": "鄭域",
        "paragraphs": [
            "維揚后土廟瓊花，安業唐昌宮玉蕊。",
            "判然二物本不同，喚作一般良未是。",
            "瓊花雪白輕壓枝，大率形模八仙耳。",
            "山谿野路多見之，樵夫摧殘如獮薙。",
            "比之玉蕊似實非，金粟冰絲那有此。",
            "花鬚中有碧膽瓶，別出瓏璁高半指。",
            "清馨靜夜衝九天，招隠瑶臺女仙子。",
            "乘風躍馬汗漫遊，偷折繁香分月姊。",
            "紫莖柘葉荼䕷條，少到尋常人眼底。",
            "翰林內苑集賢閣，雨露承天近尺咫。",
            "後生不識天上花，又把山礬輕比擬。",
            "葉酸而澀供染黄，不著霜縑偏入紙。",
            "江鄉老少知此名，鄭榐瑒音無正字。",
            "方言土諺隨舌訛，烏馬成焉固應爾。"
        ],
        "title": "玉蕊花",
        "id": "a539a891-c975-4af9-80f9-ed63343aea87"
    },
    {
        "author": "鄭域",
        "paragraphs": [
            "團欒蜂蕊簇枝間，鉛鼎成丹七返還。",
            "乞與幽人伴幽壑，不妨相對兩朱顔。"
        ],
        "title": "山丹花",
        "id": "f8a405d4-0fbb-4ab2-a59d-36223582cad5"
    },
    {
        "author": "鄭域",
        "paragraphs": [
            "風韵傳天竺，隨經入漢京。",
            "香飄山麝馥，露染雪衣輕。"
        ],
        "title": "茉莉花  其一",
        "id": "e7eb7e1e-b27a-43fa-b23e-7c40b968e53d"
    },
    {
        "author": "鄭域",
        "paragraphs": [
            "玉瑳蓮子作尖丸，龍腦熏香簇滿冠。",
            "好是瑩無紅一點，苦教紅却不堪看。"
        ],
        "title": "茉莉花  其二",
        "id": "839b22e0-bea4-4559-98a9-0d00c4e1f537"
    },
    {
        "author": "鄭域",
        "paragraphs": [
            "妙香真色得之天，羞御鉛華學女妍。",
            "只向溫柔鄉裏活，怕寒不許上林傳。"
        ],
        "title": "素馨花",
        "id": "0cde43af-1707-4ac7-b1db-22c71c9579e5"
    },
    {
        "author": "鄭域",
        "paragraphs": [
            "此花移種自招提，借佛爲名識者希。",
            "優缽曼陀果何似，併參香爭問因依。"
        ],
        "title": "闍提花",
        "id": "869c1da2-f887-4b19-93c2-1e64fdf8c4d0"
    },
    {
        "author": "鄭域",
        "paragraphs": [
            "海角人煙百萬家，蠻風未變事堪嗟。",
            "果堆羊豕烏青欖，菜飣丁香紫白茄。",
            "楊棗實酸薄蒳子，山荼無葉木棉花。",
            "一般氣味真難學，日啖檳榔當啜茶。"
        ],
        "title": "檳榔",
        "id": "6b340fab-18b6-4eff-8f7b-8f443c361b3d"
    },
    {
        "author": "鄭域",
        "paragraphs": [
            "高山如逸民，不肯近人迹。",
            "孤峭尺五天，空洞容數百。",
            "不招龍自來，其下爲窟宅。",
            "天下待霖雨，胡爲躭睡癖。",
            "我今喚飛廉，駕汝上空碧。",
            "吾鞭不妄施，慎勿憚勞瘠。"
        ],
        "title": "題靈惠",
        "id": "2500b5ee-5e89-461c-8fd4-32487c264f13"
    },
    {
        "author": "鄭域",
        "paragraphs": [
            "暮秋訪幽隠，謝屐凌崩空。",
            "行到山頂間，還與平地同。",
            "舉手抉層雲，下視無高峰。",
            "疏藤挂赤虯，粘苔糝青茸。",
            "面首三神山，縹緲滄海東。",
            "指點笑語高，吹聲半天中。",
            "安得大鵬背，載我遊無窮。"
        ],
        "title": "遊黄楊巖",
        "id": "6e09cd04-677d-440e-aa35-cfe11ca8ab29"
    },
    {
        "author": "鄭域",
        "paragraphs": [
            "法相具諸相，寶方無定方。",
            "突兀虎豹立，嵌空蛟龍藏。",
            "入地轉輪遠，透天圓竇光。",
            "何人鑿混沌，擲棄官路傍。"
        ],
        "title": "題法相巖",
        "id": "dcbd29cd-3c3a-4b9b-9115-5304ed4edf69"
    },
    {
        "author": "鄭域",
        "paragraphs": [
            "九里花田地。"
        ],
        "title": "句  其一",
        "id": "4a0105e9-22ef-48b6-84ef-673bff871e07"
    },
    {
        "author": "鄭域",
        "paragraphs": [
            "檳榔共聘幣。"
        ],
        "title": "句  其二",
        "id": "2c2ea0af-8d48-4897-b348-0c3fcf10e3a2"
    },
    {
        "author": "鄭域",
        "paragraphs": [
            "果子庵摩勒。"
        ],
        "title": "句  其三",
        "id": "9e7b2f16-ff1d-49a3-9a13-dd997926fafc"
    },
    {
        "author": "鄭域",
        "paragraphs": [
            "旅程一見錯歡喜，彷彿吾鄉茉莉花。"
        ],
        "title": "句  其四",
        "id": "95ab4caa-8eaf-4195-bf24-46d770354fe5"
    },
    {
        "author": "林㟽",
        "paragraphs": [
            "咫尺移文喚即應，此亭便可配韓亭。",
            "溪流橫過一灣碧，山色平分兩岸青。",
            "落日鐘聲鳴遠樹，半空塔影倒寒汀。",
            "雲烟滿目皆親種，留與邦人作畫屏。"
        ],
        "tags": [
            "西湖"
        ],
        "title": "題西湖山岩二首  其一",
        "id": "c0ba2ffb-8302-4476-8364-d25a511605fd"
    },
    {
        "author": "林㟽",
        "paragraphs": [
            "坐對高舂放晚衙，舂米和石也穿芽。",
            "鷗邊雲闊三千頃，樹杪烟橫數萬家。",
            "貯月未圓松瑣碎，怯風無力竹欹斜。",
            "叮嚀好護湖山景，養得陰成宿莫鴉。"
        ],
        "tags": [
            "西湖"
        ],
        "title": "題西湖山岩二首  其二",
        "id": "53514ec8-f946-4c2b-9df6-f108ebbb7d81"
    },
    {
        "author": "林㟽",
        "paragraphs": [
            "小雨上東山，層層著意看。",
            "尋泉行處僻，就石坐來寒。",
            "赤舄歸周旦，蒼山起謝安。",
            "功能成底事，一抹莫雲殘。"
        ],
        "title": "登潮陽東山",
        "id": "b308f967-2cc6-49e6-8331-f08cf95c962e"
    },
    {
        "author": "林㟽",
        "paragraphs": [
            "去歲重陽尚故鄉，今朝官舍又重陽。",
            "人情不似黄花好，處處相逢一種香。"
        ],
        "title": "九日題潮陽縣齋",
        "id": "b22e680b-7f01-4fa0-9a89-537e5192122d"
    },
    {
        "author": "林㟽",
        "paragraphs": [
            "鏡奩平處小橋西，橋外輕鷗掠鏡飛。",
            "鑿破青雲放山出，撥開碧蘚引湖歸。",
            "带烟插柳陰雖瘦，趁雨栽荷綠已肥。",
            "欲借禽魚祝君壽，君恩寬大此情微。"
        ],
        "tags": [
            "西湖"
        ],
        "title": "重闢西湖  其一",
        "id": "a037716d-7580-4729-8f02-432745c2a08d"
    },
    {
        "author": "林㟽",
        "paragraphs": [
            "新隄喜繞幾紆縈，挈榼携壺出滿城。",
            "萍破煙紋容棹過，石開雲罅看人行。",
            "亭浮橫照波中影，僧拾殘霞樹杪聲。",
            "不必鳳凰山上問，此山東向面湖平。"
        ],
        "tags": [
            "西湖"
        ],
        "title": "重闢西湖  其二",
        "id": "66715ddc-1594-48f4-b87d-584ddf438821"
    },
    {
        "author": "陳唐佐",
        "paragraphs": [
            "雲端象鼻通，一甕自沖融。",
            "豈是乾坤小，當知造化工。",
            "靈泉猿不飲，丹氣鶴常充。",
            "仙子乘鸞去，何年返故宮。"
        ],
        "title": "鐵甕洞",
        "id": "b77184ab-7463-455a-9324-d43e128174f5"
    },
    {
        "author": "醉客",
        "paragraphs": [
            "行盡蓬萊弱水源，今朝忍渴過崑崙。",
            "興來莫問酒中聖，且把金杯和月吞。"
        ],
        "title": "詩一首",
        "id": "4bf76149-bba5-47b0-ab78-a53de9a0077a"
    },
    {
        "author": "陸埈",
        "paragraphs": [
            "茂宰慈祥意，三年只似初。",
            "折腰寧而米，掣肘固難書。",
            "機靜波浮鳥，刑疏網漏魚。",
            "終然清議在，褒字到公車。"
        ],
        "title": "送奚宰二首  其一",
        "id": "ca07a8b0-5218-41d4-85c1-0e1e033cae2e"
    },
    {
        "author": "陸埈",
        "paragraphs": [
            "失學兒俱懶，師資點化開。",
            "砭針瘳痼疾，膏馥起枯荄。",
            "授□方知緒，從游奈溯洄。",
            "武城門下士，應許厠澹臺。"
        ],
        "title": "送奚宰二首  其二",
        "id": "56f3b9e7-e2cb-427d-a7fe-7787816d195f"
    },
    {
        "author": "陸埈",
        "paragraphs": [
            "灰貌凝清古，霜津溢澹甜。",
            "面嫌湯後白，心慰邑中黔。",
            "美實種寒谷，珍嘗近御匳。",
            "彼姝徒冠玉，爭得似無鹽。"
        ],
        "title": "醜梨",
        "id": "cdeb955f-1cf1-4723-997c-08772f99ee85"
    },
    {
        "author": "陸埈",
        "paragraphs": [
            "恍然楹桷架虛空，意象經營九仞功。",
            "三載笑談杯酒裏，一時人物畫圖中。",
            "金蘭託契從今始，玉燭迎和與衆同。",
            "却笑楚臺雕篆客，强生分別詫雄風。"
        ],
        "title": "和奚宰春風樓即事",
        "id": "97333759-8b81-4793-a424-bb538c701b81"
    },
    {
        "author": "譙令憲",
        "paragraphs": [
            "余年四十九，濫分盆城竹。",
            "悠然望匡廬，秀色良可掬。",
            "緬思二先生，風流昔所獨。",
            "紫極感秋吟，北窗和月宿。",
            "茲余還一來，契合若龜卜。",
            "行年適相同，妙語難再復。",
            "杖屨兼經從，陳迹猶可覆。",
            "懷人夜永歎，歸歟清睡熟。"
        ],
        "tags": [
            "庐山"
        ],
        "title": "和太白感秋",
        "id": "bbaa5a4b-2bac-489a-bce2-ad4030ce5805"
    },
    {
        "author": "譙令憲",
        "paragraphs": [
            "回頭四十九年非，又向盆城把一麾。",
            "蘇子北窗明月夜，謫仙紫極感秋時。",
            "來遊偶契二賢跡，欲賦難酬五字詩。",
            "前輩風流淪落盡，何人爲種玉田芝。"
        ],
        "title": "題三軒",
        "id": "fd3df275-e165-4a88-8759-9af5b137dabc"
    },
    {
        "author": "葉延年",
        "paragraphs": [
            "一夜西風驚客枕，滿堤楊柳作秋聲。"
        ],
        "title": "句",
        "id": "0cb3b2c1-ee83-4ad1-97dc-4ea4d2a0ce1d"
    },
    {
        "author": "趙善卞",
        "paragraphs": [
            "百世垂芳在一經，茂林修竹讀書聲。",
            "園池日涉皆成趣，景物天然分外清。",
            "聊復垂綸藏渭釣，等閒釋耒起莘耕。",
            "知君自有真良貴，豈羨斯亭錦得名。"
        ],
        "title": "題環錦亭",
        "id": "f7c4076e-7311-4242-a1b4-e6b733467718"
    },
    {
        "author": "顧士龍",
        "paragraphs": [
            "松形夭矯學飛鸞，怪石蒼崖蘚暈團。",
            "地僻不容人迹到，雲深更覺客衣單。",
            "春歸不見桃干樹，月冷空餘水一灘。",
            "欲問神仙向何處，山風吹雨作朝寒。"
        ],
        "title": "經由天台劉阮洞以雨作不及遊",
        "id": "98d047ca-72e5-4acb-80b0-3de3df01faa7"
    },
    {
        "author": "顧士龍",
        "paragraphs": [
            "三十六溪清淺水，二十四重高下山。",
            "卓錫自無風雨厄，不然俗駕便須還。"
        ],
        "title": "西峰山",
        "id": "fb020e58-1ac3-4663-b9c9-82db36359e4f"
    },
    {
        "author": "單煒",
        "paragraphs": [
            "蘭亭一入昭陵後，筆法于今未易回。",
            "誰識定齋三昧筆，又傳璧坼到江梅。"
        ],
        "title": "與郭敬叔",
        "id": "2ee8930f-ed24-4c49-8531-20abebf49e69"
    },
    {
        "author": "姜夔",
        "paragraphs": [
            "滔滔沔鄂留，有靦三宿桑。",
            "持鉢了白日，事賤丸蛣蜣。",
            "念當去石友，煙席淩江湘。",
            "爲君試歌商，歌短意則長。"
        ],
        "title": "以長歌意無極好爲老夫聽爲韵奉別沔鄂親友  其一",
        "id": "4bf7043d-6fac-4a98-8cc2-4ea727f49104"
    },
    {
        "author": "姜夔",
        "paragraphs": [
            "佳人魯山下，日弄清漢波。",
            "促絃調寶瑟，哀思感人多。",
            "咬哇秦缶擊，冷落郢客歌。",
            "知音良不易，如此粲者何。"
        ],
        "title": "以長歌意無極好爲老夫聽爲韵奉別沔鄂親友  其二",
        "id": "dcf19ec1-58a3-4a02-bcbe-7a3a09386195"
    },
    {
        "author": "姜夔",
        "paragraphs": [
            "英英白龍孫，眉目古人氣。",
            "拮据營數椽，下簾草生砌。",
            "文章作逕庭，功用見造次。",
            "無庸垂罄嗟，遺安鹿門意。"
        ],
        "title": "以長歌意無極好爲老夫聽爲韵奉別沔鄂親友  其三",
        "id": "91df1c4a-a741-4d0f-a4a6-110e5274cad9"
    },
    {
        "author": "姜夔",
        "paragraphs": [
            "詩人辛國士，句法似阿駒。",
            "別墅滄浪曲，綠陰禽鳥呼。",
            "頗參金粟眼，漸造文字無。",
            "兒輩例學語，屋壁祝蒲盧。"
        ],
        "title": "以長歌意無極好爲老夫聽爲韵奉別沔鄂親友  其四",
        "id": "77c5097b-8bba-4cba-a43f-7be176f495a2"
    },
    {
        "author": "姜夔",
        "paragraphs": [
            "山陰千載人，揮洒照八極。",
            "只今定武刻，猶带龍虎筆。",
            "單侯出機杼，豈自劍舞得。",
            "餘波入竹石，絕歎咄咄逼。"
        ],
        "title": "以長歌意無極好爲老夫聽爲韵奉別沔鄂親友  其五",
        "id": "4f5e2749-137a-463a-af00-fab33b8f7d31"
    },
    {
        "author": "姜夔",
        "paragraphs": [
            "異時之罘君，在涅守曰顥。",
            "黄鍾欠牛鐸，淋漓弔遺稿。",
            "有子殊可人，特未見此老。",
            "客來請論文，但道曲肱好。"
        ],
        "title": "以長歌意無極好爲老夫聽爲韵奉別沔鄂親友  其六",
        "id": "ec9c7f23-1ad5-4509-8a74-c672c6c301e2"
    },
    {
        "author": "姜夔",
        "paragraphs": [
            "中郎逝千霜，曲高復誰爲。",
            "龐翁趣無絃，鄭伯功斲鼻。",
            "春風桃花溪，寒淥繞蒼翠。",
            "何當從兩君，放浪討幽事。"
        ],
        "title": "以長歌意無極好爲老夫聽爲韵奉別沔鄂親友  其七",
        "id": "cafa6b92-ccd0-49f4-a851-66f9f4cffd08"
    },
    {
        "author": "姜夔",
        "paragraphs": [
            "宦達羞故妻，賤貧厭丘嫂。",
            "上書雲雨迥，還舍筍蕨老。",
            "江臯鉏带經，决計恨不早。",
            "士無五羖皮，沒世抱枯槁。"
        ],
        "title": "以長歌意無極好爲老夫聽爲韵奉別沔鄂親友  其八",
        "id": "926ecfef-4e24-4e7f-824e-04ced075904b"
    },
    {
        "author": "姜夔",
        "paragraphs": [
            "伐木響虛牝，我願友褐夫。",
            "九關呀虎豹，何時內高袪。",
            "黄鵠眇雲樹，鸚鵡澹煙蕪。",
            "倚杖得清賞，洗心觀本初。"
        ],
        "title": "以長歌意無極好爲老夫聽爲韵奉別沔鄂親友  其九",
        "id": "f93132b9-d317-446c-9103-be156f8f4582"
    },
    {
        "author": "姜夔",
        "paragraphs": [
            "孤鴻度關山，風霜摧翅瓴。",
            "影低白雲莫，哀噭那忍聽。",
            "士生有如此，儲粟不滿瓶。",
            "著書窮愁濱，可續離騷經。"
        ],
        "title": "以長歌意無極好爲老夫聽爲韵奉別沔鄂親友  其一○",
        "id": "2062aa9d-2927-4d7e-b337-b0fbbb297676"
    },
    {
        "author": "姜夔",
        "paragraphs": [
            "眇眇臨風思美人，荻花楓葉带離聲。",
            "夜深吹笛移船去，三十六灣秋月明。"
        ],
        "title": "過湘陰寄千巖",
        "id": "5f522c8a-1fd7-48be-8d41-ce541e1d534e"
    },
    {
        "author": "姜夔",
        "paragraphs": [
            "萬里晴沙夕照西，此心唯有斷雲知。",
            "年年數盡秋風字，想見江南摇落時。"
        ],
        "title": "雁圖",
        "id": "9be38b6e-69a3-483b-b77b-8c15e542b319"
    },
    {
        "author": "姜夔",
        "paragraphs": [
            "山東隆準公，未語心已解。",
            "按劍堂下人，成事汝應退。",
            "非無带礪約，政爾有恩害。",
            "平生三寸舌，松間漱寒瀨。"
        ],
        "title": "赤松圖",
        "id": "c8d9ced7-fd5b-4f30-8662-6280b082f494"
    },
    {
        "author": "姜夔",
        "paragraphs": [
            "翰墨場中老斲輪，真能一筆掃千軍。",
            "年年花月無閑日，處處山川怕見君。",
            "箭在的中非爾力，風行水上自成文。",
            "先生只可三千首，回施江東日暮雲。"
        ],
        "title": "送朝天續集歸誠齋時在金陵",
        "id": "f1365f1d-9823-4357-9d0e-f55f4c226af2"
    },
    {
        "author": "姜夔",
        "paragraphs": [
            "淮南雪落雲繞戍，王郎鳴鞭獵狐兔。",
            "問君本是山陰人，何不扁舟剡溪去。",
            "人生樂事將無同，知君此心如太空。",
            "只今去踏龍尾道，也似寒江蓑笠翁。",
            "鑑湖一曲荷花浦，君不歸來花有語。",
            "舊宅應添竹幾竿，到家不覺秋如許。",
            "十年雪裏看淮南，聚米能作淮南山。",
            "籌邊妙處須急吐，政自不容脩竹間。",
            "人道長江無六月，日光正射青蘆葉。",
            "何以贈君濯炎熱，雪即是詩詩是雪。"
        ],
        "tags": [
            "长江"
        ],
        "title": "送王孟玉歸山陰",
        "id": "dda12a58-740d-4e4d-86bd-3decd442360d"
    },
    {
        "author": "姜夔",
        "paragraphs": [
            "細草穿沙雪半銷，吳宮煙冷水迢迢。",
            "梅花竹裏無人見，一夜吹香過石橋。"
        ],
        "title": "除夜自石湖歸苕溪  其一",
        "id": "2ad738b1-b66d-49b1-b320-02416337adb2"
    },
    {
        "author": "姜夔",
        "paragraphs": [
            "美人臺上昔歡娛，今日空臺望五湖。",
            "殘雪未融青草死，苦無麋鹿過姑蘇。"
        ],
        "title": "除夜自石湖歸苕溪  其二",
        "id": "1ae4e915-1e76-4992-9930-4a606ed36456"
    },
    {
        "author": "姜夔",
        "paragraphs": [
            "黄帽傳呼睡不成，投篙細細激流冰。",
            "分明舊泊江南岸，舟尾春風颭客燈。"
        ],
        "title": "除夜自石湖歸苕溪  其三",
        "id": "4ed7a69c-9da5-46bd-a4e2-b253cf5d2ed9"
    },
    {
        "author": "姜夔",
        "paragraphs": [
            "千門列炬散林鴉，兒女相思未到家。",
            "應是不眠非守歲，小窗春意入燈花。"
        ],
        "title": "除夜自石湖歸苕溪  其四",
        "id": "ba411a07-9018-4ec7-a3ea-0c743bf39a74"
    },
    {
        "author": "姜夔",
        "paragraphs": [
            "三生定自陸天隨，又向吳松作客歸。",
            "已拚新年舟上過，倩人和雪洗征衣。"
        ],
        "title": "除夜自石湖歸苕溪  其五",
        "id": "0e1c3e76-c948-43ea-bd94-967075aa32a3"
    },
    {
        "author": "姜夔",
        "paragraphs": [
            "沙尾風回一棹寒，椒花今夕不登盤。",
            "百年草草都如此，自琢春詞剪燭看。"
        ],
        "title": "除夜自石湖歸苕溪  其六",
        "id": "457b7667-50b7-4b81-aad3-f61e08208129"
    },
    {
        "author": "姜夔",
        "paragraphs": [
            "笠澤茫茫雁影微，玉峰重疊護雲衣。",
            "長橋寂寞春寒夜，只有詩人一舸歸。"
        ],
        "title": "除夜自石湖歸苕溪  其七",
        "id": "75b5a39c-f133-42b1-b2fe-65204cf4a41c"
    },
    {
        "author": "姜夔",
        "paragraphs": [
            "桑間篝火却宜蠶，風土相傳我未諳。",
            "但得明年少行役，只裁白紵作春衫。"
        ],
        "title": "除夜自石湖歸苕溪  其八",
        "id": "472f3c69-0d3f-4fe1-8022-274189111456"
    },
    {
        "author": "姜夔",
        "paragraphs": [
            "少小知名翰墨場，十年心事只凄涼。",
            "舊時曾作梅花賦，研墨于今亦自香。"
        ],
        "title": "除夜自石湖歸苕溪  其九",
        "id": "78790fef-883d-47af-b058-9092fb2aeec8"
    },
    {
        "author": "姜夔",
        "paragraphs": [
            "環玦隨波冷未銷，古苔留雪卧牆腰。",
            "誰家玉笛吹春怨，看見鵝黄上柳條。"
        ],
        "title": "除夜自石湖歸苕溪  其一○",
        "id": "0058280c-c210-406a-ba8c-9050b544d475"
    },
    {
        "author": "姜夔",
        "paragraphs": [
            "身退詩仍健，官高病已侵。",
            "江山平日眼，花鳥暮年心。",
            "九轉終無助，三高竟欲尋。",
            "尚留巾墊角，胡虜有知音。"
        ],
        "title": "悼石湖三首  其一",
        "id": "087eb898-9aa7-473a-a3c3-917a53e0fb44"
    },
    {
        "author": "姜夔",
        "paragraphs": [
            "未作龍蛇夢，驚聞露電身。",
            "百年無此老，千首屬何人。",
            "安得公長健，那知事轉新。",
            "酸風憂國淚，高冢卧麒麟。"
        ],
        "title": "悼石湖三首  其二",
        "id": "fa814468-4408-4e09-8065-6520f5559dc7"
    },
    {
        "author": "姜夔",
        "paragraphs": [
            "未定情鍾痛，何堪更悼亡。",
            "遣書知伏枕，來吊只空堂。",
            "雪裏評詩句，梅邊按樂章。",
            "沉思酒盃落，天闊意茫茫。"
        ],
        "title": "悼石湖三首  其三",
        "id": "a10c0ad2-4168-47cf-85a8-ed9365eb3ea5"
    },
    {
        "author": "姜夔",
        "paragraphs": [
            "垂楊風雨小樓寒，宋玉秋詞不忍看。",
            "萬里青山無處隠，可憐投老客長安。"
        ],
        "title": "臨安旅邸答蘇虞叟",
        "id": "56ebb6cc-aabd-4272-8db6-6dbde8209bcd"
    },
    {
        "author": "姜夔",
        "paragraphs": [
            "將軍家世出臞儒，合上青雲作計疎。",
            "吳下宅成花未種，湖邊地吉草新鋤。",
            "空嗟過隙催人世，頼有提孩讀父書。",
            "它日石羊芳草路，弟兄來此一沾裾。"
        ],
        "title": "張平甫哀挽",
        "id": "235a4552-92ad-47b9-a753-0d74eb7eaaad"
    },
    {
        "author": "姜夔",
        "paragraphs": [
            "花裏藏仙宅，簾邊駐客舟。",
            "浦涵滄海潤，雲接洞庭秋。",
            "草木山山秀，闌干處處幽。",
            "機雲韜世業，暇日此夷猶。"
        ],
        "tags": [
            "洞庭湖"
        ],
        "title": "題華亭錢參園池",
        "id": "bd1b6fd4-f10d-471b-a3ee-171a1328aab7"
    },
    {
        "author": "姜夔",
        "paragraphs": [
            "姑蘇臺下梅花樹，應爲調羹故早開。",
            "燕寢休誇香霧重，鴛行却望衮衣來。",
            "前時甲第仍垂柳，今度沙堤已種槐。",
            "應念無枝夜飛鵲，月寒風勁羽毛摧。"
        ],
        "title": "寄上張參政",
        "id": "80d14c3f-6d9e-44c8-b2cd-3a0eb5948f3c"
    },
    {
        "author": "姜夔",
        "paragraphs": [
            "雪矸如玉城，偏師敢輕犯。",
            "黄蘆陣野鶩，我自將十萬。",
            "三戰渠未降，北面石湖范。",
            "先生霸越手，定目一笑粲。"
        ],
        "title": "雪中訪石湖",
        "id": "ccb916b8-a944-4db7-81ea-f43a50ef66c6"
    },
    {
        "author": "姜夔",
        "paragraphs": [
            "伯勞飛燕若爲忙，還憶東齋夜共床。",
            "別後無書非棄我，春前會面却它鄉。",
            "連宵爲說經憂患，異日相逢各老蒼。",
            "更欲少留天不許，曉風吹艇入垂楊。"
        ],
        "title": "京口留別張思順",
        "id": "b3c72945-de60-4043-ac55-645928472f21"
    },
    {
        "author": "姜夔",
        "paragraphs": [
            "夜闌浩歌起，玉帳生悲風。",
            "江東可千里，棄妾蓬蒿中。",
            "化石那解語，作草猶可舞。",
            "陌上望騅來，翻愁不相顧。"
        ],
        "title": "虞美人草",
        "id": "7b084eb1-b7b5-4b3a-a875-3790d2c43e54"
    },
    {
        "author": "姜夔",
        "paragraphs": [
            "夜暗歸雲繞柂牙，江涵星影鷺眠沙。",
            "行人悵望蘇臺柳，曾與吳王掃落花。"
        ],
        "tags": [
            "写景",
            "借古讽今",
            "怀古",
            "宋・辽・金・元"
        ],
        "title": "姑蘇懷古",
        "id": "5b1fe942-a7e5-4d96-b613-ba201e99398a"
    },
    {
        "author": "姜夔",
        "paragraphs": [
            "籬落青青花倒垂，避人黄鳥雨中飛。",
            "西郊寂寞無車馬，時有溪童賣菜歸。"
        ],
        "title": "次韵德久",
        "id": "cfda68f7-b920-46ee-93ea-721fc596b4a4"
    },
    {
        "author": "姜夔",
        "paragraphs": [
            "茫茫復茫茫，中有山蒼蒼。",
            "大哉夫差國，坐斷天一方。",
            "夫差醉蓮宮，大浪摇不醒。",
            "越師何從來，奪我玉萬頃。",
            "年年亭上秋，一笛千古愁。",
            "誰能知許事，飛下雙白鷗。"
        ],
        "title": "華藏寺雲海亭望具區",
        "id": "4581bfa3-5fc2-447e-9943-048d18cd6eb2"
    },
    {
        "author": "姜夔",
        "paragraphs": [
            "亞字橋亭面面風，六人同坐樹陰中。",
            "松交歸路如留客，石礙流盃故惱公。",
            "山色最憐秦望綠，野花只作晉時紅。",
            "夕陽啼鳥人將散，俛仰興懷自昔同。"
        ],
        "title": "次朴翁遊蘭亭韵",
        "id": "92dc1924-8c9f-4e89-8804-7697da79434c"
    },
    {
        "author": "姜夔",
        "paragraphs": [
            "龍尾回平野，簷牙出翠微。",
            "望山憐綠遠，坐樹覺春歸。",
            "草合平吳路，鷗忘覇越機。",
            "午凉松影亂，白羽對禪衣。"
        ],
        "title": "同朴翁登卧龍山",
        "id": "7c97157c-0431-423c-92f2-c6c61ff71222"
    },
    {
        "author": "姜夔",
        "paragraphs": [
            "此去廬陵定幾程，向來筇杖未經行。",
            "懸知征棹雲邊集，大有吟情雪裏生。",
            "楚渡食萍應甚美，舜祠吹玉直能清。",
            "二君即日青冥上，唯我春山带雨耕。"
        ],
        "title": "次韵胡仲方因楊伯子見寄",
        "id": "634ca32a-31b0-425c-b785-9b326e7d23e0"
    },
    {
        "author": "姜夔",
        "paragraphs": [
            "橋西一水曲通村，岸閣浮萍綠有痕。",
            "家住石湖人不到，藕花多處別開門。"
        ],
        "tags": [
            "写人",
            "写景",
            "赞美",
            "写人诗"
        ],
        "title": "次石湖書扇韵",
        "id": "661a1e33-939b-4f63-86a8-1415570ebe44"
    },
    {
        "author": "姜夔",
        "paragraphs": [
            "風吹松樹枝，懷我松間友。",
            "雲從北山來，令我屢回首。",
            "山靈夜夜起，山雨侵人衣。",
            "遥知竹窗裏，自吟新雨詩。"
        ],
        "title": "夏日寄朴翁朴時在靈隠",
        "id": "8ccabc32-13d2-4d42-9646-529e4a0d3883"
    },
    {
        "author": "姜夔",
        "paragraphs": [
            "髮已星星带已寬，徐郎猶自客長安。",
            "家山竹好無由看，謾種庭心一兩竿。"
        ],
        "title": "竹友爲徐南卿作  其一",
        "id": "77221302-c2b1-41cb-aa3b-c66bcf88f52e"
    },
    {
        "author": "姜夔",
        "paragraphs": [
            "世路蒼黄總是愁，暮年須得小優游。",
            "如今漸覺知心少，賸種青青伴白頭。"
        ],
        "title": "竹友爲徐南卿作  其二",
        "id": "b51f0158-2fb3-4901-a04f-20cda9475911"
    },
    {
        "author": "姜夔",
        "paragraphs": [
            "太一圖書客屢談，已知上相出淮南。",
            "銀臺日月非虛過，金鼎功名得細參。",
            "從此與人爲雨露，應憐有客卧雲嵐。",
            "明朝起爲蒼生賀，旋著藤冠紫竹簪。"
        ],
        "title": "賀張肖翁參政",
        "id": "e67d1a87-da16-48be-a1f2-ddd2eea3f51d"
    },
    {
        "author": "姜夔",
        "paragraphs": [
            "明妃未嫁時，滿宮妬蛾眉。",
            "一朝辭玉陛，人人淚雙垂。"
        ],
        "title": "同潘德久作明妃作  其一",
        "id": "6b7aa3de-3145-4461-9c3e-ba1c480a9756"
    },
    {
        "author": "姜夔",
        "paragraphs": [
            "年年心隨雁，日日穹廬中。",
            "遥見沙上月，忽憶建章宮。"
        ],
        "title": "同潘德久作明妃作  其二",
        "id": "97c45d2b-4228-4f51-9bbe-87bd8e8cc8f1"
    },
    {
        "author": "姜夔",
        "paragraphs": [
            "身同漢使來，不同漢使歸。",
            "雖爲胡中婦，只著漢家衣。"
        ],
        "title": "同潘德久作明妃作  其三",
        "id": "d48b9cf2-17d3-4f21-a5a0-b3e263d1f253"
    },
    {
        "author": "姜夔",
        "paragraphs": [
            "老烏棲棲飛且號，晨來枝上啄楮桃。",
            "楮桃已空楮葉死，猶啄枯枝覓蟲蟻。",
            "老烏賦分何其貧，未啼已被鄰公嗔。",
            "吁嗟老烏不自省，牆頭屋上紛成羣。",
            "吳中貴遊重鸚鵡，千金遠致能言語。",
            "花底紅絛鄭袖擎，盤中碧果秦宮取。",
            "天生靈物得人憐，過者須來鸚鵡邊。",
            "老烏事事無足錄，人間猶傳夜啼曲。"
        ],
        "title": "烏夜啼",
        "id": "9441b1d1-cbc5-49d4-9b38-af354090fa71"
    },
    {
        "author": "姜夔",
        "paragraphs": [
            "與師同月不同年，歸墨歸儒各自緣。",
            "想得山中無壽酒，但携茶到菊花前。"
        ],
        "title": "壽朴翁",
        "id": "ad74b74c-300a-4db2-823b-d027e2e0a5fc"
    },
    {
        "author": "姜夔",
        "paragraphs": [
            "荷葉披披一浦涼，青蘆奕奕夜吟商。",
            "平生最識江湖味，聽得秋聲憶故鄉。"
        ],
        "title": "湖上寓居雜詠  其一",
        "id": "daf6e540-a987-4e2e-bff6-3e170cbfa4af"
    },
    {
        "author": "姜夔",
        "paragraphs": [
            "湖上風恬月澹時，卧看雲影入玻璃。",
            "輕舟忽向窗邊過，摇動青蘆一兩枝。"
        ],
        "title": "湖上寓居雜詠  其二",
        "id": "9f69477b-4a83-41d8-92ae-4e859ca38da9"
    },
    {
        "author": "姜夔",
        "paragraphs": [
            "秋雲低結亂山愁，千頃銀波凝不流。",
            "堤畔畫船堤上馬，綠楊風裏兩悠悠。"
        ],
        "title": "湖上寓居雜詠  其三",
        "id": "73feeec3-8a14-48c4-bebd-6998093ea440"
    },
    {
        "author": "姜夔",
        "paragraphs": [
            "處處虛堂望眼寬，荷花荷葉過欄干。",
            "遊人去後無歌鼓，白水青山生晚寒。"
        ],
        "title": "湖上寓居雜詠  其四",
        "id": "7a8c7100-9e9b-4b1d-b763-21d4d6684aea"
    },
    {
        "author": "姜夔",
        "paragraphs": [
            "輦路垂楊兩行栽，苑門秋水欲平階。",
            "朝朝南望宮雲起，白鳥一雙山下來。"
        ],
        "title": "湖上寓居雜詠  其五",
        "id": "2b9b6410-9a3e-449b-953c-0d37bfa2bd45"
    },
    {
        "author": "姜夔",
        "paragraphs": [
            "微波衝得綠萍開，數點青青粘石階。",
            "綠葑自來還自去，來時須載白鷗來。"
        ],
        "title": "湖上寓居雜詠  其六",
        "id": "98e78749-825c-4df0-a3b4-e93738995b61"
    },
    {
        "author": "姜夔",
        "paragraphs": [
            "布衣何用揖王公，歸向蘆根濯軟紅。",
            "自覺此心無一事，小魚跳出綠萍中。"
        ],
        "title": "湖上寓居雜詠  其七",
        "id": "6ea3638a-e85b-47da-9e58-8bfcc29a3f45"
    },
    {
        "author": "姜夔",
        "paragraphs": [
            "囊封萬字總空言，露滴桐枝欲斷絃。",
            "時事悠悠吾亦嬾，卧看秋水浸山煙。"
        ],
        "title": "湖上寓居雜詠  其八",
        "id": "1d50c2af-4165-4168-96d9-7ff5eb88bfe2"
    },
    {
        "author": "姜夔",
        "paragraphs": [
            "苑牆曲曲柳冥冥，人靜山空見一燈。",
            "荷葉似雲香不斷，小船摇曳入西陵。"
        ],
        "title": "湖上寓居雜詠  其九",
        "id": "1d80b504-67c0-47f8-9dc7-dc1fc36ce110"
    },
    {
        "author": "姜夔",
        "paragraphs": [
            "處士風流不並時，移家相近若依依。",
            "夜凉一舸孤山下，林黑草深螢火飛。"
        ],
        "title": "湖上寓居雜詠  其一○",
        "id": "b0ebd830-de7d-4341-8719-4e13b30cbb56"
    },
    {
        "author": "姜夔",
        "paragraphs": [
            "卧榻看山綠漲天，角門長泊釣魚船。",
            "而今漸欲拋塵事，未了菟裘一悵然。"
        ],
        "title": "湖上寓居雜詠  其一一",
        "id": "f42cf70e-2a65-4ce1-9741-165ff0297fd7"
    },
    {
        "author": "姜夔",
        "paragraphs": [
            "釣窗不忍見南山，下有三雛骨未寒。",
            "惆悵古今同此味，二陵風雨晉師還。"
        ],
        "title": "湖上寓居雜詠  其一二",
        "id": "d6816bce-97c0-4986-8c15-c6c689b168d2"
    },
    {
        "author": "姜夔",
        "paragraphs": [
            "柳下軒窗枕水開，畫船忽載故人來。",
            "與君同過西城路，却指煙波獨自回。"
        ],
        "title": "湖上寓居雜詠  其一三",
        "id": "51c86882-4328-43e3-ba92-3bb44f26abd2"
    },
    {
        "author": "姜夔",
        "paragraphs": [
            "指點移舟著柳堤，美人相顧復相携。",
            "上橋更覺秋香重，花在西陵小苑西。"
        ],
        "title": "湖上寓居雜詠  其一四",
        "id": "a92b0180-7fa0-48ad-bb66-51905a74a474"
    },
    {
        "author": "姜夔",
        "paragraphs": [
            "句入冰輪冷，愁因玉宇開。",
            "可無如此客，猶恨不能杯。",
            "好句長城立，寒鴉結陣來。",
            "箜篌莫停手，拚却斷腸回。"
        ],
        "title": "坐上和約齋",
        "id": "d11e7623-b166-4f7c-abce-11354ab0d146"
    },
    {
        "author": "姜夔",
        "paragraphs": [
            "吳兒臨水宅，四面見行舟。",
            "蒲葉浸鵝項，楊枝蘸馬頭。",
            "年年人去國，夜夜月窺樓。",
            "傳語城中客，功名半是愁。"
        ],
        "title": "出北關",
        "id": "6371e5b0-b64f-45c2-9ea9-93fed81fb754"
    },
    {
        "author": "姜夔",
        "paragraphs": [
            "老去無心聽管絃，病來杯酒不相便。",
            "人生難得秋前雨，乞我虛堂自在眠。"
        ],
        "title": "平甫見招不欲往  其一",
        "id": "3d477441-68ac-49d6-a38c-96d08013ee50"
    },
    {
        "author": "姜夔",
        "paragraphs": [
            "樓閣萬重秋雨裏，峰巒四合暮潮邊。",
            "鳳城今夕涼如水，多少人家試管絃。"
        ],
        "title": "平甫見招不欲往  其二",
        "id": "50385ebb-d0cb-459e-a5e4-d175e9f6d68b"
    },
    {
        "author": "姜夔",
        "paragraphs": [
            "越國霸來頭已白，洛京歸後夢猶驚。",
            "沉思只羨天隨子，蓑笠寒江過一生。"
        ],
        "title": "三高祠",
        "id": "031135ad-6172-4780-9114-131d4a05759f"
    },
    {
        "author": "姜夔",
        "paragraphs": [
            "橫看山色仰看雲，十幅風帆不藉人。",
            "記取合江江畔樹，他年此處好垂綸。"
        ],
        "title": "過桐廬",
        "id": "dbe3625a-d4b9-4fb1-8634-bf50aaacb356"
    },
    {
        "author": "姜夔",
        "paragraphs": [
            "諸老凋零極可哀，尚留名字壓崔嵬。",
            "劉郎可是疎文墨，幾點烟脂污綠苔。"
        ],
        "title": "登烏石寺觀張魏公劉安成岳武穆留題劉云侍兒意真奉命題記",
        "id": "23e6a851-47b0-4c48-9265-00ab7a284adc"
    },
    {
        "author": "姜夔",
        "paragraphs": [
            "自作新詞韵最嬌，小紅低唱我吹簫。",
            "曲終過盡松陵路，回首煙波十四橋。"
        ],
        "tags": [
            "古诗三百首",
            "宋诗",
            "行舟"
        ],
        "title": "過垂虹",
        "id": "fed36439-230b-4e61-9a7d-7a26f2d560fe"
    },
    {
        "author": "姜夔",
        "paragraphs": [
            "稻叢茁茁欲齊肩，楊柳僛僛不蔽蟬。",
            "忽憶石頭城下路，槿花斜壓釣魚船。"
        ],
        "title": "訪費山人",
        "id": "6be36f8d-0b2b-44ae-98f7-a7bca092d2a4"
    },
    {
        "author": "姜夔",
        "paragraphs": [
            "牛渚磯邊渺渺秋，笛聲吹月下中流。",
            "西風不識張京兆，畫得蛾眉如許愁。"
        ],
        "title": "牛渚",
        "id": "52ce500e-7ffa-4575-87e4-34a201955a4d"
    },
    {
        "author": "姜夔",
        "paragraphs": [
            "青花綠葉上疎籬，別有長條竹尾垂。",
            "老覺淡粧差有味，滿身秋露立多時。"
        ],
        "title": "武康丞宅同朴翁詠牽牛",
        "id": "70326766-0d3f-414c-a7d9-ef947fe1379d"
    },
    {
        "author": "姜夔",
        "paragraphs": [
            "不見青青繞竹生，西風籬落抱枯藤。",
            "道人一任空花過，愁殺山陰覓句僧。"
        ],
        "title": "朴公悼牽牛甚奇余亦作",
        "id": "ef2b7485-6d5b-4020-9081-983efad06add"
    },
    {
        "author": "姜夔",
        "paragraphs": [
            "九真何蒼蒼，乃在清漢尾。",
            "衡茅依草木，念遠獨伯姊。",
            "春來衆芳滋，春去衆芳委。",
            "兄弟各天涯，啼鴂見料理。",
            "漢江出巨魚，風雷入驅使。",
            "安得挾我輈，西征二千里。"
        ],
        "title": "春日書懷四首  其一",
        "id": "45cab6e7-93e6-4d93-9082-0cb6b7ee63d3"
    },
    {
        "author": "姜夔",
        "paragraphs": [
            "春雲驛路暗，遊子眇歸程。",
            "永懷故山下，風雨悲柏庭。",
            "翁仲不解語，幽鳥時時鳴。",
            "人家插垂柳，客裏又清明。"
        ],
        "title": "春日書懷四首  其二",
        "id": "ada1a9b8-28fc-4137-ab92-d6050ebdbbdf"
    },
    {
        "author": "姜夔",
        "paragraphs": [
            "垂楊大別寺，春草郎官湖。",
            "家巷有石友，合并不待呼。",
            "瘦藤倚花樹，花片藉玉壺。",
            "老鄭談絕妙，辛楊句敷腴。",
            "平生子姚子，貌古心甚儒。",
            "時邀野僧語，間與琴工俱。",
            "酒闌興未了，左轉城南隅。",
            "大江圍楚碧，煙水入玄虛。",
            "留落不自恨，惟嗟故人疎。",
            "一月三見夢，夢中相與娛。",
            "日日潮風起，悵望武昌魚。"
        ],
        "title": "春日書懷四首  其三",
        "id": "0078aefe-9c22-469d-a003-f674471c33c4"
    },
    {
        "author": "姜夔",
        "paragraphs": [
            "武昌十萬家，落日紫煙低。",
            "亭亭頭陀塔，高處白鳥棲。",
            "白鳥忽飛去，春山空四圍。",
            "南樓有佳人，再召且再辭。",
            "閉門課文事，攖物深天機。",
            "斯人不可致，白鳥會來歸。"
        ],
        "title": "春日書懷四首  其四",
        "id": "fef991b8-b7c4-47d5-aeb5-c987792f8223"
    },
    {
        "author": "姜夔",
        "paragraphs": [
            "木末誰家縹緲亭，畫堂臨水更虛明。",
            "經過此處無相識，塔下秋雲爲我生。"
        ],
        "title": "過德清  其一",
        "id": "e0ffdefb-1d6b-4624-b938-3d5ecf125612"
    },
    {
        "author": "姜夔",
        "paragraphs": [
            "溪上佳人看客舟，舟中行客思悠悠。",
            "煙波漸遠橋東去，猶見闌干一點愁。"
        ],
        "title": "過德清  其二",
        "id": "9b5f34b3-1a50-4a33-8f3d-c4481c9fcdf4"
    },
    {
        "author": "姜夔",
        "paragraphs": [
            "南山仙人何所食，夜夜山中煮白石。",
            "世人喚作白石仙，一生費齒不費錢。",
            "仙人食罷腹便便，七十二峰生肺肝。",
            "真租只在南山南，我欲從之不憚遠。",
            "無方煮石何由軟。",
            "佳名錫我何敢辭，但愁自比長苦饑。",
            "囊中只有轉庵詩，便當掬水三嚥之。"
        ],
        "title": "予居苕溪上與白石洞天爲鄰潘德久字余曰白石道人且以詩見畀其詞曰人間官爵似樗蒲采到枯松亦大夫白石道人新拜號斷無繳駁任稱呼予以長句報貺",
        "id": "b1524f7f-ce9f-4be1-a11d-f4b4e1d33213"
    },
    {
        "author": "姜夔",
        "paragraphs": [
            "箜篌且勿彈，老夫不可聽。",
            "河邊風浪起，亦作箜篌聲。",
            "古人抱恨死，今人抱恨生。",
            "南鄰賣妻者，秋夜難爲情。",
            "長安買歌舞，半是良家婦。",
            "主人雖愛憐，賤妾那久住。",
            "緣貧來賣身，不緣觸夫怒。",
            "日日登高樓，悵望宮南樹。"
        ],
        "title": "箜篌引",
        "id": "4558cc0a-c1d7-4df6-8fa0-d5fee85d8246"
    },
    {
        "author": "姜夔",
        "paragraphs": [
            "筆陳無功汗左輪，而今老去不能軍。",
            "水邊白鳥閑於我，窗外梅花疑是君。",
            "欲向江湖行此話，可無朋友託斯文。",
            "新篇大是相料理，因憶西山揚子雲。"
        ],
        "title": "陳君玉以小集見歸用余還誠齋朝天續集韵作七字夔報貺",
        "id": "d5908b40-8cca-4d3f-a628-4e6a3ae170fd"
    },
    {
        "author": "姜夔",
        "paragraphs": [
            "白天碎碎如析綿，黑天昧昧如陳玄。",
            "白黑破處青天出，海月飛來光尚濕。",
            "是夜太史奏月蝕，三家各自矜算術。",
            "或云七分或食既，或云食晝不在夕。",
            "上令御史登吳山，下視海門監月出。",
            "年來曆失無人修，三家之說誰爲優。",
            "乍如破鏡光炯炯，漸若小兒初食餠。",
            "時方下令嚴禁銅，破鏡何爲來海東。",
            "天邊有餠不可食，聞說饑民滿淮北。",
            "是鏡是餠且勿論，須臾還我黄金盆。",
            "金盆當空四山靜，平波倒浸雲天影。",
            "下連八表共此光，上接銀河通一冷。",
            "御史歸家太史眠，人間不聞鍾鼓傳。",
            "白石道人呼釣船，一瓢欲酌湖中天。",
            "荷葉擺頭君睡去，西風急送敲窗句。"
        ],
        "title": "丁巳七月望湖上書事",
        "id": "a6097f42-8320-4dea-b2e8-cccbaff74828"
    },
    {
        "author": "姜夔",
        "paragraphs": [
            "舊國婆娑幾樹梅，將軍逐鹿未歸來。",
            "江東父老空相憶，枝上年年長綠苔。"
        ],
        "title": "項里項王之里也在山陰西南二十餘里地多楊梅苔梅皆妙天下王性之賦項里楊梅云只今枝頭萬顆紅猶似咸陽三月火予近得苔梅一枝古怪特甚爲作七言",
        "id": "2ff2d252-491e-4dbd-bdd9-ee34fb921b31"
    },
    {
        "author": "姜夔",
        "paragraphs": [
            "楚楚田郎亦大奇，少年風味我曾知。",
            "春城寒食誰相伴，夜月梨花有所思。",
            "剪燭屢呼金鑿落，倚窗閑品玉參差。",
            "含情不擬逢人說，鸚鵡能歌自作詞。"
        ],
        "title": "寄田郎",
        "id": "a4521e51-782c-409c-9329-c32c424b3523"
    },
    {
        "author": "姜夔",
        "paragraphs": [
            "搴裳望洞庭，眼過天一角。",
            "初別未甚愁，別久今始覺。",
            "作牋非無筆，寒雁不肯落。",
            "蘆花待挐音，怪底北風惡。"
        ],
        "tags": [
            "洞庭湖"
        ],
        "title": "待千巖  其一",
        "id": "8660ee13-1ae3-4d06-94ef-31d06c95210f"
    },
    {
        "author": "姜夔",
        "paragraphs": [
            "若人金石心，試命洞庭浪。",
            "傳聞下巴陵，瀝酒喜無恙。",
            "我行丹楓林，屢騁白蘋望。",
            "烏鵲不可嗔，論功當坐上。"
        ],
        "tags": [
            "洞庭湖"
        ],
        "title": "待千巖  其二",
        "id": "c1d97f89-1965-4a00-96f7-ed20daad9449"
    },
    {
        "author": "姜夔",
        "paragraphs": [
            "裁衣贈所歡，曲領再三安。",
            "歡出無人試，閨中自著看。"
        ],
        "title": "古樂府  其一",
        "id": "d313ca8d-7b44-4f42-a060-74ed3db723e6"
    },
    {
        "author": "姜夔",
        "paragraphs": [
            "甚欲逐郎行，畏人笑無媒。",
            "日日東風起，西家桃李開。"
        ],
        "title": "古樂府  其二",
        "id": "39509354-5da8-469f-8d43-519b0fcbc07d"
    },
    {
        "author": "姜夔",
        "paragraphs": [
            "令我歌一曲，曲終郎見留。",
            "萬一不當意，翻作平生羞。"
        ],
        "title": "古樂府  其三",
        "id": "c9c5ef75-36db-4c8f-80af-35180bb6c657"
    },
    {
        "author": "姜夔",
        "paragraphs": [
            "紅雨灑溪流，下瀨仍小駐。",
            "魚隊獵殘香，故故作吞吐。",
            "老子把一盃，微風忽吹去。"
        ],
        "title": "賦千巖曲水",
        "id": "ef1e9882-0ecf-4172-a35a-2b614c71f07f"
    },
    {
        "author": "姜夔",
        "paragraphs": [
            "李陵歸不得，高築望鄉臺。",
            "長安一萬里，鴻雁隔年回。",
            "望望雖不見，時時一上來。"
        ],
        "title": "李陵臺",
        "id": "56adeb5e-d8b3-4be8-9d7d-67e07910993f"
    },
    {
        "author": "姜夔",
        "paragraphs": [
            "京塵吹帽汗淋衣，相見頻年只道歸。",
            "省裏移文那得了，家邊持節未爲非。",
            "煮乾碧海知誰用，割盡黄雲尚告饑。",
            "可得不爲根本計，秋風還見雁南飛。"
        ],
        "title": "送王德和提舉淮東",
        "id": "34781540-6e58-4a3d-bb1b-256efd12677d"
    },
    {
        "author": "姜夔",
        "paragraphs": [
            "遲君日日數歸程，到得君歸我已行。",
            "一路好山思共看，半年有酒不同傾。",
            "吾儕政坐清貧累，各自而今白髮生。",
            "人物眇然須强飯，天工應不負才名。"
        ],
        "title": "寄時父",
        "id": "849a39a6-a458-4006-b711-94ad70f39ffe"
    },
    {
        "author": "姜夔",
        "paragraphs": [
            "塞草汀雲護玉鞍，連天花落路漫漫。",
            "如今却憶當時健，下馬題詩不道寒。"
        ],
        "title": "雪中六解  其一",
        "id": "d14ecdf1-ebbf-4e2b-ae26-246f26c83ec2"
    },
    {
        "author": "姜夔",
        "paragraphs": [
            "黄鶴磯邊晚渡時，柳花風急片帆飛。",
            "一聲長笛魚龍舞，白浪如山不肯歸。"
        ],
        "title": "雪中六解  其二",
        "id": "61749276-d7af-41e3-9f31-4c8c659cfca5"
    },
    {
        "author": "姜夔",
        "paragraphs": [
            "萬馬行空轉屋簷，高寒屢索酒杯添。",
            "故人家住吳山上，借得西湖自卷簾。"
        ],
        "tags": [
            "西湖"
        ],
        "title": "雪中六解  其三",
        "id": "c10a21c4-2296-4736-9c1f-2586b7666c33"
    },
    {
        "author": "姜夔",
        "paragraphs": [
            "曾泛扁舟詣石湖，恍然坐我范寬圖。",
            "天寒遠掛一行雁，三十六峰生玉壺。"
        ],
        "title": "雪中六解  其四",
        "id": "7cdcd0d8-2afd-4548-ab07-090db0f2cca2"
    },
    {
        "author": "姜夔",
        "paragraphs": [
            "萬壑千巖一樣寒，城中別有玉龍蟠。",
            "舊人秉興扁舟處，今日詩仙戴笠看。"
        ],
        "title": "雪中六解  其五",
        "id": "1accd2bd-35fe-4f1b-88c8-ca0a0bd72f01"
    },
    {
        "author": "姜夔",
        "paragraphs": [
            "沉香火裏笙簫合，煖玉鞍邊雉兔空。",
            "辦得煎茶有驕色，先生只合作詩窮。"
        ],
        "title": "雪中六解  其六",
        "id": "3dcec82d-6fe3-4f9a-8c35-36942791eaca"
    },
    {
        "author": "姜夔",
        "paragraphs": [
            "猛相思裏得君來，政喜歡時却便回。",
            "別路苦無青柳折，到家應有小桃開。",
            "起居五馬兼堂上，問訊千巖及阿灰。",
            "兒女癡頑夫婦健，漂零何日共尊罍。"
        ],
        "title": "送李萬頃",
        "id": "b4ec49d2-f050-49ca-8837-04e1dc3295fe"
    },
    {
        "author": "姜夔",
        "paragraphs": [
            "十年所聞溢吾耳，去年誦君書一紙。",
            "古人三語得奇士，况此磊落數百字。",
            "相逢千巖萬壑裏，有客如君請兄事。",
            "才高自古人所忌，論高不售反驚世，好詩取客如券契。",
            "我無三者猶至是，如君之貧不可避。",
            "如君之貧不可避，呼舟徑渡寒潮外。"
        ],
        "title": "送陳敬甫",
        "id": "b5fd05b8-70c1-4b69-80e2-3ea3b789e607"
    },
    {
        "author": "姜夔",
        "paragraphs": [
            "秦山越樹兩依依，閑倚闌干看落暉。",
            "楊柳梢頭春又暗，玉簫聲裏夜遊歸。"
        ],
        "title": "越中士女春遊",
        "id": "b625d563-48c7-49de-8608-dd538d46888f"
    },
    {
        "author": "姜夔",
        "paragraphs": [
            "壯志只便鞍馬上，客夢長到江淮間。",
            "誰能辛苦運河裏，夜與商人爭往還。"
        ],
        "title": "送彭仲訥往合肥三首  其一",
        "id": "621d624a-e7d7-4562-b74d-bd02824cae3b"
    },
    {
        "author": "姜夔",
        "paragraphs": [
            "我家曾住赤欄橋，鄰里相過不寂寥。",
            "君若到時秋已半，西風門巷柳蕭蕭。"
        ],
        "title": "送彭仲訥往合肥三首  其二",
        "id": "958f95d4-9303-41c2-bd0d-02d8fe12ff3f"
    },
    {
        "author": "姜夔",
        "paragraphs": [
            "小簾燈火屢題詩，回首青山失後期。",
            "未老劉郎定重到，煩君說與故人知。"
        ],
        "title": "送彭仲訥往合肥三首  其三",
        "id": "68db2aca-b24d-4034-b246-65d96c85ebd1"
    },
    {
        "author": "姜夔",
        "paragraphs": [
            "人家多住竹籬中，楊柳疎疎尚带風。",
            "記得下孤城下路，白雲依舊兩三篷。"
        ],
        "title": "下孤城",
        "id": "338a2245-0263-4695-80bc-33e84892dfdb"
    },
    {
        "author": "姜夔",
        "paragraphs": [
            "橋下松陵綠浪橫，來遲不與白鷗盟。",
            "知君久對青山立，飛盡梨花好句成。"
        ],
        "title": "平甫放三十二鷗于吳松余不及與盟",
        "id": "450ae7a4-d48d-4ee8-bdfb-024194677c04"
    },
    {
        "author": "姜夔",
        "paragraphs": [
            "歸心已逐晚雲輕，又見越中長短亭。",
            "十里水邊山下路，桃花無數麥青青。"
        ],
        "title": "蕭山",
        "id": "9298427a-6dca-4e38-91c1-98e65aad8697"
    },
    {
        "author": "姜夔",
        "paragraphs": [
            "在山長與雲同齋，出山憶雲雲不來。",
            "千金買得太湖石，數峰相對寒崔嵬。",
            "朝來忽覺青苔濕，靉靉如炊石間出。",
            "白雲何處不相逢，却怪年年枉相憶。",
            "王郎胸中橫一丘，在山出山雲與遊。",
            "更呼白面老居士，來倚雲根吟七字。"
        ],
        "tags": [
            "太湖"
        ],
        "title": "生雲軒",
        "id": "c3445604-0367-4705-a571-b3c44e547cbc"
    },
    {
        "author": "姜夔",
        "paragraphs": [
            "晴窗日日擬雕蟲，惆悵明時不易逢。",
            "二十五絃人不識，淡黄楊柳舞春風。"
        ],
        "title": "戊午春帖子",
        "id": "81e65f39-9dca-4a19-ac07-ab63a049f5da"
    },
    {
        "author": "姜夔",
        "paragraphs": [
            "項侯聲名天宇窄，與君俱是荆湖客。",
            "向來相聞不相值，長安城中乃相識。",
            "論文要得文中天，邯鄲學步終不然。",
            "知君筆墨與性合，妙處突過蘇李前。",
            "我如切切秋蟲語，自詭平生用心苦。",
            "神凝或與元氣接，屢舉似君君亦許。",
            "西湖一曲古牆陰，清坐論詩夜向深。",
            "見謂人間有公等，不知來者不如今。",
            "乾坤雖大知者少，君不見古人拙處今人巧。",
            "我徂山林口掛壁，如君合救狂瀾倒。",
            "石渠春水綠泱泱，閣下無人白日長。",
            "萬里江湖入歸夢，子雲不願校書郎。",
            "九華山色梅根渡，半日風帆即秋浦。",
            "六條察吏安用許，幸有千巖作詩侶。"
        ],
        "tags": [
            "九华山",
            "西湖"
        ],
        "title": "送項平甫倅池陽",
        "id": "fb18e164-e95b-46f4-95d3-e83eee621fb9"
    },
    {
        "author": "姜夔",
        "paragraphs": [
            "阿八宮中酒未醒，天風吹髮夜泠泠。",
            "歸時只怕扶桑暖，赤脚橫騎太一鯨。"
        ],
        "title": "偶題",
        "id": "185f818b-a891-49c5-990e-f2a0b3402cad"
    },
    {
        "author": "姜夔",
        "paragraphs": [
            "繹句尋章久未休，花房日晏不梳頭。",
            "誰教郎主能多事，乞與冥冥千古愁。"
        ],
        "title": "陳日華侍兒讀書",
        "id": "f0018b6a-bda4-424f-aa9f-ddac38ae7bd3"
    },
    {
        "author": "姜夔",
        "paragraphs": [
            "不見郢中能賦客，可憐負此女郎山。",
            "冰魂寂寞無歸處，獨宿鴛鴦沙水寒。"
        ],
        "title": "女郎山",
        "id": "47e3311e-0255-4c7f-99de-7d7805a4807b"
    },
    {
        "author": "姜夔",
        "paragraphs": [
            "夜半金神羽獵，奔走山川百靈。",
            "雲氣旌旗來下，颯然已入青冥。"
        ],
        "title": "金神夜獵圖二首  其一",
        "id": "ab7f1a9d-0b89-4012-bc1c-a96b9b15494f"
    },
    {
        "author": "姜夔",
        "paragraphs": [
            "後宮嬋娟玉女，自鞚八尺飛龍。",
            "兩兩鳴鞭爭導，綠雲斜墜春風。"
        ],
        "title": "金神夜獵圖二首  其二",
        "id": "b49ad934-d7e8-410f-b239-9937e2368b63"
    },
    {
        "author": "姜夔",
        "paragraphs": [
            "銀鈎鐵畫太師字，從人乞米亦可憐。",
            "五倉空虛胃神哭，竟日悄悄無炊煙。",
            "仙人留書說服氣，道士辟穀期引年。",
            "人生不食浪自苦，獨不見子桑鼓琴十日雨。"
        ],
        "title": "書乞米帖後",
        "id": "9f68b356-4534-4c51-857e-bee6c6037672"
    },
    {
        "author": "姜夔",
        "paragraphs": [
            "晴日小溪沙暖，春夢憐渠頸交。",
            "只怕笛聲驚散，費人月詠風嘲。"
        ],
        "title": "次韵鴛鴦梅  其一",
        "id": "6388ab9f-d853-43d9-96e5-d6130025739e"
    },
    {
        "author": "姜夔",
        "paragraphs": [
            "漠漠江南煙雨，于飛似報初春。",
            "折過女郎山下，料應愁殺佳人。"
        ],
        "title": "次韵鴛鴦梅  其二",
        "id": "2e7a38f5-c9a6-47db-aaee-af938ecfec20"
    },
    {
        "author": "姜夔",
        "paragraphs": [
            "斯文準乾坤，作者難屈指。",
            "我從李郎遊，知有徐孺子。",
            "春風橘洲前，白月太湖尾。",
            "懷哉來無期，玉唾炯在紙。",
            "去年識仲氏，何啻空谷喜。",
            "合并忽自天，傾倒見底裏。",
            "維君天下士，竹箭東南美。",
            "胡不在石渠，諸公當料理。",
            "千巖今林宗，泉石助風軌。",
            "示疾不下堂，有句高八米。",
            "此老筆硯交，誠齋古元禮。",
            "毫端洒秋露，去國詞愈偉。",
            "屬聞都門別，回首即桑梓。",
            "獨憐苕溪上，垂榻俟行李。",
            "煙波肯尋盟，歸棹爲君艤。"
        ],
        "tags": [
            "太湖"
        ],
        "title": "呈徐通仲兼簡仲錫通仲與誠齋爲鄉人近來赴調而誠齋去國又通仲久與千巖有苕霅之約而未至余挽通仲欲與同歸千巖故末章及之",
        "id": "aedc599e-979e-4856-8684-5d4e784f2abf"
    },
    {
        "author": "姜夔",
        "paragraphs": [
            "江漢乘流客，乾坤不繫舟。",
            "玉琴虛素月，金劍落清秋。",
            "野鹿知隨草，饑鷹故上韝。",
            "風流大堤曲，一唱使人愁。"
        ],
        "title": "答沈器之二首  其一",
        "id": "595f26ba-7d17-4246-bc5d-36581e844c83"
    },
    {
        "author": "姜夔",
        "paragraphs": [
            "涉遠身良苦，登高望欲迷。",
            "試吟青玉案，不似白銅鞮。",
            "露下秋蟲怨，風高北馬嘶。",
            "槎頭有新味，人在太湖西。"
        ],
        "tags": [
            "太湖"
        ],
        "title": "答沈器之二首  其二",
        "id": "92d5ae85-82db-4e25-ab07-5de2edc83c99"
    },
    {
        "author": "姜夔",
        "paragraphs": [
            "闌干風冷雪漫漫，惆悵無人把釣竿。",
            "時有官船橋畔過，白鷗飛去落前灘。"
        ],
        "tags": [
            "思念",
            "写人",
            "雪",
            "写雪"
        ],
        "title": "鈎雪亭",
        "id": "58a84f99-d90f-4b6b-9f39-fc490b55d41a"
    },
    {
        "author": "姜夔",
        "paragraphs": [
            "馬背何如牛背，短衣落日空山。",
            "只麽身歸盤谷，未須名滿人間。"
        ],
        "title": "馬上值牧兒",
        "id": "8e275112-6e64-4bdc-af0f-d0db16cf2106"
    },
    {
        "author": "姜夔",
        "paragraphs": [
            "契丹家住雲沙中，耆車如水馬若龍。",
            "春來草色一萬里，芍藥牡丹相間紅。",
            "大胡牽車小胡舞，彈胡琵琶調胡女。",
            "一春浪宕不歸家，自有穹廬障風雨。",
            "平沙軟草天鵝肥，胡兒千騎曉打圍。",
            "皂旗低昂圍漸急，驚作羊角凌空飛。",
            "海東健鶻健如許，韝上風生看一舉。",
            "萬里追奔未可知，劃見紛紛落毛羽。",
            "平章俊味天下無，年年海上驅群胡。",
            "一鵝先得金百兩，天使走送賢王廬。",
            "天鵝之飛鐵爲翼，射生小兒空看得。",
            "腹中驚怪有新薑，元是江南經宿食。"
        ],
        "title": "契丹歌",
        "id": "b1812c47-eaf5-4c8b-872d-22f82c194192"
    },
    {
        "author": "姜夔",
        "paragraphs": [
            "黄雲承襪知何處，招得冰魂付北枝。",
            "金谷樓高愁欲墜，斷腸誰把玉龍吹。"
        ],
        "title": "綠萼梅",
        "id": "b6698d6d-8f01-40d1-a5fe-d5dc77ca993b"
    },
    {
        "author": "姜夔",
        "paragraphs": [
            "平生中散七不堪，鳳麈時時伴燕談。",
            "道士有神傳火棗，故人無字入雲藍。",
            "雨凉竹葉宜三酌，日落荷花倚半酣。",
            "極欲扁舟南蕩去，冷鷗輕燕略相諳。"
        ],
        "title": "次韵千巖雜謠",
        "id": "6d724a09-125a-45be-81f3-b50e0c8b499c"
    },
    {
        "author": "姜夔",
        "paragraphs": [
            "梅根東望九華雲，中有風流衣繡人。",
            "名下一生勞夢想，尊前數語倍情親。",
            "節旄在道催歸漢，花鳥留君且作春。",
            "見說祥風挾時雨，故園松菊亦精神。"
        ],
        "title": "寄上鄭郎中",
        "id": "a5ec171d-ff9c-4059-bb5d-ece76e83d769"
    },
    {
        "author": "姜夔",
        "paragraphs": [
            "吳兒牽挽醉蓴鱸，今日西歸略自如。",
            "別路冷雲隨驛馬，望鄉喬木記吾廬。",
            "湘中花月偏憐酒，淮左兒童待擁車。",
            "凡我舊遊君更歷，橘洲相見訝無書。"
        ],
        "title": "送左真州還長沙",
        "id": "6899045f-499a-4c9d-80fc-51b91c38165d"
    },
    {
        "author": "姜夔",
        "paragraphs": [
            "君不見苕溪西南石鼓山，鳥如鸜鵒啼其間。",
            "土人相傳是阿弟，千呼萬喚云復還。",
            "身爲獨雁失儔侶，所愧鶺鴒圖急難。",
            "繞林哀哀訴明月，夜闌月落聲漸咽。",
            "天地闊遠兄不聞，蒼崖下淚山竹裂。",
            "豈無鴉舅與鵓姑，人各有心非友于，陟岡四顧空欷歔。",
            "君不見江南望夫誰家子，登山化石不得語。"
        ],
        "title": "禽言如曰哥哥",
        "id": "dc018ae7-6575-4d02-9d78-dd936d3fe27a"
    },
    {
        "author": "姜夔",
        "paragraphs": [
            "客來讀賦作雌蜺，平生未聞衡說詩。",
            "省中詩人官事了，狎鷗入夢心無機。",
            "韵高落落懸清月，鏗鏘妙語春冰裂。",
            "一自長安識子雲，三歎郢中無白雪。",
            "范公蕭爽思出塵，有客如此渠不貧。",
            "堂堂五字作城守，平章勁敵君在口。",
            "二公句法妙萬夫，西罩來橐中藏魯璵。",
            "只今擊節烏棲曲，不愧當年賀鑑湖。"
        ],
        "title": "次韵誠齋送僕往見石湖長句",
        "id": "28524503-804c-47e5-8010-2747b76c9091"
    },
    {
        "author": "姜夔",
        "paragraphs": [
            "枯槎啅乾鵲，交臂失夫君。",
            "柰此一尊酒，憑高空水雲。"
        ],
        "title": "與和甫時甫分題畫卷夔得剡溪圖",
        "id": "f53475b3-6927-4c18-a3f6-74a4c42c5ca9"
    },
    {
        "author": "姜夔",
        "paragraphs": [
            "金風凉夜深，吹我蕭蕭髮。",
            "起折丹桂枝，驚落花上月。"
        ],
        "title": "東堂聯句",
        "id": "f82c8877-5e0b-4983-9ee4-717b2f7a874a"
    },
    {
        "author": "姜夔",
        "paragraphs": [
            "楊柳風微約暮寒，野禽容與只波間。",
            "道人心性如天馬，可愛青絲十二閑。"
        ],
        "title": "次韵武伯",
        "id": "634a0089-0872-4a7f-a9fd-c128d816f5e7"
    },
    {
        "author": "姜夔",
        "paragraphs": [
            "世間形象盡成燈，烘火旋沙巧思生。",
            "列肆又多看不遍，遊人一一把燈行。"
        ],
        "title": "觀燈口號  其一",
        "id": "910a29a0-b37b-4e99-9250-b10ca5ec445c"
    },
    {
        "author": "姜夔",
        "paragraphs": [
            "市樓歌鼓太諠譁，燈若連珠照萬家。",
            "太守令嚴君莫舞，遊人空戴玉梅花。"
        ],
        "title": "觀燈口號  其二",
        "id": "daea8094-bed6-40f8-b8ba-76a466ce9365"
    },
    {
        "author": "姜夔",
        "paragraphs": [
            "遊人總戴孟家蟬，爭托星毬萬眼圓。",
            "閙裏傳呼大官過，後車多少盡嬋娟。"
        ],
        "title": "觀燈口號  其三",
        "id": "3f4f2ee2-7795-44f2-b9ae-431bdbe10248"
    },
    {
        "author": "姜夔",
        "paragraphs": [
            "花帽籠頭幾歲兒，女兒學著內人衣。",
            "燈前月下無歸路，不到天明亦不歸。"
        ],
        "title": "觀燈口號  其四",
        "id": "cca7b342-2aaa-4e72-8944-56ef831355f3"
    },
    {
        "author": "姜夔",
        "paragraphs": [
            "好燈須買不論錢，別有玻璃價百千。",
            "教下貴人多預賞，買時長在一陽前。"
        ],
        "title": "觀燈口號  其五",
        "id": "6f0b4ec9-475e-48c4-8fa9-5cee27630638"
    },
    {
        "author": "姜夔",
        "paragraphs": [
            "珠絡玻璃到地垂，鳳頭銜带玉交枝。",
            "君王不賞無人進，天竺堂深夜雨時。"
        ],
        "title": "觀燈口號  其六",
        "id": "0ce8e612-e37e-4c2e-8209-c62e6b91b3be"
    },
    {
        "author": "姜夔",
        "paragraphs": [
            "紛紛鐵馬小回旋，幻出曹公大戰年。",
            "若使英雄知□事，不教兒女戲燈前。"
        ],
        "title": "觀燈口號  其七",
        "id": "1b678369-39fb-4c3b-b6f7-6b84ecc412c3"
    },
    {
        "author": "姜夔",
        "paragraphs": [
            "貴客鈎簾看御街，市中珍品一□□。",
            "簾前花架無行路，不得金錢不肯回。"
        ],
        "title": "觀燈口號  其八",
        "id": "fa2c159e-d671-4ca8-8b72-f2576771d40b"
    },
    {
        "author": "姜夔",
        "paragraphs": [
            "修內司人偏戲鼓，輦官營裏獨燒燈。",
            "春風到處皆君賜，金柳絲絲滿鳳城。"
        ],
        "title": "觀燈口號  其九",
        "id": "181d3b4d-8a2f-433c-a0da-b6949a10ef8c"
    },
    {
        "author": "姜夔",
        "paragraphs": [
            "正好嬉遊天作魔，翠裙無奈雨沾何。",
            "御街暗裏無燈火，處處但聞樓上歌。"
        ],
        "title": "觀燈口號  其一○",
        "id": "3c3670eb-c9a1-44b6-942b-c9d5a85e46ba"
    },
    {
        "author": "姜夔",
        "paragraphs": [
            "野人復何知，自謂山澤好。",
            "來裨奉常議，識笳鼓羽葆。",
            "誰憐老垂垂，却入閙浩浩。",
            "營巢猶是寓，學圃何不早。",
            "淮桂手所植，漢甕躬自抱。",
            "花開不忍出，花落不忍掃。",
            "佳客夜深來，清尊月中倒。",
            "一禪兩居士，更約踐幽討。"
        ],
        "title": "和轉庵丹桂韵",
        "id": "64c5bafc-4a77-46ad-8a76-d5bfa1896e3c"
    },
    {
        "author": "姜夔",
        "paragraphs": [
            "鏡裏山林綠到天，春風只在禹祠前。",
            "一聲何處提壺鳥，猛省紅塵二十年。"
        ],
        "title": "陪張平甫遊禹廟",
        "id": "066cc9eb-f0c6-4958-9ab1-ee703d39a6b5"
    },
    {
        "author": "姜夔",
        "paragraphs": [
            "前日松間步屧歸，更將荷葉障秋暉。",
            "如今城裏拋團扇，應是山中試裌衣。",
            "水有秋容蓮漸少，樹含涼氣鳥慵飛。",
            "炎天既懶趨城市，從此尤須戀翠微。"
        ],
        "title": "乍凉寄朴翁",
        "id": "77c3c43b-0a69-43fc-af62-252f5d1ec6af"
    },
    {
        "author": "姜夔",
        "paragraphs": [
            "此郎都無子弟氣，夜對黄嬭籠青燈。",
            "只今落脚墮鳶外，欲往從之歎未能。"
        ],
        "title": "寄俞子  其一",
        "id": "db8fb1ac-941d-457a-896f-6180b086093b"
    },
    {
        "author": "姜夔",
        "paragraphs": [
            "郎罷才名今白髮，佐州亦復坐窮邊。",
            "甚欲出手相料理，東南風高難寄牋。"
        ],
        "title": "寄俞子  其二",
        "id": "dcf4bc60-5f48-487c-a0b0-782e2370762b"
    },
    {
        "author": "姜夔",
        "paragraphs": [
            "洞庭八百里，玉盤盛水銀。",
            "長虹忽照影，大哉五色輪。",
            "我舟渡其中，晁晁驚我神。",
            "朝發黄陵祠，暮至赤沙曲。",
            "借問此何處，滄灣三十六。",
            "青蘆望不盡，明月耿如燭。",
            "灣灣無人家，只就蘆邊宿。"
        ],
        "tags": [
            "洞庭湖"
        ],
        "title": "昔遊詩  其一",
        "id": "40e89f07-35b0-4079-a619-ef91880fd88e"
    },
    {
        "author": "姜夔",
        "paragraphs": [
            "放舟龍陽縣，洞庭包五河。",
            "洶洶不得道，茫茫將奈何。",
            "篙師請小泊，石矴沉泥沙。",
            "是中太無岸，强指葦與莎。",
            "滯留三四晨，大浪山嵯峨。",
            "同舟總下淚，自謂餧黿鼉。",
            "白水日以長，僅存青草芽。",
            "轉盼又已沒，但見千頃波。",
            "此時羨白鳥，飛入青山阿。"
        ],
        "tags": [
            "洞庭湖"
        ],
        "title": "昔遊詩  其二",
        "id": "00c76b7e-8692-479f-9e93-cbf997243d47"
    },
    {
        "author": "姜夔",
        "paragraphs": [
            "九山如馬首，一一奔洞庭。",
            "小舟過其下，幸哉波浪平。",
            "大風忽怒起，我舟如葉輕。",
            "或升千丈坡，或落千丈坑。",
            "回望九馬山，政與大浪爭。",
            "如飛鵝車礮，亂打睢陽城。",
            "又如白獅子，山下跳鬇鬡。",
            "須臾入別浦，萬死得一生。",
            "始知茵席濕，盡覆杯中羹。"
        ],
        "tags": [
            "洞庭湖"
        ],
        "title": "昔遊詩  其三",
        "id": "fe6f84e3-1d86-427a-9202-08ee79a04d3f"
    },
    {
        "author": "姜夔",
        "paragraphs": [
            "蕭蕭湘陰縣，寂寂黄陵祠。",
            "喬木蔭樓殿，畫壁半傾欹。",
            "蘆洲雨中淡，漁網煙外歸。",
            "重華不可見，但見江鷗飛。",
            "假令無恨事，過此亦依依。"
        ],
        "title": "昔遊詩  其四",
        "id": "6d296b30-3268-48a3-aa32-82494a90061f"
    },
    {
        "author": "姜夔",
        "paragraphs": [
            "我乘五板船，將入沌河口。",
            "大江風浪起，夜黑不見手。",
            "同行子周子，渠膽大如斗。",
            "長竿插蘆席，船作野馬走。",
            "不知何所詣，生死付之偶。",
            "忽聞入草聲，燈火亦稍有。",
            "杙船遂登岸，急買野家酒。"
        ],
        "title": "昔遊詩  其五",
        "id": "d62082d8-7d8d-4aed-8c80-e4e1b0054b17"
    },
    {
        "author": "姜夔",
        "paragraphs": [
            "天寒白馬渡，落日山陽村。",
            "是時無霜雪，萬里風奔奔。",
            "外旃吹已透，內纊冰不溫。",
            "吹馬馬欲倒，吹笠任飛翻。",
            "不見行路人，但見草木蕃。",
            "忽看野燒起，大焰燒乾坤。",
            "聲如震雷震，勢若江湖吞。",
            "虎豹走散亂，麋鹿不足言。",
            "夜投野店宿，無壁亦無門。",
            "此行值三厄，幸得軀命存。",
            "明發見老姊，斗酒爲招魂。"
        ],
        "title": "昔遊詩  其六",
        "id": "c1ff1fb4-6f84-4bf8-9124-3d5799cf3d86"
    },
    {
        "author": "姜夔",
        "paragraphs": [
            "揚舲下大江，日日風雨雪。",
            "留滯鼇背洲，十日不得發。",
            "岸冰一尺厚，刀劍觸舟楫。",
            "岸雪一丈深，屹如玉城堞。",
            "同舟二三士，頗壯不恐懾。",
            "蒙氈閉篷卧，波裏任傾攧。",
            "晨興視氈上，積雪何皎潔。",
            "欲上不得梯，欲留岸頻裂。",
            "攀援始得上，幸有人見接。",
            "荒村三兩家，寒苦衣食缺。",
            "買豬祭波神，入市路已絕。",
            "如今得安坐，閑對妻兒說。"
        ],
        "title": "昔遊詩  其七",
        "id": "34879d5b-50fc-4b60-bc6f-3f97aeaa6aea"
    },
    {
        "author": "姜夔",
        "paragraphs": [
            "青草長沙境，洞庭渺相連。",
            "洞庭西北角，雲夢更無邊。",
            "復有白湖沌，渺莽里數千。",
            "豈惟大盜窟，神龍所盤旋。",
            "白湖辛巳歲，忽墮死蜿蜒。",
            "一鱗大如箕，一髯大如椽。",
            "白身青鬐鬛，兩角上梢天。",
            "半體卧沙上，半體猶沉淵。",
            "里正聞之官，官使吏致虔。",
            "作齋爲禳禬，觀者足闐闐。",
            "歛席覆其體，數里聞腥羶。",
            "一夕雷雨過，此物忽已遷。",
            "遺跡陷成川，中可行大船。",
            "是年虜亮至，送死江之壖。",
            "或云祖龍讖，詭異非偶然。",
            "近日山陽人，採菱不知還。",
            "望見三龍浮，目若電火燃。",
            "見龍多見尾，少見四體全。",
            "一龍已爲異，三者亦罕傳。",
            "又因漁湖側，水中忽生煙。",
            "煙中一馿出，繞身步蹁躚。",
            "俄隨霹靂去，欲詰無由緣。",
            "我聞語此事，乘舟往觀焉。",
            "徑往枯葭浦，白鷺爭相先。",
            "湖有劉備廟，實司浩渺權。",
            "裴回無所見，歸棹月明前。"
        ],
        "tags": [
            "洞庭湖"
        ],
        "title": "昔遊詩  其八",
        "id": "3cbf0e6f-f7ab-4c0d-a420-edc3094a4d46"
    },
    {
        "author": "姜夔",
        "paragraphs": [
            "昔遊桃源山，先次白馬渡。",
            "渡頭何清深，鴻鵠在高樹。",
            "白馬亦洞天，昔人有奇遇。",
            "洞門不可見，但聞水聲怒。",
            "瞻彼羽人宅，乃乘方船渡。",
            "脩廊夾五殿，重閣映千樹。",
            "規模象魏壯，回合綠陰護。",
            "山椒望五谿，壺頭入指顧。",
            "故宮在其北，屋瓦带松霧。",
            "古杉晉時物，中空野人住。",
            "外圍四十尺，內可十客聚。",
            "我遊瞿仙館，壇上表遺步。",
            "却下八疊坡，一亭衆妙具。",
            "兩山抱澄潭，老木枝榦互。",
            "瞻前秀而迥，坐久凜難駐。",
            "桃源獨不見，僻在宮南路。",
            "山行轉深邃，狙猿紛上下。",
            "石竇出微涓，令我意猶豫。",
            "昔聞漁舟子，水際見洞戶。",
            "今看去溪遠，定自後人誤。",
            "惆悵却歸來，此遊不得屢。",
            "于今二十年，歷歷經行處。"
        ],
        "title": "昔遊詩  其九",
        "id": "8ca7cf36-3c83-4bc3-8b6e-39290caa3b6b"
    },
    {
        "author": "姜夔",
        "paragraphs": [
            "昔遊衡山下，看水入朱陵。",
            "半空掃積雪，萬萬玉花凝。",
            "或如生綃掛，或作薄霧橫。",
            "紛紛虎豹吼，往往蛟龍驚。",
            "人語不相聞，濺雹漂我纓。",
            "有魚緣峭壁，上上終不停。",
            "此中有神物，雷雨周八紘。"
        ],
        "tags": [
            "衡山"
        ],
        "title": "昔遊詩  其一○",
        "id": "fa6193c9-b300-4a17-9c00-3a14f99062f2"
    },
    {
        "author": "姜夔",
        "paragraphs": [
            "昔遊衡山上，未曉入幽谷。",
            "欲識所坐輿，橫版掛兩竹。",
            "狀如秋千垂，高下不傾覆。",
            "登山九千丈，中道多佛屋。",
            "一峰高一峰，峰峰秀林木。",
            "仰看同來客，木末見冠服。",
            "高臺石橋路，尋常雲所宿。",
            "下方雷雨時，此上自晴旭。",
            "紫蓋何突兀，萬里在一目。",
            "餘峰六七十，僅如翠浪矗。",
            "北有嬾瓚巖，大石庇樵牧。",
            "下窺半崖花，杯盂琢紅玉。",
            "飛雲身畔過，攬之不盈掬。",
            "祝融最高絕，紫蓋不足錄。",
            "俯視同仰觀，蒼蒼萬形伏。",
            "惟餘岣嶁峰，南睇半空綠。",
            "彷彿認瀟湘，向嶽流屈曲。",
            "高處驚我魂，幡思宅平陸。",
            "其東有雷穴，靈異謹勿觸。",
            "雲來綿世界，雲去一峰獨。",
            "僧窗或留罅，雲入不可逐。",
            "絕頂橫石渠，仙人有遺躅。",
            "山多金光草，夜半如列燭。",
            "靈藥不可尋，吁嗟歸太速。"
        ],
        "tags": [
            "衡山"
        ],
        "title": "昔遊詩  其一一",
        "id": "2fbf5cab-b129-49bc-b92a-6c61b96e57f1"
    },
    {
        "author": "姜夔",
        "paragraphs": [
            "濠梁四無山，坡陀亙長野。",
            "吾披紫茸氈，縱飲面微赭。",
            "自矜意氣豪，敢騎雪中馬。",
            "行行逆風去，初亦畧霑灑。",
            "疾風吹大片，忽若亂飄瓦。",
            "側身當其衝，絲鞚袖中把。",
            "重圍萬箭急，馳突更叱咤。",
            "酒力不支吾，數里進一斝。",
            "燎茅烘濕衣，客有見留者。",
            "裴回望神州，沉歎英雄寡。"
        ],
        "title": "昔遊詩  其一二",
        "id": "cf1d2f2d-bd2a-4bcb-87e0-34821e029577"
    },
    {
        "author": "姜夔",
        "paragraphs": [
            "既離湖口縣，未至落星灣。",
            "舟中三兩程，程程見廬山。",
            "廬山遮半天，五老雲爲冠。",
            "朝看金疊疊，暮看紫巉巉。",
            "瀑布在山半，彷彿認一斑。",
            "廬山忽不見，雲雨滿人間。"
        ],
        "tags": [
            "庐山"
        ],
        "title": "昔遊詩  其一三",
        "id": "93c5b9f8-d769-4df8-b5cc-cdfdce0d57b7"
    },
    {
        "author": "姜夔",
        "paragraphs": [
            "雪霽下揚子，閑望江上山。",
            "山山如白玉，日照金孱顔。",
            "是時江水浄，影落清鏡寒。",
            "潮催庾信老，雲送佛狸還。",
            "萬古感心事，惆悵垂楊灣。"
        ],
        "title": "昔遊詩  其一四",
        "id": "e0dc0631-85b4-4840-b31e-495aa60af6ce"
    },
    {
        "author": "姜夔",
        "paragraphs": [
            "衡山爲真宮，道士飲我酒。",
            "共坐有何人，山中白衣叟。",
            "問叟家何在，近住山洞口。",
            "殷勤起見邀，徐步入林藪。",
            "雲深險徑黑，石亂湍水吼。",
            "尋源行漸遠，茅屋剪如帚。",
            "老烹茶味苦，野琢琴形醜。",
            "叟云司馬僊，學道此居久。",
            "屋東大盤石，棋畫今尚有。",
            "古木庇覆之，清泉石根走。",
            "因悲百年內，汲汲成白首。",
            "僊人固難值，隠者亦可偶。",
            "追惟恍如夢，欲畫無好手。"
        ],
        "tags": [
            "衡山"
        ],
        "title": "昔遊詩  其一五",
        "id": "4cff8d94-57d3-4e32-b851-10242a29a63d"
    },
    {
        "author": "姜夔",
        "paragraphs": [
            "楊侯筆力天下奇，早歲豪彥相追隨。",
            "一班略見客亭稿，文采炳蔚驚羣兒。",
            "長安城中擇幽棲，靜退不願時人知。",
            "大書前榮號霧隠，意與風虎雲龍期。",
            "人皆炫耀身陸離，見草而悅忘皋比。",
            "南山十日不下食，君子一變誰能窺。",
            "正論不作世道微，通都大邑多狐狸。",
            "惜君爪牙不得施，公超五里亦奚爲。"
        ],
        "title": "題楊冠卿客亭類稿",
        "id": "ddd2ed6d-16b6-447d-82a4-68d0af467c91"
    },
    {
        "author": "姜夔",
        "paragraphs": [
            "行盡江南最遠山，却尋干越上清灘。",
            "秋清雲錦溪中過，玉石瑰奇一萬般。"
        ],
        "title": "琵琶洲",
        "id": "9ba1057f-940f-42ae-9aef-5cfdc69b1e83"
    },
    {
        "author": "姜夔",
        "paragraphs": [
            "空山尋桂樹，折香思故人。",
            "故人隔秋水，一望一回顰。",
            "南山北山路，載花如行雲。",
            "闌干望雙槳，穠枝儲待君。",
            "西泠蔭歌舞，夜夜明月嗔。",
            "棄捐頳玉佩，香盡作秋塵。",
            "楚調秋更苦，寂寥無復聞。",
            "來吟綠叢下，涼風吹練裙。"
        ],
        "title": "桂花",
        "id": "e58f1a7f-62b7-4985-aa3d-e167123f8f7a"
    },
    {
        "author": "姜夔",
        "paragraphs": [
            "六軍文武浩如雲，花簇頭冠樣樣新。",
            "惟有至尊渾不戴，盡將春色賜羣臣。"
        ],
        "title": "郊祀後景靈宮恭謝紀事  其一",
        "id": "1aa6e0cb-8692-4693-a4c4-f510d3cf4e81"
    },
    {
        "author": "姜夔",
        "paragraphs": [
            "萬數簪花滿御街，聖人先自景靈回。",
            "不知後面花多少，但見紅雲冉冉來。"
        ],
        "title": "郊祀後景靈宮恭謝紀事  其二",
        "id": "569f6385-0979-4599-aa38-c7699770a03c"
    },
    {
        "author": "姜夔",
        "paragraphs": [
            "南陌東城盡舞兒，畫金刺繡滿羅衣。",
            "也知愛惜春遊夜，舞落銀蟾不肯歸。"
        ],
        "title": "燈詞  其一",
        "id": "144bccbc-2e84-4fa8-94bf-9f980908c07f"
    },
    {
        "author": "姜夔",
        "paragraphs": [
            "燈已闌珊月色寒，舞兒往往夜深還。",
            "只因不盡婆娑意，更向街心弄影看。"
        ],
        "title": "燈詞  其二",
        "id": "9c609017-403b-4c3c-a876-da73938be43b"
    },
    {
        "author": "姜夔",
        "paragraphs": [
            "沙河雲合無行處，惆悵來遊路已迷。",
            "却入靜坊燈火空，門門相似列蛾眉。"
        ],
        "title": "燈詞  其三",
        "id": "0e33def7-6e64-49f8-9f84-e532b95fd2de"
    },
    {
        "author": "姜夔",
        "paragraphs": [
            "遊人歸後天街靜，坊陌人家未閉門。",
            "簾裏垂燈照尊俎，坐中嬉笑覺春溫。"
        ],
        "title": "燈詞  其四",
        "id": "0229c5fe-c9b7-4d44-b3c8-8eea6693b0ac"
    },
    {
        "author": "姜夔",
        "paragraphs": [
            "迎風吹白髮，送客向黄巖。",
            "在事何爲爾，如君自不凡。",
            "城陰當復會，詩卷可頻緘。",
            "縱別無多久，江沙望遠帆。"
        ],
        "title": "送王簡卿歸天台二首  其一",
        "id": "5404059a-62ec-4960-a64f-b29d1ee0b370"
    },
    {
        "author": "姜夔",
        "paragraphs": [
            "讎書雖不願，治粟亦何爲。",
            "夜月同游處，春潮獨往時。",
            "無心資造化，任運有成虧。",
            "護冷加餐食，幽居且自怡。"
        ],
        "title": "送王簡卿歸天台二首  其二",
        "id": "1311acd8-0ef4-428d-a6d6-9e22717fe07e"
    },
    {
        "author": "姜夔",
        "paragraphs": [
            "岳麓溪毛秀，湘濱玉水香。",
            "靈苗憐勁直，達節著芬芳。",
            "豈謂盤盂小，而忘臭味長。",
            "拳山并勺水，所至未能量。"
        ],
        "title": "菖蒲",
        "id": "e15c5d9c-4754-4d81-a053-b7b6d0a24bc8"
    },
    {
        "author": "姜夔",
        "paragraphs": [
            "和靖當年不娶妻，因何七世有孫兒。",
            "若非鶴種并龍種，定是瓜皮搭李皮。"
        ],
        "title": "嘲林可山稱和靖七世孫",
        "id": "334e7381-ae19-4e3a-8287-1dcb41983fba"
    },
    {
        "author": "姜夔",
        "paragraphs": [
            "不貪名爵伐功勞，勇退深虞禍患遭。",
            "甫里閒居耕釣樂，范張高處陸猶高。"
        ],
        "title": "三高祠",
        "id": "f629b13c-7872-451d-9c01-4228ffa53215"
    },
    {
        "author": "姜夔",
        "paragraphs": [
            "自是瀛洲客，還因野趣來。",
            "解衣吟寂寞，携酒上崔嵬。",
            "石洞山山秀，梔花樹樹開。",
            "只應巖下水，相送上船回。"
        ],
        "title": "和王祕書遊水樂洞",
        "id": "d2db6b6a-8fed-4fdd-b837-c5efbb195483"
    },
    {
        "author": "姜夔",
        "paragraphs": [
            "深衣跨羸驂，杳杳春山路。",
            "入寺君未知，閒看移桂樹。"
        ],
        "title": "嘉泰壬戌上元日訪全老於浄林廣福院觀沈傳師碑隆茂宗畫贈詩二首  其一",
        "id": "88321336-3f59-4fbc-a4a1-5c2f0c8b509e"
    },
    {
        "author": "姜夔",
        "paragraphs": [
            "沈碑含秀潤，隆畫出神奇。",
            "道人那得此，老子乃躭之。"
        ],
        "title": "嘉泰壬戌上元日訪全老於浄林廣福院觀沈傳師碑隆茂宗畫贈詩二首  其二",
        "id": "a8de6a2e-1908-4a6a-ab44-4a369628dd91"
    },
    {
        "author": "姜夔",
        "paragraphs": [
            "四人松下共盤桓，筆硯花壺石上安。",
            "今日興懷同此味，老仙留字在孱顔。"
        ],
        "title": "齋後與全老銛樸翁聰自聞酌龍井而歸  其一",
        "id": "25fd8873-9cec-4bee-8f4b-5e549dac3f4f"
    },
    {
        "author": "姜夔",
        "paragraphs": [
            "年時六月海揚塵，遥見青山起白雲。",
            "聞有高僧來誦咒，巖前拋珓問龍君。"
        ],
        "title": "齋後與全老銛樸翁聰自聞酌龍井而歸  其二",
        "id": "501e18a7-1d5e-4107-b3a4-7c946010e831"
    },
    {
        "author": "姜夔",
        "paragraphs": [
            "鶴氅如煙羽扇風，賦情芳草綠陰中。",
            "黑頭辦了人間事，來看淩霜數點紅。"
        ],
        "title": "自題畫像",
        "id": "1c5acf8e-4ab9-4745-a769-e983deead999"
    },
    {
        "author": "姜夔",
        "paragraphs": [
            "幸自不居城，西風覺又生。",
            "空山多雨氣，廢寺少人聲。",
            "髮爲憂時白，吟因入夜清。",
            "推窗問天色，猶有佛燈明。"
        ],
        "title": "寺中",
        "id": "c9cde6eb-d364-4082-9f13-9484094bf411"
    },
    {
        "author": "姜夔",
        "paragraphs": [
            "憐君歸橐路迢迢，到得茅齋轉寂寥。",
            "應歎藥欄經雨爛，土肥抽盡縮砂苗。"
        ],
        "title": "有送",
        "id": "2e67d8f6-a627-4878-a45a-f07af82363ec"
    },
    {
        "author": "姜夔",
        "paragraphs": [
            "松尾颼颼石浪寒，胡啼番曲轉聲酸。",
            "人間無此春風手，應是江妃夜夜彈。"
        ],
        "title": "于越亭",
        "id": "e3c4ceb9-413a-412f-b9e3-428e0325e25f"
    },
    {
        "author": "姜夔",
        "paragraphs": [
            "小山不能雲，大山半爲天。"
        ],
        "title": "句  其一",
        "id": "b934d71f-013d-415b-884a-d435ba8641cd"
    },
    {
        "author": "姜夔",
        "paragraphs": [
            "屋角紅梅樹，花前白石生。"
        ],
        "title": "句  其二",
        "id": "05ef8997-af5d-4368-b17a-6dc50cc3f91d"
    },
    {
        "author": "姜夔",
        "paragraphs": [
            "梅花竹裏無人見，一夜吹香過石橋。"
        ],
        "title": "句  其三",
        "id": "f5bdedd7-2f28-49dd-987d-449a9ea7e021"
    },
    {
        "author": "姜夔",
        "paragraphs": [
            "中興無限艱難意，日暮湖平力士歸。"
        ],
        "title": "句  其四",
        "id": "ad99de4f-4ef0-48ab-bd0a-0b51cd44c0d7"
    },
    {
        "author": "葛天民",
        "paragraphs": [
            "向晚一鳩鳴，道人春睡足。",
            "無處寫幽懷，巡簷數脩竹。"
        ],
        "title": "春懷",
        "id": "d9323b62-2c6f-4b62-9392-5f71ae002d8c"
    },
    {
        "author": "葛天民",
        "paragraphs": [
            "夜雨漲波高二尺，失却搗衣平正石。",
            "天明水落石依然，老夫一夜空相憶。"
        ],
        "title": "絕句",
        "id": "bddb04c8-7fe8-4496-9978-9ac5812f91c7"
    },
    {
        "author": "葛天民",
        "paragraphs": [
            "我本田夫作比丘，也知騎馬勝騎牛。",
            "如今馬上看山色，不似騎牛得自由。"
        ],
        "title": "看山",
        "id": "671f12fb-6418-4e18-abbc-da478d73ebc8"
    },
    {
        "author": "葛天民",
        "paragraphs": [
            "參禪學詩無兩法，死蛇解弄活鱍鱍。",
            "氣正心空眼自高，吹毛不動全生殺。",
            "生機熟語却不俳，近代獨有楊誠齋。",
            "才名萬古付公論，風月四時輸好懷。",
            "知公別具頂門竅，參得徹兮吟得到。",
            "趙州禪在口皮邊，淵明詩寫胸中妙。",
            "用則致君堯舜前，舍時便灌廬陵園。",
            "六十四卦只兩畫，三百五篇惟一言。",
            "我與誠齋略相識，亦不知他好官職。",
            "但知拚得忍饑七十年，脊梁如鐵心如石。",
            "不曾屈膝不皺眉，不把文章做出詩。",
            "玉川後身却不怪，樂天再世尤能奇。",
            "隔千里兮共明月，何似寒灰相對撥。",
            "公亦何須要我知，我只欠公頭上髮。"
        ],
        "title": "寄楊誠齋",
        "id": "ed02d31d-5712-44aa-9045-7a6ba474bb76"
    },
    {
        "author": "葛天民",
        "paragraphs": [
            "碧床酒盎香拍浮，吳姬粉醉不識愁。",
            "黄金手揮博歌頭，夜半春回楊柳樓。"
        ],
        "title": "醉書酒肆",
        "id": "e30eae83-ca07-46b0-9c8c-71df594e51a2"
    },
    {
        "author": "葛天民",
        "paragraphs": [
            "龍脊橋邊鶴膝幽，一枝斜亞水橫流。",
            "自從識破胡笳曲，吹徹黄昏不解愁。"
        ],
        "title": "竺澗梅",
        "id": "108e1cf1-7b05-46dd-b88d-cd02e7989305"
    },
    {
        "author": "葛天民",
        "paragraphs": [
            "半山徐敬伯，薄宦在中都。",
            "柳舍偷閑到，村醪就近酤。",
            "易添詩債負，難得醉工夫。",
            "却羨漁樵叟，雖貧一事無。"
        ],
        "title": "謝文思徐敬伯見訪",
        "id": "0c99372b-16e9-44eb-a2ca-7b37769b6eee"
    },
    {
        "author": "葛天民",
        "paragraphs": [
            "春漲侵高岸，春雲裹亂山。",
            "倒遷楊柳活，斜倚桔槔閑。",
            "世味老方淡，花時晴最慳。",
            "東風嗔懶動，故故撼柴關。"
        ],
        "title": "即事",
        "id": "0bcf7e6f-3576-49ee-888d-9ff6b729043e"
    },
    {
        "author": "葛天民",
        "paragraphs": [
            "長安唯白石，與我最相關。",
            "每到難逢面，翻思懶下山。",
            "欲歸愁路遠，小住待君還。",
            "盡日看幽桂，無人似我閑。"
        ],
        "title": "重訪白右",
        "id": "02616d9a-9077-4adc-a5a0-991a5650831a"
    },
    {
        "author": "葛天民",
        "paragraphs": [
            "一言已出駟難追，頼得君王放過伊。",
            "楊子江心杭折葦，浪頭何似問頭危。"
        ],
        "title": "達磨渡蘆像",
        "id": "bbd8aa93-4c60-4cc1-b8cb-a688fb7e0108"
    },
    {
        "author": "葛天民",
        "paragraphs": [
            "齒髮中年態，丘園素隠心。",
            "因栽白匾豆，欲當紫團參。",
            "筐筥收繁莢，窗扉失茂陰。",
            "蕭蕭簷外竹，抱蔓替予吟。"
        ],
        "title": "收白匾豆因得二首  其一",
        "id": "41980a53-765c-437a-8cee-e1a2284a6d50"
    },
    {
        "author": "葛天民",
        "paragraphs": [
            "古香無伴侶，一榻共雲分。",
            "磵水塘頭過，樵歌枕上聞。",
            "余生聊自適，此意與誰論。",
            "落葉如相委，時敲月下門。"
        ],
        "title": "收白匾豆因得二首  其二",
        "id": "403f89ea-01a8-477d-8a17-b4e95d95821f"
    },
    {
        "author": "葛天民",
        "paragraphs": [
            "落梅如雪雨如麻，最怕春寒是杏花。",
            "病後不能涓滴飲，可憐芳信到貧家。"
        ],
        "title": "仲春初二絕  其一",
        "id": "f9b51e80-68e5-496e-b30d-a54c983bf55c"
    },
    {
        "author": "葛天民",
        "paragraphs": [
            "初交二月草蒙茸，鄰里紛紛去折蓬。",
            "柳下閉門非懶出，苦無筋力趁兒童。"
        ],
        "title": "仲春初二絕  其二",
        "id": "0433c2ed-9d2f-47b7-8fee-b2c25be34854"
    },
    {
        "author": "葛天民",
        "paragraphs": [
            "陌上紅塵歇，湖中翠靄生。",
            "定鍾山寺迥，新月夜船清。",
            "蛙亂鳴方急，鷗閑睡不驚。",
            "兒曹知我到，認得打門聲。"
        ],
        "title": "湖上夜歸",
        "id": "76bfbf12-7468-46d8-a4f6-b67153e33cc9"
    },
    {
        "author": "葛天民",
        "paragraphs": [
            "蟄動猶寒在，鳩鳴恰睡餘。",
            "素傳鷹羽化，多占鵲巢居。",
            "報我晴何用，憐渠拙自如。",
            "年年偏感處，風急杏花初。"
        ],
        "title": "聞鳩",
        "id": "1c6b88f5-649e-4ec9-997c-ae6e5d6c0445"
    },
    {
        "author": "葛天民",
        "paragraphs": [
            "咫尺春三月，尋常百姓家。",
            "爲迎新燕入，不下舊簾遮。",
            "翅濕沾微雨，泥香带落花。",
            "巢成鶵長大，相伴過年華。"
        ],
        "title": "迎燕",
        "id": "6837316c-d9ee-41b5-82f5-086a46fd6724"
    },
    {
        "author": "葛天民",
        "paragraphs": [
            "粉翅來何許，春風卒未休。",
            "衆芳皆舊識，微雨是新愁。",
            "鬭舞圍牆角，貪香綴蘂頭。",
            "與花俱不語，相可自風流。"
        ],
        "title": "玩蝶",
        "id": "e015ef16-51c4-4dee-a397-3bc2a6af8ecd"
    },
    {
        "author": "葛天民",
        "paragraphs": [
            "望帝知何苦，催歸不自禁。",
            "竄身依樹密，啼血染花深。",
            "細雨離人淚，遊絲蕩子心。",
            "青山明月夜，老耳最知音。"
        ],
        "title": "聞杜鵑",
        "id": "a9e07357-26df-42a3-9fa9-ef17d69d5bd4"
    },
    {
        "author": "葛天民",
        "paragraphs": [
            "斷槎無葉又無枝，得似勾春柳一絲。",
            "不是畫船棲泊處，白鷗飛下立多時。"
        ],
        "title": "湖上觀柳偶記龍泉先生勾春柳一絲之句感而有述",
        "id": "81bf8d5f-fd23-42b5-96c2-5d10fd2e998d"
    },
    {
        "author": "葛天民",
        "paragraphs": [
            "疎影橫斜處，匆匆入夏看。",
            "綠陰遮得暗，青子結來酸。",
            "因病全疎酒，如癡猶凭欄。",
            "楊花無藉在，風急正漫漫。"
        ],
        "title": "嘗青梅",
        "id": "53c10c00-48c0-4262-ad11-d1baedae4fef"
    },
    {
        "author": "葛天民",
        "paragraphs": [
            "小圃新穿土，中藏一丈空。",
            "山腰泉脈透，井口樹陰蒙。",
            "澆藥先資用，煎茶已見功。",
            "甘凉羞自薦，汲許四鄰同。"
        ],
        "title": "開井",
        "id": "404ad3cc-9f1f-4d95-b14f-e8cc9a03f52a"
    },
    {
        "author": "葛天民",
        "paragraphs": [
            "龍護深潭草木昏，斷碑元祐典刑存。",
            "蜀仙已去吳僧少，嶺上松篁亦斷魂。"
        ],
        "title": "龍井",
        "id": "c6e6c337-10d0-4ce4-81b9-d22f9b94b05d"
    },
    {
        "author": "葛天民",
        "paragraphs": [
            "連天芳草雨漫漫，贏得鷗邊野水寬。",
            "花欲盡時風撲起，柳綿無力護春寒。"
        ],
        "title": "江山",
        "id": "541e57fe-2916-4d6f-98dc-fdeaa98536b7"
    }
]