[
    {
        "author": "洪适",
        "paragraphs": [
            "快睹終童英妙時，跫然銜袖出明璣。",
            "家聲不詫大哉問，文律何愁知者希。",
            "益利鋒鋩臨大敵，養成羽翼看高飛。",
            "紅塵可厭忙車馬，挹取西山爽氣歸。"
        ],
        "title": "答林神童",
        "id": "65df6fe6-86c5-476a-84e0-bbd47f79d81f"
    },
    {
        "author": "洪适",
        "paragraphs": [
            "雨濯吳粧膩，風催蜀錦裁。",
            "自嫌生較晚，不得聘寒梅。"
        ],
        "title": "海棠花二絕句  其一",
        "id": "2c2770d5-8b84-45cf-854c-5419c946d2c2"
    },
    {
        "author": "洪适",
        "paragraphs": [
            "鴨殼非難致，鮫胎業已成。",
            "夜深寧覓睡，相照月偏明。"
        ],
        "title": "海棠花二絕句  其二",
        "id": "3c9a420f-4926-4dc1-b650-2c6b09c32488"
    },
    {
        "author": "洪适",
        "paragraphs": [
            "衮衮香毬次第開，結根幽獨謝紛埃。",
            "芳蓉妬入鴛鴦社，異馥清傳錦繡堆。",
            "睡裏魂交非自衍，醒時心賞可無猜。",
            "品題盍在春林石，不是花王喜後來。"
        ],
        "title": "瑞香花",
        "id": "69f45ca5-ed16-43c1-830f-63f8ad06300c"
    },
    {
        "author": "洪适",
        "paragraphs": [
            "上饒甿俗醇且古，千室鳴弦方按堵。",
            "黄堂丈人今循良，河南治平追鼻祖。",
            "訟棠留景分清陰，爐篆方羊燕寢深。",
            "笑談了却邦人事，游戲翰墨惟書林。",
            "自從真行易篆隸，草聖書絕馳極摯。",
            "游雲驚龍初振奇，渴驥怒猊爭作勢。",
            "臣中第一茲謂誰，寥寥典則其幾希。",
            "丈人尺牘妙天下，臧去收拾生光輝。",
            "作古要須從我始，直欲名家自成體。",
            "手追心摹前無人，一掃塵蹤有新意。",
            "縱橫經緯生胸中，落紙便與游絲同。",
            "繰甕繭車飛白雪，織簷蛛網破清風。",
            "一行一筆相聯屬，姿態規撫駭凡目。",
            "臨池漫勞三十年，千兔從教後人禿。",
            "舊聞呂向連錦書，百字環寫縈髮如。",
            "惜哉淟汩已無考，盍使北面稱臺輿。",
            "獨步不復名相甲，端恨二王無此法。",
            "只今四海書同文，使者來求至將押。"
        ],
        "title": "題信州吳傅朋郎中游絲書",
        "id": "61afe73e-df2f-4576-8f44-69da27aad55d"
    },
    {
        "author": "洪适",
        "paragraphs": [
            "密雪舞冬晝，祁寒反夏炎。",
            "竹枝低未濕，梅萼瑩先霑。",
            "怯冷昂肩立，欣繁矯首瞻。",
            "隨風方北渡，際海必東漸。",
            "軒簸來如摻，繽紛勢轉嚴。",
            "枯荄新點綴，曲砌巧增添。",
            "伺隙花穿戶，承隅箸插簷。",
            "高飛迷皎鶴，夜影逼清蟾。",
            "砧凈綃橫石，窗虛粉雜匳。",
            "崑丘千璧碎，武庫五兵銛。",
            "烟徑楊吹絮，香蹊蝶奮髯。",
            "鯨鯢陸骨腐，鵠鷺野翎爓。",
            "白髮秦人遯，厖眉漢尉潜。",
            "漬蠶功孰及，平地瑞初占。",
            "窖卧行人節，門扃志士恬。",
            "已甘穿履困，奚避割氈嫌。",
            "醉慕雙螯畢，寒懷五绔廉。",
            "飄颻疑宓女，刻畫謝無鹽。",
            "河闊凝新浪，峰高失舊尖。",
            "山陰賓欲返，淮右寇將殲。",
            "穆滿三章著，宣溫五板兼。",
            "君恩捐衛粟，天意絕齊痁。",
            "江上蓑堪畫，籬間氅可覘。",
            "客觀眸已眩，兒咀手頻拈。",
            "足沒尋萱屐，腰閑刈藿鎌。",
            "馬馳毛愈素，烏啄首難黔。",
            "凍折騷人筆，光臨織婦幨。",
            "螟牟寧待火，疫癘詎煩砭。",
            "甲長寒蔬細，根肥宿麥纖。",
            "年豐雖欲頌，神助愧江淹。"
        ],
        "title": "雪詩用晁無咎韻",
        "id": "3e109bd3-105b-49e2-803c-96ccc2d8531b"
    },
    {
        "author": "洪适",
        "paragraphs": [
            "一苦寒威重，清晨雨脚□。",
            "嚴風號宇宙，飛雪下閭閻。",
            "布地鹽初撒，穿帷粉乍黏。",
            "裴回輕點袖，縈積滿盈檐。",
            "騁巧飄雖急，乘危勢或沾。",
            "梨花芳小圃，桂魄射疏簾。",
            "烟濕茶翁竈，竿低酒舍帘。",
            "清泉埋沼沚，蒼幹聳楩柟。",
            "玉匝齊君履，銀封魯國詹。",
            "盆收新琢璧，階展未裁縑。",
            "木杪疑飛絮，江干雜秀蒹。",
            "正隨雲陣合，未放日光暹。",
            "處壯山屠虎，高興澤殪蚺。",
            "重巔聞折木，邃野絕飛鶼。",
            "隼擊翎添厲，鱗藏口敢噞。",
            "狼隨姬滿駕，鵲集叔才苫。",
            "授簡詞臣敏，乘車海若謙。",
            "漢傳王母絳，周貢嵰山甜。",
            "王脧師方整，高昌眾欲熸。",
            "漢光開帝業，蘇烈貫兵鈐。",
            "豹曳荆人舄，牙抽孫子籤。",
            "膚寒方起粟，手坼正憂𪚫。",
            "挾纊冬裘燠，傾罍夜飲厭。",
            "寒光欺寶鑑，素質奪朱綅。",
            "犬喜蹄方逞，兒餐舌未箝。",
            "梅林催皚皚，麥垅長蔪蔪。",
            "罝兔難探穴，叉魚已溉鬵。",
            "鴟蹲饑愈噪，馬縮凍難拑。",
            "見晛將消釋，歌詩興佞憸。",
            "妍辭慚謝客，詎敢示群僉。"
        ],
        "title": "前韻雖險用之未盡掇其餘復成三百言",
        "id": "cad2fd7e-ae17-44ef-bab2-77c87e5aab3e"
    },
    {
        "author": "洪适",
        "paragraphs": [
            "我昔檇李寓，君方錫山潜。",
            "欲馳咫尺書，駃足無飛廉。",
            "相望參與商，引首徒遐瞻。",
            "朅來萍梗蹤，遠野得茅簷。",
            "獲與譚壘接，何詢龜筮占。",
            "青山整烟鬟，澄波開鑑奩。",
            "喬松與怪柏，如虬老龍髯。",
            "悠然一望間，野色皆可覘。",
            "范甑飛埃塵，墨突寒不黔。",
            "好友豈厭頻，雞黍供炊爓。",
            "外家三遺珠，穎脫皆囊尖。",
            "交情謝流俗，不問凉及炎。",
            "著鞭挹清風，從者屢我淹。",
            "高論極根源，師友識所漸。",
            "大略搉治忽，細談析毫纖。",
            "皮裏有陽秋，褒貶追齊殲。",
            "古稱學如殖，秋成觀執鐮。",
            "吾匪董夫子，家居下帷幨。",
            "言經雖敗績，寧防整冠嫌。",
            "抽軋强成章，句鄙不任拈。",
            "骩骳且艱澀，疵瑕費鍼砭。",
            "君詩粲珠琲，光焰古人兼。",
            "詎覆傖父酒，不道胡兒鹽。",
            "陳檄愈頭疾，杜詞逐寒痁。",
            "輕縑邊幅富，健筆鋒鋩銛。",
            "語句既遒麗，格律何森嚴。",
            "我窮思已竭，君方涌泉添。",
            "三峽爭倒流，未肯波瀾恬。",
            "短才愧非正，尚期膏馥沾。",
            "吟罷覺夜永，明窗耿孤蟾。"
        ],
        "title": "用雪詩韻謝三外弟見和",
        "id": "60950b74-b77c-459e-982e-67d0d60360ef"
    },
    {
        "author": "洪适",
        "paragraphs": [
            "應侯一語幽宣后，長信蒙辜徙萯陽。",
            "秦室無親類梟獍，借箕誶語亦其常。"
        ],
        "title": "讀秦本紀",
        "id": "4317ace6-54e8-45ed-b510-79a19f872901"
    },
    {
        "author": "洪适",
        "paragraphs": [
            "淮陰束手九江閑，誰信功成頰舌間。",
            "不惜鴻溝分二國，太公今日得生還。"
        ],
        "title": "侯生",
        "id": "70ee21dc-bec6-4cfd-ba85-06527e5f619d"
    },
    {
        "author": "洪适",
        "paragraphs": [
            "武關謀詐却稱臣，冤魄游魂尚在秦。",
            "墓木蕭條冢猶濕，流聞其子作昏姻。"
        ],
        "title": "楚懷王",
        "id": "9c7fc26f-a194-4e4c-8feb-028f44a9fb72"
    },
    {
        "author": "洪适",
        "paragraphs": [
            "折足黥徒未易欺，簀中死士亦何爲。",
            "魏齊斷首龐涓死，禍報由來不可知。"
        ],
        "title": "讀戰國史",
        "id": "9198c203-96d4-4dbc-aff2-4212a7f92ae7"
    },
    {
        "author": "洪适",
        "paragraphs": [
            "齊晉瓜分四國王，嬴秦爲呂羋爲黄。",
            "六雄當日皆新主，獨有甘棠澤未亡。"
        ],
        "title": "讀召公世家",
        "id": "4c24fc8d-03f2-4fb8-9ce1-c7ec2441b67a"
    },
    {
        "author": "洪适",
        "paragraphs": [
            "推轂曾聞薦武安，威伸三晉走荆蠻。",
            "廁中犬彘圖攘奪，猶道藏兵不出關。"
        ],
        "title": "穰侯",
        "id": "5570c157-02b3-4cff-9779-f288de12ee24"
    },
    {
        "author": "洪适",
        "paragraphs": [
            "齊主輕忘在莒時，解裘淄水遽相疑。",
            "若無貂勃明勳業，幾使功臣枉見夷。"
        ],
        "title": "田單",
        "id": "b070b0ae-4281-43dc-8f51-619f38b016ab"
    },
    {
        "author": "洪适",
        "paragraphs": [
            "一敗長平振古無，趙邦臣主亦何愚。",
            "當時已中馮亭計，猶自區區遣鄭朱。"
        ],
        "title": "長平",
        "id": "4b7d7f53-057d-4a63-915e-c872a19c4e1d"
    },
    {
        "author": "洪适",
        "paragraphs": [
            "珠履三千盡在門，爭無國士解銜恩。",
            "棘門難作無遺類，死黨寧聞報李園。"
        ],
        "title": "春申君",
        "id": "50acad11-841b-48b2-929d-ee7aeb9d2f3f"
    },
    {
        "author": "洪适",
        "paragraphs": [
            "翔纓彯組盍中留，綠水芙蓉且漫游。",
            "過耳從教千不是，處心渾欲一宜休。",
            "爐中異馥非多愛，架上新籤弗外求。",
            "寂寂掩扉無所事，飽聽風竹韻凉秋。"
        ],
        "title": "題陳體仁判官休齋",
        "id": "dd198fa4-6d41-49af-9d1c-a1cde6d5a675"
    },
    {
        "author": "洪适",
        "paragraphs": [
            "人生名利場，羈絆無休假。",
            "沉迷雁鶩行，夢寐雞豚社。",
            "見謂游子欺，更防官長罵。",
            "何如山中樂，松窗肆嘉話。",
            "陳侯青雲客，英聲蜚日下。",
            "當年金馬門，掉鞅示閒暇。",
            "小試芙蓉池，未整驪駒駕。",
            "台嶽十日行，樛蘿若相迓。",
            "來歸探古囊，篇篇可圖畫。",
            "傾耳金石聲，鄭衛敢爭霸。"
        ],
        "title": "次韻陳體仁惠詩幷示遊山詩卷",
        "id": "bbcab900-6370-4eac-ae72-b206ce841351"
    },
    {
        "author": "洪适",
        "paragraphs": [
            "當年使節反穹廬，解綬歸來得少娛。",
            "底事微官又縈縛，强顔文墨受意烏。"
        ],
        "title": "次韻李舉之縣丞秋日偶成  其一",
        "id": "48eae367-2545-44e2-b564-2e9ae43c1675"
    },
    {
        "author": "洪适",
        "paragraphs": [
            "朝來傾耳得街談，頗說塵容亦可慚。",
            "從事未知三尺守，醉心空向六經酣。"
        ],
        "title": "次韻李舉之縣丞秋日偶成  其二",
        "id": "9967b44a-e01b-4ba5-a049-211882f29736"
    },
    {
        "author": "洪适",
        "paragraphs": [
            "宦途陸陸未回車，秋桂春蘿總負渠。",
            "目送飛鴻千里去，故山應草絕交書。"
        ],
        "title": "次韻李舉之縣丞秋日偶成  其三",
        "id": "c7814878-a76d-4779-ab85-267fd30b64a5"
    },
    {
        "author": "洪适",
        "paragraphs": [
            "筆底淵源萬頃多，卷中句法不隨波。",
            "覃思正作青雲計，寡和聊成白雪歌。"
        ],
        "title": "次韻李舉之縣丞秋日偶成  其四",
        "id": "a1e0bc05-51df-4de2-89e9-7f58759ca305"
    },
    {
        "author": "洪适",
        "paragraphs": [
            "壯歲揮金邁二疏，眼看餘子伏鹽車。",
            "芷蘭清馥渾紉佩，芝朮新苗幾荷鋤。",
            "剩作好詩傳近體，誰言巧宦勝閑居。",
            "北窗睡起琴聲寂，便若身登太皞墟。"
        ],
        "title": "次韻題謝景思少卿藥寮",
        "id": "abec64d6-2613-4842-a077-81517f52cc89"
    },
    {
        "author": "洪适",
        "paragraphs": [
            "漱芳傾液飽心胸，久矣高名在郢中。",
            "遂請叢祠方養氣，卜居蕭寺且談空。",
            "結交許入芝蘭室，招隱奚須桑苧翁。",
            "妙語鼎來驚創見，益慚白豕過河東。"
        ],
        "title": "蔡瞻明寺丞有詩見簡次其韻",
        "id": "64c13da5-cd35-4e44-b1f1-2717f40dfccc"
    },
    {
        "author": "洪适",
        "paragraphs": [
            "象載凝華落筆工，一時英妙盍居中。",
            "交情耐久惟同味，詩意求新更鑿空。",
            "揮麈寧談阿堵物，聯珠不數囁嚅翁。",
            "文成間被雞林得，復有聲名到海東。"
        ],
        "title": "酬李舉之",
        "id": "a2998264-ef70-419f-86a5-18d1cb391727"
    },
    {
        "author": "洪适",
        "paragraphs": [
            "紛紛凡卉怯嚴冬，獨有清姿對雪中。",
            "拂幌更宜粧嫵媚，巡簷誰憚履穿空。",
            "南來未見傳聲使，東望方思避俗翁。",
            "聞道聯鑣得幽趣，無因同醉玉堂東。"
        ],
        "title": "次韻曹功顯都承賞梅",
        "id": "b1625fb4-64a3-4c83-8fc9-e17430572c98"
    },
    {
        "author": "洪适",
        "paragraphs": [
            "東皇先遣雪清塵，一夜山川眼界新。",
            "共喜太平今有象，更將歌舞爲迎春。"
        ],
        "title": "次韻李舉之立春四絕句  其一",
        "id": "735aeb0b-a45b-49f9-bec1-d4962e322f9f"
    },
    {
        "author": "洪适",
        "paragraphs": [
            "三冬文史總空虛，獨有施行寬大書。",
            "坐對南牆千箇竹，何妨留客煮園蔬。"
        ],
        "title": "次韻李舉之立春四絕句  其二",
        "id": "a403bab3-14af-42c9-ae00-142a683e240a"
    },
    {
        "author": "洪适",
        "paragraphs": [
            "雪後疏梅正壓枝，春來朝日已暉暉。",
            "癡兒公事何時了，一醉花前心似飛。"
        ],
        "title": "次韻李舉之立春四絕句  其三",
        "id": "eec51251-69d7-4205-840b-ac99448020f1"
    },
    {
        "author": "洪适",
        "paragraphs": [
            "他鄉春日思如何，屏去茶甌任睡魔。",
            "且得小窗成好夢，片時江上逐烟蓑。"
        ],
        "title": "次韻李舉之立春四絕句  其四",
        "id": "f321b5fb-29a1-4803-8ea8-b2815e4c7d9e"
    },
    {
        "author": "洪适",
        "paragraphs": [
            "底事春愁減玉肌，誰能獺髓爲扶衰。",
            "可憐傍巘臨池處，非復嫣然一笑時。"
        ],
        "title": "次韻蔡瞻明惜花五絕句  其一",
        "id": "dc4fdb18-6d39-4ca3-896d-d99c1d3a86dc"
    },
    {
        "author": "洪适",
        "paragraphs": [
            "無情誰似東風薄，相見那思雪夜初。",
            "欲把紅顔借桃杏，便教枝上白紛如。"
        ],
        "title": "次韻蔡瞻明惜花五絕句  其二",
        "id": "cd32f21d-fa01-4e7e-9697-51848d225a43"
    },
    {
        "author": "洪适",
        "paragraphs": [
            "月地雲階滿意開，牽花準擬尚裴回。",
            "抗瓊解佩已仙去，駭綠紛紅徒後來。"
        ],
        "title": "次韻蔡瞻明惜花五絕句  其三",
        "id": "89491ee8-2269-480f-b828-37f8ac5152dd"
    },
    {
        "author": "洪适",
        "paragraphs": [
            "試因子墨賦瓌姿，獨記朝容在一披。",
            "著粉直嫌粧太白，只今何似夢中時。"
        ],
        "title": "次韻蔡瞻明惜花五絕句  其四",
        "id": "78ef884d-9606-406a-a32f-2a21e53fb723"
    },
    {
        "author": "洪适",
        "paragraphs": [
            "一聲橫笛曉林空，知是春風十日東。",
            "來歲花時在何處，探芳還有幾人同。"
        ],
        "title": "次韻蔡瞻明惜花五絕句  其五",
        "id": "55f00581-122c-4528-88bd-76c95158e828"
    },
    {
        "author": "洪适",
        "paragraphs": [
            "塵勞昏獨志，祿利蠶良心。",
            "掃地香一爐，澹然清興深。",
            "假寐頃刻間，烟霏遂盈襟。",
            "聯翩珊瑚鉤，逼人何駸駸。"
        ],
        "title": "陳體仁以心清聞妙香作詩惠末利花香次韻爲謝  其一",
        "id": "6dcdf8eb-5574-4651-8fae-d74d94a7b1b1"
    },
    {
        "author": "洪适",
        "paragraphs": [
            "東風將小雨，一夕池中平。",
            "春聲在疏竹，琅琅有餘清。",
            "公退遠世氛，心地莫與京。",
            "寶薰凝窗牖，爲君尋鷗盟。"
        ],
        "title": "陳體仁以心清聞妙香作詩惠末利花香次韻爲謝  其二",
        "id": "f9eef58a-a210-453b-8286-348fed7379ea"
    },
    {
        "author": "洪适",
        "paragraphs": [
            "鼻觀拜嘉况，名香如前聞。",
            "塵容方一洗，藻思期三薰。",
            "久坐欣有得，飄飄欲陵雲。",
            "都良與迷迭，芳馨此其分。"
        ],
        "title": "陳體仁以心清聞妙香作詩惠末利花香次韻爲謝  其三",
        "id": "0cc9ec41-cf4a-458f-8ce3-4c7fc365fb0e"
    },
    {
        "author": "洪适",
        "paragraphs": [
            "英英末利花，素蕤馥清曉。",
            "誰將煮水沉，採擷得奇妙。",
            "吾非范蔚宗，品題能了了。",
            "雜佩媿報酬，蕪音發嘲笑。"
        ],
        "title": "陳體仁以心清聞妙香作詩惠末利花香次韻爲謝  其四",
        "id": "ad4a56a7-0567-47d2-9d13-d0182004f9d7"
    },
    {
        "author": "洪适",
        "paragraphs": [
            "春日紫宸朝，合殿縈天香。",
            "玉筍粲風采，雞舌相芬芳。",
            "陳侯金閨彥，指期簉鵷行。",
            "安能久鬰鬰，俛首回剛腸。"
        ],
        "title": "陳體仁以心清聞妙香作詩惠末利花香次韻爲謝  其五",
        "id": "16db1db5-cdbd-4996-8978-acb9cae17265"
    },
    {
        "author": "洪适",
        "paragraphs": [
            "却月凌風一種香，更勻粉面作紅粧。",
            "枝頭自結鴛鴦社，爲倩東風謝海棠。"
        ],
        "title": "偶得梅一種疏枝清香附萼之花五出與江梅無異但花色微紅而五出之上復有一重或十葉或九葉他日皆並蒂雙實俗呼爲鴛鴦梅昔上林有趙昭儀所植同心梅疑即此也因成四絕  其一",
        "id": "b8e4bd5d-0318-466c-a2b0-e94deb1524b4"
    },
    {
        "author": "洪适",
        "paragraphs": [
            "重重香蘤故多情，索笑初聞带薄酲。",
            "翻恨前村雪深處，一枝幽獨太憨生。"
        ],
        "title": "偶得梅一種疏枝清香附萼之花五出與江梅無異但花色微紅而五出之上復有一重或十葉或九葉他日皆並蒂雙實俗呼爲鴛鴦梅昔上林有趙昭儀所植同心梅疑即此也因成四絕  其二",
        "id": "e5df21a8-c712-4c91-ad07-83e7413e73ec"
    },
    {
        "author": "洪适",
        "paragraphs": [
            "客子逢花心欲灰，異方初見眼還開。",
            "故應臨水橫斜日，曾作于飛一念來。"
        ],
        "title": "偶得梅一種疏枝清香附萼之花五出與江梅無異但花色微紅而五出之上復有一重或十葉或九葉他日皆並蒂雙實俗呼爲鴛鴦梅昔上林有趙昭儀所植同心梅疑即此也因成四絕  其三",
        "id": "e0680a0c-55cb-4343-a79e-c1acfabbea3a"
    },
    {
        "author": "洪适",
        "paragraphs": [
            "開花已作鴛鴦侶，著子還成鴻雁行。",
            "舊日同心上林種，至今千載亦流芳。"
        ],
        "title": "偶得梅一種疏枝清香附萼之花五出與江梅無異但花色微紅而五出之上復有一重或十葉或九葉他日皆並蒂雙實俗呼爲鴛鴦梅昔上林有趙昭儀所植同心梅疑即此也因成四絕  其四",
        "id": "3bf3de27-c6d1-4735-8021-1d534eb92385"
    },
    {
        "author": "洪适",
        "paragraphs": [
            "朝來爽氣冠曾丘，急雨驚風正麥秋。",
            "要得雲軒聊放目，何妨松徑暫低頭。"
        ],
        "title": "次韻蔡瞻明登巾山三絕句  其一",
        "id": "7628bbe8-0327-42ef-9d79-136b66df8180"
    },
    {
        "author": "洪适",
        "paragraphs": [
            "名韁局促祇懷慚，飄忽熙春月過三。",
            "矯首白雲千里外，此心無日不江南。"
        ],
        "title": "次韻蔡瞻明登巾山三絕句  其二",
        "id": "ce2387a8-1ad2-4493-ae30-c39b4935e56e"
    },
    {
        "author": "洪适",
        "paragraphs": [
            "好句聯翩見未曾，品題今日欠鍾嶸。",
            "登臨自有江山助，豈是胸中不得平。"
        ],
        "title": "次韻蔡瞻明登巾山三絕句  其三",
        "id": "a2ab9e08-dc00-4423-90c6-3d7b5b2a0863"
    },
    {
        "author": "洪适",
        "paragraphs": [
            "倚欄春晝靜，花柳自芳香。",
            "消息三州遠，塵埃兩地忙。",
            "鵲聲傳近喜，鴻影憶初行。",
            "抄得新書策，歸時補墨莊。"
        ],
        "title": "得二弟消息",
        "id": "3aa769cf-0051-48f0-9447-65e499761a37"
    },
    {
        "author": "洪适",
        "paragraphs": [
            "掛壁鳴琴久斷絃，强反書帙本相便。",
            "詞源顧我非流峽，藻思如君已掞天。"
        ],
        "title": "次韻李舉之風雨中書事四絕句  其一",
        "id": "ec331ccc-d931-45c9-ac63-16027d9aca44"
    },
    {
        "author": "洪适",
        "paragraphs": [
            "雨勢風聲何太雄，群山答響亂賁鏞。",
            "青奴今夕安用汝，玉友此時留得儂。"
        ],
        "title": "次韻李舉之風雨中書事四絕句  其二",
        "id": "a35d21ff-3663-4d26-b257-03d8b26ee707"
    },
    {
        "author": "洪适",
        "paragraphs": [
            "怒號通夕攪空虛，好夢那能到玉除。",
            "枕上泰然無一念，只愁雨滴架中書。"
        ],
        "title": "次韻李舉之風雨中書事四絕句  其三",
        "id": "8936095b-7dd6-4995-b618-47ea7f0d4a8d"
    },
    {
        "author": "洪适",
        "paragraphs": [
            "向曉登樓憑小欄，蕭然歸興在江干。",
            "癡兒未了公家事，且把雲山子細看。"
        ],
        "title": "次韻李舉之風雨中書事四絕句  其四",
        "id": "13557a30-b557-4dda-a439-5d0f1e360544"
    },
    {
        "author": "洪适",
        "paragraphs": [
            "芥毛金爪勇難干，肯作霜花對乍寒。",
            "若說乘軒有癡鶴，司晨如此合峨冠。"
        ],
        "title": "次韻蔡瞻明秋園五絕句  其一",
        "id": "ead4f9ff-bb3a-41fd-a971-269888277c96"
    },
    {
        "author": "洪适",
        "paragraphs": [
            "翔仞當年覽德輝，傳芳花品未思歸。",
            "晚來霧鬢憑軒處，直恐金翹相對飛。"
        ],
        "title": "次韻蔡瞻明秋園五絕句  其二",
        "id": "ef4bcd42-f1f4-436c-9095-75a480300489"
    },
    {
        "author": "洪适",
        "paragraphs": [
            "澤蘭萱草比多言，謂汝分陰久奪鮮。",
            "政恐淇園修竹勁，不如秦嶺老松堅。"
        ],
        "title": "次韻蔡瞻明秋園五絕句  其三",
        "id": "22c104d1-8d92-4a5e-b9d0-d1c8e8ed9086"
    },
    {
        "author": "洪适",
        "paragraphs": [
            "高標幽艷自宜霜，弱草繁葩莫中傷。",
            "肯與紅蓮媚三夏，要同黄菊向重陽。"
        ],
        "title": "次韻蔡瞻明秋園五絕句  其四",
        "id": "42f374b7-fbb3-4ac7-a1cb-2d5b764485f0"
    },
    {
        "author": "洪适",
        "paragraphs": [
            "臨風裛露早秋天，範出南金色更鮮。",
            "若向東籬比標格，定知花市不言錢。"
        ],
        "title": "次韻蔡瞻明秋園五絕句  其五",
        "id": "932f4d13-ff12-4d67-a326-e29c4ff259bb"
    },
    {
        "author": "洪适",
        "paragraphs": [
            "籃輿登佛窟，高閣望中清。",
            "古木爾許蔭，飛泉無限聲。",
            "雨消今日暑，雲作晚來晴。",
            "獨對青山久，相逢如有情。"
        ],
        "title": "宿佛窟寺",
        "id": "5b6bd2f4-15a2-4763-ab7c-2147f614a4df"
    },
    {
        "author": "洪适",
        "paragraphs": [
            "逗曉亂山中，來尋古佛宮。",
            "荷間留夜雨，松下進秋風。",
            "瑞氣舊如許，巖姿今亦同。",
            "惺惺有盤石，應記主人公。"
        ],
        "title": "過瑞巖寺示勝上人",
        "id": "85f4c666-4936-4f75-ab96-2628cd11a65e"
    },
    {
        "author": "洪适",
        "paragraphs": [
            "簿領久沉迷，誰能不忍欺。",
            "我來慚此石，拈出問吾師。"
        ],
        "title": "惺惺石",
        "id": "d0dc2326-2787-40d0-ac60-91b5bd776746"
    },
    {
        "author": "洪适",
        "paragraphs": [
            "石罅來泉滴，松風雜澗聲。",
            "天明有公事，還憶此時清。"
        ],
        "title": "滴滴泉",
        "id": "32b7df4b-ab4b-4e6b-b86e-8f0595f51cf7"
    },
    {
        "author": "洪适",
        "paragraphs": [
            "聞道飛來石，當年却畔亡。",
            "烟杉行客路，風竹護禪房。",
            "有酒對玉麈，無詩夸錦囊。",
            "塵纓自羈束，真賞負山光。"
        ],
        "title": "題靈石寺并簡景思",
        "id": "a66a8a00-d44f-4771-89a5-9f29c0cdade3"
    },
    {
        "author": "洪适",
        "paragraphs": [
            "主人知我樂郊居，藥圃嘉招走尺書。",
            "笑語池邊欣促席，醉歸林下却肩輿。",
            "正聞雁過猨啼後，更是風清月白初。",
            "見說長安消息近，却須高興謝鱸魚。"
        ],
        "title": "夜飲藥寮次景思韻",
        "id": "3387c667-270d-4c50-84b8-42199072c65c"
    },
    {
        "author": "洪适",
        "paragraphs": [
            "遠意閟千雲，亭幽不受塵。",
            "來爲池上客，本是社中人。",
            "影密龜魚蔭，花開鷗鷺馴。",
            "買山如遂志，應許卜比鄰。"
        ],
        "title": "題景思水芝亭",
        "id": "dd2d3b50-851c-4853-ba26-c641f773e161"
    },
    {
        "author": "洪适",
        "paragraphs": [
            "兩日黄巖縣，紛然百慮侵。",
            "乍聽幽鳥語，復起故園心。",
            "冒熱度峻嶺，憚勞休茂林。",
            "潮來知海近，三島可能尋。"
        ],
        "title": "黄巖道中",
        "id": "b21ac3c7-3c52-4756-9705-5e79ed422f00"
    },
    {
        "author": "洪适",
        "paragraphs": [
            "斷澗復危岑，紅塵且滿襟。",
            "疾驅觸炎熱，小憩得禪林。",
            "煮茗對清話，弄琴知好音。",
            "秋風不借便，去轍已駸駸。"
        ],
        "title": "過妙緣寺聽懷上人琴",
        "id": "2055190c-825d-43f9-9308-e02d5a886f50"
    },
    {
        "author": "洪适",
        "paragraphs": [
            "雲山初見非昔遊，一瞬不許回雙眸。",
            "二年佐州已强半，七月行縣難罷休。",
            "濺濺微溜響縈谷，薿薿多稼光盈疇。",
            "兵厨願留一罇酒，霜螯醉嚼期中秋。"
        ],
        "title": "行縣道中寄曾谹父",
        "id": "4814899c-639f-410f-9721-a84aa9362b4c"
    },
    {
        "author": "洪适",
        "paragraphs": [
            "初識寧和嶺，有懷占夢時。",
            "聞詩千里隔，斷織九京悲。",
            "草木應相記，烟雲渾異宜。",
            "西風襲懷抱，泪睫不勝垂。"
        ],
        "title": "登寧和嶺",
        "id": "adf1585b-ed20-44bd-a6a9-8e7a0633eb4d"
    },
    {
        "author": "洪适",
        "paragraphs": [
            "酒開桑落泛觥觩，行子驅車恨不留。",
            "雁塔自是丈人行，麟臺更參儒者流。",
            "官居二年有十月，別思一日真三秋。",
            "冰輪今已可人意，何時來賞城東樓。"
        ],
        "title": "懷孫邦求",
        "id": "1b0caacf-03fa-4cf5-b1b8-8c7a9aae18d2"
    },
    {
        "author": "洪适",
        "paragraphs": [
            "看山論舊事，拂石認前題。",
            "雨滑苔徑阻，雲收松嶠迷。",
            "三秋文豹隱，一夜寒螿啼。",
            "又復問程去，清遊懷虎溪。"
        ],
        "title": "宿大龍山寺贈海上人",
        "id": "0570fed3-e429-497f-a288-2aa32412e287"
    },
    {
        "author": "洪适",
        "paragraphs": [
            "萬法俱一空，忘筌亦忘字。",
            "勿置齒牙間，回觀方寸地。"
        ],
        "title": "大龍山五詠用家君所和胡別駕韻 經藏",
        "id": "0c36f170-1b9b-41b7-8407-8df893ef5f15"
    },
    {
        "author": "洪适",
        "paragraphs": [
            "夾日授五飛，論功中興主。",
            "宛宛龍父尊，茲山職霖雨。"
        ],
        "title": "大龍山五詠用家君所和胡別駕韻 龍祠",
        "id": "1ddb6ddf-85e7-4ddb-baeb-405f89e8a261"
    },
    {
        "author": "洪适",
        "paragraphs": [
            "小室坐蒲團，死灰念不作。",
            "所以護明珠，精修企先覺。"
        ],
        "title": "大龍山五詠用家君所和胡別駕韻 密室",
        "id": "1fa772dd-8988-4534-9d0a-bdfd776fba5c"
    },
    {
        "author": "洪适",
        "paragraphs": [
            "山椒有龍湫，清泉日夜流。",
            "疏巖作方沼，漱甘非外求。"
        ],
        "title": "大龍山五詠用家君所和胡別駕韻 小池",
        "id": "2ebee830-b2db-4602-a99d-9f44e7789785"
    },
    {
        "author": "洪适",
        "paragraphs": [
            "蟹眼候松風，雲腴挾霜月。",
            "爐下豈常炎，灰飛即烟滅。"
        ],
        "title": "大龍山五詠用家君所和胡別駕韻 湯爐",
        "id": "5b133a50-66a8-4676-9b74-6a77ab8431fe"
    },
    {
        "author": "洪适",
        "paragraphs": [
            "城南兩佳士，英躔名硉矹。",
            "相之妙才具，玉筍班中闕。",
            "胡爲彯長纓，去去事輗軏。",
            "舉之登詞壇，龍虎榜未揭。",
            "歸循南陔蘭，不使芳馨歇。",
            "胸中蟠五車，一一思英發。",
            "有中清廟瑟，審聲知度越。",
            "我來貳銀菟，接袂俱墨髮。",
            "情期膠漆堅，門受車馬謁。",
            "筆陣幾鏖戰，君盈我先竭。",
            "別來勤相思，十日倏飄忽。",
            "遲明蒙囂塵，畢景邁崷崪。",
            "躋高怯肩輿，挹秀欣拄笏。",
            "泉清甘著齒，巖幽冷縈骨。",
            "西風涌波瀾，極望際溟渤。",
            "是中三神山，縹緲雲出沒。",
            "問津舊乘槎，引舟今捨筏。",
            "俛首傾縹瓷，獨醉徑兀兀。",
            "起看天宇開，詩成走郵卒。",
            "歸歟及中秋，高樓共嘉月。"
        ],
        "title": "懷李氏昆弟二十韻",
        "id": "954c4863-ed77-476b-af53-bdc2dee48b5e"
    },
    {
        "author": "洪适",
        "paragraphs": [
            "寶地深深俯碧潭，有僧酌茶延我談。",
            "千巖狀秀躡風磴，萬竹含翠藏雲庵。",
            "西來指栢本無著，一見悟桃須再參。",
            "登臨已是秋欲半，霜葉枝頭纔兩三。"
        ],
        "title": "宿廣潤寺書倫上人靈雲庵",
        "id": "1b22ac8b-ba89-42ef-a771-13ef9755d336"
    },
    {
        "author": "洪适",
        "paragraphs": [
            "披山鑿道何嶮巇，上摘星漢摩虹霓。",
            "七襄終日往曾問，一握去天今可躋。",
            "叱馭已排蘿蔓去，下車不復烟雲迷。",
            "舉頭此際長安遠，願借六翮凌丹梯。"
        ],
        "title": "摘星嶺",
        "id": "276e743a-2e67-4ac4-96e6-d5eed53996a2"
    },
    {
        "author": "洪适",
        "paragraphs": [
            "三十年中事，鸞棲筑小亭。",
            "寒聲長新籜，清閟拂疏欞。",
            "水轉前時綠，山濃遠處青。",
            "重來勤問訊，此別記秋螢。"
        ],
        "title": "交翠亭",
        "id": "3cc7bd9d-4fb5-4998-8864-34e1be4fe98f"
    },
    {
        "author": "洪适",
        "paragraphs": [
            "三十年中事，鸞棲筑小亭。",
            "寒聲長新籜，清閟拂疏欞。"
        ],
        "title": "交翠亭  其一",
        "id": "0746ec1a-aafe-4004-84a3-18485df69e37"
    },
    {
        "author": "洪适",
        "paragraphs": [
            "水轉前時綠，山濃遠處青。",
            "重來勤問訊，此別記秋螢。"
        ],
        "title": "交翠亭  其二",
        "id": "6801eefd-2691-4045-8d51-b0fb0d0f27b5"
    },
    {
        "author": "洪适",
        "paragraphs": [
            "久矣馳魂夢，今登三瑞堂。",
            "故山有喬木，近事話甘棠。",
            "展驥慚充位，占熊憶問祥。",
            "白雲留未去，極望是吾鄉。"
        ],
        "title": "三瑞堂",
        "id": "c3130085-5b05-4b76-9610-49c84959f958"
    },
    {
        "author": "洪适",
        "paragraphs": [
            "滿城鼓吹出林坰，珍重來思此日情。",
            "共說棲鸞留政迹，自憐展驥墜家聲。",
            "一時宦侶推儒雅，百里民編樂治平。",
            "山意川容若相挽，不堪整駕問歸程。"
        ],
        "title": "留別縣僚",
        "id": "b4046a67-9c2d-4d71-a19b-57c246892f4f"
    },
    {
        "author": "洪适",
        "paragraphs": [
            "生還未列麒麟畫，舊德猶懷鸞鳳棲。",
            "共問翰林今孰似，凜然眉宇染風㙠。"
        ],
        "title": "過梁王寺書家君祠堂",
        "id": "191c8df2-3449-4cf8-8df1-1b859f133b13"
    },
    {
        "author": "洪适",
        "paragraphs": [
            "天公作意轟雷霆，風雨驟至神如兵。",
            "翻手爲雲只俄頃，舉頭見日尤精明。",
            "蟻君一戰方奏凱，鳩婦復還已和鳴。",
            "稅駕欲投佳處所，林間隱隱疏鐘聲。"
        ],
        "title": "山行遇雨",
        "id": "b081b015-4a70-4ce3-86c3-6d269f327023"
    },
    {
        "author": "洪适",
        "paragraphs": [
            "凉秋野趣已蕭騷，方駕看山念我曹。",
            "十日空歸才每下，一篇來况曲彌高。",
            "詞華若我慚雌霓，筆力惟公掣巨鼇。",
            "欲作歌詩興協律，清朝今日有王褒。"
        ],
        "title": "蔡瞻明以詩還行邑鄙卷次韻謝之",
        "id": "99aee47c-ad8b-43eb-a078-4ecea76ca160"
    },
    {
        "author": "洪适",
        "paragraphs": [
            "閱盡千峰不憚勞，歸來文墨厭官曹。",
            "浮槎問漢秋期近，埋劍衝星夜氣高。",
            "那復精思如吐鳳，初無壯志欲乘鼇。",
            "詩壇軒輊歸題品，濫得陽秋一字褒。"
        ],
        "title": "酬李舉之用前韻見寄",
        "id": "4906d2f4-bd93-4811-9198-b98243607f48"
    },
    {
        "author": "洪适",
        "paragraphs": [
            "紛紛吏道誇吹毛，未肯留心效此曹。",
            "象齒好辭降二妙，鱸魚歸思羨三高。",
            "吟毫未禿一千兔，詩軸須聯十五鼇。",
            "敢道嚴霜起中夏，益知趁韻有龍褒。"
        ],
        "title": "褒字詩已得十二章請各賦其一以足巨鼇",
        "id": "0540a53e-e435-4486-a559-628aaf5a98c4"
    },
    {
        "author": "洪适",
        "paragraphs": [
            "誰爲花王定等差，清芬端合佩金犀。",
            "上林他日移根去，應記詩仙綵筆題。"
        ],
        "title": "次韻蔡瞻明木犀八絕句  其一",
        "id": "061f2d98-a37d-439c-b0c1-983ee213c8a2"
    },
    {
        "author": "洪适",
        "paragraphs": [
            "香清爲借三秋露，葩絢寧禁五日風。",
            "俯對猗蘭振寒綠，靜看飛葉隕輕紅。"
        ],
        "title": "次韻蔡瞻明木犀八絕句  其二",
        "id": "ecbb37e0-6365-4041-b6e0-4c802556da86"
    },
    {
        "author": "洪适",
        "paragraphs": [
            "風流直欲占秋光，葉底深藏粟蘂黄。",
            "共道幽香聞十里，絕知芳譽亙千鄉。"
        ],
        "title": "次韻蔡瞻明木犀八絕句  其三",
        "id": "2d6b46eb-1822-46ed-998a-e93bc0e8f637"
    },
    {
        "author": "洪适",
        "paragraphs": [
            "笑含菊彩媚疏籬，巧作葵粧傍曲池。",
            "顔色從他矜速肖，芬馨如此孰爭馳。"
        ],
        "title": "次韻蔡瞻明木犀八絕句  其四",
        "id": "3c7c9a23-91bf-4dc4-9c38-18903544a9cc"
    },
    {
        "author": "洪适",
        "paragraphs": [
            "心稟犀文饒地力，體薰蟾影奪天香。",
            "圖形好命丹青手，絺句須煩錦繡腸。"
        ],
        "title": "次韻蔡瞻明木犀八絕句  其五",
        "id": "2e8e9bdc-861b-41ca-b3ce-64b90b42c56c"
    },
    {
        "author": "洪适",
        "paragraphs": [
            "廣寒秋桂映天池，休說當年折得時。",
            "韻勝今逢巖下種，價高寧靳橐中資。"
        ],
        "title": "次韻蔡瞻明木犀八絕句  其六",
        "id": "467e04c9-6af3-4b6a-93e0-38f03d5bfc3f"
    },
    {
        "author": "洪适",
        "paragraphs": [
            "簪鬢新枝立晚晴，淡粧異馥稱雙清。",
            "夢魂不記前來事，愁逐江潮日日平。"
        ],
        "title": "次韻蔡瞻明木犀八絕句  其七",
        "id": "5f4d89a7-62e2-4577-9315-c0a7de98ea6a"
    },
    {
        "author": "洪适",
        "paragraphs": [
            "黄絹家聲映古今，隨和發彩驚詞林。",
            "高樓宴坐清商晚，獨向此花垂意深。"
        ],
        "title": "次韻蔡瞻明木犀八絕句  其八",
        "id": "f10d52da-da41-4c1c-b6ab-cb63b15a6375"
    },
    {
        "author": "洪适",
        "paragraphs": [
            "愁霖方注射，駭浪忽衝斜。",
            "宿鳥行驚鴈，遊魚目失蝦。",
            "夕波奔析木，春漲過桃花。",
            "沸渭今如此，誰乘犯斗槎。"
        ],
        "title": "次韻李相之觀溪漲二首  其一",
        "id": "868b96db-62dd-403c-9d48-4fdab1af0097"
    },
    {
        "author": "洪适",
        "paragraphs": [
            "風聲隨雨急，水勢滿川黄。",
            "巨艦困澎湃，窮閻悲混茫。",
            "爲魚懷洛汭，揵竹謝宣防。",
            "共徯陰雲卷，冰輪替戾岡。"
        ],
        "title": "次韻李相之觀溪漲二首  其二",
        "id": "386da56d-0861-4ce9-8fa2-8490f4a58cef"
    },
    {
        "author": "洪适",
        "paragraphs": [
            "翰墨場中識面初，珠璣粲粲似相如。",
            "盍簪多士登臺省，却掾諸曹親簿書。",
            "白社不妨閑泚筆，赤城更好命巾車。",
            "寸心淟汩方茅塞，快讀新詩得剪除。"
        ],
        "title": "次韻酬丁致遠司戶",
        "id": "9dff9500-8041-46fc-bb2d-19e6dbc1ddea"
    },
    {
        "author": "洪适",
        "paragraphs": [
            "斜照穿林迥，歸雲歛岫遲。",
            "蝸文寒壁篆，蛛巧暮簷絲。",
            "待月是愁處，對山無倦時。",
            "掀髯阻談綺，細讀寄來詩。"
        ],
        "title": "次韻蔡瞻明江樓秋晚二首  其一",
        "id": "e123f4b3-bbae-4dc1-a8b7-edb7d0e6b0a5"
    },
    {
        "author": "洪适",
        "paragraphs": [
            "竹外秋風急，樓頭夕靄微。",
            "遣懷須命酒，怯冷幾更衣。",
            "嚴鼓縈城去，輕舟劈浪歸。",
            "登臨多少意，墜葉滿庭飛。"
        ],
        "title": "次韻蔡瞻明江樓秋晚二首  其二",
        "id": "6cda0430-0609-4897-94c6-80c77734396d"
    },
    {
        "author": "洪适",
        "paragraphs": [
            "獨整陳編對北窗，烟雲渾欲助凄凉。",
            "庭前且使竹交翠，籬下從他菊自黄。",
            "遠官只今同旅泊，壯懷誰復問行藏。",
            "携壺已失登臨便，不待微吟恨夕陽。"
        ],
        "title": "九日官舍種竹",
        "id": "af1178c7-3516-4a74-b48e-761b2528dc40"
    },
    {
        "author": "洪适",
        "paragraphs": [
            "灘聲因雨急，山勢向雲斜。",
            "橘綠誰能畫，楓丹遠似花。",
            "舂鋤懷淺水，郭索上寒沙。",
            "漸聽鳴梭近，林中三數家。"
        ],
        "title": "天台道中",
        "id": "5737f51b-cd80-4f92-a911-8a5d1d95662b"
    },
    {
        "author": "洪适",
        "paragraphs": [
            "平生幾讀興公賦，今日霞標對赤城。",
            "此是南門入山路，山祇乞我一番晴。"
        ],
        "title": "赤城",
        "id": "177ba2ba-00cf-410e-9dd3-322cfaa7eb67"
    },
    {
        "author": "洪适",
        "paragraphs": [
            "飆輪曾此宅靈仙，洞府今稱第六天。",
            "規往不辭蘿蔓險，回看雲物起瓊田。"
        ],
        "title": "玉京洞",
        "id": "32e5ec20-392a-45a8-ba98-cb8c5733efd4"
    },
    {
        "author": "洪适",
        "paragraphs": [
            "紺宇今方盛，名知國已清。",
            "萬松九里影，雙澗四時聲。",
            "杖策將窮覽，巾車不計程。",
            "登堂山更好，人去曉猿鳴。"
        ],
        "title": "國清寺",
        "id": "d2fc19c4-8e00-438c-80d2-a5f0148b180f"
    },
    {
        "author": "洪适",
        "paragraphs": [
            "久坐俯潺湲，流清詩思慳。",
            "跳珠鳴蘚石，淙玉下松關。",
            "此日耳塵靜，幾人心地閑。",
            "抽琴作新曲，歸去要怡顔。"
        ],
        "title": "清音亭",
        "id": "5cb311d9-3485-4ddd-af4b-cb195bef4f5f"
    },
    {
        "author": "洪适",
        "paragraphs": [
            "振策快秋晴，伽藍倚翠屏。",
            "看雲不留瞬，對竹已忘形。",
            "銀地聲千載，虹橋拱百靈。",
            "至今鐘磬響，如講凈名經。"
        ],
        "title": "禪林寺",
        "id": "013123b7-b210-4c71-92d4-7d17fb9f754d"
    },
    {
        "author": "洪适",
        "paragraphs": [
            "昔聞天台山，一萬八千丈。",
            "層峰目華頂，魂夢幾馳想。",
            "朅來乘清秋，明發將獨往。",
            "小雨巧作難，祥雲約仍爽。",
            "風磴漬苔蘚，霜崖亂榛莽。",
            "崢嶸一何峻，梯空不可上。",
            "便思捐竹輿，徐行倩藤杖。",
            "老僧挹而言，茲山韜萬象。",
            "舉頭天宇逼，寓目巖扉敞。",
            "重溟倒寒影，萬壑振幽響。",
            "峽迥啼猱猿，林高隕楂橡。",
            "仙袂挹浮丘，飄然頓塵網。",
            "今茲風雨時，烟霧接穹壤。",
            "勁寒或薄人，跬步迷俯仰。",
            "不如遊石梁，重來事真賞。",
            "斯言既纚纚，誠哉非我誑。",
            "俗駕爲之回，蕪音不堪榜。",
            "寄聲山中靈，心期空鞅鞅。"
        ],
        "title": "山中阻雨欲登華頂峰而不果",
        "id": "75c226c6-e2e3-4690-8293-753f47ba3e1e"
    },
    {
        "author": "洪适",
        "paragraphs": [
            "懸磴跨幽崖，奔流漱深壑。",
            "宛然臥蒼龍，天巧謝鎸鑿。",
            "萬木森前山，笙竽真籟作。",
            "長嘯斥猩猱，來巢怖烏鵲。",
            "莓苔助危梁，下瞰心膽落。",
            "橫前限翠屏，峭壁旁如削。",
            "於此判塵凡，只尺遂綿邈。",
            "飛錫躡空虛，樓臺變林薄。",
            "寶輝覿華燈，金翰過神雀。",
            "二年佐銅虎，渠能解羈絡。",
            "來烹紫雲腴，寒甌散葩萼。",
            "奇事訂前聞，詩成識層閣。"
        ],
        "title": "石橋",
        "id": "f3c99583-62ba-4bce-9d02-f0c37d885ceb"
    },
    {
        "author": "洪适",
        "paragraphs": [
            "夢回深夜耿秋燈，泉竇爭流一味清。",
            "過雁不聞天外影，寒松長送枕邊聲。",
            "饕風可但久無賴，急雨那能便寢行。",
            "已問瓊臺雙闕路，此心何必羨層城。"
        ],
        "title": "雨中宿萬年寺",
        "id": "d92cd57b-da6b-4efb-ab1d-3b477e4b035a"
    },
    {
        "author": "洪适",
        "paragraphs": [
            "籃輿行盡白雲層，來款禪居得小亭。",
            "亂石引泉歸曲澗，寒風吹雨過中庭。",
            "四旁野色朝昏別，一覽巖姿遠近青。",
            "宴坐蒲團作何想，光陰不復問堯蓂。"
        ],
        "title": "閑上人覽眾亭",
        "id": "f708a51f-145a-40fc-8a19-a6a22fe3b4a8"
    },
    {
        "author": "洪适",
        "paragraphs": [
            "主人蚤歲抽華簪，隱居時作梁父吟。",
            "于今松窗在人境，空有蕙帳留烟岑。",
            "風來翠篠自摇玉，秋著黄花仍散金。",
            "拂拭塵埃記行役，興來命酒還孤斟。"
        ],
        "title": "賀子忱吏部抱膝庵",
        "id": "b6e48101-85a5-4292-b0a3-fa1af2e46d1b"
    },
    {
        "author": "洪适",
        "paragraphs": [
            "屹然雙闕峙瓊臺，仰見彤雲郁郁開。",
            "三井窮源知海眼，六符垂象應天台。",
            "松杉滿道欣初過，芝朮何年得自培。",
            "更聽鳴泉雜風籟，直疑笙鶴紫霄來。"
        ],
        "title": "桐柏觀",
        "id": "b65297cc-4f10-4ccd-a6fa-a5719db39634"
    },
    {
        "author": "洪适",
        "paragraphs": [
            "白雲仙蹟紀琅函，三體丹書寶翠嵐。",
            "欲問仕塗今捷徑，不須高價借終南。"
        ],
        "title": "眾妙臺",
        "id": "fcf378e3-3994-41f2-af7e-9c5f2e1aec85"
    },
    {
        "author": "洪适",
        "paragraphs": [
            "泉溜古今同，臨流萬慮空。",
            "采芝歸絕嶂，添竹映疏叢。",
            "影漾高秋月，聲宜深夜風。",
            "真清長在耳，何用撫孤桐。"
        ],
        "title": "石道士妙聲堂",
        "id": "5ade48ab-1335-4856-a0e3-9576756f10ba"
    },
    {
        "author": "洪适",
        "paragraphs": [
            "蕉聞王子晉，雲卧夜吹笙。",
            "控鶴沖天去，松風千古聲。"
        ],
        "title": "仙壇院",
        "id": "0cca01a2-abdd-4d9e-8248-0a8f77c4146c"
    },
    {
        "author": "洪适",
        "paragraphs": [
            "芝田環拱碧崔嵬，流瀑高從天際來。",
            "飛沫有風長是雪，寒聲無日不如雷。",
            "巖前八桂人誰折，溪畔千桃路未開。",
            "便覺仙都清晝永，翻愁歸路染黄埃。"
        ],
        "title": "天台觀",
        "id": "98a0a060-c1fd-4efb-abff-57d193195b7a"
    },
    {
        "author": "洪适",
        "paragraphs": [
            "桃花當日未成蹊，已有幽禽語翠微。",
            "楚峽行雲空入夢，秦臺鳴鳳要同飛。",
            "仙家長若三春好，人境何知萬事非。",
            "訪問丘園荒舊迹，却應回首悔來歸。"
        ],
        "title": "劉阮洞",
        "id": "1f405950-475e-4d4e-b75b-24faa30803b9"
    },
    {
        "author": "洪适",
        "paragraphs": [
            "緩轡到禪扃，高談得細聽。",
            "茗花泛輕碗，烟篆度虛欞。",
            "門外雲千片，軒中水一瓶。",
            "我來無好語，留此待丹青。"
        ],
        "title": "贈護國昌老",
        "id": "5c3afbf6-4850-46f5-9223-0c68f5453d21"
    },
    {
        "author": "洪适",
        "paragraphs": [
            "幾日陟雲烟，危峰懶著鞭。",
            "聊將臨別意，爲我謝悠然。"
        ],
        "title": "慈雲祖老相邀至悠然閣倦不克往",
        "id": "976c54b1-255b-420f-8fd6-ad069f3a1aaf"
    },
    {
        "author": "洪适",
        "paragraphs": [
            "路轉霞標外，雲開綬带前。",
            "幾層山底屋，一線竹間泉。",
            "洞口石孤聳，巖頭峰倒懸。",
            "故應風雨際，行子總迴鞭。"
        ],
        "title": "明巖寺",
        "id": "a1665819-6526-4044-ace0-2520792f6bb4"
    },
    {
        "author": "洪适",
        "paragraphs": [
            "峭壁插青冥，層巖覆化城。",
            "空中清磬發，幽處慧燈明。",
            "萬瓦足雲氣，四簷無雨聲。",
            "豐干不饒舌，此地孰知名。"
        ],
        "title": "寒巖寺",
        "id": "1b15a188-89b1-4067-816a-80f393b0ea1b"
    },
    {
        "author": "洪适",
        "paragraphs": [
            "幾日山南北，端期汗漫游。",
            "水痕秋雨過，竹色曉烟收。",
            "宦海何時了，僧房爲少留。",
            "却尋歸去路，餘興謾回眸。"
        ],
        "title": "寧國寺",
        "id": "0c8d72f6-2a3f-494c-823e-652b49f74b7c"
    },
    {
        "author": "洪适",
        "paragraphs": [
            "秋夢不能曉，起行山徑迷。",
            "小車驚宿鷺，列炬誤鳴雞。",
            "冷覺霜華重，光瞻斗柄低。",
            "金庭有佳處，芳桂想幽棲。"
        ],
        "title": "曉發秦安驛",
        "id": "a7f102f2-c3b0-4657-b5e9-e5fd10f4c6a9"
    },
    {
        "author": "洪适",
        "paragraphs": [
            "太湖九月霜波寒，郭索不幸逢漁蠻。",
            "誰令骨醉糟丘裏，使我涎流書卷間。",
            "黄堂丈人思幼玉，耳邊不復親絲竹。",
            "一杯聊使破愁顔，要遣詩情踵山谷。"
        ],
        "tags": [
            "太湖"
        ],
        "title": "以糟蟹送曾守",
        "id": "12fa78dd-027c-4d2f-bdd0-ea0fdaeb6bae"
    },
    {
        "author": "洪适",
        "paragraphs": [
            "往年同入洛，此日各監州。",
            "慣見浮雲改，相思野水流。",
            "有書將遠意，何處話新愁。",
            "莫爲癡兒事，乾螢滿案頭。"
        ],
        "title": "得景嚴弟書",
        "id": "c53af95e-89cd-4c23-97bc-014becf91f71"
    },
    {
        "author": "洪适",
        "paragraphs": [
            "西望霞光東望雲，劃然晴晦此區分。",
            "小橋過盡盤龍險，回首高人多謝君。"
        ],
        "title": "夢中送妙興寺僧",
        "id": "4423b78c-b40c-4432-abe5-54cfe8c391d8"
    },
    {
        "author": "洪适",
        "paragraphs": [
            "梅枝渾待雪，山意漸呼風。",
            "欲索簷間笑，那憂徑外窮。",
            "英辭窺玉潔，拙句愧雷同。",
            "只恐花開日，綸言下法宮。"
        ],
        "title": "次韻曾宏父探梅未開",
        "id": "fea66677-6d9e-431a-a9b1-3786c66dfcd1"
    },
    {
        "author": "洪适",
        "paragraphs": [
            "欲把詩催雪，先將酒送寒。",
            "凍雲方作意，微霰已開端。",
            "目斷鄉城遠，心驚歲事闌。",
            "擬同今日醉，待取玉花看。"
        ],
        "title": "招曾宏父待雪",
        "id": "e7b1115b-74ce-41f2-852b-22a48ea6d66f"
    },
    {
        "author": "洪适",
        "paragraphs": [
            "風聲止雨歲云暮，雪態兼雲晝欲昏。",
            "共喜高軒歸別墅，肯臨畫戟對清樽。",
            "埋輪前事空豺路，授簡英辭踵兔園。",
            "是處梅花寢消息，更憑玉藻爲招魂。"
        ],
        "title": "次韻錢處和運使郡齋晚集",
        "id": "f7bc5f28-729f-4884-8a86-51d6a76ba849"
    },
    {
        "author": "洪适",
        "paragraphs": [
            "曉出山城故著鞭，荒荒寒日滿晴川。",
            "幽棲未卜誅茅地，乘興來登蓋竹天。",
            "霜凝陰崖疑積雪，雲躋重障雜飛烟。",
            "洞門今古無關鍵，俗客那能見列仙。"
        ],
        "title": "遊蓋竹洞",
        "id": "78399699-fa0c-4ffb-8484-647d438c94b2"
    },
    {
        "author": "洪适",
        "paragraphs": [
            "雪霙方瑞臘，雨勢欲凋年。",
            "此日信泥軾，來風侵坐氈。",
            "爲官渾漫爾，行邑又徒然。",
            "爲報仙居令，無勞負弩前。"
        ],
        "title": "仙居道中",
        "id": "d85291c8-712c-40d2-807e-d8fcf31126c5"
    },
    {
        "author": "洪适",
        "paragraphs": [
            "歲晚仍多病，春來尚異鄉。",
            "愁城誰與破，談壘漫相望。",
            "體怯山嵐重，心隨驛路長。",
            "後亭梅若放，爲寄一枝香。"
        ],
        "title": "寄吳明可正字",
        "id": "8bc6cd5c-d5b7-46ba-a630-7b2d852d465a"
    },
    {
        "author": "洪适",
        "paragraphs": [
            "明朝春琯欲飛葭，臘裏重看舞雪斜。",
            "筆下百篇非事業，樽前一醉即生涯。",
            "初疑高柳狂吹絮，却伴寒梅好放花。",
            "踏凍不辭方駕遠，閉門留客更誰家。"
        ],
        "title": "次韻范子芬雪中同訪曹功顯",
        "id": "2899a130-2490-4aa5-92e5-fca123b50ab6"
    },
    {
        "author": "洪适",
        "paragraphs": [
            "重憶東城路，盈盈十里梅。",
            "彌旬阻風雪，幾處雜塵埃。",
            "已是春移律，何時酒泛杯。",
            "好花那忍落，直待使君來。"
        ],
        "title": "憶梅呈曾宏父",
        "id": "e50290c0-2623-4373-a20b-c42f4b32c555"
    },
    {
        "author": "洪适",
        "paragraphs": [
            "飽聞居處好，遠意快心胸。",
            "樹接高低影，山分朝暮容。",
            "佳時能自適，閑客幾相從。",
            "勿訝題詩晚，新來百事慵。"
        ],
        "title": "題王氏秀野堂",
        "id": "198f3248-2f3a-46d8-905b-c0ee662ddfde"
    },
    {
        "author": "洪适",
        "paragraphs": [
            "遠鄉勞薄宦，綵服共思親。",
            "耿耿胸中事，紛紛眼底塵。",
            "與誰同別歲，到此兩迎春。",
            "獨有還家夢，書窗一笑新。"
        ],
        "title": "除夜懷景嚴弟并寄景盧",
        "id": "c4d4bd00-52e8-4048-9cde-43eda8fe7059"
    },
    {
        "author": "洪适",
        "paragraphs": [
            "黄堂清興動官梅，遥望花林首屢回。",
            "命駕許同狂客往，舒牋頻有好詩催。",
            "空懷月觀橫千影，趁取山宮舉一杯。",
            "爲語東皇相假借，莫教零亂點蒼苔。"
        ],
        "title": "次韻曾宏父欲賞山宮梅花",
        "id": "8f574fcd-bee5-4fe7-a1e6-1d94029458a8"
    },
    {
        "author": "洪适",
        "paragraphs": [
            "翩翩畫戟對春光，命客重登千仞岡。",
            "坐上行人傾別酒，花前小雨伴啼妝。",
            "雪膚不爲輕寒瘦，玉骨何如昨夜香。",
            "麗句競傳新樂府，誰誇何遜在維揚。"
        ],
        "title": "宏父見招賞梅時范子芬欲行",
        "id": "696e770a-e3f5-47b4-a18e-459adb301df2"
    },
    {
        "author": "洪适",
        "paragraphs": [
            "山頭霞彩發天光，初日曈曨射短岡。",
            "莫使吹簫尋古曲，直宜點額作新妝。",
            "不禁風雨飛來急，頗覺園林減却香。",
            "花下凌波奏奇舞，腰支尺六笑垂楊。"
        ],
        "title": "次日宏父携家出遊而小雨新晴",
        "id": "ee03dab6-70de-4c26-9d6a-f1d49babd0c2"
    },
    {
        "author": "洪适",
        "paragraphs": [
            "二年倥傯緩歸期，漫作新亭接舞漪。",
            "舉郡定嗤推不去，故山已訝到何遲。",
            "園官不屬藜莧腹，花史好呈桃李姿。",
            "待得浮萍是飛絮，誰能愛樹一相思。"
        ],
        "title": "丁卯正月十六日作舞漪亭于池上盡廢蔬畦植花數十本",
        "id": "145d0f22-2497-43be-8211-ccfcc8fdd2de"
    },
    {
        "author": "洪适",
        "paragraphs": [
            "往夏新閣成，拔去園中葵。",
            "萬花間千蕊，十夫勞徙移。",
            "羣香頗猗狔，密影初參差。",
            "烈日吁可畏，時雨不能滋。",
            "未秋葉先隕，欲冬柯已萎。",
            "虛蒙灌溉恩，無復嫣然姿。",
            "啅雀飛且止，不肯登空枝。",
            "寒螿守枯荄，未忍相棄離。",
            "永懷斬新日，豈料憔悴期。",
            "誰呼殷七七，來伴紅裳兒。",
            "金鼎一劑藥，返魂庸可追。",
            "春來作高亭，綠沼揚清漪。",
            "舊蹊類陳迹，遠圃分芳蕤。",
            "結根旬浹間，生意渾熙熙。",
            "微白李賦質，小紅桃入肌。",
            "柳條無顔色，已含烟雨眉。",
            "遊蜂相召引，有底渠先知。",
            "地力固自若，大鈞不偏私。",
            "競秀非機巧，向衰非鈍遲。",
            "萬物理固然，颺芬須得時。"
        ],
        "title": "檢校園花",
        "id": "fc2aa86f-a26a-4101-83d2-1e63d2785111"
    },
    {
        "author": "洪适",
        "paragraphs": [
            "添竹乘春力，期君共歲寒。",
            "青青懷特操，碌碌愧麤官。",
            "尚有哦詩日，尤勝借宅看。",
            "他時誰檢校，何處報平安。"
        ],
        "title": "添竹",
        "id": "e90b60ea-8e8e-4644-9b0f-27651e209cbc"
    },
    {
        "author": "洪适",
        "paragraphs": [
            "斷壺食鬰遵時令，蓮芡櫜韜辨土宜。",
            "若解養生供伏臘，自然卜筑數期頤。"
        ],
        "title": "次韻景思謝送四時纂要并惠乳泉且許見顧  其一",
        "id": "f016bbfc-3952-4875-9212-0000b91f1edb"
    },
    {
        "author": "洪适",
        "paragraphs": [
            "我無巵茜等通侯，不作多田望蓐收。",
            "松菊漫成三逕夢，烟蓑已失五湖秋。"
        ],
        "title": "次韻景思謝送四時纂要并惠乳泉且許見顧  其二",
        "id": "e07b3fa2-cbb1-4cda-a8ae-0fe3f19aed1c"
    },
    {
        "author": "洪适",
        "paragraphs": [
            "青編送似補山房，妙語相酬掩夜光。",
            "盜甕不須睎吏部，將軍何日命元方。"
        ],
        "title": "次韻景思謝送四時纂要并惠乳泉且許見顧  其三",
        "id": "81d5c23d-408b-420b-a92c-2837a2f2ff1f"
    },
    {
        "author": "洪适",
        "paragraphs": [
            "男兒三十富春秋，况復才華出輩流。",
            "傳家不墜右丞相，入幕少佐東諸侯。",
            "梅花頗惜詩人去，草色正牽行客愁。",
            "修禊蘭亭訪陳迹，應懷同醉仲宣樓。"
        ],
        "title": "送范子芬赴浙東機幕",
        "id": "7e41e84a-d100-4fa9-a489-67df59a15cd6"
    },
    {
        "author": "洪适",
        "paragraphs": [
            "三年淹講席，斗酒動離情。",
            "此去登臺省，諸公熟姓名。",
            "驊騮看地絕，鸞鳳爲時鳴。",
            "春日西湖上，煩君一寄聲。"
        ],
        "tags": [
            "西湖"
        ],
        "title": "送季元衡教授赴調",
        "id": "6d2ce78a-9495-44be-8491-48717435c271"
    },
    {
        "author": "洪适",
        "paragraphs": [
            "析別梁谿七換春，海邊相過意能勤。",
            "袴襦不羨千金子，簡策無慚萬石君。",
            "豪氣掀雷須給札，他時修月待揮斤。",
            "鏤衢又揖東風去，情話無人可夜分。"
        ],
        "title": "送石初平歸四明",
        "id": "e0b3f319-e0a6-495c-99b5-c514b446a674"
    },
    {
        "author": "洪适",
        "paragraphs": [
            "官柳訖春事，落絮東復西。",
            "門外高軒過，行行將何之。",
            "七閩繡衣屬，非如州縣卑。",
            "少留長者轍，酌酒語別離。",
            "五年官他壤，一面即故知。",
            "辯囿麈仍落，詩壇襟屢題。",
            "撞鐘問今古，邃然五總龜。",
            "迢迢千里去，風過衫裳吹。",
            "我亦及更書，歸耘楚江涯。",
            "河梁携手歎，參辰後難期。",
            "曼倩寧自衒，長卿固同時。",
            "征途慎勿遽，會看軺車馳。"
        ],
        "title": "送李相之提幹閩中十二韻",
        "id": "8535016d-d7f4-461f-8c87-614f5ab9230f"
    },
    {
        "author": "洪适",
        "paragraphs": [
            "小齋面蓬瀛，昂霄得雙桂。",
            "黄卷對聖賢，欣然有餘地。",
            "筆端妙言語，挾此波瀾勢。",
            "熒熒百鍊剛，自是青萍器。",
            "衝星不我識，鉛刀且爭利。",
            "于今修月手，益振陵雲氣。",
            "明年廣寒宮，聲名郄詵似。",
            "歸來八桂鄉，浮丘挹仙袂。"
        ],
        "title": "題左達功秀才桂香齋",
        "id": "56cf53b5-e733-49d0-8b0d-42afc94cb223"
    },
    {
        "author": "洪适",
        "paragraphs": [
            "稗官九百起虞初，過眼寧論所失誣。",
            "午枕黑甜君所賜，持還深媿一瓻無。"
        ],
        "title": "還李舉之太平廣記",
        "id": "6ab04135-6b3b-497c-b40e-4b2923c60c62"
    },
    {
        "author": "洪适",
        "paragraphs": [
            "怨鶴今誰侶，馴鷗詎可親。",
            "頗思同淥酒，久已厭紅塵。",
            "歸夢常通夕，微吟漫惜春。",
            "床頭易在否，觸手不應新。"
        ],
        "title": "酬光吉叔用前韻見寄",
        "id": "90957279-aec9-47c6-94a0-ab5fa07f3a1e"
    },
    {
        "author": "洪适",
        "paragraphs": [
            "梅雨冥冥晴復陰，小軒終日起歸心。",
            "自憐宦業初何補，獨喜交情久益深。",
            "憶得微醺看錦瑟，媿無好語比南金。",
            "青山千里江南路，它日郵籤幸見尋。"
        ],
        "title": "次韻蔡瞻明雨中書懷",
        "id": "09055a28-a13d-473a-ac4a-011271296336"
    },
    {
        "author": "洪适",
        "paragraphs": [
            "舉世人心別，端如面不同。",
            "山川險難測，筆墨思何工。",
            "未索形骸外，聊先阿堵中。",
            "自憐無骨相，不到漢南宮。"
        ],
        "title": "贈傳神陳秀才",
        "id": "9b89a997-3b79-4e2d-aec6-46bc78548f6f"
    },
    {
        "author": "洪适",
        "paragraphs": [
            "理財無管晏，言利析秋豪。",
            "吐論千人廢，摩空六翮高。",
            "未簪安世筆，先佩呂虔刀。",
            "楚澤東風勁，寧辭攬轡勞。"
        ],
        "title": "次韻向憲見贈三首  其一",
        "id": "bf1177c8-9625-40b6-a7ae-79dcca06bdf1"
    },
    {
        "author": "洪适",
        "paragraphs": [
            "四望荒樓觀，登高動土思。",
            "山川相映带，桃李已紛披。",
            "漢節人重仰，黄陂世莫窺。",
            "三章堆錦繡，唐突古西施。"
        ],
        "title": "次韻向憲見贈三首  其二",
        "id": "6e3ec1ed-4e81-4f19-8133-a601991b0aaa"
    },
    {
        "author": "洪适",
        "paragraphs": [
            "河東空有賦，人不道揚雄。",
            "貴賤雲泥隔，寅緣井邑同。",
            "平番依列宿，談笑霽威風。",
            "終賴帡幪力，能成尺寸功。"
        ],
        "title": "次韻向憲見贈三首  其三",
        "id": "f3ae9a94-6ee1-4289-9db0-ebb53e250a2a"
    },
    {
        "author": "洪适",
        "paragraphs": [
            "四牡馳原隰，侯邦害必除。",
            "疲民端可念，茅舍未如初。",
            "消息三春異，創痍二紀餘。",
            "君王心在遠，諭意倚相如。"
        ],
        "title": "次韻向憲道中偶成",
        "id": "016c0734-56bf-4eff-ab04-032b1bc57101"
    },
    {
        "author": "洪适",
        "paragraphs": [
            "俛仰梁谿歲幾寒，向來墨沼已中乾。",
            "傳家紫橐榮三子，得路青雲喜二難。",
            "爵位方知稽古力，論思當使覆盂安。",
            "自憐骨相宜塵土，那得絲言動筆端。"
        ],
        "title": "聞景嚴弟遷西掖并寄景盧",
        "id": "5d53c881-27c7-42ea-b9da-e103e260194f"
    },
    {
        "author": "洪适",
        "paragraphs": [
            "對泉一洗心如水，誦詩三歎顙有泚。",
            "字比渴驥駸駸來，文如翠瀲鱗鱗起。",
            "皇華轍迹環諸道，濟物良籌載襟抱。",
            "雙泉復見等故人，竹馬兒童半羸老。",
            "吾君豐澤要下流，慚愧長瀾力不侔。",
            "一方始此一滴潤，千畝長有千鍾收。",
            "去瘼未盡惠未施，可使剜肉生新痍。",
            "塵埃滿面語甚惡，虛辱逢人統項斯。"
        ],
        "title": "次韻向憲留題荆門惠泉卒章見及",
        "id": "3b042a5c-8174-46f4-be68-c318f26d8a58"
    },
    {
        "author": "洪适",
        "paragraphs": [
            "拂崖看古字，倚策仰前英。",
            "雕章細細讀，清思源源生。",
            "文傳峴山石，句敵渼陂行。",
            "一字或華衮，五言有長城。",
            "林蟬眾作噪，下里羞混并。",
            "坐令蕞爾國，宇內渾知名。",
            "茲泉發地脈，有玉潜山庭。",
            "神龍職何護，老蚌呈煌熒。",
            "楚人力水耨，倚沼仍畦瀛。",
            "觱沸晝復夜，輸出無窮聲。",
            "演迤清漢接，旋折數日程。",
            "膏潤亙原陌，穀價年年平。",
            "非才忝敷惠，下考乃爲榮。",
            "疲民未擊壤，循吏難聯橫。",
            "獨行挹清泚，誰與論丹誠。",
            "銷憂賴季雅，遣興煩客卿。",
            "信美非吾土，千古仲宣情。"
        ],
        "title": "獨步惠泉用石刻中韻",
        "id": "b6285506-248f-4416-bc85-da21d2141751"
    },
    {
        "author": "洪适",
        "paragraphs": [
            "小孤寧有匹，織女自無家。",
            "浪比人間世，增添白玉瑕。"
        ],
        "title": "楊元素題蒙泉詩云源有雌雄分碧白注謂南泉色白爲雌因爲之解嘲二絕句  其一",
        "id": "31b87fe4-1b95-4449-ad11-a979a916639b"
    },
    {
        "author": "洪适",
        "paragraphs": [
            "雄風波不動，雌霓影空垂。",
            "欲洗蒙泉謗，須刪蜀客詩。"
        ],
        "title": "楊元素題蒙泉詩云源有雌雄分碧白注謂南泉色白爲雌因爲之解嘲二絕句  其二",
        "id": "8f24b432-8e27-42c0-92bf-ce14b9ab203c"
    },
    {
        "author": "洪适",
        "paragraphs": [
            "杯去渾無勇退時，偶然遇坎亦安之。",
            "不教坐有獨醒客，便與投醪倒接籬。"
        ],
        "title": "曲水",
        "id": "1219eb02-378c-425b-b3e4-39454ff2940f"
    },
    {
        "author": "洪适",
        "paragraphs": [
            "綠衣黄裏水蒼笄，朝暮凌波步武齊。",
            "一種清高樂泉石，移根不肯污塗泥。"
        ],
        "title": "金蓮",
        "id": "0d9bfead-5912-4d54-bc42-a37568571923"
    },
    {
        "author": "洪适",
        "paragraphs": [
            "異時古木蔽巖阿，去盜來兵厄斧柯。",
            "老柳如龍壽千百，獨全煨燼傲清波。"
        ],
        "title": "古柳",
        "id": "9f348ad0-300d-4419-b45b-35f22f613ead"
    },
    {
        "author": "洪适",
        "paragraphs": [
            "避暑遠簿書，尋幽踏菅蒯。",
            "寒泉浮玉根，巨石開眼界。",
            "靈湫幾千年，洗盡塵土礙。",
            "老藤走長蛇，茂木欹翠蓋。",
            "掃葉坐水旁，可喜此風快。",
            "炎雲不能神，潜虬祕奇怪。",
            "滿酌白玉鍾，嚥甘猶沆瀣。",
            "何如習家池，舉鞭同倒載。"
        ],
        "title": "同姚當可胡元質錢舜仁張昭甫遊上泉",
        "id": "f907057a-0ca6-4ed0-a5ec-2b27f3f99abe"
    },
    {
        "author": "洪适",
        "paragraphs": [
            "十載蕭蕭麋鹿姿，那知出守得同時。",
            "黄山白水空孤諷，疊嶂雙溪屬好詩。",
            "擊柝曉傳邾子國，舉鞭春到習家池。",
            "只今霖雨思賢佐，會見絲綸下王墀。"
        ],
        "title": "次韻朱宣州見寄",
        "id": "6df48e3d-2b6c-4aa3-980e-58afa17f4f34"
    },
    {
        "author": "洪适",
        "paragraphs": [
            "霜風激水蟹舍寒，漁火獻俘清夜闌。",
            "不烹五鼎若賒死，使之骨醉尤加餐。",
            "尺半之魚鱗六六，同入糟丘隨小牘。",
            "鼎來兼味口流涎，可使盤中食無肉。",
            "潯陽從事姿南金，高山調古誰知音。",
            "寧同娵隅作蠻語，生憎郭索多躁心。",
            "簷頭雪消春有意，洗盞開尊宜一醉。",
            "持螯頗憶左手同，尺素不妨時遣使。"
        ],
        "title": "謝景高兄惠魚蟹",
        "id": "9c2be682-1f4a-4c5f-be50-067201c96408"
    },
    {
        "author": "洪适",
        "paragraphs": [
            "黄山奇峰三十六，聳壑壽松多節目。",
            "真工曲突掃芳煤，介圭拱璧陳玄玉。",
            "淛河千里茲濫觴，萬穀之皮搗冰霜。",
            "肌理細膩色白皙，蜀網剡藤難雁行。",
            "使君來自岷峨麓，曾賦客卿朝奏牘。",
            "細字不作蠅頭書，高文富有牛腰軸。",
            "向來平步第一螭，勇退宛在番之湄。",
            "陶泓毛穎幸旅進，快寫元和聖德詩。"
        ],
        "title": "送唐左史紙墨",
        "id": "bd16b703-19ff-4cd6-a6d8-5511df1a0052"
    },
    {
        "author": "洪适",
        "paragraphs": [
            "周人九府有圜法，漢京金布在令甲。",
            "炊炭冶鎔多亂真，紛紛輕薄如榆莢。",
            "即山不復私下臣，張官置吏幾王春。",
            "君子謂之阿堵物，方兄不知何許人。",
            "十羊九牧其弊近，談何容易趣銷印。",
            "事權頓使歸民曹，鼓鑄伊誰察諸郡。",
            "詔書懇懇修廢官，諸公爭言隃度難。",
            "向來矯枉亦太過，疇咨英俊乘輶軒。",
            "鼎新能事推心計，貫朽不須夸古始。",
            "共瞻使者振繡衣，曾見真人興白水。",
            "荀卿自有富國篇，高視管蕭宜併肩。",
            "錢流地上小小爾，便合論思雨露邊。"
        ],
        "title": "送李泉",
        "id": "f2327327-a587-4986-a7e1-54e937f0719b"
    },
    {
        "author": "洪适",
        "paragraphs": [
            "使君人物風塵表，亭下纖埃遠白蘋。",
            "佳傳緬懷方外友，漫郎端是社中人。",
            "山光水色長排闥，鵠侶鴻儔已卜鄰。",
            "莫語軟紅車馬客，香鑪峰下有遺民。"
        ],
        "title": "江州塵外亭",
        "id": "f0d7b0b8-a2e0-4edc-b1b8-b7955f027044"
    },
    {
        "author": "洪适",
        "paragraphs": [
            "數頃澄湖練有光，小亭處處得疏篁。",
            "夢中春草多佳句，一洗塵埃速寄將。"
        ],
        "title": "喜景徐作小圃因懷東閣二絕句  其一",
        "id": "1fa57e50-cf47-47bc-b273-c049c4c7f754"
    },
    {
        "author": "洪适",
        "paragraphs": [
            "白白朱朱手自栽，兩年憶著滿林開。",
            "莫教童稚輕攀折，惜取濃陰待我來。"
        ],
        "title": "喜景徐作小圃因懷東閣二絕句  其二",
        "id": "9e3f4d8e-f27e-4c26-ad5b-8241364eebac"
    },
    {
        "author": "洪适",
        "paragraphs": [
            "讀破群書有遠謀，逢時便可動凝旒。",
            "不辭巖邑千山險，肯作鈴齋十日留。",
            "辯舌未容蠡測海，歸心已夢蝶爲周。",
            "松關萬一逢佳友，爲說相如故倦游。"
        ],
        "title": "次韻董伯魯",
        "id": "395835f8-4c3f-4588-a794-045136b22981"
    },
    {
        "author": "洪适",
        "paragraphs": [
            "短檠長憶桂巖東，翰墨新來莫論功。",
            "日日簿書成俗吏，星星鬢髮逼衰翁。",
            "公祠難緩三人带，小壘聊吟一馬驄。",
            "共飲昌蒲修故事，山肴野蔌是家風。"
        ],
        "title": "端午日應賢小集戲用坐中語",
        "id": "fb6228ce-437f-4808-a074-f836969ec952"
    },
    {
        "author": "洪适",
        "paragraphs": [
            "荻花楓葉醉爲鄉，每憶臨分一鼎香。",
            "枉費光陰驚老大，略無治行媿循良。",
            "歸心來往雞豚社，清思消磨雁鶩行。",
            "且喜弦歌餘樂地，好詩句句挾風霜。"
        ],
        "title": "次韻黄子餘惠雙井茶二首  其一",
        "id": "1bddcabe-f89c-40ca-9d63-977ecb3d859d"
    },
    {
        "author": "洪适",
        "paragraphs": [
            "峰橫萬仞臨雙井，調護旗槍春怕深。",
            "白雪有芽鷹作爪，黄粱無夢蝶何心。",
            "聞名可信非虛語，知味端如賞好音。",
            "祇欠谷廉一杯水，末能相就盍朋簪。"
        ],
        "title": "次韻黄子餘惠雙井茶二首  其二",
        "id": "97c419c8-cd23-4993-81d3-431911b40a05"
    },
    {
        "author": "洪适",
        "paragraphs": [
            "愁雲暗千山，欲雪意未歇。",
            "雨脚侵夜分，鷁首勇朝發。",
            "軟紅英俊林，定不冗干謁。",
            "磊落胸中書，高談傾上笏。",
            "結駟映天街，登瀛有仙骨。",
            "摩挲先友碑，姓名或湮沒。",
            "却顧浮丘亭，寄聲頻日月。"
        ],
        "title": "送范至能",
        "id": "153e2e09-3343-4e51-b930-1488d4ca98cb"
    },
    {
        "author": "洪适",
        "paragraphs": [
            "山城碌碌負魚符，尺五家園好坦途。",
            "可惜光陰迷簿領，漫無惠露到樵蘇。",
            "雞豚小社元相接，鷗鷺新盟不敢渝。",
            "莫話彈冠仍結綬，祇宜襏襫與夫須。"
        ],
        "title": "次韻王偉文二首  其一",
        "id": "1546b064-f2c4-4c03-aaa8-a76a8fbd5de0"
    },
    {
        "author": "洪适",
        "paragraphs": [
            "衒石難夸和氏場，揮犀久避蓋公堂。",
            "筆端風雨真無敵，紙上寒溫細作行。",
            "結屋競傳千畝竹，奉祠聊對一爐香。",
            "朝中環賜無虛月，遥想眉黄已效祥。"
        ],
        "title": "次韻王偉文二首  其二",
        "id": "737d730f-d82c-41aa-8950-562aabac59e8"
    },
    {
        "author": "洪适",
        "paragraphs": [
            "山城寂寂簿書稀，梅際春風一夜歸。",
            "忽喜烹魚中有得，恍然揮麈久相違。",
            "折腰豈愛蘄州竹，問漢須尋織女機。",
            "奇絕黄山待佳句，何時小雨濕征衣。"
        ],
        "title": "次韻程觀過",
        "id": "7368b568-f1a4-4500-8269-de45a9f43aef"
    },
    {
        "author": "洪适",
        "paragraphs": [
            "嘆息和州事，腥羶未易除。",
            "驚濤飲胡馬，壯士葬江魚。",
            "列戍俱奔命，斯民不奠居。",
            "元戎猶擁鉞，資斧定何如。"
        ],
        "title": "和州",
        "id": "1a3d2104-99d2-4d88-b6f6-5b04743359bb"
    },
    {
        "author": "洪适",
        "paragraphs": [
            "鼎立淮南將，胡來競退師。",
            "折衝潜白羽，告捷鬧黄旗。",
            "已報瓜洲敗，還驚采石危。",
            "邊防恃天塹，百萬豈熊羆。"
        ],
        "title": "三將",
        "id": "c2b3dc99-eeea-4aba-afa6-88fbf733a862"
    },
    {
        "author": "洪适",
        "paragraphs": [
            "胡虜猖狂甚，妖星近日畿。",
            "俄聞佛狸死，不得帝羓歸。",
            "虎旅空增竈，狼狐爲解圍。",
            "人人說恢復，進退在投機。"
        ],
        "title": "胡虜",
        "id": "575834f3-c2a2-4f8f-86b4-26193489ab86"
    },
    {
        "author": "洪适",
        "paragraphs": [
            "修竹林林貫四時，厖眉扶杖到期頤。",
            "子孫長憶當年事，留取軒楹客賦詩。"
        ],
        "title": "詹氏仁壽軒",
        "id": "1abd492d-c9c6-48f9-bc98-f68a441164e5"
    },
    {
        "author": "洪适",
        "paragraphs": [
            "宦路多睽別，春游隔弟兄。",
            "頻年再登陛，十日又離京。",
            "吏責倉臺少，官曹省闥清。",
            "床頭何夕月，冷話聽殘更。"
        ],
        "title": "道中懷景盧",
        "id": "a07882a1-323e-4ce9-af35-6defa3720d5b"
    },
    {
        "author": "洪适",
        "paragraphs": [
            "略略春晴天亦慳，雷驚雨作轉頭間。",
            "浮雲又逐東風起，不見前山出髻鬟。"
        ],
        "title": "闡陽驛二絕句  其一",
        "id": "7ba604a1-3139-441f-ba3b-cda18cc63eee"
    },
    {
        "author": "洪适",
        "paragraphs": [
            "觸石泉聲高下聞，曾將兩耳洗埃塵。",
            "相逢尊酒今誰侶，細草青花是故人。"
        ],
        "title": "闡陽驛二絕句  其二",
        "id": "d1b603d3-c2a0-4bf9-9a62-612136922e6f"
    },
    {
        "author": "洪适",
        "paragraphs": [
            "带郭長堤十里春，是中佳處外風塵。",
            "層層危磴渾依舊，一一高亭已斬新。",
            "領略江山初縱目，剪除荆棘不勞神。",
            "携壺一笑須投隙，官事何時可脫身。"
        ],
        "title": "次韻范守翠微亭",
        "id": "6cd9a871-500b-45a0-92c8-bc9a9f21fe6b"
    },
    {
        "author": "洪适",
        "paragraphs": [
            "詩塵誰復數齊梁，小杜文章楚大邦。",
            "曾爲黄花酬九日，至今陳迹擅三江。",
            "新亭高下依喬木，遠岫參差進曲窗。",
            "著屐與君時茗飲，後車何必酒盈缸。"
        ],
        "title": "次韻施德初遊齊山",
        "id": "a6ac5a41-9ff0-4bc0-b0ca-a7a7f5fbf70a"
    },
    {
        "author": "洪适",
        "paragraphs": [
            "向來胡馬遠跳梁，奔命紛紛不一邦。",
            "景物何期新劚壑，夢魂猶自怯防江。",
            "看山小隱紅蓮幙，批敕須臨青瑣窗。",
            "無事肯來文字飲，爲將紅酒倒鵝缸。"
        ],
        "title": "再賦",
        "id": "f7b9fff4-fbd0-4a4a-b17b-db664eefcdfd"
    },
    {
        "author": "洪适",
        "paragraphs": [
            "蘄州美竹今古名，白雲吹裂笛一聲。",
            "臞儒所對筆墨客，長物虛尋疏比僧。",
            "還君不用君莫怪，綺窗辦得千金買。",
            "誰與移根到草堂，它日風來聽天籟。"
        ],
        "title": "喻江寧欲遺蘄笛辭之",
        "id": "ac2fbea6-5ee1-4459-9895-1ff2dc1a5721"
    },
    {
        "author": "洪适",
        "paragraphs": [
            "烈士死知己，交情重同心。",
            "反眼如不識，怨深恩更深。",
            "憶昔邂逅初，一諾百黄金。",
            "口血顧未乾，舊盟何許尋。"
        ],
        "title": "烈士",
        "id": "9a2f918b-023a-4bb3-9f39-995272f8e7d3"
    },
    {
        "author": "洪适",
        "paragraphs": [
            "漢節螭坳出，青氈映父兄。",
            "天方摧醜虜，人已望神京。",
            "使指今茲重，邊塵定可清。",
            "歸來陳口伐，蓮燭問嚴更。"
        ],
        "title": "景盧自右史假北門出疆再用前韻",
        "id": "9ba8e57e-fe2c-47a1-99bc-35de4cfff879"
    },
    {
        "author": "洪适",
        "paragraphs": [
            "使回親舊集，虎穴問穹廬。",
            "半夜櫪喧馬，高秋盤進魚。",
            "真成聚東井，誰復話南徐。",
            "底事桃源客，新來書也疏。"
        ],
        "title": "聞應賢景高文特少張景孫同客景盧官舍",
        "id": "5ecf586a-db0d-4395-8e80-d697142917a1"
    },
    {
        "author": "洪适",
        "paragraphs": [
            "孤山佳處著茅廬，飽看雲烟自卷舒。",
            "莫向淮南戀戎幕，松關恐有絕交書。"
        ],
        "title": "左舉善求草堂詩",
        "id": "84109206-81bc-4bef-9fb0-69cdcae1eda5"
    },
    {
        "author": "洪适",
        "paragraphs": [
            "北固金焦顧眄中，裴回於此再踰冬。",
            "徒勞金穀供諸將，未有田園問老農。",
            "且喜邊亭罷歐脫，不須水戰習蒙衝。",
            "九卿已媿班行忝，敢向明時歎不逢。"
        ],
        "title": "次韻景裴贊喜農扈之除",
        "id": "58ad3023-9e33-4f22-b4b5-c0049eaa423b"
    },
    {
        "author": "洪适",
        "paragraphs": [
            "魁星秀句挾東風，便覺陽春變盛冬。",
            "媿我供軍儕絳灌，羨君汲古到羲農。",
            "北鄰再講衣裳會，京口今爲冠蓋衝。",
            "已具扁舟勇歸去，粲花清論度難逢。"
        ],
        "title": "答木縕之用前韻見寄",
        "id": "6aef4979-6298-4bef-85dd-c3e20183b3e8"
    },
    {
        "author": "洪适",
        "paragraphs": [
            "官事何時了，憑高思豁然。",
            "逐江開北戶，望岫頓修椽。",
            "繁卉渾相亞，新篁便可憐。",
            "歸心入春夢，已遶故山前。"
        ],
        "title": "得江樓",
        "id": "75d69ed5-4648-466f-b8a4-3d42bca76d58"
    },
    {
        "author": "洪适",
        "paragraphs": [
            "解報花消息，江邊有好風。",
            "吹香四時別，問訊幾人同。",
            "梅塢難藏白，桃蹊豈借紅。",
            "但能長檢校，定不酒尊空。"
        ],
        "title": "花信亭",
        "id": "20ccbd71-d815-4649-9147-90a0bcda9e81"
    },
    {
        "author": "洪适",
        "paragraphs": [
            "移梅種竹趁陽春，舉目江山發興新。",
            "曲檻疏窗那草草，飛簷碧瓦已鱗鱗。",
            "鼎來好語酬佳景，更有高僧話凈因。",
            "步屧躊躇烏亦喜，不嫌風雨墊冠巾。"
        ],
        "title": "小雨同裴弟深甫堅上人登新亭次韻",
        "id": "fa2ba5bc-cfba-4ba9-a44c-3c418f33e539"
    },
    {
        "author": "洪适",
        "paragraphs": [
            "常年窮臘無一白，盈尺冬來已屢書。",
            "底事天公太手熟，又同春絮到階除。"
        ],
        "title": "春雪再作戲成絕句",
        "id": "872806f6-9fd4-49ff-851b-e52b0af42bdb"
    },
    {
        "author": "洪适",
        "paragraphs": [
            "佳麗并包地，曼花子夜香。",
            "望中團野色，塵外發天光。",
            "小隊高牙駐，輕裘清嘯長。",
            "故應堂上燕，相與賀雕梁。"
        ],
        "title": "寄題陳阜卿總秀堂",
        "id": "32724738-b47a-4db6-8e6f-b40c4a089af9"
    },
    {
        "author": "洪适",
        "paragraphs": [
            "平野風烟闊，孤村父老存。",
            "薄雲低故堞，落日逐輶軒。",
            "分裂時云久，澄清敵未吞。",
            "春光滿花柳，天道竟何言。"
        ],
        "title": "使虜道中次韻會亭",
        "id": "0124d850-3c80-4993-827d-676dea6e7001"
    },
    {
        "author": "洪适",
        "paragraphs": [
            "玉帛齊盟亦可尋，東風著面客塵侵。",
            "隋堤望遠人烟少，汴水流乾轍迹深。",
            "桃李不言應感舊，山川無主祇傷今。",
            "遺民久厭腥羶苦，辟國謀乖負此心。"
        ],
        "title": "過穀熟",
        "id": "74775c49-b704-43c1-b7d1-35ba3ea41fbb"
    },
    {
        "author": "洪适",
        "paragraphs": [
            "天遣祥風掃塞氛，越疆軺傳禮儀新。",
            "禦戎可鑒秦無策，覘國誰夸鄭有人。",
            "鳴鶴九臯聞徹響，翔龍千載仰攀鱗。",
            "垂鞭日日陪清話，談笑成章泣鬼神。"
        ],
        "title": "次韻馬上偶成",
        "id": "e3c18d14-2dbd-4411-b856-17230f8b363d"
    },
    {
        "author": "洪适",
        "paragraphs": [
            "舊國于今作兩家，鄰翁有酒不能賒。",
            "明朝又逐歸鴻去，祇有塵埃滿一車。"
        ],
        "title": "次韻車中倦吟二首  其一",
        "id": "f1e1915a-f039-44b0-b531-3f4dac914cf0"
    },
    {
        "author": "洪适",
        "paragraphs": [
            "叱馭寧辭歷險難，投戈且幸邇遐安。",
            "氈車軒簸長危坐，恰似舟行八節灘。"
        ],
        "title": "次韻車中倦吟二首  其二",
        "id": "4d63a989-0f92-40d1-8851-669820678e99"
    },
    {
        "author": "洪适",
        "paragraphs": [
            "乾坤正欲稔天驕，會見降胡款聖朝。",
            "蓄銳乘機先自治，莫令武庫五兵銷。"
        ],
        "title": "次韻初入東京二首  其一",
        "id": "37abe144-3ab6-4d68-a7de-b755459044f5"
    },
    {
        "author": "洪适",
        "paragraphs": [
            "五門雙闕未央城，碧瓦朱甍雲霧生。",
            "真主南巡正嘗膽，從今瞻仰泰階平。"
        ],
        "title": "次韻初入東京二首  其二",
        "id": "210cf377-0fa7-46ce-806e-7bc88ae4d0da"
    },
    {
        "author": "洪适",
        "paragraphs": [
            "風埃如霧滿川黄，馬上朝來識太行。",
            "水瀉濁河橋甚壯，沙連遠塞路何長。",
            "皇華復講衣裳會，京闕今爲氈罽鄉。",
            "夾道桑麻過千畝，野花時有一枝香。"
        ],
        "title": "過黄河用上介龍深甫遷居舊韻",
        "id": "590200a5-607e-4b39-acdb-d46123b4a711"
    },
    {
        "author": "洪适",
        "paragraphs": [
            "宣防瓠子撓西京，向者河堤役不寧。",
            "胡虜任教流就下，始知談舌誤朝廷。"
        ],
        "title": "絕句",
        "id": "885c42db-998b-40a0-8588-8b086009c5b6"
    },
    {
        "author": "洪适",
        "paragraphs": [
            "一派澄湖何處來，鳴桹漁子聚還開。",
            "主人甚顧他鄉客，莫使歸途欠一杯。"
        ],
        "title": "次韻北使邀觀常豐湖",
        "id": "e404caee-8236-4a80-8eec-85827caab7f6"
    },
    {
        "author": "洪适",
        "paragraphs": [
            "曾巒逾碣石，形勝鎮神州。",
            "可惜羊腸險，今包鼠穴羞。",
            "天心端有待，人力豈能謀。",
            "未老如憑軾，壺漿爲曲留。"
        ],
        "title": "次韻初望太行山",
        "id": "f07d04af-e3f9-4acd-9d15-184cea2b50d1"
    },
    {
        "author": "洪适",
        "paragraphs": [
            "萬里修鄰好，氈裘不亂羣。",
            "邊鋒方兩解，春事已平分。",
            "發軔雞三唱，揮毫酒半醺。",
            "問途殊未已，返顧羨歸雲。"
        ],
        "title": "次韻伊洛道中",
        "id": "b2d290bb-b0ce-4b12-943c-c148b3838835"
    },
    {
        "author": "洪适",
        "paragraphs": [
            "殊方遇寒食，節物負年華。",
            "小雨偏宜柳，輕風未落花。",
            "見餳如隔嶺，對月共忘家。",
            "俗重之推廟，誰祠萬里沙。"
        ],
        "title": "次韻湯陰寒食遇雨",
        "id": "907e4dab-8932-4eb8-9c6d-c4a79ce8c5a7"
    },
    {
        "author": "洪适",
        "paragraphs": [
            "漢鼎三分霸業成，并吞猶未戒佳兵。",
            "故城四壁存陳迹，荒冢千年斷樂聲。",
            "何必枕戈防詭計，豈容橫槊竊詩名。",
            "我來弔古停車轍，壟上農人也輟耕。"
        ],
        "title": "次韻講武城",
        "id": "e25ffcfc-7872-41db-91e2-80afc12ff2ee"
    },
    {
        "author": "洪适",
        "paragraphs": [
            "訪古汶河上，聊忘道路勞。",
            "仙蹤嘗策蹇，海怪或鎸鼇。",
            "濟遠徒杠小，憑虛亂石牢。",
            "何時冠蓋集，一變犬羊臊。"
        ],
        "title": "次韻趙州石橋",
        "id": "e9941cb1-6329-4707-a413-0922d1f7b741"
    },
    {
        "author": "洪适",
        "paragraphs": [
            "三關標重鎮，自昔護邊陲。",
            "觀者堵牆立，紛然簾幕垂。",
            "欲謀千日醉，恐誤十旬期。",
            "可喜中庭月，何妨盡一巵。"
        ],
        "title": "過中山",
        "id": "77efd388-c7de-440a-bfb2-e58436f7693f"
    },
    {
        "author": "洪适",
        "paragraphs": [
            "藝祖枌榆社，唐人保塞軍。",
            "百年鄰毳幕，今日聚妖氛。",
            "故老垂黄髮，妍姬艷綵裙。",
            "白溝才一舍，何計可中分。"
        ],
        "title": "過保州",
        "id": "4f3ea91c-6fcb-4a91-84c4-186f6a9bb167"
    },
    {
        "author": "洪适",
        "paragraphs": [
            "夙駕星光動，徐行霧氣迷。",
            "塞鴻翻月去，胡馬向風嘶。",
            "柝靜譙門曉，輪欹沙路低。",
            "頗思眠蕙帳，枕上聽鄰雞。"
        ],
        "title": "次韻早行",
        "id": "1c62e863-9bf2-47ef-a487-74701cbcaaa4"
    },
    {
        "author": "洪适",
        "paragraphs": [
            "毛穎傳既成，陶泓名不朽。",
            "陳楮接武來，論交篇籍囿。",
            "千年銅雀臺，瓦解淪坤厚。",
            "何人澄其泥，頗能髣髴否。",
            "龍公天上客，金蘭幸同臭。",
            "結束萬里行，聯翩五旬久。",
            "清談落玉麈，痛飲盡金斗。",
            "咳唾珠璣粲，揮翰不停手。",
            "窮邊得佳研，可出老呂右。",
            "瓦缶莫雷鳴，龍尾羞牛後。"
        ],
        "title": "次韻得保州老張瓦研",
        "id": "f63a3dde-764c-4766-995c-86e2303c5150"
    },
    {
        "author": "洪适",
        "paragraphs": [
            "覺來屈指數修程，歷遍中原長短亭。",
            "誰向城頭曉鳴角，胡音嘈囋不須聽。"
        ],
        "title": "次韻保州聞角  其一",
        "id": "c4f12940-79cc-4510-891e-88868ade4dac"
    },
    {
        "author": "洪适",
        "paragraphs": [
            "胡音嘈囋不須聽，整頓征衫待啟明。",
            "已把哀笳變清角，可傷任昧雜韶英。"
        ],
        "title": "次韻保州聞角  其二",
        "id": "4f15e27f-cdd2-43d4-9b6d-952735d118bd"
    },
    {
        "author": "洪适",
        "paragraphs": [
            "雙壘依然柳作陰，故疆行盡倍傷心。",
            "時平且得無爭戰，苔上戈槍卧綠沈。"
        ],
        "title": "次韻梁門",
        "id": "0d5938e8-19be-4ba0-9c3d-5d19e490c17e"
    },
    {
        "author": "洪适",
        "paragraphs": [
            "唐餘畫壤媿鴻溝，西閉關門漢道柔。",
            "一自旄頭入京洛，至今泉水不東流。"
        ],
        "title": "次韻白溝河",
        "id": "b61f1dc2-9a34-41f7-a904-3903b42a7278"
    },
    {
        "author": "洪适",
        "paragraphs": [
            "回首燕然日再西，一杯相屬使軺歸。",
            "殘花媚野不妨好，倦鳥投林自在飛。",
            "可惜光陰銷客枕，不嫌塵土染征衣。",
            "大明退直清和日，已約梯雲訪翠微。"
        ],
        "title": "次韻回程至涿鹿",
        "id": "473a6651-b3f7-402c-a2c0-76066d0ffec7"
    },
    {
        "author": "洪适",
        "paragraphs": [
            "提携乘雁脫庖丁，等待他年羽翼成。",
            "唳月摩雲須有便，莫教更作不能鳴。"
        ],
        "title": "燕館日膳得四雁籠之以歸",
        "id": "7bf1755a-a5f7-469e-b77c-15f16899adc2"
    },
    {
        "author": "洪适",
        "paragraphs": [
            "桃花開落不同時，燕子銜泥相伴飛。",
            "若向章臺問春色，可無清淚濕征衣。"
        ],
        "title": "次韻楊花二首  其一",
        "id": "23f03b16-5ec2-4270-bcd5-2791ccb918b4"
    },
    {
        "author": "洪适",
        "paragraphs": [
            "官路風輕落絮迷，望中高下雜游絲。",
            "糝氈擬雪春無際，只有騷人聖得知。"
        ],
        "title": "次韻楊花二首  其二",
        "id": "ae797c43-7f9d-48bd-92d9-1bfab4aa9d99"
    },
    {
        "author": "洪适",
        "paragraphs": [
            "再入中原境，相迎有暮鴉。",
            "柔桑新迸葉，高柳細吹花。",
            "短幘人如禿，尖冠女不髽。",
            "指期淮可渡，寧歎在天涯。"
        ],
        "title": "再至保州",
        "id": "0f60963f-f1b0-4415-84ab-ba466ca5b7c6"
    },
    {
        "author": "洪适",
        "paragraphs": [
            "路指中山國，人歸析木津。",
            "終風震簷瓦，細雨壓車塵。",
            "落紙詩章速，開尊酒力醇。",
            "無功慚報國，來往謾勞人。"
        ],
        "title": "次韻再至中山",
        "id": "c593569b-7e21-41ea-a009-69e8c1341ddf"
    },
    {
        "author": "洪适",
        "paragraphs": [
            "好雨連宵鳩喚晴，曉行襟袂有餘清。",
            "遠遊朔塞殊風景，夢到東阡看火耕。",
            "紅退桃蹊三月晚，綠添麥垅一川平。",
            "纖塵不逐車輪起，喜聽驅驢叱馬聲。"
        ],
        "title": "次韻中山雨後",
        "id": "cc44c40f-ee2d-473a-a200-dd2daa0fb5f5"
    },
    {
        "author": "洪适",
        "paragraphs": [
            "花品稱王擅洛京，朱朱白白莫齊名。",
            "相逢河朔春將暮，半吐檀心若有情。"
        ],
        "title": "次韻村店得牡丹",
        "id": "d20cb355-65d2-417e-a278-a424dcaff411"
    },
    {
        "author": "洪适",
        "paragraphs": [
            "恰恰啼鶯馬上聽，凝雲欲雨曉寒輕。",
            "滿郊碧草皆春色，祇欠山光與水聲。"
        ],
        "title": "次韻陳留聞鶯",
        "id": "b99398e9-beae-4c72-95fe-94ee8f02db3f"
    },
    {
        "author": "洪适",
        "paragraphs": [
            "野外人聲寂，林間鳥羽翻。",
            "朱櫻喜堆案，青杏助開尊。",
            "故國多荒草，遺黎有怨言。",
            "雨餘塵土靜，不復污歸軒。"
        ],
        "title": "次韻寧陵憩驛",
        "id": "5d0dd255-9d4e-41b7-8c05-83689970f05d"
    },
    {
        "author": "洪适",
        "paragraphs": [
            "密葉成陰行路寬，鳩鳴鶯囀足開顔。",
            "半塗泥滑夜來雨，數片雲飛何處山。",
            "薄暮每尋樽俎共，殘春能伴節旄還。",
            "塵襟好濯西湖水，偷取禪房一日閑。"
        ],
        "tags": [
            "西湖"
        ],
        "title": "次韻南京道中",
        "id": "2c6ccd9c-2919-427a-99b0-ccc8763d9e3b"
    },
    {
        "author": "洪适",
        "paragraphs": [
            "水紋如縠送歸船，漸近觚稜尺五天。",
            "適意蓴鱸公有興，尋盟鷗鳥我無緣。",
            "遠懷並轡穿紅皺，近阻携筇款碧鮮。",
            "却待湖山最高處，醉中一笑挹臞仙。"
        ],
        "title": "次韻遊臞菴不果",
        "id": "fcc11ae4-db8f-4f85-b894-ae502285c560"
    },
    {
        "author": "洪适",
        "paragraphs": [
            "禹穴遺書不可尋，坐看綠葉再成林。",
            "千巖競秀非吾土，三徑就荒勞我心。",
            "誰是周人思召伯，今無老叟出山陰。",
            "台階穩上添花萼，時倩來鴻續好音。"
        ],
        "title": "寄別景盧",
        "id": "81b42d59-03a8-4804-a7d8-32ba32a8c1ce"
    },
    {
        "author": "洪适",
        "paragraphs": [
            "雒京隔絕花難得，茂苑移將信已通。",
            "世事好乖猶獻鵠，雕欄不用怨東風。"
        ],
        "title": "藍憲遣人往吳門移洛花未至而去  其一",
        "id": "98d6212b-0ae7-404c-a147-f685d55387ad"
    },
    {
        "author": "洪适",
        "paragraphs": [
            "新壇巧斲列東西，准擬看花倒接籬。",
            "交臂失之端可笑，儻來外物盡難期。"
        ],
        "title": "藍憲遣人往吳門移洛花未至而去  其二",
        "id": "97f32c0a-79e8-48b0-81f8-44c07927bbad"
    },
    {
        "author": "洪适",
        "paragraphs": [
            "三春桃李家家有，不費陽和特地恩。",
            "名品異芳天亦靳，未教容易到丘園。"
        ],
        "title": "藍憲遣人往吳門移洛花未至而去  其三",
        "id": "e6116287-1bcb-47cf-95dc-30f7c32a68cd"
    },
    {
        "author": "洪适",
        "paragraphs": [
            "臺榭相望聞語聲，茹芝觀月有餘清。",
            "旁連小隱分三徑，細數修篁限一城。",
            "日日杖頭思徑醉，年年鐺脚玩欣榮。",
            "誰人知我歸歟樂，趁此登臨未憚行。"
        ],
        "title": "登芝榭見景盧所增月臺",
        "id": "9f8d2d09-b64e-451f-a74f-821ff1af4f89"
    },
    {
        "author": "洪适",
        "paragraphs": [
            "萬里移根安石國，何年傅粉未知名。",
            "須邀玉茗來巖壑，便結瓊花作弟兄。",
            "詩客定疑天外得，園人已辦臘前迎。",
            "東家阿措休相妬，不學穠粧照眼明。"
        ],
        "title": "許倩報白榴已得玉茗未諧以詩趣之",
        "id": "c78a470e-d058-4f83-94e0-978177d2fc6f"
    },
    {
        "author": "洪适",
        "paragraphs": [
            "洛中花信已沉聲，涇渭寧分濁與清。",
            "近出黟山空接壤，遠來安陸比連城。",
            "虛壇僅免遊人問，浪蘂從教著處榮。",
            "更欲丁寧新芍藥，莫誇多少便橫行。"
        ],
        "title": "次韻景盧喜得安州牡丹",
        "id": "d24735e0-52f4-4081-8099-e4d58b56430d"
    },
    {
        "author": "洪适",
        "paragraphs": [
            "地偏不接市廛聲，古木參天鶴唳清。",
            "臺榭迥窮千里目，詩章突過五言城。",
            "花移瓊樹真無敵，酒換金貂未足榮。",
            "燈火歸時笙管作，解嘲何事有歌行。"
        ],
        "title": "次韻景盧野處解嘲之什",
        "id": "5e2be766-d467-4b95-bac7-5d46e08664b1"
    },
    {
        "author": "洪适",
        "paragraphs": [
            "幽壑藏雲水作聲，紉蘭入室好風清。",
            "高蜚便有縹縹意，進筑如開蕩蕩城。",
            "百尺樓成同日涉，四時花發匪朝榮。",
            "園池如許誰言小，但放芻蕘雉兔行。"
        ],
        "title": "再賦",
        "id": "d1a77ac7-3fed-4881-b37a-7c6dbd905b14"
    },
    {
        "author": "洪适",
        "paragraphs": [
            "甕頭玉友已銷聲，小試山齋百末清。",
            "十客對花休避席，千奴呼橘擬專城。",
            "微霜到處葉未落，小雨移來根易榮。",
            "情話團欒亦終日，坐中惟欠十般行。"
        ],
        "title": "酬景盧賦圃中種橘移花",
        "id": "750ac902-cb66-40a6-89cf-1cae687f7727"
    },
    {
        "author": "洪适",
        "paragraphs": [
            "涉秋無復滴階聲，夜雨隨風塵已清。",
            "平日愛山營一壑，老來學圃列三城。",
            "園夫種樹元無術，籬菊分叢獨晚榮。",
            "躡屐問花兼問柳，不須乘毳可泥行。"
        ],
        "title": "酬景盧謝菊",
        "id": "648287a3-3e9b-47c9-a082-5ce4fdbda6a7"
    },
    {
        "author": "洪适",
        "paragraphs": [
            "雁翅齊飛有雋聲，文章何止賦華清。",
            "誰教短策長尋壑，不擁高牙且典城。",
            "臺省向來非獨冷，身名此日已俱榮。",
            "盈旬詩軸牛腰大，抱牘須同饕虱行。"
        ],
        "title": "答景盧",
        "id": "469cf431-34a4-42f5-9c1c-f9b30165909f"
    },
    {
        "author": "洪适",
        "paragraphs": [
            "三日惟聞煮藥聲，一中可怕聖之清。",
            "移花種竹已得地，逢酒當歌須閉城。",
            "遠避霜風嚴北戶，靜看朝日滿東榮。",
            "雙螯退步輸年少，誰與抽琴作蟹行。"
        ],
        "title": "病酒",
        "id": "1d8d5c6f-5801-45fb-9b1a-cf25e9858c93"
    },
    {
        "author": "洪适",
        "paragraphs": [
            "向來戎馬沸邊聲，曾出良籌助掃清。",
            "六載倦游潜楚澤，一枝同折記欒城。",
            "北門西府仍班綴，後雁前鴻媿寵榮。",
            "兩鬢星星吾老矣，看君重上赤墀行。"
        ],
        "title": "答景嚴",
        "id": "4cc2aed9-7bfd-4907-8161-41b709dfb65f"
    },
    {
        "author": "洪适",
        "paragraphs": [
            "蒼頭呼夢雜雞聲，蘂杏詩來句轉清。",
            "獨傲風霜愛冬日，不隨桃李媚花城。",
            "一枝得得能相對，凡卉紛紛孰並榮。",
            "大隊開時春且盡，醉吟當續麗人行。"
        ],
        "title": "景嚴送冬杏",
        "id": "5a5f481d-6112-4af1-a128-406342452592"
    },
    {
        "author": "洪适",
        "paragraphs": [
            "翠幄藏春巧寄聲，熏籠織錦曉天清。",
            "幽香端是花中瑞，仙派初來塵外城。",
            "酒海何妨三雅進，鬢雲誰稱一枝榮。",
            "雨來頓使鄰牆遠，不到闌干深處行。"
        ],
        "title": "景盧送瑞香",
        "id": "9792540e-c9de-4778-a1f5-4515a0415fef"
    },
    {
        "author": "洪适",
        "paragraphs": [
            "敗葉翻風策策聲，山根可掬石泉清。",
            "東鄰美荈久成塢，北陌新柑小筑城。",
            "臺在家邊來更好，地連郭外得非榮。",
            "曾樓縱目無窮景，安用垂涎杖屨行。"
        ],
        "title": "野處有詩羨山居小隱之廣而有拓地不可之歎",
        "id": "78f7c094-ece0-4ae3-a721-3f84ac65f872"
    },
    {
        "author": "洪适",
        "paragraphs": [
            "厭聽朱弦裂帛聲，携鋤劚壑賦臨清。",
            "賞心盡得難并景，舒足休嫌踏破城。",
            "夜璧朝瓊寧獨樂，春蘭秋菊豈爭榮。",
            "閉關不使高軒過，只許漁樵爲輔行。"
        ],
        "title": "再賦",
        "id": "b6705063-2d58-4059-bcfa-54084f775717"
    },
    {
        "author": "洪适",
        "paragraphs": [
            "遠送來禽我獨無，後來纔得兩三株。",
            "隱園野處花難比，祇恐人評棣萼圖。"
        ],
        "title": "憶城東來禽",
        "id": "54b6a6b3-01fd-43fc-9a2c-9c40315fe7be"
    },
    {
        "author": "洪适",
        "paragraphs": [
            "果園幽僻少能知，丹柿烏椑手自移。",
            "欲學鄭虔書墜葉，何人解有寄來時。"
        ],
        "title": "憶古城柿",
        "id": "cf48c38a-5bdb-4398-9521-7e3e7b86a166"
    },
    {
        "author": "洪适",
        "paragraphs": [
            "聞道隆庭竹滿園，許分蒼翠長兒孫。",
            "看看冬盡無消息，始信壯周是寓言。"
        ],
        "title": "憶隆庭竹",
        "id": "69aaa160-9513-4ec8-91f0-98a46dd6d37a"
    },
    {
        "author": "洪适",
        "paragraphs": [
            "書郵浸失鱗鴻約，欄檻長教蜂蝶猜。",
            "待擬子虛烏有賦，東賓仍遣耳孫來。"
        ],
        "title": "憶吳中洛花",
        "id": "0d5fad21-ec3a-46d6-b4f7-6b172c7c6128"
    },
    {
        "author": "洪适",
        "paragraphs": [
            "城東卜筑有期無，須爲簷楹動百株。",
            "可忍非時歸爨下，合尖何似助浮圖。"
        ],
        "title": "戲孫陳二弟  其一",
        "id": "8509feb1-e8d3-4017-b3cd-375600adade2"
    },
    {
        "author": "洪适",
        "paragraphs": [
            "古城栽種畏人知，定是根盤不可移。",
            "車載斗量稗販走，果綱却有入州時。"
        ],
        "title": "戲孫陳二弟  其二",
        "id": "d4910365-a6cb-4c08-aeb1-267bffd232db"
    },
    {
        "author": "洪适",
        "paragraphs": [
            "傍巘經營雜果園，翻愁它日逐王孫。",
            "不如種竹招風月，此意難逢俗子言。"
        ],
        "title": "戲孫陳二弟  其三",
        "id": "dd1cd68c-40ab-411a-8477-496f0ffe9d72"
    },
    {
        "author": "洪适",
        "paragraphs": [
            "林居草創名花少，柳徑苔生過客猜。",
            "不管空言無實惠，只嫌巧取近嗟來。"
        ],
        "title": "戲孫陳二弟  其四",
        "id": "fed3d598-2eed-44ce-8b53-9a07dd034bab"
    },
    {
        "author": "洪适",
        "paragraphs": [
            "外求它壤曾攀桂，近捨家園尚守株。",
            "待得枝頭如赤柰，却來看我百花圖。"
        ],
        "title": "再賦  其一",
        "id": "dadac0d9-51fe-4f11-8113-a94a2f2fcd04"
    },
    {
        "author": "洪适",
        "paragraphs": [
            "圃在前村若箇知，山逢愚叟會須移。",
            "前言戲耳君休怪，七絕成陰自有時。"
        ],
        "title": "再賦  其二",
        "id": "7e2a6355-aec7-4798-936b-63c5bc3652d6"
    },
    {
        "author": "洪适",
        "paragraphs": [
            "何人種柳成門巷，幾處看花到子孫。",
            "且盡山齋一杯酒，此君相對已忘言。"
        ],
        "title": "再賦  其三",
        "id": "5e06c091-a807-482b-b86c-bdd06edbb67a"
    },
    {
        "author": "洪适",
        "paragraphs": [
            "長慚無地起樓臺，覓果尋花頗受猜。",
            "且向園林聊寓意，不教絲管逐人來。"
        ],
        "title": "再賦  其四",
        "id": "1f43deda-3a7d-4203-a529-c8ebf9b481ed"
    },
    {
        "author": "洪适",
        "paragraphs": [
            "涉世難防犬吠聲，放懷安可俟河清。",
            "昂霄莫辨千尋木，鑿牖聊看三里城。",
            "丹橘黄甘隨處好，美花香草逐時榮。",
            "晚來寒雨催歸騎，酷似鄒人接淅行。"
        ],
        "title": "送景盧",
        "id": "a87b831e-a496-41fd-a233-d352a905cf59"
    },
    {
        "author": "洪适",
        "paragraphs": [
            "長憶吳中鳴櫓聲，風高月上水波清。",
            "臞菴掩映花成聚，笠澤微茫烟若城。",
            "十載相忘存夢想，一帆此去喜歸榮。",
            "老來無復蓴鱸會，尚看驊騮得路行。"
        ],
        "title": "送朱叔召歸吳中",
        "id": "c1b18d82-8c5e-4d22-86f4-cf67e7d67902"
    },
    {
        "author": "洪适",
        "paragraphs": [
            "鄭莊好客底虛聲，藥裹關心興未清。",
            "應恐被圍因魯酒，也防完璧棄秦城。",
            "雙螯弗講連宵會，千橘誰教滿路榮。",
            "見說高臺新斷手，何如自索玉杯行。"
        ],
        "title": "景孫以婦病稽賞甘嘗蟹之約景盧以詩詰之",
        "id": "5dbdd16b-973c-4e5c-81f7-7af67c98189f"
    },
    {
        "author": "洪适",
        "paragraphs": [
            "千橘亭前莫聽聲，豈無鄴酌和汾清。",
            "輕裾長袖閑列屋，碧瓦朱甍高照城。",
            "臺上金波催夜集，樓邊玉樹待春榮。",
            "賞花斫鱠言猶在，還被題輿誚却行。"
        ],
        "title": "戲景盧",
        "id": "71c6811a-8282-45ae-b209-2057e4036106"
    },
    {
        "author": "洪适",
        "paragraphs": [
            "憶昨分抄種樹書，三荆今古美同株。",
            "閑將草木供詩戲，待把漁樵足畫圖。"
        ],
        "title": "隆庭竹至四絕句  其一",
        "id": "f11b0c39-2f12-4aa2-8264-c9783504b52f"
    },
    {
        "author": "洪适",
        "paragraphs": [
            "竹里巧傳幽鳥語，月臺高視客星移。",
            "鄉園何幸立分鼎，鳴鼓鏗鐘樂聖時。"
        ],
        "title": "隆庭竹至四絕句  其二",
        "id": "20c8d65b-1a85-4397-b7ca-4f2a4184553a"
    },
    {
        "author": "洪适",
        "paragraphs": [
            "斑籜遠移湘岸種，貓頭亦是渭川孫。",
            "百金得諾今無恨，千畝封侯不在言。"
        ],
        "title": "隆庭竹至四絕句  其三",
        "id": "f1dd2853-91c7-4aea-aff3-682e5f41936d"
    },
    {
        "author": "洪适",
        "paragraphs": [
            "裝景松篁渾可喜，忘機鷗鷺不相猜。",
            "南窗情話有時盡，喚取青州從事來。"
        ],
        "title": "隆庭竹至四絕句  其四",
        "id": "17939cd0-df85-45e4-b0b1-22f64ab3be21"
    },
    {
        "author": "洪适",
        "paragraphs": [
            "幾日思君環珮聲，方冬天宇未澄清。",
            "衝寒也到臨春閣，處暗如登却月城。",
            "整頓建瓴愁雨作，商量設醴卜花榮。",
            "錦囊不用詩排悶，起看朝雲亦倦行。"
        ],
        "title": "答景盧久陰遣悶",
        "id": "2135e3a0-d7e8-4e4a-a95a-d024f4886825"
    },
    {
        "author": "洪适",
        "paragraphs": [
            "芳園封植閱年華，異卉搜求鬧小車。",
            "不羨竹林生石竹，獨來茶塢補山茶。",
            "遊人認柿枝頭子，歸鶴求雌葉底花。",
            "我去臨川尋玉茗，遥將白雪映紅霞。"
        ],
        "title": "喜小隱新得山茶",
        "id": "65ec67fd-26f3-42ae-b1c5-26fa4c690cfd"
    },
    {
        "author": "洪适",
        "paragraphs": [
            "何處仙官萼綠華，鞭鸞獨御五雲車。",
            "來從月窟曾依桂，分種盤洲不礙茶。",
            "枝耐歲寒犀換葉，蘂藏朝霧錦羞花。",
            "紅顔不逐東君老，須著頻來鬭臉霞。"
        ],
        "title": "答小隱惠山茶",
        "id": "08f72d0a-fecd-466a-9f4c-73fb159687df"
    },
    {
        "author": "洪适",
        "paragraphs": [
            "遺我雙魚集棣華，尚疑信馬誤隨車。",
            "絲聲自是不如肉，酒薄須知大勝茶。",
            "翠袖明朝看倚竹，蘭燈昨夜報開花。",
            "飲闌同步曾臺月，古堞危亭見綺霞。"
        ],
        "title": "答小隱聞野處開尊",
        "id": "ec4c97df-c196-4137-b06e-b14dbded3581"
    },
    {
        "author": "洪适",
        "paragraphs": [
            "素質寧嫌潘鬢華，來時應有雪翻車。",
            "賦傳山谷文堆繡，種出麻源韻勝茶。",
            "不向桂宮藏玉兔，合橫蘂觀儷瓊花。",
            "冥搜未獲詩先作，駐目輕帆泝落霞。"
        ],
        "title": "答小隱喜得白山茶之報",
        "id": "bc24dc0a-14b8-40fb-bbdd-81551d46ab60"
    },
    {
        "author": "洪适",
        "paragraphs": [
            "分根徙核望春栽，曲徑幽蹊手自開。",
            "今日成林渾著子，花時不折一枝來。"
        ],
        "title": "憶東閣手植花木用雍陶過舊宅看花詩韻",
        "id": "6d24bc6a-8c28-4260-a9ea-99932d2381e2"
    },
    {
        "author": "洪适",
        "paragraphs": [
            "休論官業出金華，共樂家林鹿挽車。",
            "何日尋春携漉酒，有時留客試擂茶。",
            "望梅止渴寧非夢，却月橫枝始是花。",
            "祇恐偏枯慚好句，空教步障錦如霞。"
        ],
        "title": "玉茗未有耗而小隱作詩以瓊花爲二絕當專美野處可也",
        "id": "38f86907-9a57-4e22-9f57-88b00d35efb3"
    },
    {
        "author": "洪适",
        "paragraphs": [
            "萬株紅葉詠光華，嘉實堆盤走紺車。",
            "方蒂寧同牛奶柿，朱唇應笑鳩盤茶。",
            "園官急送須足繭，童子爭觀多眼花。",
            "羅列林珍生飲興，詎思辟穀更餐霞。"
        ],
        "title": "和景嚴送方蒂柿",
        "id": "146eb53c-2071-4e93-8b59-974e34b11f97"
    },
    {
        "author": "洪适",
        "paragraphs": [
            "了無夢寐到京華，來往園林整釣車。",
            "緩步競移霜後橘，清談旋碾雨前茶。",
            "虛名長媿稱三鳳，舊事休懷判五花。",
            "共把詩筒銷永日，喜君襟韻秀朱霞。"
        ],
        "title": "答景盧懷舊",
        "id": "07e1e437-8867-46cb-ba8b-d164d6f5c842"
    },
    {
        "author": "洪适",
        "paragraphs": [
            "望中赤葉漬霜華，林下徐行便當車。",
            "好處見山仍見水，興來呼酒不呼茶。",
            "旋移朱橘添盧橘，更揀紅花間白花。",
            "出郭最欣塵事少，飽看孤鶩逐飛霞。"
        ],
        "title": "園中觀種樹",
        "id": "d0c366cd-7273-4b83-9055-7f95a01431e8"
    },
    {
        "author": "洪适",
        "paragraphs": [
            "新筑崇臺款桂華，凌虛如跨白鸞車。",
            "西瓜來自余吾水，遠物誰詢悉里茶。",
            "不減平泉書草木，更尋南部錄烟花。",
            "落成有約何時講，舞袖還看舉彩霞。"
        ],
        "title": "答景盧報月臺將畢工",
        "id": "ef77d474-3226-4610-8cd8-5a57301d843f"
    },
    {
        "author": "洪适",
        "paragraphs": [
            "投黻歸來髮半華，蒼官怪我出無車。",
            "樹當樵徑頻爭席，地接禪房好覓茶。",
            "要使行人長蔭樾，不教侍女獨司花。",
            "十園五鬣它年事，會見摩空薄絳霞。"
        ],
        "title": "答景嚴詠山居夾道種松",
        "id": "b21db189-fb31-4a37-8a5f-c8af621a87d3"
    },
    {
        "author": "洪适",
        "paragraphs": [
            "與客窺園春未華，也須日昃始迴車。",
            "松間共賞貓頭竹，酒半先嘗雀舌茶。",
            "雲覆疏欞香起篆，風侵密坐燭吹花。",
            "雙溪疊嶂催行色，佳句重吟綺散霞。"
        ],
        "title": "和景盧餞朱叔召往宣城",
        "id": "87615c05-dd04-4bfe-a7dc-2ff2752f7a4e"
    },
    {
        "author": "洪适",
        "paragraphs": [
            "落落喬松說九華，遠移霜骨想專車。",
            "淪脂此地能和藥，結實殊方却入茶。",
            "村女拾釵分翠葉，野人敲粉聚黄花。",
            "翛然一徑窮芝嶺，曉見飛雲夕見霞。"
        ],
        "title": "答景盧詠道上新松",
        "id": "ca43bb3a-dbb3-446c-8d70-280265519061"
    },
    {
        "author": "洪适",
        "paragraphs": [
            "工徒滯雨望朝華，好倩泥蠻指日車。",
            "末利怯寒先近火，瑞香蒙潤免澆茶。",
            "莫嫌雲暗青油幕，尚恐天開端木花。",
            "待得嚴霜變陰翳，便須酌酒賞金霞。"
        ],
        "title": "和景盧雨中歎",
        "id": "7f864086-69a0-4b71-a184-de19cd7e46a8"
    },
    {
        "author": "洪适",
        "paragraphs": [
            "共喜胡塵不亂華，戍邊聊出武剛車。",
            "天公欲遣風催雪，僧舍方疑烟濕茶。",
            "巡圃觀橙無墜葉，隔溪移杏恐傷花。",
            "舉頭忽見雲間日，急草詩章慶半霞。"
        ],
        "title": "和景盧喜晴",
        "id": "d8b52d99-e7ee-456b-97aa-c24507f0f5a5"
    },
    {
        "author": "洪适",
        "paragraphs": [
            "星文隕石應皇華，鵲語參差雨洗車。",
            "忽報商人緘葦篋，初疑閩產雜官茶。",
            "栽培况乃三冬月，真贗難分千葉花。",
            "寧使雙壇且虛左，空吟輕日護香霞。"
        ],
        "title": "閩商貨千葉牡丹疑其非而却之併懷藍憲所許",
        "id": "2522b1ac-7161-47a0-b70c-cce75616cbc7"
    },
    {
        "author": "洪适",
        "paragraphs": [
            "旁搜嘉卉對韶華，寶玩明珠詫照車。",
            "可使東壇無蔓草，如遊北苑得名茶。",
            "安排釀具多炊黍，准擬襟期共賞花。",
            "醉語美人無可恨，不教拖帔泣歸霞。"
        ],
        "title": "和景盧詠新得歙縣牡丹",
        "id": "9730b822-7bee-4012-b0bb-f2bd5a706e49"
    },
    {
        "author": "洪适",
        "paragraphs": [
            "盤屈枝仍墊，葱青葉未稀。",
            "雙銜疑鳳带，百結類鶉衣。",
            "弱骨長連鎖，輕腰孰解圍。",
            "若教花自在，應作彩雲飛。"
        ],
        "title": "野處送百結花",
        "id": "006a65dd-2071-4172-8d91-0bf07e9be625"
    },
    {
        "author": "洪适",
        "paragraphs": [
            "銀燈未茁有金燈，翠葉森森比劍稜。",
            "待得花光無斷續，却須拈出問鄰僧。"
        ],
        "title": "野處送金燈花",
        "id": "cdad6661-0171-4b9b-8385-499d2364d72b"
    },
    {
        "author": "洪适",
        "paragraphs": [
            "桂枝冬更好，浪蘂到今稀。",
            "雅韻催吟筆，幽香傍舞衣。",
            "月分千里影，風突百花圍。",
            "倚策山亭暮，寒鴉亦倦飛。"
        ],
        "title": "和景嚴詠冬開木犀",
        "id": "5795c167-8d34-4fa6-bb58-9c8254d4a2d4"
    },
    {
        "author": "洪适",
        "paragraphs": [
            "蔌蔌蟾宮桂，冬開自昔稀。",
            "犀通一點骨，蜜染六銖衣。",
            "樽淥拚深酌，爐紅漸可圍。",
            "賞花宜卜晝，莫待晚霞飛。"
        ],
        "title": "和景嚴約賞木犀",
        "id": "95a92be7-d011-427c-91d9-7c2e0edcc428"
    },
    {
        "author": "洪适",
        "paragraphs": [
            "地近籃輿便，心清俗事稀。",
            "檐花瓊結佩，窗月練垂衣。",
            "松竹添三徑，溪山豁四圍。",
            "落成歌管集，仰首暗塵飛。"
        ],
        "title": "喜景盧有落成瓊樓之約",
        "id": "a5de2840-055c-402c-9c0c-2bef4d958854"
    },
    {
        "author": "洪适",
        "paragraphs": [
            "名傳馬乳久，物比蚌胎稀。",
            "高出酴醾架，輕鋪薜荔衣。",
            "孤根臨水窟，疏蔓接籬圍。",
            "急釀凉州酒，西園蓋欲飛。"
        ],
        "title": "和景嚴詠新得蒲萄",
        "id": "15de7948-c5a5-4397-90a2-968c91e3addd"
    },
    {
        "author": "洪适",
        "paragraphs": [
            "洛花天下選，千里湊三園。",
            "望岫方緘恨，憑鶯忽踐言。",
            "群葩俱退舍，勝日便開尊。",
            "莫惜詩償債，真同香返魂。"
        ],
        "title": "得洛中牡丹",
        "id": "21ca560e-4580-475a-b623-dc44faecd404"
    },
    {
        "author": "洪适",
        "paragraphs": [
            "殷勤人有信，驚喜得花饒。",
            "可惜三冬晚，來從千里遥。",
            "根荄愆潤澤，牙蘗頓枯焦。",
            "儻有更生路，寧辭楚些招。"
        ],
        "title": "藍憲所送牡丹道遠失時頗多枯槁",
        "id": "81170c97-b1d0-43be-9e0b-f15ca765ca31"
    },
    {
        "author": "洪适",
        "paragraphs": [
            "迎歸烏鵲竟傳聲，擺落埃塵襟宇清。",
            "薪桂豈容留帝闕，幙蓮且得近鄉城。",
            "眼邊觸處梅爭破，陌上分行柳向榮。",
            "如約速來春可探，肩輿須去靜中行。"
        ],
        "title": "答景韋赴調還家見寄",
        "id": "d3416271-eaa3-4d15-8ab2-84191a67d05c"
    },
    {
        "author": "洪适",
        "paragraphs": [
            "雙舟十日涉長湖，甆斛筠籃且百株。",
            "可喜石榴初變白，更驚玉茗不施朱。",
            "臨風含笑勞花使，映水分行擁木奴。",
            "裝點園林娛杖屨，好來一醉倒金壺。"
        ],
        "title": "許倩遣舟送花栽",
        "id": "3c991f16-1f25-41da-8e98-2ab79afb77f2"
    },
    {
        "author": "洪适",
        "paragraphs": [
            "山中曾有采芝仙，此日靈根詎偶然。",
            "題柱漫將詩紀實，憑欄真共酒忘年。",
            "英華可是丘園瑞，造化元非雨露偏。",
            "留與山居作嘉話，未甘草木羨平泉。"
        ],
        "title": "予得圃芝山之麓去春始治畦徑名曰山居中爲芝榭四楹其秋雙芝產于榭南今夏復見四本而盤洲亦有其二因刻詩以志之",
        "id": "4f1f3dec-08e3-4e20-8771-de15d9d012fc"
    },
    {
        "author": "洪适",
        "paragraphs": [
            "負郭藏嘉處，清溪夾岸流。",
            "風漪前後起，雲態淺深浮。",
            "入戶松橫岫，開窗橘滿洲。",
            "心閑身自在，塵事底能留。"
        ],
        "title": "雙溪堂",
        "id": "3c530e25-245d-46bc-a9b2-991aac904b37"
    },
    {
        "author": "洪适",
        "paragraphs": [
            "野色山光列畫圖，坐看漁子入菰蒲。",
            "恰如放鷁穿三峽，何事航家問五湖。"
        ],
        "title": "檥齋二絕句  其一",
        "id": "bb88e981-0452-47b1-b95c-4866aef994be"
    },
    {
        "author": "洪适",
        "paragraphs": [
            "青翰不動柳陰多，桂棹無聲鳥語和。",
            "有此孤舟寄丘壑，可憐平地起風波。"
        ],
        "title": "檥齋二絕句  其二",
        "id": "563ea687-38d0-48f6-99b9-2f58d4a01b07"
    },
    {
        "author": "洪适",
        "paragraphs": [
            "憩策新亭上，波光入坐來。",
            "魚遊能自樂，鷗狎肯相陪。",
            "風快塵襟豁，雲深俗駕回。",
            "尋盟須日涉，未怕落霞催。"
        ],
        "title": "侶鷗亭",
        "id": "dd0b26f7-61ab-4fcb-88f2-6b7c0779da6a"
    },
    {
        "author": "洪适",
        "paragraphs": [
            "芝叢盈百見聞希，不數嘉禾連理枝。",
            "紫蓋堆雲光點添，金莖蒙露色凝脂。",
            "一時競秀園林勝，十載深藏天地知。",
            "急辦軒楹尊瑞物，泥封詔墨有來期。"
        ],
        "title": "小隱芝草",
        "id": "ef41dd64-af6e-488f-bdf3-72430738e631"
    },
    {
        "author": "洪适",
        "paragraphs": [
            "何須艷質鬥鮮妝，並蒂紅蕖本自雙。",
            "却恐花飛成造次，急來相就倒銀缸。"
        ],
        "title": "招二弟賞盤洲雙頭蓮",
        "id": "13250489-ca58-4000-b357-1a2855a33d8d"
    },
    {
        "author": "洪适",
        "paragraphs": [
            "六月炎天千里移，不期繁蘂便盈枝。",
            "向來渾是西垣客，憶得看花草制時。"
        ],
        "title": "紫薇花以六月至自溧陽在道已五十日今有花滿樹因示二弟",
        "id": "aa10212b-35d9-4567-8a5e-47f2c6ee3497"
    },
    {
        "author": "洪适",
        "paragraphs": [
            "半秋翻藥裹，九日負雲松。",
            "黄菊從他好，清尊不我容。",
            "零丁憐敗葉，旁午羨遊蜂。",
            "今古登臨恨，雲迷五老峰。"
        ],
        "title": "九日欲爲雲松之集以病倦而輟",
        "id": "c73ca531-90dd-40dc-a14b-bba9c480a681"
    },
    {
        "author": "洪适",
        "paragraphs": [
            "暮節真無分，頭風祇自知。",
            "朝天雖有菊，向日不如葵。",
            "久旱千株槁，深秋百草萎。",
            "吾衰亦相類，飲興謝東籬。"
        ],
        "title": "景盧約賞朝天菊不克往",
        "id": "5d7f510e-0e1a-44e5-9f74-a4d6266b4716"
    },
    {
        "author": "洪适",
        "paragraphs": [
            "歲盡春雖淺，更長夜亦闌。",
            "枕邊雞送曉，窗外雁衝寒。",
            "學圃心常在，籌邊力所難。",
            "老來驚節序，那復問椒盤。"
        ],
        "title": "除夕",
        "id": "430ad289-d354-40cd-b430-add2292a4244"
    },
    {
        "author": "洪适",
        "paragraphs": [
            "植杖看園吏，揮斤接果栽。",
            "奪胎移造化，類我借根荄。",
            "一似雀爲蛤，能令桃作梅。",
            "天工待人力，信手便春來。"
        ],
        "title": "觀園人接花",
        "id": "10a3c664-e4fe-4e45-a5f2-909ddfe36e6d"
    },
    {
        "author": "洪适",
        "paragraphs": [
            "旱災已歎失秋成，春到誰教夏令行。",
            "風陣驟來收雨脚，雪花未集聽雷聲。",
            "陰陽改變纔俄頃，冷暖乘除若晦明。",
            "待向斜川會鄰曲，占晴須問蜀君平。"
        ],
        "title": "開歲三日有夜雨屢聞雷聲繼以大風晨起飛雪已盈積景盧作詩即事次其韻",
        "id": "8ddc5d50-34c4-4b0e-9834-f8a574f6e519"
    },
    {
        "author": "洪适",
        "paragraphs": [
            "書事斜川日月同，行年過四逼衰翁。",
            "縱情自洗和陶筆，乘興誰開訪戴蓬。",
            "梅萼僅存難聚雪，竹根未穩不禁風。",
            "莫將野趣逢人說，冰上輕鷗西復東。"
        ],
        "title": "雪後遊盤洲",
        "id": "37b6c5aa-6d6f-453a-b1bd-3769b593a568"
    },
    {
        "author": "洪适",
        "paragraphs": [
            "城下經營二頃田，倒囊不惜買山錢。",
            "一犁駐目雨初歇，三徑藏身地自偏。",
            "乞米帖來須領略，相牛經在與周旋。",
            "嘗新指擬翻匙雪，旱魃誅夷勝去年。"
        ],
        "title": "檥齋觀耕",
        "id": "c3b1f368-60a5-4e42-b417-5744b7bff95c"
    },
    {
        "author": "洪适",
        "paragraphs": [
            "斬新曲徑治西園，野色春來已可觀。",
            "便好作亭供客醉，望中流水有時乾。"
        ],
        "title": "景盧新治西園而亭榭未立以詩趣之",
        "id": "c3539937-24ba-4fb4-8628-3b1a49edaa1f"
    },
    {
        "author": "洪适",
        "paragraphs": [
            "致君無術合歸田，誰敢貪榮食萬錢。",
            "且對清尊希北海，最欣別墅接西偏。",
            "轉頭麥垅龍工往，緩步花蹊蟻磨旋。",
            "辛苦三農營一飽，莫教牟賊壞豐年。"
        ],
        "title": "答景盧和篇",
        "id": "78bd0c27-be26-44fa-8a2d-8640fe07c4cf"
    },
    {
        "author": "洪适",
        "paragraphs": [
            "春風環柳岸，夜雨失沙痕。",
            "環竹期新笋，移花護舊根。",
            "身閑貪獨樂，舌在戒多言。",
            "是處無燈火，荒凉一上元。"
        ],
        "title": "上元日圃中歸",
        "id": "20ad4e07-10ce-4c3a-a2f2-eb674567ab07"
    },
    {
        "author": "洪适",
        "paragraphs": [
            "輕風吹雨稱行春，丘壑裝懷我輩人。",
            "照水軒窗如進艇，穿花旌節屢移輪。",
            "携壺迭講三杯酒，揮麈曾無一點塵。",
            "明日兵厨尋故事，已教園吏拂華茵。"
        ],
        "title": "次韻梁憲盤洲之集",
        "id": "01c76fb1-1cca-4630-8c86-72ebdfc28ec5"
    },
    {
        "author": "洪适",
        "paragraphs": [
            "於越歸來三見春，買山學圃狎漁人。",
            "非嫌厚祿輕捐印，所畏空餐詠伐輪。",
            "時運可驚如過隙，人生何苦不同塵。",
            "明年此會誰重講，唯把書郵問鼎茵。"
        ],
        "title": "再和",
        "id": "6259ddfb-d6c2-4030-9672-a1bc145ba6e9"
    },
    {
        "author": "洪适",
        "paragraphs": [
            "皇華分鼎坐添春，隱霧巢松三散人。",
            "半月陰雲濃似墨，今朝晴日大於輪。",
            "不辭多酌娛浮蟻，何用清歌落暗塵。",
            "歸去池塘入新夢，句中芳草醉中茵。"
        ],
        "title": "江守置酒盤洲張貳卿兩憲及景盧同集時江新兼泉司",
        "id": "51c98487-565f-48ce-a7f1-b31f4d4bf254"
    },
    {
        "author": "洪适",
        "paragraphs": [
            "到處爭持麴米春，闐闐花底湊游人。",
            "同盟非是新傾蓋，巧匠誰云老斲輪。",
            "倚竹豈無人拾翠，凌波誰想襪生塵。",
            "後期直待荷花發，欲喚輕裾上舞茵。"
        ],
        "title": "再賦",
        "id": "831160b7-78f1-4cdb-adb5-68b302c57fd3"
    },
    {
        "author": "洪适",
        "paragraphs": [
            "小車追逐賞光春，花塢行盤走隸人。",
            "水面落英如濯錦，雲心初月未安輪。",
            "今宵同舉盈觴酒，後夜還凝滿席塵。",
            "倒載歸時童稚舞，莫教騶哄滓馮茵。"
        ],
        "title": "醉中三用韻",
        "id": "540b97e3-2402-41b4-8a57-915bde3f5b59"
    },
    {
        "author": "洪适",
        "paragraphs": [
            "生怕花飛減却春，半旬苦雨惱幽人。",
            "山房挂壁有雙屐，村徑衝泥無隻輪。",
            "但見淥波侵碧草，不須皂莢去黄塵。",
            "擁爐更甚三冬月，轉覺寒威逼坐茵。"
        ],
        "title": "雨中排悶",
        "id": "637287d6-ce2e-4d61-ab0c-6f6983d73469"
    },
    {
        "author": "洪适",
        "paragraphs": [
            "春風步屧共優遊，小筑園廬匪拙謀。",
            "羅列清尊資嘯傲，安排好語待賡酬。",
            "茸茸香草裝三徑，恰恰鳴禽想十洲。",
            "玉節尋盟端不再，便回天上近凝旒。"
        ],
        "title": "次韻梁憲再集盤洲",
        "id": "8a54605a-51d0-4187-bfae-3039f1e63d69"
    },
    {
        "author": "洪适",
        "paragraphs": [
            "南北芝泉一澗開，穿花度柳勢縈回。",
            "不須元巳方修禊，才遇良辰便泛杯。",
            "行止豈由人智巧，沉浮長與客驚猜。",
            "急流一去誰難進，却有先游殿後來。"
        ],
        "title": "浮杯",
        "id": "39772743-c955-47cb-90ac-af3ceddab3af"
    },
    {
        "author": "洪适",
        "paragraphs": [
            "文壓秋闈擥桂華，一鳴天陛穩乘槎。",
            "歸來須踏盤洲路，要看荷衣醉藕花。"
        ],
        "title": "送吳遠澤赴南宮",
        "id": "6e7265f1-1b37-4a75-abf8-1f9d97eb510e"
    },
    {
        "author": "洪适",
        "paragraphs": [
            "忽忽光陰轉，駸駸華髮添。",
            "迹陳三可歎，心賞四難兼。"
        ],
        "title": "九曲有感",
        "id": "ad9fb83a-127d-4231-9fa8-97926ed6db41"
    },
    {
        "author": "洪适",
        "paragraphs": [
            "欲教垂柳匝池臺，尋覓長柯處處栽。",
            "待得成陰身益老，攀條能有幾番來。"
        ],
        "title": "歲三日插柳",
        "id": "56fd769e-8c96-48c6-9daf-62676295678d"
    },
    {
        "author": "洪适",
        "paragraphs": [
            "鬋得栟櫚製數椽，繡衣拈出少陵篇。",
            "倚楹見水幽情暢，駐屐迷花詩興牽。",
            "便覺茅軒俱退舍，若談竹室不同年。",
            "滿山所欠青青藥，且趁流觴集醉仙。"
        ],
        "title": "次韻梁子正詠棕亭",
        "id": "bad459a6-7391-48f9-bb49-710cd25ef14f"
    },
    {
        "author": "洪适",
        "paragraphs": [
            "天教國色傲春華，不肯爭先伍雜花。",
            "西洛塵埃長太息，名園今屬犬羊家。"
        ],
        "title": "梁子正有詩謝牡丹及聚仙花次其韻  其一",
        "id": "e5641ba6-f5b0-49fc-a54c-cb7e00483712"
    },
    {
        "author": "洪适",
        "paragraphs": [
            "癡坐林間類守株，一年春事已無餘。",
            "直須九曲添清漲，灑掃棕亭進一盂。"
        ],
        "title": "梁子正有詩謝牡丹及聚仙花次其韻  其二",
        "id": "608d9623-04cc-4e39-b24b-8cabe7d56910"
    },
    {
        "author": "洪适",
        "paragraphs": [
            "玉蘂茸茸映四筵，團欒如集飲中仙。",
            "下方簇蝶非儔匹，上比瓊花難並緣。"
        ],
        "title": "梁子正有詩謝牡丹及聚仙花次其韻  其三",
        "id": "6aa265eb-84e0-4f27-9fa9-bc86a0c41eab"
    },
    {
        "author": "洪适",
        "paragraphs": [
            "新穿九曲望時霖，水到渠成病已侵。",
            "見說小舟穿柳岸，那知清漲入桃林。",
            "五旬藥裹長經眼，幾日荷花復賞心。",
            "夢裏亦知行樂處，老來尤更惜光陰。"
        ],
        "title": "病中憶九曲",
        "id": "236c36e4-5990-42d5-a072-e914cbaab86d"
    },
    {
        "author": "洪适",
        "paragraphs": [
            "蒼蒼太手熟，歲歲厄吾鄉。",
            "千里均州縣，三旬殊雨暘。",
            "誰云不私覆，廼爾分此疆。",
            "遂令遠遊子，轉盼生炎凉。"
        ],
        "title": "六月鄉城不雨禱賽無應得建康書一雨連半月至以望日丐晴感而有作",
        "id": "0210b0c9-b559-433c-ab76-ab53e72707f0"
    },
    {
        "author": "洪适",
        "paragraphs": [
            "病骨摧頹警露難，草埋長脛委蒼翰。",
            "吾鄉尚欠肱三折，况有禽醫爲一看。"
        ],
        "title": "江鳴玉遺蒼梧二蒼鶴其一病兩日而死陸魯望詩云醫鶴自須監吾鄉人醫尚無良手况禽醫乎",
        "id": "c7625776-2e57-4c96-b24c-13264ce9923c"
    },
    {
        "author": "洪适",
        "paragraphs": [
            "黄卷漫窮年，天梯欲上難。",
            "閭閻聽小子，競欲裂儒冠。"
        ],
        "title": "八月下旬觀邸報二絕句  其一",
        "id": "2bdc4342-071d-4107-bc0d-a38af1add1c5"
    },
    {
        "author": "洪适",
        "paragraphs": [
            "歎息東坡老，聰明誤一生。",
            "不須多識字，捷徑自橫行。"
        ],
        "title": "八月下旬觀邸報二絕句  其二",
        "id": "206557ad-b1ee-4cea-a42d-ef3d3cd04d13"
    },
    {
        "author": "洪适",
        "paragraphs": [
            "琴堂少值烹鮮手，壯縣空遭沸鼎名。",
            "止火絕薪俱下策，風移全在長官清。"
        ],
        "title": "婺源乃歙之劇邑素有湯鼎之謗頃治此郡俾邑官作止沸之亭而不果吾宗應賢下車而風俗易書來求扁因爲賦詩",
        "id": "fa99ba4d-7159-48d7-9a50-d6ada10e3a9c"
    },
    {
        "author": "洪适",
        "paragraphs": [
            "自昔爲門婿，于今是邑尊。",
            "秋毫無假借，情話與誰論。"
        ],
        "title": "宗人應賢婺源張氏之婿也治邑清介一無所私其列嶽詒書郡幕至以邑尊稱之其里諺如此戲成絕句",
        "id": "2ae7e798-b4d0-4ad9-841f-288e479fcc6e"
    },
    {
        "author": "洪适",
        "paragraphs": [
            "幻出荷衣點雪衣，更將龜紫換牙緋。",
            "人中巧宦誰知此，好向天街插翅飛。"
        ],
        "title": "朱叔召遺文官花二絕句  其一",
        "id": "d74ed2bc-0f55-4df1-90bf-474c8757fcb0"
    },
    {
        "author": "洪适",
        "paragraphs": [
            "綠心變却初時白，紫色由來昨夜朱。",
            "學得文官何足道，但堪花徑駭僮奴。"
        ],
        "title": "朱叔召遺文官花二絕句  其二",
        "id": "f8dae9ec-d549-41d4-8c6c-a1f167a4d11e"
    },
    {
        "author": "洪适",
        "paragraphs": [
            "不用風人怨綠衣，身兼魏紫與潜緋。",
            "司花直爲文官地，可忍春殘一片飛。"
        ],
        "title": "再賦  其一",
        "id": "a746a632-f856-400a-9496-b9a7e3b348c3"
    },
    {
        "author": "洪适",
        "paragraphs": [
            "解褐方聞上玉除，寵光轉眼疊金朱。",
            "大夫不博喬松貴，嘉橘千頭也作奴。"
        ],
        "title": "再賦  其二",
        "id": "bd92634c-d429-40ae-af1c-26eb247dbd58"
    },
    {
        "author": "洪适",
        "paragraphs": [
            "芳洲編地志，老蚌隱澄灣。",
            "軒檻今清絕，全勝合浦還。"
        ],
        "title": "景盧蠙洲",
        "id": "774cc963-c7c2-4aee-8c95-a7c1c5e25b76"
    },
    {
        "author": "洪适",
        "paragraphs": [
            "堤長交柳蔭，橋狹束荷香。",
            "掩戶回逋客，憑欄狎漫郎。"
        ],
        "title": "蠙橋",
        "id": "5a96df39-a25f-4470-b89c-9bfc8f4ee752"
    },
    {
        "author": "洪适",
        "paragraphs": [
            "往日江梅發，巾車數數來。",
            "自今花索笑，不復共銜杯。"
        ],
        "title": "索笑亭思景嚴二絕句  其一",
        "id": "0b12658f-5b0d-4008-b98d-a9b26c19281f"
    },
    {
        "author": "洪适",
        "paragraphs": [
            "常棣春來減，人如折脚鐺。",
            "倚欄思舊事，老眼淚縱橫。"
        ],
        "title": "索笑亭思景嚴二絕句  其二",
        "id": "16dcc4f1-d92d-45ee-9ce3-68092942b2a9"
    },
    {
        "author": "洪适",
        "paragraphs": [
            "曲塢梅藏白，東皇解出奇。",
            "不嫌歌板鬧，直與酒尊宜。",
            "倚竹盟三友，凌風粲一枝。",
            "清標何水部，千古說能詩。"
        ],
        "title": "次韻景盧賞梅",
        "id": "12180762-8a4d-4aa6-bffe-4d02284fbce3"
    },
    {
        "author": "洪适",
        "paragraphs": [
            "天作高山太王荒，鸑鷟一鳴周翦商。",
            "郟鄏卜年大蒐講，諸侯歛衽尊天王。",
            "六月中興繩祖武，平蕩犬戎恢境土。",
            "石崖可鑿詩可鎸，千載神光薄西滸。",
            "橐駝輓入大梁都，璧水湛湛河出圖。",
            "中間兩鼓備章句，日惟丙申不模糊。",
            "左驂秀弓射麋豕，有鰟有□君子漁。",
            "光和石經屹相望，詛楚登嶧非吾徒。",
            "辛壬癸甲雁分翅，橋門觀者堵牆如。",
            "星沉東壁干戈起，首下足上天倒置。",
            "景鐘糜碎九鼎飛，王迹皇風吁掃地。",
            "羣胡扛石徙幽燕，兵車亂載包無氈。",
            "敲火礪角小小爾，爲礎爲砧多歷年。",
            "宣和殿中圖復古，冠以車攻次十鼓。",
            "韓詩歐跋盡兼收，雲章剖判定魚魯。",
            "先君辛苦朔方歸，文犀拱璧棄弗携。",
            "一編十襲自鐍祕，更有司馬鳳翔碑。",
            "我生不辰今已老，岐陽三雍身不到。",
            "匆匆使虜接淅行，在耶亡耶問無報。",
            "整齊篆籀飾牙籤，簡撮篇詠勞窮探。",
            "致主有心歌小雅，汗顔無術下登三。"
        ],
        "title": "石鼓詩",
        "id": "5711c113-8251-4a17-b537-2f20da11f2ea"
    },
    {
        "author": "洪适",
        "paragraphs": [
            "行年六十已中枯，雪映衰髯歲且除。",
            "一齒驟然離左輔，益憐大嚼遠庖厨。"
        ],
        "title": "丙申臘二十五日落一左齒",
        "id": "e4fe11cd-0d7d-41f8-8a49-162a86142668"
    },
    {
        "author": "洪适",
        "paragraphs": [
            "遠程萬里起南溟，文采葳蕤掩畫屏。",
            "展翼來朝金翠晃，竦身輕舉鵲烏停。",
            "園中但有辟蛇法，山下相望瘞鶴銘。",
            "野鶩家雞隨處有，孽狐何事獨淫刑。"
        ],
        "title": "野處孔雀爲狸所斃",
        "id": "c0d4d3d7-6409-42cd-abde-0c83303deb21"
    },
    {
        "author": "洪适",
        "paragraphs": [
            "心隨溪水清，目逆岫雲生。",
            "不憚躧芳屐，橋南鷗乞盟。"
        ],
        "title": "過濠上",
        "id": "9183f246-136e-4623-8383-cdaca3c8cd76"
    },
    {
        "author": "洪适",
        "paragraphs": [
            "未央長樂宮，中有樗里墓。",
            "沈沈天子居，咫尺穴狐兔。",
            "乃知古聖人，如天覆下土。",
            "雖袒裼裸裎，四目曾不顧。",
            "賢哉季武子，杜殯迫西廡。",
            "堂皇步武接，松檟暗鐘鼓。",
            "桃茢不屏除，芻靈許來祔。",
            "忌諱後愈多，今人不如古。",
            "曹瞞好發丘，兇德比夷虜。",
            "掩骼埋其胔，人當事斯語。",
            "我老得歸田，買山因學圃。",
            "鬰鬰琅玕林，叢冢不知數。",
            "豈忍去枯骨，爲我展杖屨。",
            "恣其笋侵疆，不使種瓜瓠。",
            "花木列四旁，亭榭亦回護。",
            "數年畦逕成，或徙或如故。",
            "尚有獷悍人，珥筆巧誣訴。",
            "無言事自明，有物眾所睹。",
            "舊壙今弗堙，朽木且支柱。",
            "尚恐妄男子，輕傳市中虎。",
            "書事示孫曾，無心覓佳句。"
        ],
        "title": "豹岩之北脩竹數畝中有叢冢數十百處皆紹興末年所寄予得此地先定規撫某處起亭榭某處植花木七八年間成畦逕矣所寄之櫬願移者從之不强也作噩之春有姓淡人來啟菆卜日携鍤掘土數尺敗棺俱在朽骨爲土所蝕頗亦不具皆包裹而去後數日忽訴于縣于州于外臺追問證治踰月始定今不復塞其故穴欲使孫曾知之故作此詩",
        "id": "6678c7f7-06ed-42b6-8160-8910417adf73"
    },
    {
        "author": "洪适",
        "paragraphs": [
            "潘輿隨五采，三釜古今榮。",
            "蘭玉盈階砌，追攀千佛名。"
        ],
        "title": "席上見姚泉壽母諸子求詩",
        "id": "b684322b-fcd3-4e59-b7c3-fa8e5598e56f"
    },
    {
        "author": "洪适",
        "paragraphs": [
            "花栽趁上春，重趼疲雙足。",
            "何日對仙姿，分題同刻燭。"
        ],
        "title": "董伯魯以詩送川海棠用韻答之",
        "id": "57f4223e-5a2f-427a-bfed-ba202fb09e49"
    },
    {
        "author": "洪适",
        "paragraphs": [
            "拙速誰云勝巧遲，新亭結罷得能奇。",
            "細看遠水兼天凈，可但中秋觀月宜。",
            "出郭自欣三徑樂，枕流今有幾人癡。",
            "巢蓮千歲同藏六，一笑泥塗曳尾龜。"
        ],
        "title": "次韻景盧題龜巢",
        "id": "6911a40e-6cc9-4647-84e0-58f3bad4f2fc"
    },
    {
        "author": "洪适",
        "paragraphs": [
            "潜鱗故故上鈎遲，翠袖憑欄自一奇。",
            "半夜醉歸閑有趣，一年春盡事如宜。",
            "盍簪何憚再三瀆，覽鏡堪嗟六十癡。",
            "已辦尋盟臨斫鱠，不將可否問蓍龜。"
        ],
        "title": "三月十六日龜巢觀月渭師携寵同賞後兩日大雨復作景盧有詩同其韻",
        "id": "4c8fd3e8-33df-44d3-9252-7c3069f83788"
    },
    {
        "author": "洪适",
        "paragraphs": [
            "今年無好雨，曲水未勝杯。",
            "誰伴山翁醉，難令俗客陪。",
            "青苔迎馬入，綠柳送鶯來。",
            "縱步濠梁上，垂緡更樂哉。"
        ],
        "title": "四月十三日流杯次景盧韻寄渭師",
        "id": "b31032bb-f4e8-4435-992b-550e96e12b7c"
    },
    {
        "author": "洪适",
        "paragraphs": [
            "三春少雨未行觴，槐影交加更漏長。",
            "半夜水來山澗滿，四簷竹密酒尊凉。",
            "新亭方作龜巢葉，畫棟何妨燕語梁。",
            "滿引三觥拚一醉，老來真箇惜時光。"
        ],
        "title": "流杯同景裴韻",
        "id": "1ed9ca3b-32d4-4b4b-9345-02d5416edbe4"
    },
    {
        "author": "洪适",
        "paragraphs": [
            "入夏濃雲日夕昏，舉頭烟雨暗前村。",
            "風隨重客清葵扇，月爲佳人射翠樽。",
            "依舊建瓴欹屋角，幾番携杖失溪痕。",
            "小枰已在紗窗下，欲把明瓊看倒盆。"
        ],
        "title": "流杯次日連雨渭師有詩次其韻",
        "id": "6978af8c-d4ab-4f17-93ad-6ad7cc12c34c"
    },
    {
        "author": "洪适",
        "paragraphs": [
            "投老無能千慮昏，歸田浸久使令村。",
            "長因步月成三影，難得朋雲共一樽。",
            "水漲溪橋孤釣隱，雨侵山徑洗鞸痕。",
            "寓公在此寧黔突，會有容光照覆盆。"
        ],
        "title": "再答",
        "id": "2e2b22b8-65bb-46ba-9d00-666bb4b91bfa"
    },
    {
        "author": "洪适",
        "paragraphs": [
            "逐婦鳴鳩急定昏，不堪烟靄弄千村。",
            "掩關盡日資筇杖，改席何時對癭樽。",
            "雲暗松皮多節目，雨傷梨頰有瘢痕。",
            "溪神若也心無妬，迎出常娥照玉盆。"
        ],
        "title": "景盧開尊阻雨展日復用前韻寄之",
        "id": "cd720dfb-76de-4ad5-b6fd-6431bb4e9ee9"
    },
    {
        "author": "洪适",
        "paragraphs": [
            "飯牛戴笠牧童昏，安得斜陽過別村。",
            "戶外涎蝸行半壁，床頭渴鼠側空樽。",
            "花殘鶯老渾如夢，水到渠成不見痕。",
            "天意未晴人未飲，家奴款曲辦籸盆。"
        ],
        "title": "雨中排悶",
        "id": "9bd35dd4-93f3-4d79-a6d4-50fbef357f63"
    },
    {
        "author": "洪适",
        "paragraphs": [
            "月在雲中破鏡昏，幾時清影散林村。",
            "杖藜難去尋漁艇，洗盞無因續蟻樽。",
            "竹葉弄風添秀色，榴花带雨露啼痕。",
            "不如暮捲珠簾醉，喚取佳人笑拊盆。"
        ],
        "title": "再賦",
        "id": "1d397060-320c-48ed-8a8f-357319f455d7"
    },
    {
        "author": "洪适",
        "paragraphs": [
            "憶昔采茶時，雨後山蹊濕。",
            "鷹爪喜盈襜，蟹眼思朝汲。",
            "歸路取盤洲，下昃行蹤急。",
            "珠汗透裳衣，更換登梯級。",
            "徙倚曲欄竿，鳴雁圓沙集。",
            "晚景不勝春，寒氣潜相襲。",
            "詰旦傍裝臺，欹側人扶立。",
            "輿疾望醫來，誰煮青黏汁。",
            "舉案念齊眉，幻泡何嗟及。",
            "重過故園門，不忍携筇入。",
            "引領顧前丘，空對旗槍泣。"
        ],
        "title": "庚子山居采茶有感",
        "id": "a36850d5-a425-4508-bd30-00c9f56b1513"
    },
    {
        "author": "洪适",
        "paragraphs": [
            "一春風雨厄遊遨，此際開樽始解嘲。",
            "恰恰鳴禽藏柳陌，訢訢嫩葉迸花梢。",
            "離筵欲動愁分袂，勝日何妨剩出郊。",
            "燕寢香凝公事了，頻將書札問龜巢。"
        ],
        "title": "一春置酒必苦風雨今日幸晴而景盧有行色",
        "id": "59ceed00-5c3a-45e7-95ac-7452c13bd1f1"
    },
    {
        "author": "洪适",
        "paragraphs": [
            "桃李紛紛已半春，海棠睡覺晚妝新。",
            "龜巢剩有千般景，瓊報渾無一點塵。",
            "酒未舉杯風逐客，詩方拈筆雨催人。",
            "從今只揀晴和日，草草杯盤勿厭頻。"
        ],
        "title": "次景裴席上韻",
        "id": "42eb7fde-12f2-44c1-ba31-9aed0525aab7"
    },
    {
        "author": "洪适",
        "paragraphs": [
            "淺白輕紅笑倚門，何須雪夜憶前村。",
            "韶光定入詩人句，勝事難逢俗子言。",
            "風振繡衣須命駕，雲隨皂蓋欲窺園。",
            "人生易老愁春老，問柳尋花故事存。"
        ],
        "title": "用景盧諸公詩軸韻招監司太守",
        "id": "814dd340-2379-4d76-974d-a9c6a25cea3c"
    },
    {
        "author": "洪适",
        "paragraphs": [
            "半載悠悠只閉門，不知紅綠遍千村。",
            "山川滿目供衰境，桃李成蹊出怨言。",
            "可惜花飛聊洗盞，何期雨作阻行園。",
            "車公不出須重講，檢校芳菲心興存。"
        ],
        "title": "景盧數日枕疾復用前韻",
        "id": "6dc7e6cd-fbe7-4a04-9570-42e5035d1797"
    },
    {
        "author": "洪适",
        "paragraphs": [
            "春來剝啄少登門，澀雨慳風笑我村。",
            "橋上垂綸裝好夢，花邊倚杖記前言。",
            "長楊美竹雖當戶，語燕流鶯不到園。",
            "此會明年千里隔，詩筒猶有置郵存。"
        ],
        "title": "答景裴",
        "id": "b993da17-34e8-45af-9d05-44f678315f95"
    },
    {
        "author": "洪适",
        "paragraphs": [
            "白髮歸休閱半生，棣華酬唱得娛情。",
            "雙旌欲指閩中去，三徑誰同月下行。",
            "蕙帳風清知鶴怨，蘋洲波細憶鷗盟。",
            "新壇留慰人千里，把盞相思淚睫橫。"
        ],
        "title": "席上遺景盧",
        "id": "c271b735-7037-4e3a-a5fc-0050c0881775"
    },
    {
        "author": "洪适",
        "paragraphs": [
            "朱轓皂蓋有行期，暮景無情惜別離。",
            "枕疾半旬乖語笑，急風吹雨淚垂垂。"
        ],
        "title": "枕上示景盧  其一",
        "id": "c4fc9d3e-09f2-44c5-bbb7-cb7cc4346875"
    },
    {
        "author": "洪适",
        "paragraphs": [
            "南憩番禺北抵燕，片帆西上駐荆門。",
            "平生不作東甌夢，荔子丹時念灌園。"
        ],
        "title": "枕上示景盧  其二",
        "id": "4dd87828-b1eb-4b48-8348-1fc686f9f0bb"
    },
    {
        "author": "洪适",
        "paragraphs": [
            "華髮歸來不記春，優游學圃傲江村。",
            "已欣勝日臨千騎，漫折香霞佐一尊。",
            "對竹便當尋曲水，藏花那肯效慈恩。",
            "行厨若有真消息，奔走畦丁急掃門。"
        ],
        "title": "答太守謝牡丹",
        "id": "b249bdf2-8800-4cf1-818e-8a57484d7833"
    },
    {
        "author": "洪适",
        "paragraphs": [
            "菖蒲節近暑風高，常棣叢疏月影交。",
            "清夜不曾空鶴帳，浮生何幸老龜巢。",
            "酒杯獨引今無侶，書卷閑開共苦抄。",
            "想得公堂鳧鶩退，須懷西塢欠誅茅。"
        ],
        "title": "懷景盧",
        "id": "8e39e53f-a62f-4475-a839-ee6367bdf649"
    },
    {
        "author": "洪适",
        "paragraphs": [
            "改日開尊已十成，冬曦特地晚來晴。",
            "江梅獨報春消息，應笑羣花太薄情。"
        ],
        "title": "答徐守  其一",
        "id": "9adc4902-453b-48fa-a7da-b7c283188d0e"
    },
    {
        "author": "洪适",
        "paragraphs": [
            "不教絲竹沸層臺，促席飛談懷抱開。",
            "夜半夢回聊趁韻，愧無好語答瓊瑰。"
        ],
        "title": "答徐守  其二",
        "id": "881818d5-4518-4b50-a655-e6c4501d77e2"
    },
    {
        "author": "洪适",
        "paragraphs": [
            "數日雷中雨，凝寒懶舉頭。",
            "出遊閑豹舄，危坐索狐裘。",
            "怕冷杯常執，扶衰藥屢投。",
            "滿園冰木稼，天遣阿誰憂。"
        ],
        "title": "排悶",
        "id": "6184fe39-bef1-4b37-80dd-0e6a47ec4761"
    },
    {
        "author": "洪适",
        "paragraphs": [
            "連綿春雪助兇年，平地盈庭大可歎。",
            "詞客罷吟梅散漫，園夫慚報竹平安。",
            "烏鳶腹餒飛穿屋，牛馬毛寒病倚欄。",
            "天意欲添人殍野，四時玉燭古來難。"
        ],
        "title": "雪中歎",
        "id": "6f5e69e8-279c-419d-b014-ada4a200d81b"
    },
    {
        "author": "洪适",
        "paragraphs": [
            "常棣成陰慰暮年，困人春雪好長嘆。",
            "閉門終日詩頻和，伏枕盈旬病未安。",
            "已遣携鋤移竹徑，更思杖策整花欄。",
            "飽聞冰下游魚躍，所恨雙溪一笑難。"
        ],
        "title": "答裴弟",
        "id": "b665d023-0a71-4ba3-a605-d658faf95737"
    },
    {
        "author": "洪适",
        "paragraphs": [
            "跨馬春衢裊翠鞭，垂綸圯下解漁船。",
            "霞飛綺散無蹤跡，依舊清霄月在川。"
        ],
        "title": "憶昔",
        "id": "794b482b-087a-40b9-8b83-b370b997b770"
    },
    {
        "author": "洪适",
        "paragraphs": [
            "聞得荼？語牡丹，蜂回蝶散恨春殘。",
            "西山拄笏晨光爽，北海空尊夜漏寒。",
            "徐孺堂中同下榻，滕王閣外久憑欄。",
            "歸來已失蘭亭集，照眼榴花待細看。"
        ],
        "tags": [
            "滕王阁"
        ],
        "title": "寄景盧時往豫章",
        "id": "7cc81875-78a9-4c04-b47a-50c915ca575d"
    },
    {
        "author": "洪适",
        "paragraphs": [
            "濟時方略滿心胸，卜筑依城樂事重。",
            "豈是求田謀萬頃，聊因學圃問三農。",
            "高牙暫借藩維重，燕寢未須歸興濃。",
            "且爲君王開再造，它年植杖得從容。"
        ],
        "title": "辛幼安稼軒",
        "id": "adf87881-d8af-4fd4-8459-64ac503be19d"
    },
    {
        "author": "洪适",
        "paragraphs": [
            "曲曲盤洲徑，蒼崖路幾層。",
            "翠微深處坐，閒話正留僧。"
        ],
        "title": "盤洲雜韻上 盤洲",
        "id": "6bdb6600-f4a6-4a40-b5a8-1d3841e07293"
    },
    {
        "author": "洪适",
        "paragraphs": [
            "清溪夾桃逕，玉洞萬株春。",
            "爲有雙溪悞，漁人休問津。"
        ],
        "title": "盤洲雜韻上 雙溪",
        "id": "2176e0a4-3213-4705-b132-ecdc34738a55"
    },
    {
        "author": "洪适",
        "paragraphs": [
            "小圃固日涉，柴門常自關。",
            "此心無一事，應共白雲閒。"
        ],
        "title": "盤洲雜韻上 日涉門",
        "id": "6eb66427-ec90-4a1c-81a5-5541f817fbd9"
    },
    {
        "author": "洪适",
        "paragraphs": [
            "虎谿當日事，此處可留蹤。",
            "相逢索一笑，何必話中峰。"
        ],
        "title": "盤洲雜韻上 索笑亭",
        "id": "f6c4886a-9f2d-4630-9a3a-b7ecdc2808fb"
    },
    {
        "author": "洪适",
        "paragraphs": [
            "香濃逾粉質，碧膩素娥粧。",
            "若使羊郎見，仙姿應並芳。"
        ],
        "title": "盤洲雜韻上 綠萼梅",
        "id": "155f7505-4288-4189-ba13-f368a311c1d5"
    },
    {
        "author": "洪适",
        "paragraphs": [
            "疏枝分異蕊，孤幹列鴛鴦。",
            "應知爲贈遠，異樣綴清裝。"
        ],
        "title": "盤洲雜韻上 鴛鴦梅",
        "id": "f07267ee-88ab-459f-8e3d-c5b46f71d605"
    },
    {
        "author": "洪适",
        "paragraphs": [
            "綻玉聞欺雪，含章妬絳紗。",
            "不同桃李種，粲煞赤城霞。"
        ],
        "title": "盤洲雜韻上 紅梅",
        "id": "70779076-681a-491d-b8a9-aa5604f131f0"
    },
    {
        "author": "洪适",
        "paragraphs": [
            "籬菊初殘後，疏香忽傲霜。",
            "一枝衝臘綻，紫瑰列金房。"
        ],
        "title": "盤洲雜韻上 臘梅",
        "id": "f83f1937-5881-411a-b42c-05a2864cfe62"
    },
    {
        "author": "洪适",
        "paragraphs": [
            "未結金丸果，先吐黄芽花。",
            "却悞林和靖，翻疑姚氏家。"
        ],
        "title": "盤洲雜韻上 黄梅",
        "id": "e62b9924-aba8-4aad-9f5e-d89c97f2c8c4"
    },
    {
        "author": "洪适",
        "paragraphs": [
            "金莖豈受塵，三秀已通神。",
            "不競銅池瑞，逢蘭肯卜鄰。"
        ],
        "title": "盤洲雜韻上 芝徑",
        "id": "f5ce5ac8-5781-4f5f-bece-72dd25679faf"
    },
    {
        "author": "洪适",
        "paragraphs": [
            "種秫無多子，猶勝避俗翁。",
            "盡將供釀具，不復用青銅。"
        ],
        "title": "盤洲雜韻上 種秫倉",
        "id": "00657bff-76c4-47d4-a8e7-b0a45d9fc181"
    },
    {
        "author": "洪适",
        "paragraphs": [
            "美瑞山祇管，幽泉地脈通。",
            "漱甘冰熨齒，短綆走溪童。"
        ],
        "title": "盤洲雜韻上 芝泉",
        "id": "47f670bc-7008-4ac5-9d37-2b9d083532ac"
    },
    {
        "author": "洪适",
        "paragraphs": [
            "茸茸春草茁，碧水涌方塘。",
            "入夢無佳句，看雲憶對床。"
        ],
        "title": "盤洲雜韻上 草塘",
        "id": "792b5d76-fad9-48e9-9c2f-fbfec2bdbeb4"
    },
    {
        "author": "洪适",
        "paragraphs": [
            "掩關麾俗子，裂網禁畦丁。",
            "臺下魚相賀，溪邊人獨醒。"
        ],
        "title": "盤洲雜韻上 魚臺",
        "id": "c3e5bee4-7f60-4819-b15a-3365bdbfbce8"
    },
    {
        "author": "洪适",
        "paragraphs": [
            "橋橫桑下澗，望處極西郊。",
            "有客同飛蓋，何人伴結茅。"
        ],
        "title": "盤洲雜韻上 兌橋",
        "id": "42c1f888-1284-4bee-b17f-668efd559f42"
    },
    {
        "author": "洪适",
        "paragraphs": [
            "酒進鸕鶿杓，花隨翡翠盤。",
            "巖邊多怪石，巖下有奔湍。"
        ],
        "title": "盤洲雜韻上 泛杯巖",
        "id": "54e707be-5941-49e9-a252-a166786c3278"
    },
    {
        "author": "洪适",
        "paragraphs": [
            "風輕杯蕩漾，岸曲水逶迤。",
            "遇坎亦可喜，倒行羞接籬。"
        ],
        "title": "盤洲雜韻上 九曲",
        "id": "cb4551c7-1489-4f6b-a5fc-e45e42953bb5"
    },
    {
        "author": "洪适",
        "paragraphs": [
            "乞得栟櫚葉，都將當屋茅。",
            "青青夸藥申，可怕杜陵嘲。"
        ],
        "title": "盤洲雜韻上 棕亭",
        "id": "971e6cbd-0c97-45d1-bbac-35e31fe4ab4c"
    },
    {
        "author": "洪适",
        "paragraphs": [
            "有水足浮醴，寧拘秋與春。",
            "共將詩擬古，不必語驚人。"
        ],
        "title": "盤洲雜韻上 一詠亭",
        "id": "071ee075-8744-46cf-ba15-c2795a75404c"
    },
    {
        "author": "洪适",
        "paragraphs": [
            "醉袖起如舞，翩然三島仙。",
            "約君爲石友，伴我傲林泉。"
        ],
        "title": "盤洲雜韻上 小垂手",
        "id": "b5c86669-a9a5-4f57-bbb4-a1342e0b9338"
    },
    {
        "author": "洪适",
        "paragraphs": [
            "名高牛氏品，地接燕兒窠。",
            "有客圖沉醉，翻嫌石是魔。"
        ],
        "title": "盤洲雜韻上 醒酒石",
        "id": "ddc59868-0706-49c8-9329-026b8af00a45"
    },
    {
        "author": "洪适",
        "paragraphs": [
            "鑿地肖風輪，洗雲吞月扇。",
            "敗墨起緇塵，山陰勞北面。"
        ],
        "title": "盤洲雜韻上 墨沼",
        "id": "bcc2c4ae-afaf-4754-b71d-422183dfff4f"
    },
    {
        "author": "洪适",
        "paragraphs": [
            "酒半興方濃，瓶空罍弗耻。",
            "更看一籌輸，各盡三觥醉。"
        ],
        "title": "盤洲雜韻上 既醉亭",
        "id": "59212665-ed66-44af-b9a1-9b80bfdeed7a"
    },
    {
        "author": "洪适",
        "paragraphs": [
            "雨過溪添綠，橫瀾自在流。",
            "水精簾欲捲，何處著銀鉤。"
        ],
        "title": "盤洲雜韻上 溪簾",
        "id": "0d3054cd-2ceb-4307-b8f7-b7e6b4caef64"
    },
    {
        "author": "洪适",
        "paragraphs": [
            "循除泉漱石，改席酒分船。",
            "到此須知止，行前將墜淵。"
        ],
        "title": "盤洲雜韻上 可止亭",
        "id": "3ace1911-713f-443a-9141-6be880c28e6b"
    },
    {
        "author": "洪适",
        "paragraphs": [
            "路轉左畫方，水來斜中矩。",
            "不解寫黄庭，倚筇看白羽。"
        ],
        "title": "盤洲雜韻上 鵝池",
        "id": "2113535e-5839-4e0c-a2bd-3a1c0721ae7f"
    },
    {
        "author": "洪适",
        "paragraphs": [
            "高坡勢建瓴，觸石驚濤沸。",
            "入耳轉聲清，廬峽參差是。"
        ],
        "title": "盤洲雜韻上 流瀑",
        "id": "3b5ceca9-c8e2-4bcf-9a76-5f0672bec299"
    },
    {
        "author": "洪适",
        "paragraphs": [
            "夾澗榮薝蔔，倚竹顔如玉。",
            "溪魚大上時，臨流香可掬。"
        ],
        "title": "盤洲雜韻上 薝蔔澗",
        "id": "fe746fb1-3253-419b-8591-46cc8fe10aca"
    },
    {
        "author": "洪适",
        "paragraphs": [
            "夕英色衰落，小摘尚盈襟。",
            "錯會離騷意，元無滿地金。"
        ],
        "title": "盤洲雜韻上 菊澨",
        "id": "fed0a67c-306b-45cc-9825-b70cbf2a5f32"
    },
    {
        "author": "洪适",
        "paragraphs": [
            "化工將末利，改作壽潭花。",
            "零露團佳色，鵝黄自一家。"
        ],
        "title": "盤洲雜韻上 末利菊",
        "id": "7fb228f3-b394-4fb1-be4d-52993706b897"
    },
    {
        "author": "洪适",
        "paragraphs": [
            "溪光摇四壁，瓦影落中流。",
            "洗耳百聞寂，清心千慮休。"
        ],
        "title": "盤洲雜韻上 雙溪堂",
        "id": "27f2607f-830e-4581-a260-76183016a702"
    },
    {
        "author": "洪适",
        "paragraphs": [
            "隨波堪泛宅，因壑遂藏舟。",
            "坐穩無維楫，任他風打頭。"
        ],
        "title": "盤洲雜韻上 檥齋",
        "id": "a1e2d873-536d-4007-82b4-c47eec7e73a9"
    },
    {
        "author": "洪适",
        "paragraphs": [
            "支機何代石，風截秋雲根。",
            "一葉下人境，坐令臺榭尊。"
        ],
        "title": "盤洲雜韻上 雲葉",
        "id": "4a9f80ac-c038-45f7-8ae6-4ac59f3ace94"
    },
    {
        "author": "洪适",
        "paragraphs": [
            "於菟嘯空山，萬竅寒風出。",
            "隄防飛將軍，漢箭有神物。"
        ],
        "title": "盤洲雜韻上 嘯風巖",
        "id": "88302066-66c8-49fe-9af6-6f99e8c8796c"
    },
    {
        "author": "洪适",
        "paragraphs": [
            "石是蜂窠變，蜂來有處藏。",
            "不須開戶牖，薜荔爲穿房。"
        ],
        "title": "盤洲雜韻上 蜂房",
        "id": "e6d43e9f-79cc-4328-9588-24896c990105"
    },
    {
        "author": "洪适",
        "paragraphs": [
            "有竿不見綸，無綸焉用餌。",
            "終日坐釣磯，旁人笑兒戲。"
        ],
        "title": "盤洲雜韻上 磐磯",
        "id": "d7f9789a-d648-4765-8e93-addb982a6407"
    },
    {
        "author": "洪适",
        "paragraphs": [
            "濡毫求露柱，墮履望奇書。",
            "問訊緣溪柳，新條可拂裾。"
        ],
        "title": "盤洲雜韻上 問柳橋",
        "id": "082f4a26-3cd1-45cb-9638-4728677b3a85"
    },
    {
        "author": "洪适",
        "paragraphs": [
            "春情百尺牽，午影三眠過。",
            "修眉漫成顰，細腰誰類我。"
        ],
        "title": "盤洲雜韻上 鳳柳",
        "id": "12e141be-11c1-482b-8f35-ac5d216ab34c"
    },
    {
        "author": "洪适",
        "paragraphs": [
            "岸蓼花如糝，殘霞照晚汀。",
            "不教資麴蘖，留得隱鵁鶄。"
        ],
        "title": "盤洲雜韻上 蓼岸",
        "id": "50a449bb-d469-4ec9-9748-9302decdb1fa"
    },
    {
        "author": "洪适",
        "paragraphs": [
            "津頭晚風急，欹倒一叢蘆。",
            "宿雁逢清泚，飛來作畫圖。"
        ],
        "title": "盤洲雜韻上 碧蘆步",
        "id": "3f0b20a1-90b1-4c76-9853-b9411e0ab3bd"
    },
    {
        "author": "洪适",
        "paragraphs": [
            "春馮西滸窗，夏卧西滸榻。",
            "待月最宜秋，探梅還度臘。"
        ],
        "title": "盤洲雜韻上 西滸",
        "id": "7cde97a7-dc07-4602-b1b5-6c24d49f1e7f"
    },
    {
        "author": "洪适",
        "paragraphs": [
            "非厭人間事，不携西子游。",
            "聊將去越意，指此作扁舟。"
        ],
        "title": "盤洲雜韻上 扁舟",
        "id": "52701177-2ce0-4db3-a993-7f7fed998059"
    },
    {
        "author": "洪适",
        "paragraphs": [
            "浮家今得計，舉棹疾於飛。",
            "一笑兒童舞，芳蓮當妓圍。"
        ],
        "title": "盤洲雜韻上 飛廬",
        "id": "1cb2c4b1-8188-45b1-b8ab-f52694352e11"
    },
    {
        "author": "洪适",
        "paragraphs": [
            "聖得三峰藕，刳爲一瓣蓮。",
            "著身猶不穩，何用濟長川。"
        ],
        "title": "盤洲雜韻上 采蓮舟",
        "id": "75ad6a50-8a0c-494f-b19d-7b8b1b81d203"
    },
    {
        "author": "洪适",
        "paragraphs": [
            "興來飛畫舸，泛泛水中鳧。",
            "綠皺移歌扇，紅鮮迓酒壺。"
        ],
        "title": "盤洲雜韻上 彩鷁",
        "id": "ee2eaf98-485b-43ac-bb90-780102c63c40"
    },
    {
        "author": "洪适",
        "paragraphs": [
            "冬耕春復犁，麥秀禾方插。",
            "少放牧兒休，莫教牛力乏。"
        ],
        "title": "盤洲雜韻上 飯牛亭",
        "id": "839f1a34-5f3d-4307-9060-7dbcc509810b"
    },
    {
        "author": "洪适",
        "paragraphs": [
            "代耕荒幼學，投老樂歸田。",
            "鹵莽人之罪，豐兇勿怨天。"
        ],
        "title": "盤洲雜韻上 西疇",
        "id": "0d1880d5-9d13-44ce-8973-3b41543df2ff"
    },
    {
        "author": "洪适",
        "paragraphs": [
            "波濤送客帆，松竹圍僧舍。",
            "野趣望中來，西湖當減價。"
        ],
        "tags": [
            "西湖"
        ],
        "title": "盤洲雜韻上 土湖",
        "id": "1192d717-fd8b-4834-8802-266d201a1d3d"
    },
    {
        "author": "洪适",
        "paragraphs": [
            "一丘封竹弟，萬石齒金昆。",
            "收拾甲乙品，莊嚴可款門。"
        ],
        "title": "盤洲雜韻上 石衖",
        "id": "143787c8-7e65-4ca5-8c10-eba8a6be5116"
    },
    {
        "author": "洪适",
        "paragraphs": [
            "前身豈汲直，枉尺天所難。",
            "賢哉耐久朋，結盟同歲寒。"
        ],
        "title": "盤洲雜韻上 有竹軒",
        "id": "2dee3e11-c9fe-4698-80a1-54bc452e5ec1"
    },
    {
        "author": "洪适",
        "paragraphs": [
            "帝子登湘岸，臨風粉淚彈。",
            "梨花多少雨，點點透琅玕。"
        ],
        "title": "盤洲雜韻上 斑竹",
        "id": "fc105096-3dba-461e-ab99-42538161ce28"
    },
    {
        "author": "洪适",
        "paragraphs": [
            "拾青容色混，著紫寵光偏。",
            "幽逕留風月，行多履易穿。"
        ],
        "title": "盤洲雜韻上 紫竹",
        "id": "0d64d396-5195-4fa5-bfb4-ceb0667df23f"
    },
    {
        "author": "洪适",
        "paragraphs": [
            "體方如就矩，幹直匪從繩。",
            "杖有削圜厄，提携先摸稜。"
        ],
        "title": "盤洲雜韻上 方竹",
        "id": "bd60394f-bade-4b5c-b97d-9de0e8a770ae"
    },
    {
        "author": "洪适",
        "paragraphs": [
            "怪奇存相法，妍醜出天真。",
            "此君無二貌，正是葛天民。"
        ],
        "title": "盤洲雜韻上 人面竹",
        "id": "884518f3-1787-41c9-91bd-ecde86a16f25"
    },
    {
        "author": "洪适",
        "paragraphs": [
            "穹枝迴鳳尾，健筍迸貓頭。",
            "安得真致此，勿爲羣鼠羞。"
        ],
        "title": "盤洲雜韻上 貓頭竹",
        "id": "5ea73702-1589-463c-ab86-6881203ab841"
    },
    {
        "author": "洪适",
        "paragraphs": [
            "義居傳九世，瑞物記三荆。",
            "何似同根竹，春風一死生。"
        ],
        "title": "盤洲雜韻上 慈竹",
        "id": "39359aed-3d6b-4c35-a04b-1d26e205a403"
    },
    {
        "author": "洪适",
        "paragraphs": [
            "蘄產名天下，含颸別樣青。",
            "中郎如一見，應不數柯亭。"
        ],
        "title": "盤洲雜韻上 笛竹",
        "id": "a834cec0-80fa-4659-b720-2c6ca8d939e1"
    },
    {
        "author": "洪适",
        "paragraphs": [
            "美箭東南出，成林地不慳。",
            "禽胡如有將，寄與定天山。"
        ],
        "title": "盤洲雜韻上 箭竹",
        "id": "4f8cac57-5be6-4090-b6c2-b3828c77fff9"
    },
    {
        "author": "洪适",
        "paragraphs": [
            "餐霞吞沆瀣，一吸千頃湖。",
            "默坐更深省，心塵今有無。"
        ],
        "title": "盤洲雜韻上 洗心閣",
        "id": "a7882f01-71c7-4969-b6ad-3711274c7642"
    },
    {
        "author": "洪适",
        "paragraphs": [
            "倚楹歌橘頌，巡圃款甘林。",
            "更待商山老，於斯朋盍簪。"
        ],
        "title": "盤洲雜韻上 橘友亭",
        "id": "56579de1-0c0a-46ea-9384-730b5e35dcaa"
    },
    {
        "author": "洪适",
        "paragraphs": [
            "后皇權植物，奴婢徧江干。",
            "繡蹙一林橘，高擎黄玉團。"
        ],
        "title": "盤洲雜韻上 繡橘",
        "id": "f25bfef7-ee4d-444c-afd6-8e61c2343044"
    },
    {
        "author": "洪适",
        "paragraphs": [
            "謂橘不盈握，勝橙顓進皮。",
            "香齏難共搗，遮莫蟹螯持。"
        ],
        "title": "盤洲雜韻上 脆橙",
        "id": "6b618f61-ce69-4898-bbf7-057d1c7b063a"
    },
    {
        "author": "洪适",
        "paragraphs": [
            "朱襦千里變，金彈一分增。",
            "入口蜜相避，懷歸誰不能。"
        ],
        "title": "盤洲雜韻上 金橘",
        "id": "5ed3890f-35c9-4caa-b821-5efac531de43"
    },
    {
        "author": "洪适",
        "paragraphs": [
            "羅包肌理細，霜顆輔車香。",
            "封殖貴瀕水，踰淮非我鄉。"
        ],
        "title": "盤洲雜韻上 羅甘",
        "id": "4640dd55-5f82-40f9-ac59-c917fc17d50f"
    },
    {
        "author": "洪适",
        "paragraphs": [
            "已廢蓼莪篇，難荒常棣徑。",
            "步屐不思歸，共看花弄影。"
        ],
        "title": "盤洲雜韻上 常棣徑",
        "id": "832b1702-5522-4614-96e9-9d02b31bdfd3"
    },
    {
        "author": "洪适",
        "paragraphs": [
            "時時風報信，處處雨催粧。",
            "大賚一年景，均輸萬斛香。"
        ],
        "title": "盤洲雜韻上 花信亭",
        "id": "95daae8a-4231-4365-945d-f4fa20850642"
    },
    {
        "author": "洪适",
        "paragraphs": [
            "綺席偏宜晝，香霞獨占春。",
            "洛陽荆棘久，誰是惜花人。"
        ],
        "title": "盤洲雜韻上 牡丹",
        "id": "7d21585d-554c-4065-81fa-a243876b70ee"
    },
    {
        "author": "洪适",
        "paragraphs": [
            "名標溱洧贈，根自廣陵分。",
            "所欠盤盂玉，黄樓儘不群。"
        ],
        "title": "盤洲雜韻上 勺藥",
        "id": "632127b3-f975-44b2-b7b1-1d611d28aef5"
    },
    {
        "author": "洪适",
        "paragraphs": [
            "無癖不譽兒，有詩非責子。",
            "丹桂幾枝芳，對之空顙泚。"
        ],
        "title": "盤洲雜韻上 丹桂",
        "id": "f20debbd-2c9b-4f9b-a969-5ae5fa7d916f"
    },
    {
        "author": "洪适",
        "paragraphs": [
            "紫苞楊柳葉，奇絕錦熏籠。",
            "香氣闐襟袖，清尊爲汝空。"
        ],
        "title": "盤洲雜韻上 瑞香",
        "id": "e2131491-245c-4bf1-a1f1-526b2273d63d"
    },
    {
        "author": "洪适",
        "paragraphs": [
            "自讀文成賦，經營巧作難。",
            "涪翁真溢美，何似鶴頭丹。"
        ],
        "title": "盤洲雜韻上 白山茶",
        "id": "7be49259-95dd-47a4-8bcc-69a903a51125"
    },
    {
        "author": "洪适",
        "paragraphs": [
            "耻上舞裙带，願依九琳窗。",
            "韶顔今換骨，阿措便心降。"
        ],
        "title": "盤洲雜韻上 白榴",
        "id": "55764ba7-766c-40bd-9602-6f5e1f716d4c"
    },
    {
        "author": "洪适",
        "paragraphs": [
            "膚瑩過凝脂，香濃遠隨步。",
            "應有看花人，入園心見妬。"
        ],
        "title": "盤洲雜韻上 末利",
        "id": "f7ebfd9a-98e8-425d-b9e5-f0fd0db56057"
    },
    {
        "author": "洪适",
        "paragraphs": [
            "繁盛閩南粵，潜藏霜雪天。",
            "素雲生寶髻，賸馥借龍涎。"
        ],
        "title": "盤洲雜韻上 素馨",
        "id": "b46ab60d-81b7-4d6a-98bd-a71d86dac0cf"
    },
    {
        "author": "洪适",
        "paragraphs": [
            "自有嫣然態，風前欲笑人。",
            "涓涓朝泣露，盎盎夜生春。"
        ],
        "title": "盤洲雜韻上 含笑",
        "id": "e0ee1fd0-dd5d-4b32-9197-0492d3db73ef"
    },
    {
        "author": "洪适",
        "paragraphs": [
            "逋客敢欺桂，秋巖曾遣風。",
            "古香吹一再，如到廣寒宮。"
        ],
        "title": "盤洲雜韻上 木犀",
        "id": "61d325e3-8bff-4554-b9e9-c191524fd4f9"
    },
    {
        "author": "洪适",
        "paragraphs": [
            "破白便懷青，紆朱旋著紫。",
            "鼎鼎一春忙，浮榮均夢蟻。"
        ],
        "title": "盤洲雜韻上 文官花",
        "id": "188bbf1a-67e4-4d8c-b418-aeb8ffcb5434"
    },
    {
        "author": "洪适",
        "paragraphs": [
            "圓整裝花蘂，周遭列飲仙。",
            "瓊英難上僭，簇蝶不同年。"
        ],
        "title": "盤洲雜韻上 聚八仙",
        "id": "23d2b30b-7103-430d-b6eb-2004a70b2ca4"
    },
    {
        "author": "洪适",
        "paragraphs": [
            "流蘇團小蝶，伯仲聚仙花。",
            "衮繡名非是，瑶琨未足誇。"
        ],
        "title": "盤洲雜韻上 衮繡毬",
        "id": "d10d99c6-9348-47d6-86ac-809920bc20dd"
    },
    {
        "author": "洪适",
        "paragraphs": [
            "鮮支形相小，石罅解蟠根。",
            "香湊芝蘭室，居便水月村。"
        ],
        "title": "盤洲雜韻上 水桅",
        "id": "55007dc5-98be-4351-93af-aa2d0848f1f2"
    },
    {
        "author": "洪适",
        "paragraphs": [
            "重英迷宿雨，巧笑聘春風。",
            "壽汝一巵酒，勿嫌肌太紅。"
        ],
        "title": "盤洲雜韻上 重杏",
        "id": "57e408b2-c44c-4ed1-b5c9-b67ccab4fbe4"
    },
    {
        "author": "洪适",
        "paragraphs": [
            "十年三雁序，接翅紫微垣。",
            "花下哦前什，難酬明主恩。"
        ],
        "title": "盤洲雜韻上 紫薇",
        "id": "784ea9b0-e757-4355-95e4-8b8c25963ded"
    },
    {
        "author": "洪适",
        "paragraphs": [
            "未識春風面，先聞樂府名。",
            "洗粧儂出塞，進艇客登瀛。"
        ],
        "title": "盤洲雜韻上 木蘭",
        "id": "3f854236-a8ce-4dfd-bca4-43206e1cee26"
    },
    {
        "author": "洪适",
        "paragraphs": [
            "青條散蛟螭，素艷欺瓊玖。",
            "體薰塵外香，骨醉壺中酒。"
        ],
        "title": "盤洲雜韻上 荼蘼",
        "id": "3010817b-10f8-4f37-a2e1-995a6b2c8a01"
    },
    {
        "author": "洪适",
        "paragraphs": [
            "品軋酴醾架，名疑霧淞花。",
            "□將□假借，可但鄙金沙。"
        ],
        "title": "盤洲雜韻上 玉瓏鬆",
        "id": "62d6ca95-0d42-454a-821f-b7cba3d78450"
    },
    {
        "author": "洪适",
        "paragraphs": [
            "平泉窮勝事，南守送名花。",
            "寓意懲多愛，勞人召怨嗟。"
        ],
        "title": "盤洲雜韻上 山茶",
        "id": "c0467193-461f-434b-8487-70eea890f6da"
    },
    {
        "author": "洪适",
        "paragraphs": [
            "彤闕收紅綬，金門賜鞠衣。",
            "若無纖刺罥，一摘便須稀。"
        ],
        "title": "盤洲雜韻上 黄薔薇",
        "id": "3b2fc3dc-9b1d-4171-965d-52200aa10f43"
    },
    {
        "author": "洪适",
        "paragraphs": [
            "嶺外花無數，分移頗歷年。",
            "破除猩血染，舒卷蜀城牋。"
        ],
        "title": "盤洲雜韻上 紅蕉",
        "id": "bab92b96-eddb-4d39-9e17-18a4e3177e16"
    },
    {
        "author": "洪适",
        "paragraphs": [
            "人來認海棠，却訝枝條弱。",
            "嫩蘂不勝春，生怕東風惡。"
        ],
        "title": "盤洲雜韻上 海仙",
        "id": "c60cb80a-645b-4f7a-8c20-1dec000818ed"
    },
    {
        "author": "洪适",
        "paragraphs": [
            "蜀艷停針久，柔荑著意描。",
            "五文縈色線，百寶簇芳腰。"
        ],
        "title": "盤洲雜韻上 繡带",
        "id": "0b151e04-9629-455e-984a-65f3671e3b1d"
    },
    {
        "author": "洪适",
        "paragraphs": [
            "冶葉擁香苞，盈盈二月交。",
            "相思意安在，試去想花梢。"
        ],
        "title": "盤洲雜韻上 荳蔻花",
        "id": "7454e21c-25bd-452d-aeed-0f31ebc66860"
    },
    {
        "author": "洪适",
        "paragraphs": [
            "纖莛小作罌，瘦殼元無粟。",
            "色麗品少雙，詩成看未足。"
        ],
        "title": "盤洲雜韻上 麗春",
        "id": "a34467f1-5bfd-4f10-9fe5-8fa2c0a393e7"
    },
    {
        "author": "洪适",
        "paragraphs": [
            "四季花長發，朝朝得細看。",
            "絳英能受暑，綠刺更禁寒。"
        ],
        "title": "盤洲雜韻上 長春",
        "id": "d378d605-aa6b-4402-a992-e0681c8b2bb8"
    },
    {
        "author": "洪适",
        "paragraphs": [
            "龍宮陳酒器，金盞白銀臺。",
            "欲結塤箎伴，無踰綠萼梅。"
        ],
        "title": "盤洲雜韻上 水仙",
        "id": "5107f717-7145-4e63-ba86-e0fce2eb8582"
    },
    {
        "author": "洪适",
        "paragraphs": [
            "巧翦鮫綃碎，深塗絳蠟勻。",
            "殘英枝上隱，踰月逞鮮新。"
        ],
        "title": "盤洲雜韻上 翦春羅",
        "id": "450c8722-6ec5-45fd-8c44-8a95195740df"
    },
    {
        "author": "洪适",
        "paragraphs": [
            "月娥新琢玉，何夕忽遺簪。",
            "斜插風鬟濕，蟾宮底處尋。"
        ],
        "title": "盤洲雜韻上 玉簪",
        "id": "ffd8061d-5168-41e0-bf9f-6cf821f39fd3"
    },
    {
        "author": "洪适",
        "paragraphs": [
            "手撚雛鶯羽，鼻參香麝臍。",
            "千憂何處散，芳徑酒爭携。"
        ],
        "title": "盤洲雜韻上 麝萱",
        "id": "195a7f3f-c347-41eb-a6b0-d27115ca8232"
    },
    {
        "author": "洪适",
        "paragraphs": [
            "葉如薏苡長，花比金燈白。",
            "一簇蘂宮仙，銀燈臧與獲。"
        ],
        "title": "盤洲雜韻上 玉燈",
        "id": "b27403ec-f97b-456c-a7c9-ef9494bc1698"
    },
    {
        "author": "洪适",
        "paragraphs": [
            "紅英鬭日開，暮落錦成堆。",
            "不藉西風力，孤根委草萊。"
        ],
        "title": "盤洲雜韻上 鬭日紅",
        "id": "b54b0400-1a58-4f9a-8b93-c3062a72776e"
    },
    {
        "author": "洪适",
        "paragraphs": [
            "展葉柔桑沃，裝叢醉纈繁。",
            "定應西域到，略不耐輕寒。"
        ],
        "title": "盤洲雜韻上 佛桑",
        "id": "b4e67abc-3c74-45f1-968d-867f3be36970"
    },
    {
        "author": "洪适",
        "paragraphs": [
            "川陸有芙蓉，名同物不同。",
            "采江搴木句，作麽誤韓公。"
        ],
        "title": "盤洲雜韻上 木芙蓉",
        "id": "9277f558-d2fe-4d03-b78f-b58be8f0d52f"
    },
    {
        "author": "洪适",
        "paragraphs": [
            "芳林秋冷落，木末改黄裳。",
            "可笑名虛忝，何曾拒得霜。"
        ],
        "title": "盤洲雜韻上 黄拒霜",
        "id": "ce46ce82-3439-4fcb-8fc5-b1ba6defd4cc"
    },
    {
        "author": "洪适",
        "paragraphs": [
            "拂金鋪細靨，騎鵠墮新翎。",
            "花小也傾日，芒寒猶聚星。"
        ],
        "title": "盤洲雜韻上 小黄葵",
        "id": "a7c0670f-c16f-47b5-ab9d-27d0c9716f54"
    },
    {
        "author": "洪适",
        "paragraphs": [
            "九苞滋雨露，五采燭軒楹。",
            "奉送歸丹穴，朝陽幸一鳴。"
        ],
        "title": "盤洲雜韻上 金鳳",
        "id": "c2ca0f15-8371-4339-a16c-e334300029e8"
    },
    {
        "author": "洪适",
        "paragraphs": [
            "未觀金距鬭，已怪左輪殷。",
            "一夜風霜作，垂頭急挂冠。"
        ],
        "title": "盤洲雜韻上 雞冠",
        "id": "4d776ebf-04ab-4408-9044-c0c2cfb52d0e"
    },
    {
        "author": "洪适",
        "paragraphs": [
            "蘤紅蜂好齧，路細麝來眠。",
            "若也栽幽處，踰冬色不蔫。"
        ],
        "title": "盤洲雜韻上 石竹",
        "id": "68ae0523-7b4c-4053-9a2e-34e4eb1fa9be"
    },
    {
        "author": "洪适",
        "paragraphs": [
            "鸝庚翻柳去，拾羽漬輕花。",
            "戰戰枝如壓，無風勢亦斜。"
        ],
        "title": "盤洲雜韻上 黄鶯兒",
        "id": "543fc4c8-12d0-4cb9-9a21-c26af5640bbb"
    },
    {
        "author": "洪适",
        "paragraphs": [
            "細簇盤洲岸，初驚合浦還。",
            "娉婷邀十斛，惜取買青山。"
        ],
        "title": "盤洲雜韻上 真珠",
        "id": "0d9b5e86-d502-4cd5-8cf5-4f5382a82a4f"
    },
    {
        "author": "洪适",
        "paragraphs": [
            "抽蔓類牽牛，含芳伍萱草。",
            "上上不知休，高柯厭纏繞。"
        ],
        "title": "盤洲雜韻上 鼓子",
        "id": "fe22e8ef-4d2a-47fd-b226-4f2b70b37480"
    },
    {
        "author": "洪适",
        "paragraphs": [
            "鑪熾陰陽炭，金錢滿地流。",
            "何人能點鐵，笑覓富民侯。"
        ],
        "title": "盤洲雜韻上 金錢",
        "id": "f360caf4-d641-4ced-af07-4ad432b4b36b"
    },
    {
        "author": "洪适",
        "paragraphs": [
            "燈焰既埋光，幽蕤不露黄。",
            "阿誰驢喚狗，爲我問花王。"
        ],
        "title": "雜詠下 金燈",
        "id": "9447e1f4-98bf-44a0-a993-0f45ee04d4b5"
    },
    {
        "author": "洪适",
        "paragraphs": [
            "體輕難受雨，枝軟不禁風。",
            "全賴結蟠力，能超造化功。"
        ],
        "title": "雜詠下 百結",
        "id": "2d89ffc3-925e-46ee-bb12-584d7b7a39eb"
    },
    {
        "author": "洪适",
        "paragraphs": [
            "月滿臨春閣，雲隨張麗華。",
            "隔江雖度曲，破國不因花。"
        ],
        "title": "雜詠下 後庭花",
        "id": "5d784858-7a78-4147-b7d6-891b69d0d166"
    },
    {
        "author": "洪适",
        "paragraphs": [
            "天借憑依便，雲霄若可凌。",
            "莫教風拔木，却羨水飄萍。"
        ],
        "title": "雜詠下 凌霄",
        "id": "5dbf699b-6976-4e29-87dd-950b7485eeb9"
    },
    {
        "author": "洪适",
        "paragraphs": [
            "山深啼杜宇，濺血染花心。",
            "閬苑未歸去，不妨留鶴林。"
        ],
        "title": "雜詠下 杜鵑花",
        "id": "84670bd7-d82b-4633-91ab-2e003aa216e5"
    },
    {
        "author": "洪适",
        "paragraphs": [
            "贊皇褒簇蝶，京洛古來希。",
            "一陣雄風起，穿林粉翅飛。"
        ],
        "title": "雜詠下 玉胡蝶",
        "id": "a0370fc5-8856-4907-b4c1-e2f96ea0da57"
    },
    {
        "author": "洪适",
        "paragraphs": [
            "赤憎賓舍滿，雅稱落花留。",
            "縱使金錢好，如何買斷秋。"
        ],
        "title": "雜詠下 苔",
        "id": "53f803ef-1ae1-438d-b022-6271698f1ffa"
    },
    {
        "author": "洪适",
        "paragraphs": [
            "尤物鍾芳草，虞兮柰若何。",
            "動摇緣體弱，非是感悲歌。"
        ],
        "title": "雜詠下 虞美人草",
        "id": "8ca79228-0c31-4692-8c65-496ad9e240ae"
    },
    {
        "author": "洪适",
        "paragraphs": [
            "露重宿妝凝，地偏春睡足。",
            "卜夜到橫參，却須高舉燭。"
        ],
        "title": "雜詠下 睡足亭",
        "id": "06acb489-0fd4-4b88-a785-452ee325352d"
    },
    {
        "author": "洪适",
        "paragraphs": [
            "漢宮嬌半額，雅淡稱花仙。",
            "天與溫柔態，妝成取次妍。"
        ],
        "title": "雜詠下 黄海棠",
        "id": "b22c19e8-8106-44cf-be89-b9d16c076a5b"
    },
    {
        "author": "洪适",
        "paragraphs": [
            "脈脈似崔徽，朝朝長看地。",
            "誰能解倒懸，扶起雲鬟墜。"
        ],
        "title": "雜詠下 垂絲海棠",
        "id": "5d215c84-77cc-44fb-b5ff-83a7748e074a"
    },
    {
        "author": "洪适",
        "paragraphs": [
            "昂霄蒼鬣五，獨立幾寒暑。",
            "不肯在雞群，自然羞噲伍。"
        ],
        "title": "雜詠下 孤松",
        "id": "cbb19e16-7599-4f42-bdc1-94f6986d6af5"
    },
    {
        "author": "洪适",
        "paragraphs": [
            "食芹知獻君，嗜芰不忘親。",
            "大節全忠孝，勞心思古人。"
        ],
        "title": "雜詠下 菱灣",
        "id": "7d7b8682-53a2-4f23-a039-aee42cbfb36e"
    },
    {
        "author": "洪适",
        "paragraphs": [
            "芡槃平羃水，雁喙飽吞風。",
            "剖蚌珠驚坐，清談拳屢空。"
        ],
        "title": "雜詠下 芡曲",
        "id": "ca730dce-f749-490f-9a0e-8ec538c19a44"
    },
    {
        "author": "洪适",
        "paragraphs": [
            "主林時獻供，它壤昔移根。",
            "秋後收梨栗，傾奩得弄孫。"
        ],
        "title": "雜詠下 林珍亭",
        "id": "cbd2ec89-eafc-4c68-adea-5dbfd0e7774f"
    },
    {
        "author": "洪适",
        "paragraphs": [
            "園官來獻孰，萬顆滴階紅。",
            "綠李高名品，須知論未公。"
        ],
        "title": "雜詠下 櫻桃",
        "id": "6597db20-dd9a-4ad3-8ea6-30fec004b4f5"
    },
    {
        "author": "洪适",
        "paragraphs": [
            "虺蔓奮長須，纍纍明月珠。",
            "休傳釀酒法，萬一誤分符。"
        ],
        "title": "雜詠下 蒲萄",
        "id": "82160404-d617-4062-8b8d-80e0f7a562eb"
    },
    {
        "author": "洪适",
        "paragraphs": [
            "魁然飣坐珍，落刃雪分身。",
            "酒渴思吞海，加籩縱臾人。"
        ],
        "title": "雜詠下 雪梨",
        "id": "86b18a23-0204-4ddc-9d58-3be8d2344d03"
    },
    {
        "author": "洪适",
        "paragraphs": [
            "新鵝借顔色，甘蜜添滋味。",
            "憶得賞花時，闌干带春淚。"
        ],
        "title": "雜詠下 鵝梨",
        "id": "46ddc0d1-dcf2-4a61-b538-ebb36dd41c53"
    },
    {
        "author": "洪适",
        "paragraphs": [
            "蒙潤碧千顆，迎曦紅半頰。",
            "閱古憩鵝池，牽連青李帖。"
        ],
        "title": "雜詠下 林禽",
        "id": "f5ff5f24-b321-4641-a141-103f010cef61"
    },
    {
        "author": "洪适",
        "paragraphs": [
            "一任筍侵疆，何防鞭礙道。",
            "千戶廣侯封，三家結村保。"
        ],
        "title": "雜詠下 竹村",
        "id": "a11b3aab-251c-41da-9e75-3ba137ea7a05"
    },
    {
        "author": "洪适",
        "paragraphs": [
            "棟梁無一木，眼底盡龍孫。",
            "千畝清陰合，出門人灌園。"
        ],
        "title": "雜詠下 竹屋",
        "id": "5ba61bc8-2466-4297-a5df-b8d100f9ef82"
    },
    {
        "author": "洪适",
        "paragraphs": [
            "好手善和羹，非才當抱甕。",
            "加點苜蓿盤，丁寧及時種。"
        ],
        "title": "雜詠下 灌園亭",
        "id": "1bb4949b-4220-4fb9-a73f-df3dfc61e9d6"
    },
    {
        "author": "洪适",
        "paragraphs": [
            "萬里隨膚使，分留三十年。",
            "甘棠遺愛在，一見一潸然。"
        ],
        "title": "雜詠下 西瓜",
        "id": "899f6d04-7269-4d59-9d65-eb60c2dbf217"
    },
    {
        "author": "洪适",
        "paragraphs": [
            "美體亞群花，千罌倒儲粟。",
            "飲客醍醐漿，可以代醽醁。"
        ],
        "title": "雜詠下 罌粟",
        "id": "7dc272eb-7d29-4286-a334-8971d91e1fbb"
    },
    {
        "author": "洪适",
        "paragraphs": [
            "珍物再三投，英瓊修永好。",
            "以茲君子德，不作眾人報。"
        ],
        "title": "雜詠下 瓊報亭",
        "id": "28266479-8c84-48d9-a069-bb302ac77f9e"
    },
    {
        "author": "洪适",
        "paragraphs": [
            "碩果宣城得，花膚易地無。",
            "上樓要脚健，不假瘦藤扶。"
        ],
        "title": "雜詠下 木瓜",
        "id": "56bcfc7b-a164-4b30-b98d-9c752fab7018"
    },
    {
        "author": "洪适",
        "paragraphs": [
            "結子卑枝繁，成蹊長策捨。",
            "飽殺騶侏儒，誰牽果下馬。"
        ],
        "title": "雜詠下 矮桃",
        "id": "cd61de9e-7097-45f0-98f6-02eb48aafd02"
    },
    {
        "author": "洪适",
        "paragraphs": [
            "滿樹鳩盤茶，曾開勝錦花。",
            "奪胎春薄相，刻畫攪詩家。"
        ],
        "title": "雜詠下 崑崙桃",
        "id": "d16089fa-fcb2-455f-a7b2-680901f40484"
    },
    {
        "author": "洪适",
        "paragraphs": [
            "長柯渾直上，茂葉不橫生。",
            "縞夜心傾藿，朝天荷美名。"
        ],
        "title": "雜詠下 朝天李",
        "id": "aad6178e-3cf1-457a-b5b4-6270bb7066da"
    },
    {
        "author": "洪适",
        "paragraphs": [
            "葦綃欹鼠穴，翠質臨螬井。",
            "自破核不鉆，通行冠可整。"
        ],
        "title": "雜詠下 破核李",
        "id": "cf05ea2f-ef73-4140-ab40-192381e86a89"
    },
    {
        "author": "洪适",
        "paragraphs": [
            "雪艷燕脂萼，京都核遠來。",
            "遊人初識面，不作李花猜。"
        ],
        "title": "雜詠下 嘉慶子",
        "id": "1252c22e-c974-4b0f-bce1-16fc1413cc26"
    },
    {
        "author": "洪适",
        "paragraphs": [
            "倚檻課條桑，作繭看成甕。",
            "我亦效吳蠶，踏破愁清夢。"
        ],
        "title": "雜詠下 繭甕亭",
        "id": "5aa182c3-8479-4a8a-bf3d-c53a28f2e6e1"
    },
    {
        "author": "洪适",
        "paragraphs": [
            "植桑非一日，斬伐良不忍。",
            "亦欲後人知，愛奇仍務本。"
        ],
        "title": "雜詠下 沃桑陌",
        "id": "bd3ec5a8-8460-4108-8d9c-8ca2d4f85e54"
    },
    {
        "author": "洪适",
        "paragraphs": [
            "分付司花女，誰何六枳關。",
            "少年輕薄子，驅去勿教還。"
        ],
        "title": "雜詠下 六枳關",
        "id": "f2bfbb4a-4b98-4199-90fa-8ff99e1843eb"
    },
    {
        "author": "洪适",
        "paragraphs": [
            "勁節舊捎雲，新添老大根。",
            "何年居此里，著處長兒孫。"
        ],
        "title": "雜詠下 碧鮮里",
        "id": "2ab6e569-eb54-48a5-8686-64d2cb209f69"
    },
    {
        "author": "洪适",
        "paragraphs": [
            "柞樹何人種，成林不亂行。",
            "漢家全盛日，宮殿對長楊。"
        ],
        "title": "雜詠下 柞林",
        "id": "dbe86c1e-54c5-4be0-ab3e-86b90219f6f9"
    },
    {
        "author": "洪适",
        "paragraphs": [
            "粲爛九張機，交加五雜組。",
            "蜂蝶勝於人，東來又西去。"
        ],
        "title": "雜詠下 桃李蹊",
        "id": "7e1327ab-c927-4daa-8cbd-d659ffc48a08"
    },
    {
        "author": "洪适",
        "paragraphs": [
            "老根呈冷艷，鼎立傲剛風。",
            "危坐曾臺久，衰顔得酒紅。"
        ],
        "title": "雜詠下 凌風臺",
        "id": "4df2105e-77ac-42d3-8487-ce454ccc7168"
    },
    {
        "author": "洪适",
        "paragraphs": [
            "吭赤羽毛蒼，華亭雪羞比。",
            "昂昂警露仙，翻作遼東豕。"
        ],
        "title": "雜詠下 蒼鶴",
        "id": "075ddbce-e599-46d3-ab1c-9b406da513ba"
    },
    {
        "author": "洪适",
        "paragraphs": [
            "呦呦忘野性，掉尾草中眠。",
            "寄語射生戶，深山空歲年。"
        ],
        "title": "雜詠下 馴鹿",
        "id": "c6b73744-7957-4972-9b9b-c73090ab6644"
    },
    {
        "author": "洪适",
        "paragraphs": [
            "擲果心頻喜，攀條臂暗通。",
            "有懷清遠峽，雲斷玉環空。"
        ],
        "title": "雜詠下 猿",
        "id": "351b1cb6-cd21-4e6f-a402-79c735e5975b"
    },
    {
        "author": "洪适",
        "paragraphs": [
            "緣流排勁草，盈野鞠長蘆。",
            "烟樹高低見，如開平遠圖。"
        ],
        "title": "雜詠下 野綠堂",
        "id": "cfc568ed-95c7-463a-af25-ba8555817624"
    },
    {
        "author": "洪适",
        "paragraphs": [
            "立壁無蹊徑，纖塵不可留。",
            "若知心匪石，那復爲身謀。"
        ],
        "title": "雜詠下 壁立萬仞",
        "id": "58dbd2ff-95ec-446c-9c90-0fcf409ec45d"
    },
    {
        "author": "洪适",
        "paragraphs": [
            "屏開山弄巧，巖秀壑爭流。",
            "漫作剡中夢，難尋雪夜舟。"
        ],
        "title": "雜詠下 千巖萬壑",
        "id": "79d92a3c-60d7-4e91-bc59-b53eb7af3912"
    },
    {
        "author": "洪适",
        "paragraphs": [
            "滄浪東入海，神禹了天功。",
            "誰解聞雞舞，來招擊楫風。"
        ],
        "title": "雜詠下 橫坤一練",
        "id": "5adda03b-43f4-4ea6-a2be-7873e65b54ed"
    },
    {
        "author": "洪适",
        "paragraphs": [
            "愚公移疊嶂，神助到盤洲。",
            "細問昭亭路，今非風馬牛。"
        ],
        "title": "雜詠下 疊嶂",
        "id": "e9a95daf-ff29-46e3-afbf-c2205df5d01a"
    },
    {
        "author": "洪适",
        "paragraphs": [
            "星稀天隕露，山靜谷生風。",
            "萬古雲中月，炎凉無異同。"
        ],
        "title": "雜詠下 月娥留照",
        "id": "c660b53d-676c-44b3-9c56-ff26af456333"
    },
    {
        "author": "洪适",
        "paragraphs": [
            "平昔慕文豹，管窺纔一斑。",
            "誰言披宿霧，吾欲老茲山。"
        ],
        "title": "雜詠下 隱霧軒",
        "id": "1d8319d4-4815-413f-b304-1ba83e919589"
    },
    {
        "author": "洪适",
        "paragraphs": [
            "九仞基人力，千峰奪地靈。",
            "日長頻拄頰，霧暗可藏形。"
        ],
        "title": "雜詠下 豹巖",
        "id": "034d24b7-9c12-4516-9e6f-ce12270df9b0"
    },
    {
        "author": "洪适",
        "paragraphs": [
            "魯詹尊岱嶽，楚望指江流。",
            "地占山川勝，小哉雲夢游。"
        ],
        "tags": [
            "泰山"
        ],
        "title": "雜詠下 楚望樓",
        "id": "c5744545-7be1-4d5e-b4a8-750d97f78197"
    },
    {
        "author": "洪适",
        "paragraphs": [
            "羌廬騰爽氣，非霧擁樓居。",
            "夜鶴能知我，鷦鷯甚起予。"
        ],
        "title": "雜詠下 巢雲軒",
        "id": "894447c2-0b7b-469c-acd5-b97eebacf41d"
    },
    {
        "author": "洪适",
        "paragraphs": [
            "長林勞屐齒，植杖解冠衣。",
            "覓句題青竹，不知孤鶩飛。"
        ],
        "title": "雜詠下 駐屐亭",
        "id": "07578e65-e390-412f-b145-82449a242218"
    },
    {
        "author": "洪适",
        "paragraphs": [
            "尺五蠙洲境，繩樞每日開。",
            "抱關無約束，俗駕望風迴。"
        ],
        "title": "雜詠下 郊扉",
        "id": "ecbe028c-c8d4-4296-b499-d183b10534d4"
    },
    {
        "author": "洪适",
        "paragraphs": [
            "大魚緩揚波，小魚輕觸芰。",
            "魚樂我能知，我來魚不避。"
        ],
        "title": "雜詠下 濠上",
        "id": "da6ae79d-3498-4e9a-af5c-95399d264479"
    },
    {
        "author": "洪适",
        "paragraphs": [
            "短蓬收輯濯，欄楯占濠梁。",
            "受得兩三客，更添垂釣郎。"
        ],
        "title": "雜詠下 野航",
        "id": "fce8e786-acdd-47ba-8f32-33c30edea85a"
    },
    {
        "author": "洪适",
        "paragraphs": [
            "眼看蓮葉巢，藏六可論交。",
            "但得滄洲趣，何嫌蝘蜓嘲。"
        ],
        "title": "雜詠下 龜巢",
        "id": "ad800204-da08-40f9-a667-1bc305b6e922"
    },
    {
        "author": "洪适",
        "paragraphs": [
            "心嫌大吞小，不忍喚漁蓑。",
            "皺月年年減，潜淵漸漸多。"
        ],
        "title": "雜詠下 魚",
        "id": "1033ee06-8f3b-4457-bc7f-a9bdb6a987b6"
    },
    {
        "author": "洪适",
        "paragraphs": [
            "往作清江使，身遭七十鉆。",
            "南溪今自在，魚鼈報平安。"
        ],
        "title": "雜詠下 白龜",
        "id": "7a3435a2-5765-4396-88bc-a930dfed8c27"
    },
    {
        "author": "洪适",
        "paragraphs": [
            "青髯千歲壽，綠髮九江希。",
            "巢葉相漸染，沙邊曳水衣。"
        ],
        "title": "雜詠下 綠毛龜",
        "id": "702677c8-0a2d-42f3-821b-0b72bb0e9f82"
    },
    {
        "author": "洪适",
        "paragraphs": [
            "花開常比兩，葉巧或盈千。",
            "獨步南風裏，繁英媿在前。"
        ],
        "title": "雜詠下 澤芝亭",
        "id": "a698814e-0cd3-4558-865e-132dcd47972f"
    },
    {
        "author": "洪适",
        "paragraphs": [
            "駢花先總角，一體素同心。",
            "可是鴛鴦瑞，于飛幻碧潯。"
        ],
        "title": "雜詠下 雙頭蓮",
        "id": "a3de398d-b0d6-4711-8503-d1d0b22e3d1d"
    },
    {
        "author": "洪适",
        "paragraphs": [
            "綠房韜紫的，玉片踴重葩。",
            "公論評優劣，難私解語花。"
        ],
        "title": "雜詠下 重臺白蓮",
        "id": "0c69f6b7-e31a-4864-b183-04a2bf614cd3"
    },
    {
        "author": "洪适",
        "paragraphs": [
            "步有凌波襪，掌爲承露盤。",
            "尚嫌花片少，千葉映朱欄。"
        ],
        "title": "雜詠下 多葉紅蓮",
        "id": "a7200e43-4cb9-493f-ab5e-b79ac6d44758"
    },
    {
        "author": "洪适",
        "paragraphs": [
            "花黄秋欲半，昔歲一番忙。",
            "謬應魁三象，深慚王氏堂。"
        ],
        "title": "雜詠下 槐",
        "id": "977b5300-806a-4d79-ad1e-04fcc8badfed"
    },
    {
        "author": "洪适",
        "paragraphs": [
            "日日來無數，周流足也疲。",
            "安排憩策地，準擬曲肱時。"
        ],
        "title": "雜詠下 流憩庵",
        "id": "d2b07ff6-c920-4cb7-810f-2bfcacfdb4dd"
    },
    {
        "author": "洪适",
        "paragraphs": [
            "臨清莫三歎，對景非一欣。",
            "緩踏溪南路，怕驚鷗鷺群。"
        ],
        "title": "雜詠下 欣對亭",
        "id": "9115a893-bcb5-423a-9fd0-c76e5c1a3c29"
    },
    {
        "author": "洪适",
        "paragraphs": [
            "冠距山雌比，誰來斷蜀機。",
            "爛斑快眾采，似戲老萊衣。"
        ],
        "title": "雜詠下 錦雞",
        "id": "587df36f-05fd-4f0d-9bd8-578de14710cc"
    },
    {
        "author": "洪适",
        "paragraphs": [
            "籠寬毛不損，境熟意能馴。",
            "自得寒江樂，何憂采捕人。"
        ],
        "title": "雜詠下 鸂鶒瀨",
        "id": "43c14631-cc95-44fa-af14-fa2111126b89"
    },
    {
        "author": "洪适",
        "paragraphs": [
            "廛中饒菜把，足以給盤餐。",
            "不逐露葵去，定遭修竹彈。"
        ],
        "title": "雜詠下 拔葵亭",
        "id": "91a60299-d9ae-4dbd-a1cd-a0b43c241545"
    },
    {
        "author": "洪适",
        "paragraphs": [
            "寸地有別天，斗牖無長物。",
            "吾身容易安，此膝不可屈。"
        ],
        "title": "雜詠下 容膝齋",
        "id": "3152f210-d761-44b1-9166-1ffab636c848"
    },
    {
        "author": "洪适",
        "paragraphs": [
            "地戰兩蠻觸，氣吞九雲夢。",
            "何以納須彌，是中甚空洞。"
        ],
        "title": "雜詠下 芥納寮",
        "id": "ef509edd-2993-4f48-a5dd-a624c63ab7a3"
    },
    {
        "author": "洪适",
        "paragraphs": [
            "世事一場夢，山棲冬復春。",
            "花邊侶胡蝶，不省宰官身。"
        ],
        "title": "雜詠下 夢窟",
        "id": "e3365032-a71c-4eba-8ef9-41ffd27a9b54"
    },
    {
        "author": "洪适",
        "paragraphs": [
            "剖心青掌露，蓬首紫髯垂。",
            "花孕魚堪饌，枝重鳥不窺。"
        ],
        "title": "雜詠下 棕",
        "id": "e7a4d3fc-3abc-4893-9db2-4eba2dd063d7"
    },
    {
        "author": "洪适",
        "paragraphs": [
            "竹葉木枝柯，葱青光可鑑。",
            "桃竹最名浮，自知蕭洒欠。"
        ],
        "title": "雜詠下 木竹",
        "id": "40737207-1d65-4614-92b7-421fbad323d8"
    },
    {
        "author": "洪适",
        "paragraphs": [
            "清馥畏人知，辭山便泣岐。",
            "請將紉雜佩，不去傍蛾眉。"
        ],
        "title": "雜詠下 蘭",
        "id": "8e0adab6-c997-461b-8709-97522415f229"
    },
    {
        "author": "洪适",
        "paragraphs": [
            "自笑桑榆景，猶貪草木滋。",
            "烟霞成痼疾，良藥豈能醫。"
        ],
        "title": "雜詠下 藥畹",
        "id": "cb6156fa-6289-46d0-a27a-99c8f3262e60"
    },
    {
        "author": "洪适",
        "paragraphs": [
            "許仙初拔宅，靈草迸香茅。",
            "能使羊無血，云何命在庖。"
        ],
        "title": "雜詠下 仙茅",
        "id": "31be8442-af95-4832-8cbd-acbb9bcd045f"
    },
    {
        "author": "洪适",
        "paragraphs": [
            "葉細渾疑竹，叢輕却象花。",
            "果然能辟穀，誰不護萌芽。"
        ],
        "title": "雜詠下 黄精",
        "id": "e6914f55-20e5-4bd0-a41b-58c710a6d5b4"
    },
    {
        "author": "洪适",
        "paragraphs": [
            "菲菲芳襲予，采采葉敷碧。",
            "捐軀陸羽經，箝口陳琳檄。"
        ],
        "title": "雜詠下 蘼蕪",
        "id": "8872b9b6-286d-4143-a0c6-dc693cf345f3"
    },
    {
        "author": "洪适",
        "paragraphs": [
            "爲愛草中香，靈均詠藥房。",
            "行山踏蛇虺，繫肘有名方。"
        ],
        "title": "雜詠下 芷",
        "id": "d331778d-6b2f-428e-a47e-22b75dcad525"
    },
    {
        "author": "洪适",
        "paragraphs": [
            "塞耳可治聾，下咽多去病。",
            "九曝不辭勞，蚤衰諳藥性。"
        ],
        "title": "雜詠下 地簧",
        "id": "114be56b-389e-4789-8be6-970155ea17c2"
    },
    {
        "author": "洪适",
        "paragraphs": [
            "覽盡輞川圖，擊節茱萸沜。",
            "九日秋子來，黄花爲酒伴。"
        ],
        "title": "雜詠下 茱萸",
        "id": "c95cd493-a1d4-4de8-bbe4-205cbe7008f9"
    },
    {
        "author": "洪适",
        "paragraphs": [
            "天晴玉連蜷，洞邃香吞吐。",
            "趁逐牡丹時，游人推不去。"
        ],
        "title": "雜詠下 玉虹洞",
        "id": "94391486-a5a0-44bc-bee8-89f40eba13e1"
    },
    {
        "author": "洪适",
        "paragraphs": [
            "塞翁馬論谷，山房谷名竹。",
            "千駟後無聞，一竿清亦足。"
        ],
        "title": "雜詠下 綠沈谷",
        "id": "46e0445a-ca1f-48ed-9c0f-59682e78c196"
    },
    {
        "author": "洪适",
        "paragraphs": [
            "廣野螢如織，凉郊書好觀。",
            "借光須繼晷，莫遣案頭乾。"
        ],
        "title": "雜詠下 聚螢齋",
        "id": "bf680480-ce9b-42c4-a37d-e1c5018c96a4"
    },
    {
        "author": "洪适",
        "paragraphs": [
            "得夜不韜藏，飛星亂草塘。",
            "都緣光影誤，無路出書囊。"
        ],
        "title": "雜詠下 螢",
        "id": "028ce3b2-d697-4cb9-844a-fb76f6e0ef55"
    },
    {
        "author": "洪适",
        "paragraphs": [
            "勿誇萬錢食，可畏五鼎烹。",
            "采山逃後悔，碧澗有芹羹。"
        ],
        "title": "雜詠下 美可茹亭",
        "id": "3ac7b9ac-f348-42bf-94ef-4e0e1860a1c9"
    },
    {
        "author": "洪适",
        "paragraphs": [
            "塊破擎拳出，盤行轉眼空。",
            "救荒非小補，粉骨不言功。"
        ],
        "title": "雜詠下 蕨",
        "id": "068af2a4-bff6-47eb-aa42-fb4fabfa18c7"
    },
    {
        "author": "洪适",
        "paragraphs": [
            "犯寒青匝野，信手各盈襜。",
            "不與草爭長，聽教荼比甘。"
        ],
        "title": "雜詠下 薺",
        "id": "05d3cdc5-ceb9-4cc9-bf77-31d0a1057c10"
    },
    {
        "author": "洪适",
        "paragraphs": [
            "出羖瘞五皮，獲麟髠一角。",
            "煮簀太憨生，非關渠善謔。"
        ],
        "title": "雜詠下 筍",
        "id": "9cca256a-9739-4980-a636-38753ce0bedc"
    },
    {
        "author": "洪适",
        "paragraphs": [
            "水窮雲四起，出岫本無心。",
            "莫負蒼生望，須爲旱歲霖。"
        ],
        "title": "雜詠下 雲起亭",
        "id": "60dd983a-97a3-401b-8c9a-47661dc8911e"
    },
    {
        "author": "洪适",
        "paragraphs": [
            "行樂惜分陰，或風雨有疾。",
            "細數一年中，戶開能幾日。"
        ],
        "title": "雜詠下 西戶",
        "id": "92f9e2d5-77d0-4c68-9081-0847d4245e27"
    },
    {
        "author": "洪适",
        "paragraphs": [
            "經始得山居，幽尋跡不疏。",
            "自開溪上徑，花露泣前魚。"
        ],
        "title": "山居二十詠 山居",
        "id": "bddc1d97-e495-4089-9345-e10613fc7d68"
    },
    {
        "author": "洪适",
        "paragraphs": [
            "有圃無修竹，其如借宅何。",
            "寧忘三月味，不厭此君多。"
        ],
        "title": "山居二十詠 竹坡",
        "id": "49522b40-fc94-4ee0-930e-cc95a19db8ea"
    },
    {
        "author": "洪适",
        "paragraphs": [
            "筑榭芝山麓，仍年再產芝。",
            "欲求茹芝法，已與赤松期。"
        ],
        "title": "山居二十詠 芝榭",
        "id": "ff0b322a-f728-4597-b3be-76198f2b7f76"
    },
    {
        "author": "洪适",
        "paragraphs": [
            "松釵藏曲徑，林浪積枯枝。",
            "足了園炊用，何須壞扊扅。"
        ],
        "title": "山居二十詠 樵徑",
        "id": "bfc1cef2-7a01-49ad-ab55-f8def5fe19a6"
    },
    {
        "author": "洪适",
        "paragraphs": [
            "半世別玉州，夢憶仙人掌。",
            "經丘獲鎗旗，清思飄雲上。"
        ],
        "title": "山居二十詠 茶丘",
        "id": "8f41e663-4a21-44d4-a050-0d53b7e707d1"
    },
    {
        "author": "洪适",
        "paragraphs": [
            "霜栗大如拳，皺開穰獻熟。",
            "借問嘉卉山，何如白鴉谷。"
        ],
        "title": "山居二十詠 栗嶺",
        "id": "89a23aa7-21ff-440f-9381-cea33297dc42"
    },
    {
        "author": "洪适",
        "paragraphs": [
            "翦茅聊復爾，步屧欲何之。",
            "風捲三重去，危簷雀護兒。"
        ],
        "title": "山居二十詠 茅軒",
        "id": "504bf76c-153e-464e-9da4-713965c8614a"
    },
    {
        "author": "洪适",
        "paragraphs": [
            "分窠能擇地，識路自尋花。",
            "不候譙門鼓，群飛晚趁衙。"
        ],
        "title": "山居二十詠 蜂廬",
        "id": "2da2e372-19db-477d-9559-57aed1cd5d9d"
    },
    {
        "author": "洪适",
        "paragraphs": [
            "意到非饒舌，情親易解頤。",
            "或時鐺脚坐，不效劍頭炊。"
        ],
        "title": "山居二十詠 情話齋",
        "id": "fea02628-7627-4b05-a2ac-5572bde6a709"
    },
    {
        "author": "洪适",
        "paragraphs": [
            "榴艷對枯筇，西來解后同。",
            "折花羞鬢白，未插已顔紅。"
        ],
        "title": "山居二十詠 榴花城",
        "id": "140eb1db-fb87-4b3f-8ce9-923bfd72d173"
    },
    {
        "author": "洪适",
        "paragraphs": [
            "錦衾鋪綠野，山麝可曾眠。",
            "蕙帳塵凝席，花殘鶴惘然。"
        ],
        "title": "山居二十詠 錦被堆",
        "id": "af871166-07e1-46d1-828a-0eed2a5c6551"
    },
    {
        "author": "洪适",
        "paragraphs": [
            "花涵百日紅，色到三秋重。",
            "葉大好題詩，叢卑難集鳳。"
        ],
        "title": "山居二十詠 頳桐",
        "id": "45cbea47-8639-4522-9396-67085aca09da"
    },
    {
        "author": "洪适",
        "paragraphs": [
            "犀角透魚龍，石肌藴星斗。",
            "亦有無情花，枝頭魚貫柳。"
        ],
        "title": "山居二十詠 雙魚",
        "id": "c3c63ed2-4bfc-4dfc-bbd5-673800f265ce"
    },
    {
        "author": "洪适",
        "paragraphs": [
            "竹外霞爲幄，花間錦作籬。",
            "離宮多怨女，吃吃竟亡隋。"
        ],
        "title": "山居二十詠 薔薇",
        "id": "e92e6ae5-b7c9-4a7f-b51f-9b0ff992b127"
    },
    {
        "author": "洪适",
        "paragraphs": [
            "桃杏正酣酣，光春當仲月。",
            "吐艷既後時，嘉名安可竊。"
        ],
        "title": "山居二十詠 迎春",
        "id": "7930306c-4ee8-4813-8849-e2386fd39554"
    },
    {
        "author": "洪适",
        "paragraphs": [
            "經時久枯槁，得水即青葱。",
            "起死醫無藥，返魂香有功。"
        ],
        "title": "山居二十詠 長生草",
        "id": "4a06c003-6b8b-401e-b483-a26117f4b32b"
    },
    {
        "author": "洪适",
        "paragraphs": [
            "葉生新易舊，歲寒凋獨後。",
            "不改四時柯，賢言非聖耦。"
        ],
        "title": "山居二十詠 雲松關",
        "id": "fd696d11-e1c9-41d0-961f-c9469cfb3d64"
    },
    {
        "author": "洪适",
        "paragraphs": [
            "蘂碎葉傷多，風韻弗娛目。",
            "獨抱絕塵香，無心出幽谷。"
        ],
        "title": "山居二十詠 山樊",
        "id": "4f8752e6-9cc8-49dc-9c1b-d23e4ddc7a0f"
    },
    {
        "author": "洪适",
        "paragraphs": [
            "一氣浹群芳，漫山躑躅黄。",
            "有誰相領略，自解度春光。"
        ],
        "title": "山居二十詠 躑躅崦",
        "id": "50360057-7c3a-4587-9cab-4fe10f91157c"
    },
    {
        "author": "洪适",
        "paragraphs": [
            "發生寧有種，滋蔓妨人路。",
            "不得十月霜，掃除難盡去。"
        ],
        "title": "山居二十詠 草野",
        "id": "37122ac0-43ea-45d6-8cfd-731fff24de1e"
    },
    {
        "author": "洪适",
        "paragraphs": [
            "佩蘭扈芷楚三閭，騁祕抽妍漢子虛。",
            "甘向黑頭辭印綬，肯將白眼對圖書。",
            "清規盡入先賢傳，繡帳空馳長者車。",
            "千里纏悲付虞殯，西風吹淚著襟裾。"
        ],
        "title": "錢伸仲挽詩二首  其一",
        "id": "79989e2a-930a-4930-8654-10f01965e498"
    },
    {
        "author": "洪适",
        "paragraphs": [
            "秋來鴻羽得新文，不謂回封限九原。",
            "起起若爲償歲夢，嘻嘻無復對朝言。",
            "一編徒挂延陵劍，三徑誰開靖節樽。",
            "塵迹蓋棺渾莫問，墓頭黄石拜兒孫。"
        ],
        "title": "錢伸仲挽詩二首  其二",
        "id": "ff93b886-66b8-4578-91f1-61794fafba01"
    },
    {
        "author": "洪适",
        "paragraphs": [
            "力行先孝友，潜處伴耕樵。",
            "日奉斑衣戲，風移尺布謠。",
            "白頭方得祿，朱紱便登朝。",
            "車作驊騮折，松烟喝鼓簫。"
        ],
        "title": "程通判挽詩二首  其一",
        "id": "7f042d32-8e70-4fff-b535-1a6827f80f25"
    },
    {
        "author": "洪适",
        "paragraphs": [
            "日游通德里，會面蓋先傾。",
            "我作南垂去，君成東蓼行。",
            "忽持芻束奠，忍聽薤歌聲。",
            "爲看三珠樹，門高莫與京。"
        ],
        "title": "程通判挽詩二首  其二",
        "id": "4164f128-50a6-470f-855c-524f2c0634ec"
    },
    {
        "author": "洪适",
        "paragraphs": [
            "文石榮三接，君王膝屢前。",
            "蒲鞭如漢日，鹽筴有蘇天。",
            "未上甘泉道，俄開京兆阡。",
            "傳家文史足，不在一囊錢。"
        ],
        "title": "熊直閣挽詩二首  其一",
        "id": "5454f5ad-0d9f-4d86-a4c9-f4d5f98ca201"
    },
    {
        "author": "洪适",
        "paragraphs": [
            "居巷相南北，登門久歲時。",
            "溫言流肺腑，和氣見須眉。",
            "日昃長沙傅，年凋絳縣師。",
            "春雲冒丹旐，同會袂成帷。"
        ],
        "title": "熊直閣挽詩二首  其二",
        "id": "101a47dc-4a88-4bb7-824d-05e656e794ff"
    },
    {
        "author": "洪适",
        "paragraphs": [
            "笑談登月窟，轉盼戛天池。",
            "十載董狐筆，兩州龔遂祠。",
            "文章傳古法，名姓畏人知。",
            "忽作龍蛇夢，今無甲子疑。"
        ],
        "title": "中大族伯挽詩二首  其一",
        "id": "ed5d14a2-50e1-4536-b00d-82182f7d8f0f"
    },
    {
        "author": "洪适",
        "paragraphs": [
            "久矣宮盤谷，幡然筑大逵。",
            "方瞻烏亦好，已問鵩何之。",
            "無復竹林會，忍聞蒿里期。",
            "行行遡西日，有淚若連絲。"
        ],
        "title": "中大族伯挽詩二首  其二",
        "id": "d77eeede-dab1-4442-828d-caf33428332c"
    },
    {
        "author": "洪适",
        "paragraphs": [
            "鄉關聞德耀，子姓有佳聲。",
            "五十貴不驗，三千功已成。",
            "山幽雙劍合，桂近一枝榮。",
            "他日先賢傳，求之月旦評。"
        ],
        "title": "朱承事挽詩",
        "id": "f127fa65-e6fa-4a54-a237-04c82d155df5"
    },
    {
        "author": "洪适",
        "paragraphs": [
            "共在鄉人後，相高君子前。",
            "家聲郜大鼎，利器楚龍淵。",
            "不相買臣貴，竟傳梅福仙。",
            "只令空漬酒，落筆更悽然。"
        ],
        "title": "臧縣尉挽詩",
        "id": "a82a30a5-800c-4b93-8af8-5e6c3c513e9f"
    },
    {
        "author": "洪适",
        "paragraphs": [
            "身近長安日，官無州縣勞。",
            "黄麻襲姚姒，赤舄等伊咎。",
            "量與南溟闊，名如北斗高。",
            "十年蟠綠野，軒冕一秋毫。"
        ],
        "title": "程參政挽詩三首  其一",
        "id": "3974408c-0c6b-49ed-b543-4774ecf60a2d"
    },
    {
        "author": "洪适",
        "paragraphs": [
            "聖主更琴瑟，真儒政事參。",
            "上階占兩兩，東第得潭潭。",
            "忽卧漳濱疾，虛傳澠水談。",
            "驊騮好千里，底事學吳蠶。"
        ],
        "title": "程參政挽詩三首  其二",
        "id": "2fb7858e-8589-4e57-96cd-983c50095fc2"
    },
    {
        "author": "洪适",
        "paragraphs": [
            "一顧駑增價，兼收雁作行。",
            "篇章非子墨，藻鑒誤雌黄。",
            "雲淡番君國，年荒陸氏莊。",
            "眼看飛旐出，雨泣漫淋浪。"
        ],
        "title": "程參政挽詩三首  其三",
        "id": "d628f53a-5a1c-4ea3-aef6-b56e6ccb4a42"
    },
    {
        "author": "洪适",
        "paragraphs": [
            "籍籍臺郎日，臯蘇遠拍肩。",
            "疏陳三尺法，制可九重天。",
            "不使金橫带，俄驚酒漬綿。",
            "平亭知有報，高蓋拂修椽。"
        ],
        "title": "李沅州挽詩二首  其一",
        "id": "27b5d414-0aab-4304-adae-b7c6023c406b"
    },
    {
        "author": "洪适",
        "paragraphs": [
            "朱轓今素幔，歸路乃長迷。",
            "露菊荒三逕，春棠疊五溪。",
            "新丘悲寓馬，陳迹記談犀。",
            "淚迸無乾袖，重雲入望低。"
        ],
        "title": "李沅州挽詩二首  其二",
        "id": "96cb6282-4f92-4e98-9986-f7a2c3c5eebf"
    },
    {
        "author": "洪适",
        "paragraphs": [
            "把酒論詩日，高標迥絕塵。",
            "那知三語掾，便作百年人。",
            "山霧鉻旌濕，松風挽鐸頻。",
            "流光須有後，何必在其身。"
        ],
        "title": "程司戶挽詩",
        "id": "b135b37e-00d9-4c5e-9f65-6c0bb9467f01"
    },
    {
        "author": "洪适",
        "paragraphs": [
            "華族鳴徽久，閨風藹德門。",
            "鴻樞看子貴，象揥君恩。",
            "純孝纏吹棘，端憂隕得萱。",
            "板輿無復御，舊迹識家園。"
        ],
        "title": "程樞母永嘉郡夫人挽詩二首  其一",
        "id": "f23df742-0073-4222-aa65-a667ba53f7a6"
    },
    {
        "author": "洪适",
        "paragraphs": [
            "赫奕家聲振，吾鄉今所稀。",
            "北堂黄髮壽，西府黑頭歸。",
            "方羨含飴樂，俄聞侍膳非。",
            "萬家旁置處，空愴白雲飛。"
        ],
        "title": "程樞母永嘉郡夫人挽詩二首  其二",
        "id": "fa934096-fee2-4f81-bb20-76ff0b4aa856"
    },
    {
        "author": "洪适",
        "paragraphs": [
            "閒適珍臺腆舊儀，趣歸方俟詔封泥。",
            "人生七十古猶少，執政二三今與齊。",
            "忽見墓門陳石馬，空懷賓閣奉金犀。",
            "不須知識方流涕，處處俱成桃李蹊。"
        ],
        "title": "郭太尉挽詩",
        "id": "1530b8a9-61f8-48f2-913d-948050829d21"
    },
    {
        "author": "洪适",
        "paragraphs": [
            "周旋儀禁路，契合本孤忠。",
            "帝識尚書履，人驚御史驄。",
            "貴名青史上，讜論皂囊中。",
            "不入三台志，鹽梅事竟空。"
        ],
        "title": "羅尚書挽詩三首  其一",
        "id": "0331fdcc-5420-4e28-8be8-4314877fa588"
    },
    {
        "author": "洪适",
        "paragraphs": [
            "當年持從橐，白髮奉親闈。",
            "安否君王問，尊榮簡策稀。",
            "祥琴曾未御，丹旐已同飛。",
            "蕭瑟千章柏，深藏五彩衣。"
        ],
        "title": "羅尚書挽詩三首  其二",
        "id": "40805b60-5101-48c1-bfe8-a2ee0ec3d75e"
    },
    {
        "author": "洪适",
        "paragraphs": [
            "連蹇魚符忝，宗師藻鑑亡。",
            "但瞻楊子宅，莫避蓋公堂。",
            "遠水松區對，東風紼路長。",
            "九原精爽在，遺恨一莊荒。"
        ],
        "title": "羅尚書挽詩三首  其三",
        "id": "91fc65e1-7b51-4f53-8e03-19b8a9f409aa"
    },
    {
        "author": "洪适",
        "paragraphs": [
            "屢薦聲名白，低飛鬢髮蒼。",
            "平生幾朱紱，夢寐一黄粱。",
            "利刃盤根出，明珠後乘光。",
            "洪都囚不死，陰德未渠央。"
        ],
        "title": "向通判挽詩二首  其一",
        "id": "fd3ccdce-9288-4c88-b1ce-001c9846ac50"
    },
    {
        "author": "洪适",
        "paragraphs": [
            "里社承顔舊，情非數面親。",
            "令名高月旦，和氣藹陽春。",
            "乍闊談揮麈，俄驚冢卧麟。",
            "濡毫記遺事，顧我不如人。"
        ],
        "title": "向通判挽詩二首  其二",
        "id": "89bb45ef-628a-4f8f-9a13-614edb1ed300"
    },
    {
        "author": "洪适",
        "paragraphs": [
            "名父尹京日，移天冠柏臺。",
            "齊眉豐俎豆，繼踵蛻塵埃。",
            "德比人如玉，情鍾子在梅。",
            "山高雲不去，虞殯有餘哀。"
        ],
        "title": "俞淑人挽詩",
        "id": "6c2c4a71-1787-411c-87ad-78ba86fc84a7"
    },
    {
        "author": "洪适",
        "paragraphs": [
            "心了金剛偈，身膺石窌封。",
            "靈津雙劍合，平壤萬家容。",
            "感慕風吹棘，悲凉霧喝松。",
            "鄉人清淚落，可但輟鄰舂。"
        ],
        "title": "何宜人挽詩",
        "id": "bd5ba82a-fabc-47f1-9b54-79047091a6d7"
    },
    {
        "author": "洪适",
        "paragraphs": [
            "儒門傳禮法，婦道有初終。",
            "石窌重封貴，金章上壽同。",
            "含飴談往日，吹棘愴來風。",
            "紼路芻靈隘，春朝里巷空。"
        ],
        "title": "魏恭人挽詩",
        "id": "9ceb1f34-d59d-4d88-bf68-62c32eef7dc2"
    },
    {
        "author": "洪适",
        "paragraphs": [
            "尊章歡二姓，八座對厖眉。",
            "井井傳家法，繩繩賴母儀。",
            "川靈雙劍躍，壤吉萬家移。",
            "多少龍灣樹，雲藏不盡悲。"
        ],
        "title": "沈淑人挽詩",
        "id": "9a9ad514-7aeb-4252-b2e1-f219bad4f6fe"
    },
    {
        "author": "洪适",
        "paragraphs": [
            "石月顓門學，儒林譽翕然。",
            "虀鹽家有塾，菽水坐無氈。",
            "孝永趨庭日，名成佩韘年。",
            "流芳千載下，不減漢韋賢。"
        ],
        "title": "余吏部挽詩三首  其一",
        "id": "436531d8-a7f5-49ef-89a9-efb5495d3492"
    },
    {
        "author": "洪适",
        "paragraphs": [
            "入臺光六察，言事過同寮。",
            "可畏觸邪豸，元非開口椒。",
            "召來仍襆被，老去但乘軺。",
            "未報蒲輪聘，巫陽已下招。"
        ],
        "title": "余吏部挽詩三首  其二",
        "id": "916321bd-ccea-4322-8aa8-3621e03169ba"
    },
    {
        "author": "洪适",
        "paragraphs": [
            "清音扁新閣，山色送溪聲。",
            "尚欠題詩債，難尋把酒盟。",
            "囊空無長物，甑墮底浮名。",
            "紼路它州遠，臨風淚睫橫。"
        ],
        "title": "余吏部挽詩三首  其三",
        "id": "a51120d8-fbb9-4b35-af74-6c1b3ab652c6"
    },
    {
        "author": "洪适",
        "paragraphs": [
            "丹霄箝薦口，白首滯微官。",
            "涉世無圭角，論交出肺肝。",
            "翔鸞說秋浦，展驥到新安。",
            "泉下齎遺恨，絲綸趣挂冠。"
        ],
        "title": "章通判挽詩二首  其一",
        "id": "5fef194a-fbee-4809-90ea-ed84eeea21c4"
    },
    {
        "author": "洪适",
        "paragraphs": [
            "富州春再見，風月款平分。",
            "翠竹曾留我，紅梅獨對君。",
            "遣書成挂劍，揮涕屢霑巾。",
            "千里佳城閉，哀笳不得聞。"
        ],
        "title": "章通判挽詩二首  其二",
        "id": "268d3a6d-8278-4e97-990d-c752c3320d10"
    },
    {
        "author": "洪适",
        "paragraphs": [
            "盛德波千頃，清風偃俊躔。",
            "兩朝隆柱石，四海入陶甄。",
            "致主唐虞上，齊名房杜前。",
            "期頤慳上壽，底處問蒼天。"
        ],
        "title": "陳左相挽詩三首  其一",
        "id": "be9984ff-cf75-486a-a9ab-7044b84248c9"
    },
    {
        "author": "洪适",
        "paragraphs": [
            "往昔旄頭起，群心共震驚。",
            "指麾戎幕固，談笑虜巢傾。",
            "繡黼重當國，氈裘即歛兵。",
            "巖巖謝安石，不數晉公卿。"
        ],
        "title": "陳左相挽詩三首  其二",
        "id": "48c88595-903d-4087-9299-e35f2f57a35b"
    },
    {
        "author": "洪适",
        "paragraphs": [
            "天意尊黄髮，人扶上玉墀。",
            "傳呼晝接後，邂逅日斜時。",
            "瞻仰三台坼，淪亡一鑑悲。",
            "千秋名不朽，奎畫在豐碑。"
        ],
        "title": "陳左相挽詩三首  其三",
        "id": "595615d4-36a7-4f51-879c-bf77c7aa21fb"
    },
    {
        "author": "洪适",
        "paragraphs": [
            "矍鑠狨韉出，魁梧玉带輕。",
            "良家三世將，幕府萬人英。",
            "長嘯臨天塹，妖氛散虜營。",
            "黄壚有遺恨，不見朔方平。"
        ],
        "title": "楊和王挽詩二首  其一",
        "id": "c111f4d8-4577-4105-afbc-ef28d48f6e1b"
    },
    {
        "author": "洪适",
        "paragraphs": [
            "三紀羽林衛，千秋彝鼎銘。",
            "拔材多男爵，教子寶遺經。",
            "淮上開王社，雲邊落將星。",
            "後來思燕頷，麟閣仰丹青。"
        ],
        "title": "楊和王挽詩二首  其二",
        "id": "8cce02b8-b919-4e6a-a2d1-b7bdca2ff9fd"
    },
    {
        "author": "洪适",
        "paragraphs": [
            "擇鄰傳懿範，負土踵前規。",
            "回首樹萱錄，動心吹棘詩。",
            "幽亭三鼎變，吉壤萬家隨。",
            "度曲薰絃絕，臨風淚滿頤。"
        ],
        "title": "許倩幼失所恃得地辦葬名其亭曰棘風求詩紀事",
        "id": "ec361fee-1b4f-42e1-8c85-e69dbd0ff83a"
    },
    {
        "author": "洪适",
        "paragraphs": [
            "監郡能名播，分符治行高。",
            "俄驚駒過隙，不見鶴鳴皋。",
            "三徑賓朋散，重樓柱石牢。",
            "傷心丹旐舉，舊事記松醪。"
        ],
        "title": "汪德邵挽詩",
        "id": "fcda1ae9-0702-4b00-85a2-cc2d86804ad1"
    },
    {
        "author": "洪适",
        "paragraphs": [
            "襟宇無畦町，鄉評有譽言。",
            "宦途材智出，名閥典刑存。",
            "未試牛刀手，俄招馬鬣魂。",
            "有懷尊酒日，揮淚北山昏。"
        ],
        "title": "彭叔容挽詩",
        "id": "4967084a-780e-4218-ac2d-8c4c1fb732f4"
    },
    {
        "author": "洪适",
        "paragraphs": [
            "肥家尊淑範，閱世悟浮漚。",
            "風棘慈顔隔，堂萱子舍憂。",
            "六珈齊上壽，一劍躍中流。",
            "紼路傾鄰曲，凄其松露秋。"
        ],
        "title": "章令人挽詩",
        "id": "a7558b0e-90ab-4b77-a135-f63e80710406"
    },
    {
        "author": "洪适",
        "paragraphs": [
            "材高易盤錯，語妙出波瀾。",
            "和氣如春暖，交情耐歲寒。",
            "牧民千里治，奉使五刑寬。",
            "杖屨懷陳迹，琴亡曲罷彈。"
        ],
        "title": "梁竑夫挽詩二首  其一",
        "id": "ce219bd2-1497-4088-b0c7-ba486379a153"
    },
    {
        "author": "洪适",
        "paragraphs": [
            "向來持國秉，貢禹合彈冠。",
            "予節緣心計，飛章或面謾。",
            "開陳疑已釋，騰躍事非難。",
            "覆餗長緘恨，何知便蓋棺。"
        ],
        "title": "梁竑夫挽詩二首  其二",
        "id": "a6b56131-6575-48dd-845d-798ed24684a6"
    },
    {
        "author": "洪适",
        "paragraphs": [
            "星文推獨步，風采偃先聲。",
            "沉慮千人廢，高談一坐傾。",
            "蘇枯崇治效，去草折姦萌。",
            "春霧新阡暗，裁詩淚睫橫。"
        ],
        "title": "魏彥誠挽詩三首  其一",
        "id": "5df943cb-33da-4458-8429-8bbf58fd1b12"
    },
    {
        "author": "洪适",
        "paragraphs": [
            "偃月欺天日，淫刑及反脣。",
            "程論傳學者，粵嶺作流人。",
            "貽後端無憾，瞻前詎有鄰。",
            "太剛終齟齬，袖手老江濱。"
        ],
        "title": "魏彥誠挽詩三首  其二",
        "id": "59a8ac48-0c11-4d9c-acbb-2f64166ee064"
    },
    {
        "author": "洪适",
        "paragraphs": [
            "昔年同攬轡，累日到門闌。",
            "題竹飛松管，觀魚走玉槃。",
            "著鞭顔有媿，推轂力何難。",
            "翻坐葭莩累，塵凝貢氏冠。"
        ],
        "title": "魏彥誠挽詩三首  其三",
        "id": "b2f376d5-493f-4617-a894-27bba757ccb2"
    },
    {
        "author": "洪适",
        "paragraphs": [
            "兩朝尊輔拂，一德贊規恢。",
            "簡劾人所畏，囊封天可回。",
            "指揮兵事密，談笑塞氛開。",
            "尺五魁三象，俄驚山嶽頹。"
        ],
        "title": "汪樞使挽詩二首  其一",
        "id": "906f72ce-c48f-4757-8a52-42a5527a5e42"
    },
    {
        "author": "洪适",
        "paragraphs": [
            "天陛黄麻出，同時拜寵榮。",
            "薦賢窺汲引，謀國冀升平。",
            "睽闊仍寒暑，吁嗟隔死生。",
            "門人有碑誄，不數漢公卿。"
        ],
        "title": "汪樞使挽詩二首  其二",
        "id": "05414ac9-2bfe-40d4-91b4-c93e3db4f2ff"
    },
    {
        "author": "洪适",
        "paragraphs": [
            "斗樞光梓里，壺德講魚軒。",
            "教子詩書足，齊家禮法尊。",
            "相隨雙劍逝，來弔一芻存。",
            "松霧銘旌暗，悲歌塞墓門。"
        ],
        "title": "榮國李夫人挽詩",
        "id": "9b47e31a-3d88-4ae8-bd21-90677fabd453"
    },
    {
        "author": "洪适",
        "paragraphs": [
            "敬蘭光相閥，采藻助儒宗。",
            "偕老金犀貴，增封石窌重。",
            "川深雙劍合，壤吉萬家容。",
            "遥想銘旌舉，悲風喝霧松。"
        ],
        "title": "許碩人挽詩",
        "id": "dc5e9cad-b8a1-4f68-a202-b13dc7d8ede3"
    },
    {
        "author": "洪适",
        "paragraphs": [
            "策足王城日，聲名顯妙年。",
            "剸裁無肯綮，施置不拘牽。",
            "驚坐瞻揮麈，豐財賴算鞭。",
            "中興良吏盛，佳傳壓甘泉。"
        ],
        "title": "向侍郎挽詩二首  其一",
        "id": "4e971b51-b90b-4b8c-99f9-72cbe847f72d"
    },
    {
        "author": "洪适",
        "paragraphs": [
            "沃轡環天下，澄清今范滂。",
            "带牛姦破穴，問馬智盈囊。",
            "踰七春秋足，尊三爵德光。",
            "鄉閭失耆舊，紼路送車忙。"
        ],
        "title": "向侍郎挽詩二首  其二",
        "id": "46b17792-037e-41e3-bfad-e76d0400c38b"
    },
    {
        "author": "洪适",
        "paragraphs": [
            "决科榮彩服，諾仕振芳埃。",
            "金玉胸懷好，珠璣言語堆。",
            "一麾臨白首，八載厄黄能。",
            "情話今陳迹，悲悰衮衮來。"
        ],
        "title": "余文特挽詩",
        "id": "62fd857b-093a-4d3b-8f2a-043365a0f794"
    },
    {
        "author": "洪适",
        "paragraphs": [
            "松關辭舊隱，平步漢甘泉。",
            "破虜資長策，豐財簡細旃。",
            "救荒陰德大，尚齒達尊全。",
            "觴豆懷陳迹，風悲馬鬣阡。"
        ],
        "title": "張待制挽詩",
        "id": "32c1ea04-a162-4e94-bc61-f77facba47a0"
    },
    {
        "author": "洪适",
        "paragraphs": [
            "吉德傳鄉黨，家聲企大儒。",
            "九霄欣得路，五馬議分符。",
            "歎息人琴逝，凄凉鄰曲孤。",
            "霜風丹旐舉，松霧暗黄壚。"
        ],
        "title": "彭仲光挽詩",
        "id": "58fde036-b58f-478d-a546-620a604d1abe"
    },
    {
        "author": "洪适",
        "paragraphs": [
            "少小猶朋友，陳編晝夜開。",
            "同時題雁塔，旬月聚麟臺。",
            "詞掖君先達，臺階我後來。",
            "傷心今古隔，楚挽不勝哀。"
        ],
        "title": "樞弟挽詩三首  其一",
        "id": "f663150b-3495-425c-8b82-0ece759cb425"
    },
    {
        "author": "洪适",
        "paragraphs": [
            "投老開三逕，聯翩北郭門。",
            "嘲花詩插架，對竹酒盈尊。",
            "歎息千秋宅，荒凉十畝園。",
            "談叢鐺折脚，雲暗脊令原。"
        ],
        "title": "樞弟挽詩三首  其二",
        "id": "d544940f-8b6b-41f6-8e72-f43db53e96f8"
    },
    {
        "author": "洪适",
        "paragraphs": [
            "靜鎮多遺愛，存橋有遠謀。",
            "禁林傳大冊，宥地簡前旒。",
            "疾也勞心得，生乎撒手休。",
            "三年棠棣徑，倚杖淚爭流。"
        ],
        "title": "樞弟挽詩三首  其三",
        "id": "1d4b2471-80c8-46fe-a675-ef245858a3f2"
    },
    {
        "author": "洪适",
        "paragraphs": [
            "頃陟詞壇日，初瞻雁塔名。",
            "坐氈甘獨冷，揭節守真清。",
            "蠭蠆能陰中，驊騮使却行。",
            "佳城千里外，無處送銘旌。"
        ],
        "title": "陳公秀吏部挽詩",
        "id": "25fa6afc-8879-47cb-8e35-1e26749081b8"
    },
    {
        "author": "洪适",
        "paragraphs": [
            "今代風雲會，何人善論兵。",
            "丹墀凝睿想，黄石踵家聲。",
            "瑞國儀千仞，籌邊妙兩楹。",
            "重泉有遺恨，不見復神京。"
        ],
        "title": "張龍學挽詩二首  其一",
        "id": "22914eaf-5d8d-41d7-8266-6de5f5e7a0fb"
    },
    {
        "author": "洪适",
        "paragraphs": [
            "中臺雙挈橐，重鎮四分符。",
            "井地觀佳政，林蠻鑠異圖。",
            "犁添長樂犢，鞭截豫章蒲。",
            "處處甘棠淚，黄童白叟俱。"
        ],
        "title": "張龍學挽詩二首  其二",
        "id": "0905366c-6331-4d02-bfa1-bf6ef2c49473"
    },
    {
        "author": "洪适",
        "paragraphs": [
            "九師迷易說，皇極倡先天。",
            "學苦韋編絕，名高雁塔懸。",
            "朱轓多惠露，紫橐表甘泉。",
            "歎息佳城閉，喬松鎖暮烟。"
        ],
        "title": "周尚書挽詩二首  其一",
        "id": "55196796-5314-4cd9-a0f7-80089f2059a4"
    },
    {
        "author": "洪适",
        "paragraphs": [
            "憶昨登瀛日，官曹幸接聯。",
            "再來聞國論，及見上經筵。",
            "淵識闚靈憲，嘉謨湊細旃。",
            "生芻千里奠，覓句一潸然。"
        ],
        "title": "周尚書挽詩二首  其二",
        "id": "a784a2be-0f52-4510-ad91-85299d8e20c9"
    },
    {
        "author": "洪适",
        "paragraphs": [
            "發軔詞壇日，曾同蕭寺盟。",
            "望洋吞渤澥，歷塊指幽并。",
            "不競二三策，難淹九萬程。",
            "君王顓賜第，千佛漫聯名。"
        ],
        "title": "姚參政挽詩二首  其一",
        "id": "a337a8ef-a3f0-4002-a224-ab3b054e4092"
    },
    {
        "author": "洪适",
        "paragraphs": [
            "晉晝光三接，霜臺肅紀綱。",
            "栽培指佞草，重疊上書囊。",
            "筆橐留施設，鈞樞憶贊襄。",
            "傷心左溪路，松檜已成行。"
        ],
        "title": "姚參政挽詩二首  其二",
        "id": "7ed1bbde-6c49-4616-be42-08b266e35a5a"
    },
    {
        "author": "洪适",
        "paragraphs": [
            "德比圭璋潤，言如布帛溫。",
            "休心馳官路，寓意傲家園。",
            "侯國思遺愛，吾鄉欠達尊。",
            "佳城鄰別墅，松霧望中昏。"
        ],
        "title": "周知郡挽詩",
        "id": "4c79978b-1998-4176-a242-7e03bf224e8c"
    },
    {
        "author": "洪适",
        "paragraphs": [
            "冠带橋門擁，曾披星斗文。",
            "屬鞬尋耿賈，投筆遠淵雲。",
            "獻納頻三接，平反自一欣。",
            "凄凉真率會，鷗鷺也離群。"
        ],
        "title": "葉提刑挽詩",
        "id": "8e2e94f9-51f1-4e43-a42f-c7edced81d38"
    },
    {
        "author": "洪适",
        "paragraphs": [
            "買鄰喬木近，不隔一牛鳴。",
            "甲第夸新作，高樓待落成。",
            "未教長縱壑，亦合且專城。",
            "矯首天難問，傷哉挽鐸聲。"
        ],
        "title": "彭叔陽挽詩",
        "id": "64510b8f-e195-4198-9ad0-6b974c8b5729"
    },
    {
        "author": "洪适",
        "paragraphs": [
            "新筑久同隱，崇桃存舊栽。",
            "壺中春漫別，花下我頻來。",
            "議幕三年隔，喪舟千里回。",
            "琴亡情話絕，淚落有餘哀。"
        ],
        "title": "參議弟挽詩",
        "id": "802b73ab-44ff-48bd-893d-dd866a9e9867"
    },
    {
        "author": "洪适",
        "paragraphs": [
            "子墨聲名滿上都，同時曾喜得相如。",
            "二年寧俟棠陰久，一日先看薤本除。",
            "已向雲霄班玉筍，却思風月佩銅魚。",
            "百川莫靳長鯨吸，會即泥封虎爪書。"
        ],
        "title": "台州會太守致語口號",
        "id": "0dd8f3e4-97f4-4a06-952f-53d418545dd1"
    },
    {
        "author": "洪适",
        "paragraphs": [
            "使星兩兩下人間，南伯來臨黄木灣。",
            "蓋海旌幢龍戶集，折衝樽俎豹韜閒。",
            "銛鋒似雪摇銀海，美酒如澠倒玉山。",
            "賓主一時皆偉望，璇霄不日侍天顔。"
        ],
        "title": "秋閱致語口號",
        "id": "208e71d1-1dc6-493a-99ad-a1af306e9646"
    },
    {
        "author": "洪适",
        "paragraphs": [
            "風動旌旗熊虎開，喧轟鼓吹隱晴雷。",
            "襟裾夾道邦人出，介胄填郛方伯來。",
            "按轡傳聲真烜赫，鋪茵呈舞少徘徊。",
            "林蠻洞蜑皆心讋，共看威伸講武臺。"
        ],
        "title": "又歸路",
        "id": "72bfdf49-8ded-4244-a3c7-3aa53c56b8f2"
    },
    {
        "author": "洪适",
        "paragraphs": [
            "海山樓下水朝東，此去瀰漫拍太空。",
            "稛載寧尋蕞爾國，舟行好趁快哉風。",
            "往來雲漢經星外，出入魚龍巨浪中。",
            "拜手君王零湛露，舉觴須似吸川虹。"
        ],
        "title": "設蕃樂語口號",
        "id": "f843bd2c-cd60-416c-9e53-b91562d0a873"
    },
    {
        "author": "洪适",
        "paragraphs": [
            "元戎好客過當時，喜報江頭鷁首飛。",
            "款曲西賓香作陣，安排南食妓分圍。",
            "甘醪不必金貂換，清話頻看玉麈揮。",
            "祇隔嵩臺衣带水，未須輕賦醉言歸。"
        ],
        "title": "會肇慶新守樂語口號",
        "id": "4d852c2d-a415-46a9-8a91-10e92c604868"
    },
    {
        "author": "洪适",
        "paragraphs": [
            "再歲專城屈令才，西江人至說清埃。",
            "瓜時解組飄飄去，雪夜乘舟得得來。",
            "一笑坐間桑落酒，幾聲樂奏越王臺。",
            "元戎預起陽關恨，不放譙門玉漏催。"
        ],
        "title": "會肇慶舊守樂語口號",
        "id": "7f2a6201-4df9-482a-8b7a-46f47ca2caf5"
    },
    {
        "author": "洪适",
        "paragraphs": [
            "二難辭藻琢瓊瑰，入洛當年擅軼才。",
            "五嶺達官今寂寞，九齡高躅久塵埃。",
            "分符有此二千石，投轄中之三百杯。",
            "衣繡還鄉真罕見，戲魚同隊幾駑駘。"
        ],
        "title": "會黄雷州樂語口號",
        "id": "f7c5c7ae-887e-43d8-8a3f-891697c90ad1"
    },
    {
        "author": "洪适",
        "paragraphs": [
            "山越逋誅歲屢更，元戎指縱有奇兵。",
            "長歌壯士歸三箭，必勝良籌妙兩楹。",
            "兔窟已空春草碧，鯨波無事暮潮平。",
            "干戈便挽天河洗，桴鼓從今不復鳴。"
        ],
        "title": "平齊孫致語口號",
        "id": "43195f3e-c935-4327-8987-aaffb52b6bf1"
    },
    {
        "author": "洪适",
        "paragraphs": [
            "向來烽火起邊塵，膚使南翔譽益振。",
            "肯爲魚符臨海角，合歸鷺序映朝紳。",
            "高情如泛陰山雪，喜氣能添澤國春。",
            "一斗百篇推敏捷，醉中端有語驚人。"
        ],
        "title": "會南恩守傅侍郎致語口號",
        "id": "5f0b17e8-1ec9-41ae-a4f6-004ad898a694"
    },
    {
        "author": "洪适",
        "paragraphs": [
            "萬戶封侯識面難，南來清譽落諸蠻。",
            "指揮浪舶風帆了，談笑木牛流馬間。",
            "回牡言歸光帳餞，一杯相屬看弓彎。",
            "行行日遠長安近，平步逍遥玉筍班。"
        ],
        "title": "韓提舶解印致語口號",
        "id": "7586e035-a1cf-467c-bcaa-7440fd4545ed"
    },
    {
        "author": "洪适",
        "paragraphs": [
            "激濁揚清有渭涇，鞭鸞歸去侍天庭。",
            "文星持節光南斗，巨翼摩空擊北溟。",
            "黄木灣頭波湛碧，陽關聲裏柳吹青。",
            "莫辭更盡一杯酒，明日相思過短亭。"
        ],
        "title": "韓提舶餞行致語口號",
        "id": "c3905590-d020-48b3-a4ea-3c4aa9b20d6b"
    },
    {
        "author": "洪适",
        "paragraphs": [
            "泰山英譽冠當時，五嶺人人說繡衣。",
            "平步便應持紫橐，它年何止到黄扉。",
            "遲遲暖日離筵啟，渺渺澄江畫航歸。",
            "若問越裝無一物，篋中寶唾盡珠璣。"
        ],
        "tags": [
            "泰山"
        ],
        "title": "眾官餞提舶樂語口號",
        "id": "d54c236d-6b0b-46ee-a8e8-ebbbec8f0d33"
    },
    {
        "author": "洪适",
        "paragraphs": [
            "高管嗷嘈疊鼓忙，春雲輕覆饗軍堂。",
            "二星光動狐狸伏，六纛威騰貔虎良。",
            "海孽向來如薙草，射夫無有不穿楊。",
            "時平已卧邊庭鼓，不廢蒐田謹舊章。"
        ],
        "title": "廣東春教致語口號",
        "id": "0e10c160-5680-4fc2-b658-c486887daa20"
    },
    {
        "author": "洪适",
        "paragraphs": [
            "轅門返旆到康莊，甚寵傳呼實鮮雙。",
            "麗錦輕翻青玉案，高牙旁聳碧油幢。",
            "令行遐嶠真無事，盜息潢池不受降。",
            "會見追鋒歸禁密，獨留威譽紀南邦。"
        ],
        "title": "歸路致語口號",
        "id": "390f7e23-32f7-4125-b486-6674dfe3797f"
    },
    {
        "author": "洪适",
        "paragraphs": [
            "濯冠沐浴意能虔，已萃緇黄介萬年。",
            "樂備八音浮喜氣，香飄九陌凝祥烟。",
            "雙旌未用催茸纛，四牡何妨款著鞭。",
            "夾道邦人方屬目，試教舞袖略回旋。"
        ],
        "title": "天申節道場所回欄階白語口號",
        "id": "ed204843-fdad-4c14-9dd8-3aff64d7915e"
    },
    {
        "author": "洪适",
        "paragraphs": [
            "帝暉咫尺照龍楹，繞殿嵩呼若震霆。",
            "朝士班齊鸞步武，仙官瑞集鶴儀形。",
            "奉觴亦有單于使，秉筆應書南極星。",
            "遐嶠莫瞻天日表，願將湛露等滄溟。"
        ],
        "title": "前筵祝聖致語口號",
        "id": "cfbf718b-4815-499d-8dbc-16d41431e812"
    },
    {
        "author": "洪适",
        "paragraphs": [
            "時逢化國日舒長，解慍風來宇宙凉。",
            "飛鷁闓祥瞻北極，頒魚錫宴暨南方。",
            "紛紛人贊元侯德，兩兩星舒使者光。",
            "來歲廣庭班玉筍，斯辰同奉萬年觴。"
        ],
        "title": "對廳致語口號",
        "id": "8df4893c-5722-48a4-af71-f56f706a9117"
    },
    {
        "author": "洪适",
        "paragraphs": [
            "六幕紛紛啟瑞篇，非烟深處下芝軿。",
            "穆王擾擾不謀治，武帝區區空學仙。",
            "今代一人真間世，昔時五老與疑年。",
            "歡呼亦有南山頌，誰解吹噓上九天。"
        ],
        "title": "王母隊祝聖致語口號",
        "id": "1d0ed89e-00e7-443e-be17-ddbd001b799c"
    },
    {
        "author": "洪适",
        "paragraphs": [
            "天街蹀躞跨連錢，帝念遐萌輟雋賢。",
            "玉節繡衣三絕席，翠樽瓊斝再開筵。",
            "管弦聲動宮商叶，雨露恩均草木妍。",
            "定有千秋金鑑錄，明年親奏御牀前。"
        ],
        "title": "對廳致語口號",
        "id": "6cf920e7-4195-48fd-8dce-df8a68ee0d44"
    },
    {
        "author": "洪适",
        "paragraphs": [
            "元戎堂上有奇兵，樓堞旌旗未易名。",
            "光接二星瞻使節，令行八桂暢軍聲。",
            "指揮已定熊羆肅，什伍纔分鵝鸛成。",
            "威烈遠超銅柱外，雕題交趾盡魂驚。"
        ],
        "title": "廣西春教致語口號",
        "id": "34ad41e1-83a2-4c4a-9c3d-49e2d3343761"
    },
    {
        "author": "洪适",
        "paragraphs": [
            "廣陌無風柳絮藏，輕塵不起整戎裝。",
            "洞丁纍化青春寂，師乙諧聲白晝長。",
            "無數冠裳雲塞道，兩行鈇鉞雪摇光。",
            "英英如此桂林伯，便令腰金上玉堂。"
        ],
        "title": "道上致語口號",
        "id": "5061ec71-795a-48ec-9fd6-ebc259d29e4e"
    },
    {
        "author": "洪适",
        "paragraphs": [
            "凝笳疊鼓壓天南，從此邦人作美談。",
            "北里聲名皆擢秀，東州歌舞總懷慚。",
            "輕裘坐嘯青油幕，積甲高齊碧玉簪。",
            "聞道家家賣釵釧，武夫歸去亦醺酣。"
        ],
        "title": "歸府致語口號",
        "id": "d5a0d56b-1deb-4687-a09d-ec2a79bda530"
    },
    {
        "author": "洪适",
        "paragraphs": [
            "元戎膚使憩胡牀，寓目舟師夏日長。",
            "捷比黄頭能輯濯，勇於長鬣取餘皇。",
            "水中劍影蛟龍避，帳下兵威狐兔藏。",
            "見說潢池毀多？新來歸去事耕桑。"
        ],
        "title": "水教致語口號",
        "id": "1152c43e-5c4f-4a18-a546-5ccbb52e4ed5"
    },
    {
        "author": "洪适",
        "paragraphs": [
            "油幢紅旆屆通衢，共聽歌詩我不誣。",
            "弭盜初無沈命法，應時誰用辟兵符。",
            "翻然奮袖回羅綺，觀者駢肩足袴襦。",
            "早晚天書頒瑞錦，好書樂石遺番禺。"
        ],
        "title": "歸路致語口號",
        "id": "fa555de7-d323-4bc8-b510-3b9720bcacdb"
    },
    {
        "author": "洪适",
        "paragraphs": [
            "古錦銜標戶戶知，瀛洲準擬上雲逵。",
            "當今便便五經笥，自昔汪汪千頃陂。",
            "肯向江邊留鷁首，莫辭花底罄鴟夷。",
            "康沂成詠頒歸詔，剝啄相尋後會期。"
        ],
        "title": "會肇慶黄通判樂語口號",
        "id": "e0c3fa5e-9c98-440b-af05-4fea4d739c19"
    },
    {
        "author": "洪适",
        "paragraphs": [
            "江別東西說二賢，魚書同拜喜聯翩。",
            "穉卿風采齊龔遂，延壽規模載潁川。",
            "玉麈揮談飛玉屑，金龜換酒泛金船。",
            "莫辭痛飲娛清夜，對此中秋璧月天。"
        ],
        "title": "會鄭韓二守樂語口號",
        "id": "7fc2fb9a-1f79-4a9f-b85f-04ae1a878198"
    },
    {
        "author": "洪适",
        "paragraphs": [
            "清秋大試斧尋柯，噭咷誰言用楚歌。",
            "帥閫威名傳籍籍，使臺材業辦多多。",
            "兵機總是師黄石，酒令同看卷白波。",
            "見說鄰偷蜂蟻聚，遠聞軍政已投戈。"
        ],
        "title": "廣東秋教致語口號",
        "id": "6882177b-9b74-4b22-b9d9-69c5b1ac2414"
    },
    {
        "author": "洪适",
        "paragraphs": [
            "旌旗獵獵戰西風，介胄精明霜與同。",
            "擁道共瞻元帥至，折衝誰許十賢功。",
            "夸銀拖綵征師喜，迴袖垂螺舞女工。",
            "已向黄樞贊籌畫，便應歸侍大明宮。"
        ],
        "title": "歸路致語口號",
        "id": "43a4ad70-fb06-402e-8ef1-07b6d9527115"
    },
    {
        "author": "洪适",
        "paragraphs": [
            "艫人指日欲開檣，洽此需雲寵遠商。",
            "奇物試求師子國，去帆穩過大蛇洋。",
            "銀杯更盡金杯飲，黑暗仍兼白暗將。",
            "方伯使華清澈底，不聞私有橐中藏。"
        ],
        "title": "設蕃致語口號",
        "id": "b6b268a7-883b-4aeb-ac00-c11e8e05526e"
    },
    {
        "author": "洪适",
        "paragraphs": [
            "北斗南邊雲物明，燁然天節仰祥星。",
            "朝端獬豸曾張膽，道上狐狸已匿形。",
            "欲奉三章仁遠嶠，定知五管迓虛囹。",
            "迂程肯顧交情厚，莫惜花前倒綠醽。"
        ],
        "title": "會廣西田提刑致語口號",
        "id": "36585015-7a30-418c-a19e-b9e3077234bf"
    },
    {
        "author": "洪适",
        "paragraphs": [
            "豪竹繁弦振粵臺，鬭場雨過凈纖埃。",
            "台符款曲三揮麈，軍令分明屢舉杯。",
            "兔窟久空春草出，鯨波無事早潮來。",
            "已知樽俎遐衝折，且欲班勞激趫材。"
        ],
        "title": "廣東春教致語口號",
        "id": "8cf067cf-274a-4d72-bf6e-be02e2d3de54"
    },
    {
        "author": "洪适",
        "paragraphs": [
            "旌旆摇摇卷碧雲，元戎振旅入城闉。",
            "蜚騰廣譽孚朝野，講肄强兵動鬼神。",
            "無數冠裳聲聒晝，兩行羅綺艷嬌春。",
            "看看夜半朝宣室，便把金犀換玉麟。"
        ],
        "title": "歸路致語口號",
        "id": "e96dc27b-5c99-49c8-868b-fc6f051da204"
    },
    {
        "author": "洪适",
        "paragraphs": [
            "垂魚擁笏萃官僚，黄宅緇廬再祝堯。",
            "九夏正中調玉燭，五雲爲瑞爛璇霄。",
            "無勞廣陌張戎幕，且駐高牙挽使軺。",
            "觀者如牆汗成雨，爲呼歌舞相歡謠。"
        ],
        "title": "天申節道場回欄階白語口號",
        "id": "affb3fbc-9c00-4e48-8522-08ee218f717c"
    },
    {
        "author": "洪适",
        "paragraphs": [
            "薰風濯熱自南來，陛戟傳聲殿繞雷。",
            "九奏鳴球陳露甕，八珍登俎奉天杯。",
            "爐烟結篆狻猊噴，扇影分行孔雀開。",
            "海角無階就堯日，但知長曝報恩腮。"
        ],
        "title": "前筵祝聖致語口號",
        "id": "3da9107c-66ea-4c4f-b484-5c9d1f449265"
    },
    {
        "author": "洪适",
        "paragraphs": [
            "填然歌頌沸康莊，郁郁捎雲晝漏長。",
            "禮浹三行盈綠醑，樂催百戲擁黄堂。",
            "挹泉清節推吳隱，攬轡威聲小范滂。",
            "來歲同稱千萬壽，天顔有喜舉瑶觴。"
        ],
        "title": "對廳致語口號",
        "id": "50596a4e-92ff-4a51-8517-e4e0302d00e8"
    },
    {
        "author": "洪适",
        "paragraphs": [
            "想像編星拱紫微，龍蛇日暖動旌旗。",
            "恭維虹瑞生虞帝，遠以鸞驂會宓妃。",
            "雲氣先飛三足使，風紋不皺六銖衣。",
            "君王若問蟠桃木，溜雨霜皮幾萬圍。"
        ],
        "title": "王母隊祝聖致語口號",
        "id": "4d600493-6b4f-4f2a-ae7f-b1051bec0e84"
    },
    {
        "author": "洪适",
        "paragraphs": [
            "心傾葵藿斗南邊，秩秩簪紳再就筵。",
            "方伯舉杯均舜酒，外臺連璧頌堯年。",
            "望雲鼇鼇躍三百，指日鵷行官九遷。",
            "祕殿此時同廣宴，宮花深處拜傳宣。"
        ],
        "title": "對廳致語口號",
        "id": "7b80ff93-2a4a-4b33-bebc-c489d434855a"
    },
    {
        "author": "洪适",
        "paragraphs": [
            "水戰橫江一百舟，海山樓裏坐元侯。",
            "偷兒已罷三年伎，猛士聊因五月秋。",
            "不用辟兵酬令節，從今行客但安流。",
            "將軍盡列長安第，留取樓船震海頭。"
        ],
        "title": "廣東水教致語口號",
        "id": "0ba7dc5b-b06f-4262-8550-abe4492ce55b"
    },
    {
        "author": "洪适",
        "paragraphs": [
            "州民爭看使君歸，千騎闐闐此一時。",
            "鼠子已知焚大棹，馬人又是建豐碑。",
            "但將海閣嚴軍政，不比湖亭習水嬉。",
            "赤壁功成八十萬，小橋應奏舞腰支。"
        ],
        "title": "歸路致語口號",
        "id": "e092cc65-d271-4825-b70b-5f3d61d72303"
    },
    {
        "author": "洪适",
        "paragraphs": [
            "一鳴曾使萬人驚，亙地馳聲若建瓴。",
            "此日東州披宿霧，幾年南斗避魁星。",
            "共看騏驥騰夷路，便接夔龍侍楚廷。",
            "千里尋盟須舉白，海珍無謝五侯鯖。"
        ],
        "title": "會江正字樂語口號",
        "id": "2c70670f-a35e-49c9-86cb-63c56f9134d5"
    },
    {
        "author": "洪适",
        "paragraphs": [
            "八月師田不失時，武蠭赳赳震雕題。",
            "耳批秋竹圖騏驥，鋒瑩朝霜拭鷿鵜。",
            "連率名高方叔後，外臺志與范滂齊。",
            "向來佩犢潢池子，一一腰鐮走稻畦。"
        ],
        "title": "廣東秋教致語口號",
        "id": "6c3e6919-658f-4678-8ee5-271513db66fb"
    },
    {
        "author": "洪适",
        "paragraphs": [
            "旌旄照海塞通逵，共說元戎校武歸。",
            "三歲麟符寬遠顧，一方鼠子讋英威。",
            "征袍劍立嚴師律，舞袖弓彎有妓圍。",
            "頃刻連營俱解甲，室中寧復歎蛜蝛。"
        ],
        "title": "歸路致語口號",
        "id": "9157f4ef-c151-4d16-ab2c-93b32f551c46"
    },
    {
        "author": "洪适",
        "paragraphs": [
            "采芹東魯浪歌僖，領海儒風異昔時。",
            "學有淵源能貫通，文如藻繡總紬奇。",
            "軒然西笑騰三級，對此南烹舉一巵。",
            "勳業權輿自今日，廣寒折取最高枝。"
        ],
        "title": "鹿鳴宴致語口號",
        "id": "a94cd348-42da-497a-b4da-fbe5854871c8"
    },
    {
        "author": "洪适",
        "paragraphs": [
            "風翼翔嬉雲路輕，合班玉筍直承明。",
            "鰐溪已作思棠雅，龍邸先馳拔薤聲。",
            "皂蓋朱轓仍斂惠，青簾白舫豈爭程。",
            "元戎政欲傾家釀，喚取佳人進麯生。"
        ],
        "title": "會肇慶章守致語口號",
        "id": "d7405c3a-710f-4f1a-bd29-34512c8412a5"
    },
    {
        "author": "洪适",
        "paragraphs": [
            "三山分鼎肖蓬瀛，仰首雲逵上使星。",
            "綬带一年聊疊組，破觚八郡久虛囹。",
            "元戎自喜聯高躅，勝日何妨醉淥醹。",
            "雅望不應長攬轡，便須筆橐侍天庭。"
        ],
        "title": "福州會權府趙提刑致語口號",
        "id": "dd7e6e4c-2997-4fc8-bf38-4f8f8a09fefd"
    },
    {
        "author": "洪适",
        "paragraphs": [
            "雪意商量未肯忙，使君歸騎已騰驤。",
            "二年治行留襦袴，萬戶生涯足稻粱。",
            "便去峨冠登要路，誰能截鐙款行裝。",
            "胸中久矣吞雲夢，一舉瓊彝有別腸。"
        ],
        "title": "會交代趙知郡致語口號",
        "id": "0036ad2e-518c-48b3-8c2a-d2ab5426a5df"
    },
    {
        "author": "洪适",
        "paragraphs": [
            "佳時行樂阻追陪，喜得詩筒手自開。",
            "雲岫送凉隨皂蓋，風漪獻狀屬金罍。",
            "也知萍底魚相得，更有荷閒蝶鼎來。",
            "不識重游在何日，便須扶病走輿臺。"
        ],
        "title": "适兩日小疾謁告聞知府郎中丈有東湖之游而不果陪遂蒙佳句寵問輒趁韵以謝",
        "id": "1c5082ae-78d6-4a19-9826-835102e6d4ee"
    },
    {
        "author": "洪适",
        "paragraphs": [
            "黄雲仰首聚還飛，臘雪今年故作遲。",
            "涓日朱轓方有請，因風縞带即如期。",
            "寒梅正爾慚五出，茂麥懸知頌兩歧。",
            "千室一辭欣響答，直須書事付歌詩。"
        ],
        "title": "臘雪應祈因成鄙語呈使君",
        "id": "2ba13885-a9c1-457a-acf7-827fe1855457"
    },
    {
        "author": "洪适",
        "paragraphs": [
            "天知風月主人賢，况是江梅望著鞭。",
            "已報兵厨招客醉，故教晴日作春妍。",
            "一年行樂能多少，十騎聯飛相後先。",
            "好向山宮記名氏，它時嘉話踵斜川。"
        ],
        "title": "開歲五日使君見約同宮使尚書諸丈觀山宮梅花因成拙詩",
        "id": "1971f3b3-9af5-401f-aaba-036e45ee58f0"
    },
    {
        "author": "洪适",
        "paragraphs": [
            "郊行十日天宇清，回首靜鎮薰鑪凝。",
            "寄聲已爲謝亭長，去甚復且容聾丞。",
            "萬牛策勳場可滌，一犬徹警門無譍。",
            "呼農來前問所自，歸之刺史南豐曾。"
        ],
        "title": "至寧海縣有懷曾守",
        "id": "7f58d9f0-24f3-4880-bf37-266ecd294116"
    },
    {
        "author": "洪适",
        "paragraphs": [
            "城隅喬木可怡顔，小閣初成尺五閒。",
            "好客飛觴同嘯傲，新詩銜袖莫追攀。",
            "片時凉雨洗疏竹，向晚輕雲留遠山。",
            "坐想清香凝燕寢，也思一笑十眉彎。"
        ],
        "title": "次酬曾守分繡閣",
        "id": "31822abd-7d83-4a3a-905f-0f2474b96280"
    },
    {
        "author": "洪适",
        "paragraphs": [
            "覽勝尋幽性所耽，不教騶哄滓筠杉。",
            "霞城散綺留仙袂，露磴凝珠拂客衫。",
            "曾有金龍潛邃洞，却因赤蟻遠崇巖。",
            "來遊無復從容計，自笑羸驂束轡銜。"
        ],
        "title": "中巖寺",
        "id": "8bc1229f-90e9-491d-ab6e-c49a1652f84d"
    },
    {
        "author": "洪适",
        "paragraphs": [
            "禪窟夸金碧，經行失舊蹤。",
            "鐘聲穿茂竹，轍迹蔭長松。",
            "遠到水常瑩，前陳山更重。",
            "勤勤紫藤杖，一覽爲從容。"
        ],
        "title": "贈崇教寺顔上人",
        "id": "b133a50b-c7bf-4eab-9d33-1c0d9317a221"
    },
    {
        "author": "洪适",
        "paragraphs": [
            "昔見相公登瀛洲，今見公子爲校讎。",
            "鯤鵬變化三十載，我生安得不白頭。",
            "君前拜恩父前慶，暫向南都秉順流。",
            "南都留守頗爲喜，將吏入賀靴聲遒。",
            "酒舁銀甕羊臠炙，上下和煦移凉秋。",
            "歸來却上柳堤路，西風健馬控花虬。"
        ],
        "title": "送劉元忠學士還南京",
        "id": "051c69b1-86b6-48e4-897b-65c3da08f2c4"
    },
    {
        "author": "洪适",
        "paragraphs": [
            "雲飛水宿過炎凉，回想來時道路長。",
            "夜月照驚唯吊影，朔風吹斷不成行。",
            "人間無處逃矰繳，歲晚何曾飽稻粱。",
            "儻以能鳴免烹殺，繫書猶可到衡陽。"
        ],
        "title": "賦孤雁",
        "id": "f268d0ad-9b7f-44b3-9029-0104fb45c696"
    },
    {
        "author": "洪适",
        "paragraphs": [
            "先生此地舊眠雲，喬木森然數百春。",
            "海內多傳詩弟子，壁間曾記藥君臣。",
            "仙廬隱瀨跡皆古，柏寺蓬山代有人。",
            "今日耳孫尤烜赫，慶源須信渺無垠。"
        ],
        "title": "題清芬閣",
        "id": "2789c1da-469c-4aec-87d9-3afd30886843"
    },
    {
        "author": "洪适",
        "paragraphs": [
            "端居無策散閑愁，聊作人間汗漫遊。",
            "晚笛隨風來倦枕，春潮带雨送孤舟。",
            "店家菰飯香初熟，市檐蓴絲滑欲流。",
            "自笑勞生成底事，黄塵陌上雪蒙頭。"
        ],
        "title": "雨中泊舟蕭山縣驛",
        "id": "50d05a98-22e8-4c7f-9259-7e68a907947f"
    },
    {
        "author": "洪适",
        "paragraphs": [
            "北斗回春半浹辰，秦淮衮衮灧精神。",
            "六朝舊鬰興王業，千載猶鍾命世人。",
            "便與斯文生羽翼，懸知上聖倚經綸。",
            "形容盛德非常事，再拜寒儒請具陳。"
        ],
        "title": "壽秦太師  其一",
        "id": "d4472c67-d101-49ae-b8c5-f731d8dc0eed"
    },
    {
        "author": "洪适",
        "paragraphs": [
            "竹帛班班社稷臣，陳編窺讀已成塵。",
            "聖朝置相超三代，輿議推公第一人。",
            "夾日豫章蟠厚地，回天大冶轉洪鈞。",
            "后皇當宁年盈萬，長向璇霄侍玉宸。"
        ],
        "title": "壽秦太師  其二",
        "id": "3c7423b3-78a0-4e48-920d-d9afdd8043c4"
    },
    {
        "author": "洪适",
        "paragraphs": [
            "彬彬文物悉□張，大厦扶持有棟梁。",
            "今日典刑新漢閣，舊時耆老拜虞庠。",
            "夙臨壇陛皇儀究，載祚城闉常藉荒。",
            "公有裨天五色石，指揮餘事亦晶光。"
        ],
        "title": "壽秦太師  其三",
        "id": "8378db92-9934-43db-9cee-1e4bbbe4643e"
    },
    {
        "author": "洪适",
        "paragraphs": [
            "恨無官職可酬公，□□寰區寵數隆。",
            "甲第益高丞相府，多儀新出大明宮。",
            "九重禮絕恩三顧，一德名尊報兩崇。",
            "安得奇才來學賦，試令給札命揚雄。"
        ],
        "title": "壽秦太師  其四",
        "id": "9a13b221-4fff-43ca-8742-1831eda405d9"
    },
    {
        "author": "洪适",
        "paragraphs": [
            "十載操持將相權，親提四海入陶甄。",
            "周公禮樂未墜地，伊尹勤勞真格天。",
            "青海不傳南下箭，黄河長渡北歸船。",
            "濟時毫髮無遺力，數盡名臣孰與肩。"
        ],
        "title": "壽秦太師  其五",
        "id": "05f4173d-ede6-4f55-8dc6-6715c25b1c8e"
    },
    {
        "author": "洪适",
        "paragraphs": [
            "聖皇問孝日東朝，報德流恩冠百僚。",
            "九命衮衣蟬插首，萬釘寶带玉圍腰。",
            "渠渠廣厦開黄道，圉圉鳴珂下紫霄。",
            "宇宙人間榮至此，榆枋無地著扶摇。"
        ],
        "title": "壽秦太師  其六",
        "id": "d32e7ad9-179e-4181-a587-9c3196b64ede"
    },
    {
        "author": "洪适",
        "paragraphs": [
            "左弧垂慶記南州，日轉天旋歲一周。",
            "風入江梅香暗度，霜滿翠柏景深留。",
            "定知與國同箕翼，不用占星問斗牛。",
            "却使松喬羨眉壽，大椿何啻八千秋。"
        ],
        "title": "壽秦太師  其七",
        "id": "80704118-e5f9-44b9-8d57-20b5137ea347"
    },
    {
        "author": "洪适",
        "paragraphs": [
            "四海十年無武功，邊人歲下還耕農。",
            "向來紛紜戰爭地，方今不見旌旗紅。",
            "東窮滄溟西盡蜀，道路行歌鎮相續。",
            "奇祥異瑞□莫論，但道年豐萬家足。",
            "固知至治天相之，朝廷清明本無爲。",
            "問誰始終主張是，一德享天維太師。",
            "太師勳業青冥上，丹青已揭蓬山象。",
            "大鴻力牧空耳聞，未似身逢真聖相。",
            "九重日侍慈祥宮，雞鳴問寢聲融融。",
            "人間快樂直餘事，都在指揮談笑中。",
            "太師少保各開府，玉带金魚行按武。",
            "同時兩相父子間，此事古今誰得數。",
            "今年臘尾春全回，江梅正爲生朝開。",
            "化工暗與人意合，更送雪花浮玉杯。",
            "內中數出黄封酒，紫衣飛鞚無停手。",
            "跪奉傳觴再拜頻，天子勸公千萬壽。",
            "賤生魯鈍何足程，六年眼繫文昌星。",
            "冷官無路報恩地，孤負翹林畫姓名。",
            "惡詩寄將千里遠，引領南州望英衮。",
            "青芝赤箭儻可庸，此身許人良未晚。"
        ],
        "title": "壽太師益公  其一",
        "id": "987b0dd2-05ed-43ef-84d3-4a280f1f9886"
    },
    {
        "author": "洪适",
        "paragraphs": [
            "自從麟閣雲臺後，直到凌烟不乏人。",
            "唐突漢唐今日是，元勳唯有一師臣。"
        ],
        "title": "壽太師益公  其二",
        "id": "922c975f-366c-4cd2-a72d-339cfcc4d940"
    },
    {
        "author": "洪适",
        "paragraphs": [
            "向來群議幾紛紜，决策和戎斷若神。",
            "談笑之間了天下，誠方前古有何人。"
        ],
        "title": "壽太師益公  其三",
        "id": "1d8e6ede-0c06-40e5-8092-3d739721fbd3"
    },
    {
        "author": "洪适",
        "paragraphs": [
            "淮北淮南應戰場，只今春草飽牛羊。",
            "時平不假金湯固，淮水湯湯一葦航。"
        ],
        "title": "壽太師益公  其四",
        "id": "51486c0b-db10-46c6-9ddf-76e02f4c7560"
    },
    {
        "author": "洪适",
        "paragraphs": [
            "聖皇日日侍庭闈，七十春秋自古稀。",
            "不是相公平國後，誰令六騩得南歸。"
        ],
        "title": "壽太師益公  其五",
        "id": "c8a0ca7a-eee7-47e4-bbaa-5da8795feda5"
    },
    {
        "author": "洪适",
        "paragraphs": [
            "晉公貌狀誰能畫，曹霸丹青與世殊。",
            "頭上進賢何足道，至尊書贊古來無。"
        ],
        "title": "壽太師益公  其六",
        "id": "41598368-7718-4eb9-9b15-a61b1ef804f8"
    },
    {
        "author": "洪适",
        "paragraphs": [
            "六龍齋潔疑圓壇，百辟奔趨列後先。",
            "華髮都人驚未見，一門兩使並貂蟬。"
        ],
        "title": "壽太師益公  其七",
        "id": "b36ee8ee-dd41-4f4b-88a3-bf36d3823d20"
    },
    {
        "author": "洪适",
        "paragraphs": [
            "慶源衮衮益光華，聞道諸孫總稱家。",
            "活却生靈千百萬，陰功天報的無差。"
        ],
        "title": "壽太師益公  其八",
        "id": "c9802d26-f8a8-4e0a-b2ba-87b1932eeea2"
    },
    {
        "author": "洪适",
        "paragraphs": [
            "不論南北與西東，道路歌謠觸處同。",
            "要識太平真面目，豐年長入頌聲中。"
        ],
        "title": "壽太師益公  其九",
        "id": "885777af-d134-42c9-8fa0-761db43d6548"
    },
    {
        "author": "洪适",
        "paragraphs": [
            "年年臘尾慶生申，共祝槐庭過萬春。",
            "天使長生輔真主，人間不用說莊椿。"
        ],
        "title": "壽太師益公  其一○",
        "id": "897f939c-6ec9-40f0-ba27-43a61624ceab"
    },
    {
        "author": "洪适",
        "paragraphs": [
            "殘生無似辱甄收，正作儒官已過優。",
            "只有望雲朝夕念，恩波儻得下炎洲。"
        ],
        "title": "壽太師益公  其一一",
        "id": "ad38c78e-174b-4775-9b21-e6c71ca6786f"
    },
    {
        "author": "洪适",
        "paragraphs": [
            "少日聲名滿學宮，中年遭遇冠群公。",
            "一言坐决興邦策，學世誰知料敵功。",
            "上見嚴安方恨晚，人推汲黯盍居中。",
            "由來大用須詳試，出處之間本自同。"
        ],
        "title": "壽張侍郎  其一",
        "id": "d3ce31f0-e715-485f-9a19-2afd3bdc5f8f"
    },
    {
        "author": "洪适",
        "paragraphs": [
            "三吳政化捷如神，八桂威名逐日新。",
            "此地只今煩督護，一方何足費經綸。",
            "清心省事真無訟，約己豐財祇爲民。",
            "聞道潢池總安堵，新來不見弄兵人。"
        ],
        "title": "壽張侍郎  其二",
        "id": "bb03ed24-7263-4d64-928a-a4ae05b889de"
    },
    {
        "author": "洪适",
        "paragraphs": [
            "溪山擢秀稱陽羨，族望推高獨富春。",
            "潄石風流宜有後，擲金詞翰不無人。",
            "聲名已覺寰區滿，事業方看日夜新。",
            "今代太平難藻繪，須公提筆侍楓宸。"
        ],
        "title": "壽孫提刑",
        "id": "30f205bc-2f65-42c8-a271-77afa628e7b8"
    },
    {
        "author": "洪适",
        "paragraphs": [
            "淮水湯湯自古傳，王家衮衮更多賢。",
            "人門秀出烏衣右，時論誰居鳳閣先。",
            "已有聲名騰眾口，故應勳業在長年。",
            "安知今代文章伯，定是前身李謫仙。"
        ],
        "title": "壽王饒州  其一",
        "id": "ce3520d8-f599-429a-a879-04d2b36f5cad"
    },
    {
        "author": "洪适",
        "paragraphs": [
            "憶曾簪筆侍明光，細細熏香拱御床。",
            "正掌絲綸開畫省，忽嚴兵衛坐黄堂。",
            "一時童子能騎竹，三郡詞人總詠棠。",
            "漢世公卿盡良吏，趣歸須著紫荷囊。"
        ],
        "title": "壽王饒州  其二",
        "id": "6c566ea3-02bb-416b-89a5-8dff60a42765"
    },
    {
        "author": "洪适",
        "paragraphs": [
            "南風一夜入虞絃，帝遣文星下斗邊。",
            "冠蓋鼎來詩殷篋，兒孫羅立酒明船。",
            "掃除霜髮三千□，笑傲銅人五百年。",
            "再拜願公如許壽，幾看滄海變桑田。"
        ],
        "title": "壽王饒州  其三",
        "id": "a74c550e-3658-4b82-824d-1259a22a162c"
    },
    {
        "author": "洪适",
        "paragraphs": [
            "苕溪出天日，青雲相鮮新。",
            "春風舞綠凈，鏡滑無埃塵。",
            "江山有英姿，生此第一人。",
            "公貴當自致，名聲誰與鄰。"
        ],
        "title": "壽施徽州  其一",
        "id": "8b104d3c-3b38-4850-9afe-f80ce7832609"
    },
    {
        "author": "洪适",
        "paragraphs": [
            "文章妙機杼，作吏非雪清。",
            "召見天歎晚，豸冠振臺評。",
            "驊騮丁漢苑，萬里方長鳴。",
            "翻成一麾去，何用慰蒼生。"
        ],
        "title": "壽施徽州  其二",
        "id": "5c814e0d-8eeb-4000-be4c-513e2cb8e565"
    },
    {
        "author": "洪适",
        "paragraphs": [
            "新安誰云小，領縣數過五。",
            "異時廟堂人，剖竹來接武。",
            "斯民亦何幸，父母□召杜。",
            "大惠先一州，要知非久處。"
        ],
        "title": "壽施徽州  其三",
        "id": "fa8eefbc-2ff7-4f75-8b4c-9245186fd245"
    },
    {
        "author": "洪适",
        "paragraphs": [
            "兒童擁道邊，父老拜車下。",
            "使君爲我至，歡喜不勝寫。",
            "壽公生朝重，滿酌白玉斝。",
            "明年更好在，璽詔來金馬。"
        ],
        "title": "壽施徽州  其四",
        "id": "157abe2d-fb1c-4e50-8baf-297df1d90356"
    },
    {
        "author": "洪适",
        "paragraphs": [
            "銅人五百年，大椿八千歲。",
            "寓言了無實，木石何足貴。",
            "公身有仙骨，坐閱此塵世。",
            "汗漫真可期，高揖浮丘袂。"
        ],
        "title": "壽施徽州  其五",
        "id": "08131c20-c338-46f6-9cb9-2e6519a1304b"
    },
    {
        "author": "洪适",
        "paragraphs": [
            "觥船相對百分空，京口追隨一夢中。",
            "落紙雲烟君似舊，盈巾霜雪我成翁。",
            "春來茗葉還爭白，臘近梅梢近放紅。",
            "領略溪山須妙語，小迂旌節上凌風。"
        ],
        "tags": [
            "离别",
            "忆旧",
            "饮酒",
            "感慨"
        ],
        "title": "送陸務觀福建提倉",
        "id": "aef176e7-1129-4295-8c5e-5090c9a9f55a"
    },
    {
        "author": "周麟之",
        "paragraphs": [
            "紫極三階正，黄宮一氣旋。",
            "迎陽周吉土，練日漢甘泉。",
            "考典陳商輅，占祥察舜璿。",
            "朝冠紛璀璨，齋幄湛蟺蜎。",
            "荔席方顒若，油雲已廓然。",
            "瑶源尊始祖，絳節從羣仙。",
            "碧瓦霏煙外，雕梁麗日邊。",
            "大音諧美樂，芳薦列嘉籩。",
            "默喜雲孫燕，深期鼎祚延。",
            "六虬紆制蹕，九廟闢崇筵。",
            "鬰鬯香稃熟，芝楹瑞葉連。",
            "醇犧登碩俎，肅倡被朱絃。",
            "孝奏靈咸格，誠存禮不愆。",
            "清晨登玉軑，綵仗揭龍旃。",
            "虎旅羅三衛，蜺旌亙百廛。",
            "展容趨泰畤，裒福對蒼圜。",
            "扆坐張皇邸，帷宮駕采椽。",
            "鼓鐘傳禁漏，星月粲高躔。",
            "蠖略車迴斗，熒煌衮象天。",
            "華支金擢秀，雅奏玉鳴鋗。",
            "虛次停垂佩，登壇儼奉瑄。",
            "蘭生芬獻斝，電燎鬰升煙。",
            "氣晏樵蒸焜，天澄境落褰。",
            "涓成均拜胙，抃慶趣摩肩。",
            "鳳蓋端闈敞，蠅書惠澤宣。",
            "自欣千載遇，叨貳六卿聯。",
            "簪筆琱輿上，扶圭繡黼前。",
            "獨多親日表，敢後贊雲篇。",
            "帝德惟天大，臣心匪石堅。",
            "願言陪虎拜，寶歷萬斯年。"
        ],
        "title": "郊祀慶成",
        "id": "7ef8eed9-7ff7-44d2-b5f1-93ed497cdd9c"
    },
    {
        "author": "周麟之",
        "paragraphs": [
            "九廟寧神藹德馨，煌煌又見産芝英。",
            "香凝薦斝椒蘭潤，色映雕梁日月明。",
            "紹復祖宗全達孝，感通天地契精誠。",
            "試披瑞牒占休應，看取皇家萬葉榮。"
        ],
        "title": "太廟觀芝草  其一",
        "id": "ad2f44c6-489a-4c3d-8e51-0b89fdf47cd1"
    },
    {
        "author": "周麟之",
        "paragraphs": [
            "曉開疏屏望榮光，仰見威靈燭下方。",
            "二本同楹真盛事，三年疊秀是殊祥。",
            "好圖瑞采增旗幟，更誦靈華續樂章。",
            "拜舞共陳歸美頌，喜浮春殿九霞觴。"
        ],
        "title": "太廟觀芝草  其二",
        "id": "b48fd898-b970-4007-95ff-d3c02f4e6ee4"
    },
    {
        "author": "周麟之",
        "paragraphs": [
            "君不見浣花老翁初作掾，觸熱簿書塵滿案。",
            "坐曹束带總不能，但欲赤脚踏層冰。",
            "又不見青蓮居士金門客，懶摇白羽巾挂壁。",
            "有時裸袒青林中，只知露頂洒松風。",
            "二子英規凜千古，筆奪造化驅風雨。",
            "如何避暑如避仇，叫呼競作驚人語。",
            "是身本與天地同，要當捫腹無弗容。",
            "世間冷煖翻覆手，焉用夷隘惠不恭。",
            "我方窮居度炎熱，火雲爍山金石裂。",
            "一讀清詩百念空，炯若冰壺浸明月。"
        ],
        "title": "苦熱行",
        "id": "a3808404-7eae-429c-9075-3abce823cc1f"
    },
    {
        "author": "周麟之",
        "paragraphs": [
            "老農病旱如膏肓，汲井灌秧秧已黄。",
            "湖田半作龜兆坼，河渠斷道不可航。",
            "救旱不必焚巫尪，當去民害烹弘羊。",
            "嗟哉銷變此不務，龍川佛舍徒祈禳。",
            "中興天子食不遑，側身感天天與祥。",
            "霈然坐待三尺雨，擬賦雲漢歌宣王。"
        ],
        "title": "憂旱",
        "id": "7b27deb0-c85b-43a7-af95-0d56e3eaef03"
    },
    {
        "author": "周麟之",
        "paragraphs": [
            "從人爲從六國强，橫人爲橫六國亡。",
            "悲夫不用擯秦計，徒以委肉强虎狼。",
            "一朝秦甲下函谷，指揮韓魏如羣羊。",
            "坐令不費一隻矢，山東千里無金湯。",
            "我窺塵編三太息，諸侯自覆非秦力。",
            "紛紛二百四十年，說士遊談空滿籍。",
            "我將西上吊興亡，南山自有能言石。"
        ],
        "title": "讀戰國策",
        "id": "2278f5c2-e165-4736-bf2c-69511a9aa02e"
    },
    {
        "author": "周麟之",
        "paragraphs": [
            "南國逢秋色，西風擾客心。",
            "久閒安飲啄，多病廢登臨。",
            "壁倚青藜杖，窗橫綠綺琴。",
            "無魚甘糲食，有酒任孤斟。",
            "地僻千山瘠，人稀萬籟瘖。",
            "懶同牛卧壠，倦劇鳥歸林。",
            "紙閣居容膝，繩牀坐整襟。",
            "縮頭須爾伴，便腹莫吾箴。",
            "俛仰三眠柳，徘徊五戲禽。",
            "忘形初隠几，得趣漸欹簪。",
            "不假仙遊枕，寧須女抱衾。",
            "乍疑身栩栩，已覺息深深。",
            "白鳳才難繼，黄粱事可尋。",
            "有人呼晝漏，何處起寒砧。",
            "短夢蘧然覺，斜暉慘欲陰。",
            "桂開香吐粟，菊認蘂攢金。",
            "磨熟雙旗茗，爐殘小瓣沈。",
            "感時思別墅，開戶見遥岑。",
            "自別堯庭邃，俄驚墨突黔。",
            "背無三甲起，頭有二毛侵。",
            "咎往眉難炙，言歸足尚肣。",
            "靜忘波洶洶，老諳歲駸駸。",
            "幸得安心法，聊爲擁鼻吟。",
            "黑甜誇勝味，黄落寄餘音。",
            "猿鶴休相怨，萍蓬自不禁。",
            "却愁宵寐少，卧聽竹蕭森。"
        ],
        "title": "秋日坐寐覺而有作",
        "id": "af721404-38ff-46be-afb1-dd29ecc449fc"
    },
    {
        "author": "周麟之",
        "paragraphs": [
            "君不見白玉壺中瓊液白，避暑一盃冰雪敵。",
            "只今名冠萬錢厨，此法妙絕天下無。",
            "又不見九重春色薔薇露，君王自酌觴金母。",
            "味涵椒桂光耀泉，御方弗許人間傳。",
            "向來我作金門客，不假釀花并漬核。",
            "日日公堂給上尊，時時帝所分餘瀝。",
            "一朝釋珮投江村，却訪田家老瓦盆。",
            "道院丹泉灰脚重，官爐玉友糟頭渾。",
            "有酒如此寧不飲，但賦獨醒招楚魂。",
            "錦谿昨夜秋風入，梧葉雨殘溪水急。",
            "呼奴爲我挽飛流，滌甕燎薪炊玉粒。",
            "奴言新釀良未宜，此間寒燠來無時。",
            "雙投舊法酒經載，今焉可試君無疑。",
            "初觀白醑寒漿溜，再加麴米成重酎。",
            "色如竹葉照人明，香似蘭英和露透。",
            "妻孥一笑醆斝空，所恨無多纔數斗。",
            "嗟予性與禮法疏，況此掃軌甘窮居。",
            "肯學鴟夷隨後車，不煩騎馿驥子扶。",
            "焉用拊缶歌烏烏，一觴一詠聊自娛。"
        ],
        "title": "雙投酒",
        "id": "1d53a31f-9d61-4153-851e-6c6cc5038f6d"
    },
    {
        "author": "周麟之",
        "paragraphs": [
            "西域嶄崱羣玉峰，懸崖萬丈穿玲瓏。",
            "世人不識真鬼工，夜半躍起隨雷風。",
            "天與西湖作奇觀，嶷然飛墮羣山中。",
            "海風吹雨萬壑暝，往往密有雲相通。",
            "遥望煙鬟出林塢，重巒面面青蓮宇。",
            "孤雲起石風生泉，游人六月不知暑。",
            "世傳飛來我亦疑，摩挲蒼璧心更悲。",
            "當年禁囿山水遠，艮岑一石須人挽。",
            "無人把酒酹山靈，飛入君王上林苑。"
        ],
        "tags": [
            "西湖"
        ],
        "title": "飛來峰",
        "id": "2db79e0a-8147-4bc9-bec0-4efda0e966bc"
    },
    {
        "author": "周麟之",
        "paragraphs": [
            "散策相從倚玉鳩，不須更伴赤松遊。",
            "林塘在眼供舒嘯，花鳥催詩好勸酬。",
            "一座幾盈三百歲，四翁宜壽八千秋。",
            "堂前風物如伊洛，尚欠香山與石樓。"
        ],
        "title": "賦張參政四老堂  其一",
        "id": "a54f7c47-03fb-42d6-9368-e69c31f54ae7"
    },
    {
        "author": "周麟之",
        "paragraphs": [
            "西望斜川烟靄低，荆溪東下泛清漪。",
            "夜來風雨秋懷共，春草池塘晝夢遲。",
            "江左便傳花萼集，曲中休奏紫芝詞。",
            "安車不日聯鑣至，銀角桃枝上玉墀。"
        ],
        "title": "賦張參政四老堂  其二",
        "id": "27c08b12-ac84-4a44-acba-2b2b122959e0"
    },
    {
        "author": "周麟之",
        "paragraphs": [
            "錦江煙水春茫茫，錦城遊宴歌舞狂。",
            "酒酣緩轡踏花去，尚說當年先侍郎。",
            "後來游宦家因徙，子孫不復歸桑梓。",
            "世居淮海二百年，路隔關山七千里。",
            "兵戈南下風塵昏，衣冠渡江黄屋奔。",
            "淮鄉幾作邊戍地，叢桂舊第無一存。",
            "我從避亂梅花塢，釣月眠雲拉巢許。",
            "爾來又卜南郭居，自笑飄萍無定所。",
            "見君襟韵真謫仙，從來遊戲壺中天。",
            "眷言我祖舊同閈，邂逅笑語心豁然。",
            "平生行李遍方外，南逾五嶺入蒼翠。",
            "脫靴未屈力士手，探囊已壓髯奴背。",
            "爲歎干戈何日休，浮家泛宅江海遊。",
            "丹砂鍊就葛洪鼎，茶竈行隨魯望舟。",
            "天涯一見傾蓋舊，青城猿鶴知存否。",
            "會當叱馭過邛郲，相從却飲郫筒酒。"
        ],
        "title": "呈郫人李簽判",
        "id": "b06c9f8e-7a93-45ca-8961-b2e8f74c2a30"
    },
    {
        "author": "周麟之",
        "paragraphs": [
            "我伯氣吐虹，貫日干文光。",
            "胸中有和璞，發揮見文章。",
            "筆追羲獻風，句壓曹劉牆。",
            "平生太古心，孰得窺行藏。",
            "人間富貴味，掩口不一嘗。",
            "方朔饑欲死，次公醒而狂。",
            "方寸不受折，養此百鍊剛。",
            "江湖五十年，飄飄曳征裳。",
            "晚歲一區宅，欲並幽林塘。",
            "浙東山水窟，選勝方徜徉。",
            "蘭溪得佳致，行築鍾山堂。",
            "自顧世路險，機穽寧易防。",
            "俛首吾不能，高卧庸何傷。",
            "貧賤苟自得，麫糗皆膏粱。",
            "願言守此志，鵬鷃聊相忘。"
        ],
        "title": "呈伯父元仲二首  其一",
        "id": "8f60a765-b2b6-4bec-9e46-29c39bd819e0"
    },
    {
        "author": "周麟之",
        "paragraphs": [
            "干戈十年餘，荏苒百憂至。",
            "誰憐齒未壯，遽失綵衣戲。",
            "捫心天不聞，空下千斛淚。",
            "藐然一星孤，未忍隨以逝。",
            "雨濕新松楸，塵生舊鞶帨。",
            "奈此愁絕何，況復形夢寐。",
            "蕭蕭風樹悲，此恨豈有既。",
            "念昔齠齓中，從公識奇字。",
            "一從江淮別，歲月不復記。",
            "公尋武夷春，我友頤山桂。",
            "此來忽相見，再拜只流涕。",
            "忽忽悅情話，恍若已隔世。",
            "先人有遺經，夙夜焉敢墜。",
            "餘生倘未殞，肯負平日志。",
            "但恨不及親，臨風一歔欷。"
        ],
        "title": "呈伯父元仲二首  其二",
        "id": "7ef34494-7950-47cf-b3ed-f4f02f3bd732"
    },
    {
        "author": "周麟之",
        "paragraphs": [
            "我家百笏門，族望甲鄉國。",
            "堂堂六世祖，名在碧落籍。",
            "人曰吾故侯，善政光古昔。",
            "後裔聯簪纓，北原蔭榆柏。",
            "里居百餘年，世出二千石。",
            "當時叢桂中，鳴珂動城陌。",
            "變故忽相仍，流蕩兵火厄。",
            "一經焚劫餘，故里半荆棘。",
            "奔騰豺虎羣，逃避天地窄。",
            "十年湖山游，幸不死鋒鏑。",
            "朝穿雲麓青，夜釣月溪白。",
            "間關度陽九，闔室僅安適。",
            "遽嬰風樹悲，呼天淚橫臆。",
            "坡陁東龍岡，悵望隔窀穸。",
            "故鄉渺歸期，異縣悲久客。",
            "北轅吾未能，遼絕江海隔。",
            "思我伯父賢，一別幾更歷。",
            "寇至獨不去，巍坐空四壁。",
            "高標揖夷齊，九死出焚溺。",
            "居爲一鄉望，後學所矜式。",
            "泮水修復初，儒盟首開席。",
            "我獨隨風蓬，孤陋阻規益。",
            "明年秋鴻飛，槐花動行色。",
            "庶遂升堂拜，情話輸悃愊。",
            "詩成喜不寐，興逐飛天翼。"
        ],
        "title": "寄伯父元舉",
        "id": "34ad575a-f9e8-4fc8-bab9-abea7b4bf86c"
    },
    {
        "author": "周麟之",
        "paragraphs": [
            "冀北百馬一駃騠，沅江之鼈九肋稀。",
            "海邑千室士半之，異材傑出今其誰。",
            "有客有客氣吐霓，行年五十縫掖衣。",
            "青鞋白帽鬢未摧，筆下妙絕黄絹碑。",
            "句中參徹後山詩，邂逅一見秋雲披。",
            "立談展盡胸中奇，如刮眼膜如起痿。",
            "便許握手論交期，看君有藴未一施。",
            "杜門却掃甘幽棲，草樹薿薿含奇姿。",
            "兩堂對啟白板扉，我時剝啄叩扊扅。",
            "君出迎笑喜見眉，晴窗坐隠花影移。",
            "茗椀未盡爐香遲，手弄麈尾風颸颸。",
            "主人得意客忘歸，嗟予懵學安所師。",
            "矧復少也逢百罹，尚頼先德流餘滋。",
            "遺編爛爛星斗垂，墨猶未乾吾忍窺。",
            "梅花一詠偶弗遺，君能鑒賞了不疑。",
            "惜哉不與君同時，生前未免俗子嗤。",
            "身後有此名流知，嗚呼吾意其何悲。"
        ],
        "title": "答宋子閑",
        "id": "ac0c3c77-c1e6-454a-8b34-d0d3460e426e"
    },
    {
        "author": "周麟之",
        "paragraphs": [
            "人物南州望，風流一代英。",
            "夙傳天上譽，早夢月中名。",
            "車載三千牘，鵬飛九萬程。",
            "向來辭泮水，端合上仙瀛。",
            "接武虞廷邃，含香漢殿清。",
            "漸看丹極近，首冠列星明。",
            "準擬陪三接，周旋位六卿。",
            "鑑分金背重，橐並紫荷輕。",
            "未見恩綸出，那知謗篋盈。",
            "去朝雲路杳，歸侍綵衣榮。",
            "地借徽之竹，樓吹子晉笙。",
            "赤心何所負，白眼不須驚。",
            "自顧銜恩厚，親逢較藝精。",
            "妍媸歸藻鑑，高下見文衡。",
            "夢絕懷蛟異，詞非吐鳳成。",
            "賦能窺小小，經漫說鏗鏗。",
            "誤玷春官籍，終慙月旦評。",
            "搶榆幾類鷃，出谷僅同鶑。",
            "志慕青錢士，名參玉筍生。",
            "別深秋鶴怨，歸問海鷗盟。",
            "未作河西尉，聊爲江上行。",
            "夜沈灘月釣，曉壓隴雲耕。",
            "歲暮人初返，天寒雨未晴。",
            "久稽從杖履，且復卧柴荆。",
            "後見含深恧，微吟寫至情。",
            "佇聽宣室召，鳳閣繼家聲。"
        ],
        "title": "上王吏部",
        "id": "3fe800af-d965-4565-88be-cd1ca17e7a58"
    },
    {
        "author": "周麟之",
        "paragraphs": [
            "風度顒顒白首郎，清朝趨奏久含香。",
            "東南德望龍津闊，甲乙科名雁序長。",
            "使節不辭驪駕遠，卿家重見㦸門光。",
            "願公早入承明去，一試囊中活國方。"
        ],
        "title": "見張運使郎中  其一",
        "id": "a0ff676d-663e-43b5-a678-3894bb003660"
    },
    {
        "author": "周麟之",
        "paragraphs": [
            "野鶴摩雲萬里心，一枝聊復寄高林。",
            "愁邊舉目江山異，客裏登樓歲月深。",
            "長鋏誓爲知己用，短檠空伴讀書吟。",
            "龍門不拒通家子，應許來聽正始音。"
        ],
        "title": "見張運使郎中  其二",
        "id": "09841758-3065-4722-ba70-8fa50e345a0c"
    },
    {
        "author": "周麟之",
        "paragraphs": [
            "煌煌大筆照坤維，忽見文星下紫微。",
            "萬里江山渾改觀，九重紳笏更爭輝。",
            "占松不假刀形夢，換馬端期鵠趁飛。",
            "試問郫筒故鄉酒，路人應唱踏花歸。"
        ],
        "title": "送王時亨舍人帥蜀詩二首  其一",
        "id": "f00f1e46-82be-40c8-a49d-a3e8d305e59a"
    },
    {
        "author": "周麟之",
        "paragraphs": [
            "一從雁塔綴英游，又見功名得志秋。",
            "丹闕萬人窺榜眼，碧幢千騎擁遨頭。",
            "錦城日暖惸鰥舞，玉壘煙深鎧仗收。",
            "它日中和聞善政，一琴寧復久淹留。"
        ],
        "title": "送王時亨舍人帥蜀詩二首  其二",
        "id": "1a348bb3-60a6-4d6f-b5ce-14cc2338ac16"
    },
    {
        "author": "周麟之",
        "paragraphs": [
            "君不見漢業已定猶勒兵，白登坐困師無名。",
            "席門先生計無誤，黠虜不得窺平城。",
            "論功自合班人傑，蓋世拔山威盡折。",
            "漫誇勳業是韓彭，我出六奇秦項滅。",
            "後來漢道如衰周，德尊一代陳太丘。",
            "二方相繼厲名節，不顧羔雁真善謀。",
            "雪霜貿貿年芳改，凜凜松筠見風采。",
            "豺狼當路狐狸號，獨有孤鴻橫四海。",
            "至今逸韵傳清商，雲和之瑟絃高張。",
            "耳孫磊落天下士，大才有出皆其長。",
            "胸中萬卷饒丘壑，鮮取遺音叩寂寞。",
            "一朝解組又彈冠，出處無心付天樂。",
            "我輩等是風月人，昔也同閈今爲鄰。",
            "不妨對語味如蠟，擾擾萬事從橫陳。"
        ],
        "title": "和陳大監",
        "id": "1d781bcf-704e-49cb-8b04-11047af688f6"
    },
    {
        "author": "周麟之",
        "paragraphs": [
            "公詩律嚴如用兵，江淮草木先知名。",
            "少當千人掃文陣，晚策百勝攻愁城。",
            "詩壇老將天下傑，筆倒三江流萬折。",
            "時將妙句吐長虹，李杜文章光不滅。",
            "由來事業師伊周，詎止博識窮九丘。",
            "星列丹墀藹華望，月昇金掌陳嘉謀。",
            "脫冠歸來雙鬢改，任爾功名爭好采。",
            "揮絃月下奏高山，擊楫波間哦小海。",
            "方今祝網仁如商，聖賢相逢治具張。",
            "鶴書旁午詔多士，不以椳闑遺寸長。",
            "如公豈得栖林壑，焉問曉猿驚索寞。",
            "歲晚方諧魏闕心，官閒不減商山樂。",
            "湖上春來花惱人，我不憂貧依富鄰。",
            "朋友膠漆古來事，願言握臂追雷陳。"
        ],
        "title": "再次韵爲謝",
        "id": "af2bebcb-911e-4493-996c-efbd0e35298a"
    },
    {
        "author": "周麟之",
        "paragraphs": [
            "沅江九肋稀，端問學不學。",
            "向來屠沽輩，過眼褐寬博。",
            "如公負奇才，尚隔雲津躍。",
            "昔吾先隠君，早識麟一角。",
            "聯翩錦囊句，紆餘仍卓犖。",
            "千載埋玉悲，孤芳竟誰擢。",
            "別來二十年，歷歷記前作。",
            "賤子更百罹，素業守彌恪。",
            "餘輝忽振耀，如獲西山藥。",
            "清夢到鈞天，求音叩寂寞。",
            "中宵對蓮炬，何以稱光渥。",
            "辱君瓊瑶篇，重愧鼠呼璞。",
            "大軸闚洪源，洶湧千澗落。",
            "一洗胸中塵，豁若春雲廓。"
        ],
        "title": "趙見獨示所業并詩次韵謝之",
        "id": "b30d3b35-8241-400f-99bc-67682c332323"
    },
    {
        "author": "周麟之",
        "paragraphs": [
            "筠谷珠璣北苑春，寸誠千里託靈芬。",
            "爲投白鹿岩前客，何日容分半席雲。"
        ],
        "title": "以珠子香建茶寄皖公山馬先生",
        "id": "104a4563-ca86-4940-b53a-1f7ac232abce"
    },
    {
        "author": "周麟之",
        "paragraphs": [
            "我祖來從錦江曲，尚憶郫筒醉春淥。",
            "輕衫拂石踏花歸，近傍青城結茅屋。",
            "子孫散作淮海居，奕葉英風凜相續。",
            "不惟叢桂競傳芳，時有高人更超俗。",
            "或隨羽化附青蛇，或避詔徵稱赤局。",
            "我生本是林泉人，失脚塵中困羈束。",
            "每逢蜀士話維桑，便欲携筇訪前躅。",
            "道人家世出巴西，萬里江山見眉目。",
            "笑施砭石起膏肓，坐察形神窮倚伏。",
            "我席爲門君荷旃，相見忘情謝榮辱。",
            "幽香小鼎暮烟橫，濁酒一盃春蟻綠。",
            "此身多病經百罹，只合紉蘭與餐菊。",
            "休論燕頷覓封侯，莫說鳶肩騰火速。",
            "我有風懷就問君，何時一飽顔公粥。",
            "今日君行跨奔鹿，欲下鵝洲穿柳谷。",
            "他年願結白雲期，與君同看金峰鵠。"
        ],
        "title": "送台道人",
        "id": "56298e56-39a0-420b-a728-8c69ef9619b6"
    },
    {
        "author": "周麟之",
        "paragraphs": [
            "三年虎卧白雲關，誰念窮猿失故山。",
            "野客已拚花自落，道人今與鶴俱還。",
            "厖眉皓首雙松老，白㲲青絲一室閒。",
            "何日得追塵外趣，聽君擊鉢翠微間。"
        ],
        "title": "送僧大通還山一首",
        "id": "ac144908-6355-4c26-8158-eb83a3edcda0"
    },
    {
        "author": "周麟之",
        "paragraphs": [
            "我來何幸識支郎，百丈峰頭寶月光。",
            "質薄自憐非燕頷，途窮誰信是龜腸。",
            "漸看鬢底千絲白，敢說眉間一點黄。",
            "坐見錦溪秋水闊，不知何日理歸艎。"
        ],
        "title": "戲呈珉禪師",
        "id": "d3f84195-d4f8-445d-962e-cbdc68f813df"
    },
    {
        "author": "周麟之",
        "paragraphs": [
            "北風駕寒萬竅號，聲如八月江上濤。",
            "又疑大鵬上青霄，南溟水擊摶扶摇。",
            "昆陽陣敗虎豹嘷，撼城飛瓦千兵逃。",
            "焚輪夜起狂終朝，直憂卷屋掀重茅。",
            "我居門巷如荒郊，衾無繢罽裘無羔，苦寒獵獵吹縕袍。",
            "笑引藤樽漱濁醪，不妨高卧醉陶陶。",
            "夢騎天馬騰長飈，睥睨玉臺閶闔高。",
            "風聲詩興兩鬭豪，醉中一掃白雲謠。"
        ],
        "title": "終風行",
        "id": "32add1e2-636a-4592-aff5-e69de5440e64"
    },
    {
        "author": "周麟之",
        "paragraphs": [
            "明皇幸蜀，一日登高山望秦川，謂高力士曰：“吾聽張九齡言，不至此。",
            "”馬上吹笛爲曲，號《謫仙怨》，今亡焉。",
            "因爲八章，以申其念舊之意。",
            ""
        ],
        "title": "望秦川歌  其一",
        "id": "defa78ed-8ed8-4d66-b1da-9c36807b23f3"
    },
    {
        "author": "周麟之",
        "paragraphs": [
            "長安回首戰塵中，馬背行吹一笛風。",
            "寄恨翻成謫仙怨，始知深負曲江公。"
        ],
        "title": "望秦川歌  其二",
        "id": "6f949935-00e8-4012-a3bf-6caca8956382"
    },
    {
        "author": "周麟之",
        "paragraphs": [
            "錦囊留得玉環香，不見佳人空斷腸。",
            "北望秦川烟草滿，尚疑飛燕舞昭陽。"
        ],
        "title": "望秦川歌  其三",
        "id": "428c524f-f227-4142-b214-93b8b185f3c4"
    },
    {
        "author": "周麟之",
        "paragraphs": [
            "向來花萼弄春輝，曾把寧王玉笛吹。",
            "樂事已隨風燭過，如今橫笛不勝悲。"
        ],
        "title": "望秦川歌  其四",
        "id": "c48d3d3f-fdad-4b30-af3c-8e3549d39ea0"
    },
    {
        "author": "周麟之",
        "paragraphs": [
            "蜀山春動錦江流，水綠山青總是愁。",
            "愁絕不堪山上望，無人解與月宮遊。"
        ],
        "title": "望秦川歌  其五",
        "id": "c0998c9c-6a09-4aa7-bfc6-2a060a3160f7"
    },
    {
        "author": "周麟之",
        "paragraphs": [
            "雨聲鳴棧不堪聽，盡日穿雲上杳冥。",
            "羯鼓催花渾不記，曲中空唱雨霖鈴。"
        ],
        "title": "望秦川歌  其六",
        "id": "4cc82d0a-d006-44f3-b3e3-8d4c597ff283"
    },
    {
        "author": "周麟之",
        "paragraphs": [
            "漁陽千幟掃空來，滿目妖氛鬭不開。",
            "爲問玉京何日復，傷心黄屋幾時回。"
        ],
        "title": "望秦川歌  其七",
        "id": "c908da9f-9cae-46ad-a10d-d6ad4fd8af02"
    },
    {
        "author": "周麟之",
        "paragraphs": [
            "煙霞縹緲認驪山，遠想樓臺紫翠間。",
            "尚欲神遊太真院，不知身過鬼門關。"
        ],
        "title": "望秦川歌  其八",
        "id": "9633fe07-8e69-449c-a206-cd9f99cd2ec7"
    },
    {
        "author": "周麟之",
        "paragraphs": [
            "阿瞞按舞長生殿，妃子洗粧端正樓。",
            "此去恰如巫峽夢，相望千里事悠悠。"
        ],
        "title": "望秦川歌  其九",
        "id": "02fa3729-6b48-4bbd-85a2-393104881d5a"
    },
    {
        "author": "周麟之",
        "paragraphs": [
            "雨沐秋容浄，雲橫天宇高。",
            "溪流走城塹，木葉下亭臯。",
            "興引淵明酒，寒侵范叔袍。",
            "清愁不能已，高枕誦離騷。"
        ],
        "title": "秋懷三首  其一",
        "id": "46fe528f-6a68-4bf5-8006-ce944e4805d3"
    },
    {
        "author": "周麟之",
        "paragraphs": [
            "燕去簾帷靜，蛩鳴機杼忙。",
            "淒風萬籟息，夜月一奩光。",
            "自喜襟懷豁，寧爲景物傷。",
            "幽窗有佳致，坐挹桂花香。"
        ],
        "title": "秋懷三首  其二",
        "id": "b17e6112-21a5-4478-b37b-75feeb8f3655"
    },
    {
        "author": "周麟之",
        "paragraphs": [
            "江遠蒓鱸晚，逕荒松菊寒。",
            "近知秋信好，更覺旅懷寬。",
            "遠杵風催急，橫琴夜向闌。",
            "飄零莫惆悵，吾道久艱難。"
        ],
        "title": "秋懷三首  其三",
        "id": "aaa4c49e-24ee-4ef0-bda9-2d8df8daa7a3"
    },
    {
        "author": "周麟之",
        "paragraphs": [
            "春來物物未關情，只與寒梅有舊盟。",
            "芳信已催詩興動，幽香還釀客懷清。",
            "月摹瘦影橫窗淡，雨浴疏花照水明。",
            "却憶去年花下飲，共持盃酒泛飛英。"
        ],
        "title": "觀梅",
        "id": "5635b0ad-250c-449d-931a-14516cffc95f"
    },
    {
        "author": "周麟之",
        "paragraphs": [
            "家在濤江欲盡頭，結茅寧爲樂休休。",
            "達人自得一經趣，游子空懷千歲憂。",
            "坐對聖賢唯酒適，身憑形影以詩酬。",
            "公今非遯元無悶，要把韋編續聖丘。"
        ],
        "title": "和元革叔無悶齋",
        "id": "8fddc26a-5a0b-4972-b227-3b2531b4acdd"
    },
    {
        "author": "周麟之",
        "paragraphs": [
            "向來歸卧白雲邊，忽拜君王詔墨鮮。",
            "誰借羽翰超弱水，又隨簪橐過甘泉。",
            "酒同今夕兄酬弟，詩比當年聖得賢。",
            "潤色正須燕許手，小儒那有筆如椽。"
        ],
        "title": "初除西掖士華兄以詩賀喜次韵爲謝",
        "id": "542cba1f-0fc0-4a40-b99a-c11b37eb41a2"
    },
    {
        "author": "周麟之",
        "paragraphs": [
            "遯叟高眠石磴雲，鴟夷長泛五湖春。",
            "爭如晝錦延華萼，同作商山四老人。"
        ],
        "title": "西園堂榭落成種植畢工偶成口號十首呈參政張公  其一",
        "id": "7de2d674-58f6-4bd6-9105-3a0c6890c478"
    },
    {
        "author": "周麟之",
        "paragraphs": [
            "華堂迥出複城高，更買鄰園徹古壕。",
            "要展渭川千畝竹，賸栽錦里百根桃。"
        ],
        "title": "西園堂榭落成種植畢工偶成口號十首呈參政張公  其二",
        "id": "8b875418-57bf-4bc8-a740-168619ba7272"
    },
    {
        "author": "周麟之",
        "paragraphs": [
            "鈎簾待燕春風裏，把酒酬花夜月前。",
            "更啟西窗納清景，煙光如畫擁斜川。"
        ],
        "title": "西園堂榭落成種植畢工偶成口號十首呈參政張公  其三",
        "id": "58103e10-9c73-4376-a91f-0bd2af40e7f6"
    },
    {
        "author": "周麟之",
        "paragraphs": [
            "城外青林可當山，橫雲翠靄鬰孱顔。",
            "虛堂一枕林泉夢，如在煙霞縹緲間。"
        ],
        "title": "西園堂榭落成種植畢工偶成口號十首呈參政張公  其四",
        "id": "dbfaa055-e0ce-43df-b44a-862d25e53e03"
    },
    {
        "author": "周麟之",
        "paragraphs": [
            "林花倒影落清池，池面春波泛綠漪。",
            "更築小橋亭上去，便成家世授書圯。"
        ],
        "title": "西園堂榭落成種植畢工偶成口號十首呈參政張公  其五",
        "id": "dfd051e1-0049-4b30-95d8-5aada3b89bed"
    },
    {
        "author": "周麟之",
        "paragraphs": [
            "小谿深樹鹿呦呦，野鶴無聲蕙帳幽。",
            "風月滿亭供笑語，依然不減醉翁游。"
        ],
        "title": "西園堂榭落成種植畢工偶成口號十首呈參政張公  其六",
        "id": "6d17f305-4152-4050-a64f-c9bb6995d593"
    },
    {
        "author": "周麟之",
        "paragraphs": [
            "草木青歸二月天，川原明媚發春妍。",
            "臨流忽見寒梅影，皎若凌波洛浦仙。"
        ],
        "title": "西園堂榭落成種植畢工偶成口號十首呈參政張公  其七",
        "id": "fe2c6b07-dc2a-4a00-801c-8d38a7fdf7a6"
    },
    {
        "author": "周麟之",
        "paragraphs": [
            "花梢日上雨痕乾，冉冉香風破嫩寒。",
            "眼底便知紅紫近，山茶先放鶴頭丹。"
        ],
        "title": "西園堂榭落成種植畢工偶成口號十首呈參政張公  其八",
        "id": "1d4f69c4-ce0e-48ff-9d13-26884dfbabe6"
    },
    {
        "author": "周麟之",
        "paragraphs": [
            "幽叢灌木便成林，準擬炎天百步陰。",
            "應許春禽樂餘蔭，鷦鷯穩寄一枝深。"
        ],
        "title": "西園堂榭落成種植畢工偶成口號十首呈參政張公  其九",
        "id": "e699360f-ca75-4959-b71a-6745a4a6e1a0"
    },
    {
        "author": "周麟之",
        "paragraphs": [
            "水流映带清漳宅，野望遲迴半月臺。",
            "只恐宮鶑阻陪賞，日邊便有鶴書來。"
        ],
        "title": "西園堂榭落成種植畢工偶成口號十首呈參政張公  其一○",
        "id": "2f02da61-aecd-4701-9a4d-12d395e1d8cd"
    },
    {
        "author": "周麟之",
        "paragraphs": [
            "吳山濯濯烟鬟青，湖水練練光遶城。",
            "城中主人目如電，爽氣坐納山水清。",
            "千門鳴絃夜月靜，四野垂穎秋雲平。",
            "試占古語詠侯德，一賢可當百萬兵。"
        ],
        "title": "與蘇州守十詩以兵衛森畫戟燕寢凝清香爲韵  其一",
        "id": "bedcec56-0fd8-411b-a9b1-1d984eeea848"
    },
    {
        "author": "周麟之",
        "paragraphs": [
            "蘇臺屹立層霄裏，環望水雲三百里。",
            "十年草綠春城荒，麋鹿肆游歌舞地。",
            "公來一顧風物新，華屋下蟠烟靄翠。",
            "正須滿意事登臨，早晚中臺拜英衛。"
        ],
        "title": "與蘇州守十詩以兵衛森畫戟燕寢凝清香爲韵  其二",
        "id": "acd983f0-0e97-4fba-94e8-ff6e08eaa6f4"
    },
    {
        "author": "周麟之",
        "paragraphs": [
            "館娃宮院秋沈沈，採香芳逕花委金。",
            "吳王舊事久寂寞，此地猶懷千古心。",
            "黄堂高興動罇俎，三百畫橋絲管音。",
            "吳儂但識宴會樂，那知遶屋棠陰森。"
        ],
        "title": "與蘇州守十詩以兵衛森畫戟燕寢凝清香爲韵  其三",
        "id": "f1b0ecbd-494c-4d0d-8a15-7c2d1c42219c"
    },
    {
        "author": "周麟之",
        "paragraphs": [
            "城西連柂楓橋夜，城東接舳閶門下。",
            "細聽來往棹謳聲，一一歌呼頌仁化。",
            "爾知德政並龔黄，我慕風流到王謝。",
            "會當臨景賦新詩，寫得吳中有聲畫。"
        ],
        "title": "與蘇州守十詩以兵衛森畫戟燕寢凝清香爲韵  其四",
        "id": "137f90ef-66f8-46fb-89e4-54900e84ab07"
    },
    {
        "author": "周麟之",
        "paragraphs": [
            "洞庭雨斷兼天碧，松江月明波動色。",
            "剪橘霜包照座黄，鱠鱸雪縷堆盤白。",
            "秋到湖山最佳處，此景付公天不惜。",
            "英名自是龍驤家，更待高閎立幡戟。"
        ],
        "tags": [
            "洞庭湖"
        ],
        "title": "與蘇州守十詩以兵衛森畫戟燕寢凝清香爲韵  其五",
        "id": "741b156c-2eeb-4c74-a588-34677647fa42"
    },
    {
        "author": "周麟之",
        "paragraphs": [
            "相門舊列名臣傳，挺挺遺風眼中見。",
            "遠覽初褰賈父帷，仁風已滿袁宏扇。",
            "坐看詔璽天邊來，袖章入對金鑾殿。",
            "好追樂事醉昇平，日奉宸游玉津宴。"
        ],
        "title": "與蘇州守十詩以兵衛森畫戟燕寢凝清香爲韵  其六",
        "id": "8b8061e6-a722-4b01-a316-aa61be353738"
    },
    {
        "author": "周麟之",
        "paragraphs": [
            "一方靜治民安枕，天子英明用人審。",
            "慈厚薰然布帛溫，威明皎若冰霜凜。",
            "斡旋妙手經畫餘，貫朽如山粟填廩。",
            "禁闥還容汲直歸，淮南定報姦謀寢。"
        ],
        "title": "與蘇州守十詩以兵衛森畫戟燕寢凝清香爲韵  其七",
        "id": "8a3f4926-0692-41b8-abee-7a828599857f"
    },
    {
        "author": "周麟之",
        "paragraphs": [
            "六飛南駐開陪京，朝廷恃此爲金城。",
            "元侯卧護股肱郡，去天尺五日月明。",
            "誰憐游子歲一過，欲往不得如流萍。",
            "今日西風要留客，好山橫道煙光凝。"
        ],
        "title": "與蘇州守十詩以兵衛森畫戟燕寢凝清香爲韵  其八",
        "id": "8c54fd32-3026-4b82-a7ad-c0d24dd94a31"
    },
    {
        "author": "周麟之",
        "paragraphs": [
            "青衫飄泊江海生，十年篷底載我行。",
            "每逢勝地一長望，江山舉目難爲情。",
            "登樓幾作仲宣賦，在野猶带倪寬經。",
            "邇來困甚幾執熱，願焉一濯秋風清。"
        ],
        "title": "與蘇州守十詩以兵衛森畫戟燕寢凝清香爲韵  其九",
        "id": "95ac8fb1-dd2e-4990-8a4c-8518f34f8201"
    },
    {
        "author": "周麟之",
        "paragraphs": [
            "蓋公論治齊相堂，穆生酌醴元王觴。",
            "古人好士乃如此，名重千載尊而光。",
            "我公風度冠今昔，龍門冠蓋春雲翔。",
            "微才詎敢充旨味，藥籠庶容芝桂香。"
        ],
        "title": "與蘇州守十詩以兵衛森畫戟燕寢凝清香爲韵  其一○",
        "id": "394d9eed-a2be-40c1-bbd1-bf51ec246366"
    },
    {
        "author": "周麟之",
        "paragraphs": [
            "北風夜捲地，凍雲曉黏天。",
            "黄竹歌未終，飛霰集我前。",
            "森羅崑山璧，零亂淮夷蠙。",
            "縛賊懸瓠城，安得兵三千。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其一",
        "id": "40df8ffd-c1cc-475d-ae8f-e151d2a7c0c2"
    },
    {
        "author": "周麟之",
        "paragraphs": [
            "跨馿遊灞橋，策馬阻藍關。",
            "詩人自清苦，逐客何當還。",
            "我獨擁敝繭，高卧環堵間。",
            "黄精已無苗，斸雪思舊山。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其二",
        "id": "01b7655c-d239-438f-bd6a-fb5d126124b1"
    },
    {
        "author": "周麟之",
        "paragraphs": [
            "松桂亦華顛，瓦石背玉表。",
            "造物不作難，夜半月出皎。",
            "書窗互照映，甕牖驚易曉。",
            "舉頭忽彌望，萬里絕飛鳥。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其三",
        "id": "155ca83b-ef21-4245-bb2a-c3a4ec21a6b8"
    },
    {
        "author": "周麟之",
        "paragraphs": [
            "複帳蕤香篝，綺席羅妓圍。",
            "焉知蓽門子，清哦袖鶉衣。",
            "臘白三日寒，遽使晝掩扉。",
            "愁思已如許，共作風絮飛。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其四",
        "id": "5265c866-b507-486d-a375-227c15a50ecc"
    },
    {
        "author": "周麟之",
        "paragraphs": [
            "舊聞沙漠寒，磧鹵一丈雪。",
            "誰憐牧羝人，白首持漢節。",
            "朝廷北顧憂，歲晚不忍說。",
            "寄言上林雁，何事音信絕。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其五",
        "id": "df238437-664d-44e9-ab33-255bef41ec98"
    },
    {
        "author": "周麟之",
        "paragraphs": [
            "堆盤水精鹽，翻匙雲子飯。",
            "年年六出花，不必以瑞獻。",
            "浪言平地尺，貧亦非所願。",
            "愁無儋石儲，安敢擲百萬。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其六",
        "id": "ee1b024c-0a55-464f-b781-ef099dc0b8f6"
    },
    {
        "author": "周麟之",
        "paragraphs": [
            "林梢宿鴉翻，未覺烟樹暝。",
            "瀟瀟打窗聲，慣向雲屋聽。",
            "冰結積已深，風收舞初定。",
            "凌晨出門喜，折屐印樵逕。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其七",
        "id": "8a864ee2-9c01-489c-9b94-8010b6cd16b1"
    },
    {
        "author": "周麟之",
        "paragraphs": [
            "吾無千金裘，爲博麴米春。",
            "牀頭臘甕熟，漉以淵明巾。",
            "飲少輒至醉，醉眼迷天垠。",
            "衝寒望南巷，不見披氅人。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其八",
        "id": "d6908300-efaa-463b-bf2f-16822464f4c6"
    },
    {
        "author": "周麟之",
        "paragraphs": [
            "千騎射獵軍，一簑垂釣翁。",
            "寒江與曠野，得意應無窮。",
            "顧我俱未暇，緩步聊倚筇。",
            "惜此連璐白，涴以雞犬蹤。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其九",
        "id": "07ce80cb-c540-4917-b86f-1e5d45bac476"
    },
    {
        "author": "周麟之",
        "paragraphs": [
            "佛衣珠唾飛，撼樹縞裙裂。",
            "巡簷索梅笑，敧枕聽竹折。",
            "念此積雪寒，憂世心愈切。",
            "夜分耿不寐，風燈半明滅。"
        ],
        "title": "辛酉大雪戲成十詩以千山鳥飛絕萬逕人蹤滅爲韵  其一○",
        "id": "b0f56e53-3bb5-4b67-95be-cdff961b44fd"
    },
    {
        "author": "周麟之",
        "paragraphs": [
            "湖上清遊樂有餘，玉山未倒不須扶。",
            "後堂深處無人到，尚許鴟夷託後車。"
        ],
        "title": "自南山歸口占上王閣老  其一",
        "id": "72d401d0-b1c4-402c-a290-59b05408b96d"
    },
    {
        "author": "周麟之",
        "paragraphs": [
            "日高風軟不生塵，十月湖山暖似春。",
            "綠綺抱來人不至，幾時容我喚真真。"
        ],
        "title": "自南山歸口占上王閣老  其二",
        "id": "0f173b26-10f6-4411-b19a-fb29e12bb5ac"
    },
    {
        "author": "周麟之",
        "paragraphs": [
            "淝上英遊遠，江南慶系長。",
            "二卿雙戟貴，七葉一門光。",
            "早負鵬天闊，先分桂籍香。",
            "中興誰第一，勳烈在旂常。"
        ],
        "title": "參政大資毗陵張公輓詩十首  其一",
        "id": "b33138e5-4d95-4f90-bde9-10e2af85009f"
    },
    {
        "author": "周麟之",
        "paragraphs": [
            "德望三朝老，才華一代宗。",
            "偉名高附鳳，餘事富雕龍。",
            "異刻驚黄玉，仙遊問赤松。",
            "忽騎箕尾去，雲路杳無蹤。"
        ],
        "title": "參政大資毗陵張公輓詩十首  其二",
        "id": "a08bb517-85e5-42fd-9767-8854576e3125"
    },
    {
        "author": "周麟之",
        "paragraphs": [
            "一馬龍驤後，中朝草創初。",
            "秉樞登政路，扈蹕擁宸裾。",
            "像入雲臺畫，名標玉府書。",
            "太平資舊德，不及駕安車。"
        ],
        "title": "參政大資毗陵張公輓詩十首  其三",
        "id": "6efb8678-1040-43b9-b1db-ad11e37724a2"
    },
    {
        "author": "周麟之",
        "paragraphs": [
            "出入紆宸眷，龍光溢帝閽。",
            "賜書奎畫爛，分劑寶奩存。",
            "尚擬陪三接，俄悲築九原。",
            "遺忠當厚報，豈但輟瓜恩。"
        ],
        "title": "參政大資毗陵張公輓詩十首  其四",
        "id": "92f8e16d-1c2c-4f7a-b9f5-33353e84693e"
    },
    {
        "author": "周麟之",
        "paragraphs": [
            "自領一麾出，旋更五鎮雄。",
            "政追棲鳳迹，民戢带牛風。",
            "鑑水恩波外，西山爽氣中。",
            "棠陰隨處是，繞屋自蘢葱。"
        ],
        "title": "參政大資毗陵張公輓詩十首  其五",
        "id": "3baf076b-5ffb-4da3-8b53-18c77024222e"
    },
    {
        "author": "周麟之",
        "paragraphs": [
            "晚歲游真館，分符蒞別京。",
            "九關留管鑰，千騎按屯營。",
            "天上金甌覆，江邊玉節明。",
            "傷心遊宴地，悵望北山橫。"
        ],
        "title": "參政大資毗陵張公輓詩十首  其六",
        "id": "91646b17-3375-4347-a593-6408703dc883"
    },
    {
        "author": "周麟之",
        "paragraphs": [
            "四老延清會，連年樂故鄉。",
            "譽騰花萼集，光動德星堂。",
            "今獨三荆茂，居然一鑑亡。",
            "慶流知有在，蘭玉藹遺芳。"
        ],
        "title": "參政大資毗陵張公輓詩十首  其七",
        "id": "a468b96f-5cb3-4070-aa14-7ed046ed09d8"
    },
    {
        "author": "周麟之",
        "paragraphs": [
            "綠野裴公趣，東山謝傅心。",
            "林泉幽夢斷，花柳舊谿深。",
            "瀹茗風生腋，飛觴月滿襟。",
            "向來親几杖，猶想聽高吟。"
        ],
        "title": "參政大資毗陵張公輓詩十首  其八",
        "id": "b49752c9-8321-4dca-b19a-aab4a546d34a"
    },
    {
        "author": "周麟之",
        "paragraphs": [
            "久玷平津館，叨陪北海尊。",
            "軒騰期遠到，刻苦記前言。",
            "穉榻恩難報，韋經業自存。",
            "孤蹤初筮仕，此志與誰論。"
        ],
        "title": "參政大資毗陵張公輓詩十首  其九",
        "id": "1a7c087e-105d-4537-a320-f45edf423603"
    },
    {
        "author": "周麟之",
        "paragraphs": [
            "憶昔春官試，唯公季子俱。",
            "別來成永訣，返哭慟諸孤。",
            "忍預吹簫列，空懷解劍趨。",
            "新阡閟長夜，雪涕墮平蕪。"
        ],
        "title": "參政大資毗陵張公輓詩十首  其一○",
        "id": "09d85b47-2523-41e2-b20e-7768d1b4de3a"
    },
    {
        "author": "周麟之",
        "paragraphs": [
            "赫奕三公胄，高華百笏門。",
            "義風傾里社，名德老丘園。",
            "不起東山卧，空餘北海尊。",
            "已隨飛劍逝，猶記刻舟痕。"
        ],
        "title": "致政大夫胡公輓詩五首  其一",
        "id": "eaeddb78-1d18-4056-8313-43548e530f82"
    },
    {
        "author": "周麟之",
        "paragraphs": [
            "西帥乘遲日，趨庭正妙年。",
            "飛書騰白羽，曳綵汎紅蓮。",
            "晚伏追風驥，長嗟墮水鳶。",
            "卷舒安義命，何恨及重泉。"
        ],
        "title": "致政大夫胡公輓詩五首  其二",
        "id": "d406ea35-cd78-4534-8c10-58bb5f0dcc81"
    },
    {
        "author": "周麟之",
        "paragraphs": [
            "燕寢追遺事，沈痾歎積年。",
            "未扶鳩杖起，已報鹿車懸。",
            "顯服登三品，榮名謝九遷。",
            "英姿寧復見，歸伴玉臺仙。"
        ],
        "title": "致政大夫胡公輓詩五首  其三",
        "id": "f5fb96c1-e4d1-44a2-8762-3ad06b8ff038"
    },
    {
        "author": "周麟之",
        "paragraphs": [
            "碧落承先訓，青冥屈壯圖。",
            "珠懸三樹秀，鑑舞一鸞孤。",
            "逝水嗟何及，佳城讖不誣。",
            "江山蟠秀氣，此地卜青烏。"
        ],
        "title": "致政大夫胡公輓詩五首  其四",
        "id": "93e0b794-9105-4609-b651-5f591a148a86"
    },
    {
        "author": "周麟之",
        "paragraphs": [
            "末緒慚非偶，孤蹤託契深。",
            "委禽申舊好，奉屨負初心。",
            "已矣升堂拜，潸焉雪涕吟。",
            "四郊烟樹慘，引紼墮哀音。"
        ],
        "title": "致政大夫胡公輓詩五首  其五",
        "id": "a9d1af96-e0e0-4722-87ed-1e02652aa79d"
    },
    {
        "author": "周麟之",
        "paragraphs": [
            "嬪風合冠女圖中，禮法能兼郝與鍾。",
            "自許夫知黄鵠志，曾看女拜紫鸞封。",
            "高堂把酒同婣睦，燕坐繙經樂始終。",
            "千載管彤書盛事，只今門有壻如龍。"
        ],
        "title": "夫人孫氏輓詩",
        "id": "d73e53b4-c0d8-4220-80f3-042ae6748169"
    },
    {
        "author": "周麟之",
        "paragraphs": [
            "閫範三從正，家聲兩大餘。",
            "義高黄鵠操，恩疊紫鸞書。",
            "澗沼登蘋藻，園林映板輿。",
            "忽乘飛鳳去，應傍素臺居。"
        ],
        "title": "胡夫人輓詩  其一",
        "id": "fa4849a0-4433-4c49-87d2-f4d494782293"
    },
    {
        "author": "周麟之",
        "paragraphs": [
            "晚歲根塵凈，端由志節隆。",
            "斂身遵七誡，彈指悟三空。",
            "此日傷朝露，何人賦凱風。",
            "我方司汗簡，盍載女師中。"
        ],
        "title": "胡夫人輓詩  其二",
        "id": "f58f0959-f4e2-4cb7-ae7c-137eee1b297a"
    },
    {
        "author": "周麟之",
        "paragraphs": [
            "舊倚韓康伯，高堂坐累茵。",
            "曩先歸厚夜，今又失靈椿。",
            "族黨千車會，階庭五鼎陳。",
            "季能當大事，無負玉堂人。"
        ],
        "title": "胡夫人輓詩  其三",
        "id": "c0eb95ec-c77b-4ff3-9bf3-16eeb29cc35c"
    },
    {
        "author": "周麟之",
        "paragraphs": [
            "自昔三珠樹，如兄最早成。",
            "握蘭霑賸馥，搴桂阻高程。",
            "健筆三江瀉，英標一鶚橫。",
            "崦嵫驚電謝，坐失劍崢嶸。"
        ],
        "title": "表兄知府郎中張公輓詩三首  其一",
        "id": "cf9657d8-1824-4d57-b375-f6fa5e1a4409"
    },
    {
        "author": "周麟之",
        "paragraphs": [
            "淼淼沅江路，猶遲皂蓋臨。",
            "但疑三甲起，那識二毛侵。",
            "北海樽罍在，南園草木深。",
            "水亭風月夜，八詠想遺音。"
        ],
        "title": "表兄知府郎中張公輓詩三首  其二",
        "id": "163ce38e-7423-4afa-a786-b59da768b14d"
    },
    {
        "author": "周麟之",
        "paragraphs": [
            "自是吾宗出，金蘭臭味同。",
            "彯纓聯北闕，抱槧踵南宮。",
            "去國郵書密，還鄉巷轍通。",
            "詎知生死隔，回首一彈中。"
        ],
        "title": "表兄知府郎中張公輓詩三首  其三",
        "id": "b1acdbeb-26f4-4c6b-981e-a66885507282"
    },
    {
        "author": "周麟之",
        "paragraphs": [
            "猗蘭奕葉神明胄，四德宜家綽有餘。",
            "盛事可稽彤筆史，當年曾夢紫函書。",
            "子登虎榜朝輝弁，夫握龍韜拱殿廬。",
            "長樂宮中稱萬壽，猶思翟茀擁軿車。"
        ],
        "title": "楊國夫人趙氏輓章",
        "id": "0a60d145-f91d-47d6-9c7d-cd00bc866172"
    },
    {
        "author": "周麟之",
        "paragraphs": [
            "夜半江風金鼓聲，拔營初起石頭城。",
            "虜情不料諸軍渡，一戰淮西唾手平。"
        ],
        "title": "破虜凱歌六首  其一",
        "id": "48b7692e-c378-437f-babd-5f5c8a58e947"
    },
    {
        "author": "周麟之",
        "paragraphs": [
            "莫怕南來生女真，皂旛罽馬漫如雲。",
            "黄頭碧眼驚相語，切勿前逢八字軍。"
        ],
        "title": "破虜凱歌六首  其二",
        "id": "ededaa24-0670-4d13-b82c-9e85d4bfd3f0"
    },
    {
        "author": "周麟之",
        "paragraphs": [
            "山川千里戰塵清，不負當初齧指盟。",
            "從此胡兒敢欺我，江淮草木已知名。"
        ],
        "title": "破虜凱歌六首  其三",
        "id": "532426c0-5b3d-4718-b20b-1e81750922d1"
    },
    {
        "author": "周麟之",
        "paragraphs": [
            "將軍羽扇自臨戎，帳下健兒爭立功。",
            "鐵馬莫來淮上牧，漢家旗纛半天紅。"
        ],
        "title": "破虜凱歌六首  其四",
        "id": "917e69dd-c67f-495b-924f-f9be9bf268fc"
    },
    {
        "author": "周麟之",
        "paragraphs": [
            "江花閒隊曉霏開，爭看官軍打賊回。",
            "十萬羌胡今已破，不煩天子六飛來。"
        ],
        "title": "破虜凱歌六首  其五",
        "id": "d41eb834-58ea-4475-ac3d-89201364849f"
    },
    {
        "author": "周麟之",
        "paragraphs": [
            "捷書日日到甘泉，使者聯翩出勞旋。",
            "將士歡呼拜君賜，鵰銜寶带鵠袍鮮。"
        ],
        "title": "破虜凱歌六首  其六",
        "id": "e12ecd61-fb48-422e-b74c-839dd84d03f4"
    },
    {
        "author": "周麟之",
        "paragraphs": [
            "燕京小，鉅防絡野長蛇繞。",
            "展闢城池數倍寬，帝居占盡民居少。",
            "通天百尋殿十重，金爵觚棱在半空。",
            "萬戶千門歌舞窄，不知九市人聲寂。",
            "時時日曀盲風來，殺氣冥濛胡舞塞。",
            "舊來寢處穹廬中，今乃燕坐阿房宮。",
            "猶嫌北方地寒苦，又欲南嚮觀華風。",
            "汴都我宋興王宅，二百年來立宗祏。",
            "一朝飛瓦下雲端，盡毀前模變新飾。",
            "故老慟哭壯士讙，吾寧忍死不忍觀。",
            "只恐金碧塗未乾，死胡濺血川原丹。",
            "羣兒拍手歌相和，此地寧容犬羊涴。",
            "旄頭夜落五雲開，還與吾皇泰微坐。"
        ],
        "title": "中原民謠 燕京小",
        "id": "eea5bf77-1bb6-45d5-a568-012a76011644"
    },
    {
        "author": "周麟之",
        "paragraphs": [
            "迎送亭，亭邊柳色何青青。",
            "樹頭風和鵲聲喜，朱甍碧瓦煙光凝。",
            "路人矯首城南北，牓字新題照阡陌。",
            "金牌天使走馬來，蕃官出門餞迎客。",
            "車頭老人扶軛行，自言身是宋遺氓。",
            "斯亭豈爲迎送設，殆欲迎宋非虛名。",
            "南人側耳驚相顧，此語端能卜天數。",
            "說與征夫且緩驅，往來怕見征塵污。",
            "莫折亭前百年柳，曾經宋德栽培久。",
            "只期南望翠華歸，再拜馬前稱萬壽。"
        ],
        "title": "中原民謠 迎送亭",
        "id": "9133536b-b316-4f5e-a808-5b86c09655a9"
    },
    {
        "author": "周麟之",
        "paragraphs": [
            "金瀾酒，皓月委波光入酒。",
            "冰壺避暑壓瓊艘，火炕敵寒揮玉斗。",
            "追歡長是秉燭遊，日高未放傳盃手。",
            "生平飲血狐兔場，釀糜爲酒氈爲裳。",
            "猶存故事設茶食，金剛大鐲胡麻香。",
            "五辛盈柈雁粉黑，豈解玉食羅雲漿。",
            "南使來時北風冽，冰山峨峨千里雪。",
            "休嗟虜酒不醉人，別有班觴下層闕。",
            "或言此酒名金瀾，金數欲盡天意闌。",
            "醉魂未醒醆未覆，會看骨肉爭相殘。",
            "一雙寶榼雲龍翥，明日辭朝倒壺去。",
            "旨留餘瀝酹亡胡，帝鄉自有薔薇露。"
        ],
        "title": "中原民謠 金瀾酒",
        "id": "3b86d37c-9606-41d1-9593-329a6627e996"
    },
    {
        "author": "周麟之",
        "paragraphs": [
            "歸德府，四野坡池抱重阻。",
            "閼伯之墟舊宋州，心爲大火占星土。",
            "昔我藝祖龍潛初，授鉞此地開炎圖。",
            "錄裳拜野休運啟，王氣鬰鬰雲扶輿。",
            "真人當天朝萬宇，北望帝城天尺五。",
            "舟車輻輳川塗交，盡說南京比三輔。",
            "中興天子膺赤符，又臨此地登鸞車。",
            "版圖一失故地隔，坐使神州淪虜區。",
            "金杏園邊春色早，連阡粟麥濉河道。",
            "景物依然似昔時，只恨居民戴胡情。",
            "民言我宋瀦仁深，况此舊名歸德軍。",
            "於今府號襲前躅，不日中原當自復。",
            "金人無德亡無時，大德日隆天下歸。"
        ],
        "title": "中原民謠 歸德府",
        "id": "7d9d3267-d6f8-495f-bedf-c4106dd8afa9"
    },
    {
        "author": "周麟之",
        "paragraphs": [
            "過沃州，停車聽我遺民謳。",
            "茲爲名邦古趙地，皇家得姓基鴻休。",
            "自胡雜居民在鼎，民心不改千年并。",
            "一日天開神火流，祥光塞空吐金景。",
            "胡人驚呼上畔知，曰此異兆誰當之。",
            "天其有意福趙氏，於斯效瑞騰炎輝。",
            "是歲更名州作沃，自謂火炎瑞可撲。",
            "不知字讖愈分明，天水灼然真吉卜。",
            "君看石橋十尺橫，上有蹋跡青騾行。",
            "當年勝概壓天下，豈忍歲久蒙氈腥。",
            "我有簞壺辦漿饋，未審王師何日至。",
            "此身終作沃州民，趙氏帝王千萬祀。"
        ],
        "title": "中原民謠 過沃州",
        "id": "4b6c5783-077a-429c-bff5-eead08f8c74e"
    },
    {
        "author": "周麟之",
        "paragraphs": [
            "造海船，海旁樸斲雷殷山。",
            "大船闢艦容萬斛，小船飛鶻何翩翩。",
            "傳聞潞縣燕京北，木柹翻空浪頭白。",
            "近年升作北通州，謂是背吭宜控扼。",
            "坐令斬木千山童，民間十室八九空。",
            "老者駕車輦輸去，壯者腰斧從鳩工。",
            "自期鼓檝滄溟隘，他時取道膠西寨。",
            "檣願相風風北來，飛航信宿趨吳會。",
            "誰爲此計狂且愚，南北土性天淵殊。",
            "北人鞍馬是長技，南人濤瀨如坦塗。",
            "果爾疑非萬全策，驅民忍作魚龍食。",
            "任渠轉海入江來，自有周郎當赤壁。"
        ],
        "title": "中原民謠 造海船",
        "id": "18420f65-e724-45de-80ab-19456b4bd2a4"
    },
    {
        "author": "周麟之",
        "paragraphs": [
            "渡浮橋，黄流噴薄翻雲濤。",
            "駢頭巨艦寸金縴，翼以巨木維虹腰。",
            "戍河老兵三太息，顧語行人淚霑臆。",
            "去年造橋民力殫，今年過橋車轂擊。",
            "只愁屢壞費修營，追呼無時困征役。",
            "前月南朝天使來，欲令踐此誇雄哉。",
            "無何層冰蔽流下，三十六洪中夜摧。",
            "當時白馬津頭渡，不下氈車上船去。",
            "今朝緩轡揚鞭回，笑踏長鯨指歸路。",
            "但願河伯常安流，斯橋不斷千古浮。",
            "他年過師枕席上，孰憂王旅行無舟。",
            "適見黎陽山下驛，驛垣破處龜趺出。",
            "豐碑大字天成橋，猶是宣和時相筆。"
        ],
        "title": "中原民謠 渡浮橋",
        "id": "3db15ec2-104c-4498-b587-757ff1b66903"
    },
    {
        "author": "周麟之",
        "paragraphs": [
            "金臺硯，舊日老張聞㝢縣。",
            "金華仙伯一品題，名高萬石羅文傳。",
            "南轅回次白溝河，搴裳欲渡塵沒靴。",
            "向此畫見限華裔，今乃接畛皆夷歌。",
            "忽見御莊雲蓊鬰，千章喬木參天碧。",
            "始知佳氣似舂陵，更喜眼前多舊物。",
            "伴行蕃使言侏離，髯奴鐻耳乃有知。",
            "叩轅斂袂出雙璧，不待馹人來致辭。",
            "自言所獻非荆璞，僅比澄泥與銅雀。",
            "雅稱揮毫白玉堂，夜掃黄麻追灝噩。",
            "人皆謂彼勤且誠，盍探露團分寶馨。",
            "歸家請辦千斛墨，異時擬勒燕山銘。"
        ],
        "title": "中原民謠 金臺硯",
        "id": "12fc306d-6184-4ac9-a392-6fc1170fa54a"
    },
    {
        "author": "周麟之",
        "paragraphs": [
            "任契丹，太行爲家千疊山。",
            "此山阻絕天下脊，中有義旅蛟蛇蟠。",
            "任君本是良家子，身長七尺風姿偉。",
            "心懷忠義欲擒胡，誓與羣豪揭竿起。",
            "時從數騎出郊坰，所向萬人皆披靡。",
            "不驅丁口不攫金，只取餱糧事儲偫。",
            "道遮天使奪牌歸，佩牌夜易人不知。",
            "往來燕趙數百里，徒手不假寸鐵持。",
            "夜半相逢沃州北，問知南使寧相阨。",
            "倡言我輩抱雄圖，郎主打圍曾狙擊。",
            "時來左袒奮臂呼，十萬兒郎一朝得。",
            "勸君努力雪國讎，爲我斬取單于頭。",
            "功成好爵皆君有，金印垂腰大如斗。"
        ],
        "title": "中原民謠 任契丹",
        "id": "6a26306e-f911-4f1f-89b6-f74886d9fd04"
    },
    {
        "author": "周麟之",
        "paragraphs": [
            "雨木冰，貫珠絡玉千葩明。",
            "橫鞭一拂條葉動，寶釵墮地聲鏗鍧。",
            "昨日登車天地墨，怪雨盲風起東北。",
            "俄然散雹亂飛霙，流淖滿途深沒膝。",
            "前車折軸不得行，後車脫輻泥翻軛。",
            "曉來廓氛天宇清，萬象奪目何晶瑩。",
            "凜如介士執矛戟，四野列陣霜雪凝。",
            "汴河堤上民驚詫，問是何祥木冰稼。",
            "平生有眼未曾看，舊說惟聞達官怕。",
            "車中囁嚅齊魯生，嘗學五傳窺遺經。",
            "因言前哲論災異，占曰庶人皆執兵。",
            "只應北地干戈起，草木如人刃相倚。",
            "莫憂胡兒飲泗水，盡道明年佛貍死。"
        ],
        "title": "中原民謠 雨木冰",
        "id": "7ba7c0db-726c-4785-9b3c-4b589abcee11"
    },
    {
        "author": "周麟之",
        "paragraphs": [
            "可笑狂胡到死狂，欲投馬箠渡長江。",
            "始知人語符天意，東向南朝作鬼降。"
        ],
        "tags": [
            "长江"
        ],
        "title": "破虜凱歌二十四首  其一",
        "id": "35ba8ff4-cede-486e-ae59-c130a846e395"
    },
    {
        "author": "周麟之",
        "paragraphs": [
            "采石江頭萬鼓鼙，祭天臺上手揮旗。",
            "坐驅朔馬爲魚鼈，笑殺江南踏浪兒。"
        ],
        "title": "破虜凱歌二十四首  其二",
        "id": "8e354520-57e7-49c7-9bf1-bfd20df86685"
    },
    {
        "author": "周麟之",
        "paragraphs": [
            "雲航飛下北通州，弭檝膠西一戰收。",
            "千七百艘同日盡，始知飛將有奇謀。"
        ],
        "title": "破虜凱歌二十四首  其三",
        "id": "f4c6ae57-dce9-4f48-8505-50eedff31c3a"
    },
    {
        "author": "周麟之",
        "paragraphs": [
            "一從犬吠瞰西山，便報車輪不得還。",
            "自詭長驅如破竹，不知先衄劍門關。"
        ],
        "title": "破虜凱歌二十四首  其四",
        "id": "ab595156-d42d-4064-9b0d-61d1b1bf3700"
    },
    {
        "author": "周麟之",
        "paragraphs": [
            "虜餓曾無一月糧，煮弦燒箭莫充腸。",
            "南來本恃清河粟，不意偏師夜絕綱。"
        ],
        "title": "破虜凱歌二十四首  其五",
        "id": "3ef05d20-081a-47bf-8fe2-bb25009a4288"
    },
    {
        "author": "周麟之",
        "paragraphs": [
            "胡人不識九車船，笑理輕舠狎大川。",
            "莫道老胡曾得濟，猶傳折箭誓青天。"
        ],
        "title": "破虜凱歌二十四首  其六",
        "id": "33f6e016-a383-421b-bfad-edc6c6d40753"
    },
    {
        "author": "周麟之",
        "paragraphs": [
            "淝河席捲苻堅陣，赤壁灰飛孟德舟。",
            "二虜猶能脫身去，汝來斷送郅支頭。"
        ],
        "title": "破虜凱歌二十四首  其七",
        "id": "46731845-804c-4bdc-89b1-7e65f1425ac1"
    },
    {
        "author": "周麟之",
        "paragraphs": [
            "自古御行用衆難，况圖深入冒多艱。",
            "五百萬人存者幾，淮南白骨委如山。"
        ],
        "title": "破虜凱歌二十四首  其八",
        "id": "51b9ac68-7ca3-4e0b-95ed-b9c7df3f8d2a"
    },
    {
        "author": "周麟之",
        "paragraphs": [
            "燕山臺殿壓阿房，又欲移巢占大梁。",
            "起就漢宮三十六，固知無德祇爲殃。"
        ],
        "title": "破虜凱歌二十四首  其九",
        "id": "ed4f4219-a20e-43d0-b2d2-415c7feb9c39"
    },
    {
        "author": "周麟之",
        "paragraphs": [
            "七寶爲牀坐殿衙，金猊雙立噴飛霞。",
            "自緣積惡難安享，不得全軀作帝羓。"
        ],
        "title": "破虜凱歌二十四首  其一○",
        "id": "4d6365ee-e1ed-4151-933f-45e7a4ee56f7"
    },
    {
        "author": "周麟之",
        "paragraphs": [
            "只憑信誓畫山河，二十餘年兩國和。",
            "解道渝盟甘踣國，若爲輕信馬韓哥。"
        ],
        "title": "破虜凱歌二十四首  其一一",
        "id": "78686403-40b8-44c0-a0c3-ffe07e26f838"
    },
    {
        "author": "周麟之",
        "paragraphs": [
            "自聞三策日垂涎，急趁西風一舉鞭。",
            "狼子不知天數盡，據鞍猶說馬兒年。"
        ],
        "title": "破虜凱歌二十四首  其一二",
        "id": "23872319-1666-40ee-8638-3e3543760f4d"
    },
    {
        "author": "周麟之",
        "paragraphs": [
            "黧面長鬚桀黠兒，一生渾事殺人嬉。",
            "莫將遺像欺羣目，曾向貞元殿裏窺。"
        ],
        "title": "破虜凱歌二十四首  其一三",
        "id": "3d263324-b364-416d-afb2-2897e463b03b"
    },
    {
        "author": "周麟之",
        "paragraphs": [
            "何事圖形到九墀，豈容鬼質近神奎。",
            "君王欲作諸戎戒，不惜雲章手自題。"
        ],
        "title": "破虜凱歌二十四首  其一四",
        "id": "59538b59-ded3-416d-8268-ebeac1e64b5b"
    },
    {
        "author": "周麟之",
        "paragraphs": [
            "也學賦詩橫槊公，浪拋狂語倡羣凶。",
            "由來立馬元無地，空指吳山第一峰。"
        ],
        "title": "破虜凱歌二十四首  其一五",
        "id": "47a78e82-179f-491e-ba82-a006280e473f"
    },
    {
        "author": "周麟之",
        "paragraphs": [
            "每率羣胡共打圍，防姦惟許屬鞬隨。",
            "一朝醉卧隋堤曲，衆箭攢胸死不知。"
        ],
        "title": "破虜凱歌二十四首  其一六",
        "id": "0f3f59c4-71cb-4c98-9638-69e32b302184"
    },
    {
        "author": "周麟之",
        "paragraphs": [
            "向來燒飯起中都，已覺胡星墮玉除。",
            "罪惡貫盈天不赦，區區猶欲禱醫閭。"
        ],
        "title": "破虜凱歌二十四首  其一七",
        "id": "d95a489e-55f8-4047-a58a-2b3755ff50ac"
    },
    {
        "author": "周麟之",
        "paragraphs": [
            "曾爲兵卜溷神聽，不信名山事火攻。",
            "今日汝魂遊岱去，不知何面向靈宮。"
        ],
        "title": "破虜凱歌二十四首  其一八",
        "id": "19684174-1ddf-4dcd-9bcd-7a9ba478f442"
    },
    {
        "author": "周麟之",
        "paragraphs": [
            "似聞虜帳啟行初，盡擁青氈入故都。",
            "便好乘機收赤縣，長纓更縛北單于。"
        ],
        "title": "破虜凱歌二十四首  其一九",
        "id": "843ed1fc-75c8-420b-a228-fc0a67c37c3a"
    },
    {
        "author": "周麟之",
        "paragraphs": [
            "昨從北邙山下過，旋移狼纛駐雞籠。",
            "此身已是鄰尸冢，又欲飛投鼎鑊中。"
        ],
        "title": "破虜凱歌二十四首  其二○",
        "id": "d911c24e-544c-4229-9576-a57f06c4b832"
    },
    {
        "author": "周麟之",
        "paragraphs": [
            "勝負端從曲直分，我軍屢捷氣凌雲。",
            "坐聽笳鼓傳新曲，不怕蕃家鐵塔軍。"
        ],
        "title": "破虜凱歌二十四首  其二一",
        "id": "31ae7503-e100-4195-9449-ea5753870a47"
    },
    {
        "author": "周麟之",
        "paragraphs": [
            "中興天子漢宣光，自有深仁合彼蒼。",
            "天遣百靈爭助順，神兵遍野拂雲長。"
        ],
        "title": "破虜凱歌二十四首  其二二",
        "id": "951ac24e-7c87-4a62-a021-bb0f9e4fc13d"
    },
    {
        "author": "周麟之",
        "paragraphs": [
            "此日君王自撫師，列營爭望翠華旗。",
            "不失一矢戎酋斃，又勝澶淵却敵時。"
        ],
        "title": "破虜凱歌二十四首  其二三",
        "id": "4c5ee558-60b6-4170-9556-83ca8c3577b4"
    },
    {
        "author": "周麟之",
        "paragraphs": [
            "江上春風鳳蓋旋，鬰葱佳氣靄中天。",
            "從今四海歸圖籍，金殿垂衣億萬年。"
        ],
        "title": "破虜凱歌二十四首  其二四",
        "id": "9a3717d8-3610-4335-8c73-f503b5660fa3"
    },
    {
        "author": "周麟之",
        "paragraphs": [
            "帝臨閟庭，逆釐上靈。",
            "神保安坐，肅若有承。",
            "嘉觴既申，德聞惟馨。",
            "靈光留俞，祚我億齡。"
        ],
        "title": "景靈宮樂章 皇帝還位乾安之曲",
        "id": "d6f9f1b2-a1f8-4e42-9325-39b41126a543"
    },
    {
        "author": "周麟之",
        "paragraphs": [
            "普淖既薦，苾芬孔時。",
            "神嗜而顧，有來宴娛。",
            "饗矣將徹，載欽載祗。",
            "展詩以侑，益臻厥熙。"
        ],
        "title": "景靈宮樂章 尚書徹饌吉安之曲",
        "id": "23287fe2-a0fb-4e9d-8b60-4df40a1f6686"
    },
    {
        "author": "周麟之",
        "paragraphs": [
            "我秩元祀，上推鴻源。",
            "展事有侐，祲威肅然。",
            "升墄既降，秉心益虔。",
            "荷天之休，于千萬年。"
        ],
        "title": "景靈宮樂章 皇帝降殿乾安之曲",
        "id": "65a3e5f7-cb9e-4c59-bc61-eacc4d145e70"
    },
    {
        "author": "周麟之",
        "paragraphs": [
            "帝將于郊，昭事上祀。",
            "爰茲畢觴，復即于次。",
            "飈斿載旋，容旌沓騎。",
            "維皇嘉承，錫祚昌熾。"
        ],
        "title": "景靈宮樂章 皇帝還大次乾安之曲",
        "id": "731e4e2f-7fcf-4c7f-8f9e-119941354b34"
    },
    {
        "author": "周麟之",
        "paragraphs": [
            "維皇齋精，鬷假于廟。",
            "觀盥之初，惟以潔告。",
            "衎承祖宗，恤祀昭孝。",
            "誠心有孚，介福斯報。"
        ],
        "title": "太廟樂章 皇帝盥洗乾安之曲",
        "id": "f3ff3720-31ab-404f-b151-687715affaf1"
    },
    {
        "author": "周麟之",
        "paragraphs": [
            "於穆清廟，明禋是躬。",
            "卿士駿奔，助我肅雝。",
            "灌鬯已事，精誠交通。",
            "却立以思，僾然其恭。"
        ],
        "title": "太廟樂章 皇帝還位乾安之曲",
        "id": "890f6cf3-0beb-4143-8c47-edf90b0b694d"
    },
    {
        "author": "周麟之",
        "paragraphs": [
            "有碩其牲，登于大房。",
            "肅展以饗，庶幾迪嘗。",
            "匪腯是告，我民其康。",
            "保艾爾後，垂休無疆。"
        ],
        "title": "太廟樂章 奉俎豐安之曲",
        "id": "15dc8d94-c36b-4272-ba31-ed131d39fbab"
    },
    {
        "author": "周麟之",
        "paragraphs": [
            "盥至于再，潔誠俞孚。",
            "帝用祗薦，靈咸嘉虞。",
            "騰歌臚驩，會于軒朱。",
            "觀厥顒若，受福之符。"
        ],
        "title": "太廟樂章 皇帝再盥洗乾安之曲",
        "id": "3b500662-dcb1-4fd7-b1c7-d042cbc92b38"
    },
    {
        "author": "周麟之",
        "paragraphs": [
            "曉開閶闔黼帷張，五色凝雲捧玉皇。",
            "風入舜絃聲蕩漾，日浮堯莢景舒長。",
            "猗蘭殿上霞飛棟，華萼樓前露滿囊。",
            "共指南山申善頌，太平天子萬年觴。"
        ],
        "title": "天申節集英殿大宴樂語口號",
        "id": "0cda2ef0-fb04-4280-ba9f-dec47875b8d5"
    },
    {
        "author": "周麟之",
        "paragraphs": [
            "北極璿杓轉，東朝繡戶開。",
            "吾皇宴長樂，親捧萬年杯。"
        ],
        "title": "春貼子詞 皇太后閣六首 其一",
        "id": "3db73c8d-6d8a-4be6-8eb7-ef09bb6f29cd"
    },
    {
        "author": "周麟之",
        "paragraphs": [
            "遶殿猗蘭紫，浮觴壽柏青。",
            "瑶池演春算，倍受八千齡。"
        ],
        "title": "春貼子詞 皇太后閣六首 其二",
        "id": "6ef0baf8-0fca-4492-becc-73f55ce0b1d9"
    },
    {
        "author": "周麟之",
        "paragraphs": [
            "曉箭催蓮漏，君王問寢時。",
            "光風浮玉琯，瑞靄映雲旗。"
        ],
        "title": "春貼子詞 皇太后閣六首 其三",
        "id": "1b2858bc-88a6-441b-9dcd-f9f288d13e0e"
    },
    {
        "author": "周麟之",
        "paragraphs": [
            "笑看宮額試梅粧，樓角千絲御柳黄。",
            "盡道九重春色早，太平天子是東皇。"
        ],
        "title": "春貼子詞 皇太后閣六首 其四",
        "id": "8574cab3-bb65-4759-8e99-f575982db814"
    },
    {
        "author": "周麟之",
        "paragraphs": [
            "日照蟠桃萬點丹，花前仙佩響珊珊。",
            "他年採實供金母，會見飛瓊捧玉盤。"
        ],
        "title": "春貼子詞 皇太后閣六首 其五",
        "id": "1a18fb93-bdf2-459a-ab03-a8cf5a9b7acb"
    },
    {
        "author": "周麟之",
        "paragraphs": [
            "不用神丹嚥蘂瓊，年登八十自身輕。",
            "試臨玉案繙金籙，更覺春來眼倍明。"
        ],
        "title": "春貼子詞 皇太后閣六首 其六",
        "id": "64a0857f-23f9-405d-bf31-28705b7a578f"
    },
    {
        "author": "周麟之",
        "paragraphs": [
            "木鐸揚寬詔，雲翹舞化風。",
            "垂衣金殿裏，聖德與天通。"
        ],
        "title": "春貼子詞 皇帝閣六首 其一",
        "id": "52c0eb5d-6fd5-47c8-96eb-06b1b5c1d97e"
    },
    {
        "author": "周麟之",
        "paragraphs": [
            "紅日升暘谷，青輝應嶰筩。",
            "萬方陶美化，渾在泰和中。"
        ],
        "title": "春貼子詞 皇帝閣六首 其二",
        "id": "0c613e62-d818-4814-a3ec-3de7ff564cc4"
    },
    {
        "author": "周麟之",
        "paragraphs": [
            "翠水冰融盡，雕櫳日上遲。",
            "東風報花信，先拂萬年枝。"
        ],
        "title": "春貼子詞 皇帝閣六首 其三",
        "id": "afb13551-b921-4578-b0a6-ec76d10fca16"
    },
    {
        "author": "周麟之",
        "paragraphs": [
            "已過人日迎春馭，直待階蓂十葉開。",
            "應是九門燈夕近，東皇欲駕六鼇來。"
        ],
        "title": "春貼子詞 皇帝閣六首 其四",
        "id": "c07b1fcb-4109-4b38-b8fc-a4987fcb66eb"
    },
    {
        "author": "周麟之",
        "paragraphs": [
            "鳳蓋龍車玉作輪，北臨紫畤謁三神。",
            "已將福酒添眉壽，更祝椒觴一萬春。"
        ],
        "title": "春貼子詞 皇帝閣六首 其五",
        "id": "8dc1d1b9-8e2d-47fa-85f1-fb4c21818956"
    },
    {
        "author": "周麟之",
        "paragraphs": [
            "聖主清心仍寡欲，惟於筆硯未忘懷。",
            "彤廷仗下春朝散，獨擁圖書坐損齋。"
        ],
        "title": "春貼子詞 皇帝閣六首 其六",
        "id": "027d6772-7907-4561-b410-2c6345d46454"
    },
    {
        "author": "周麟之",
        "paragraphs": [
            "沼荇微生綠，宮梅暗度香。",
            "五雲凝紫禁，一氣轉青陽。"
        ],
        "title": "春貼子詞 皇后閣五首 其一",
        "id": "3777226e-d7e9-4ee3-a83f-d4d9c02dc0b4"
    },
    {
        "author": "周麟之",
        "paragraphs": [
            "露沐千門柳，風縈九畹蘭。",
            "會聽鶑出谷，行傍采桑壇。"
        ],
        "title": "春貼子詞 皇后閣五首 其二",
        "id": "4081a55e-0711-4e2b-87e2-f2cb70576418"
    },
    {
        "author": "周麟之",
        "paragraphs": [
            "勝裏金葩喜占新，紅酥細字點宜春。",
            "內庭也作人間戲，自是時康樂事頻。"
        ],
        "title": "春貼子詞 皇后閣五首 其三",
        "id": "d094c571-5a65-4a7f-9fef-f3e7f1bcf622"
    },
    {
        "author": "周麟之",
        "paragraphs": [
            "銀鈎慣學君王帖，寶軫頻聽淑女琴。",
            "更與六宮循節儉，釵頭不綴辟寒金。"
        ],
        "title": "春貼子詞 皇后閣五首 其四",
        "id": "09a1b538-9949-4b60-b760-c17899bc0901"
    },
    {
        "author": "周麟之",
        "paragraphs": [
            "椒塗日暖燕差池，又見瑶箱受福時。",
            "欲使後宮歌德化，試將彤管作春詞。"
        ],
        "title": "春貼子詞 皇后閣五首 其五",
        "id": "f8b18fbb-8153-4844-a5e8-d6884bbfeab1"
    },
    {
        "author": "周麟之",
        "paragraphs": [
            "臯月乘天數，慈闈奉母儀。",
            "靈芝三萬歲，樂府有新詞。"
        ],
        "title": "端午貼子詞 皇太后閣六首 其一",
        "id": "53ecc59e-68d2-4be1-9ef8-b1fa0c5139b5"
    },
    {
        "author": "周麟之",
        "paragraphs": [
            "柳映金鋪麗，菰黏玉俎香。",
            "六宮隨鳳輦，來獻九霞觴。"
        ],
        "title": "端午貼子詞 皇太后閣六首 其二",
        "id": "744d5a17-c854-46b1-8e13-319303545ca3"
    },
    {
        "author": "周麟之",
        "paragraphs": [
            "覆戶雙人艾，浮樽九節蒲。",
            "更聞天子孝，瑞箑扇堯厨。"
        ],
        "title": "端午貼子詞 皇太后閣六首 其三",
        "id": "2e80126f-02fb-4647-a573-e20ac3c84e68"
    },
    {
        "author": "周麟之",
        "paragraphs": [
            "凉生浴殿藹蘭芳，玉宇深沈晝漏長。",
            "試誦瓊章開蘂笈，御爐風裊辟邪香。"
        ],
        "title": "端午貼子詞 皇太后閣六首 其四",
        "id": "7b2075fa-7f81-4d4e-96c7-587d2c7b59ff"
    },
    {
        "author": "周麟之",
        "paragraphs": [
            "慈歡不爲植萱叢，聖子晨昏孝養隆。",
            "況是九重當夏凊，偏于扇枕得清風。"
        ],
        "title": "端午貼子詞 皇太后閣六首 其五",
        "id": "642531e3-ff51-43fd-b5de-0221937996cf"
    },
    {
        "author": "周麟之",
        "paragraphs": [
            "方開八袠慶修齡，又捧榴盃拜紫庭。",
            "一歲一添長命縷，擬將萬縷獻慈寧。"
        ],
        "title": "端午貼子詞 皇太后閣六首 其六",
        "id": "6f257861-537f-4638-94a5-4e4aa2e41fdc"
    },
    {
        "author": "周麟之",
        "paragraphs": [
            "赤伏題皇運，朱明敞帝宸。",
            "休符知有相，此月是天申。"
        ],
        "title": "端午貼子詞 皇帝閣六首 其一",
        "id": "17c38a17-f413-45de-b1a4-557221e1097d"
    },
    {
        "author": "周麟之",
        "paragraphs": [
            "祝網湯仁布，垂裳舜德敷。",
            "五兵渾不用，安事赤靈符。"
        ],
        "title": "端午貼子詞 皇帝閣六首 其二",
        "id": "bf905f82-1602-422d-ae84-55f6a4ffa6fd"
    },
    {
        "author": "周麟之",
        "paragraphs": [
            "日永三星正，風薰萬宇凉。",
            "要知垂艾意，期與庶民康。"
        ],
        "title": "端午貼子詞 皇帝閣六首 其三",
        "id": "d01bf898-faee-49ec-8f22-06c4e019beeb"
    },
    {
        "author": "周麟之",
        "paragraphs": [
            "槐綠乍迷青羽蓋，櫻紅已薦赤瑛盤。",
            "太平節物年年好，又見浮菖與浴蘭。"
        ],
        "title": "端午貼子詞 皇帝閣六首 其四",
        "id": "4cd7efe2-b355-4335-89bb-74617256adca"
    },
    {
        "author": "周麟之",
        "paragraphs": [
            "西湖雨歇鑑奩開，江面銀濤一線來。",
            "自有雲山供四座，聖君元不事池臺。"
        ],
        "tags": [
            "西湖"
        ],
        "title": "端午貼子詞 皇帝閣六首 其五",
        "id": "ed791e65-3711-4d9c-a51d-db2558b615af"
    },
    {
        "author": "周麟之",
        "paragraphs": [
            "碧琳宮殿晝翻書，時見龍鸞落寶跗。",
            "一念清非能却暑，不須更展北風圖。"
        ],
        "title": "端午貼子詞 皇帝閣六首 其六",
        "id": "82648d20-b175-4271-a5c4-33fb4fe92d17"
    },
    {
        "author": "周麟之",
        "paragraphs": [
            "瑞靄浮龍鑑，凉颸拂燕釵。",
            "瑶鍾獻冰醴，暑殿雪盈懷。"
        ],
        "title": "端午貼子詞 皇后閣五首 其一",
        "id": "16f6753d-28fa-4c9f-8fe0-bf8083592950"
    },
    {
        "author": "周麟之",
        "paragraphs": [
            "繞臂長生縷，無非柘館絲。",
            "還因袗絺綌，深念葛覃詩。"
        ],
        "title": "端午貼子詞 皇后閣五首 其二",
        "id": "d827040a-3ffb-4b48-8016-77b68e8654a5"
    },
    {
        "author": "周麟之",
        "paragraphs": [
            "甘霔令年應禱祈，屏除葷茹與君齊。",
            "化行自是恩波遠，何止春郊雨一犁。"
        ],
        "title": "端午貼子詞 皇后閣五首 其三",
        "id": "7b6f39be-34da-46b0-92d8-ae38216e26aa"
    },
    {
        "author": "周麟之",
        "paragraphs": [
            "不貪鬭草事詩書，漫採香芸辟蠹魚。",
            "永日揮毫自忘暑，滴殘宮硯玉蟾蜍。"
        ],
        "title": "端午貼子詞 皇后閣五首 其四",
        "id": "77d9ac0f-68a3-4964-92d8-63575e044547"
    },
    {
        "author": "周麟之",
        "paragraphs": [
            "剪就冰綃月影團，不須多羨女乘鸞。",
            "君王瑶札親題處，一樣蟾花點點丹。"
        ],
        "title": "端午貼子詞 皇后閣五首 其五",
        "id": "5d83b9d2-e3a7-49d0-927e-a1359b543208"
    },
    {
        "author": "周麟之",
        "paragraphs": [
            "月摹瘦影橫窗淡，雨沐疏花照水明。"
        ],
        "title": "句  其一",
        "id": "f7f2f1f8-64be-4723-a19a-c23d3cd81dfa"
    },
    {
        "author": "周麟之",
        "paragraphs": [
            "醉倒不辭花面笑，詩成親傍竹身題。"
        ],
        "title": "句  其二",
        "id": "4e03a284-ec18-4a55-89ff-90db8a3be51a"
    },
    {
        "author": "汪應辰",
        "paragraphs": [
            "子雲抱遺經，寂寞饑欲死。",
            "誰家千金郎，車馬塞閭里。",
            "如何今世人，持此欲勝彼。",
            "要知聖賢心，不爲取青紫。",
            "冷暖自所知，吾言聊爾爾。"
        ],
        "title": "題鄭氏籯金堂",
        "id": "418cb538-af18-430a-a4fb-b5d5eaeb910a"
    },
    {
        "author": "汪應辰",
        "paragraphs": [
            "微茫雲兩角，屈曲路一綫。",
            "未容快先睹，已歎行百轉。",
            "流溪何從來，神物昔嘗玩。",
            "輿梁儼堅牢，亭宇復明絢。",
            "豈惟濟病涉，更可供息宴。",
            "信哉善知識，作此巧方便。",
            "茂樾兩交蓋，清風四揮扇。",
            "祇恐境中人，却有桑下戀。",
            "臺山不須問，此去直如箭。",
            "何妨酌靈水，一洗眼花眩。",
            "舉頭未及眸，已知梵王殿。"
        ],
        "title": "題法海院龍溪亭",
        "id": "a86b66b6-d1ac-4c16-bcfd-5953abf63d9c"
    },
    {
        "author": "汪應辰",
        "paragraphs": [
            "南峰不藏善，逢人說南巖。",
            "南巖亦何好，造化秘此緘。",
            "烟雲印全提，松竹色半酣。",
            "去郭十里贏，守戒僧二三。",
            "乞身滿一日，幽事亦可探。",
            "行客問征途，居者索轡銜。",
            "蕭條野店烟，夐靜彌勒龕。",
            "念非塵外侶，不分禪味甘。",
            "受傭作閒人，自縛亦何慙。",
            "于時日在房，山色染蔚藍。",
            "一徑盤鬰青，羣峰列空嵌。",
            "冷泉計涓滴，瀹鼎消塵凡。",
            "端如常德靜，可警疾步貪。",
            "聯鑣出雲門，回首憐烟嵐。",
            "公其吐妙語，勝事須指南。"
        ],
        "title": "和遊南巖",
        "id": "18f6df0b-5400-4ee3-8a3f-ac1e53b84a81"
    },
    {
        "author": "汪應辰",
        "paragraphs": [
            "典刑寄老成，師友須淵源。",
            "今代紫薇公，身退道益尊。",
            "言行無表襮，卓然中所存。",
            "雲雨自翻覆，誰能動毫分。",
            "洗垢既無垢，尚或求瘢痕。",
            "嗟我與徐子，昔也掃公門。",
            "相期膏吾車，從公畢斯文。"
        ],
        "title": "借舍人呂丈送大雅東還詩韵奉呈",
        "id": "8eb7f2b6-65bf-4198-97ca-e501f7f03ad7"
    },
    {
        "author": "汪應辰",
        "paragraphs": [
            "閉門聽風雨，不知門外春。",
            "茲辰聊散步，霽色如相親。",
            "日月不吾與，花柳隨時新。",
            "悠悠竟何事，悚然懷故人。"
        ],
        "title": "暮春",
        "id": "74164f8f-9344-4bbb-8457-521784b1ef39"
    },
    {
        "author": "汪應辰",
        "paragraphs": [
            "一日復一日，山間已暮春。",
            "人事有怵迫，景物無疏親。",
            "誰知一雨後，滿目皆懷新。",
            "風光欠管領，付與得閒人。"
        ],
        "title": "家叔沚次暮春韵呈知止祕校",
        "id": "2a86562b-246a-4f70-bc1c-246bbc010672"
    },
    {
        "author": "汪應辰",
        "paragraphs": [
            "駕言寫我憂，一覽無邊春。",
            "先生方閉戶，不可得而親。",
            "寧逐兒女戲，要觀物化新。",
            "不見舞雩下，冠者五六人。"
        ],
        "title": "再用前韵",
        "id": "f9bd1c24-4741-415d-951c-327cea9402b9"
    },
    {
        "author": "汪應辰",
        "paragraphs": [
            "斯道有張弛，如天有冬春。",
            "雍容貴可久，促迫終難親。",
            "槁枿久乃腐，流水汲逾新。",
            "雖云不窺圃，乘馬復何人。"
        ],
        "title": "復次數語呈知止",
        "id": "9516fdb2-815b-4dc2-9dcf-f12335b9c3c2"
    },
    {
        "author": "汪應辰",
        "paragraphs": [
            "巉然絕壑臨招提，仰視疑欲干晴霓。",
            "林巒獻狀還左右，烟雲變相隨高低。",
            "少日登高不憚遠，喘汗赬顔如夏畦。",
            "却憑軒檻認行處，一覽不待窮攀躋。",
            "愛山願作此軒客，饑火驅出仍東西。",
            "青衫烏帽犯塵土，夢想春綠浮鳧鷖。",
            "歸尋舟刻劍已往，扁榜僅能存舊題。",
            "道人知我若有失，更附山房拂栱梯。",
            "方欣勝觀還昔時，忽訝妙語來磻溪。",
            "茫茫六合有安宅，恍悟十年行路迷。",
            "甘與山僧爲逆旅，自使婦姑相勃谿。",
            "暗明通壅悉還汝，無所還者吾其棲。",
            "但慙屋上復加屋，空費囊中金褭蹄。"
        ],
        "title": "尤美軒",
        "id": "620b9256-2957-4f8b-bcc0-07473488f81a"
    },
    {
        "author": "汪應辰",
        "paragraphs": [
            "漫作中都士，柴門每自扃。",
            "遺經究終始，奇字講聲形。",
            "前輩今無幾，微言世莫聽。",
            "扁舟轉河曲，已見故山青。"
        ],
        "title": "送刪定聞人丈歸嘉禾",
        "id": "42fffb2d-09ee-48ab-b817-fe6b2902e759"
    },
    {
        "author": "汪應辰",
        "paragraphs": [
            "高軒聊自娛，俯仰稱幽居。",
            "世道有興廢，人心隨卷舒。",
            "圓機應有此，膠柱合何如。",
            "愧匪許詢輩，時來問滿虛。"
        ],
        "title": "題表上人卷舒軒",
        "id": "a6c36159-3546-414c-85eb-97baea4b7416"
    },
    {
        "author": "汪應辰",
        "paragraphs": [
            "陶山讀書處，景物自天成。",
            "幽澗菁莪盛，高岡彩鳳鳴。",
            "雨餘山色秀，雲浄月華明。",
            "靜聽寒泉響，潺潺洙泗聲。"
        ],
        "title": "陶山書院",
        "id": "b9f6a617-16e6-4b98-a874-3c365b7cffac"
    },
    {
        "author": "汪應辰",
        "paragraphs": [
            "四海聲名久，中朝德齒優。",
            "金華方入侍，琳館遽歸休。",
            "全福人皆仰，孤風世莫留。",
            "老成零落盡，不獨爲吾州。"
        ],
        "title": "輓侍讀龍圖學士周公",
        "id": "90b6e2e8-84bc-47a9-81c7-3d39e234fa2d"
    },
    {
        "author": "汪應辰",
        "paragraphs": [
            "轍迹環吳蜀，艱難嘆委頻。",
            "秉鈞纔數月，去國竟終身。",
            "文武才猷遠，經綸事業新。",
            "襄陽耆舊傳，寧復有斯人。"
        ],
        "title": "輓參政王公",
        "id": "87f8ad65-369d-42fa-bb93-3d01f8f5101e"
    },
    {
        "author": "汪應辰",
        "paragraphs": [
            "俎豆平生事，逢時却論兵。",
            "幄中多妙畫，閫外即長城。",
            "曾未登三府，何言夢兩楹。",
            "空餘行樂處，畫像儼如生。"
        ],
        "title": "輓學士張公",
        "id": "74970dc7-8c90-4912-8383-7a2f6ea0ee20"
    },
    {
        "author": "汪應辰",
        "paragraphs": [
            "給諫皆言責，論思本從臣。",
            "獨公真舉職，臨事肯謀身。",
            "再起名尤重，全歸跡已陳。",
            "空嗟古遺直，無復見斯人。"
        ],
        "title": "輓詹事陳公",
        "id": "f9c706fa-dafe-49bf-bb75-1cd9b8afe1c6"
    },
    {
        "author": "汪應辰",
        "paragraphs": [
            "連蹇成遺老，纔聞直禁林。",
            "是非終不屈，進退了無心。",
            "萬事邯鄲夢，千秋正始音。",
            "心知公不朽，霣涕自難禁。"
        ],
        "title": "輓呂舍人二首  其一",
        "id": "aeec55f9-5bf8-4b8c-8423-dec4639e4565"
    },
    {
        "author": "汪應辰",
        "paragraphs": [
            "接物初無間，微言獨得聞。",
            "相期深造道，不爲細論文。",
            "自有高山仰，誰知半路分。",
            "新阡疑可望，目斷只愁雲。"
        ],
        "title": "輓呂舍人二首  其二",
        "id": "428ff1be-e740-4752-bbac-1a60fbf561b7"
    },
    {
        "author": "汪應辰",
        "paragraphs": [
            "節義家傳久，艱難始見忠。",
            "一心惟徇國，百戰竟平戎。",
            "環列周廬肅，官儀道路同。",
            "細看麟閣上，誰得似初終。"
        ],
        "title": "輓宣撫吳郡王二首  其一",
        "id": "a339cd87-e46d-4e7d-9ced-f23dfef52d21"
    },
    {
        "author": "汪應辰",
        "paragraphs": [
            "太傅元功首，汾陽異姓王。",
            "恩榮兼二美，聲跡遠相望。",
            "名載風雲會，神遊水月鄉。",
            "維師空贈典，無復見鷹揚。"
        ],
        "title": "輓宣撫吳郡王二首  其二",
        "id": "fd1af402-0a76-4a95-929e-2c9af032b9c0"
    },
    {
        "author": "汪應辰",
        "paragraphs": [
            "風弄蘆簾掩復開，閉門一室此徘徊。",
            "故人難望扁舟至，遠信誰憑驛使回。",
            "窗外不知飛霰集，坐中只覺暗香來。",
            "新詩亟報春消息，不待天邊看斗魁。"
        ],
        "title": "雪中梅花",
        "id": "e639b6b1-63cd-4c8b-aae0-b79d2c173bb5"
    },
    {
        "author": "汪應辰",
        "paragraphs": [
            "柯山落魄一仙翁，二十八宿羅胸中。",
            "學術該通明若鑑，襟期豁達氣如虹。",
            "醺醺痛飲一樓月，落落高談千古風。",
            "一本流年無惜示，貯之他日驗窮通。"
        ],
        "title": "與談命鄭柯山",
        "id": "41b3e290-f633-43aa-b52f-efa5d55e27cc"
    },
    {
        "author": "汪應辰",
        "paragraphs": [
            "喜詠高秋此日生，門閭佳氣想充盈。",
            "堂堂體貌千鈞重，凜凜精神一座傾。",
            "暫使遠民瞻玉帳，要知聖主有金城。",
            "兜牟却作貂蟬去，五筦難淹宋廣平。"
        ],
        "title": "陳經略生朝四首  其一",
        "id": "5a44a99e-0ad1-4c70-93fc-dc53bd72678a"
    },
    {
        "author": "汪應辰",
        "paragraphs": [
            "媯姓從來莫與京，傳家初不爲金籯。",
            "只今八桂蒼蒼處，倍覺中台兩兩明。",
            "南徼不聞刁斗擊，北轅行見衮衣迎。",
            "定知天錫公難老，端與邦家立太平。"
        ],
        "title": "陳經略生朝四首  其二",
        "id": "3d7cbd25-62e5-4246-bb85-567ac7561523"
    },
    {
        "author": "汪應辰",
        "paragraphs": [
            "俛視人寰但一漚，應緣來作聖時遊。",
            "英風蓋世桂林伯，相業傳家戶牖侯。",
            "號召即看持玉節，姓名已久覆金甌。",
            "他時欲記中書考，簡策應須汗馬牛。"
        ],
        "title": "陳經略生朝四首  其三",
        "id": "ee81ba0f-99cf-491f-9348-c0a6c072d196"
    },
    {
        "author": "汪應辰",
        "paragraphs": [
            "欲知今歲好生朝，召節翩翩下九霄。",
            "便入三槐新位次，空餘八桂舊歌謠。",
            "機神照物宜前列，質幹參天合後凋。",
            "他日凌烟圖畫處，方瞳炯炯映金貂。"
        ],
        "title": "陳經略生朝四首  其四",
        "id": "d14708d3-2949-4dd1-8bde-2693e27ea476"
    },
    {
        "author": "汪應辰",
        "paragraphs": [
            "英姿卓犖衆長兼，暫假威名鎮嶠南。",
            "忽報郵音馳尺一，即看躔次近魁三。",
            "照人風采誰居右，致主功名在立談。",
            "遠俗豈知如許事，只言無計駐征驂。"
        ],
        "title": "送陳經略二首  其一",
        "id": "028ca7bd-0591-4d29-a8a8-ab961215ef8c"
    },
    {
        "author": "汪應辰",
        "paragraphs": [
            "清明公正復慈祥，觸眼平生見未嘗。",
            "自幸來依驃騎幕，如何又趣舍人裝。",
            "雲霄去路日千里，萍梗微蹤天一方。",
            "獨有此心無遠近，歲寒猶欲試冰霜。"
        ],
        "title": "送陳經略二首  其二",
        "id": "e85b62f3-26e2-4a6b-9c82-707a82715026"
    },
    {
        "author": "汪應辰",
        "paragraphs": [
            "先生高卧武夷巔，一旦趨朝豈偶然。",
            "報國自期如皦日，歸田曾不待來年。",
            "懷鉛共嘆楊雄老，鞭馬今輸祖逖先。",
            "冊府風流久寥落，送行始復有詩篇。"
        ],
        "title": "分韵送胡丈歸建安",
        "id": "e62b1ad7-22bc-448a-9d96-af4ebda5cd1e"
    },
    {
        "author": "汪應辰",
        "paragraphs": [
            "落落開談四座驚，已應俊氣壓諸生。",
            "高山意遠難知己，白雪詞高絕和聲。",
            "此道要須齊得喪，古人初不爲功名。",
            "芬芳各自隨時耳，何用臨風嗅决明。"
        ],
        "title": "偶見文子失舉後詩次韵以廣其志",
        "id": "3b3b0bd0-65cc-4c55-b107-ef2dd397c4e3"
    },
    {
        "author": "汪應辰",
        "paragraphs": [
            "從來人物數成都，果見英髦入薦書。",
            "齊魯風流方演迤，淵雲文采自紆餘。",
            "姓名即上飛龍榜，鄉里爭迎駟馬車。",
            "聖世取才三尺在，但慚無地更吹噓。"
        ],
        "title": "鹿鳴宴席上詩二首奉送解元諸先輩  其一",
        "id": "7fd94e54-5e24-477d-92b8-7fefbc24e491"
    },
    {
        "author": "汪應辰",
        "paragraphs": [
            "嘉賓式燕正炎曦，風自南來爲解圍。",
            "細聽吹笙仍鼓瑟，即看結綬却登畿。",
            "清朝不用齎刀布，晝日偏宜著錦衣。",
            "太守自憐推不去，棧羊釃酒待還歸。"
        ],
        "title": "鹿鳴宴席上詩二首奉送解元諸先輩  其二",
        "id": "a1a1d918-fb26-4821-8f27-410c1205d0c1"
    },
    {
        "author": "汪應辰",
        "paragraphs": [
            "本是扶犁客，隨緣漫作官。",
            "故山應念我，薇蕨已闌干。"
        ],
        "title": "宜春漫述",
        "id": "48733fd7-88a1-4c98-bb22-0caf05f3c4a4"
    },
    {
        "author": "汪應辰",
        "paragraphs": [
            "浮雲本無心，人心逐雲去。",
            "更作歸雲堂，雲歸竟何處。"
        ],
        "title": "歸雲堂",
        "id": "9c49e172-c132-45e4-8a65-955f1858dc17"
    },
    {
        "author": "汪應辰",
        "paragraphs": [
            "直指嶺頭路，寧論幾日回。",
            "尋春有消息，寄我一枝梅。"
        ],
        "title": "送沖公謁六祖道場",
        "id": "eef41ec0-9d02-43c2-a788-3ff23d4a7f68"
    },
    {
        "author": "汪應辰",
        "paragraphs": [
            "只今頭上半儒冠，誰肯公庭弄舌端。",
            "試問毛錐將底用，奪標他日萬人看。"
        ],
        "title": "宜春士愿樸而虛蒙珥筆之名每欲爲邦人一洗之偶筆工傅氏求詩作此",
        "id": "224015cf-3f01-4416-a914-32a145da43a9"
    },
    {
        "author": "汪應辰",
        "paragraphs": [
            "有客堂堂空兩手，無人爲借太阿來。",
            "與君上抉浮雲破，放出陽光萬丈開。"
        ],
        "title": "與酒家沈生",
        "id": "25444946-3227-4173-87a9-aec07711656a"
    },
    {
        "author": "汪應辰",
        "paragraphs": [
            "月旦于今合改評，一官謀食百無能。",
            "君歸錦里人應問，好箇藍田崔縣丞。"
        ],
        "title": "送王獻可歸信州",
        "id": "257893b1-f9ec-4225-9314-8952886994d0"
    },
    {
        "author": "汪應辰",
        "paragraphs": [
            "五車拄腹成何事，空受才名二十年。",
            "一壑生涯長齟齬，邇來行李已三遷。"
        ],
        "title": "次漢英教授示和尹少稷韵四首  其一",
        "id": "69802aa8-cc9f-46bf-bbff-f2d9ebe7d112"
    },
    {
        "author": "汪應辰",
        "paragraphs": [
            "淵明心遠自無塵，豈必山涯與水濱。",
            "雲氣日佳飛鳥樂，寥寥此意付何人。"
        ],
        "title": "次漢英教授示和尹少稷韵四首  其二",
        "id": "22b947e8-95b8-4849-872c-826d5695a4ae"
    },
    {
        "author": "汪應辰",
        "paragraphs": [
            "疇昔持心欲見賢，肯容閭巷快爭先。",
            "豈知咫尺隔千里，空誦白雲長在天。"
        ],
        "title": "次漢英教授示和尹少稷韵四首  其三",
        "id": "90e73f9f-25dd-49ea-8f2a-7415a1b43b5d"
    },
    {
        "author": "汪應辰",
        "paragraphs": [
            "頖宮夫子日扃門，厭聽兒曹說怨恩。",
            "猶念貧交無與樂，時流妙語到荒村。"
        ],
        "title": "次漢英教授示和尹少稷韵四首  其四",
        "id": "e2fecb72-6c03-4c96-aee2-502f506f333c"
    },
    {
        "author": "汪應辰",
        "paragraphs": [
            "香分浄社色專城，冠蓋如雲照乘明。",
            "曉露浥妝秋艷曳，凉風吹月夜經營。"
        ],
        "title": "池荷",
        "id": "207fd76f-ec4a-4ccc-a06f-aef53af16f7b"
    },
    {
        "author": "汪應辰",
        "paragraphs": [
            "塞外風烟能記否，天涯落日自心知。",
            "眼中景物參差是，只欠江州司馬詩。"
        ],
        "title": "琵琶洲",
        "id": "18490a99-6ed6-400a-b4c6-faee5abaa69e"
    },
    {
        "author": "汪應辰",
        "paragraphs": [
            "一拳打破地皮穿，拏住春風不放拳。",
            "直待子規啼夜月，放開青掌始朝天。"
        ],
        "title": "蕨初生",
        "id": "46dce768-3728-4541-a719-c1d1f6e4a6a0"
    }
]