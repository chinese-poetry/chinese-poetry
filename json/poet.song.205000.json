[
    {
        "author": "嚴羽",
        "paragraphs": [
            "江上誰家吹笛聲，月明霜白不堪聽。",
            "孤舟萬里瀟湘客，一夜歸心滿洞庭。"
        ],
        "tags": [
            "洞庭湖"
        ],
        "title": "聞笛",
        "id": "e6dada2c-e905-4710-82d9-ea99a11c02f7"
    },
    {
        "author": "嚴羽",
        "paragraphs": [
            "日暮黄沙壓岸平，江心風浪暗冥冥。",
            "南康一望何由到，愁殺舟中指落星。"
        ],
        "title": "舟中望落星寺",
        "id": "697484c3-1142-4683-834d-2d3a63a3978d"
    },
    {
        "author": "嚴羽",
        "paragraphs": [
            "已恨青山臨渡口，相思回首隔夫君。",
            "更堪重到相思處，不見青山見白雲。"
        ],
        "title": "答李友山山中留別",
        "id": "370fe12a-abd8-456f-8a9f-943cb56e0b5d"
    },
    {
        "author": "嚴羽",
        "paragraphs": [
            "西風催我轉胡牀，坐落秋山午夢凉。",
            "蟬老樹深音響別，滿天風雨带斜陽。"
        ],
        "title": "秋日",
        "id": "acc7a65a-b8ad-4de6-9ec5-2a8cefc2e0a5"
    },
    {
        "author": "嚴羽",
        "paragraphs": [
            "小院新凉水竹通，鳴蟬聲斷晚來風。",
            "忽然坐睡瞢騰去，不覺殘書落手中。"
        ],
        "title": "新凉",
        "id": "ca62b5c3-973e-4d38-a4e5-d9c04fd651ed"
    },
    {
        "author": "嚴羽",
        "paragraphs": [
            "乍凉池館雨初收，菱角蓮房共趁秋。",
            "獨恨碧波渾占却，更無賸水浴沙鷗。"
        ],
        "title": "臨池",
        "id": "e58bffc4-479a-4bf0-a1ee-6902b2504e1a"
    },
    {
        "author": "嚴羽",
        "paragraphs": [
            "夜來雨雪北風顛，吹得波濤欲暗天。",
            "世上如今少知己，煩君牢繫釣魚船。"
        ],
        "title": "北風",
        "id": "9aa3c035-f968-480a-8342-062c4e35c4ea"
    },
    {
        "author": "嚴羽",
        "paragraphs": [
            "巢破春雛半不存，銜泥空傍主人門。",
            "一生巧計輸黄雀，飲啄官倉長子孫。"
        ],
        "title": "燕",
        "id": "d4313096-565b-48e2-8b93-8712d0dfacbe"
    },
    {
        "author": "嚴羽",
        "paragraphs": [
            "川程極目渺空波，送爾歸舟奈別何。",
            "南國音書須早寄，江湖春雁已無多。"
        ],
        "title": "吳中送友歸豫章",
        "id": "e1f46107-625a-467e-af7a-c85ce076c974"
    },
    {
        "author": "嚴羽",
        "paragraphs": [
            "別時把酒已魂銷，別後音書更闃寥。",
            "一片離心寄春水，隨君船入浙江潮。"
        ],
        "title": "臨川送周月船入京",
        "id": "022ce819-caa2-488b-81bd-536af5951f76"
    },
    {
        "author": "嚴羽",
        "paragraphs": [
            "客鬢風霜晚，離亭鼓角聞。",
            "念君當此去，把袂不能分。",
            "衡霍連秋氣，瀟湘合暮雲。",
            "愁心將落葉，向晚共紛紛。"
        ],
        "title": "別客",
        "id": "c8a8b9d4-54e0-4f70-8b93-52b0bbd3e55f"
    },
    {
        "author": "嚴羽",
        "paragraphs": [
            "手把一枝菊，贈金千里行。",
            "山川遥滿目，何處是吳京。",
            "飲罷北風起，蕭蕭胡雁聲。",
            "東流儻未盡，見我望君情。"
        ],
        "title": "送張季遠入京",
        "id": "a46188b3-0800-4895-bd02-97dd00280061"
    },
    {
        "author": "嚴羽",
        "paragraphs": [
            "獨尋青蓮宇，行過白沙灘。",
            "一徑入松雪，數峰生暮寒。",
            "山僧喜客至，林閣借人看。",
            "吟罷拂衣去，鐘聲雲外殘。"
        ],
        "title": "訪益上人蘭若",
        "id": "b3b5e45c-6549-44aa-be49-e95b767df4ca"
    },
    {
        "author": "嚴羽",
        "paragraphs": [
            "朔風嘶馬動，遥想雁門秋。",
            "負劍辭鄉邑，彎弓赴國讎。",
            "黄榆連白草，河隴去悠悠。",
            "報主男兒事，焉論萬戶侯。"
        ],
        "title": "從軍行  其一",
        "id": "264e8def-1cc0-48a4-92d2-1b1f3e6199eb"
    },
    {
        "author": "嚴羽",
        "paragraphs": [
            "翩翩雙白馬，結束向幽燕。",
            "借問誰家子，邯鄲俠少年。",
            "彎弓隨漢月，拂劍倚胡天。",
            "說與單于道，今秋莫近邊。"
        ],
        "title": "從軍行  其二",
        "id": "1c04d226-d563-462f-8bb3-9e8f53540453"
    },
    {
        "author": "嚴羽",
        "paragraphs": [
            "將軍救朔邊，都護上祁連。",
            "六郡飛傳檄，三河聚控弦。",
            "連營當太白，吹角動胡天。",
            "何日匈奴滅，中原得晏然。"
        ],
        "title": "出塞行",
        "id": "aa5e46e8-0f61-467d-855d-f68e5d5e95d6"
    },
    {
        "author": "嚴羽",
        "paragraphs": [
            "今夜關山月，偏能照馬鞍。",
            "盧龍征戍客，圓缺幾回看。",
            "遥想金閨裏，應悲玉露寒。",
            "黄沙三萬里，何日是長安。"
        ],
        "title": "關山月",
        "id": "e16df86b-a8f7-43b3-ab40-7df638287249"
    },
    {
        "author": "嚴羽",
        "paragraphs": [
            "幾時離月峽，五見紫蘭凋。",
            "塞雁隨魂斷，江花逐淚飄。",
            "沙頭南北客，京口去來潮。",
            "日日無消息，空登萬里橋。"
        ],
        "title": "蜀女怨",
        "id": "56c46ff2-20dc-4cf0-9b6d-60ae8f068f90"
    },
    {
        "author": "嚴羽",
        "paragraphs": [
            "幽人以道隠，結室巖之東。",
            "余亦避世客，逢君於此中。",
            "鳥因留食至，泉爲煉丹紅。",
            "向晚下山去，月高秋色空。"
        ],
        "title": "尋寧山人所居",
        "id": "8bb797ca-a732-4e69-9987-57e74f0ea034"
    },
    {
        "author": "嚴羽",
        "paragraphs": [
            "昨夜江樓月，思君好斷腸。",
            "猿聲相應發，山色更青蒼。",
            "楚塞來書遠，閩關隔夢長。",
            "今朝看愁鬢，爲爾半成霜。"
        ],
        "title": "江樓夜月懷故山友人陳聘君吳樗鄉",
        "id": "51136e52-a3d5-4e80-b912-9729f42a0020"
    },
    {
        "author": "嚴羽",
        "paragraphs": [
            "憶君悵不樂，立馬大江邊。",
            "塞雁來無際，驚沙度颯然。",
            "客心懸日夜，書札斷雲天。",
            "莫作青山老，空爲人所憐。"
        ],
        "title": "江上有懷上官良史",
        "id": "685ba685-8039-4b1a-a764-942ef45be95d"
    },
    {
        "author": "嚴羽",
        "paragraphs": [
            "遠客驚秋雁，高樓復異鄉。",
            "聲兼邊哨苦，影落楚雲長。",
            "此夜頭堪白，他山葉又黄。",
            "年年洞庭浪，飄泊更無行。"
        ],
        "tags": [
            "洞庭湖"
        ],
        "title": "聞雁",
        "id": "44633cfd-8aaf-4df9-90bb-efa8f7556978"
    },
    {
        "author": "嚴羽",
        "paragraphs": [
            "歲晚長愁緒，嗟君更遠行。",
            "兵戈今日淚，江海故人情。",
            "此別幾時見，寒猿一夜鳴。",
            "致君相許在，回首壯心驚。"
        ],
        "title": "送上官偉長",
        "id": "52f6ca67-6f8b-44f9-959f-30720a003b3c"
    },
    {
        "author": "嚴羽",
        "paragraphs": [
            "把酒忽惆悵，君今吳楚閒。",
            "孤雲隨馬首，風雨隔河關。",
            "心事竟何在，此行殊未還。",
            "空將百年意，泣向寶刀環。"
        ],
        "title": "有懷閬風山人",
        "id": "6a16eba7-7673-4374-846c-4052a49ca387"
    },
    {
        "author": "嚴羽",
        "paragraphs": [
            "回首兵戈地，遺黎見幾人。",
            "他鄉空白髮，故國又青春。",
            "多難堪長客，偷生愧此身。",
            "本無匡濟略，歎息謾傷神。"
        ],
        "title": "避亂途中",
        "id": "ea86cc1e-abce-47ee-a279-1b825df36b3b"
    },
    {
        "author": "嚴羽",
        "paragraphs": [
            "江西飛鳥外，極目渺離愁。",
            "同侶時催發，征人不可留。",
            "江湖雙淚眼，天地一孤舟。",
            "揮棹從茲去，空傷旅鬢秋。"
        ],
        "title": "將往豫章留別張少尹父子",
        "id": "49443157-965c-48a8-8f8b-a4da13fdaa4a"
    },
    {
        "author": "嚴羽",
        "paragraphs": [
            "昨在南昌府，清遊不可窮。",
            "杯行江色裏，棹進月明中。",
            "樓笛吹晴雪，菱歌漾晚風。",
            "坐來懷舊迹，萬里一飄蓬。"
        ],
        "title": "懷南昌舊遊",
        "id": "868d3f99-957f-4271-acc4-eb58ff6a8546"
    },
    {
        "author": "嚴羽",
        "paragraphs": [
            "我有三足麂，放之在碧山。",
            "別來幾千日，昨夢忽乘還。",
            "松色入天盡，巖花落地閒。",
            "憑君一問訊，沿月上潺湲。"
        ],
        "title": "寄山中同志",
        "id": "10c5595c-dc88-4ecb-a9da-fb732b20a513"
    },
    {
        "author": "嚴羽",
        "paragraphs": [
            "西山橫翠新，中隠古仙真。",
            "笑取玉麈尾，揖茲丹霞人。",
            "雲從石洞出，月落滄江頻。",
            "予亦將高卧，藤蘿挂葛巾。"
        ],
        "title": "望西山",
        "id": "97bd0c72-7e47-458d-bfe5-28675054e550"
    },
    {
        "author": "嚴羽",
        "paragraphs": [
            "秋聲動梧竹，月色滿庭蕪。",
            "此夕懷良友，天涯各一隅。",
            "飛飛羣過雁，切切未栖烏。",
            "安得從君去，扁舟駕五湖。"
        ],
        "title": "秋夜臨汝館懷友人陳聘君頼竹莊",
        "id": "65bd9228-f30d-4155-ba79-69839482c6cf"
    },
    {
        "author": "嚴羽",
        "paragraphs": [
            "吾憐樟樹好，取醉欲無還。",
            "酒壓鵝兒色，辭歌雉子斑。",
            "朱樓當碧水，紅日下青山。",
            "興罷揚鞭去，蒼蒼煙霧閒。"
        ],
        "title": "樟樹鎮醉後題",
        "id": "28f86dd9-d876-4b75-9121-76a38bb3a2c7"
    },
    {
        "author": "嚴羽",
        "paragraphs": [
            "歲晚傷爲旅，君來適慰情。",
            "郊扉寒少色，江渚夜多聲。",
            "報國憐他日，爲儒愧此生。",
            "那言離合際，更觸壯心驚。"
        ],
        "title": "張奕見訪逆旅",
        "id": "03b9d755-ed75-4a3c-9212-c2a3eba1a1b0"
    },
    {
        "author": "嚴羽",
        "paragraphs": [
            "愛此城高處，回鞭醉每醒。",
            "江花兩岸白，煙樹一行青。",
            "雲學山舒態，天隨水賦形。",
            "吾多徐孺子，獨向此沈冥。"
        ],
        "title": "豫章城",
        "id": "0022891f-cfdf-4b78-badc-52072193c3c1"
    },
    {
        "author": "嚴羽",
        "paragraphs": [
            "暝色蒹葭外，蒼茫旅眺情。",
            "殘雲和雁斷，新月带潮生。",
            "天到水中盡，舟隨樹杪行。",
            "離家今幾宿，厭聽棹歌聲。"
        ],
        "tags": [
            "抒情",
            "羁旅",
            "思乡"
        ],
        "title": "江行",
        "id": "1dcc8e14-6f49-4835-8a70-bdb570c1c2aa"
    },
    {
        "author": "嚴羽",
        "paragraphs": [
            "舟行何太熱，岸上莽塵沙。",
            "閃閃浪頻過，昏昏日又斜。",
            "年衰愁作客，秋近苦思家。",
            "蝗旱三千里，江淮兒女嗟。"
        ],
        "title": "舟中苦熱",
        "id": "1784a46f-d257-475b-8f7c-b1f8c4289f44"
    },
    {
        "author": "嚴羽",
        "paragraphs": [
            "天際長愁客，沙邊舊驛亭。",
            "風低江浦雁，雪暗夜船鐙。",
            "窮老嗟身拙，狂歌畏酒醒。",
            "此生何定著，江漢一浮萍。"
        ],
        "title": "江上泊舟",
        "id": "de3a2eab-09a4-4eb3-b336-f4fb3b2ba829"
    },
    {
        "author": "嚴羽",
        "paragraphs": [
            "此老相逢日，中原正用兵。",
            "黄塵空北望，白首更南征。",
            "今古悲秋意，江湖惜別情。",
            "幾時羣盜滅，匹馬會神京。"
        ],
        "title": "逢戴式之往南方",
        "id": "cea05ae7-2da5-4855-a586-573eb5710603"
    },
    {
        "author": "嚴羽",
        "paragraphs": [
            "鞍馬連年出，關河萬里賒。",
            "將軍思報國，壯士恥還家。",
            "大漠春無草，天山雪作花。",
            "誰憐李都尉，白首沒胡沙。"
        ],
        "title": "塞下",
        "id": "69000a43-d230-4a19-9a20-ca2a716db355"
    },
    {
        "author": "嚴羽",
        "paragraphs": [
            "客有東南別，憑高正憶家。",
            "青春江上草，湖日岸頭沙。",
            "去鳥無邊盡，歸帆幾處斜。",
            "音徽不可問，惆悵結瑶華。"
        ],
        "title": "吳江春望",
        "id": "0e57c53f-4bdc-4ecb-81ef-a886425b173a"
    },
    {
        "author": "嚴羽",
        "paragraphs": [
            "蕭條遺世心，江海坐來深。",
            "擁褐閒窺沼，思山欲借琴。",
            "有幡煙際寺，無葉水邊林。",
            "不見同袍友，憑誰伴苦吟。"
        ],
        "title": "閒居寄友",
        "id": "3fed300f-ae3c-4677-9b4c-58b5947d9f5d"
    },
    {
        "author": "嚴羽",
        "paragraphs": [
            "不見石屏老，相逢問客船。",
            "長沙聞近別，行在定虛傳。",
            "兵革來書斷，江湖望眼穿。",
            "他時同話此，把臂喜應顛。"
        ],
        "title": "天末遇周子俊自行在還言石屏消息",
        "id": "77db474b-b278-46ea-9874-4fd58d34a360"
    },
    {
        "author": "嚴羽",
        "paragraphs": [
            "朝朝竹林院，閉戶讀殘書。",
            "几閣晨風入，荒郊寒露餘。",
            "故人步屧至，清坐每踟躕。",
            "輟卷還留興，漱泉同飯蔬。"
        ],
        "title": "喜友人相訪擬韋蘇州作",
        "id": "cea6c6f4-562a-40b2-ae1c-35456df3fa4c"
    },
    {
        "author": "嚴羽",
        "paragraphs": [
            "誤喜殘胡滅，那知患更長。",
            "黄雲新戰路，白骨舊沙場。",
            "巴蜀連年哭，江淮幾郡瘡。",
            "襄陽根本地，回首一悲傷。"
        ],
        "title": "有感六首  其一",
        "id": "f56467ac-a929-4ddb-abe9-c2bf787d04a1"
    },
    {
        "author": "嚴羽",
        "paragraphs": [
            "哀痛天災日，絲綸罪己深。",
            "王師曾北伐，胡馬尚南侵。",
            "謀國知誰計，和親豈聖心。",
            "願聞修實德，聽納諫臣箴。"
        ],
        "title": "有感六首  其二",
        "id": "db34d494-8d08-4a03-99cf-9980efb511da"
    },
    {
        "author": "嚴羽",
        "paragraphs": [
            "聞道單于使，年來入國頻。",
            "聖朝思息戰，異域請和親。",
            "今日唐虞際，羣公社稷臣。",
            "不妨盟墨詐，須戒覆車新。"
        ],
        "title": "有感六首  其三",
        "id": "e965eb0b-fc9f-4ec0-ac64-f1e77924ae5d"
    },
    {
        "author": "嚴羽",
        "paragraphs": [
            "災異時時見，羣情恐懼中。",
            "修攘今日急，反側向來同。",
            "社稷堪多難，安危係數公。",
            "殘生江海去，老作一漁翁。"
        ],
        "title": "有感六首  其四",
        "id": "4ca25ffe-45b5-435d-9e68-7b1b401a6c8a"
    },
    {
        "author": "嚴羽",
        "paragraphs": [
            "陛下春秋盛，謙卑每責躬。",
            "得無勞聖慮，猶未定儲宮。",
            "付託關神器，乾坤在至公。",
            "早聞宣詔冊，歡喜萬方同。"
        ],
        "title": "有感六首  其五",
        "id": "e1f09133-f482-4d6b-9547-96173873562a"
    },
    {
        "author": "嚴羽",
        "paragraphs": [
            "傳聞降北將，猶未悔狂圖。",
            "忍召豺狼入，甘先矢石驅。",
            "聖朝何負汝，天意屬亡胡。",
            "試看山東寇，如今更有無。"
        ],
        "title": "有感六首  其六",
        "id": "a3bd1017-1fc7-4af8-ad67-171612c7280e"
    },
    {
        "author": "嚴羽",
        "paragraphs": [
            "同是江湖客，居然歲月多。",
            "心期看白髮，歸夢付滄波。",
            "子去見家遠，吾衰奈別何。",
            "幾時船上月，載酒定相過。"
        ],
        "title": "三衢邂逅周月船論心數日臨分賦此二首  其一",
        "id": "c2299e44-9abf-4433-8b29-eb11873a8d91"
    },
    {
        "author": "嚴羽",
        "paragraphs": [
            "戎馬相逢日，那知復此閒。",
            "客愁詩莫遣，世事酒相關。",
            "江上孤舟在，天隅兩鬢斑。",
            "更將憂國淚，滿袖送君還。"
        ],
        "title": "三衢邂逅周月船論心數日臨分賦此二首  其二",
        "id": "29468b66-e222-4c7e-b7dc-15a17e2b5e81"
    },
    {
        "author": "嚴羽",
        "paragraphs": [
            "暫見還分手，誰能不黯然。",
            "去帆蘆葉浦，別酒菊花天。",
            "他日思良會，空囊檢贈篇。",
            "鍾陵有雁過，莫忘尺書傳。"
        ],
        "title": "秋日廬陵送杜子野還攝鍾陵糾掾",
        "id": "29592312-ca13-40e5-85e3-9befa1ca967f"
    },
    {
        "author": "嚴羽",
        "paragraphs": [
            "天涯十載無窮恨，老淚鐙前語罷垂。",
            "明發又爲千里別，相思應盡一生期。",
            "洞庭波浪帆開晚，雲夢蒹葭鳥去遲。",
            "世亂音書到何日，關河一望不勝悲。"
        ],
        "tags": [
            "洞庭湖"
        ],
        "title": "臨川逢鄭遐之雲夢",
        "id": "f3712831-3908-4569-8fdb-eb553e498360"
    },
    {
        "author": "嚴羽",
        "paragraphs": [
            "天際晴霞欲變春，高樓分手淚沾巾。",
            "荆吳渺渺孤舟遠，江海悠悠白髮新。",
            "萬事蹉跎堪更問，十年離別亦何頻。",
            "江村幾處梅花發，明日相思是旅人。"
        ],
        "title": "再送頼成之出都",
        "id": "94f38468-4295-41ae-979c-597733523a5e"
    },
    {
        "author": "嚴羽",
        "paragraphs": [
            "渺渺孤帆去幾程，悠悠天際望湓城。",
            "一身避亂辭鄉國，千里相思隔弟兄。",
            "猨叫匡廬寒暮色，雁過彭蠡带秋聲。",
            "江湖此去方漂泊，腸斷風塵遠別情。"
        ],
        "tags": [
            "庐山"
        ],
        "title": "將之潯陽途中寄諸從昆弟",
        "id": "75470c1e-7924-464b-9de7-d1578326c9bd"
    },
    {
        "author": "嚴羽",
        "paragraphs": [
            "西樓孤絕倚天青，我愛明河對戶橫。",
            "露滿碧梧風屢起，煙消綠嶠月初生。",
            "仙人共酌丹霞酒，逸侶同吹白玉笙。",
            "不向此時窮笑傲，更從何處豁高情。"
        ],
        "title": "紫霞樓夜飲",
        "id": "09207b82-f438-417f-b5af-7d9a0558a67f"
    },
    {
        "author": "嚴羽",
        "paragraphs": [
            "悠悠遠別半生悲，白日相逢又語離。",
            "海內風塵驚不定，天邊消息到何時。",
            "洞庭旅雁春歸盡，瓜步寒潮夜落遲。",
            "惆悵孤舟從此去，江湖未敢定前期。"
        ],
        "tags": [
            "洞庭湖"
        ],
        "title": "客中別表叔吳季高",
        "id": "d9c1ef2a-6fa7-46c8-bd71-0f7c5bb79fad"
    },
    {
        "author": "嚴羽",
        "paragraphs": [
            "平蕪古堞暮蕭條，歸思馮高黯未消。",
            "京口寒煙鴉外滅，歷陽秋色雁邊遥。",
            "晴江木落長疑雨，暗浦風多欲上潮。",
            "惆悵此時頻極目，江南江北路迢迢。"
        ],
        "title": "和上官偉長蕪城晚眺",
        "id": "a6495da3-cb12-4898-a9dc-1d75f2a398dc"
    },
    {
        "author": "嚴羽",
        "paragraphs": [
            "夢向三江買釣船，挂帆西去白雲邊。",
            "窗開曉色香鑪現，門落寒聲瀑布懸。",
            "百年酒興陶彭澤，四海詩名孟浩然。",
            "何日真尋塵外迹，焚香酌茗話先賢。"
        ],
        "title": "寄郭招甫時在潯陽",
        "id": "391a618d-8b03-4573-bf83-d1440d80c0cf"
    },
    {
        "author": "嚴羽",
        "paragraphs": [
            "高閣馮空浩蕩開，當時遺跡幾荒苔。",
            "煙含晚市悠悠見，沙带澄潭渺渺回。",
            "此日登臨分壯氣，百年淪落憶雄材。",
            "可憐萬古神交意，日暮荒凉一歎哀。"
        ],
        "tags": [
            "滕王阁"
        ],
        "title": "登滕王閣",
        "id": "356378a6-3b62-4b81-90c3-2d9653cc95fa"
    },
    {
        "author": "嚴羽",
        "paragraphs": [
            "昏昏醉睡慵朝起，日日柴門待暖開。",
            "春至任從花鳥笑，客來還仗酒罇陪。",
            "移舟動覓依江柳，策杖時能訪早梅。",
            "忽憶使君聯騎出，此時乘興幾銜杯。"
        ],
        "title": "早春寄潛齋王史君",
        "id": "ca53df3e-df6f-4f53-a694-b9f9d9978e6b"
    },
    {
        "author": "嚴羽",
        "paragraphs": [
            "江國歸心一雁牽，河樓分手數杯傳。",
            "千崖萬壑秋聲裏，匹馬孤帆落照邊。",
            "牛渚寒波翻極浦，荆門晚樹合遥天。",
            "他時莫枉瑶華問，南北相思各渺然。"
        ],
        "title": "送崔九過丹陽却上荆門省親",
        "id": "818442e7-6274-4200-a782-e084bb22cf3b"
    },
    {
        "author": "嚴羽",
        "paragraphs": [
            "浦口停留待信風，城邊落日亂流通。",
            "梧桐院落秋聲裏，橘柚人家晚照中。",
            "棹歌幾處驚寒切，砧響千村入耳同。",
            "日日愁心西北望，漢陽楓葉落無窮。"
        ],
        "title": "舟中寄漢陽故人",
        "id": "cd316194-4c56-498b-ad4a-0ef1cfb7d776"
    },
    {
        "author": "嚴羽",
        "paragraphs": [
            "夜聞估客送將歸，葭菼蕭條月色微。",
            "萬里江湖何處極，孤舟鴻雁自相依。",
            "杯拋黄菊乾賒酒，城掩清砧罷擣衣。",
            "不奈此時心斷絕，長沙南去故人稀。"
        ],
        "title": "夜泊",
        "id": "419c2e0c-fc1e-4281-8f08-0ff9f450208b"
    },
    {
        "author": "嚴羽",
        "paragraphs": [
            "丁年劍氣欲凌雲，況復才華迥不羣。",
            "投筆幾回思出塞，賦詩此日去從軍。",
            "沙場青草時差緩，淝水紅旗捷屢聞。",
            "玉帳元戎桑梓舊，行看幕府策奇勳。"
        ],
        "title": "送吳儀甫之合淝謁杜帥",
        "id": "31e8fc56-c56a-480b-98e6-9704a12353c2"
    },
    {
        "author": "嚴羽",
        "paragraphs": [
            "旅思遥遥倦向南，誰家煙火起晴嵐。",
            "孤城歸鳥連寒角，極浦斜陽带遠帆。",
            "楓葉自能悲楚客，竹枝何用怨江潭。",
            "今朝欲寫風波恨，千里書成手自緘。"
        ],
        "title": "楚江晚思",
        "id": "a8e4f5a1-4b63-470b-894a-f8a3b8ce6f77"
    },
    {
        "author": "嚴羽",
        "paragraphs": [
            "嗣聖中天日，遺氓憶漢時。",
            "一王新盛禮，萬國賀重熙。",
            "官爵霑寰宇，光明冠本支。",
            "窮冬辭老母，吉日赴京師。",
            "祖席明斜照，寒江結暮澌。",
            "停杯愁把袂，立馬語臨期。",
            "草動春前色，梅繁雪後枝。",
            "湖山饒逸興，士友重遊嬉。",
            "菱唱工迷客，荷舟穩放維。",
            "土風珍縞带，吳饌熟蓴絲。",
            "塔寺開金碧，樓臺漾淼瀰。",
            "雲連句踐國，江動伍員祠。",
            "閶闔春朝早，觚稜霽景遲。",
            "柳迎仙仗輭，花簇御樓欹。",
            "苜蓿來宛馬，櫻桃薦寢帷。",
            "周家千歲歷，漢殿萬年卮。",
            "駐蹕山川遠，櫜弓歲月移。",
            "天俄憂杞國，日再仰咸池。",
            "弓劍羣臣淚，園陵故國悲。",
            "乾坤開帝統，雨露豁宸私。",
            "蜂蠆何爲爾，豺狼欲問誰。",
            "箭流元帥幙，城立叛營旗。",
            "國體存矜恤，皇猷務遠綏。",
            "且從鷹一飽，自待虎雙疲。",
            "復說京西亂，愁連蜀道危。",
            "倉皇分隊伍，指點護藩籬。",
            "狙詐終勞馭，遊魂不足羈。",
            "幾年腥戰血，今日痛瘡痍。",
            "宗社神靈在，邦家德澤遺。",
            "會聞淝水捷，可復雁門踦。",
            "草詔詞頭切，蒲輪禮意卑。",
            "賢良多選拔，社稷在扶持。",
            "舉動新羣目，經綸佇一夔。",
            "長沙何遽往，鄭卜竟堪疑。",
            "莫以朝廷重，翻令盜竊窺。",
            "稍懲鷹隼擊，庶使鳳凰儀。",
            "薪膽方無倦，輿圖正入披。",
            "王孫思報國，天府待忠詞。",
            "世道多爲忌，波流幸勿隨。",
            "從容陳古昔，感慨論邊陲。",
            "仕進雖云始，平生見在茲。",
            "青氈今可復，彩服更相宜。",
            "漂泊微軀老，蹉跎困翮垂。",
            "黻材元自逸，正論竟焉裨。",
            "誤賞騷人作，深慙國士知。",
            "叫閽時已晚，鳴劍志空馳。",
            "鬰鬰驅流俗，悠悠歎亂離。",
            "羊裘終隠去，漁釣復何之。",
            "出處從今隔，飛騰不可追。",
            "濟時須俊傑，願覩中興期。"
        ],
        "title": "送趙立道赴闕仍試春官即事感興因成五十韻",
        "id": "f0ecd029-54b7-4b4c-a41f-79b47fd05273"
    },
    {
        "author": "嚴羽",
        "paragraphs": [
            "承平盜賊起，喪亂降自天。",
            "荼毒恣兩道，兵戈浩相纏。",
            "此邦禍最酷，賤子忍具言。",
            "朝廷討亂初，誰任主將權。",
            "輜重道閒來，隠隠何闐闐。",
            "殿前盡貔虎，所向當無堅。",
            "組練照川明，戈戟耀日鮮。",
            "父老當時言，此賊不容吞。",
            "軍興法律在，進退非得專。",
            "奈何忽舍去，屯壘隨之遷。",
            "留兵不五百，當賊逾數千。",
            "英英胡將軍，策馬奮獨先。",
            "出入突且擊，勢絕飄風旋。",
            "殺賊不知數，屍骸相疊穿。",
            "誰謂散復來，其徒奈實繁。",
            "須臾塞城郭，合沓迷妖氛。",
            "將軍怒一呼，誓死報國恩。",
            "拔劍復入陣，鼓聲俄不聞。",
            "哀哉失壯士，白日爲之昏。",
            "嗟彼城中人，欲生無由緣。",
            "連頭受屠戮，赤族罹禍冤。",
            "妻孥悉驅虜，道路號相牽。",
            "或有小失意，性命無由全。",
            "言語方出口，腰領已不連。",
            "婉婉閨中女，未嘗窺戶邊。",
            "白刃斥之去，不許暫稽延。",
            "回頭顧父母，父母安敢憐。",
            "所掠靡孑遺，囊擔無虛肩。",
            "衣冠困奴隸，怒駡仍笞鞭。",
            "又有脫鋒刃，多化爲魚黿。",
            "途窮勢復迫，忽若忘重淵。",
            "倉卒所傳誤，投身空棄捐。",
            "嬰兒或在抱，粉黛猶儼然。",
            "沙磧腥人腸，銜啄集烏鳶。",
            "嗚呼彼蒼天，念此胡罪愆。",
            "比者因亂定，南歸經舊廛。",
            "豈徒人民非，莫辨陌與阡。",
            "所見但荆棘，狐狸對我蹲。",
            "坡陁流血地，靡靡生寒煙。",
            "城頭遇老翁，行淚爲余論。",
            "云賊破城時，賊初攻南門。",
            "大軍血戰久，家得扶我奔。",
            "所免有萬計，皆我胡君恩。",
            "不然盡魚肉，遺黎何有焉。",
            "語罷復嗚咽，余亦涕泗漣。",
            "軍旅苦轉輸，饑饉仍薦臻。",
            "瘡痍莽未復，千里惟空村。",
            "白骨不知誰，無人爲招魂。",
            "四郊實多此，仁者宜惻然。",
            "近喜大告捷，所俘悉已還。",
            "凶渠戮廟社，黨類歸之田。",
            "當知釜中魚，貸爾喘息懸。",
            "胡爲迭恃險，高壘猶山巔。",
            "蠻獠本異性，土風來有年。",
            "力屈勢暫伏，乞降非惡悛。",
            "脅從固罔治，羣醜豈盡原。",
            "反覆恐難料，安危仗諸賢。",
            "此師不再舉，乘時須勉旃。",
            "國家刑罸在，廟算必不偏。",
            "感時鬚髮白，憂國空拳拳。"
        ],
        "title": "庚寅紀亂",
        "id": "5bb5ba83-fc2d-46d3-899c-b3b6ad672d14"
    },
    {
        "author": "嚴羽",
        "paragraphs": [
            "雲中誦招隠，高卧閑琴尊。",
            "忽有呂夫子，清晨叩我門。",
            "夫子忠烈後，家聲四海聞。",
            "神交三十載，方此挹清芬。",
            "吾道識宗主，文章詔討論。",
            "期我名山遊，招我出塵紛。",
            "伊余抱病久，局促滯中園。",
            "平生海嶽交，零落今誰存。",
            "今日對夫子，使我開心魂。",
            "忽覺此身去，萬里如空雲。",
            "已見赤城霞，疑聞天姥猨。",
            "世道久崩迫，誰將玄化分。",
            "濛濛六合閒，莽莽塵沙昏。",
            "所以賢達士，甘將麋鹿羣。",
            "終欲從夫子，超然淩紫氛。",
            "松閒兩白鶴，爾實聞斯言。"
        ],
        "title": "贈呂仲祥",
        "id": "310b2cf1-e39a-4c35-99bb-71d57ca9411a"
    },
    {
        "author": "嚴羽",
        "paragraphs": [
            "憂來不自得，登城望高天。",
            "寒雲四面起，朔氣下長川。",
            "脫劍且却座，君知心惘然。",
            "奈何平生志，鬰抑江湖閒。",
            "凜凜秋風來，茫茫落日晚。",
            "長憂生白髮，沈想忘朝飯。",
            "向來經濟士，本自碌碌人。",
            "蕭曹刀筆吏，樊灌市井臣。",
            "徒步取勳業，漢道爲光新。",
            "我今何爲者，飄飄去鄉國。",
            "狂歌豫章城，醉卧風江碧。",
            "但取英雄笑，終慙倜儻生。",
            "名當以德載，事恥因人成。",
            "獨酌還獨酌，哀歌還寂寞。",
            "安得淩風翰，爲君拂寥邈。"
        ],
        "title": "登豫章城感懷",
        "id": "5a47c17e-41e8-4188-b631-000089f5925f"
    },
    {
        "author": "嚴羽",
        "paragraphs": [
            "少小尚奇節，無意縛珪組。",
            "遠遊江海閒，登高屢懷古。",
            "前朝英雄事，約略皆可覩。",
            "將軍策單馬，談笑有荆楚。",
            "高視蔑袁曹，氣已蓋寰宇。",
            "天未豁壯圖，人空坐崩沮。",
            "丈夫生一世，成敗固有主。",
            "要非儓儗人，未死名已腐。",
            "夫何千載後，亦忝趨大府。",
            "主人敬愛客，開宴臨長浦。",
            "高論極興亡，歷覽窮川渚。",
            "殷勤芳草贈，窈窕邯鄲舞。",
            "媿無登樓作，一旦濫推許。",
            "懷哉揮此觴，別路如風雨。"
        ],
        "title": "夢中作",
        "id": "e162c4b7-38a4-4348-b2f0-1a11b9bef474"
    },
    {
        "author": "嚴羽",
        "paragraphs": [
            "皇漢失中德，四海橫雕戈。",
            "驚塵暗九有，豺虎臨長河。",
            "流人滿川谷，積屍亂如麻。",
            "關洛既蕩析，楚壤空嵯峨。",
            "謬當牧守寄，無以救時訛。",
            "竟貽百代誚，家世隨蹉跎。",
            "安知千載下，夫子感慨多。",
            "人生固有志，成敗飄風過。",
            "且復登城隅，逍遥望山河。",
            "日暮襄漢碧，鳬鴨遊輕波。",
            "何以慰我心，玄熊閒黄駞。",
            "清觴宜城酒，二八邯鄲歌。",
            "願言寫懷抱，聯用寬吾家。",
            "勿言此歡易，樂罷歸無何。"
        ],
        "title": "劉荆州答",
        "id": "7142cc36-f44b-4bf5-b29f-07f9cfe32f72"
    },
    {
        "author": "嚴羽",
        "paragraphs": [
            "終日坐汾淟，邈然無少欣。",
            "登樓一周覽，始見萬山羣。",
            "微雨洗殘暑，青天卷浮雲。",
            "襟懷兩廓落，朗若見夫君。",
            "見君君何在，顧影還獨笑。",
            "吏非金門遊，隠異滄浪調。",
            "江明秋月白，山空夜猨嘯。",
            "徒事百卷文，未返一竿釣。",
            "留滯豈勝愁，非君誰與謀。",
            "水寒終赴海，雁遠暫賓秋。",
            "舉世不可語，猶當傲巢由。",
            "贈君三尺劍，永駕五湖舟。"
        ],
        "title": "廬陵客館雨霽登樓言懷寄友",
        "id": "62449457-03dd-4696-83e6-088995abba45"
    },
    {
        "author": "嚴羽",
        "paragraphs": [
            "四年棲嶺表，三歲客海東。",
            "人生貴安適，奔走成何功。",
            "去年喜歸來，山花春蒙茸。",
            "弟姪各捧觴，一笑生華風。",
            "南山多紫芝，北山多白薇。",
            "雲空汗漫臺，月午生凉輝。",
            "俯仰僅一載，脂車復征西。",
            "豈以丈夫志，萬里猶庭闈。",
            "豈以名山川，待公親品題。",
            "故園松桂林，一一含貞姿。",
            "何時賦歸來，毋令久凝思。"
        ],
        "title": "送嚴次山",
        "id": "75fcf83d-e6a2-4cd5-a025-139567d21428"
    },
    {
        "author": "嚴羽",
        "paragraphs": [
            "登艫眺海日，涉島聽江猨。",
            "何意豫章國，還著孤蓬根。",
            "經過徐孺宅，出入洪喬門。",
            "昔看秋葉落，今見荷花繁。",
            "頗躭山水趣，正愜朋從溫。",
            "窮秋催客去，獨帆若雲奔。",
            "追攀感數子，酒襟餘淚痕。",
            "既傷歲月晚，復戀煙霞樽。",
            "歡樂無定序，聚散同朝昏。",
            "丈夫志四海，別離何足論。"
        ],
        "title": "豫章留別諸公",
        "id": "c5f1d49f-cd27-4063-aff3-7496b34544bd"
    },
    {
        "author": "嚴羽",
        "paragraphs": [
            "舟中望古剎，川上移琴樽。",
            "隠隠林閣見，迢迢鍾梵聞。",
            "列岫不離席，驚濤常在門。",
            "風帆與沙鳥，汎汎隨朝昏。",
            "天高一幡挂，靜室衆香焚。",
            "煙起多近郭，鴉歸無遠村。",
            "松際上微雪，經聲來暮猨。",
            "賞惟靜者契，法對高僧論。",
            "安得息塵駕，永懷贍獨園。",
            "明朝別此去，惆悵滿松雲。"
        ],
        "title": "遊臨江慧力寺",
        "id": "2e3dc501-5b7e-4340-b9dc-96b188123044"
    },
    {
        "author": "嚴羽",
        "paragraphs": [
            "稍欣入林深，已覺煩慮屏。",
            "霜果垂秋山，歸禽度嵐嶺。",
            "紛紛葉易積，漠漠雲欲盛。",
            "磵戶寂無人，松蘿窅然暝。",
            "惟聞山鳥嗁，月出柴門靜。",
            "終歲寡持醪，延歡聊煮茗。",
            "羣書北窗下，帙亂誰能整。"
        ],
        "title": "山居即事",
        "id": "04a004c1-ae19-4639-912c-b516f4fc05d1"
    },
    {
        "author": "嚴羽",
        "paragraphs": [
            "秋閒夜瑟瑟，月露明團團。",
            "褰衣步澗月，忽見雙飛鸞。",
            "上有騰空仙，天風飄佩環。",
            "清歌映巖谷，粲若玉煉顔。",
            "願升綠雲去，隨君向仙關。",
            "嚥食長不老，何用思人閒。"
        ],
        "title": "遊仙六首  其一",
        "id": "a16ec2ba-09a2-48e3-8f25-fd98431bc653"
    },
    {
        "author": "嚴羽",
        "paragraphs": [
            "憶讀玲瓏篇，來往虛皇閣。",
            "空見白芙蓉，秋風幾凋落。",
            "昨逢紫陽君，共有丹臺約。",
            "下視塵埃中，冠纓縛猨玃。",
            "世事行若此，悠悠復何託。"
        ],
        "title": "遊仙六首  其二",
        "id": "8fe16a42-c504-495a-a117-5dc33bdd2ed0"
    },
    {
        "author": "嚴羽",
        "paragraphs": [
            "五老出東南，崔嵬相閒隔。",
            "清晨登絕頂，處處仙人跡。",
            "朱霞散九光，巖谷好顔色。",
            "回首空澄湖，黄濤正喧擊。",
            "石上弦素琴，神歡心自清。",
            "仙童三四人，忽來左右聽。",
            "嘹嘹誦金書，勸我餐瑶瓊。",
            "贈我一玉麈，邀我淩雲行。",
            "舍琴與之去，恍惚在蓬瀛。"
        ],
        "title": "遊仙六首  其三",
        "id": "17312704-7df1-4b34-859f-112827d84274"
    },
    {
        "author": "嚴羽",
        "paragraphs": [
            "朝別簡寂觀，夜行石徑谿。",
            "谿光照厓綠，月色正相宜。",
            "石上三道士，頎然好丰姿。",
            "手弄金光草，或把珊瑚枝。",
            "馮風招素手，賜我一玉卮。",
            "歎我事遠遊，蕭颯朱顔衰。",
            "長林孤月落，羽蓋何葳蕤。",
            "童童乘之去，棄我忽若遺。",
            "明發闃無覩，但有青鼯嗁。"
        ],
        "title": "遊仙六首  其四",
        "id": "26a827b1-b022-4524-8b08-e4a3d8d43705"
    },
    {
        "author": "嚴羽",
        "paragraphs": [
            "翩翩南來雲，如飛百雙鶴。",
            "我行忽見之，眇然意欣樂。",
            "五峰何峻秀，靈草生垠萼。",
            "願乘此雲去，去鍊黄金藥。",
            "千載儻來歸，不復見城郭。"
        ],
        "title": "遊仙六首  其五",
        "id": "2b4b9977-b0d2-4afb-9951-2e960fff1454"
    },
    {
        "author": "嚴羽",
        "paragraphs": [
            "瀑布好明月，上有石梁橫。",
            "矯首望東海，正見蟾蜍生。",
            "揚輝天漢閒，下照篷丘城。",
            "桂實幾凋落，姮娥空聞名。",
            "咄哉玉斧子，不如白兔精。",
            "靈藥不服食，執柯獨何成。",
            "迢迢彩雲外，誰吹白玉笙。",
            "竦身一長聽，了若出寰瀛。"
        ],
        "title": "遊仙六首  其六",
        "id": "3de70190-5e0b-47f6-ad33-43b3dd436f00"
    },
    {
        "author": "嚴羽",
        "paragraphs": [
            "朔風卷秋樹，白日寒無光。",
            "是時鴻雁來，中野何蒼茫。",
            "我友遠言邁，使我結中腸。",
            "如何携手歡，一旦成異鄉。",
            "行旅有期程，遊子多悲傷。",
            "置酒欲高歌，淚來霑我裳。",
            "四座慘相顧，征馬亦徬徨。",
            "未知會面日，且復盡茲觴。"
        ],
        "title": "我友遠言邁",
        "id": "6ef5fef4-1a1b-425d-9282-c24fcc882ed5"
    },
    {
        "author": "嚴羽",
        "paragraphs": [
            "悠悠我行邁，邈在天一方。",
            "道路無終極，時節異炎凉。",
            "路逢故里親，揮泣問家鄉。",
            "妻子離別久，不知今存亡。",
            "中原多白骨，城邑聚豺狼。",
            "遠去無僮僕，思還絕餱糧。",
            "寄語家中人，遠行良可傷。"
        ],
        "title": "悠悠我行邁",
        "id": "d01837bd-19ca-4e91-9189-149ca0e0fdfb"
    },
    {
        "author": "嚴羽",
        "paragraphs": [
            "朝日臨高臺，睠彼芳樹閒。",
            "上有共棲鳥，和鳴何關關。",
            "爾亦慕儔侶，我胡獨不然。",
            "良友在萬里，邈然河與山。",
            "聚會豈不思，歲月倏已殫。",
            "未必無他人，要非心所歡。"
        ],
        "title": "朝日臨高臺",
        "id": "d1919f1a-abdd-437f-a332-c06012285e27"
    },
    {
        "author": "嚴羽",
        "paragraphs": [
            "昔遊東海上，道遇青童君。",
            "授我度世訣，中皆鳥篆文。",
            "讀之了不解，再拜問微言。",
            "舉首忽無見，茫茫空白雲。"
        ],
        "title": "昔遊東海上",
        "id": "7c410cbe-d2da-4298-a8a6-5cc8d320d1c4"
    },
    {
        "author": "嚴羽",
        "paragraphs": [
            "秋風入我戶，翩翩動牀帷。",
            "咄唶中夜起，奈何我心悲。",
            "四海豈不大，傷哉無己知。"
        ],
        "title": "秋風入我戶",
        "id": "5d133784-da3e-4dae-adff-65862bfec8d5"
    },
    {
        "author": "嚴羽",
        "paragraphs": [
            "來過許仙宅，復窺洪崖井。",
            "地逐靈勝高，興接煙霞永。",
            "伊余坐昏墊，久欲還林嶺。",
            "明發囊丹砂，歸歟鍊頹景。"
        ],
        "title": "過逍遥山",
        "id": "d8eb7a66-218d-485e-b568-b59842559796"
    },
    {
        "author": "嚴羽",
        "paragraphs": [
            "凄離聽不足，咿嗈斷還續。",
            "江人何似情，賈客舟中宿。",
            "夜深沙磧寒，月冷洞庭寬。",
            "寂寞相依影，悲風動毳翰。"
        ],
        "tags": [
            "洞庭湖"
        ],
        "title": "聞雁二首  其一",
        "id": "57a4ab20-bfcf-43fc-b35c-7e79e921cd56"
    },
    {
        "author": "嚴羽",
        "paragraphs": [
            "江南底好處，塞北今衰草。",
            "何限旅情遥，月映蘆花老。",
            "琵琶倚蓬窗，孀婦別蘭房。",
            "十載江湖淚，一夕盡淋浪。"
        ],
        "title": "聞雁二首  其二",
        "id": "ab0e10cd-4f31-49f1-bea4-5b1eee76ecc1"
    },
    {
        "author": "嚴羽",
        "paragraphs": [
            "五兩轉須臾，相望奈何許。",
            "寄語黄帽郎，船頭慢摇櫓。"
        ],
        "title": "古懊惱歌六首  其一",
        "id": "d96cc985-7f3d-4d2f-a829-2ba44c66dd19"
    },
    {
        "author": "嚴羽",
        "paragraphs": [
            "君子如白日，願得垂末光。",
            "妾身如螢火，安能久照郎。"
        ],
        "title": "古懊惱歌六首  其二",
        "id": "ae1dd374-70e0-4688-be97-8843ef50baa8"
    },
    {
        "author": "嚴羽",
        "paragraphs": [
            "郎去無見期，妾死那瞑目。",
            "郎歸認妾墳，應有相思木。"
        ],
        "title": "古懊惱歌六首  其三",
        "id": "01605cfe-c2fe-49bc-869b-5145169e6b87"
    },
    {
        "author": "嚴羽",
        "paragraphs": [
            "船在下江口，逆風不得上。",
            "結束作男兒，與郎牽百丈。"
        ],
        "title": "古懊惱歌六首  其四",
        "id": "29fa8b72-f87a-450e-854d-88e96c5923f6"
    },
    {
        "author": "嚴羽",
        "paragraphs": [
            "朝亦出門嗁，暮亦出門嗁。",
            "蛛網挂風裏，遥思無定時。"
        ],
        "title": "古懊惱歌六首  其五",
        "id": "da75bb4f-7852-46d6-a407-5e637d013bb2"
    },
    {
        "author": "嚴羽",
        "paragraphs": [
            "懊惱復懊惱，懊惱無奈何。",
            "請郎且少住，聽妾懊惱歌。"
        ],
        "title": "古懊惱歌六首  其六",
        "id": "61925111-bb3c-4fc9-92f9-1b1dc8736220"
    },
    {
        "author": "嚴羽",
        "paragraphs": [
            "憫時命之不當兮，去重華之日遠。",
            "懷貞慤之操行兮，遭此世之淟涊。",
            "志浩蕩以耿介兮，思低回而蹇産。",
            "衆日進而蔽壅兮，何靈修之爲怨。",
            "固時俗之俇儴兮，背矩矱而不可化。",
            "獨好修以增姱兮，宜反謂余以多詐。",
            "惟天地之可正兮，指黄泉以爲期。",
            "欲予屈心以從俗兮，雖九死其猶不忍爲。",
            "執太原之獶兮，蹈焦原之峻。",
            "世沈淖而莫予知兮，吾愈岧嶤而自信。",
            "昔伯陽之逢紛兮，時亦云其遑遑。",
            "繄周公不復夢兮，曷疑尼父之惋傷。",
            "陰與陽其轇轕兮，天與地其回薄。",
            "八柱將撓兮，四極安託。",
            "嗟予生之多艱兮，哀衆命之將落。",
            "願披志而抽憑兮，思自近而不可得。",
            "獨挹抑而無誰語兮，怊茫洋而焉極。",
            "涕淫溢而澒溶兮，面高穹而歎息。",
            "吾將遯俗以潔居兮，從巢父於箕山。",
            "采三秀而嚥蒼柏兮，聊以終吾之永年。",
            "哀山谷之多風兮，霰雪冥冥而不見天。",
            "豺狼縱目以相嗥兮，虎豹羣而食人。",
            "信自適而無所兮，蹇淹留而戃恍。",
            "目眈眈而外浮兮，精專專而獨往。",
            "搴太清以爲佩兮，攬灝氣以爲圭。",
            "芳颯遝而並御兮，豈獨椒桂與江蘺。",
            "厭此世之多囂兮，將遠跳而去之。",
            "揭太乙之長竿兮，建招摇之飛旗。",
            "天吳爲余奔走兮，龍伯爲余指麾。",
            "折鄧林以爲策兮，眇八合而驅馳。",
            "左裾拂乎崑崙兮，右袂掩乎月窟。",
            "訪混沌之所止兮，超青冥而荒忽。",
            "撫盤古之頂兮，挽天皇之臂。",
            "敘余心而敶詞兮，曷爲乎鴻荒之不再世。",
            "吾將揭北斗而量九州兮，均人命之所與。",
            "定日月之所舍兮，使長照臨此下土。",
            "又恐羣靈之好讒兮，俾上帝之憑怒。",
            "不照余之精誠兮，吾將安訴。",
            "臨天路而徬徨，魂廷廷兮失度。",
            "亂曰：邅余車以來歸兮，曾何足以舒憂。",
            "羌靈修之不吾祐兮，於今之人其何尤。",
            "懷余情而終古兮，聊與化而逍遥。"
        ],
        "title": "憫時命",
        "id": "32646379-f176-4698-8517-4203709350cf"
    },
    {
        "author": "嚴羽",
        "paragraphs": [
            "山巃嵸兮白雲，雲冥冥兮高山。",
            "若有人兮居其閒，超逍遥兮盤桓。",
            "芸櫨兮菌桷，羅橘柚兮爲堂，塗予室兮楓香。",
            "擥葛藟兮爲帷，虈蕶雜兮佩幃。",
            "穹岫兮玄崖，瀑流兮相豗，皎積雪兮奔雷。",
            "攢林杳其蔽日兮，挂飛猱之清哀。",
            "雲中之君兮騎白鹿，山靈繽兮下空谷，風蕭蕭兮灌木。",
            "雲山兮幽幽，羌躑躅兮夷猶。",
            "惆悵兮余懷，非夫君兮誰思。",
            "投余簪兮太息，從夫君兮歸來。"
        ],
        "title": "雲山操爲吳子才賦",
        "id": "d4666272-bcd2-48f3-a57f-a245cc2d8587"
    },
    {
        "author": "嚴羽",
        "paragraphs": [
            "天蒼蒼，河水黄。",
            "河流決，大野茫。",
            "伯鯀治水，九年無功。",
            "四海赤子，化爲魚龍。",
            "鯀殛死，堯震怒。",
            "乃命禹，平水土。",
            "水土平，禹功成，魑魅奔走人安寧。",
            "平地栽桑麻，山頭種蕎麥。",
            "赤驥騰櫪，黄牛上軛，諸侯會同三千國。",
            "嗟爾防風，後至奚爲。",
            "悠悠塗山，今昔所悲。"
        ],
        "title": "塗山操",
        "id": "8081e6e0-1d74-43f6-b8c8-c4736684a160"
    },
    {
        "author": "嚴羽",
        "paragraphs": [
            "行子在江海，飄飄無固蹤。",
            "有如芒碭野，朔風卷飛蓬。",
            "朔風無休時，飛蓬日千里。",
            "散落天地閒，寧復有歸理。",
            "胡雁西北來，一叫三徘徊。",
            "何時別沙漠，昨夜宿陽臺。",
            "同羣一相失，羽翮常低摧。",
            "人物有殊性，奈何罹此哀。",
            "昨夜客遊初，結交重豪邁。",
            "高冠湛盧劍，志若輕四海。",
            "白首悔前圖，蹉跎天一隅。",
            "寒冬劍門道，失路空躊躇。",
            "深林聚豺虎，絕壁號猩鼯。",
            "雪深車軸折，征馬驚嗁呼。",
            "何當返故處，餐黍居田廬。",
            "淚下不能去，腸轉如轆轤。"
        ],
        "title": "行子吟",
        "id": "d32f7e17-6c7f-472a-a8fc-86211faa07f0"
    },
    {
        "author": "嚴羽",
        "paragraphs": [
            "日暮望寒山，悵然歸思發。",
            "如何山中客，屢看城頭月。",
            "山中月明女蘿秋，石磴潺湲瀉碧流。",
            "巖猨久別應惆悵，澗鳥相呼亦共愁。",
            "城南故人與我好，令我忘却歸山道。",
            "昨夜西窗夢到家，忽驚千嶂芝花老。",
            "朝來舟子促辭君，回首空江語尚聞。",
            "別後莫嗟難見面，相思只望嶺頭雲。"
        ],
        "title": "還山吟留別城南諸公",
        "id": "9854de59-ce9b-40c5-9fc4-024d9f9ce208"
    },
    {
        "author": "嚴羽",
        "paragraphs": [
            "去年醉與東湖別，欲上衡湘泛秋月。",
            "君家留我却邅迴，悵望還成阻修闊。",
            "西山縹緲翠屏開，復憶滕王倒玉杯。",
            "經過始識洪崖井，調笑重登孺子臺。",
            "臺前呼酒折荷花，水凈煙明散落霞。",
            "舉杯失笑君何在，望斷行雲空咄嗟。",
            "故人別後還愁緒，此都不是余留處。",
            "興來目送海邊鴻，歸心挂在閩谿樹。",
            "路逢估客有情人，因得題詩一寄君。",
            "大鵬正展圖南翼，空有相思隔海雲。"
        ],
        "title": "孺子臺吟",
        "id": "27fd2863-3ea0-4f01-9090-bc30a83fc9b9"
    },
    {
        "author": "嚴羽",
        "paragraphs": [
            "海上之草綠芊芊，洞門一閉今幾年。",
            "仙驥去時留紫鞭，挂壁見之心惘然。",
            "欲歸即歸亦由我，不待功成何不可。",
            "堯舜不能屈由巢，自餘王侯何足交。",
            "武陵春水綠堪染，就中亦有桑麻郊。",
            "近聞秦人笑相語，待我東谿種碧桃。"
        ],
        "title": "思歸引",
        "id": "73ca56d4-a169-42d3-9702-cc618d78308a"
    },
    {
        "author": "嚴羽",
        "paragraphs": [
            "昨夜月落西窗陰，倦推石枕憑素琴。",
            "身居紅塵不自覺，夢入廬山深復深。",
            "廬山深處在何許，五老仙人邀我語。",
            "眉如秀雪顔桃花，酌酒相酣坐箕踞。",
            "明河九派倒西來，石梁巉絕古道開。",
            "五公握手向我笑，下見劫火揚塵灰。",
            "獨騎一鹿窮縈迴，窅然醉蹋青錦苔。",
            "松風號嘈何清哀，湍飛瀑卷萬壑雷。",
            "忽然驚起迷所向，四座已失黄崔嵬。",
            "披衣徬徨還太息，我與世途何所屑。",
            "亂世茫茫飛蠓蠛，囊中別有金膏訣。",
            "須君之行當何時，共向丹崖卧松雪。"
        ],
        "tags": [
            "庐山"
        ],
        "title": "夢遊廬山謠示同志",
        "id": "c8c911b9-98cd-4371-85fa-b57256a73e59"
    },
    {
        "author": "嚴羽",
        "paragraphs": [
            "海潮之來自古昔，天下詭觀稱錢塘。",
            "東南王氣實在此，勢與造化爲低昂。",
            "觀其映日始一綫，何處羣鷺紛然翔。",
            "漸聞鼓聲震原野，疑是三軍囂陣行。",
            "銀城天際忽過眼，卷蹴厚地何倉皇。",
            "餘波已去灑月窟，怒氣猶自吹扶桑。",
            "百川倒流號呼洶，天吳河伯神皆竦。",
            "海上長人出水驚，巨鼇辟易三山動。",
            "廣陵之濤安可比，吳客雄誇徒爲爾。",
            "請君看此憑江樓，載酒無勞棹小舟。",
            "湖上百花春蕩目，笙簫聒我非清遊。",
            "洪濤萬里壯可吞，筆底颯颯洪濤奔。",
            "願持忠憤愬明主，一第於君何足論。",
            "錢塘日邊雲氣多，君之行兮莫蹉跎。",
            "教人臨期奈別何，贈君錢塘海潮歌。"
        ],
        "title": "錢塘潮歌送吳子才赴禮部",
        "id": "cd362882-8e7d-48ea-b0f0-d50d79e0991a"
    },
    {
        "author": "嚴羽",
        "paragraphs": [
            "吾聞天台華頂連石橋，石橋巉絕橫煙霄。",
            "下有滄溟萬折之波濤，上有赤城千丈之霞標。",
            "峰懸磴斷杳莫測，中有石屏古仙客。",
            "吟窺混沌愁天公，醉飲扶桑泣龍伯。",
            "適來何事遊人閒，飄颻八極尋名山。",
            "三花樹下一相見，笑我蕭颯風沙顔。",
            "手持玉杯酌我酒，付我新詩五百首。",
            "共結天邊汗漫遊，重論方外雲霞友。",
            "海內詩名今數誰，羣賢翕沓爭相推。",
            "胸襟浩蕩氣蕭爽，豁如洞庭笠澤月。",
            "寒空萬里雲開時，人生聚散何超忽，愁折瑶華贈君別。",
            "君騎白鹿歸仙山，我亦扁舟向吳越。",
            "明日憑高一望君，江花滿眼愁氛氳。",
            "天長地闊不可見，空有相思寄海雲。"
        ],
        "tags": [
            "洞庭湖"
        ],
        "title": "送戴式之歸天台歌",
        "id": "65d71d49-5718-40ba-baa9-84ea803267b2"
    },
    {
        "author": "嚴羽",
        "paragraphs": [
            "穹崖之上，層峰之巔，神光夜半光燭天。",
            "山僧夢裏忽驚起，有物墜地聲填然。",
            "峰頭巨石似開劈，鬼物散走如飆旋。",
            "山僧曉見不敢取，有客識之爲雷斧，持歸摩挲色蒼古。",
            "匣中往往出雲氣，窗外時時起風雨。",
            "吾聞陰陽之氣相搏爲雷霆，變化翕欻常杳冥。",
            "非若革鼉考擊之爲聲，不知此斧何從形。",
            "乃是比干之心，朱雲之舌。",
            "一片忠憤氣，蟠鬰天地閒。",
            "千載長不滅，造化爲鑪巧鎔結。",
            "嗟哉指佞之草不復生，羣姦睚眥紛縱橫。",
            "大弓寶玉爭竊取，豈懼鬼責并天刑。",
            "我欲乘雲朝帝所，大叫天關排九虎。",
            "乞將此斧借小臣，叩頭問天天更許。"
        ],
        "title": "雷斧歌",
        "id": "637759fd-a982-47b1-9f5c-b9789f72db7f"
    },
    {
        "author": "嚴羽",
        "paragraphs": [
            "劍歌行，借君劍，爲君舞。",
            "自古英雄重結交，樽酒相逢氣相許。",
            "愛君倜儻不可羈，與君一見心無疑。",
            "疏眉大顙長七尺，神彩照耀仍虬髭。",
            "雄詞落紙走山嶽，霹靂繞壁蛟龍隨。",
            "如何十載困羈旅，此心獨未時人知。",
            "去年從軍殺强虜，舉鞭直解揚州圍。",
            "論功不及驃騎幕，失路羞逐邊城兒。",
            "歸來寶刀挂空壁，白光夜夜驚虹蜺。",
            "椎牛釃酒且高會，酣歌擊筑焉能悲。",
            "百年快意當若此，迂儒拳局徒爾爲。",
            "我亦摧藏江海客，重氣輕生無所惜。",
            "關河漂蕩一身存，宇宙茫茫雙鬢白。",
            "到處猶吟然諾心，平時錯負縱橫策。",
            "海內交遊四五人，近來得爾情相親。",
            "情相親，兩相託，生死交情無厚薄。",
            "別君去，還留連，願剖肝膽致君前。",
            "人生感激在知己，男兒性命焉足憐。"
        ],
        "title": "劍歌行",
        "id": "6e6526af-4723-418d-a42c-92d260cefd1f"
    },
    {
        "author": "嚴羽",
        "paragraphs": [
            "唐世諸嚴盛西蜀，鄭公勳業開吾族。",
            "後來避地居南閩，幾代詩名不乏人。",
            "叔孫伯子俱成集，我兄下筆追唐及。",
            "少年賜第明光宮，才氣如雲辨揮翕。",
            "習簿風流四海聞，誰令作吏狎埃氛。",
            "片帆江上君先發，別袂春前我蹔分。",
            "借問匡廬在何許，舟人遥指雲中語。",
            "彭蠡湖邊幾樹秋，琵琶亭下江千古。",
            "香鑪峰頂散晴煙，瀑布懸疑瀉漏天。",
            "平生夢寐行歷處，一笑忽覺當樽前。",
            "盡驅靈異入篇什，物象往往愁笞鞭。",
            "此中高興寧淹久，盜賊兵戈莽回首。",
            "鄭公勳業須人傳，康濟他時仗君手。",
            "我今疏闊更何爲，心事惟將海嶽期。",
            "匡廬半席君爲主，待我酣來試一題。"
        ],
        "tags": [
            "庐山"
        ],
        "title": "送主簿兄之德化任",
        "id": "a0e12dd9-cada-4266-952d-dddd15c08e2a"
    },
    {
        "author": "嚴羽",
        "paragraphs": [
            "君不見邯鄲輕薄少年兒，鬭雞走狗長相隨。",
            "忽然失意向杯酒，拔劍相看死何有。",
            "君不見關西大姓多俠徒，結客如雲傾五都。",
            "一朝金盡人事改，昨日交朋竟誰在。",
            "我笑悠悠世上人，須臾反復非情親。",
            "拂衣便欲滄海去，但許明月隨吾身。",
            "張侯爲人心事好，使我一見喜欲倒。",
            "交友如君未易逢，相逢恨不相知早。",
            "相知雖早亦何爲，氣豁神傾在一時。",
            "君知海內劉玄德，我識弘農皇甫規。",
            "昨來贈我瓊瑶作，把酒高吟意寥廓。",
            "色動曹劉側耳聽，魂歸萬古開冥漠。",
            "故人一別兩何如，無限風期記素書。",
            "千里神交如咫尺，相思誰道隔江湖。"
        ],
        "title": "寄贈張南卿兼答文篇之貺時南卿在鄱陽",
        "id": "74b4c80d-76f5-417a-8f73-b7cb2f150bb1"
    },
    {
        "author": "嚴羽",
        "paragraphs": [
            "男兒一片萬古心，滿世寥落無知音。",
            "今朝見君握君手，大笑浩蕩開煩襟。",
            "携尊下馬清谿側，脫略寒溫忘主客。",
            "何處閑雲海上來，爲我山邊起秋色。",
            "自顧沈迷類蜀莊，愛君才術過馮唐。",
            "座中然諾兩相許，一飲不覺連百觴。",
            "下悲世事及危亂，上話古昔窮興亡。",
            "高歌未斷唾壺缺，起視落日神飛揚。",
            "挽君不留惜君去，恨不移家近君住。",
            "人生行止皆由天，我輩豈得長相聚。",
            "風塵澒洞一回首，歲月易失紅顔暮。",
            "離心一夜誰得知，萬里驚濤浩東注。"
        ],
        "title": "惜別行",
        "id": "56cad903-8574-4e1b-8dd7-a6ae299334e1"
    },
    {
        "author": "嚴羽",
        "paragraphs": [
            "進賢之冠兮，高乎岌危。",
            "山玄之佩兮，長乎陸離。",
            "苟非其道兮，曷如蕙带而荷衣。",
            "堯舜邈其不逢兮，我之心其孰得而知。",
            "寧輕世肆志兮，采商山之芝。",
            "與其突梯滑稽有口如飴，據高位而自若，釣厚祿而無疑。",
            "則余有蹈東海而死耳，誠非吾之所忍爲。"
        ],
        "title": "放歌行",
        "id": "1a153535-6480-44c6-b254-b9f02f15badf"
    },
    {
        "author": "嚴羽",
        "paragraphs": [
            "馮夫子，神仙中人乃如此。",
            "幾載長懷玉樹枝，昨來曾見蛟龍字。",
            "志合神凝杯酒閒，誰知豁盡平生事。",
            "與君高會日揮金，擊劍談玄復弄琴。",
            "看君自是青雲器，何事常懸滄海心。",
            "我今與君真莫逆，世上悠悠誰復識。",
            "百年飄忽或須臾，萬里青霄一飛翼。",
            "且將耕釣任吾身，君亦牀頭有周易。",
            "馮夫子，我欲勸君飲，君當爲我歌。",
            "眼前萬事莫可理，紛紛黄葉埽更多。",
            "長風吹天送落日，秋江日夜揚洪波。",
            "只今留君不盡醉，別後相思知奈何。"
        ],
        "title": "相逢行",
        "id": "2503adba-6002-4fc9-8b15-bfc9549d6552"
    },
    {
        "author": "嚴羽",
        "paragraphs": [
            "故人身披紫綺裘，腰佩寶玦騎胡騮。",
            "英風俠氣橫四海，辭我遠向淮南遊。",
            "淮南桂樹應猶在，八公舉手遥相待。",
            "明月高懸五兩頭，隨君千里過淮流。",
            "十年鞍馬邊城道，又向邊城見春草。",
            "春草萋萋路入秦，長安北望空愁人。",
            "荆楚奇材多劍客，感慨相逢思報國。",
            "男兒事業早致身，青鬢須防雪霜迫。",
            "我向人閒久拂衣，白雲相伴掩巖扉。",
            "調琴鼓罷清商曲，愁見孤鴻天際飛。"
        ],
        "title": "送吳會卿再往淮南",
        "id": "da719b9b-e32f-4792-b920-eabc06b6f1c4"
    },
    {
        "author": "嚴羽",
        "paragraphs": [
            "促刺復促刺，男兒蹭蹬真可惜。",
            "三年走南復走北，歲暮歸來空四壁，鄰翁爲我長太息。",
            "人生四十未爲老，我已白頭色枯槁。",
            "海內伶俜獨一身，裘馬摧藏愁欲倒。",
            "今日飲君數杯酒，座閒頗覺顔色好。",
            "忽憶當年快意時，與君笑傲長相期。",
            "大杯倒甕作牛飲，脫巾袒跣唯嫌遲。",
            "即今多病筋力弱，壯心雖存興寂寞。",
            "君不見昨夜誰爲烈士歌，聽罷仰空淚零落。"
        ],
        "title": "促刺行",
        "id": "7d69a76f-2dcb-43ae-8039-ded733782628"
    },
    {
        "author": "嚴羽",
        "paragraphs": [
            "我有三尺劍，懸瞻光陸離。",
            "刜鐘不錚，切玉如泥，水斷蛟龍陸剸犀。",
            "三軍白首纔一揮，惜哉挂壁無所施，使之補履不如錐。",
            "吾將抱憤愬玉帝，手持此劍上天飛。"
        ],
        "title": "古劍行",
        "id": "0565b2ea-93fe-4990-a3c8-c04cf5637125"
    },
    {
        "author": "嚴羽",
        "paragraphs": [
            "王師北伐何倉卒，六郡丁男亳州骨。",
            "空見朝陵奉使回，羣盜翻來舊京闕。",
            "襄陽兵馬天下雄，尚書兄弟才傑同。",
            "偏裨入救嗟已晚，萬國此恨何時終。"
        ],
        "title": "北伐行",
        "id": "73eb2ad8-42b5-4162-a1d2-c63d4069a09a"
    },
    {
        "author": "嚴羽",
        "paragraphs": [
            "四方羣盜苦未平，况聞中原多甲兵。",
            "百年讐恥幸已雪，何意復失東西京。",
            "嗚呼機事難適至，成敗君看豈天意。",
            "戰骨連營漫不歸，空流烈士中宵淚。"
        ],
        "title": "四方行",
        "id": "8710f19a-002f-48a1-9326-e1bc0eca9223"
    },
    {
        "author": "嚴羽",
        "paragraphs": [
            "天地一何長久，上留田。",
            "人老一去無歸，上留田。",
            "松柏一何纍纍，上留田。",
            "勸君酒樽金罍，上留田。",
            "願君大家蠶桑，上留田。",
            "有絲織作衲襠，上留田。",
            "無爲多憂煩傷，上留田。"
        ],
        "title": "上留田",
        "id": "50ad1c4b-156e-4cd7-b93f-73ea38cbc54f"
    },
    {
        "author": "嚴羽",
        "paragraphs": [
            "荆州人，來販穀。",
            "下江易，上江難。",
            "船頭鼓，波漫漫，長帆輓上五兩竿。"
        ],
        "title": "估客樂",
        "id": "4cca02dd-7e6b-42a4-93fe-2ea0cf6988fa"
    },
    {
        "author": "嚴羽",
        "paragraphs": [
            "西山青縹緲，深處有丹砂。",
            "說道神仙客，邀予戲紫霞。"
        ],
        "title": "西山",
        "id": "fe58ddaa-9c0e-4901-9686-2bb3084e063f"
    },
    {
        "author": "嚴羽",
        "paragraphs": [
            "送君歸山谷，覺我荷衣塵。",
            "殷勤郡城別，衰淚欲沾巾。"
        ],
        "title": "送友歸山效韋應物體",
        "id": "4fb34b2e-6ad6-4066-93f3-7ebeec821b21"
    },
    {
        "author": "嚴羽",
        "paragraphs": [
            "寒鐙照疏竹，棲禽時復驚。",
            "默坐空齋夜，寂寞道心生。"
        ],
        "title": "空齋",
        "id": "f6e498d9-89dc-4cf4-97de-adac1e5f221f"
    },
    {
        "author": "嚴羽",
        "paragraphs": [
            "遊吳還適越，慷慨莫徒然。",
            "烽火關河隔，兵戈宇宙連。",
            "書來山雪外，人在海雲邊。",
            "借問遼東鶴，歸來定幾年。"
        ],
        "title": "歲暮得表叔吳景仙書因寄",
        "id": "aeb5c8d1-7cec-4b6f-841f-a27b5deed3b8"
    },
    {
        "author": "嚴羽",
        "paragraphs": [
            "我來陟高頂，俯瞰臨長川。",
            "陰崖隠落日，疊嶂鳴飛泉。",
            "獨立一世外，所思千古前。",
            "回看鳥沒處，茫茫生白煙。"
        ],
        "title": "登天皇山作",
        "id": "b7b6774f-03d8-4efd-896b-dc77a2b0291c"
    },
    {
        "author": "嚴羽",
        "paragraphs": [
            "羽客逍遥地，花源世未尋。",
            "我來窺異迹，高步越飛岑。",
            "石带藤蘿古，泉鳴澗壑深。",
            "紫芝未可采，空寄白雲心。"
        ],
        "title": "遊紫芝巖",
        "id": "6fccd2c5-0556-4015-b57b-c86f60f2e681"
    },
    {
        "author": "嚴羽",
        "paragraphs": [
            "萬里長江歲暮天，冰堅可渡不須船。",
            "雪堂老子迎君笑，化鶴歸來又百年。"
        ],
        "tags": [
            "长江"
        ],
        "title": "絕句二首  其一",
        "id": "7adbfd8a-5363-4885-8645-1d428034a54c"
    },
    {
        "author": "嚴羽",
        "paragraphs": [
            "梅花樹樹攪離心，寒重駝裘雪片深。",
            "詩思飛來馿子上，小山叢桂待君吟。"
        ],
        "title": "絕句二首  其二",
        "id": "8e9a2405-8b98-40f6-a480-cd739b3ee148"
    },
    {
        "author": "嚴羽",
        "paragraphs": [
            "治平改元，有盜于建。",
            "昔犯我鄙，狼蹂豕踐。",
            "於時王侯，維民之憂。",
            "爰整我軍，式遏虔劉。",
            "侯勵將士，無譁聽我。",
            "進退勇怯，死生福禍。",
            "侯出府庫，啗勳賞馘。",
            "前無堅敵，後無捷策。",
            "乃有奇士，據鞍請行。",
            "袒裼入陣，賊莫能嬰。",
            "亦有賢僚，爭先跋涉。",
            "屢摧賊鋒，月奏三捷。",
            "侯曰嘻哉，盜本王臣。",
            "殪而殲旃，傷天地仁。",
            "赤子弄兵，如魚游釜。",
            "投戈歸田，新汝生路。",
            "孰謂反覆，紿我行人。",
            "既弛我備，薄奄我軍。",
            "我軍少却，醜類鴟張。",
            "環數百里，奔播倉皇。",
            "侯曰嗟哉，其不可恕。",
            "馳赤白囊，亟請淮旅。",
            "淮旅未來，阽危如燬。",
            "淮旅既來，稚耋失喜。",
            "侯謂淮將，次舍良苦。",
            "休士秣馬，我有清酤。",
            "淮將曰吁，翦此朝食。",
            "不介而馳，直擣其穴。",
            "羣醜來聚，亙野彌山。",
            "淮旅整暇，徐誘之前。",
            "弓不虛彀，矢不妄激。",
            "發數步內，應弦而踣。",
            "或戈其喉，或殳其脛。",
            "若烏獲力，笞乳臭嬰。",
            "黨類周章，途殫命窄。",
            "魚驚鳥散，影不返迹。",
            "淮旅拗怒，蠆芥髬髵。",
            "搜林刮莽，遠討窮追。",
            "淮旅拗怒，火烈具舉。",
            "沸澤焦崖，窟穴無所。",
            "自相蹈藉，十殺八九。",
            "喪魄亡精，食不知口。",
            "原膏野赤，谷臭川腥。",
            "燐火不燄，殤鬼殘形。",
            "乃求元凶，已縊巖阻。",
            "執彼餘魁，入而振旅。",
            "其魁伊何，緇服髠首。",
            "一羣縱觀，萬夫歡走。",
            "炮烙剔腐，以警叛者。",
            "前後獻俘，復以百數。",
            "蕩滌污垢，宥貸脇從。",
            "收霜卷雹，和氣融融。",
            "侯饗淮將，加籩折俎。",
            "庖騎酒車，飲均衆伍。",
            "何以贈之，筐篚熒煌。",
            "戰功曰多，告成于王。",
            "嗟我婦子，若翁若嫗。",
            "安逸怡愉，匪侯何俟。",
            "侯曰此捷，諸將之功。",
            "雖有諸將，實侯指蹤。",
            "讐在藩籬，疾居心腹。",
            "急緩安危，若手反覆。",
            "匪侯勤請，蔓實難圖。",
            "謂予不信，往有覆車。",
            "君子作歌，以頌侯績。",
            "誰其采詩，顧備簡策。"
        ],
        "title": "平寇上史君王潛齋",
        "id": "b78eb12f-9b85-48b6-b61d-3ab918c6f1de"
    },
    {
        "author": "嚴仁",
        "paragraphs": [
            "湘中病客思歸日，城上高樓獨倚時。",
            "半樹夕陽鴉集早，一江秋色雁來遲。"
        ],
        "title": "平遠樓",
        "id": "2aa5f567-5a1c-443b-bd65-eeac21685317"
    },
    {
        "author": "嚴仁",
        "paragraphs": [
            "西風吹夢楚江秋，雁正來時妾正愁。",
            "怕有帛書天外至，畫眉未了急登樓。"
        ],
        "title": "聞雁",
        "id": "1da8764c-d66b-40c4-a8d2-4f8891eae8d4"
    },
    {
        "author": "嚴仁",
        "paragraphs": [
            "漠漠孤城落照間，黄榆白葦滿關山。",
            "千枝羌笛連雲起，知是胡兒牧馬還。"
        ],
        "title": "塞下曲",
        "id": "3a17b6ac-e7dc-4dc9-beef-6e32ab670e4b"
    },
    {
        "author": "嚴仁",
        "paragraphs": [
            "斑竹蕭蕭水驛孤，落花吹雨赤沙湖。",
            "春風二月湘南路，何處青山無鷓鴣。"
        ],
        "title": "湘南",
        "id": "c3f967dd-c89f-4af5-a5e3-ca3e91c7433a"
    },
    {
        "author": "嚴參",
        "paragraphs": [
            "何年流水恨，昨夜小橋春。",
            "縱有相逢地，都無可寄人。"
        ],
        "title": "梅",
        "id": "729b3e9c-de3c-4db8-8431-82539c27a9e0"
    },
    {
        "author": "嚴參",
        "paragraphs": [
            "天遠正難窮，樓高不堪倚。",
            "醉夢入江南，楊花數千里。"
        ],
        "title": "看雪",
        "id": "52b6f8dd-3484-4316-808b-5a90bba13537"
    },
    {
        "author": "嚴參",
        "paragraphs": [
            "衣染龍涎與麝臍，裁雲剪月作冰肌。",
            "小瓶雪水無多子，只篸橫斜一兩枝。"
        ],
        "title": "瓶梅",
        "id": "b4d8a5fc-7af5-4593-887d-7776eb9ed994"
    },
    {
        "author": "嚴參",
        "paragraphs": [
            "園花皆手植，梅萼獨禁寒。",
            "色與香無價，飛和雪作團。",
            "數枝橫翠竹，一夜遶朱欄。",
            "不惜吟邊苦，收將句裏看。"
        ],
        "title": "落梅",
        "id": "b7201ecd-f92f-452b-9a9e-c64c057b8390"
    },
    {
        "author": "上官良史",
        "paragraphs": [
            "葦岸逢殘雨，河橋對暮流。",
            "停鞭一悵望，客思暫夷猶。",
            "楓葉滿江色，夕陽終古愁。",
            "遥憐君亦苦，不共故園秋。"
        ],
        "title": "河梁值雨有懷嚴羽",
        "id": "d4dc5e7e-a7be-4f44-909a-20f56b66ded6"
    },
    {
        "author": "上官良史",
        "paragraphs": [
            "愛子東溪幽，抱被來同宿。",
            "山家無膏火，然薪代明燭。",
            "閒窗何所有，古書三五束。",
            "鳥棲月上時，還見簷前竹。"
        ],
        "title": "尋嚴丹丘東潭居二首  其一",
        "id": "d2dc2234-11f8-4e2f-8045-4acd24b07222"
    },
    {
        "author": "上官良史",
        "paragraphs": [
            "山齋櫺牖疎，水月連春霧。",
            "今夕定何夕，清心欣所遇。",
            "如從天姥遊，似得招提趣。",
            "幽夢出雲時，匆匆山鳥曙。"
        ],
        "title": "尋嚴丹丘東潭居二首  其二",
        "id": "e6cad0f3-e4f9-40bc-af3d-bc026d986929"
    },
    {
        "author": "上官良史",
        "paragraphs": [
            "渺渺復迢迢，楓林带柞橋。",
            "沙寒初上月，浦暗已回潮。",
            "霜葦多先折，江花或後凋。",
            "今宵何處雁，相伴宿蘭橈。"
        ],
        "title": "泊舟有懷",
        "id": "704c8a1e-c68a-4771-acde-80f85356720c"
    },
    {
        "author": "上官良史",
        "paragraphs": [
            "春城不盡頭。"
        ],
        "title": "句  其一",
        "id": "cf3123db-ee67-4857-aa99-95ca6dbe05eb"
    },
    {
        "author": "上官良史",
        "paragraphs": [
            "獨樹臨江古。"
        ],
        "title": "句  其二",
        "id": "0408e589-6704-4a22-9a02-b1589524e4e6"
    },
    {
        "author": "上官良史",
        "paragraphs": [
            "春富野人家。"
        ],
        "title": "句  其三",
        "id": "281d7de8-c9a5-4691-8134-c1f88a05e952"
    },
    {
        "author": "上官良史",
        "paragraphs": [
            "霜鴻入夜驚還止。"
        ],
        "title": "句  其四",
        "id": "3076821d-582b-45ff-8202-94f22303d8bc"
    },
    {
        "author": "上官良史",
        "paragraphs": [
            "海天臘盡凍初融。"
        ],
        "title": "句  其五",
        "id": "2793baa3-d16d-4f10-9664-4c0c4f77bf4c"
    },
    {
        "author": "趙希焄",
        "paragraphs": [
            "門敲石鼓叩神靈，洞府巉巖杳靄深。",
            "直欲九淵驚睡玉，須憑一炷爇香沉。",
            "幾年曾救桑林旱，今日還書魯史霖。",
            "妙句不妨留大滌，要知棲鳳也來吟。"
        ],
        "title": "大滌洞  其一",
        "id": "cfda9d78-39a6-4867-9eb9-4d0e13f06c2c"
    },
    {
        "author": "趙希焄",
        "paragraphs": [
            "誰挽天河響落山，潮聲半夜到江干。",
            "倒流三峽水何擊，捲起千堆雪正寒。",
            "想是蛟從其下舞，料應龍在此中蟠。",
            "如君大手留吟筆，千古坡詩可並觀。"
        ],
        "title": "大滌洞  其二",
        "id": "c61168f2-be4c-4ab3-8d02-e29ce140f9e7"
    },
    {
        "author": "衛樵",
        "paragraphs": [
            "鼎沸漁陽塞馬鳴，中興鴻業幸天成。",
            "且爲當世邦家計，寧問他時父子情。",
            "李郭功名無可憾，元顔文字有何評。",
            "若能銘刻燕然石，方許雌黄此頌聲。"
        ],
        "title": "寄題中興頌下",
        "id": "ade250cf-b46f-49b4-be5e-ebec9f63da55"
    },
    {
        "author": "衛樵",
        "paragraphs": [
            "嵌巖洞谷到曾多，無奈冥搜暗索何。",
            "此處雲穿風月透，短筇渾不待捫蘿。"
        ],
        "title": "澹岩  其一",
        "id": "56996715-f992-47d3-89c0-34585c852f8c"
    },
    {
        "author": "衛樵",
        "paragraphs": [
            "慚愧州家一事無，薄遊還愛小蓬壺。",
            "若憑妙筆丹青寫，應勝從來八景圖。"
        ],
        "title": "澹岩  其二",
        "id": "7156ba65-4462-4948-8187-18952b339d87"
    },
    {
        "author": "潘時舉",
        "paragraphs": [
            "老大倦追隨，得坐且終日。",
            "所以見春去，亦不甚愛惜。"
        ],
        "title": "詩一首",
        "id": "eb53b66a-b87c-4f33-b3e7-cf6efba2c2c9"
    },
    {
        "author": "朱鼐",
        "paragraphs": [
            "少卿昔在河梁別，執手踟躕不能發。",
            "萬古初傳五字詩，努力相期在明德。",
            "子卿海上氈爲食，故人朅來重相覿。",
            "不覺看羊度歲年，却因射鴈傳消息。",
            "人間此是長別離，少卿在虜子卿歸。",
            "歸歟尚握漢臣節，留者永衣胡人衣。",
            "天長地闊半尺絹，滿眼雲愁風景變。",
            "一人仰叫頭脫冠，一人橫涕袖著面。",
            "閻君國相稱畫師，未必想像能爾奇。",
            "前身恐是胡婦子，曾見兩公分袂時。"
        ],
        "title": "奉題周南仲正字所藏閻立本畫蘇李別",
        "id": "8b68ddb6-924c-4675-a4d6-6fb8f98eb65f"
    },
    {
        "author": "李簡",
        "paragraphs": [
            "來赴龍華約，歸承帝澤新。",
            "道高傳幾祖，言下得何人。",
            "水想靈溪健，花饒法界春。",
            "自甘鉛鈍者，猶望指迷津。"
        ],
        "title": "送僧歸護國寺",
        "id": "8ffe3526-dd21-47d3-b756-486bd5eca7a3"
    },
    {
        "author": "韓舜卿",
        "paragraphs": [
            "山陰盛事今寥落，千古風流屬晉陽。",
            "况有林泉當列坐，不須絃管送流觴。",
            "醉揮金椀青春客，自濯塵纓白髮郎。",
            "一笑相看能幾許，却憐馬首路岐長。"
        ],
        "title": "羅漢寺  其一",
        "id": "3d2a29cd-9ae7-4a5a-a9b6-911dbdcf398b"
    },
    {
        "author": "韓舜卿",
        "paragraphs": [
            "天逈雲收霽色空，喬林還遶寺當中。",
            "陰森小徑千重竹，蕭颯虛亭四面風。",
            "暮靄不興山抹黛，夕陽西下水流紅。",
            "自慚怯懦承庥庇，安得民稱幾寸葱。"
        ],
        "title": "羅漢寺  其二",
        "id": "26c34d5d-c4fa-4234-9fd0-c3420f7030d5"
    },
    {
        "author": "阮愈",
        "paragraphs": [
            "收拾新詩入錦囊，晴天添得兩三章。",
            "一冬只在梅花裏，吟筆入春猶自香。"
        ],
        "title": "詩一首",
        "id": "c0efbbd1-551f-4212-9566-52d08b44f0ee"
    },
    {
        "author": "晏乂",
        "paragraphs": [
            "平生一語不肯吐，浩然披髮行西林。",
            "美人十日跨馿出，黄葉堆門雲雪深。"
        ],
        "title": "訪吳",
        "id": "906a0903-baa3-44a6-8501-1e92db689ace"
    },
    {
        "author": "晏乂",
        "paragraphs": [
            "春樹年年少，寒雲浦浦連。",
            "片帆高浪起，斗酒夕陽偏。",
            "沙市懷司馬，州城哭老邊。",
            "太平冠蓋盡，爾敢望諸賢。"
        ],
        "title": "夢中",
        "id": "5366f318-a6fb-47f8-8523-630f25fc7eea"
    },
    {
        "author": "董史",
        "paragraphs": [
            "書家寶晉殆猶龍，妙用通神五指中。",
            "墨海波瀾無定勢，玄雲夭矯欲隨空。",
            "格高韻勝存人品，脚闊頭空笑俗工。",
            "建紹聖人精鑒賞，奪真移在玉屏風。"
        ],
        "title": "題米元章書蹟拓本",
        "id": "62f44ab4-1578-4628-84ba-863173649edb"
    },
    {
        "author": "李大來",
        "paragraphs": [
            "壽骨勁如霜後雪，詩脾寫出月中梅。",
            "如今不愛好官職，得及翁年也樂哉。"
        ],
        "title": "跋劉敏叔畫楊誠齋先生探梅圖二首  其一",
        "id": "51765942-af87-4702-8b00-f7a3ed2f43be"
    },
    {
        "author": "李大來",
        "paragraphs": [
            "梅發江村覓句天，先生策杖到花前。",
            "款門有客真能事，爲幻精神若箇邊。"
        ],
        "title": "跋劉敏叔畫楊誠齋先生探梅圖二首  其二",
        "id": "83b92ab9-69a5-4d89-9c33-379bac096261"
    },
    {
        "author": "蔡杭",
        "paragraphs": [
            "悚懼未成立，隠憂道學失。",
            "修身復補過，庶保餘生責。"
        ],
        "title": "遊隠屏",
        "id": "a8c1a972-e82e-422f-bd34-72553ead9327"
    },
    {
        "author": "蔡杭",
        "paragraphs": [
            "脫略塵世慮，仙都共夷猶。",
            "乘凉得風便，快楫竹扁舟。",
            "神仙現奇怪，古木橫巖陬。",
            "振衣萬仞高，天風動衣摳。",
            "巍巍隠屏峰，擎天峙中流。",
            "良朋論心事，撫景悲新秋。",
            "浩歎復浩歌，一飲還一酬。",
            "南陽豈終卧，東山諒同憂。",
            "斟酌素有定，今焉試爲籌。",
            "西風起暝色，歸袂不可留。",
            "去去惜回首，感慨良悠悠。"
        ],
        "title": "同友人過大隠屏即事賦別",
        "id": "1fb3a3b9-200c-43e7-86e7-c04f7a894cf4"
    },
    {
        "author": "陳南",
        "paragraphs": [
            "自嘆年餘七十翁，道山重上攝高風。",
            "一封疏奏膽如斗，三請投閑氣直虹。",
            "憲節可能攄藴抱，男兒到底要英雄。",
            "江臯父老如相問，爲說吾今計亦東。"
        ],
        "title": "淳祐七年丁未十一月朔蔡久軒自江東提刑歸抵家時三館諸公以風霜隨氣節河漢下文章分韻賦詩送別得風字",
        "id": "47f39b5c-99f0-41b3-8691-d6810e9d6bbf"
    },
    {
        "author": "吳叔告",
        "paragraphs": [
            "恍惚精神對大廷，妬賢宰相別孫弘。",
            "便令身入翹材館，不忍重過下馬陵。"
        ],
        "title": "哭真西山先生",
        "id": "2393d3d6-e4ff-4393-b808-465a790d1735"
    },
    {
        "author": "謝方叔",
        "paragraphs": [
            "罷相歸來十七年，燒香禮佛學神仙。",
            "今朝雙鶴催歸去，一念無慚對越天。"
        ],
        "title": "偈",
        "id": "091bf71a-3aa4-4a15-9158-18733a14bffc"
    },
    {
        "author": "高夢月",
        "paragraphs": [
            "西山翠欲滴，奇峰露嵂兀。",
            "倚天挺巨手，欲寫風和月。"
        ],
        "title": "詠文筆山",
        "id": "d31d6b0e-ee59-4e65-abd1-1d97a2b80f9f"
    },
    {
        "author": "王九萬",
        "paragraphs": [
            "炎凉薄流光，榮悴猾生理。",
            "芳荃化爲茅，嘉橘變成枳。",
            "誰知古大椿，霜雪自薿薿。",
            "立身既千仞，騖陰殆百里。",
            "宜哉富春秋，萬物聽獨止。",
            "先生一靈椿，聳壑屹山峙。",
            "納湖溉其根，後溪擁其址。",
            "平生學問力，頓在名節裏。",
            "甘泉詎弗貴，東山不爲起。",
            "以身蹈高潔，爲世律貪鄙。",
            "坐令夸奪輩，疾走掩兩耳。",
            "乃知公進退，均爲國憑恃。",
            "恭爲陛下聖，雅欲致園綺。",
            "黄金已九環，丹詔行一紙。",
            "公心豈輕重，上意實注委。",
            "嘉平報初度，吉音隨燕喜。",
            "耆英七十九，彷彿富公是。",
            "行歸磻溪載，更詠淇奧美。",
            "方覺歲寒姿，不隨世變靡。",
            "錦溪入霞觴，城山揖燕几。",
            "祝公如大椿，明堂棟千祀。"
        ],
        "title": "壽游侍郎七十九",
        "id": "14e6ee5d-1f9e-4ac5-b341-383d89896bc6"
    },
    {
        "author": "李茂先",
        "paragraphs": [
            "雪巖偶得片時留，傾倒清尊興未休。",
            "香積尋常分藥水，禪林自昔枕江流。",
            "羊腸盤轉層崖蔭，山腹空懸古洞幽。",
            "談笑相逢情更厚，何當携手約重遊。"
        ],
        "title": "遊靈巖",
        "id": "cd45bc98-a39e-40dd-a1b4-7b33ff110fc5"
    },
    {
        "author": "文紳儀",
        "paragraphs": [
            "一入靈巖寺，凭欄望眼遥。",
            "山深雲障日，江闊夜生潮。",
            "古洞遺仙跡，流泉傍石橋。",
            "醉來搔首咏，得句興偏饒。"
        ],
        "title": "遊靈巖  其一",
        "id": "1f20cca8-b36c-4b3b-9721-2eacfa8aeefa"
    },
    {
        "author": "文紳儀",
        "paragraphs": [
            "禪林高聳倚晴空，梯上層巒紫翠重。",
            "雲氣下成風雨陣，嵐光高接斗牛宮。",
            "流泉藥水瘳民疾，古洞神仙有路通。",
            "竊欲捫蘿登絕頂，細將民隠達天聰。"
        ],
        "title": "遊靈巖  其二",
        "id": "46d0f47d-4abc-4dc6-8676-84e9cb7c6889"
    },
    {
        "author": "林希逸",
        "paragraphs": [
            "客子孤舟傍曉沙，隔江人說是京華。",
            "緣山一带煙籠樹，中有王侯百萬家。"
        ],
        "title": "泊舟漁浦望吳山作",
        "id": "1f521f5c-6d32-47a2-b21a-a48e762e20e9"
    },
    {
        "author": "林希逸",
        "paragraphs": [
            "旅泊秋將暮，行吟夜向中。",
            "獨星明似月，重露冷於風。",
            "遊歷書何有，飛揚醉自雄。",
            "時聞邊耗近，憂憤氣填胸。"
        ],
        "title": "龍灣秋夜",
        "id": "00bf32c6-7469-4205-b62a-0d23a79b7ad6"
    },
    {
        "author": "林希逸",
        "paragraphs": [
            "淮面如江春漲早，獵騎夜歸城未鎖。",
            "邊頭戍將惜官卑，舉鞭怒指平安火。"
        ],
        "title": "前出塞",
        "id": "9b4c18ed-6b8b-4a7f-a1d4-6b2661450599"
    },
    {
        "author": "林希逸",
        "paragraphs": [
            "紫金山前數尺雪，三十六洲明似月。",
            "夜來衝突人不知，但見官軍刀带血。"
        ],
        "title": "後出塞",
        "id": "5e5786f0-3d3c-45aa-a349-53674aacde64"
    },
    {
        "author": "林希逸",
        "paragraphs": [
            "古嶺纔成徑，荒林間有家。",
            "柳眠腰裊娜，桑老骨槎牙。",
            "野麥三分草，山籬一半花。",
            "挾書來萬里，飄泊負生涯。"
        ],
        "title": "信陽道中次陳守韻",
        "id": "5d0805e3-1528-4548-9af3-beed784c5d57"
    },
    {
        "author": "林希逸",
        "paragraphs": [
            "塞北悲笳起，淮南古木疏。",
            "風高疑唳鶴，水落見叉魚。",
            "俗僅傳丹鼎，人誰問枕書。",
            "因吟招隠賦，久客自嗟噓。"
        ],
        "title": "安豐作",
        "id": "e8c8ca69-af64-419d-8aa1-db8f76f5c9fb"
    },
    {
        "author": "林希逸",
        "paragraphs": [
            "幾度題書客未還，歸鴻節節度鄉關。",
            "遥知一紙平安字，慈母燈前閣淚看。"
        ],
        "title": "寄書後作",
        "id": "de6911b9-5958-42ed-ad38-555167f4006a"
    },
    {
        "author": "林希逸",
        "paragraphs": [
            "異俗逢鑽燧，勞生嘆轉蓬。",
            "茅簷疏柳月，草地落花風。",
            "故國丘墳在，他鄉祭祀同。",
            "奔馳真左計，歸夢海雲東。"
        ],
        "title": "寒食  其一",
        "id": "afe25a14-a44d-457a-89d3-33c18f81f235"
    },
    {
        "author": "林希逸",
        "paragraphs": [
            "陣陣花風送雨寒，心隨風雨到鄉關。",
            "遥知松柏山前路，今日鄰人拜掃還。"
        ],
        "title": "寒食  其二",
        "id": "43b4134e-abc1-494d-8dd5-41578fcc7f3d"
    },
    {
        "author": "林希逸",
        "paragraphs": [
            "倚郭維孤舟，漠漠見煙渚。",
            "水宿野鳥歸，夜深鄰人語。",
            "遠客萬斛愁，卧聽姑蘇雨。"
        ],
        "title": "舟泊姑蘇城外",
        "id": "ef062760-cff7-43e6-8117-e2d62ccc69b6"
    },
    {
        "author": "林希逸",
        "paragraphs": [
            "古寺鳴鍾罷，高林宿鳥忙。",
            "竹明風弄影，荷凈露生香。",
            "月到中天小，星過野水長。",
            "江村人寂寂，敗葉響銀床。"
        ],
        "title": "宿西興渡作",
        "id": "5b3e8738-63ec-4f13-a88b-50a18545dbe1"
    },
    {
        "author": "林希逸",
        "paragraphs": [
            "野噪寒枝鵲，村歸古寺僧。",
            "傍階聞落葉，隔岸數殘燈。",
            "月退頻移席，潮高尚倚藤。",
            "江虛群籟息，人語近漁罾。"
        ],
        "title": "臨浦秋夜",
        "id": "6ca183da-b540-47a2-aa26-61c9e6832364"
    },
    {
        "author": "林希逸",
        "paragraphs": [
            "十年燈火若爲情，一日簫笳有底聲。",
            "惆悵門前舊時路，白頭扶杖夜深行。"
        ],
        "title": "樂軒先師挽歌詞  其一",
        "id": "bd8e07b7-8c85-4e46-98fd-3dca598d2edd"
    },
    {
        "author": "林希逸",
        "paragraphs": [
            "網山遺稿樂軒文，已矣今無識子雲。",
            "千載何人按圖問，犀斜南谷兩荒墳。"
        ],
        "title": "樂軒先師挽歌詞  其二",
        "id": "9770c443-dc56-414a-af28-87f734a4f3ea"
    },
    {
        "author": "林希逸",
        "paragraphs": [
            "晦庵南北象山西，道學年來入品題。",
            "可惜六經真脈絡，紅泉三世兩幽棲。"
        ],
        "title": "樂軒先師挽歌詞  其三",
        "id": "6dc88b0d-2503-454e-80ca-cf270c27be52"
    },
    {
        "author": "林希逸",
        "paragraphs": [
            "簾幕低垂夜漏深，秋蟲唧唧相悲吟。",
            "回紋織罷空彈淚，未必君心似妾心。"
        ],
        "title": "秋閨怨",
        "id": "e4431da3-9ec3-4f7b-bbcf-c7dcbd33934c"
    },
    {
        "author": "林希逸",
        "paragraphs": [
            "晴窗吾伊罷，風薄清晝永。",
            "陳編幾廢興，適笑心自領。",
            "青精飯何味，車笠沸塵境。",
            "佇立共幽懷，虛簷疏竹影。"
        ],
        "title": "午齋即事",
        "id": "04ea9b37-4dd5-4e92-a73c-0ff380f8ebb2"
    },
    {
        "author": "林希逸",
        "paragraphs": [
            "藝業難精最是詩，千差萬別信難知。",
            "還須倒嶽傾湫手，却有驚天動地時。",
            "鳥跡論書方古雅，龍媒入畫始權奇。",
            "夷然便欲趣平淡，此法誰傳我亦疑。"
        ],
        "title": "用韻答友人論詩",
        "id": "9ef71635-7861-4498-9526-67a45a0c7f55"
    },
    {
        "author": "林希逸",
        "paragraphs": [
            "失身杯酒莫追尤，爛醉生涯儘自由。",
            "可倚何須鸚鵡賦，相逢且解驌驦裘。",
            "今無客入揚雄巷，終有人題李白樓。",
            "却笑三閭太憔悴，獨醒猶作畔牢愁。"
        ],
        "title": "與陳同舍飲三元樓",
        "id": "0099df16-b4d7-4310-85af-8cb400469352"
    },
    {
        "author": "林希逸",
        "paragraphs": [
            "十日離家只四程，白雲何處玉融青。",
            "溪聲颯颯如風雨，獨對寒燈詠鶺鴒。"
        ],
        "title": "癸巳再入京宿璜溪寄二弟",
        "id": "36d0d951-d560-4a00-a1a5-3ec1f9f2f308"
    },
    {
        "author": "林希逸",
        "paragraphs": [
            "古嶺森森立萬松，一株寒玉笑春風。",
            "恰如釣艇桐江客，畫入雲臺劍佩中。"
        ],
        "title": "黄源嶺半見梅作",
        "id": "376a5c3c-c869-4521-814e-2355a8d3d4a4"
    },
    {
        "author": "林希逸",
        "paragraphs": [
            "金蓮學士起持衡，玉筍門生僅識名。",
            "一瓣心香雙淚眼，半溪殘日暮雲橫。"
        ],
        "title": "有懷",
        "id": "cf6f8d40-1d84-40e8-b027-74f05e93a9db"
    },
    {
        "author": "林希逸",
        "paragraphs": [
            "七香寶駕靈誰乞，雙眼金針俗不存。",
            "世態如今機巧遍，堪將餘技獻天孫。"
        ],
        "title": "七夕",
        "id": "c827c64d-b3fb-47cd-83a2-2a1c1dd8a72e"
    },
    {
        "author": "林希逸",
        "paragraphs": [
            "千載祇如此，回頭迹便陳。",
            "噓天遺故我，問月嘆今人。",
            "客授長生訣，僧談不壞身。",
            "未應癡準擬，且樂醉鄉春。"
        ],
        "title": "千載",
        "id": "7b57eddc-1508-4842-9258-1f747e1a49f2"
    },
    {
        "author": "林希逸",
        "paragraphs": [
            "真洪蔣魏繼淪終，天肯憂人國欲空。",
            "衆口生憎來論學，諸賢死不解和戎。",
            "良圖已付悲歌外，舊恨祇留奏稿中。",
            "擬續八哀才思短，剩將雙淚灑松風。"
        ],
        "title": "悼四先生",
        "id": "e82dd663-bb55-4053-a096-222ffcea3c77"
    },
    {
        "author": "林希逸",
        "paragraphs": [
            "我生所敬涪江翁，知翁不獨哦詩工。",
            "逍遥頗學漆園吏，下筆縱橫法略同。",
            "自言錦機織錦手，興寄每有離騷風。",
            "內篇外篇手分別，冥搜所到真奇絕。",
            "頡頏韓柳追莊騷，筆意尤工是晚節。",
            "兩蘇而下秦晁張，閉門覓句陳履常。",
            "當時姓名比明月，文莫如蘇詩則黄。",
            "黔南日月老賓送，白頭去作宜州夢。",
            "官樓家乘誰得之，那知珠玉無散遺。",
            "生前忍苦琢詩句，飄泊不憂無死處。",
            "今人更病語太奇，哀公不遇今猶故。"
        ],
        "title": "讀黄詩",
        "id": "b4a4969d-88c2-420d-b983-555dcc527619"
    },
    {
        "author": "林希逸",
        "paragraphs": [
            "九折羊腸片紙間，機心覿面險於山。",
            "是非喻馬一儒墨，得失爭蝸兩觸蠻。",
            "危似楚兵臨漢塹，急如齊客度秦關。",
            "良圖邂逅何分別，莫詫爭雄衣錦還。"
        ],
        "title": "打馬",
        "id": "08137e53-2784-4e04-af27-fcb554281bb1"
    },
    {
        "author": "林希逸",
        "paragraphs": [
            "積雨多妨喜晚晴，幽禽足足傍簷鳴。",
            "迎風遠岸松聲近，背日陰池樹影明。",
            "親有餘年方頼祿，國無長算幸渝平。",
            "此生錯料吾猶可，只恐風塵未肯清。"
        ],
        "title": "晚遊遣興",
        "id": "1b71e03f-494e-40c8-ae52-250f6443a196"
    },
    {
        "author": "林希逸",
        "paragraphs": [
            "易言不動工夫密，書說惟微體段彰。",
            "仙謾有方求氣母，禪非無見指心王。",
            "靈根本要行藏在，槁木寧於應感妨。",
            "一語何思千古訓，莫言爲陸背程張。"
        ],
        "title": "心王",
        "id": "bcb3fb90-2f0b-4594-b4d5-33d37dbbfb64"
    },
    {
        "author": "林希逸",
        "paragraphs": [
            "賴得人間念已灰，省身克己問參回。",
            "事隨緣法安排去，病向根源點檢來。",
            "布襪青鞋資懶散，筆床茶竈恣徘徊。",
            "偷忙不住提撕着，猛可投機亦俊哉。"
        ],
        "title": "日用",
        "id": "42d47550-6062-4268-9566-2cd3d6285412"
    },
    {
        "author": "林希逸",
        "paragraphs": [
            "逐字箋來學轉難，逢人箇箇說曾顔。",
            "那知剝落皮毛處，不在流傳口耳間。",
            "禪要自參求印可，仙須親煉待丹還。",
            "賣花擔上看桃李，此語吾今憶鶴山。"
        ],
        "title": "答友人論學",
        "id": "da242ecd-80c4-46de-8f42-fef4ff51d2e3"
    },
    {
        "author": "林希逸",
        "paragraphs": [
            "力學求心苦未安，蓬窗頼得小盤桓。",
            "醉知叉手矜持易，過似科頭點檢難。",
            "靜定工夫忙裏試，和平氣象怒中看。",
            "亨塗失脚人何限，始信顔回樂一簞。"
        ],
        "title": "力學",
        "id": "a5424a3e-49dd-49c2-a46f-809946d75313"
    },
    {
        "author": "林希逸",
        "paragraphs": [
            "君從何處叩玄扃，耳學紛紛莫浪聽。",
            "剗盡念頭方近道，掃空注脚始明經。",
            "見聞日富祇塵積，涉歷年深似酒醒。",
            "不必但疑禪背理，請君細讀信心銘。"
        ],
        "title": "玄扃",
        "id": "69ddea67-bd08-4ab0-b16f-4436cc72b3e0"
    },
    {
        "author": "林希逸",
        "paragraphs": [
            "佛言法界惟心造，仙說還丹要想成。",
            "到得冰壺秋月處，輕輕拈出是功名。"
        ],
        "title": "偶成",
        "id": "1c8d90cb-fff5-43ac-a3da-dab43165e76d"
    },
    {
        "author": "林希逸",
        "paragraphs": [
            "當日籌邊事偶蹉，追尤未已意云何。",
            "縱令君實謀時短，不道伊川好處多。"
        ],
        "title": "讀邸報懷王先生作",
        "id": "839499b9-79d6-4d9c-b53a-966267e28009"
    },
    {
        "author": "林希逸",
        "paragraphs": [
            "昔去京華此艤舟，老師含笑別江頭。",
            "我今重向江頭立，宿草傷心二十秋。"
        ],
        "title": "泊舟箬村有懷老師作",
        "id": "1803b716-f06c-4242-a2ea-5f66302650ad"
    },
    {
        "author": "林希逸",
        "paragraphs": [
            "此是淵明向上人，少年早已謝簪紳。",
            "談優雅號周禪客，意散宜稱謝道民。",
            "書疏苦無多字數，歲時但覺兩情親。",
            "寒窗欠我煨爐語，久辦青鞋擬乞身。"
        ],
        "title": "寄林寒齋",
        "id": "a59b25e9-0c74-481d-b1c2-dd49f930f8fc"
    },
    {
        "author": "林希逸",
        "paragraphs": [
            "玉宇凌空聳，金書照夜明。",
            "牆深容竹迸，石古伴梅橫。",
            "雲接天章路，風傳徼道聲。",
            "非才叨儤直，愧見壁間名。"
        ],
        "title": "內宿",
        "id": "7ef12518-46d9-459c-88ba-1c63c745154b"
    },
    {
        "author": "林希逸",
        "paragraphs": [
            "堂虛陡覺暮寒生，長樂疏鍾緩轉更。",
            "對燭已無詞可草，擁爐時聽閙皇城。"
        ],
        "title": "又絕句",
        "id": "010a8632-03d0-43b9-b210-5935fd9593fa"
    },
    {
        "author": "林希逸",
        "paragraphs": [
            "竹葉初聞似雨聲，禁林未曉已通明。",
            "朱樓屈曲欄先濕，紫殿參差瓦欲平。",
            "冰硯筆隨花片起，風簷幔點蕊珠輕。",
            "堂名不枉人間說，此際真如玉琢成。"
        ],
        "title": "次早喜雪",
        "id": "49a8e005-ca7b-4b05-a8ed-b5391cedf77f"
    },
    {
        "author": "林希逸",
        "paragraphs": [
            "空餐無補負公家，此志雖存鬢已華。",
            "每向客懷紅躑躅，不貪郎對紫薇花。",
            "寬心可要流香酒，圓夢何須正焙茶。",
            "手板便還丞相去，吾儕活計只桑麻。"
        ],
        "title": "入局有懷",
        "id": "8621bcb5-92b5-48a4-9f0a-95d172e917d6"
    },
    {
        "author": "林希逸",
        "paragraphs": [
            "少日因貧强覓官，于今悔擲釣魚竿。",
            "宮袍豈似陀尼暖，廐馬何如款段安。",
            "準易莫教玄尚白，奏篇還要炳於丹。",
            "得歸須謁嚴陵去，夢已先經七里灘。"
        ],
        "title": "有感",
        "id": "ea11d8b8-9e03-40f2-b5a8-555e0429bc6c"
    },
    {
        "author": "林希逸",
        "paragraphs": [
            "君王分付爲親還，班路諠傳忤要官。",
            "我但得歸他不問，從來人道乞身難。"
        ],
        "title": "得郡後二首  其一",
        "id": "dbb32403-52a3-4f20-bdeb-a2d80eea6ae0"
    },
    {
        "author": "林希逸",
        "paragraphs": [
            "語戇情知忤要人，此心謀國不謀身。",
            "一麾得請天南去，出處應堪白老親。"
        ],
        "title": "得郡後二首  其二",
        "id": "3f75fd33-dbb0-432d-99bb-67bfdfde47a7"
    },
    {
        "author": "林希逸",
        "paragraphs": [
            "觸暑登途衆共猜，好風誰料逐帆開。",
            "天公應是憐行客，正忤炎官熱屬來。"
        ],
        "title": "登舟喜風頓清秋暑",
        "id": "ea8470e8-4185-4449-8cfb-93d4f786abcc"
    },
    {
        "author": "林希逸",
        "paragraphs": [
            "芙蓉帳暖春覺遲，玉笛真人恣荒嬉。",
            "弄權宰相楊與李，老奴將軍專北司。",
            "延秋門外目未覩，宮中但教霓裳舞。",
            "薛王沉醉壽王醒，天公自擊催花鼓。",
            "錦雞索鬭金籠疏，寶馬登床伶走趨。",
            "只愁海棠睡不足，肯信漁陽有反書。",
            "青娥阿㜮髮種種，海上依然髻斜擁。",
            "游魂血汙縱得歸，不伴君王行蜀隴。",
            "周郎此筆妙殊常，琛臺初見惜匆忙。",
            "重來把翫轉燭許，十年去我春堂堂。",
            "按圖雅欲談遺事，西墅無人誰考異。",
            "少公錦卷長公題，共說少公各揮淚。"
        ],
        "title": "和後村明皇按樂圖歌",
        "id": "4f3679d2-be1d-4a23-923a-3886b9918de3"
    },
    {
        "author": "林希逸",
        "paragraphs": [
            "紛紛塵劫數河沙，玉雪風標共幾家。",
            "可是人間清氣少，却疑太半作梅花。"
        ],
        "title": "梅花",
        "id": "2d28494e-1539-4b9e-a8a5-4227600a00cd"
    },
    {
        "author": "林希逸",
        "paragraphs": [
            "此禮今於古庶幾，厖眉共席意依依。",
            "兒携竹笠翁藜杖，主带朝冠客布衣。",
            "飲不盡觴瓢挈去，食猶餘胾葉包歸。",
            "已分鏤本隨人看，聞說今年僻字稀。"
        ],
        "title": "劭農",
        "id": "9c07ab64-82cc-49db-b0f5-771bff03165a"
    },
    {
        "author": "林希逸",
        "paragraphs": [
            "憶在雲深處，身曾侍紫宸。",
            "元無講三昧，那得筆千鈞。",
            "分賜茶猶在，批依墨尚新。",
            "汗顔恩莫報，竊祿謾娛親。"
        ],
        "title": "憶在",
        "id": "e5470ce0-e65f-415e-bf21-ceff0798ab47"
    },
    {
        "author": "林希逸",
        "paragraphs": [
            "先生隠几奴煨火，斜插疏枝破瓦尊。",
            "鶴夢未回更幾轉，吟時應是月黄昏。"
        ],
        "title": "馬和之覓句圖",
        "id": "3e75a050-956e-4215-99ed-75b6b39c0a65"
    },
    {
        "author": "林希逸",
        "paragraphs": [
            "眼前立是抱橋尸，悔不湔腸背後兒。",
            "洛度老胡聞血臭，汝雖合爪我攢眉。"
        ],
        "title": "石虎禮僧圖",
        "id": "f064179a-54f9-4693-acff-eb56314caa83"
    },
    {
        "author": "林希逸",
        "paragraphs": [
            "壽王妃弄寧王笛，對面三郎背老伶。",
            "却恨馬嵬西去路，無人吹出雨霖鈴。"
        ],
        "title": "明皇聽笛圖",
        "id": "08910748-d862-402d-9e6d-952019317aaf"
    },
    {
        "author": "林希逸",
        "paragraphs": [
            "憶昔移居詩，在集篇篇好。",
            "就中語奇絕，最是涉與島。",
            "誰歟作此圖，題以楊通老。",
            "行行四五人，長短各有荷。",
            "瓢者帽且髯，席者頭不裹。",
            "或牧而尚髫，或負而似跛。",
            "孟光衣頗寬，靈照袖亦拖。",
            "一兒解持箠，一兒纔剪箠。",
            "處士獨跨馿，牛乃背其媼。",
            "彼羊驅于前，彼貓肩于左。",
            "琴二荻籃雙，生計亦甚夥。",
            "應嫌俗子知，必住深山可。",
            "低眉得何句，手卷豈其稿。",
            "若逢李十二，定復歌飯顆。",
            "薏苡或招讒，胡椒能惹禍。",
            "君子哉若人，萬物備於我。"
        ],
        "title": "楊通老移居圖",
        "id": "d6980dfe-0f10-449b-87e7-191ea0b1c8c3"
    },
    {
        "author": "林希逸",
        "paragraphs": [
            "畫意不畫形，形勝意不足。",
            "正如九方臯，相馬不相肉。",
            "此筆誰爲之，繅藉以錦玉。",
            "一几共三人，彌明喜師服。",
            "賡酬夜何其，漏箭在銀燭。",
            "誰如豕腹脹，誰作龍頭縮。",
            "始胡爲頡頏，末胡爲屈伏。",
            "彼既鼻撩天，避席徒局束。",
            "去者俄翩然，二子睡正熟。",
            "奓戶問童奴，曉雲凄古木。",
            "質之昌黎篇，段段皆實錄。",
            "用意豈不精，或者疑近俗。",
            "我聞文章家，同工而異曲。",
            "或如駿歷險，千里在一蹙。",
            "或寸步不遺，句句必連屬。",
            "在詩則樂天，在文則永叔。",
            "畫品恐亦然，願言寶此軸。",
            "毋使歎巧心，受嗤於拙目。"
        ],
        "title": "石鼎聯句圖",
        "id": "534f0cda-62e1-4ba8-9b57-1a86bddec4ef"
    },
    {
        "author": "林希逸",
        "paragraphs": [
            "遠山叢叢，遠樹濛濛。",
            "咫尺萬里，江行其中。",
            "短長何岸，高低何峰。",
            "彼坻彼洔，彼瀑彼洪。",
            "晴嵐乍豁，煙靄葱籠。",
            "或斷或屬，且淡且濃。",
            "爾崒奚寺，爾盤奚宮。",
            "或垣陰翳，或梁嵌空。",
            "有吠者厖，有樵者翁。",
            "危檣落碇，短棹掀蓬。",
            "往來異趣，寂動殊容。",
            "羃翠其庭，豈非盧鴻。",
            "略彴而渡，豈非龜蒙。",
            "昔我經行，雲山萬重。",
            "若淮南北，與江西東。",
            "亦簑而雨，亦帽而風。",
            "乃今追惟，夢境相從。",
            "及此開卷，恍然昔同。",
            "誰居作者，造化論功。",
            "淹總其裔，熙成是宗。",
            "聲聞九陛，既召而終。",
            "謂彼樹白，讖其身窮。",
            "其然豈然，訊之天公。",
            "此名穹壤，疇曰不逢。"
        ],
        "title": "題江貫道山水四言",
        "id": "0db59556-3120-4034-abcf-f84b3c40e6fb"
    },
    {
        "author": "林希逸",
        "paragraphs": [
            "白頭浪中碧眼胡，赤脚笑踏雁銜蘆。",
            "太平寺主不知我，觀音後身誰誑渠。",
            "是身如幻本來空，偶然游戲非神通。",
            "當年涉海向震旦，扁舟本與商胡同。",
            "君不見壺丘弟子御風飛，猶有所待周笑之。",
            "又不見橫拋錫杖渡水僧，回瞻黄檗稱大乘。",
            "此胡法器更奇在，何曾以此爲聖解。",
            "蕭郎不悟義不留，却要時人略驚怪。",
            "異時埋骨寄熊耳，萬里西歸提隻履。",
            "忽從葱嶺遇宋雲，雅意依然今日是。",
            "此圖誰筆面如活，客來却詠凌波襪。",
            "若將底事比渠儂，老胡暗中定羞殺。"
        ],
        "title": "題達磨渡蘆圖",
        "id": "a7042747-2926-452c-8379-e80e67b9f20a"
    },
    {
        "author": "林希逸",
        "paragraphs": [
            "曲階倚杖行疏影，柳花度竹粘衣領。",
            "臺根三兩落殘梅，時見幽禽窺野井。"
        ],
        "title": "郡圃偶題",
        "id": "b73dfb01-f785-4cfb-9545-12a9f9a0417f"
    },
    {
        "author": "林希逸",
        "paragraphs": [
            "梅花落盡柳將舒，池水冬深只尺餘。",
            "亭欠掃除多敗葉，園隨高下長新蔬。",
            "典刑如在松加愛，意思相關草莫耡。",
            "慶朔堂前詩一首，舊碑元是後來書。"
        ],
        "title": "正月郡圃偶成",
        "id": "486ef73b-fc10-40b2-911f-c37505882576"
    },
    {
        "author": "林希逸",
        "paragraphs": [
            "詩法如書法，臨摹恐未真。",
            "寧爲禪散聖，莫作婢夫人。",
            "士詫門中集，君留席上珍。",
            "苦吟應不厭，會見軋黄陳。"
        ],
        "title": "題宋德清詩稿",
        "id": "4f5d7eed-fcd3-4aea-901a-784bc396b586"
    },
    {
        "author": "林希逸",
        "paragraphs": [
            "抗對公何勇，留芳泣血編。",
            "死能名百世，生不解千年。",
            "官豈云無長，吾誠耻獨全。",
            "堂堂英烈在，遺像舊江邊。"
        ],
        "title": "讀剛愍程公祠堂碑作",
        "id": "64967e2d-5388-4953-b8b4-1d621f339bd1"
    },
    {
        "author": "林希逸",
        "paragraphs": [
            "爲吏常嗟七不堪，偷閑時到小池南。",
            "去來共浴鳬千百，高下相呼鵲二三。",
            "春放新紅梅點點，霜餘舊綠草毿毿。",
            "雲邊數陣鴉歸後，遠樹如山日半含。"
        ],
        "title": "晚行鳳遊池邊作",
        "id": "a54f669b-e53a-48e4-aad3-5d388e3e745c"
    },
    {
        "author": "林希逸",
        "paragraphs": [
            "浮世堪嗤似戲場，塵編無限記興亡。",
            "百年不了窗明暗，一覺寧論夜短長。",
            "空谷老天休浩歎，今人古月謾相望。",
            "眼前翻覆祇如許，隠几何妨靜炷香。"
        ],
        "title": "人世",
        "id": "c9af28dc-97a5-4628-87f2-56c2da7c5519"
    },
    {
        "author": "林希逸",
        "paragraphs": [
            "入夜新凉乍滿襟，簷前花竹弄清陰。",
            "好時好日隨緣住，非月非風得趣深。",
            "書到七篇偏有味，詩留千載待知音。",
            "從來一點圓明處，不是禪心是本心。"
        ],
        "title": "夜坐",
        "id": "7a05b24a-0a38-4327-9d06-c4d9c75e7c99"
    },
    {
        "author": "林希逸",
        "paragraphs": [
            "薤露曲，薤露歌，人生如露可奈何。",
            "如公九十鬢皤皤，有子百世名不磨。",
            "排姦直氣貫羲娥，教忠蜚奏金鑾坡。",
            "制書內出特旨褒，魚躍白金緋染袍。",
            "徑阪之門道日高，葵藿園中翁共哦。",
            "諸孫玉立春室和，生事以禮踰牲牢。",
            "公從諸仙遊欄柯，送車千兩山之阿。",
            "鴻章伐石質參軻，百年似此勝人多。",
            "翁歸如蛻兒悲號，團欒一散頃兮俄。",
            "門人從今廢蓼莪，事親無足可奈何。",
            "事親無足可奈何，薤露曲，薤露歌。"
        ],
        "title": "徐朝奉挽歌詞",
        "id": "103ed45e-c3c9-499c-bcee-457f15c5ae1b"
    },
    {
        "author": "林希逸",
        "paragraphs": [
            "休放閑愁到酒邊，眼前虧欠是良緣。",
            "六王纔畢秦關失，二寇俱平晉社遷。",
            "月滿一輪須漸破，屋留三瓦莫教全。",
            "誰名缺減人間世，雖道胡僧也自賢。"
        ],
        "title": "虧欠",
        "id": "0e66a586-37c2-4c91-bbf2-3b0006d8eb94"
    },
    {
        "author": "林希逸",
        "paragraphs": [
            "學問深功要不疑，空談長笑晉人癡。",
            "渠儂眼縱明如月，知我何如我自知。"
        ],
        "title": "自知",
        "id": "62829be6-c593-4f01-8c02-5345b03ecd90"
    },
    {
        "author": "林希逸",
        "paragraphs": [
            "野店相依門向背，牧童對語岸東西。",
            "草枯白見樵成徑，木落紅隨葉入溪。",
            "色有淺深峰遠近，影無長短樹高低。",
            "眼前好句閑收拾，歸到書窗却自題。"
        ],
        "title": "郊行即事二首  其一",
        "id": "d4e560d7-44e2-4a95-85e8-681577de363b"
    },
    {
        "author": "林希逸",
        "paragraphs": [
            "老樹菌生鋪兔目，斷蹊泥濕印牛蹄。",
            "山僧渡水雙携履，野客歸村獨杖藜。",
            "群鳥爭枝聲上下，孤松夾澗影東西。",
            "行吟注意搜詩料，欲近前溪路忽迷。"
        ],
        "title": "郊行即事二首  其二",
        "id": "5df0454f-739b-4446-9312-d60c06f61361"
    },
    {
        "author": "林希逸",
        "paragraphs": [
            "生涯莫要問如何，且卧牛衣醉濁醪。",
            "仕已何妨三令尹，是非元自一東坡。",
            "拾遺兒去看魚笱，廷尉門荒設雀羅。",
            "百卉不論紅與紫，看花時少葉時多。"
        ],
        "title": "偶題",
        "id": "a4a5fe56-0d24-4ef4-801a-928363f29ddb"
    },
    {
        "author": "林希逸",
        "paragraphs": [
            "寒窗弄筆日娛嬉，品格高低問孰知。",
            "古貌古心空自許，散歌散傳不能奇。",
            "但參言句禪差是，要入文章錄却癡。",
            "誰道二郎吟可學，支頤摇膝笑龜兒。"
        ],
        "title": "書懷二首  其一",
        "id": "ca3ee4de-b998-486a-b18e-804db77ea7e9"
    },
    {
        "author": "林希逸",
        "paragraphs": [
            "人間逆境似難堪，涉歷崎⿱山虛我熟諳。",
            "早已知非如伯玉，誤令入閙爲圖南。",
            "二娘子酒何妨醉，小廝兒禪只默參。",
            "試問先生緣底樂，坐觀寒月照秋潭。"
        ],
        "title": "書懷二首  其二",
        "id": "0a339744-dc6b-45f8-a21d-032b2d5eaa01"
    },
    {
        "author": "林希逸",
        "paragraphs": [
            "世味更嘗百念輕，眼前何辱又何榮。",
            "寧教鬼解揶揄汝，不許人能駕馭卿。",
            "躍馬卧龍皆夢事，焚香弄鏡了餘生。",
            "春殘雨水差沾足，却願從今米價平。"
        ],
        "title": "世味",
        "id": "c2cbca65-4d8d-43fa-8cf5-dd903013a37d"
    },
    {
        "author": "林希逸",
        "paragraphs": [
            "浮身長短夢，可見幾英雄。",
            "不有遺編在，應隨落葉空。",
            "中宵門外雪，一月坐間風。",
            "似此難傳處，能言孰與同。"
        ],
        "title": "讀程氏遺書",
        "id": "5b669ec9-fa5e-4637-8127-575c0dcd7bc2"
    },
    {
        "author": "林希逸",
        "paragraphs": [
            "身外榮枯時與命，眼前好惡古猶今。",
            "不須指擬文章力，且要消除人我心。",
            "貧甚可無餐玉法，閑多好和翫珠吟。",
            "春殘任待花饒笑，竹几蒲團味自深。"
        ],
        "title": "身外",
        "id": "98845fe1-1ee5-43ce-a991-db68cff06a3f"
    },
    {
        "author": "林希逸",
        "paragraphs": [
            "靜退雖知趣味殊，終然習氣未全除。",
            "有無對境宜俱遣，夢覺何時解一如。",
            "得力要須生處熟，用工最怕密中疏。",
            "莫教草草匆匆去，却恐從前枉讀書。"
        ],
        "title": "自警",
        "id": "cfbf0be1-cc3c-48b3-8441-14033ef60695"
    },
    {
        "author": "林希逸",
        "paragraphs": [
            "分劑元無欠與餘，化工最巧是乘除。",
            "壯懷何必風雲入，凈念須看露電如。",
            "玄在不妨雄拓落，詩成自笑甫狂疏。",
            "新來一事尤堪訝，眼已眵昏學草書。"
        ],
        "title": "晨興和前韻",
        "id": "4164687e-894a-4714-b26a-c03970163546"
    },
    {
        "author": "林希逸",
        "paragraphs": [
            "今日與明朝，相尋僅頃刻。",
            "昨日不可追，便如千歲隔。",
            "長江汐且潮，孤月明又魄。",
            "真宰良自勞，人生況如客。",
            "錦衣豈云華，藜羹未爲嗇。",
            "俯仰去來今，升沉付一啞。",
            "卯酒六七分，武成二三策。",
            "晴窗樂自知，一鏡虛中白。"
        ],
        "tags": [
            "长江"
        ],
        "title": "晴窗放言",
        "id": "292305ce-e1d1-44a8-b063-3ff1c6d1311a"
    },
    {
        "author": "林希逸",
        "paragraphs": [
            "當年瑞節慶虹流，冷落如今閲幾秋。",
            "鼓腹遺民猶詫說，攀髯諸老更誰留。",
            "玉梅枝上春長在，金粟堆邊雲正愁。",
            "追記鵠袍陪拜日，曉風黄繖望宸旒。"
        ],
        "title": "甲寅十月十九日有感",
        "id": "0386e617-6c9c-4b2e-a4e0-45e479000b7e"
    },
    {
        "author": "林希逸",
        "paragraphs": [
            "疇昔多慚世網牽，收身幸早賦歸田。",
            "四科人物皆高第，只學樊遲也自賢。"
        ],
        "title": "田園雜興  其一",
        "id": "2f049f4f-ba29-4cc9-878d-1c6fa16e6016"
    },
    {
        "author": "林希逸",
        "paragraphs": [
            "獨立搔頭曉未梳，喜看童僕理園蔬。",
            "漢儒不悟真消息，却下簾帷只讀書。"
        ],
        "title": "田園雜興  其二",
        "id": "8076757d-c1b7-40cb-a3e3-7441ba3b7ab6"
    },
    {
        "author": "林希逸",
        "paragraphs": [
            "郊迎猶待一番風，主相那能不愧容。",
            "縱道東還心事白，更須定洛乞明農。"
        ],
        "title": "田園雜興  其三",
        "id": "983a320a-7bd4-404b-90fb-d39c986be79d"
    },
    {
        "author": "林希逸",
        "paragraphs": [
            "歲計溪南數畝中，但將風雨祝天公。",
            "人生何必堂厨飯，米滲藜羹一飽同。"
        ],
        "title": "田園雜興  其四",
        "id": "b9f6b2cd-1391-4188-bb88-e468ecd97d18"
    },
    {
        "author": "林希逸",
        "paragraphs": [
            "雨過高低水地平，扶犂野老續歌聲。",
            "憂時莫問簑衣讖，但看烏犍破曉耕。"
        ],
        "title": "田園雜興  其五",
        "id": "4b12733c-fced-4691-ac33-95d45185b661"
    },
    {
        "author": "林希逸",
        "paragraphs": [
            "輪輿蓋軫及車弓，模寫文奇是考工。",
            "農具因何却疏略，周公於此愧龜蒙。"
        ],
        "title": "田園雜興  其六",
        "id": "e893f302-f7d9-4a57-a45f-51b21d9b058b"
    },
    {
        "author": "林希逸",
        "paragraphs": [
            "拏舟早已向三韓，莫放天風解引還。",
            "九轉黄芽先白雪，千年翠甗後紅斑。",
            "棊無盡算仙猶著，性要全空佛未閑。",
            "得路不須愁險絕，看他脚力盡時山。"
        ],
        "title": "題泳近稿",
        "id": "49498b06-165f-4236-a174-38b2b7563358"
    },
    {
        "author": "林希逸",
        "paragraphs": [
            "學道渾無力，紛紛夢未休。",
            "誰呼鶖與寂，莫訂蝶爲周。",
            "因想誠難詰，飛揚果自由。",
            "工夫何處是，勤看懶安牛。"
        ],
        "title": "夢",
        "id": "685b8a22-98a8-4c0d-9a7e-9a53709c272a"
    },
    {
        "author": "林希逸",
        "paragraphs": [
            "溪上行吟山裏應，山邊閑步溪間影。",
            "每因人語識山聲，却向溪光見人性。",
            "溪流自漱溪不喧，山鳥相呼山愈靜。",
            "野雞伏卵似養丹，睡鴨依蘆如入定。",
            "人生何必學臞仙，我行自樂疑散聖。",
            "無人獨賦溪山謠，山能遠和溪能聽。"
        ],
        "title": "溪上謠",
        "id": "d5489a37-0280-4f92-aa31-0670201e0cec"
    },
    {
        "author": "林希逸",
        "paragraphs": [
            "南谷霜松老，傷哉一窖塵。",
            "學迂窮有鬼，詩在護無神。",
            "往日同參盡，殘年入夢頻。",
            "遺書誰挂眼，衣鉢付何人。"
        ],
        "title": "夢西軒舊事",
        "id": "c90b9505-07ff-4f1d-a06c-282a1e68c541"
    },
    {
        "author": "林希逸",
        "paragraphs": [
            "溪翁結茅傍溪南，近山繞屋青如藍。",
            "天垂四野雲到地，千頃萬頃羅松杉。",
            "着亭小小寄面勢，往來萬象窗中含。",
            "有時倚杖日未吐，但見雲木朝相參。",
            "蒼蒼古木大百圍，白雲無心出復歸。",
            "雲無盡藏木不老，雲木千載長依依。",
            "我醉呼雲雲不飛，風和萬竅如塤箎。",
            "此時此景誰能畫，既以名亭聊賦之。"
        ],
        "title": "雲木相參歌",
        "id": "be8ed961-aa31-4c0d-a027-1c8532592f3e"
    },
    {
        "author": "林希逸",
        "paragraphs": [
            "故人千載隔幽明，昨夜躊躇過數更。",
            "握手不知爲已死，掀髯猶更話無生。",
            "海山兜率歸何鄉，漳浦咸陽寤自驚。",
            "擁被長吟天未曉，滿簷落月淚如傾。"
        ],
        "title": "夢寒齋",
        "id": "954c0209-81b4-4466-be6e-dab32394a2b8"
    },
    {
        "author": "林希逸",
        "paragraphs": [
            "來往松間不計年，學無進趣負師傳。",
            "侯芭白髮今能幾，知付他誰守太玄。"
        ],
        "title": "戊午與諸友同謁犀斜南谷二師墳作  其一",
        "id": "d9c350ba-21ef-48c3-bb5a-c55420db7232"
    },
    {
        "author": "林希逸",
        "paragraphs": [
            "身前枯槁似山僧，瓜葛雖存亦强名。",
            "料得九京還自喜，但將墳墓付諸生。"
        ],
        "title": "戊午與諸友同謁犀斜南谷二師墳作  其二",
        "id": "95adb539-8168-4842-ad73-f5f411933d46"
    },
    {
        "author": "林希逸",
        "paragraphs": [
            "爲道難言不著書，但知日用是根株。",
            "當筵自昔傾龍象，嗣法何人識馬駒。",
            "六學即今皆勦說，一齊孤立可長吁。",
            "犀斜南谷窮愁骨，仙境能談舊事無。"
        ],
        "title": "艾軒先生",
        "id": "5d377465-8636-4d99-85b7-bf30cd4cd7cc"
    },
    {
        "author": "林希逸",
        "paragraphs": [
            "六十六翁衰久，四百四病更多。",
            "臂用火攻未可，心存水觀如何。"
        ],
        "title": "臂痛六言  其一",
        "id": "3c460186-9a32-4677-9673-23d0179ed158"
    },
    {
        "author": "林希逸",
        "paragraphs": [
            "虞監因書自苦，龍眠爲畫勞功。",
            "臂痛與渠相似，筆端愧我非工。"
        ],
        "title": "臂痛六言  其二",
        "id": "86c102c5-02b3-4408-b534-db488856cc18"
    },
    {
        "author": "林希逸",
        "paragraphs": [
            "列子肘停杯水，吳生臂畫圓光。",
            "此是病魔饒借，莫將妙手誇張。"
        ],
        "title": "臂痛六言  其三",
        "id": "6248079e-c71e-413f-9e1f-3bf168bf81c1"
    },
    {
        "author": "林希逸",
        "paragraphs": [
            "逍遥而下是全書，漁父諸篇却不如。",
            "意外形容辭獨至，句中脈絡字無虛。",
            "機鋒頗似禪三昧，根極祗求性一初。",
            "千古濠梁同會面，子真知我我知魚。"
        ],
        "title": "莊子口義成",
        "id": "36096370-5652-4dcc-95b4-e6d7192d32e1"
    },
    {
        "author": "林希逸",
        "paragraphs": [
            "見徹深微字字精，五千言在與誰明。",
            "事因借喻多成謗，經不分章况立名。",
            "數十有三元是一，道虛無實始爲盈。",
            "蘇云近佛非知老，老說長生佛不生。"
        ],
        "title": "老子口義成",
        "id": "1e62801d-b445-4692-9fb0-f526ff5cb844"
    },
    {
        "author": "林希逸",
        "paragraphs": [
            "莊列源流本一宗，微言妙趣不妨同。",
            "但知絕迹無行地，豈羨輕身可御風。",
            "二義乖違劉絕識，八篇參校湛何功。",
            "就中細細爲分別，具眼應須許此翁。"
        ],
        "title": "列子口義成",
        "id": "ff30b1dc-de3f-4089-bbf1-114b93b7aae2"
    },
    {
        "author": "林希逸",
        "paragraphs": [
            "千金求得自河間，此記尤奇似五官。",
            "文苦聱牙精識少，物窮纖悉辨名難。",
            "牙圍以後圖方見，口義於今缺不完。",
            "師說幸然無失墜，書成只恨鬢凋殘。"
        ],
        "title": "重修考工記口義",
        "id": "4c0666ba-aae1-40f8-b1ce-9b7af823742c"
    },
    {
        "author": "林希逸",
        "paragraphs": [
            "青牛車後抱關翁，師已西游道却東。",
            "著論九篇今獨在，命名一字古無同。",
            "不知身老傳誰氏，可愛文奇似考工。",
            "博大真人莊所敬，寥寥千載想宗風。"
        ],
        "title": "讀關尹子",
        "id": "84fbf578-973d-4cd3-9ca1-864c79ffff3b"
    },
    {
        "author": "林希逸",
        "paragraphs": [
            "少日無端苦學詩，倚樓面壁總成癡。",
            "斷無子美驚人語，差似堯夫遣興時。",
            "最上宗風埋沒久，新來家數見聞知。",
            "吾生恐被師傳誤，自比靈雲更不疑。"
        ],
        "title": "題新稿",
        "id": "32c67bed-88ab-416b-b6a0-b4a95b7b604f"
    },
    {
        "author": "林希逸",
        "paragraphs": [
            "至學玄談理最微，負門粗細有誰知。",
            "蛇生弓影心顛倒，馬齕萁聲夢轉移。",
            "須信風幡元不動，能如水鏡却無疵。",
            "咸經四字分明訓，截斷憧憧未感時。"
        ],
        "title": "至學",
        "id": "29e6260f-91a0-4d30-b87d-f40741429520"
    },
    {
        "author": "林希逸",
        "paragraphs": [
            "以鳥養鳥盡性，惟蟲能蟲知天。",
            "萬物與我爲一，反身樂莫大焉。"
        ],
        "title": "物理六言  其一",
        "id": "41751fdc-2a7c-466f-8776-644c0e40751d"
    },
    {
        "author": "林希逸",
        "paragraphs": [
            "羊螘不如魚計，鴻鵠豈比雁謀。",
            "爲問折腰五斗，何如散髮扁舟。"
        ],
        "title": "物理六言  其二",
        "id": "edab420f-cb6a-4960-bce8-98e2b1fa1bdb"
    },
    {
        "author": "林希逸",
        "paragraphs": [
            "杜鵑前身名宇，胡蝶夢境爲周。",
            "至理但觀物化，吾心自有天遊。"
        ],
        "title": "物理六言  其三",
        "id": "2d4f0598-9f08-4d92-8ad7-859f17045e9f"
    },
    {
        "author": "林希逸",
        "paragraphs": [
            "醯雞甕中世界，蜘蛛網上天機。",
            "他心我心壹是，大知小知俱非。"
        ],
        "title": "物理六言  其四",
        "id": "24d19891-24b8-4714-8d7f-089e57ab32b9"
    },
    {
        "author": "林希逸",
        "paragraphs": [
            "蚯蚓兩頭是性，桃花一見不疑。",
            "了得葛藤三昧，却參芣苢諸詩。"
        ],
        "title": "物理六言  其五",
        "id": "0fa8b888-ef46-49ed-b95e-a5b921c5506b"
    },
    {
        "author": "林希逸",
        "paragraphs": [
            "非魚知魚誰樂，夢鹿得鹿誰誣。",
            "若與予也皆物，執而我之則愚。"
        ],
        "title": "物理六言  其六",
        "id": "22fe0fb1-3761-45f3-b889-aee1d1044ded"
    },
    {
        "author": "林希逸",
        "paragraphs": [
            "應世只愁一著差，少曾苦學鬢今華。",
            "愛牛因見無傷也，喻馬還非俱是耶。",
            "工苦從人夸腹稿，發明自我看心花。",
            "蠅頭蝸角人間事，回首驚看似亂麻。"
        ],
        "title": "和後村憶昔二首  其一",
        "id": "d0e0c522-1b8b-4813-858b-76ffc7302ac9"
    },
    {
        "author": "林希逸",
        "paragraphs": [
            "白雲深處卧元英，莫問卿君與我卿。",
            "說向老禪成寐語，誤他壯士爲虛名。",
            "鏤脂須信文徒巧，隔膜只愁性未明。",
            "空忍饑窮吟樂府，也疑太祝似心盲。"
        ],
        "title": "和後村憶昔二首  其二",
        "id": "49ad43e7-d448-4728-b539-a0f93e5a154e"
    },
    {
        "author": "林希逸",
        "paragraphs": [
            "老去田翁多狎友，年來觀主換新銜。",
            "緣溪竹杖時行散，面壁蒲團漸放參。",
            "休夢筆花尋硯滴，但看貝葉守燈龕。",
            "清朝越紼將修禮，留滯何妨似史談。"
        ],
        "title": "和後村口占一首",
        "id": "d725b206-36f2-4cdc-a411-e28049c2e90a"
    },
    {
        "author": "林希逸",
        "paragraphs": [
            "非晉非唐落魄袍，人生行樂不知他。",
            "可曾癡說飛霞佩，那肯吟思疊雪羅。",
            "带眼減多癯已甚，布毛吹盡意如何。",
            "溪鄰更有笭箵伴，時整蓑衣共緝莎。"
        ],
        "title": "和後村唐衣二首  其一",
        "id": "61997f6e-7eaa-4426-a23b-51a485d5dd1c"
    },
    {
        "author": "林希逸",
        "paragraphs": [
            "初服能尋恨已遲，便如野鹿脫拘維。",
            "閒因解带迎風處，凍憶穿靴立雪時。",
            "老守漁蓑隨分樂，古多蟬冕歎機危。",
            "不知窮苦哦詩相，破帽從前略似誰。"
        ],
        "title": "和後村唐衣二首  其二",
        "id": "8d0b358b-ebf7-4aa4-8403-5eb97e720717"
    },
    {
        "author": "林希逸",
        "paragraphs": [
            "精神歸阿堵，一點定如何。",
            "問景論蛇跗，吹毛笑鳥窠。",
            "鬢知誰甚似，音比舊尤訛。",
            "但擁維摩几，時時閲貝多。"
        ],
        "title": "和後村記顔一首",
        "id": "85e63ab1-3905-4deb-9dc0-0a659ed1d848"
    },
    {
        "author": "林希逸",
        "paragraphs": [
            "儒冠能誤甫，休憶早充賓。",
            "既得林間趣，甘爲局外人。",
            "法書喜皇象，古畫愛公麟。",
            "屢典衣償直，因癡不恨貧。"
        ],
        "title": "和後村漫興一首",
        "id": "03c826a3-80f0-4be2-abcf-dbb1379bceb0"
    },
    {
        "author": "林希逸",
        "paragraphs": [
            "新秧成段見連連，風弄輕柔雨後鮮。",
            "細出水如青縷線，平鋪田似綠毛氈。",
            "國貧民困憂無日，身遠心存冀有年。",
            "試問維魚誰入夢，牧童三五澗頭眠。"
        ],
        "title": "行田間見新秧作",
        "id": "86310c1e-7e74-425c-941b-e507a7e874d0"
    },
    {
        "author": "林希逸",
        "paragraphs": [
            "鞠育恩深愧老身，少營甘旨苦長貧。",
            "如今有酒空澆酹，對此傷心十一春。"
        ],
        "title": "錦溪謁墳作  其一",
        "id": "faf4969b-d765-4e3f-bffb-d2ebba08f588"
    },
    {
        "author": "林希逸",
        "paragraphs": [
            "松下殷勤奠獻回，山房四望小徘徊。",
            "常年不似今年晚，待得花時過盡來。"
        ],
        "title": "錦溪謁墳作  其二",
        "id": "3a15c56f-e842-45d7-9f36-bd3ce622eea7"
    },
    {
        "author": "林希逸",
        "paragraphs": [
            "嶺路松陰好，歸鞭爲小停。",
            "苔封石面紫，藤絡樹身青。",
            "菴古無人住，蟬多過客聽。",
            "少時文會處，近裏有祠庭。"
        ],
        "title": "資福嶺菴前作",
        "id": "5b0c480a-27a9-4588-9757-55d5954d8aaa"
    },
    {
        "author": "林希逸",
        "paragraphs": [
            "竹根牆下一燈龕，舊事傷心未易談。",
            "十頌尚留禪髓在，諸方應作話頭參。",
            "高情寫入陽春調，遠望吟思落日酣。",
            "魔種紛紛堪可笑，得君點破料知慙。"
        ],
        "title": "和莆田陳宰篠塘庵韻",
        "id": "6e014797-75ae-4017-bdcf-df0b4917fca1"
    },
    {
        "author": "林希逸",
        "paragraphs": [
            "生死涂分久，追懷謾自傷。",
            "憐渠眉舊白，歎我髮今黄。",
            "聚散萍來去，悲歡夢短長。",
            "縱能排遣盡，此日亦難忘。"
        ],
        "title": "崇安忌日",
        "id": "60b0f1bd-9308-4e94-b698-487bd0d8c657"
    },
    {
        "author": "林希逸",
        "paragraphs": [
            "連日非無數點飛，濱溪底見響舂機。",
            "甘霖君已吟成卷，炎赫吾方汗濕衣。",
            "雷邑未能均澤施，龍君可要逐方祈。",
            "箋天更仗伊誰力，外史臣慙似螘微。"
        ],
        "title": "踰月苦旱忽得邑宰喜雨詩用韻二首  其一",
        "id": "8c54125f-d90c-41f0-a7ed-66d12190c069"
    },
    {
        "author": "林希逸",
        "paragraphs": [
            "布穀催耕歎雨乾，諸賢歡詠我辛酸。",
            "瓢分不到田猶涸，琴化雖均天作難。",
            "底要歲遺三九食，但爲民幾一分寬。",
            "未縣龍骨魚無夢，那得新租上送官。"
        ],
        "title": "踰月苦旱忽得邑宰喜雨詩用韻二首  其二",
        "id": "ba4eeff5-22d0-4277-9aa6-1efc97d08d48"
    },
    {
        "author": "林希逸",
        "paragraphs": [
            "聲華六館壓羣雄，獨坐臯比信國工。",
            "弟子三千徒共喜，法筵第一義尤公。",
            "我開薦口慙如愈，守自知名盍敬融。",
            "料得芹香留不住，會須班入大明宮。"
        ],
        "title": "和蕭教韻",
        "id": "4bb00655-b7d7-4c5d-b8be-8c3fb4ebeef0"
    },
    {
        "author": "林希逸",
        "paragraphs": [
            "晴雲卷盡雨雲飛，多謝元工已轉機。",
            "懇切敷陳綠封事，殷勤持送紫霞衣。",
            "十連如佛仁均施，一念於民福可祈。",
            "秧馬既閒青遍野，摇摇爭弄晚風微。"
        ],
        "title": "四月二十日得雨方足聞城間一禱即應沾渥久矣此餘波所及也再用前韻一首寄呈恕齋",
        "id": "9a0f6e4f-aaa6-4ba2-95ec-b075dfd07081"
    },
    {
        "author": "林希逸",
        "paragraphs": [
            "少陵那肯縛微官，謾結陶廬雜市闤。",
            "五客昂藏圖素壁，一翁偃蹇對青山。",
            "我因月憶人千里，公比雲居僧半間。",
            "老去得閒應浪喜，何如未老已先閒。"
        ],
        "title": "和一隠堂",
        "id": "942818c5-1b23-4739-b9eb-d2f0e7e57565"
    },
    {
        "author": "林希逸",
        "paragraphs": [
            "恰喜長房兒納婦，蘭堦又報送麒麟。",
            "一夔四海名千載，三鳳諸孫見七人。",
            "新綴錦綳饒獻笑，賸留寶硯要分珍。",
            "太翁從此應投鑷，却許貂金映鬢銀。"
        ],
        "title": "賀後村得第七孫",
        "id": "87bb2dac-857e-4710-a21a-085d5813bab9"
    },
    {
        "author": "林希逸",
        "paragraphs": [
            "旱餘得雨又傷多，塵世因饑百種魔。",
            "便使有方能辟穀，我雖獨樂奈人何。"
        ],
        "title": "既旱得雨連日不小住  其一",
        "id": "cf571e84-80d3-4920-a37e-8cad217a38f8"
    },
    {
        "author": "林希逸",
        "paragraphs": [
            "喜雨還憂雨過多，人生可煞是多魔。",
            "事難恰好天誰問，天本無心可奈何。"
        ],
        "title": "既旱得雨連日不小住  其二",
        "id": "2db10e66-05e6-4616-afba-8feedab28ece"
    },
    {
        "author": "林希逸",
        "paragraphs": [
            "含飴方樂燕嘉賓，畫果犀錢勝擘麟。",
            "老鳳遞看雛鳳好，猶龍行見共龍人。",
            "孫誇奇骨磽如玉，翁喜龐眉從以珍。",
            "産有萬金誰敵此，他山何羨器車銀。"
        ],
        "title": "再和後村得孫韻",
        "id": "54164573-6d18-49bc-9a21-8ff26456bb63"
    },
    {
        "author": "林希逸",
        "paragraphs": [
            "幕畫如兄有異才，嶺南聲價動諸臺。",
            "登龍尾道呼班去，爲鰐魚州守印來。",
            "定有賞音相料理，何妨進卷小徘徊。",
            "遥知得意行吟處，傍柳堤看菡萏開。"
        ],
        "title": "送用和劉推官入京班改",
        "id": "d36c1f71-346b-409c-af50-5c63778b53bb"
    },
    {
        "author": "林希逸",
        "paragraphs": [
            "夏半葵榴亦頓空，臨池還未見芙蓉。",
            "花神也念翁岑寂，數本山丹著意紅。"
        ],
        "title": "山丹已盛",
        "id": "2bfc9e85-097e-4847-b564-e856f71cb8fb"
    },
    {
        "author": "林希逸",
        "paragraphs": [
            "買石殷勤種水芝，主人欲速訝渠遲。",
            "朝來喜見芽如粟，點點青青上下枝。"
        ],
        "title": "小盆新種水芝方有生意",
        "id": "c9950448-5255-4128-866a-6f0f5d207ad6"
    },
    {
        "author": "林希逸",
        "paragraphs": [
            "救楮爲謀意甚忠，人間豈不願流通。",
            "未論子母權輕重，無奈官民價異同。",
            "産計高低藏自可，用難節縮出何窮。",
            "秤提須信無奇策，賤則因多少則穹。"
        ],
        "title": "行楮",
        "id": "a0231f57-eb64-40a1-9bf4-a9a16530f884"
    },
    {
        "author": "林希逸",
        "paragraphs": [
            "學問功深筆硯靈，南來題詠遍吾閩。",
            "詩書禮樂宗元帥，俎豆衣冠友昔人。",
            "顔色如存滿梁月，襟懷長想浴沂春。",
            "新成翬革添吟句，傳入圖經字字珍。"
        ],
        "title": "和吳帥古靈祠堂韻",
        "id": "770d20fe-1dff-4d03-bb05-8ab1ea3aae42"
    },
    {
        "author": "林希逸",
        "paragraphs": [
            "五老峰前草自靈，若爲封裹入南閩。",
            "錦囊有句知難弟，玉帳多情寄野人。",
            "雲脚似浮廬瀑雪，水痕堪鬭建溪春。",
            "龍團拜賜前身夢，得此烹嘗勝食珍。"
        ],
        "tags": [
            "庐山"
        ],
        "title": "用珍字韻謝吳帥分惠乃弟山泉所寄廬山新茗一首",
        "id": "d041f9b0-1871-4192-bb8a-fb9dd3bca290"
    },
    {
        "author": "林希逸",
        "paragraphs": [
            "學苦功深老更癯，儲闈一念許渠渠。",
            "掄才合作金閨彥，忠國無踰寶鼎書。",
            "未見龍圖携處士，但聞狗監薦相如。",
            "明時主相求賢急，指日香名入詔除。"
        ],
        "title": "題郭進士所進萬世寶鼎鑒",
        "id": "58d02e52-3e8d-4105-85ef-287d4c2df3d2"
    },
    {
        "author": "林希逸",
        "paragraphs": [
            "可人忽及門，瑩骨清照膽。",
            "銜袖子何謙，拜手吾豈敢。",
            "于嗟泥尚蟠，有興月可攬。",
            "何居欲困衡，迺爾蹈坎窞。",
            "萬言蛹吐絲，一第髭摘頷。",
            "攀天桂非高，佳境蔗方啖。",
            "但思俗茫茫，頗怪雲黯黯。",
            "顧我方阨窮，相看合悽慘。",
            "藿食恣酣饕，大羹鄙漓澹。",
            "甘守竹笭箵，疇憶蓋菡萏。",
            "孤熊輩狸狌，芳卉雜葭菼。",
            "躪藉衆靡憐，訪求情易感。",
            "玉肆混琳珉，珍筵侶菹歜。",
            "豈伊厭葱珩，雅欲共藜糝。",
            "見睍失漉漉，聞雷嗟坎坎。",
            "儷箋價編瓊，璆稿憤削槧。",
            "新知乍激昂，老我長顑頷。",
            "惟應旌翹翹，曾是御憯憯。",
            "期君騏驥驤，眇彼蜉蝣撼。",
            "層青富脩程，墳索且玄覽。"
        ],
        "title": "謝劉正奏惠文戲效昌黎體仍用送賈浪仙韻一首",
        "id": "e4303d32-54d9-4e04-94fc-4fa77db7a99f"
    },
    {
        "author": "林希逸",
        "paragraphs": [
            "瓊筵追補慶樗菴，壽宿熒熒耀斗南。",
            "詩勝盧仝酬馬異，客無李四與張三。",
            "顔紅鬢白國元老，眼赤腰黄世美談。",
            "索和多慙供狗尾，公如大楚僕毛聃。"
        ],
        "title": "和後村二首  其一",
        "id": "141fc59f-17e1-4113-8c2c-05b6c13d9955"
    },
    {
        "author": "林希逸",
        "paragraphs": [
            "但喜僧歌不壞菴，可曾佞佛學和南。",
            "溪深却有鸝千百，城遠何妨家兩三。",
            "詩未能工多纇句，書無高論總常談。",
            "身窮久欲逃名姓，任把秦儋作史聃。"
        ],
        "title": "和後村二首  其二",
        "id": "d983dffc-38ea-4f3e-91d6-536505f4c3e1"
    },
    {
        "author": "林希逸",
        "paragraphs": [
            "底事虛聰裏，長聞風雨聲。",
            "史嘗云蟻鬭，醫却比蟬鳴。",
            "老縱聾何惜，愁因聒易生。",
            "道書疑太誕，如磬是丹成。"
        ],
        "title": "耳鳴戲作",
        "id": "1f43baf7-d06f-42b8-8cec-a71dcd7c951c"
    },
    {
        "author": "林希逸",
        "paragraphs": [
            "今年一旱熱良苦，既雨纔晴熱如故。",
            "桔槔蹔閒稍解憂，赤日當空蒸濕土。",
            "晚田切切更望霖，早禾已失十四五。",
            "溪泉漸涸衆撮眉，老我垂頭汗如雨。",
            "有身有患信可憐，亦既憂農還畏暑。"
        ],
        "title": "六月二十四日雨後苦熱作",
        "id": "c2444edf-d360-4cc9-ad59-b24855d3b2f1"
    },
    {
        "author": "林希逸",
        "paragraphs": [
            "事師如父理云然，到底難忘講席前。",
            "身在必憂惟忌日，義存雖死似生年。",
            "親祠執奠疑容見，淺學孤恩枕膝傳。",
            "長愧後生香一瓣，玉樓十二抵三千。"
        ],
        "title": "樂軒遠日之祀巖尹方兄賦以七言用韻一首",
        "id": "0a5727b4-5799-4e22-a5af-86fbd365272f"
    },
    {
        "author": "林希逸",
        "paragraphs": [
            "見師畫像如師活，聚散如何呼又喝。",
            "似與不似吾不知，却是夢中青直裰。"
        ],
        "title": "得大慧頂相有親筆贊",
        "id": "5c3a0d33-720f-414c-822d-71169fca0d83"
    },
    {
        "author": "林希逸",
        "paragraphs": [
            "多少醒人作寐語，異形同趣誰知汝。",
            "四頭十足相枕眠，寒山拾得豐干虎。"
        ],
        "title": "四睡戲題",
        "id": "a4572faf-0585-4f63-bbaa-776a63f2a8a3"
    },
    {
        "author": "林希逸",
        "paragraphs": [
            "生生化化果何如，物類雖殊氣不殊。",
            "疏密尚留松脈理，嵁巖却是石肌膚。",
            "今身肯羨陳三品，往事堪羞秦大夫。",
            "斸藥仙翁何處問，雲根還似樹根無。"
        ],
        "title": "詠松石",
        "id": "ebe6f60f-5885-4821-b6ee-a180f67be0ea"
    },
    {
        "author": "林希逸",
        "paragraphs": [
            "身如孤鶴萬緣空，吟得交情底許濃。",
            "我老學禪無長進，相逢却講少陵宗。"
        ],
        "title": "和柯山玉上人三首  其一",
        "id": "d294f5b3-b91b-466f-b0c0-8d228fbe285d"
    },
    {
        "author": "林希逸",
        "paragraphs": [
            "聞說高人意已消，非坡誰解識參寥。",
            "何年共賦浮花雪，一棹清溪兩岸苕。"
        ],
        "title": "和柯山玉上人三首  其二",
        "id": "3c405653-2840-4886-8eb9-43eff6090590"
    },
    {
        "author": "林希逸",
        "paragraphs": [
            "贊畫俱佳見似親，殷勤遠寄證前因。",
            "雖然說我夢中夢，却要知渠身外身。"
        ],
        "title": "和柯山玉上人三首  其三",
        "id": "a36a3247-62ad-4f93-b7cd-f11a855b6c47"
    },
    {
        "author": "林希逸",
        "paragraphs": [
            "星履班頭跨錦韉，乞身玉座賦歸田。",
            "當行兩制文章老，來處三壺功行仙。",
            "生比萊公過半月，占求尚父恰今年。",
            "先皇法從新皇憶，須落前銜拜榻前。"
        ],
        "title": "賀後村生日慶八十  其一",
        "id": "ed690e38-939c-4ac2-9894-1e8e903edbf2"
    },
    {
        "author": "林希逸",
        "paragraphs": [
            "宸奎輝映畫堂深，瑞旦華筵酒滿斟。",
            "三鳳七雛樽捧玉，雙魚九銙带橫金。",
            "未須人詫耆英會，更看公求耄老箴。",
            "却此趙州行脚後，百三十歲主禪林。"
        ],
        "title": "賀後村生日慶八十  其二",
        "id": "d32e8133-02c0-4e65-a2bd-2ec01268bb4e"
    },
    {
        "author": "林希逸",
        "paragraphs": [
            "華門鼠憂多唧唧，我貧不厭瓜牛窄。",
            "癡人虎視欲眈眈，我寧老守兔園冊。",
            "莫愁龍具苦酸寒，等爲蛇跗祇瞬息。",
            "試問藍關馬不前，何似金華羊可叱。",
            "嬌羞已笑沐猴冠，卑棲那更爭鷄食。",
            "掉頭一任犬狺狺，掩耳莫聽豬嚄嚄。"
        ],
        "title": "戲效劉苕溪十二辰歌",
        "id": "7602ccb4-23f7-413e-94bd-912009e70b77"
    },
    {
        "author": "林希逸",
        "paragraphs": [
            "幾譯天西到海東，日沈猶射半空紅。",
            "吟思益信人間小，海闊天高地水中。"
        ],
        "title": "晚日既入紅雲滿空以東西言之此間去日入處幾千萬里日既到海而其光上射於天如在頭上非天高地小四面海闊安得如是因以紀之  其一",
        "id": "0cd5ca9b-3997-4ed0-9386-5c1710f91ad4"
    },
    {
        "author": "林希逸",
        "paragraphs": [
            "天高地小水茫茫，取喻只如雞子黄。",
            "西日既沉光倒射，天中還是水中光。"
        ],
        "title": "晚日既入紅雲滿空以東西言之此間去日入處幾千萬里日既到海而其光上射於天如在頭上非天高地小四面海闊安得如是因以紀之  其二",
        "id": "f4cc2811-fbbb-4dba-802f-64757c0f4ba2"
    },
    {
        "author": "林希逸",
        "paragraphs": [
            "言多奇中邑人誇，得妙無過六十花。",
            "術學要須來處好，馳聲貞觀是渠家。"
        ],
        "title": "袁命士",
        "id": "87a013b3-3ecc-4349-bf43-d713d9de6ddd"
    },
    {
        "author": "林希逸",
        "paragraphs": [
            "太白前身錦繡腸，字書搜盡入篇章。",
            "作歸田賦辭蘭省，取半山詩扁草堂。",
            "自擬百圍莊散木，不誇五柞漢長楊。",
            "却愁金殿催班去，風舞槐龍影正凉。"
        ],
        "title": "題趙工部柞山堂",
        "id": "734a493c-dcc0-43d4-b5cb-5c217eee609f"
    },
    {
        "author": "林希逸",
        "paragraphs": [
            "狨鞍更合破花韉，揮手歸尋種玉田。",
            "琢句工如賈島佛，引杯豪似翰林仙。",
            "作蠅頭字無虛日，辭豹尾班不待年。",
            "活底壽星公即是，輕安尤勝古希前。"
        ],
        "title": "和韉字謝後村和篇  其一",
        "id": "58c24f3d-2bb3-49c9-bd24-e2be8539e587"
    },
    {
        "author": "林希逸",
        "paragraphs": [
            "九袠筵開喜更深，金杯從客十分斟。",
            "新詞歲歲歌縣矢，回啟人人得碎金。",
            "短韻豈堪勾白句，初心却似欠韓箴。",
            "如公總是書融化，椰腹多於漢學林。"
        ],
        "title": "和韉字謝後村和篇  其二",
        "id": "f7833d72-61b6-4d0b-94d3-4f13040a3896"
    },
    {
        "author": "林希逸",
        "paragraphs": [
            "野客相過坐馬韉，論談大半是農田。",
            "生慙弧矢爲男子，老脫簪裳似散仙。",
            "錦卷新詞歌永日，茅簷小酌勝常年。",
            "癡因好佛蒙嗤誚，更敢誇張靈運前。"
        ],
        "title": "再和前韻謝後村惠生日詞  其一",
        "id": "0cf11f2c-013f-474d-abc3-da6981555e66"
    },
    {
        "author": "林希逸",
        "paragraphs": [
            "老去劬勞念轉深，一樽聊爾可曾斟。",
            "中年爲拙辭宮錦，晚歲雖貧笑汞金。",
            "破被與兒眠似鐵，敗氈留客坐如箴。",
            "多情曲意加題品，錯比唐溪與晉林。"
        ],
        "title": "再和前韻謝後村惠生日詞  其二",
        "id": "0bcfce2b-f809-45b4-a0d8-c1dae2f5f397"
    },
    {
        "author": "林希逸",
        "paragraphs": [
            "誰道林花不是韉，山如奔馬下平田。",
            "哦詩不記身投老，對酒猶狂興欲仙。",
            "勾漏丹砂尋舊令，雲安麴米問長年。",
            "如翁一事尤癡絕，醉却逃禪綉佛前。"
        ],
        "title": "三和韉字二首寄後村  其一",
        "id": "6303fbd6-e6c1-4420-bfb0-e9c111ca835e"
    },
    {
        "author": "林希逸",
        "paragraphs": [
            "勝敗如棋閲世深，夏商猶爾况戈斟。",
            "癡人倚柱思全璧，達士揮鋤不顧金。",
            "穎自忉㦬宜愈傳，酒何殃咎要皮箴。",
            "過從怕聽閒言說，聞早移家避入林。"
        ],
        "title": "三和韉字二首寄後村  其二",
        "id": "f5cacd79-d18c-495f-a4cf-4fc2c438ce21"
    },
    {
        "author": "林希逸",
        "paragraphs": [
            "溪南溪北鳥相呼，聽雨看雲足自娛。",
            "不羨筆書黄紙尾，但吟詩撚白髭鬚。",
            "身謀只合交猿鶴，眼見渾如擲雉盧。",
            "堪笑少陵高自比，到頭老大始知愚。"
        ],
        "title": "偶題",
        "id": "b3dbb1d2-d40a-43e8-9583-158c69664df7"
    },
    {
        "author": "林希逸",
        "paragraphs": [
            "縣知書卷飽撐腸，一倡殷勤十和章。",
            "茅捲三重憐杜屋，株高八九羨韓堂。",
            "利名誰信爲韁鎖，聖知人猶比桁楊。",
            "萬事不如祇浩飲，葡萄切莫換西凉。"
        ],
        "title": "再和柞山腸字一首",
        "id": "0c01ccd0-00d3-4ac9-8367-060c006f78ac"
    },
    {
        "author": "林希逸",
        "paragraphs": [
            "古樹婆娑誰手種，有藤纏絡似髯垂。",
            "但看窗草求溪意，自覺庭楸欠愈詩。",
            "才拙豈能酬郢曲，心降但合靡齊旗。",
            "吟渠却羨公家柞，短韻長篇句句奇。"
        ],
        "title": "溪居古榕甚佳未嘗有所賦得柞山詩卷借奇字韻戲成一首",
        "id": "fa1076f0-41a2-4857-a3b7-1851683d6a23"
    },
    {
        "author": "林希逸",
        "paragraphs": [
            "春谷因榕費苦吟，爲憐夾道綠陰陰。",
            "身藏巖澗風霜老，名入圖經歲月深。",
            "北客未知題詠少，南州莫向字書尋。",
            "鶑啼庭葉曾留句，獨有河東柳賞音。"
        ],
        "title": "春谷惠示榕橋精舍二十四詩借首篇韻賦一首",
        "id": "5c73d555-6bda-444a-880c-cc0b85f324c0"
    },
    {
        "author": "林希逸",
        "paragraphs": [
            "本自無鬚學撚鬚，此於止觀事何如。",
            "詩家格怕無僧字，聖處吟須讀佛書。",
            "得趣藕花山下去，逃名枯木衆中居。",
            "早梅詠得師誰是，見鄭都官却問渠。"
        ],
        "title": "題僧雪岑詩",
        "id": "d93cc01d-bfef-475c-a213-d043050fffec"
    },
    {
        "author": "林希逸",
        "paragraphs": [
            "欵乃溪干入聽時，忽傳新集到柴扉。",
            "自慚我老眠雲慣，遥羨君吟弄月歸。",
            "正始餘音何寂寞，四靈苦思儘光輝。",
            "當行家數今誰是，消得渠儂論錦機。"
        ],
        "title": "題范月溪欵乃集",
        "id": "14ad8d62-5fae-4943-a0d2-47cfe1b74aad"
    },
    {
        "author": "林希逸",
        "paragraphs": [
            "美矣軍諮議，元戎喜借留。",
            "吟多磨盾鼻，心久折刀頭。",
            "梅日相求去，花時寄別愁。",
            "天風題石處，從此夢同游。"
        ],
        "title": "送徐諮議總管  其一",
        "id": "863d2c0f-f5eb-4f12-96de-ca2df8655e31"
    },
    {
        "author": "林希逸",
        "paragraphs": [
            "括要翁精訓，君於翁又賢。",
            "吟工如射巧，稿富已刊傳。",
            "資格宜分竹，功名早著鞭。",
            "從軍詩更好，因雁寄溪邊。"
        ],
        "title": "送徐諮議總管  其二",
        "id": "8f12d356-b828-4e2e-b570-066d1225ff15"
    },
    {
        "author": "林希逸",
        "paragraphs": [
            "湖嵌散盡重堆疊，池碧堙多旋斸開。",
            "舊記幸存新入石，勝游端待可人來。"
        ],
        "title": "郡圃小山大資可齋先生所作也石久散而池亦荒恕齋來公補處疊之浚之訪求舊記重刊之仍續留題之句以寄可翁翁又和之以某同出可齋之門不鄙賜示借韻爲謝  其一",
        "id": "81c098bf-9eac-4f12-a24e-01663f873886"
    },
    {
        "author": "林希逸",
        "paragraphs": [
            "舊留岸柳千株老，新種池荷一度開。",
            "此是可翁題詠處，元戎領客喜同來。"
        ],
        "title": "郡圃小山大資可齋先生所作也石久散而池亦荒恕齋來公補處疊之浚之訪求舊記重刊之仍續留題之句以寄可翁翁又和之以某同出可齋之門不鄙賜示借韻爲謝  其二",
        "id": "2f76ee13-af5c-41dd-9808-3dc7ffe35145"
    },
    {
        "author": "林希逸",
        "paragraphs": [
            "石好歲深歐記在，雨多雲爲段遊開。",
            "同門一士頭如雪，許待龍圖老子來。"
        ],
        "title": "郡圃小山大資可齋先生所作也石久散而池亦荒恕齋來公補處疊之浚之訪求舊記重刊之仍續留題之句以寄可翁翁又和之以某同出可齋之門不鄙賜示借韻爲謝  其三",
        "id": "6255bc6a-6d01-4b6e-8ebd-07a0d5466bb6"
    },
    {
        "author": "林希逸",
        "paragraphs": [
            "碧油幢下詩書帥，吏案如山强撥開。",
            "領客雍容游郡圃，柳間松下步行來。"
        ],
        "title": "吳帥用前韻以別再賦以謝  其一",
        "id": "7c977442-5a7e-477f-9e69-6cdff39821b0"
    },
    {
        "author": "林希逸",
        "paragraphs": [
            "主人愛客情何厚，盡日移樽逐處開。",
            "古柏寒梅俱問訊，追思猶說海棠來。"
        ],
        "title": "吳帥用前韻以別再賦以謝  其二",
        "id": "f0061e59-93fe-44d6-bad7-cf5506db8bc2"
    },
    {
        "author": "林希逸",
        "paragraphs": [
            "清晨玉帳方違拜，一葉江干艤未開。",
            "多愧元戎懷舊雨，殷勤惜別袖詩來。"
        ],
        "title": "吳帥用前韻以別再賦以謝  其三",
        "id": "e02c8320-c1c7-4c26-b790-87e53845086b"
    },
    {
        "author": "林希逸",
        "paragraphs": [
            "村居僻甚城闉遠，避俗柴門久不開。",
            "忽漫出山歸自喜，龐翁還謁恕翁來。"
        ],
        "title": "吳帥用前韻以別再賦以謝  其四",
        "id": "70314bc7-7245-4d44-92b0-c8dd581c2a6c"
    },
    {
        "author": "林希逸",
        "paragraphs": [
            "亭後千尋屴崱峰，亭前萬里見晴空。",
            "山藏落照生新月，海漲輕濤带晚風。",
            "世事浮雲變今古，客游鑱石遍西東。",
            "近簷溜雨霜皮柏，却是渠曾識晦翁。"
        ],
        "title": "題天風海濤",
        "id": "678bbc00-bdf0-44d8-83f4-fd56a3ec4261"
    },
    {
        "author": "林希逸",
        "paragraphs": [
            "放眼久知亭外景，連朝苦恨雨昏昏。",
            "紅飄落桂渾如雪，青失平林總是雲。",
            "與世相忘真有道，休官曾不待移文。",
            "玉堂天上空回首，白髮追尋我愧君。"
        ],
        "title": "題梁祕閣玉堂何似亭",
        "id": "04e9dbba-d0d4-4396-b7b9-497a4459f522"
    },
    {
        "author": "林希逸",
        "paragraphs": [
            "清曉秋聲枕上聞，倚欄頓覺失眵昏。",
            "潮分新水添池水，山放晴雲換雨雲。",
            "翠洗方壺如著色，稻摇平野自成文。",
            "荷枯菊少梅全未，風葉蕭蕭對竹君。"
        ],
        "title": "喜新晴和前韻",
        "id": "2bf6158b-0a12-4833-919f-12995a170585"
    },
    {
        "author": "林希逸",
        "paragraphs": [
            "高枕松間石，如儂未易知。",
            "世情祇益睡，不是學希夷。"
        ],
        "title": "題張尚書畫冊四首 松間睡道士",
        "id": "17e1f37f-5ead-4b81-a26d-d009417bdd50"
    },
    {
        "author": "林希逸",
        "paragraphs": [
            "辭家何處附書歸，縱獵何年投絏去。",
            "斯入咸陽機洛陽，料知黄耳嗤渠誤。"
        ],
        "title": "題張尚書畫冊四首 犬",
        "id": "d225044b-17a1-4353-a4dc-043fe7d6f6a3"
    },
    {
        "author": "林希逸",
        "paragraphs": [
            "生意草亦佳，可但蓮菊好。",
            "富貴本何心，莫以色見我。"
        ],
        "title": "題張尚書畫冊四首 牡丹",
        "id": "be521216-e09d-4af1-8fbe-ee487f83f6ec"
    },
    {
        "author": "林希逸",
        "paragraphs": [
            "勘破鵬鳩事，人間百念消。",
            "茂先老自誤，不記賦鷦鷯。"
        ],
        "title": "題張尚書畫冊四首 雀",
        "id": "9e7b5668-c7eb-4bf9-9e4b-1c4adbc37912"
    },
    {
        "author": "林希逸",
        "paragraphs": [
            "拋汝菴中菊，尋他楦上麟。",
            "休將窮達事，來語菊邊人。"
        ],
        "title": "菊菴相道人求贈",
        "id": "5b4ee768-da05-4d8c-9be4-d855fd89f588"
    },
    {
        "author": "林希逸",
        "paragraphs": [
            "清班早見揚休立，自詭俄爲九仞翔。",
            "教雨久霑儒館下，屏星還照建溪傍。",
            "助行好事趨鈴閣，課了康功向玉堂。",
            "禹錫文章終得力，吾儕觕細要更嘗。"
        ],
        "title": "送建寧倅林太博用後村韻二首  其一",
        "id": "41ea4425-6837-478e-a26f-737f1d51c0b5"
    },
    {
        "author": "林希逸",
        "paragraphs": [
            "家年愛友相期久，注目雲宵看鳳翔。",
            "半刺暫煩書紙尾，一翁分守繫籬傍。",
            "多携客上丹青閣，易事賢居夷白堂。",
            "更喜宦游逢樂地，戶無貴糴稻新嘗。"
        ],
        "title": "送建寧倅林太博用後村韻二首  其二",
        "id": "e5d1ec15-7b7f-4ca7-b661-9ecb0cdc82b2"
    },
    {
        "author": "林希逸",
        "paragraphs": [
            "可人何事著斯名，知傍清泉築小亭。",
            "遥想倚風看鶴鶴，更須和月掬泠泠。",
            "君於醉後流應漱，渠若來時舞不停。",
            "莫謾濯纓歌此水，會當沖翼上青冥。"
        ],
        "title": "寄題趙武子鶴泉",
        "id": "ce952928-50e5-4e3b-a39b-beedeea497ea"
    },
    {
        "author": "林希逸",
        "paragraphs": [
            "解印南來久卸鞍，未甘遮日向長安。",
            "洪都別駕何廉取，齋殿除書果趣還。",
            "再入美傳喧輦下，多情遠別到溪干。",
            "才名藉甚如君少，此去應須立要班。"
        ],
        "title": "別林伯常國博  其一",
        "id": "c26c100b-c253-47eb-8a5e-c54c09573b0b"
    },
    {
        "author": "林希逸",
        "paragraphs": [
            "歲晚交親久寂寥，明時賸喜入旌招。",
            "玉融名邑雖多士，橐從無人已四朝。",
            "我分長閒守龍具，君宜聞健侍雞翹。",
            "從今出處分岐路，對月相思夢愈遥。"
        ],
        "title": "別林伯常國博  其二",
        "id": "39a4dd08-70ff-4980-9cc2-f3c2cb27727f"
    },
    {
        "author": "林希逸",
        "paragraphs": [
            "清曉焚香罷，書窗只自娛。",
            "時爲五禽戲，閒看六牛圖。",
            "遯世元無悶，衰年不厭癯。",
            "圍棊三稚子，夜夜笑翁輸。"
        ],
        "title": "偶題",
        "id": "6de2b695-5df2-42e5-97f1-a8782c0c254b"
    },
    {
        "author": "林希逸",
        "paragraphs": [
            "白醉吟翁頗似癡，當仁一見却無疑。",
            "但尋來處知歸處，莫把迷時待悟時。",
            "風過更看雲不盡，潮生長與月相隨。",
            "海山此趣誰能會，也是禪關也是詩。"
        ],
        "title": "題國清林氏海山精舍",
        "id": "52880562-8878-4766-a43f-153ad254955f"
    },
    {
        "author": "林希逸",
        "paragraphs": [
            "舊游人物轉頭空，此地重來恨不窮。",
            "聞笛久懷中散氏，對床僅有小蘇公。",
            "門前旋闢園池好，壁上芳題子姪同。",
            "尤喜芝蘭書種茂，迎門歡笑挹溪翁。"
        ],
        "title": "丙寅再至水南吳景朔家",
        "id": "6295ed52-2a4e-401e-8539-6b6a73c5c201"
    },
    {
        "author": "林希逸",
        "paragraphs": [
            "憶昔從容陪燕几，別來岑寂守漁蓑。",
            "論談苦羨江河决，離索深慙歲月磨。",
            "覿面難逢善知識，鈍根空比老禪和。",
            "當時言語何曾會，路滑山高敢再過。"
        ],
        "title": "和後村問訊水南失約二首  其一",
        "id": "fe6815d1-8fb9-467a-900f-9ea756b5f678"
    },
    {
        "author": "林希逸",
        "paragraphs": [
            "學荒久欠親談麈，居僻誰同理釣蓑。",
            "砂欲作糜那解飽，磚難成鏡只空磨。",
            "出乘雪興思安道，歸逐風吟笑志和。",
            "頼有先生前約在，掃門直候愈軒過。"
        ],
        "title": "和後村問訊水南失約二首  其二",
        "id": "0b9430eb-69c5-4592-b9fc-c9e8fe0954fa"
    },
    {
        "author": "林希逸",
        "paragraphs": [
            "鄰居前此未相聞，到手新編喜得君。",
            "一事更令人動念，曾吟詩謁網山墳。"
        ],
        "title": "題劉某詩集",
        "id": "fe7a51ae-3a0a-409a-b055-724299712429"
    },
    {
        "author": "林希逸",
        "paragraphs": [
            "涉世纔深誤轉深，鬢毛贏得雪霜侵。",
            "人多癡到未來劫，禪要空無見在心。",
            "晝暖枕書高鼾睡，夜長樽酒縱狂吟。",
            "花開花落春何意，潮去潮來古即今。"
        ],
        "title": "夜坐偶成",
        "id": "ff60ac56-3689-4492-a30b-b1cf8754df2a"
    },
    {
        "author": "林希逸",
        "paragraphs": [
            "此心無著自超然，麤糲隨宜醉即眠。",
            "喜讀佛書非佞佛，賦游仙曲豈求仙。",
            "涪翁語忌隨人後，康節圖看到畫前。",
            "老書蓬窗聊爾耳，何曾敢道慕諸賢。"
        ],
        "title": "書窗即事",
        "id": "a7756822-ba1c-4219-8a74-c1f2404ab8c8"
    },
    {
        "author": "林希逸",
        "paragraphs": [
            "雲收風止晚晴初，池減波痕見綠蒲。",
            "鷺入田行如數步，鴉隨林去似相呼。",
            "賦形宇宙真如寄，息意林泉不是迂。",
            "疏柳欲黄楓漸赤，來今去古幾榮枯。"
        ],
        "title": "晚晴",
        "id": "7d78ae6c-eceb-420d-92dd-34804c921f04"
    },
    {
        "author": "林希逸",
        "paragraphs": [
            "事業心期在漢廷，師生莫訝共齋名。",
            "當年取履封留者，入夢祇因住穀城。"
        ],
        "title": "題吳司戶忠齋",
        "id": "eefeabe3-6a26-4098-9514-afbe3622a41e"
    },
    {
        "author": "林希逸",
        "paragraphs": [
            "我既題齋扁，堂名却又同。",
            "進思臣職分，意慕世宗工。",
            "欲問傳心法，無如盡己功。",
            "游楊朱呂後，先且學忠公。"
        ],
        "title": "題吳司戶思忠堂",
        "id": "cdcecf96-8965-4eb4-9692-d7692d2c1ff0"
    },
    {
        "author": "林希逸",
        "paragraphs": [
            "終歲吾伊祇自苦，多生習氣未全除。",
            "却嫌俗態騷騷爾，寧作閒民皞皞如。",
            "肯羨孔光靈壽杖，且燒韓愈送窮車。",
            "一編受用床頭易，却似忘筌已得魚。"
        ],
        "title": "三和除字韻",
        "id": "85bf5c0b-c194-4138-967a-50368b9bed34"
    },
    {
        "author": "林希逸",
        "paragraphs": [
            "苦戀庭闈戲綵衣，其言雖訥未全非。",
            "旁人競喜廣長舌，之子還如杜德機。",
            "他日必多麟抱送，妙年肯歎雉孤飛。",
            "但能寡過何妨拙，却恨鄉閭識者稀。"
        ],
        "title": "詩贈友人程鄉次子和甫兄",
        "id": "aff8962a-1840-48d7-b9c7-257516210131"
    },
    {
        "author": "林希逸",
        "paragraphs": [
            "好讀書多晝苦短，細行歷到歲其除。",
            "無端竹雨蕭蕭下，可奈松風謖謖如。",
            "更僕詩來幾滿篋，過門約在待安車。",
            "大寒不出空回首，何日同觀濠上魚。"
        ],
        "title": "雨中懷後村石塘之約爽矣",
        "id": "9ebe5d10-2b50-426b-80f7-4f141fffea62"
    },
    {
        "author": "林希逸",
        "paragraphs": [
            "白髮餘生甘寂寞，丹書微累幸蠲除。",
            "天留老眼諒人只，雲本無心於我如。",
            "千歲不知棋幾局，二乘且論寶三車。",
            "香山見徹人間事，斷道爲龍苦似魚。"
        ],
        "title": "四和除字",
        "id": "991d6596-0523-4abe-b4e3-588a7e2272b0"
    },
    {
        "author": "林希逸",
        "paragraphs": [
            "衡茅有客同歡笑，徑草呼童旋剗除。",
            "篘酒熟遲聊酤我，藜羹生怕有卷如。",
            "夜長不必論升斗，歲晚能忘誓笠車。",
            "鄰舍多情還解事，頻分野菜饋生魚。"
        ],
        "title": "客至五和除字",
        "id": "4e09a9dc-cee0-43c2-aac6-079993ec56d9"
    },
    {
        "author": "林希逸",
        "paragraphs": [
            "不羨新雕繡轂馳，不嫌自織草衣披。",
            "談禪客至眼俱碧，聯句人來髻似椎。",
            "愁絕只憑杯遣興，意行全藉杖扶衰。",
            "舊游歷歷天南北，夢不能忘隨所之。"
        ],
        "title": "和披字寄後村",
        "id": "5c8dfdf8-f281-42e0-9ca8-fd7c82ee0e04"
    },
    {
        "author": "林希逸",
        "paragraphs": [
            "邑以灘名處處同，此灘加似打頭風。",
            "吟多正恐招窮鬼，怨作無端謗殺公。",
            "怒欲懷磚嗟薄俗，義爲全璧頼宗工。",
            "衡寒溪上携琴去，羞澀囊如子美空。"
        ],
        "title": "送陳莆田",
        "id": "b4abe01a-652b-4713-bf9b-e9d96808afe5"
    },
    {
        "author": "林希逸",
        "paragraphs": [
            "奴去看魚笱，兒尋射鴨弓。",
            "養痾三徑裏，取友一溪中。",
            "日苦經簷短，天如罩野穹。",
            "過從人絕少，訪問愧春翁。"
        ],
        "title": "和春谷用弓字見寄  其一",
        "id": "89c9961d-eab5-4738-ac87-8b8a9696fd5f"
    },
    {
        "author": "林希逸",
        "paragraphs": [
            "星曉有殘月，明明掛一弓。",
            "四天垂野外，萬象蓄山中。",
            "水動知冰薄，林疏見谷穹。",
            "傍人應比我，觀物邵家翁。"
        ],
        "title": "和春谷用弓字見寄  其二",
        "id": "8801a660-df03-4c0a-968b-5caf3e9e175b"
    },
    {
        "author": "林希逸",
        "paragraphs": [
            "齊物書非放，師傳自子弓。",
            "人多談稷下，我獨守環中。",
            "道貴身無賤，名高位莫穹。",
            "元和雖五相，千載一漁翁。"
        ],
        "title": "和春谷用弓字見寄  其三",
        "id": "28c5d2fd-92fa-4e4c-8565-856eaaf833a8"
    },
    {
        "author": "林希逸",
        "paragraphs": [
            "休憶朝携香滿袖，從教人畫雪披蓑。",
            "詩狂黄鶴樓堪碎，頌美浯溪石欲磨。",
            "安得谷論肥定武，却嗤甫貴瘦光和。",
            "老癡只弄窮生活，散帙多聞暮鳥過。"
        ],
        "title": "三和磨字韻",
        "id": "97f66769-d02c-4e22-9999-899fa74d6129"
    },
    {
        "author": "林希逸",
        "paragraphs": [
            "洛下玄功須究意，人間雜念早消除。",
            "才情向老無多許，夢覺何時解一如。",
            "失馬塞翁云得馬，數車柱史論無車。",
            "浮生寵辱渾閒事，勝負真如射㩉魚。"
        ],
        "title": "再和除字韻",
        "id": "9b176e4e-ae59-49f6-be25-90647df8bc4d"
    },
    {
        "author": "林希逸",
        "paragraphs": [
            "茅簷喜得第三孫，草草團欒笑語溫。",
            "晚菊客貽黄似蓋，新篘兒喜綠盈樽。",
            "生涯素薄書差富，舊物能留硯僅存。",
            "儒級傳來方四葉，九龍入夢始曾門。"
        ],
        "title": "第三孫彌月小飲",
        "id": "81587fb6-4660-4896-a6e9-29481284b6fe"
    },
    {
        "author": "林希逸",
        "paragraphs": [
            "多生已被禪勾引，萬事祇憑酒破除。",
            "節物變衰黄落矣，儒功寡要白紛如。",
            "懷賢疑似渴司馬，避俗佯爲聵仲車。",
            "好友年來吟驟進，相逢何日語姬魚。"
        ],
        "title": "四和除字韻寄元思別駕",
        "id": "4817fb32-4306-46c9-9e39-a3805edab7ef"
    },
    {
        "author": "林希逸",
        "paragraphs": [
            "何曾問柳與尋花，訪友輕車到海涯。",
            "少爲梅吟看倒掛，會須木餫出褒斜。",
            "霜寒盡夜同煨芋，月過殘星似撒沙。",
            "村落常時無此客，多陪僧話送年華。"
        ],
        "title": "雨山徐總管袖詩見訪以道間見梅而作少留一夕次韻爲別  其一",
        "id": "9df25462-fb90-43b5-82f0-5484795a98ba"
    },
    {
        "author": "林希逸",
        "paragraphs": [
            "天放寒梅三兩花，殷勤粧點淡生涯。",
            "巡簷索笑忘霜冷，倚樹長吟待月斜。",
            "君去定趨丹鳳闕，我閒但占白鷗沙。",
            "孤山好處空回首，典祀何時到玉華。"
        ],
        "title": "雨山徐總管袖詩見訪以道間見梅而作少留一夕次韻爲別  其二",
        "id": "42639184-3402-4378-9408-5f81a15e23e6"
    },
    {
        "author": "林希逸",
        "paragraphs": [
            "岸幘衝寒嗅雪花，興隨雲遠到天涯。",
            "月知玉斧修成近，星伴銀潢左界斜。",
            "佳客過從聊把酒，浮生聚散似團沙。",
            "新吟何日重商榷，苦學無功鬢已華。"
        ],
        "title": "雨山徐總管袖詩見訪以道間見梅而作少留一夕次韻爲別  其三",
        "id": "beccf85c-eb75-49ca-8885-4ff53cdbbba4"
    },
    {
        "author": "林希逸",
        "paragraphs": [
            "意馬難調繫更馳，空沙莫爲揀金披。",
            "忘機每笑棋爭局，愛禮時看齋白椎。",
            "正月書因王不競，變風作爲教先衰。",
            "聖朝可託狂歌樂，况有羊何共和之。"
        ],
        "title": "七和披字韻",
        "id": "e88c09b8-2167-45ef-a503-a7adbe93cda0"
    },
    {
        "author": "林希逸",
        "paragraphs": [
            "貧慣人人嗤不管，老慙幼幼念難除。",
            "有孫何必位爲喜，戲父誰云翁不如。",
            "夫子忘年容撰屨，長文何日抱隨車。",
            "殷勤好伴腰鐮叟，莫學嬌癡女覓魚。"
        ],
        "title": "泳得男再蒙後村先生和除字見寄戲和一首",
        "id": "d0e41214-e3e3-403a-9a58-c605a76371ed"
    },
    {
        "author": "林希逸",
        "paragraphs": [
            "耐久聲名參古柏，絕清詞翰賦薇花。",
            "幾聞人似南都老，再有公生朔黨家。",
            "題扁不漸名鐵壁，持荷更合侍金華。",
            "元城志業須翁了，推美還看入制麻。"
        ],
        "title": "題朔齋鐵壁堂",
        "id": "d14f687f-0ad2-4c00-aab9-9d519a88978e"
    },
    {
        "author": "林希逸",
        "paragraphs": [
            "泰畤欽柴已慶成，金鷄赦下是茲辰。",
            "百官班立樓前拜，萬歲嵩呼竿上人。",
            "正喜含飴看稚子，還叨祭澤及微臣。",
            "老逢嗣聖徵前夢，三十年前歲在寅。"
        ],
        "title": "丁卯元日作",
        "id": "ea9fdb87-e704-42a1-855c-781dacd3c74f"
    },
    {
        "author": "林希逸",
        "paragraphs": [
            "麥壠高低一樣青，淡雲籠晝雨絲輕。",
            "梅花爛漫開將盡，松葉稀疏落又生。",
            "遥企鈞天知夢斷，欣聞玉陛慶熈成。",
            "人人盡說新年好，除夕無風歲旦晴。"
        ],
        "title": "二日野望作",
        "id": "eee8f74a-6898-4955-8031-ba87157a77bf"
    },
    {
        "author": "林希逸",
        "paragraphs": [
            "歲陽更始財三日，輦路歸來第四春。",
            "野菜旋挑絲未細，村醪淺酌釀差醇。",
            "團欒弟姪何妨笑，淡薄盃盤莫厭貧。",
            "却憶先朝供帖子，傷心白髮舊詞臣。"
        ],
        "title": "丁卯立春作",
        "id": "2cf0b1c0-4bde-4892-a94d-2c793c52a9aa"
    },
    {
        "author": "林希逸",
        "paragraphs": [
            "菊種雖殊多短短，忽傳一種自比鄰。",
            "圍過十尺高七尺，開到初春始小春。",
            "團比蓋擎身極瘦，碎如金散色常新。",
            "梅時得此真奇絕，更有清香細襲人。"
        ],
        "title": "鄰園惠晚菊數月有花高大甚奇",
        "id": "f61d96ea-78f7-494c-b0cd-eca87066b27b"
    },
    {
        "author": "林希逸",
        "paragraphs": [
            "朗誦烏棲曲數終，乾坤何事老英雄。",
            "縱令經有千名佛，敢道詩無兩放翁。",
            "九萬里風來海外，二三更月到天中。",
            "便教挽得銀河下，今古閒愁洗不空。"
        ],
        "title": "放歌",
        "id": "6db14e4c-6e9a-4346-95a1-527d860937f8"
    },
    {
        "author": "林希逸",
        "paragraphs": [
            "晨起喧喧暮自棲，夢回每每當聞雞。",
            "有渠何用門前客，廷尉當年見處低。"
        ],
        "title": "晨興聞簷雀作",
        "id": "0151809d-7fef-465b-b132-5010218a2ffe"
    },
    {
        "author": "林希逸",
        "paragraphs": [
            "幾載空拳把疏頭，新成樓閣石山幽。",
            "未忘囑付樗居士，送紫雲師紫帽遊。"
        ],
        "title": "石竺山紫雲恭老  其一",
        "id": "d7732723-ca37-4ec7-9af0-e2b7970fad4a"
    },
    {
        "author": "林希逸",
        "paragraphs": [
            "師知緣熟向溫陵，騎虎仙翁現化身。",
            "袖有先容應得力，陽巖佛地位中人。"
        ],
        "title": "石竺山紫雲恭老  其二",
        "id": "cd6738e7-561a-4274-8e21-c095376abfd2"
    },
    {
        "author": "林希逸",
        "paragraphs": [
            "雨後欣欣綠萬叢，憐渠葉葉但焦紅。",
            "旁人莫作榮枯看，時節因緣各不同。"
        ],
        "title": "雨後贈雁來紅",
        "id": "82894300-b216-4a00-93e2-6022d82e2edc"
    },
    {
        "author": "林希逸",
        "paragraphs": [
            "兒正癡時頼母賢，如今滿鏡白於綿。",
            "可堪遠日思存日，更向衰年憶幼年。",
            "嫠早獨携三稚子，世貧能有幾磽田。",
            "書燈督課無虛夕，曾解衣還束脯錢。"
        ],
        "title": "先母忌日",
        "id": "761e8ced-d733-4584-8681-ba1c1bd61686"
    },
    {
        "author": "林希逸",
        "paragraphs": [
            "世事年來百色難，沉思觸目是憂端。",
            "田家仰麥嗟傷雨，海市無鮮爲苦寒。",
            "楮欲秤提官自抑，苗多走弄吏尤奸。",
            "身逢昭代還如此，獨喜三邊慮少寬。"
        ],
        "title": "有感",
        "id": "91f5cb38-8ada-4a7e-aa92-59c5eafb5f7e"
    },
    {
        "author": "林希逸",
        "paragraphs": [
            "風流不羨三學士，衰退甘爲一腐儒。",
            "嗜古心癡迷黑鬼，養生胎息學玄夫。",
            "興闌日下新吟少，靜勝年來雜夢無。",
            "醉後枕書時鼾睡，長孫喚醒小孫扶。"
        ],
        "title": "遣興",
        "id": "a485f204-f5bc-4bfa-8a07-1024e4328229"
    },
    {
        "author": "林希逸",
        "paragraphs": [
            "毛蟲雖小著仙籍，云渠千歲皆化白。",
            "中山山中衣褐徒，生長何年換顔色。",
            "豈其孕育自卯宮，又是金公付精魄。",
            "渠宗學孔非學朱，拔毛不蘄供書冊。",
            "老蒙將軍縱獵時，遁向何方爲窟宅。",
            "紛紛爾後更幾秦，避世甘心餐苦柏。",
            "明時作意始出來，五岳遍游無定跡。",
            "多生曾識六一仙，知道瑯琊有新刻。",
            "要尋此碑龜與螭，何事乃被滁人得。",
            "滁人知渠慕醉翁，翁歸已在雲霞中。",
            "期翁千歲亦如汝，殷勤遠致提金籠。",
            "傳誇瑞物遍都邑，倡和千篇模寫工。",
            "翁携入直金鑾殿，渠應自比廣寒宮。",
            "寄聲樹下擣藥者，汝伴嫦娥我伴公。"
        ],
        "title": "戲效梅宛陵賦歐公白兔",
        "id": "0df2898b-2126-4e86-90eb-74ac1666baf0"
    },
    {
        "author": "林希逸",
        "paragraphs": [
            "新吟度度到溪菴，諷詠鏗鍧似雅南。",
            "筆健稱雄一當百，韻嚴苦和二生三。",
            "捨襄陽外無新語，除謫仙來可劇談。",
            "覿面猶龍誰復識，杏壇人在庶知聃。"
        ],
        "title": "三和菴字韻",
        "id": "43db2f88-8463-423f-9d59-5fc84c5be3ea"
    },
    {
        "author": "林希逸",
        "paragraphs": [
            "伊昔營此窗，眼前頗有趣。",
            "往來多勝流，必和壁間句。",
            "人事一凄凉，窗亦不如故。",
            "舊詩無一存，誰復闖其戶。",
            "新來改作之，好景欣再遇。",
            "清溪漾淺流，長松列古路。",
            "高下見青山，濃淡雲來去。",
            "西齋平遠名，移以扁其處。",
            "我闥納八荒，令人心領悟。",
            "星垂平野詩，雲征遠遊賦。",
            "倚欄拍手歌，百盞吸瓊露。"
        ],
        "title": "題平遠軒",
        "id": "af948d9c-822e-4fc4-a9d5-bf044950c4b7"
    },
    {
        "author": "林希逸",
        "paragraphs": [
            "衰懶如僧不出菴，雨晴春又遍溪南。",
            "周天日度一日一，初夜月生三月三。",
            "還丹只是安樂法，虛白應難容易談。",
            "最喜無名公自傳，何須儒學記齊聃。"
        ],
        "title": "新晴四和菴字韻",
        "id": "ab0840a2-9d34-41f4-90ec-72c411dd4070"
    },
    {
        "author": "林希逸",
        "paragraphs": [
            "浮沉上下一虛舟，久喜身心得自由。",
            "知我要須高著眼，逢人多是懶擡頭。",
            "詩名遣興元非興，酒道消愁有底愁。",
            "學聖玄宗總如許，莫疑老子習單修。"
        ],
        "title": "偶題",
        "id": "451e5ad0-4734-44d0-8136-3f0b3673eb50"
    },
    {
        "author": "林希逸",
        "paragraphs": [
            "梅隠多留譽，花殘乍語違。",
            "慈空縣棒在，廉得薦書歸。",
            "好是家聲著，賢如柱史稀。",
            "清時衡尺定，著意稱傳衣。"
        ],
        "title": "別黄尉",
        "id": "da278945-ef05-4e59-a85b-5e5a0b9963db"
    },
    {
        "author": "林希逸",
        "paragraphs": [
            "南郡談經得譽還，久知言行有防壇。",
            "合從金帖氈書後，便入宮花院柳間。",
            "雅抱清如漉明月，俗情險甚渡揚瀾。",
            "慇懃話舊溪干去，好友相期向道山。"
        ],
        "title": "山長潘同舍南歸袖詩爲惠奉和一首",
        "id": "e116f9c7-0512-4cf1-b329-79846cb373f5"
    },
    {
        "author": "林希逸",
        "paragraphs": [
            "龍去拔髯嗟帝遠，鶴歸留語笑人非。",
            "龐涓死怨悲題樹，豫讓酬恩喜擊衣。"
        ],
        "title": "了不了語  其一",
        "id": "d9466790-b016-4a6f-a204-51fa059a9133"
    },
    {
        "author": "林希逸",
        "paragraphs": [
            "胥駕鯨來潮上下，羲鞭烏急日西東。",
            "萬世不竭箠取半，一是無窮樞得中。"
        ],
        "title": "了不了語  其二",
        "id": "59889d84-cef3-42bc-ae20-d06ece6fa5ba"
    },
    {
        "author": "林希逸",
        "paragraphs": [
            "吟清字字使人冰，惠我多於錫百朋。",
            "照破塵心如鏡鏡，續傳詩派似燈燈。",
            "句工可信堪呈佛，格老誰嗤要惹僧。",
            "但把功名付篇什，莫論青竹幾人登。"
        ],
        "title": "和元思朋微韻二首  其一",
        "id": "245829fb-dc52-4aab-bf6b-8ffc11c19568"
    },
    {
        "author": "林希逸",
        "paragraphs": [
            "宮衣我已換禪衣，讀得狐書頗造微。",
            "晚歲斗思蓬□去，早年浪奪錦標歸。",
            "多生自苦滔滔是，一悟應知念念非。",
            "投老但留詩癖在，羨君珠玉入毫揮。"
        ],
        "title": "和元思朋微韻二首  其二",
        "id": "433f6718-0368-48b9-94e1-e741b7ad5ab7"
    },
    {
        "author": "林希逸",
        "paragraphs": [
            "半春常值雨，人嘆久難禁。",
            "橋斷溪仍漲，秧寒水更深。",
            "老天因底漏，無日不重陰。",
            "兀坐憑誰訴，愁多只自吟。"
        ],
        "title": "苦雨",
        "id": "cce4a85f-b1df-459e-9058-ac2c60ecf5dd"
    },
    {
        "author": "林希逸",
        "paragraphs": [
            "早歲耽詩學樂軒，如今霜鬢作吟仙。",
            "回思同舍二三子，幾見生朝七十筵。",
            "竺嶺佛來爭四日，崆峒人在更千年。",
            "稱觴豈必纏頭錦，醉舞何妨共醵錢。"
        ],
        "title": "劉躔甫七十",
        "id": "5bffe6be-b41b-42df-9196-b569ef9bbbda"
    },
    {
        "author": "林希逸",
        "paragraphs": [
            "學問功深道得民，但曾補處譽俱新。",
            "來爲閩嶺詩書帥，歸作甘泉侍從臣。",
            "政劇不辭身自苦，施多却似郡非貧。",
            "前賢好事推行遍，玉帳如今有幾人。"
        ],
        "title": "別吳帥恕齋  其一",
        "id": "a7a834b8-b372-4fac-b54f-f6e9cf2f7122"
    },
    {
        "author": "林希逸",
        "paragraphs": [
            "獵獵江濱萬綵旗，戀恩非止送公時。",
            "賢如司馬家求像，教比文翁學有祠。",
            "半月趣行三被旨，殘年惜別兩攢眉。",
            "東南民力閩尤困，到日論思首及之。"
        ],
        "title": "別吳帥恕齋  其二",
        "id": "e80f800e-6c65-44d9-bfb5-d63cad2b4154"
    },
    {
        "author": "林希逸",
        "paragraphs": [
            "七聚人人苦戀行，吾鄉一事更關情。",
            "郡貧已極民縣罄，歲計祇於寺取盈。",
            "官要板曹寬未許，閩無保障害非輕。",
            "扶持有意公還去，條約春初恰講明。"
        ],
        "title": "別吳帥恕齋  其三",
        "id": "32af4119-8e1f-4b02-a551-ad3c74076783"
    },
    {
        "author": "林希逸",
        "paragraphs": [
            "公來植纛我扶犂，苦憶京塵判袂時。",
            "墀下一回樵服謁，溪干幾度錦箋貽。",
            "去思定有愛棠集，戀別空吟折柳詩。",
            "梅子正黄晴又雨，風檣語燕夢追隨。"
        ],
        "title": "別吳帥恕齋  其四",
        "id": "21c0c65e-8731-4123-9bdc-5bb21af9a4c6"
    },
    {
        "author": "林希逸",
        "paragraphs": [
            "君王玉節選非輕，遠部何如鄉部榮。",
            "得志可酬公學問，用人如此世清明。",
            "名猶高似南州士，性本剛於東海生。",
            "振廩豈應煩此老，論思便合向西清。"
        ],
        "title": "送徐倉用後村韻  其一",
        "id": "d3460f98-6cad-4e8e-a275-fc635fc5d083"
    },
    {
        "author": "林希逸",
        "paragraphs": [
            "鯤橫學海孰知修，萬卷胸中古索丘。",
            "滂喜澄清真有志，籍違禮法亦如讎。",
            "發棠事亟聊行錦，活國忠存待借籌。",
            "聖要直臣流俗憚，會須覽鏡說韓休。"
        ],
        "title": "送徐倉用後村韻  其二",
        "id": "e736f4de-2a7e-4098-a504-08d8cd744067"
    },
    {
        "author": "林希逸",
        "paragraphs": [
            "柴車本不羨華軒，吟苦何妨浪號仙。",
            "扶老底須九節杖，歡呼還費一金筵。",
            "正聞僧去坐長夏，那得君來論大年。",
            "會面苦難辰去速，柳綿飛盡見荷錢。"
        ],
        "title": "再用仙字韻答劉躔甫",
        "id": "dc7960b4-1eea-47fa-824c-5fd0bcec72cb"
    },
    {
        "author": "林希逸",
        "paragraphs": [
            "得君詩一卷，自命曰深居。",
            "苦愛驚人句，多慙寄我書。",
            "絕知吟可老，更問法何如。",
            "叟已忘言久，離鈎正待魚。"
        ],
        "title": "題建安曹兄深居小稿  其一",
        "id": "01bc41a7-a9ab-49ae-bdbf-26633cb6d604"
    },
    {
        "author": "林希逸",
        "paragraphs": [
            "伊昔君居里，宗師有大賢。",
            "字嘗疑呂啞，詩怕爲楊顛。",
            "堪恨梁頹久，祇餘棹曲傳。",
            "要令吟律細，但學紫陽仙。"
        ],
        "title": "題建安曹兄深居小稿  其二",
        "id": "37cdc650-f2f5-49f1-bf3f-c8979840072d"
    },
    {
        "author": "林希逸",
        "paragraphs": [
            "集編名甚雅，之子信吟徒。",
            "不是綦聞籟，應如惠據梧。",
            "但令鳴中律，何用句成圖。",
            "蠅蚓嗤時輩，能聯石鼎無。"
        ],
        "title": "題陳兄始鳴集",
        "id": "2724a67d-00b4-4505-9f49-308538efd1c8"
    },
    {
        "author": "林希逸",
        "paragraphs": [
            "一春苦淋漓，既晴差自喜。",
            "四郊遽如壑，晴日共能幾。",
            "人言山雨驟，每點大如指。",
            "新秧過半空，農泣向妻子。",
            "今年種如金，典質到衣被。",
            "忍饑事犂鋤，豈料今乃爾。",
            "一飽强營營，天公難指擬。",
            "先淫後必涸，我慮非止此。",
            "可奈漫空雲，如墨來未已。",
            "長宵欹枕聽，攬衣四五起。",
            "滴碎愁人心，不滴愁人耳。"
        ],
        "title": "苦雨",
        "id": "3ca4512b-0815-4eb5-9142-dff5e33188b1"
    },
    {
        "author": "林希逸",
        "paragraphs": [
            "柔條細葉綠層層，盤結何工豈易然。",
            "繞竹似藤渾似草，開花如菊却名蓮。",
            "知渠耐看令人喜，入我新吟與世傳。",
            "性分本同無細大，休誇太乙葉爲船。"
        ],
        "title": "太平蓮者草花也本如藤蔓好事者結竹而植之其花大如當三錢四圍先綻中有一萼如初出水蓮最後方拆想以此得名一花可十許日鄰人饋以一盆亦自可愛推其所以名者戲述一首",
        "id": "0b3cce3a-30bb-45bd-b16d-6df16adb4fcc"
    },
    {
        "author": "林希逸",
        "paragraphs": [
            "清曉奴傳事異常，白浮碧瓦遍銀床。",
            "正愁炎夏多淫雨，那更陽秋記隕霜。",
            "我爲太和思保合，誰知小雅賦憂傷。",
            "中朝定有更生疏，野老空添雪鬢長。"
        ],
        "title": "記事",
        "id": "caed400c-95b4-466b-b378-9e90c57b7c41"
    },
    {
        "author": "林希逸",
        "paragraphs": [
            "翁季能賢有月評，頻年相與愧深情。",
            "三文書舍新求友，六館英流喜得兄。",
            "秋賦屢曾飛禰墨，夜寒未肯捨韓檠。",
            "殷勤拭目看雙鳳，同向龍飛榜策名。"
        ],
        "title": "送三文書院陳上舍入京",
        "id": "14d59b73-f51f-4a38-838f-0b481e352fcf"
    },
    {
        "author": "林希逸",
        "paragraphs": [
            "百尺劉牆未易窺，筆無盡思信瑰奇。",
            "早聞大字書氈墨，肯爲三文坐虎皮。",
            "注脚根株談未了，狀頭名第久相期。",
            "錦衣歸後如相訪，却要重論芣苢詩。"
        ],
        "title": "三文主席劉兄翼運相別",
        "id": "00a1db9f-9f9c-461f-a21c-f206617d93eb"
    },
    {
        "author": "林希逸",
        "paragraphs": [
            "已喜塵緣斷，雖然未盡閒。",
            "筆因求字禿，燭爲檢書慳。",
            "可愧家牢落，難辭客往還。",
            "苦須窮壁觀，除却住雲間。"
        ],
        "title": "閒居",
        "id": "10a8687d-98bd-49ee-9d12-87918b4c95f9"
    },
    {
        "author": "林希逸",
        "paragraphs": [
            "時難禁酷暑，晚喜動凉颸。",
            "已飲阿連去，仍招歡伯來。",
            "數根煮蘆服，一酌熱茅柴。",
            "睡到窗明足，摩挲醉眼開。"
        ],
        "title": "六月廿九早題",
        "id": "5bcc9a8b-9cba-4157-adca-0ab52db0e770"
    },
    {
        "author": "林希逸",
        "paragraphs": [
            "好友憐余渴飲溪，醲香每月入緘題。",
            "分無內庫黄封賜，似有孤山赤幫支。",
            "把盞慚非漿瑪瑙，傾瓶尤勝碧玻璃。",
            "三升美醖何須戀，績也當年可煞癡。"
        ],
        "title": "謝石塘小孤山惠酒",
        "id": "c1ca07ea-ed45-458a-97fc-d1fea3efdff9"
    },
    {
        "author": "林希逸",
        "paragraphs": [
            "襆被當年去省房，村沽空憶御流香。",
            "花城不靳分新釀，應笑三升戀帝鄉。"
        ],
        "title": "梯飈惠酒且有和篇用韻爲謝  其一",
        "id": "fa3a5d5a-bd04-48fe-8230-2f1f26bb7b57"
    },
    {
        "author": "林希逸",
        "paragraphs": [
            "入斝渾如琥珀紅，誰家釀法似渠工。",
            "爲憐漁父鳴鞭送，儘有醒人羨醉翁。"
        ],
        "title": "梯飈惠酒且有和篇用韻爲謝  其二",
        "id": "165ce055-ee6e-4c3d-8c2e-20f35cbbe1f1"
    },
    {
        "author": "林希逸",
        "paragraphs": [
            "少別溪干去，於今識者稀。",
            "腰包留一鉢，頂相稱三衣。",
            "未得逢漁住，還如化鶴歸。",
            "馬駒江上有，著意訪禪機。"
        ],
        "title": "贈僧宗仁回江西",
        "id": "5910fa1f-dbb6-41fc-bdb7-a9b68d4a75ca"
    },
    {
        "author": "林希逸",
        "paragraphs": [
            "一派清流繞屋長，陰陰古木隔脩牆。",
            "枯梅照水橫疏影，新竹摇風送細香。",
            "諸老舊游如洛社，百年陳迹有溪堂。",
            "扁題祖筆真奇絕，竚立沈吟兩鬢霜。"
        ],
        "title": "題臨清堂",
        "id": "46998d61-64ea-47ae-be06-88ef6c14103e"
    },
    {
        "author": "林希逸",
        "paragraphs": [
            "知子吟情美，工於學選詩。",
            "音惟追正始，派不入旁支。",
            "謝句人難夢，鍾評世有誰。",
            "匆匆酬雅意，勘辨待他時。"
        ],
        "title": "題林桂芳洲集",
        "id": "ca75d809-aab4-481a-a08b-87bcf8273543"
    },
    {
        "author": "林希逸",
        "paragraphs": [
            "求齊若拙瑟徒工，已謝孫劉不作公。",
            "拋却巢由思稷契，許身却笑杜陵翁。"
        ],
        "title": "和後村三絕句  其一",
        "id": "24dd183c-82c0-4784-9a12-73de41c6ebbd"
    },
    {
        "author": "林希逸",
        "paragraphs": [
            "談玄要似蜜中邊，末學紛紛紙上傳。",
            "擊竹捲簾如未會，要無疑去待馿年。"
        ],
        "title": "和後村三絕句  其二",
        "id": "2e316e78-bfcb-414f-88d7-f0cf2b66542a"
    },
    {
        "author": "林希逸",
        "paragraphs": [
            "衰翁分已絕塵緣，自和新詩醉擊轅。",
            "不是燈燈相照者，箇中消息也難言。"
        ],
        "title": "和後村三絕句  其三",
        "id": "245496a2-d47f-41b9-b4aa-5a68da71e0a3"
    },
    {
        "author": "林希逸",
        "paragraphs": [
            "藝業雖多蛻不工，差頭分付是天公。",
            "之乎者也成何事，却是天公誤此翁。"
        ],
        "title": "再和  其一",
        "id": "483bc2bb-63fb-4ead-a23a-cd4dab5a4032"
    },
    {
        "author": "林希逸",
        "paragraphs": [
            "白髮攢眉住道邊，錢荒糴貴怕人傳。",
            "溪干早稻垂頭久，次第今年似有年。"
        ],
        "title": "再和  其二",
        "id": "2f4ec667-c541-4c7a-8cef-35589b8c2a41"
    },
    {
        "author": "林希逸",
        "paragraphs": [
            "少小田家有熟緣，自騎牛背賦犂轅。",
            "閒思耒耜經高古，朗誦龜蒙數百言。"
        ],
        "title": "再和  其三",
        "id": "9974f0fb-021b-4374-9fd0-18f1682f07c9"
    },
    {
        "author": "林希逸",
        "paragraphs": [
            "天公時放火前芽，勝似優曇一度花。",
            "修貢蹔煩鐵壁老，多情分到玉川家。",
            "帝疇使事催班近，僕守詩窮任鬢華。",
            "八椀能令風兩腋，底須餐菊飯胡麻。"
        ],
        "title": "朔齋惠龍焙新茗用鐵壁堂韻賦謝一首",
        "id": "43e0e4db-c14a-4ee4-b6b9-d9f71e53f490"
    },
    {
        "author": "林希逸",
        "paragraphs": [
            "雨患先淫後必慳，春來數月爲眉攢。",
            "如今早稻黄幾遍，却怕收時雨未乾。"
        ],
        "title": "六月頻雨  其一",
        "id": "4d3dc510-98dd-4298-bcde-ed3571629e6b"
    },
    {
        "author": "林希逸",
        "paragraphs": [
            "春雨傷多衆慮深，那知六月似梅霖。",
            "天公事事俱難準，掃盡閒愁信意吟。"
        ],
        "title": "六月頻雨  其二",
        "id": "dd12236c-1b5e-4b3c-ae6e-320c2f1aa25b"
    },
    {
        "author": "林希逸",
        "paragraphs": [
            "半空如墨半空明，亂洒斜飄却又晴。",
            "細柳牆邊飛拂拂，隨風不住带蟬鳴。"
        ],
        "title": "又一首",
        "id": "8d2ade32-c25f-42ab-9cf5-0d7854f6bd77"
    },
    {
        "author": "林希逸",
        "paragraphs": [
            "九龍山外築祠宮，崇祀三師敬則同。",
            "此禮獨行秋遠日，身曾逮事樂軒翁。"
        ],
        "title": "三文祠堂七月二日禮成作  其一",
        "id": "a6b7814a-f9ca-45db-adcf-a14f3a9d96b6"
    },
    {
        "author": "林希逸",
        "paragraphs": [
            "明星落處是溪邊，回首如今四十年。",
            "清曉深衣來會拜，人無少長識師傳。"
        ],
        "title": "三文祠堂七月二日禮成作  其二",
        "id": "e2389be0-d124-4737-b0b1-a6011d4d6f49"
    },
    {
        "author": "林希逸",
        "paragraphs": [
            "在三之義父師均，往事追懷等念親。",
            "當日西軒同社友，相看白髮只三人。"
        ],
        "title": "三文祠堂七月二日禮成作  其三",
        "id": "ae725fbc-72f0-42a4-94a0-a8d41a39bdaa"
    },
    {
        "author": "林希逸",
        "paragraphs": [
            "卜築雖殫歲月勤，事於州縣不相聞。",
            "祠田更擬圖升斗，要與春秋祭二分。"
        ],
        "title": "三文祠堂七月二日禮成作  其四",
        "id": "45064f18-d345-4309-a28b-fe2a732aef1d"
    },
    {
        "author": "林希逸",
        "paragraphs": [
            "君住壺山參請遍，樗翁却似嶺松孤。",
            "學如禪派求溈仰，師比醫宗要扁俞。",
            "到此幾嘗名譜荔，歸歟獨憶故家鱸。",
            "我慙九曲身遥領，空誦仙經說黍珠。"
        ],
        "title": "別莆陽郡齋張文學歸建安用後村韻",
        "id": "a7833b9b-77ff-4894-afeb-3467bfe0e843"
    },
    {
        "author": "林希逸",
        "paragraphs": [
            "意散久知流不競，交窮甘與月同孤。",
            "酣歌斫地憑誰聽，心事箋天恐未俞。",
            "何必紅雲班立鵠，只愁赤壁網無鱸。",
            "身名自要分輕重，人世多慙彈雀珠。"
        ],
        "title": "再和自賦",
        "id": "feac075c-e5a2-47a2-9cab-c5356e8499b8"
    },
    {
        "author": "林希逸",
        "paragraphs": [
            "遠使殷勤訪草堂，見書已似飽瓊漿。",
            "曾叨獨樂園中賜，猶寄端明譜外香。",
            "珍重朱籃分五品，衰殘白髮喜初嘗。",
            "燈前把玩如珠顆，强忍饞涎且庋藏。"
        ],
        "title": "後村先生再寄新出名荔賦謝一首",
        "id": "e99557b4-537c-41f4-a3aa-f5521bab8d22"
    },
    {
        "author": "林希逸",
        "paragraphs": [
            "畫如禪有派，此派自公麟。",
            "試我銀絲髮，幻渠金色身。",
            "淡無脂粉氣，清與雪霜鄰。",
            "具眼須珍惜，休將示俗人。"
        ],
        "title": "清古源以隆茂宗畫華池佛求跋",
        "id": "f17cbaab-64c7-45a3-8eff-ea46176e6e54"
    },
    {
        "author": "林希逸",
        "paragraphs": [
            "連日祇愁穗落空，松飄竹斷似飛蓬。",
            "喜看密密漫天雨，止得蕭蕭捲地風。",
            "儉歲久難禁貴糴，早秋今幸有全功。",
            "田家更仰冬收好，倚柱攢眉祝化工。"
        ],
        "title": "七月十五日作",
        "id": "6a18cbc5-633c-434a-b918-eaafa437f60c"
    },
    {
        "author": "林希逸",
        "paragraphs": [
            "早秋凉夜那無酒，明月清風不用錢。",
            "重露正隨松葉下，飛星忽過柳梢前。",
            "騎鯨昔有李十二，控鶴今無員半千。",
            "頭白如綿空醉舞，歌長意遠有誰憐。"
        ],
        "title": "夜凉飲罷月中作",
        "id": "666ff2fd-81f0-4ed6-9b3a-6e17ec751cf6"
    },
    {
        "author": "林希逸",
        "paragraphs": [
            "萬事信前緣，陶窗穩醉眠。",
            "笑他名下士，底似飲中仙。",
            "樂在身何羨，閒多性所便。",
            "不窮能有幾，試數昔諸賢。"
        ],
        "title": "懷古",
        "id": "c5c9e8f3-fe06-4f82-8711-d380e04ee82d"
    },
    {
        "author": "林希逸",
        "paragraphs": [
            "秋來餘暑未能清，夜久凉因露氣生。",
            "星影漸微斜漢落，月華欲上半空明。",
            "人間寒燠能無變，世事更嘗孰與評。",
            "不鼓昭文深有意，宮商纔動幾虧成。"
        ],
        "title": "二十日待月有感",
        "id": "2bddad15-44ea-4efe-981d-dd3e20d90dda"
    },
    {
        "author": "林希逸",
        "paragraphs": [
            "乾坤不毀易寧熄，風月常新詩豈亡。",
            "可但功名須久遠，也知道味更深長。",
            "留題底要窮東野，取友何如賢季方。",
            "料得對床吟樂處，平章歐蔡到程張。"
        ],
        "title": "題陳道古留遠堂",
        "id": "e8aa063e-71da-4f09-9aa1-987efa8fe682"
    },
    {
        "author": "林希逸",
        "paragraphs": [
            "梅有幽人骨，蘭如處子姿。",
            "二者豈不貴，清矣仁未知。",
            "美哉水芙蓉，百花誰庶幾。",
            "可愛非可狎，不癯亦不肥。",
            "充然德之容，瑩矣仙之肌。",
            "芬芳不容挹，既遠而有遺。",
            "洛陽妖艷品，紅紫薄易萎。",
            "東籬敗壞相，著枝黏如𥻿。",
            "此花雖已落，泛泛看紅衣。",
            "有房如栗玉，尚以金絲圍。",
            "吟翫苦不足，賦予何其奇。",
            "因思愛蓮說，稽首百世師。",
            "非汝溪不愛，非溪不汝宜。",
            "何人斯取斯，有道者似之。"
        ],
        "title": "詠蓮花",
        "id": "bad7df59-fc63-418a-9daa-e0451c7c8308"
    },
    {
        "author": "林希逸",
        "paragraphs": [
            "車輪到處碾成塵，苦樂伊誰見得真。",
            "蟻聚萬緣皆假合，駒陰千載幾新陳。",
            "雖云入息非出息，或說前身有後身。",
            "此事謾然成諍論，且看古月照今人。"
        ],
        "title": "遣興",
        "id": "a39bbb74-e589-4239-8120-ebc2e2dabdc5"
    },
    {
        "author": "林希逸",
        "paragraphs": [
            "玉水何從記，工因卞璞求。",
            "若非藏異寶，那得有方流。",
            "遠派來玄圃，潛珍向某洲。",
            "璧沉疑月在，斗折認波浮。",
            "山鬼休持獻，江神不暗投。",
            "磬襄何入海，應爲訪鳴球。"
        ],
        "title": "玉水記方流",
        "id": "c792974e-5a57-4691-9651-785344cb15e9"
    },
    {
        "author": "林希逸",
        "paragraphs": [
            "閣爲山名紫，松依水更青。",
            "僧談疇昔事，我記始初經。",
            "敗壁題仍在，臞軒喚不醒。",
            "箇中安穩住，但要主人惺。"
        ],
        "title": "和王臞軒舊題紫閣寺詩",
        "id": "1d1cf96a-a8d6-40fb-9b2a-c14421889906"
    },
    {
        "author": "林希逸",
        "paragraphs": [
            "赤眚因何久未除，客來多爲荔分疏。",
            "苦云牛背寒光減，病在蠅頭細字書。",
            "老學常時資共訂，詩筒兩月頓成虛。",
            "人間未有醫龍手，夢索仙翁擬訪渠。"
        ],
        "title": "問訊後村目眚",
        "id": "2b537d47-57bb-4e34-a8ac-9d851fc85310"
    },
    {
        "author": "林希逸",
        "paragraphs": [
            "清曉沉思自點頭，年將八十又何求。",
            "便令鴟閣扶鳩杖，底似漁磯弄釣舟。",
            "鄧禹不妨嗤寂寂，司空自信合休休。",
            "年來點校書多在，但囑兒曹著意收。"
        ],
        "title": "清曉",
        "id": "6e10b654-068f-4d39-b0e1-30d76fac9163"
    },
    {
        "author": "林希逸",
        "paragraphs": [
            "詩來已似風敲竹，飣巧還如雪糝花。",
            "便把菊杯邀酒伴，誰將糕字問吟家。",
            "獨憐卷上文成錦，却守琴邊鬢欲華。",
            "飽聽溪干人頌詠，鳬歸早早進三麻。"
        ],
        "title": "梯飈遣惠菊糕且以鐵壁和篇與蘭闈魁卷示教戲用前韻以謝",
        "id": "ab1c76ca-a235-4d96-abe6-a51e7226ecdd"
    },
    {
        "author": "林希逸",
        "paragraphs": [
            "自得生涯一室中，不於牛斗問窮通。",
            "傍閒婚嫁先時了，隨分衣冠與世同。",
            "伊昔阿奴俱養母，如今予季亦成翁。",
            "相看各喜貧强健，對菊休辭酒盞空。"
        ],
        "title": "月仲重九生朝喜賦二首  其一",
        "id": "a8013c54-0f41-43ea-88a6-aa88ce259287"
    },
    {
        "author": "林希逸",
        "paragraphs": [
            "長年冷淡似難堪，自比榮期樂有三。",
            "就書卷中時借問，除杯酒外老何耽。",
            "定知丹桂還兒折，且把黄花對我簪。",
            "好趁月明來痛飲，不妨握手共迂談。"
        ],
        "title": "月仲重九生朝喜賦二首  其二",
        "id": "8e47f1a7-d066-4a6e-b7c1-4834dcc722c8"
    },
    {
        "author": "林希逸",
        "paragraphs": [
            "訪我溪干住，蕉衣換裌衣。",
            "甘同蔬飯久，飲了菊杯歸。",
            "論藥方書熟，脩丹嚥息微。",
            "浴冰還啜火，此事世應稀。"
        ],
        "title": "贈別張養晦",
        "id": "e10bcac9-9f44-46f9-b56a-adae33aa4e49"
    },
    {
        "author": "林希逸",
        "paragraphs": [
            "於魚於蟻皆非計，爲馬爲牛一任呼。",
            "文字要須心自肯，功名只怕命元無。",
            "癡人底信高僧黠，俗士從嗤我輩迂。",
            "老作凡夫差了事，得閒不厭弄心珠。"
        ],
        "title": "遣興",
        "id": "14c54907-7348-46a7-9bb8-e24ffd81643e"
    },
    {
        "author": "林希逸",
        "paragraphs": [
            "學必苦心非易事，世多抵掌是癡談。",
            "評量人到九分九，指擬天窮三十三。",
            "徹底書須隨字解，造微詩要似禪參。",
            "眼前定與誰商榷，忽謾狂吟付一酣。"
        ],
        "title": "即事",
        "id": "cdb617b9-f6f7-48e9-be58-f55c28be8c4c"
    },
    {
        "author": "林希逸",
        "paragraphs": [
            "黄花未有紅花盡，秋思撩人欲上眉。",
            "耕不逢年難靠筆，窮知有命錯冤詩。",
            "旋沽來酒聊供客，留讀殘書要付兒。",
            "猶向醉時歌衮衮，少陵雖老有些癡。"
        ],
        "title": "寄興",
        "id": "c3489df8-e3b4-42e9-9d32-0e451b1ed3ec"
    },
    {
        "author": "林希逸",
        "paragraphs": [
            "生涯太極一圖中，白鶂猶鳴上下風。",
            "蟻穴蜂房人世是，鴆媒鳩婦性情同。",
            "誰家不欠兒孫債，緣法還歸造化功。",
            "月下有書何日定，一門三見線牽紅。"
        ],
        "title": "長孫遣聘五更戲作",
        "id": "76c78edc-054d-401b-b648-f7853ea50782"
    },
    {
        "author": "林希逸",
        "paragraphs": [
            "故心人在貽書及，禿鬢翁慚信道癡。",
            "千卷一琴甘隠矣，五窮三揖喜延之。",
            "空山賸擬藏書去，好景祇愁得句遲。",
            "倚杖看雲陶處士，樂夫天命又何疑。"
        ],
        "title": "得京中書",
        "id": "b2eeb08a-860d-4beb-9426-f2495bd85908"
    },
    {
        "author": "林希逸",
        "paragraphs": [
            "涉世纔深誤轉深，鬢毛贏得雪霜侵。",
            "人多癡到未來劫，禪要空無見在心。",
            "晝暖枕書高鼾睡，夜長樽酒縱狂吟。",
            "花開花落春何意，潮去潮來古即今。"
        ],
        "title": "夜坐偶成",
        "id": "8742479e-7401-4373-84ee-87b376e038fe"
    },
    {
        "author": "林希逸",
        "paragraphs": [
            "目斷千山嗟宿草，言猶在耳奈從何。",
            "文人縱有詩人少，俠氣不如道氣多。",
            "哲匠久埋泉下骨，吟徒今似法中魔。",
            "吾非具眼空饒舌，自掩柴扉適意歌。"
        ],
        "title": "三十年前嘗與陳剛父論詩云本朝詩人極少荆公絕工緻尚非當行山谷詩有道氣敖臞菴諸人只是俠氣余甚以爲知言追懷此友因以記之",
        "id": "04403976-9990-4aef-b6cc-c41302ad6a58"
    },
    {
        "author": "林希逸",
        "paragraphs": [
            "癡翁癡處苦難言，半似禪宗半似仙。",
            "適意酒杯中味道，寄心詩句裏參玄。",
            "雖然也作人間夢，但覺元無俗下緣。",
            "剩把殘編消日子，不妨吟罷枕書眠。"
        ],
        "title": "癡翁",
        "id": "ae34759b-be71-4bf6-a208-419940bc4128"
    },
    {
        "author": "林希逸",
        "paragraphs": [
            "少時攻苦已成翁，學似無功亦有功。",
            "身外事皆隨順去，人間念已掃除空。",
            "癡兒莫指第二月，快士休誇九萬風。",
            "世界雖然許空闊，等閒分付酒杯中。"
        ],
        "title": "寄興",
        "id": "8650d311-e97a-4bb3-a353-d6709cf4611f"
    },
    {
        "author": "林希逸",
        "paragraphs": [
            "一別三秋喜我過，舊游如說夢南柯。",
            "功名會上前緣薄，燈火社中遺恨多。",
            "幾劫曾爲詩法眷，兩鰥堪號俗禪和。",
            "相看未久匆匆去，可奈能吟不飲何。"
        ],
        "title": "別躔甫",
        "id": "92780144-a5ea-4f25-a693-ba8fcb93309e"
    },
    {
        "author": "林希逸",
        "paragraphs": [
            "靜看歷推移，天公巧孰知。",
            "朔先旬日改，冬早小春遲。",
            "袖手閒中老，歡顔乳下兒。",
            "小窗殘稿在，續紙旋抄詩。"
        ],
        "title": "十月朔日作是月十一日立冬  其一",
        "id": "d94f4768-27da-4968-b07a-923eb9a43955"
    },
    {
        "author": "林希逸",
        "paragraphs": [
            "身外無餘念，殘年守舊書。",
            "窗先寒日補，園趁小春鋤。",
            "邊耗多疑信，郵傳久缺疏。",
            "往來南北客，時得問何如。"
        ],
        "title": "十月朔日作是月十一日立冬  其二",
        "id": "43faa75e-8cc0-46b2-96bf-2810970dcdac"
    },
    {
        "author": "林希逸",
        "paragraphs": [
            "寒鷗歸盡暮烟生，野草牆根絡緯鳴。",
            "嶺外斜河雙派入，簾前新月半輪明。",
            "厲階莫甚董狐筆，避世寧隨桀溺耕。",
            "堯舜不驚祇愛酒，癡人往往笑長庚。"
        ],
        "title": "十月初六夜偶成",
        "id": "fa247a3d-5eef-41bb-b821-5513b2bce1b1"
    },
    {
        "author": "林希逸",
        "paragraphs": [
            "無端對酒忽愁生，酒欲澆愁愁未平。",
            "老我阨窮如子美，故人憂病似丘明。",
            "常時交訊無虛日，每日迂談盡五更。",
            "手簡近來兒代作，得公手簡若爲情。"
        ],
        "title": "懷後村作",
        "id": "50b3505d-cf44-4b08-a859-bbe712cf8931"
    },
    {
        "author": "林希逸",
        "paragraphs": [
            "炎炎翕翕何關我，是是非非厭聽人。",
            "莫謾揣摩當世事，且須康濟自家身。",
            "囊空米盡挨排去，菊老梅遲問訊頻。",
            "南北尚留書債在，未能痛絕爲情親。"
        ],
        "title": "十月九日回書偶作",
        "id": "a1b1360c-543d-4d46-8856-a78bdba83d42"
    },
    {
        "author": "林希逸",
        "paragraphs": [
            "曉呼兒讀新詩草，晝引孫看槁葉蓮。",
            "但得天教閒度日，休將星算小行年。",
            "耐饑不管塵生甑，嗇算猶存紙裹錢。",
            "一事近來堪自笑，關心數月爲橋緣。"
        ],
        "title": "客云今年小限甚佳戲題一首",
        "id": "8bcf1dd6-a83f-491a-8d75-4e58a62c45c7"
    },
    {
        "author": "林希逸",
        "paragraphs": [
            "涉世還須著眼高，塵浮浪汩世滔滔。",
            "功名縱似秋風客，見解何如春夢婆。",
            "握手縱談拋我去，關心往事悶人多。",
            "西軒舊友今餘幾，掩卷長吟歎逝波。"
        ],
        "title": "寄劉躔甫",
        "id": "fcb05eba-4477-4c58-b99d-398796d5a53c"
    },
    {
        "author": "林希逸",
        "paragraphs": [
            "曾向山巔望海濤，遠村簇簇樹如蒿。",
            "炊烟不盡愁不盡，立處愈高見愈高。",
            "追記壁題纔一句，同游漚聚惜諸豪。",
            "等閒試足成章在，却嘆吟時鬢未毛。"
        ],
        "title": "昔與諸友同登香城最勝閣有長歌一首今壁題已失僅記炊烟不盡愁不盡七字追懷往事遂爲律體以足之",
        "id": "fd4365ee-64a0-4490-8770-b2c0b99eb8b6"
    },
    {
        "author": "林希逸",
        "paragraphs": [
            "三載掄材棘屋中，不知老盡幾英雄。",
            "爭先誰是穿楊妙，偶得依然拾芥同。",
            "衆噪似狂俄寂寂，捷傳未定愈忡忡。",
            "人間萬事皆兒戲，注目長空送暮鴻。"
        ],
        "title": "秋闈放榜作",
        "id": "b174be0f-9b05-4927-bb18-30d6da073ddd"
    },
    {
        "author": "林希逸",
        "paragraphs": [
            "半空濃碧雲成嶠，上有明霞如野燒。",
            "綠田黄犬吠行人，白鳥青林送殘照。",
            "連朝毒熱勝三庚，萬木號風無一竅。",
            "松間散步信意吟，安得孫登與長嘯。"
        ],
        "title": "晚步偶成",
        "id": "373dc210-2e71-40fa-97a9-1b3bd85d002d"
    },
    {
        "author": "林希逸",
        "paragraphs": [
            "千古興亡大略同，自爲兒戲是天公。",
            "人如流水浮雲去，事落殘編斷簡中。",
            "已分塵埃嗟齒髮，休將點畫污心胸。",
            "香嚴喜把經遮眼，悟處雖高性未空。"
        ],
        "title": "老來猶喜看書清晨有警書以自砭  其一",
        "id": "831ada4c-01ee-40d5-862b-5d66b3d1f0cf"
    },
    {
        "author": "林希逸",
        "paragraphs": [
            "禪學元非妄詆訶，聲前句後總成魔。",
            "本來性即虛空是，自障塵因聞見多。",
            "過眼皆如雲不住，舉頭但看月如何。",
            "傳燈諸老還癡絕，只翫心珠底用歌。"
        ],
        "title": "老來猶喜看書清晨有警書以自砭  其二",
        "id": "e750fd8d-a0ad-4359-af19-e7d76c35d39f"
    },
    {
        "author": "林希逸",
        "paragraphs": [
            "求之有道果何如，莫信鄒書恐自愚。",
            "生怕不祥如躍冶，底曾大叫肯成盧。",
            "言禪尚要空諸有，定分誰能得所無。",
            "却喜天公最公處，人人可索是玄珠。"
        ],
        "title": "偶題",
        "id": "be3c220f-a020-406c-8130-1aae9460cd81"
    },
    {
        "author": "林希逸",
        "paragraphs": [
            "萬安橋北破僧坊，追數梁題歲月長。",
            "師祖碑殘微有字，世尊爐在久無香。",
            "蝦蟆撞破青苔去，龍象凄凉宿草荒。",
            "四壁不留風雨入，僅餘一衲住空廊。"
        ],
        "title": "游應天寺",
        "id": "31521f6d-7d06-43db-a3e8-3b1dd71d85c9"
    },
    {
        "author": "林希逸",
        "paragraphs": [
            "前朝舊事怕追尋，欹枕更長忽上心。",
            "七貴五侯俱夢斷，一翁六士謾愁吟。",
            "雪歌黄竹游何邈，雲叫蒼梧恨更深。",
            "再割鉛刀尤可歎，白頭贏得淚沾襟。"
        ],
        "title": "偶懷丙午丁未同朝諸公悵然有感壬戌再預經幄先帝猶記小臣爲安晚門人",
        "id": "be0f50b3-061d-4e3a-ae1a-d14f84f48b3e"
    },
    {
        "author": "林希逸",
        "paragraphs": [
            "心有靈淵性有天，得渠樂處自難言。",
            "誰傳仙去曾騎鯉，况說南征看跕鳶。"
        ],
        "title": "和吳檢詳飛躍亭韻  其一",
        "id": "3f9446a6-53b9-47d7-b418-59c707460a95"
    },
    {
        "author": "林希逸",
        "paragraphs": [
            "聖師知遠又知微，率性而修教迪彝。",
            "物性高高還下下，與渠相賞莫相違。"
        ],
        "title": "和吳檢詳飛躍亭韻  其二",
        "id": "22fab7c4-fc7e-4f27-9bab-31f783e85303"
    },
    {
        "author": "林希逸",
        "paragraphs": [
            "六爻萬象理俱陳，物物皆誠在反身。",
            "飛鳥音遺魚信及，中庸盡性易窮神。"
        ],
        "title": "和吳檢詳飛躍亭韻  其三",
        "id": "2bbdf461-5d42-42e0-94a9-bd1f9111b7ff"
    },
    {
        "author": "林希逸",
        "paragraphs": [
            "夢如爲鳥何妨樂，計得於魚底是愚。",
            "化化生生機在目，紫陽深意注陰符。"
        ],
        "title": "和吳檢詳飛躍亭韻  其四",
        "id": "070bae03-bacb-49d5-b001-56b7867f8a5f"
    },
    {
        "author": "林希逸",
        "paragraphs": [
            "有我何能與物親，物無非我學方淳。",
            "不知目送飛鴻者，何似觀魚濠上人。"
        ],
        "title": "和吳檢詳飛躍亭韻  其五",
        "id": "5b44eb48-ad3f-40a8-951e-a1c77ae60a52"
    },
    {
        "author": "林希逸",
        "paragraphs": [
            "躍躍飛飛共太虛，癡人底解見遺餘。",
            "師傳喫緊知何處，樂在中心不在書。"
        ],
        "title": "和吳檢詳飛躍亭韻  其六",
        "id": "4ab23d82-eeba-4448-8de8-ec27041d7cb2"
    },
    {
        "author": "林希逸",
        "paragraphs": [
            "萬善皆由一念基，學能自悟不妨遲。",
            "得他淵默天游處，何異摳衣侍子思。"
        ],
        "title": "和吳檢詳飛躍亭韻  其七",
        "id": "f4780ed7-ddf9-446a-bddd-b7a338499874"
    },
    {
        "author": "林希逸",
        "paragraphs": [
            "年翫新編比碎金，知君風月滿清襟。",
            "才高欲進竿頭步，興到還磨盾鼻吟。",
            "字有三千何日奏，稿留五七已年深。",
            "漢廷射策無蘇李，千載河梁是正音。"
        ],
        "title": "題范晞文詩稿",
        "id": "54216623-f6bf-47ca-9f13-bb7ad0d77a49"
    },
    {
        "author": "林希逸",
        "paragraphs": [
            "星省論文久，追思去日饒。",
            "同趨花底路，執別柳邊橋。",
            "我已甘肥遯，公還惜髀消。",
            "新詩時見寄，莫怕雁程遥。"
        ],
        "title": "答吳檢詳用饒字韻見寄二首  其一",
        "id": "1c135f4e-7039-4f74-8629-1734e24422b0"
    },
    {
        "author": "林希逸",
        "paragraphs": [
            "白髮溪干住，雖貧買竹饒。",
            "名慙五雲吏，夢斷七星橋。",
            "烹鯉梅春小，歸鴻柳雪消。",
            "兩鄉同此月，廬阜亦非遥。"
        ],
        "title": "答吳檢詳用饒字韻見寄二首  其二",
        "id": "9061c7d1-0e38-42fc-b410-d2ce3367f9e8"
    },
    {
        "author": "林希逸",
        "paragraphs": [
            "枕上吟安未了詩，披衣趺坐自支頤。",
            "今年暖過冬强半，昨夜霜濃曉始知。",
            "腰带愈寬只强束，髮梳常落不多絲。",
            "衰殘却喜身强健，歲稔村沽醉度時。"
        ],
        "title": "曉起即事",
        "id": "8a1ccd77-d4f9-4e90-94e7-7628f12cbb04"
    },
    {
        "author": "林希逸",
        "paragraphs": [
            "菱花泓裏炯相親，久翫還疑假是真。",
            "覿面果爲誰氏子，回光須照本來人。",
            "正慚我老羞看影，堪笑渠癡苦效顰。",
            "陶叟但知身有二，當年問答只形神。"
        ],
        "title": "和梯飈薛宰鏡中我韻",
        "id": "75813714-592f-4d6c-b024-b9e94ef1d798"
    },
    {
        "author": "林希逸",
        "paragraphs": [
            "撚髭袖手耽閒久，歲晚俄聞輅騎催。",
            "翁喜爲親負米去，守需監郡及瓜來。",
            "但令岸幘歌司馬，莫戀斑衣戲老萊。",
            "迂叟有康人所羨，佇看扶對殿中槐。"
        ],
        "title": "送劉漳倅  其一",
        "id": "3fef679a-d6c6-41de-88c7-ac5cf1e2c87f"
    },
    {
        "author": "林希逸",
        "paragraphs": [
            "南郡久聞非舊比，民貧甚矣吏姦深。",
            "憑熊正試活人手，展驥仍多及物心。",
            "箝尾决無閒署字，支頤莫謾喜工吟。",
            "殷勤惜別龐眉老，洗耳溪邊聽好音。"
        ],
        "title": "送劉漳倅  其二",
        "id": "8ca58ac1-5319-442e-9f75-4da4e9264819"
    },
    {
        "author": "林希逸",
        "paragraphs": [
            "把照相看意自親，是身非幻亦非真。",
            "徘徊似月歌中我，上下如冰夢裏人。",
            "喻以不言只見色，愁於何有亦同顰。",
            "本來面目伊誰識，却詫僧繇解寫神。"
        ],
        "title": "再和鏡中我",
        "id": "eae149d0-ce5e-4cd9-8c47-8369f6f28818"
    },
    {
        "author": "林希逸",
        "paragraphs": [
            "百骸雖在果誰親，本地風光見是真。",
            "隠几正忘吾與我，開奩忽訝彼何人。",
            "叔敖還許伶優學，西子何如里婦顰。",
            "遥想當年游鏡殿，化身千百未爲神。"
        ],
        "title": "三和鏡中我",
        "id": "e288488a-ac37-4b71-b5d2-298ae15bda7d"
    },
    {
        "author": "林希逸",
        "paragraphs": [
            "下手高秋忽暮冬，霜晴水暖荷天公。",
            "舊碑語妙誰能繼，新築工多事却同。",
            "健筆早題需駟馬，脩梁朝舉現雙虹。",
            "殷勤著意溪干友，應讖橋門况已通。"
        ],
        "title": "丁卯重作化龍橋嘉平甲子脩梁方舉兩虹忽現里人皆以爲瑞輒賦一首",
        "id": "d2ca20c0-2eef-42d0-8666-a823c2154665"
    },
    {
        "author": "林希逸",
        "paragraphs": [
            "疊石爲梁歲月遥，溪神毒發恣飄摇。",
            "萬事有緣人贊嘆，白沙師造趙州橋。"
        ],
        "title": "三偈寄白沙和尚  其一",
        "id": "6792afab-2f2c-48f4-920a-1b6a70c16f84"
    },
    {
        "author": "林希逸",
        "paragraphs": [
            "橋長百丈架溪橫，半水工夫次第成。",
            "人言不是慈悲力，那得霜冬暖又晴。"
        ],
        "title": "三偈寄白沙和尚  其二",
        "id": "f3d87ee1-2196-4ab4-88ef-0bbf37270a7b"
    },
    {
        "author": "林希逸",
        "paragraphs": [
            "作緣道者信難哉，小工石匠亦持齋。",
            "世間苦行誰能此，爲向白沙會下來。"
        ],
        "title": "三偈寄白沙和尚  其三",
        "id": "82383d94-42d6-4c86-b36e-1bc784740cbb"
    },
    {
        "author": "林希逸",
        "paragraphs": [
            "新來盛事喧南北，爭道玉融調玉燭。",
            "乍可優曇現出花，未見嘉禾長似竹。",
            "一莖五穗各垂頭，千人萬人齊拭目。",
            "元戎如佛令尹賢，清朝有道吾君福。",
            "來處况是太平鄉，此事須傳瑞應錄。",
            "便當圖本上九天，看取三登上上熟。"
        ],
        "title": "玉融嘉禾歌",
        "id": "1a0815de-ce71-4a84-a434-82c631c39d80"
    },
    {
        "author": "林希逸",
        "paragraphs": [
            "可人家世文章籙，騎氣如虹向上都。",
            "姓字儒流稱作者，工夫聖處及原夫。",
            "臨軒黼扆新龍御，射策彤墀引鳳雛。",
            "鶴髮溪翁勤洗耳，首聽翁季共傳臚。"
        ],
        "title": "送方巖尹到省",
        "id": "da74863a-ee6c-495b-9ca3-3d69061b02a1"
    },
    {
        "author": "林希逸",
        "paragraphs": [
            "清姿乍見似蘭芽，未識多聞士友誇。",
            "健筆如翁宜跨竈，著書先世久傳家。",
            "妙年秋日高攀桂，來歲春風早看花。",
            "佇聽龍飛新進士，一門姓字耀京華。"
        ],
        "title": "送方兄",
        "id": "64978ce7-1625-4c9f-9d01-d32ac21d1d8c"
    },
    {
        "author": "林希逸",
        "paragraphs": [
            "詘信時也古猶今，耐事閒居且醉吟。",
            "看破人間須具眼，馳求身外枉縈心。",
            "樂常在我窮何有，名欲爲賓見未深。",
            "聞說君如濠上老，會當握手論升沉。"
        ],
        "title": "寄題陳非潛達觀堂",
        "id": "02061dd1-ba6b-40d5-864d-68db9a406ddb"
    },
    {
        "author": "林希逸",
        "paragraphs": [
            "握手歸來四見冬，窩中風月憶先公。",
            "情知夢逐飛鴻去，愧與饑吟病鶴同。",
            "既老豈應忘舊雨，相尋恨不渡橫虹。",
            "雲龍上下心期在，彼此祇憑一念通。"
        ],
        "title": "子真昆仲用虹字韻堅十七之約因眩而爽和以謝之",
        "id": "6d668192-bbcd-41d1-a3d1-c03b956a786a"
    },
    {
        "author": "林希逸",
        "paragraphs": [
            "清曉霜晴不似冬，多情剩擬謁龐公。",
            "若無檄得頭風愈，却引帆如弱水同。",
            "見訝令人時阿鵲，清吟惠我氣舒虹。",
            "殷勤一使來何遠，雙鳳華箋袖兩通。"
        ],
        "title": "答子常",
        "id": "f412c449-6ade-4c69-984d-970e28b92291"
    },
    {
        "author": "林希逸",
        "paragraphs": [
            "雪花飛舞上貂裘，此去朱衣定點頭。",
            "字奏三千高射策，璪垂十二拜凝旒。",
            "鄉邦正說龍年好，吾輩相期鵬路脩。",
            "日下五雲知有兆，瑞光先向玉融浮。"
        ],
        "title": "和福清鹿鳴宴詩",
        "id": "36844670-0c0c-4aad-8908-4facd86902bd"
    },
    {
        "author": "林希逸",
        "paragraphs": [
            "病能祟眼似波旬，聞說仙方妙入神。",
            "定要空青爲藥使，解除翳赤見瞳人。",
            "僕貧何計求珍劑，天壽斯文保玉身。",
            "岩電佇須光爍爍，檢書看劍樂千春。"
        ],
        "title": "和後村答空青韻",
        "id": "02fd46f6-3fe0-44fe-b10d-4d3e7c23a26d"
    },
    {
        "author": "林希逸",
        "paragraphs": [
            "精能磨石似磨磚，巧手馳聲積有年。",
            "想見割來雲製作，妙如修得月團圓。",
            "我雖成癖耽求硯，家苦長貧恨少錢。",
            "却羨樗翁藏甚富，鎸題欲付子孫傳。"
        ],
        "title": "和後村韻贈硯士方生",
        "id": "46bfe2b8-6b3d-40cf-a9eb-a9d243d5d96a"
    },
    {
        "author": "林希逸",
        "paragraphs": [
            "未雪爲梁正御冬，主緣賸喜得支公。",
            "如膺下手知誰會，與洧褰裳涉不同。",
            "列屋饑貧幾似鶴，高軒來往謾如虹。",
            "成裘豈有毛堪聚，不待青銅助半通。"
        ],
        "title": "橋緣漸畢再用冬字韻",
        "id": "bd1c9e44-fa19-4d9c-bbc2-88c2cb6190b3"
    },
    {
        "author": "林希逸",
        "paragraphs": [
            "才華少日早崢嶸，萬里鵬摶始發程。",
            "丹桂籍中曾定價，金花帖上合書名。",
            "同升每爲翁稱屈，此去深期子有成。",
            "便好輪忠酬聖問，臚傳聽取最初聲。"
        ],
        "title": "送方汝則西上",
        "id": "8ed1e6d3-69e9-4d43-bcd9-78ce1a7b66c7"
    },
    {
        "author": "林希逸",
        "paragraphs": [
            "春光已入柳條催，雪後孤山尚有梅。",
            "泉上老人携子去，天中多士待君來。",
            "絕知戲綵怡顔久，便合看花得意回。",
            "遥想端門迎馬處，不妨翁季共傳盃。"
        ],
        "title": "送劉兄西上",
        "id": "0fd3ccae-1f95-4a4f-a7d2-f479707e41c5"
    },
    {
        "author": "林希逸",
        "paragraphs": [
            "雲暗長空夜不風，新年又與舊年同。",
            "身前百念翁俱足，但幾鄉田歲屢豐。"
        ],
        "title": "戊辰元日作",
        "id": "476ef3b8-de8b-4ac5-adc8-5cd41777d457"
    },
    {
        "author": "林希逸",
        "paragraphs": [
            "一飽祇期與衆同，殘年自分樂溪中。",
            "此心久爲雲留住，猶夢持箋入帝宮。"
        ],
        "title": "初二日作",
        "id": "f0fd9889-ee84-4ef8-8dd6-7caf5d296124"
    },
    {
        "author": "林希逸",
        "paragraphs": [
            "老得渠爲第二孫，加冠還已向春元。",
            "藍袍試拜癡翁喜，初敕題名聖主恩。",
            "好續世科如汝父，勉求師學大吾門。",
            "一樽長幼團圞笑，雖愧儒酸禮略存。"
        ],
        "title": "象祖戊辰元日初冠仍拜敕命",
        "id": "ba204d42-f50b-4e59-aac2-fed384b0bc0f"
    },
    {
        "author": "林希逸",
        "paragraphs": [
            "濱溪竹伴老梅叢，一種風姿與杏同。",
            "直者倒垂橫者瘦，水中同漾影青紅。"
        ],
        "title": "臨清堂前觀紅梅作",
        "id": "42b0a626-283c-4c87-9602-72bb7ecd0bc4"
    },
    {
        "author": "林希逸",
        "paragraphs": [
            "聲名早出自兒曹，埸屋尤推筆力高。",
            "老大詩魔空白髮，幾多榜少已青袍。",
            "窮通有道吾何畏，文字隨時看所遭。",
            "簪取宮花歸錦後，不妨痛飲誦離騷。"
        ],
        "title": "送林少嘉西上",
        "id": "e3bc393e-4ccd-40db-a023-3627edc0bc26"
    },
    {
        "author": "林希逸",
        "paragraphs": [
            "君家學問富源流，世守書窗志未酬。",
            "曾記麒麟初抱日，喜看鵰鶚再橫秋。",
            "龍飛恩數優多士，臚唱聲名占上流。",
            "我爲汝翁期望汝，捷書聞日報溪頭。"
        ],
        "title": "送吳子謙西上",
        "id": "236b0863-5948-4924-a691-a2f459fd8080"
    },
    {
        "author": "林希逸",
        "paragraphs": [
            "乃翁白髮棲鸞去，夙志勤勤待汝成。",
            "自古文章有定價，如兄詞賦合先鳴。",
            "今年恩數非常比，上甲科名著意爭。",
            "語別溪干聊贈句，南歸佇看錦衣榮。"
        ],
        "title": "送戴兄西上",
        "id": "840d74ed-1354-4be0-9602-b2b01fb0a647"
    },
    {
        "author": "林希逸",
        "paragraphs": [
            "詞埸百戰氣尤豪，此友真如老伏波。",
            "本色藍袍須用著，到頭鐵硯豈空磨。",
            "向來鶚薦飛騰屢，此去龍飛恩數多。",
            "遥想玉階臚唱後，小璫覓句看揮毫。"
        ],
        "title": "送王稅院西上",
        "id": "ca4a90be-a2c4-427a-8ab4-1f0822c20e61"
    },
    {
        "author": "林希逸",
        "paragraphs": [
            "鳴鞭西上訪漁村，倒屣霜朝喜及門。",
            "豹隠頻年聊蓄銳，龍飛今歲有殊恩。",
            "誦先朝賦知名祖，讀外家書見此孫。",
            "千載艾軒吾敬慕，袖中錦軸兩詩存。"
        ],
        "title": "用韻送徐平父西上",
        "id": "dee1b070-1985-4f33-9cfb-3b02ecd86000"
    },
    {
        "author": "林希逸",
        "paragraphs": [
            "一第於兄何足溷，相期十載恨悠悠。",
            "未聞鯉化三層浪，但見鵰橫幾度秋。",
            "手妙八叉時輩服，眼迷五色主司羞。",
            "舒徐有待知天意，要作龍飛榜狀頭。"
        ],
        "title": "送林汝大西上",
        "id": "2b6b9329-eb66-46e7-8bb8-a66518da23dd"
    },
    {
        "author": "林希逸",
        "paragraphs": [
            "健筆朋儔推許久，芬芬幾播桂花秋。",
            "詞埸多羨君叉手，省戶須看鬼點頭。",
            "昔送廣文生有序，今無瞌睡漢爭籌。",
            "高科遲取君休訝，恩數龍飛榜最優。"
        ],
        "title": "送陳清夫西上",
        "id": "c2235f03-d1f9-4809-be0b-b7e2e1bedd39"
    },
    {
        "author": "林希逸",
        "paragraphs": [
            "乃翁賦手妙馳名，白髮青衫恨晚成。",
            "宋玉大招慙老友，枚臯末句屬吾兄。",
            "專場見說詞鋒銳，跨竈應知話柄行。",
            "聖御六龍新策士，輸忠不厭字縱橫。"
        ],
        "title": "送林毅夫西上",
        "id": "3e4e17f9-f6ad-4e5a-bbea-b3a814b89571"
    },
    {
        "author": "林希逸",
        "paragraphs": [
            "一山雙脈兩翁藏，最久凋零長一房。",
            "誰道敗牆荒草裏，冢中枯骨昔金章。"
        ],
        "title": "戊辰謁伯祖惠陽使君墳三絕  其一",
        "id": "a66d234b-e810-4073-8534-d178b79a1c3e"
    },
    {
        "author": "林希逸",
        "paragraphs": [
            "少日春秋學最高，年踰弱冠掇危科。",
            "也乘五馬鵝湖去，埋玉凄凄草一窠。"
        ],
        "title": "戊辰謁伯祖惠陽使君墳三絕  其二",
        "id": "65594f28-13c9-4c23-9b57-1a4a5c46acc6"
    },
    {
        "author": "林希逸",
        "paragraphs": [
            "手足情鍾共處埋，榮枯頓異可勝哀。",
            "長公松下無人掃，三從諸孫歲一來。"
        ],
        "title": "戊辰謁伯祖惠陽使君墳三絕  其三",
        "id": "149bf212-d6fa-4aa4-b754-013cd04eb8da"
    },
    {
        "author": "林希逸",
        "paragraphs": [
            "得意秋風早，香浮桂籍中。",
            "清疑衛玠是，年與賈生同。",
            "鵬化多諸從，龍飛上兩翁。",
            "此行宜趾美，佇見賦摩空。"
        ],
        "title": "送余兄西上",
        "id": "0b15483b-4c24-47cc-833b-f99dad518bda"
    },
    {
        "author": "林希逸",
        "paragraphs": [
            "春試新因閏少遲，行行應見柳舒眉。",
            "香留丹桂籍中久，名寫金花帖上宜。",
            "一榜三魁同我里，重輪六戊屬今時。",
            "贈言此意殷勤甚，就有安書寄小兒。"
        ],
        "title": "送蔡彌堅西上",
        "id": "34d2ed6a-d030-4cb4-ab7c-5ef97ce2881f"
    },
    {
        "author": "林希逸",
        "paragraphs": [
            "何處君家亦樂園，遥知眼界與天寬。",
            "年時料得羣花好，歲晚祇留老樹蟠。",
            "佳客酒中吟李白，主人林下見韋丹。",
            "事隨鴻去今如夢，却有賡酬集可觀。"
        ],
        "title": "次韻題馬氏亦樂園集",
        "id": "b4fe72c8-68a4-4820-9904-07e20882a5a7"
    },
    {
        "author": "林希逸",
        "paragraphs": [
            "老如枯柏傲霜冬，名實俱忘賦芧公。",
            "正苦歲寒無竹伴，喜知春思與梅同。",
            "囊書待朔登金馬，琢句追坡詠玉虹。",
            "他日肯尋翁住處，花邊野水與池通。"
        ],
        "title": "用韻和黄兄",
        "id": "2a9c2914-7aa8-41bb-9343-67c6728c5712"
    },
    {
        "author": "林希逸",
        "paragraphs": [
            "作室道謀雖不可，同舟義等又何疑。",
            "自賢必去能賢也，不受何宗是受之。",
            "非馬固知難喻馬，圍棋恐未及看棋。",
            "溪干老子歸來笑，憶到行河集議時。"
        ],
        "title": "昨晚溪緣之論聞善友頗不能堪戲成八句",
        "id": "dff81db7-cd61-4e3b-8e68-ac7e2b3ef9c9"
    },
    {
        "author": "林希逸",
        "paragraphs": [
            "橋以鄉名曰萬安，篆碑誰作曰溪干。",
            "化龍二字重修得，歸鶴千年耐久看。",
            "鈎畫不凡非世有，精神欲動肯泥蟠。",
            "崇寧石在文尤古，虹筆相輝射斗寒。"
        ],
        "title": "題化龍橋碑",
        "id": "1037267b-6294-40a1-b3d5-962a16d9f8fb"
    },
    {
        "author": "林希逸",
        "paragraphs": [
            "紫橐塤箎派易推，丹爐芽雪妙誰知。",
            "方因龍得來何處，棘爲鸞棲住幾時。",
            "見似臞仙清可掬，勝他流輩俗難醫。",
            "樗菴有句吾拈出，謁兩孤山共和之。"
        ],
        "title": "贈周醫主簿和後村詩",
        "id": "f11cdbba-4466-4800-8569-8b2d66f5caca"
    },
    {
        "author": "林希逸",
        "paragraphs": [
            "生涯薄薄仰田疇，破敝猶存晏子裘。",
            "聊向太虛中過活，何曾自已外馳求。",
            "狂吟時有銜盃興，退省知無障扇羞。",
            "老守殘書差得趣，人間別一種風流。"
        ],
        "title": "寄興",
        "id": "6e5847b1-447d-4ac3-809a-9aa221d23e55"
    },
    {
        "author": "林希逸",
        "paragraphs": [
            "似髮青蒲石頂鮮，與奴疏剔換青泉。",
            "莫嫌水部寒貧氣，聊結涪翁瀟灑緣。",
            "晝永久看雲獨立，夜寒略對月還眠。",
            "焚香弄鏡皆書味，時有新詩入續編。"
        ],
        "title": "洗石蒲作",
        "id": "e180145e-27d7-4018-9c1a-1f8ec64b3502"
    },
    {
        "author": "林希逸",
        "paragraphs": [
            "生時句句有玄機，語我因醫偶造微。",
            "霞嶼已題新窆石，羊城還著舊深衣。",
            "曼卿見說乘騾去，丁令嘗聞化鶴歸。",
            "葱嶺相逢提履者，宋雲恐被後人譏。"
        ],
        "title": "羅真隠已化數年曾糾仕五羊病中嘗訪渠爲之求樂曾知其已逝頗有問答曾今爲漳倅親與東菴道老言之",
        "id": "9c77e034-e131-4ff1-80ae-7b4fcf9828ac"
    },
    {
        "author": "林希逸",
        "paragraphs": [
            "事隨時去似飛瀾，具眼應須以道觀。",
            "湯武交爭棋裏見，唐虞氣象瑟中看。",
            "寄情物外吟差樂，回首塵間意久闌。",
            "多一月春還過半，先生隨分老溪干。"
        ],
        "title": "戊辰二月六日作",
        "id": "efc9710b-e6b0-4d01-a1f0-5ecb714ff701"
    },
    {
        "author": "林希逸",
        "paragraphs": [
            "學能害道義當排，深淺還須究竟來。",
            "動靜理如雙轉轂，危微心要兩俱灰。",
            "俟之不貳知天矣，逝者如斯嘆水哉。",
            "却笑留衣韓十八，羨人明識外形骸。"
        ],
        "title": "讀昌黎與孟簡書作",
        "id": "615ed1ec-c367-410b-a756-8b2d50572256"
    },
    {
        "author": "林希逸",
        "paragraphs": [
            "老後粗知見處真，世緣隨順不妨貧。",
            "靜看星斗尊吾性，閒對烟雲笑此身。",
            "舊學易忘緣懶散，近詩多拙欠尖新。",
            "從今只合逃名去，似此饑窮昔幾人。"
        ],
        "title": "遣興",
        "id": "031e5b53-9935-4350-a1f8-4344f9c64aac"
    },
    {
        "author": "林希逸",
        "paragraphs": [
            "飯粟羹藜漫曲肱，病無俗物也身輕。",
            "萬錢下筯非吾事，數卷殘書了此生。",
            "學淺幸無禪二障，心閒喜與迹雙清。",
            "更長睡足元無夢，又聽簷間足足鳴。"
        ],
        "title": "曉作偶成",
        "id": "a32682ba-56ab-465a-a05d-7befd8765b97"
    },
    {
        "author": "林希逸",
        "paragraphs": [
            "可笑兒癡覓句忙，先生善誘許升堂。",
            "未應得髓能如可，敢道言詩亦與商。",
            "筆落更誇風雨疾，袖回猶射斗牛光。",
            "句中有眼容參取，肯靳涪翁古印章。"
        ],
        "title": "和後村喜大淵至二首  其一",
        "id": "4402fbd8-1efb-4440-b1aa-5732c2bea90e"
    },
    {
        "author": "林希逸",
        "paragraphs": [
            "問疾維摩本不任，招延多謝屢揮金。",
            "伏波床下容松拜，康節窩中爲客吟。",
            "新語粲花空把翫，舊游煨芋阻追尋。",
            "老慙筋力難爲禮，南北相望只嗣音。"
        ],
        "title": "和後村喜大淵至二首  其二",
        "id": "ce275b77-db6f-4016-841f-00a65a37793d"
    },
    {
        "author": "林希逸",
        "paragraphs": [
            "詩能妨病語情真，才大猶如富傲貧。",
            "强作手書誠愧我，那知腹稿不勞人。",
            "生平酷好樂何苦，集本多傳續又新。",
            "拚却此身吟送老，百骸雖在果誰親。"
        ],
        "title": "和效顰一首",
        "id": "7d77b91f-9db7-40ff-ad20-2a422343b581"
    },
    {
        "author": "林希逸",
        "paragraphs": [
            "聞說君家舊業儒，貪游到處曳長裾。",
            "學青烏子通砂法，傍紫陽翁故里居。",
            "吟苦雖無堪煮字，交窮却有救貧書。",
            "虛中融結皆真理，朱蔡猶談可但渠。"
        ],
        "title": "葉萬山以詩求詩爲賦一首",
        "id": "6d912ec8-5acf-4f2e-99e2-7c0555aaebfa"
    },
    {
        "author": "林希逸",
        "paragraphs": [
            "才華早已逼難兄，聲動賢關指日聽。",
            "萬卷飽看雙眼碧，一篇聊換半身青。",
            "三都賦出愁無紙，千佛名題會有經。",
            "投老溪干吟送別，舊游回首夢爐亭。"
        ],
        "title": "送陳伯厚試上庠",
        "id": "5da88b8d-be36-4d03-9050-bfae465c5431"
    },
    {
        "author": "林希逸",
        "paragraphs": [
            "問藥雖忙吟更忙，新詩必富似龜堂。",
            "未能載雪尋安道，恨不乘風學老商。",
            "伊昔虱心看愈大，因何牛背射無光。",
            "疑公只欠長明頌，不用雲璈共綠章。"
        ],
        "title": "後村再和堂字二首且云欲謝遣孤月一意祈天用韻爲謝  其一",
        "id": "486ec0b8-fbdb-409f-b7d8-9e086dce616c"
    },
    {
        "author": "林希逸",
        "paragraphs": [
            "詩工如沈筆如任，到手篇篇玉應金。",
            "月好豈無搔首夢，日長誰伴撚髭吟。",
            "如今具眼師能幾，何處還睛佛可尋。",
            "來往莫嫌貧問訊，也勝空谷聽跫音。"
        ],
        "title": "後村再和堂字二首且云欲謝遣孤月一意祈天用韻爲謝  其二",
        "id": "e47fe5fc-05b2-4747-82be-2f60c13af426"
    },
    {
        "author": "林希逸",
        "paragraphs": [
            "人間波浪勝揚瀾，對鏡知公有達觀。",
            "晚喜騎馿半山去，早曾立馬萬人看。",
            "平頭八秩身逾健，信手千詩興未闌。",
            "應笑溪翁耽貝葉，但尋破寺訪豐干。"
        ],
        "title": "和桃巷吏部用鄙韻三首  其一",
        "id": "a7b8cd4d-20dd-4026-8b72-750f97a949d2"
    },
    {
        "author": "林希逸",
        "paragraphs": [
            "袖疏曾將紫闥排，山今排闥送詩來。",
            "試評藜杖爲吹火，何似麻衣共撥灰。",
            "濠上鯈魚真樂也，山梁雌雉信時哉。",
            "只愁驅上蒲輪去，不許箋天强乞骸。"
        ],
        "title": "和桃巷吏部用鄙韻三首  其二",
        "id": "0a5d3a90-b357-47f1-92f1-e049d1c26d15"
    },
    {
        "author": "林希逸",
        "paragraphs": [
            "老學黔婁已逼真，他年誰解傳寒貧。",
            "曾供天老書題目，空守將軍醉告身。",
            "山似友于青眼在，世多交絕白頭新。",
            "癡兒浪下龐公拜，許作樽前問字人。"
        ],
        "title": "和桃巷吏部用鄙韻三首  其三",
        "id": "59ec4e35-6c06-4e02-bbaf-087894c185e1"
    },
    {
        "author": "林希逸",
        "paragraphs": [
            "南州詫說才名早，到手青衫已二毛。",
            "自守冰霜真鐵漢，肯淹歲月待珠曹。",
            "遥知玉節將爭致，暫掌牙籌莫厭勞。",
            "聖世憐才甄拔易，倚須去著錦宮袍。"
        ],
        "title": "送吳司戶之任",
        "id": "2c25f8a6-e982-40cd-8721-f6bc37275bac"
    },
    {
        "author": "林希逸",
        "paragraphs": [
            "清吟思湧似回瀾，家數他年比務觀。",
            "歌舞叢中知散易，功名紙上要留看。",
            "吹殘柳雪寒仍在，數盡花風春欲闌。",
            "好景縱多公不飲，誰論麯糵向江干。"
        ],
        "title": "再用前韻謝桃巷  其一",
        "id": "270d848a-cbdf-434b-92c1-6c1f7ad1fe7c"
    },
    {
        "author": "林希逸",
        "paragraphs": [
            "老境渾無悶可排，交情莫逆有輿來。",
            "骨寒底爲哦詩瘦，心懶非因忍事灰。",
            "蔬水生涯聊爾耳，輪雲世故奈何哉。",
            "漆園未悟身如幻，更把君臣論百骸。"
        ],
        "title": "再用前韻謝桃巷  其二",
        "id": "e8e73104-ae29-4662-b0ed-be35b7928632"
    },
    {
        "author": "林希逸",
        "paragraphs": [
            "山深林密樂吾真，從古吟人例是貧。",
            "參句似禪詩有眼，還丹無訣酒全身。",
            "我聞竹後癡猶甚，公見桃來思許新。",
            "有雁莫嫌時問訊，舊游諸老更何人。"
        ],
        "title": "再用前韻謝桃巷  其三",
        "id": "296e998c-f6bf-41ed-b005-929e572418eb"
    },
    {
        "author": "林希逸",
        "paragraphs": [
            "老守寒溪作逸民，未嘗憂道况憂貧。",
            "生涯寧薄吾無愧，分外求多天亦嗔。",
            "一點要須明不昧，萬緣總是假非真。",
            "有書數卷詩千首，便是人間了底人。"
        ],
        "title": "閒題",
        "id": "5071fa92-270d-44e7-ba6d-5fbda0130e0b"
    },
    {
        "author": "林希逸",
        "paragraphs": [
            "汩汩難回既倒瀾，我今忘世漫游觀。",
            "雀羅生怕客驚散，魚笱長呼兒去看。",
            "笋蕨彌山求易足，園林到處入無闌。",
            "漁翁樵叟相過熟，一語何曾非意干。"
        ],
        "title": "四和瀾字三首謝趙工部  其一",
        "id": "863a4513-506c-4331-9642-1a96a8dd9bd5"
    },
    {
        "author": "林希逸",
        "paragraphs": [
            "已分金門不可排，何須竹帛詔方來。",
            "囊收玉子開雲種，爐養金公候火灰。",
            "老見明時真樂只，身緣吾黨合歸哉。",
            "年豐處處炊烟好，追憶邊城嘆析骸。"
        ],
        "title": "四和瀾字三首謝趙工部  其二",
        "id": "c8d3431f-9e32-44fe-9207-eb4e5e7bfba1"
    },
    {
        "author": "林希逸",
        "paragraphs": [
            "芋栗先生語最真，有園我亦未全貧。",
            "閒尋往事渾如夢，𢬵作清吟老此身。",
            "但愧淹才隨錦盡，何如韓思與花新。",
            "柞山集即杼山是，佛地中來有幾人。"
        ],
        "title": "四和瀾字三首謝趙工部  其三",
        "id": "15d9a1f3-470b-474b-b6db-5478c9d9f056"
    },
    {
        "author": "林希逸",
        "paragraphs": [
            "一種村居富貴窮，多年饒潤謝天公。",
            "眼前黄白方吹盡，已放山丹蓓蕾紅。"
        ],
        "title": "山前山丹已見微紅",
        "id": "1dd333ab-7e38-453b-95b7-686a14b1ecc3"
    },
    {
        "author": "林希逸",
        "paragraphs": [
            "讀易伊誰見得真，能見富定不如貧。",
            "涪翁但冀天還眼，子厚何求愁化身。",
            "語燕殷勤如話舊，良苗次第又懷新。",
            "往來獨恨詩差少，便覺江山憔悴人。"
        ],
        "title": "再和效顰一首寄後村",
        "id": "0bee85a9-527e-4a48-8385-b16836712508"
    },
    {
        "author": "林希逸",
        "paragraphs": [
            "金問天南使，過門欲盡春。",
            "理談經獨妙，詩當札尤真。",
            "圖進知天喜，綸頒人日新。",
            "相思梁月在，吟望向江濱。"
        ],
        "title": "用韻答徐古爲",
        "id": "117050ce-f979-4827-aa85-f10cdc5913da"
    },
    {
        "author": "林希逸",
        "paragraphs": [
            "忽傳哀訃淚難禁，憶在樗菴別至今。",
            "遺迹幾何留子墨，知音多是惜人琴。",
            "汝身汝伯相爲命，一死一生尤痛心。",
            "幸是棲鸞本無意，遽令題墓向空林。"
        ],
        "title": "悼劉主簿",
        "id": "0635a0a3-8a3d-4c5f-a2d9-19643dd4bd80"
    },
    {
        "author": "林希逸",
        "paragraphs": [
            "山頭老漢老尤癯，忽謾溪干訪老夫。",
            "問訊輥毬思古宿，等閑隠几說今吾。",
            "多留舊日題詩在，近有寒泉答話無。",
            "握手依依還別去，十年一見只斯須。"
        ],
        "title": "雪峰藏叟過門見訪贈別一首",
        "id": "d53e124a-89bf-4224-9367-5b23ba72525a"
    },
    {
        "author": "林希逸",
        "paragraphs": [
            "一點關心道即非，到關心處又誰知。",
            "渠宗爲此猶垂涕，益信傍人不是癡。"
        ],
        "title": "看風穴語偶然有感",
        "id": "32772bbb-40d9-4b31-b47e-c74bd36494c1"
    },
    {
        "author": "林希逸",
        "paragraphs": [
            "送酒無如鮓醤宜，所翁舊以寶名之。",
            "看渠忽洒思翁淚，爲憶相呼得寶時。"
        ],
        "title": "偶得蝦醤懷所翁作",
        "id": "9e9301b6-cc74-4f2f-834e-83297097fc86"
    },
    {
        "author": "林希逸",
        "paragraphs": [
            "祠宇小窗西，松高柳尚低。",
            "垂垂青可愛，一带遶長堤。"
        ],
        "title": "平遠窗中作",
        "id": "6fd3546e-9beb-4169-8f9a-b564e06a9f57"
    },
    {
        "author": "林希逸",
        "paragraphs": [
            "煩促耽凉夜，穹虛望碧霄。",
            "雲行迎月入，波動带星摇。"
        ],
        "title": "夜立池邊作",
        "id": "a3d6bb42-757c-4c6b-b72b-314cb7edd6a1"
    },
    {
        "author": "林希逸",
        "paragraphs": [
            "賢哉斷際堂中老，法席新移向鳳山。",
            "妙選碧油翁具眼，相迎黄面佛開顔。",
            "老來得友如師少，別去伊誰伴我閒。",
            "十二峰頭明月在，不妨言句落人間。"
        ],
        "title": "送黄檗老子住西禪",
        "id": "67db9449-d1a6-49d9-984c-2632ddef4260"
    },
    {
        "author": "林希逸",
        "paragraphs": [
            "綠遍東西岸，田家亦喜晴。",
            "溪因急雨漲，雲放半山明。",
            "沙外看流勢，橋邊聽淺聲。",
            "向令平十里，應與剡爭名。"
        ],
        "title": "雨後溪橋看水",
        "id": "45715b1c-3e8a-4612-92d2-9ac029475fd5"
    },
    {
        "author": "林希逸",
        "paragraphs": [
            "此緇何事與韓仇，可怪真如撼樹蜉。",
            "喚作辨才知汝誤，看成寐語使人羞。",
            "賜云日月無容毀，甫嘆江河不廢流。",
            "者也之乎三十首，千年貽笑幾時休。"
        ],
        "title": "讀契嵩非韓三十首",
        "id": "f0ff7942-4a8e-4855-9256-1b46ad6643a3"
    },
    {
        "author": "林希逸",
        "paragraphs": [
            "士能優即學，豈必爲貧驅。",
            "翁有三珠樹，兄如千里駒。",
            "敏知才脫穎，慈是德充符。",
            "鹽戶彫殘甚，殷勤爲掖扶。"
        ],
        "title": "送嶺口倉季高兄用後村韻  其一",
        "id": "98549f07-08ee-4e5d-a14f-f4d511c6c900"
    },
    {
        "author": "林希逸",
        "paragraphs": [
            "竈戶年年減，苛征可奈何。",
            "給符催起火，輸賦仰晴波。",
            "民困官誰察，兄賢政必和。",
            "雖云綱有本，久例剋除多。"
        ],
        "title": "送嶺口倉季高兄用後村韻  其二",
        "id": "a92ba60b-0293-444d-98b9-29373b2da289"
    },
    {
        "author": "林希逸",
        "paragraphs": [
            "簇簇團團似剪霞，雨中相對爲咨嗟。",
            "固知沾足遍宜稻，只恐淋漓解損花。"
        ],
        "title": "雨中看山丹作",
        "id": "d6673d81-eeb3-48cf-b174-d8a8efaabdf0"
    },
    {
        "author": "林希逸",
        "paragraphs": [
            "此客熬波去，初程宿暑驅。",
            "名家真鳳穴，內廄待龍駒。",
            "臺自催征課，官惟守信符。",
            "少留翁必召，溫國要康扶。"
        ],
        "title": "再和送嶺口倉季高兄二首  其一",
        "id": "566931a2-d533-46ad-919c-04c69edc9637"
    },
    {
        "author": "林希逸",
        "paragraphs": [
            "盡職隨高下，吾無問孰何。",
            "留看烹玉雪，入對麗金波。",
            "任大鹽中舉，官卑柳下和。",
            "當涂須刮目，父執故人多。"
        ],
        "title": "再和送嶺口倉季高兄二首  其二",
        "id": "a56d605c-ca4d-4d03-966c-133871b90ad7"
    },
    {
        "author": "林希逸",
        "paragraphs": [
            "汝渡長江後，南來北客稀。",
            "夢尋騎鶴處，愁對釣魚磯。",
            "淮僕行方半，京書報欲歸。",
            "抵家應一喜，稚女解牽衣。"
        ],
        "tags": [
            "长江"
        ],
        "title": "得浩書自維揚至京將歸矣",
        "id": "9a82e5b2-cf1e-4ed8-b56d-4d18a1d06521"
    },
    {
        "author": "林希逸",
        "paragraphs": [
            "琴思清於五柳陶，詞源浩浩似秋濤。",
            "落花未賦時爭價，香草曾吟處得騷。",
            "七字法傳山谷祕，數篇文比曼卿豪。",
            "衰年酷爲齊年喜，紫橐仙翁有鳳毛。"
        ],
        "title": "讀侯官劉宰山居集一首",
        "id": "b178c4b3-be24-4378-bf34-3c5e820e79ee"
    },
    {
        "author": "林希逸",
        "paragraphs": [
            "道汝含蟬實負名，甘眠晝夜寂無聲。",
            "不曾捕鼠祇看鼠，莫是麒麟誤託生。"
        ],
        "title": "麒麟貓",
        "id": "be815bea-f168-4352-9840-95387e15b7dc"
    },
    {
        "author": "林希逸",
        "paragraphs": [
            "名在先朝擅斗南，聖心求舊眷非凡。",
            "龍圖字足新三畫，鳳誥書來更幾函。",
            "指日即須携手上，耆年可但改頭銜。",
            "玉階正要康扶對，新渥相輝共引帆。"
        ],
        "title": "賀劉尚書除龍圖閣學士",
        "id": "175f656b-5bb4-4cf1-95d5-70c1b31ce9f5"
    },
    {
        "author": "林希逸",
        "paragraphs": [
            "日日親朋餉自南，比公所賜似仙凡。",
            "擅名甘露珠百顆，入手好風書一函。",
            "蘇老黄柑休立傳，半山紅柿莫分銜。",
            "金莖仙掌何曾得，要棗如瓜謾舉帆。"
        ],
        "title": "和前韻謝後村餉甘露團荔子一首",
        "id": "8aff41f9-e771-45ba-8ca7-f4097bc31907"
    },
    {
        "author": "林希逸",
        "paragraphs": [
            "天南勝處是京山，精舍新成數百間。",
            "柱石規模何整整，衣冠人物想班班。",
            "昌黎教法依然在，安定家聲喜復還。",
            "受用不窮書富貴，吾儕本領學曾顔。"
        ],
        "title": "寄題京山書院",
        "id": "e519d6c5-d3c4-4cd6-b8e2-6b82fd411541"
    },
    {
        "author": "林希逸",
        "paragraphs": [
            "官是東萊初補處，諸生料得熟香名。",
            "縣知講席通三昧，合向明廷聽五英。",
            "君有奇才宜鳳翥，我安窮分樂鷗盟。",
            "鷄羣有鶴令人喜，伊昔翁曾共短檠。"
        ],
        "title": "送嚴陵教方汝楫用後村韻",
        "id": "27cbe54b-648e-445c-bbcb-8cd360ed3055"
    },
    {
        "author": "林希逸",
        "paragraphs": [
            "翁爲髯相小尤稀，此卷於今信絕奇。",
            "墨暈淺深行筆意，紅光上下吐珠時。",
            "名高擅世無他手，語硬盤空况此詩。",
            "散髮不知何處去，想應龍尾學騎箕。"
        ],
        "title": "所翁爲泳作小卷翫珠龍極其精妙賦翫珠吟一首追憶此友",
        "id": "01db71b7-0730-4c52-a59f-01e1118227b2"
    },
    {
        "author": "林希逸",
        "paragraphs": [
            "到了於魚真得計，從前飛鳥倦知還。",
            "低頭未羨居轅下，拙手何妨縮袖間。",
            "說偈不嫌如瀉水，著書豈必要藏山。",
            "漁翁學士皆閒夢，此事誰知若是班。"
        ],
        "title": "用韻謝子真",
        "id": "8968b157-93b4-4944-9dc1-bfbb291adb2f"
    },
    {
        "author": "林希逸",
        "paragraphs": [
            "輪雲世事去還來，老眼曾經見幾回。",
            "乍可洗心清浄社，何須覓句鬰孤臺。",
            "癡兒歸語差精進，野叟衰顔覺好開。",
            "一件却令人憤悶，秋陽驕橫勝恢台。"
        ],
        "title": "用韻謝子常",
        "id": "eca88f77-196d-4cfa-9e2c-129af11411ba"
    },
    {
        "author": "林希逸",
        "paragraphs": [
            "投閒不厭玩心珠，遮眼無他只舊書。",
            "得馬塞翁從喪馬，知魚濠叟且觀魚。",
            "三旬不雨田俱涸，一月先秋暑未除。",
            "此念却難排遣在，家無大小仰犂鋤。"
        ],
        "title": "七月十二日作",
        "id": "ac152449-c679-41d0-889c-1e2634a50870"
    },
    {
        "author": "林希逸",
        "paragraphs": [
            "遍走仙壇與九淵，三旬涸盡澗中泉。",
            "垤無鳴鸛嗟何及，古有刑鵝法孰傳。",
            "父守井槔形似鶴，兒歸市糴瘦於猿。",
            "旁人若識農家苦，糲飯藜羹直萬錢。"
        ],
        "title": "七月苦旱",
        "id": "f882f729-a4b2-4299-b2d6-faae8c622525"
    },
    {
        "author": "林希逸",
        "paragraphs": [
            "好爲君王去字人，乃翁知汝耐清貧。",
            "求民疾痛當如子，有道絃歌是悅親。",
            "月解前期須趣辦，日生公事怕因循。",
            "掃除詩癖祗勤政，最急無如賦役均。"
        ],
        "title": "送泳宰安溪  其一",
        "id": "a7879b24-2a08-482b-bb74-eae4e7854bc7"
    },
    {
        "author": "林希逸",
        "paragraphs": [
            "邑小雖貧亦自嘉，遥知深僻似山家。",
            "我思宮錦袍如夢，汝向黄綢被放衙。",
            "守憶舊游須易事，吏存古意要無華。",
            "但令禾麥年年好，肯羨河陽一縣花。"
        ],
        "title": "送泳宰安溪  其二",
        "id": "af7f828c-a1e5-4eef-9280-3e75b7cb1668"
    },
    {
        "author": "林希逸",
        "paragraphs": [
            "此邑先曾有美傳，雨晹仰佛令多賢。",
            "復齋名比太丘長，清水仁如姑射仙。",
            "廉白不慚居補處，精虔更爲祝豐年。",
            "殷勤辦此身心去，莫怕溪灘穩放船。"
        ],
        "title": "送泳宰安溪  其三",
        "id": "304f244b-3d27-4539-bd4d-392843713bb3"
    },
    {
        "author": "林希逸",
        "paragraphs": [
            "早氣如春夜即冬，操存要有主人公。",
            "斯翁枉向塵埃老，好我遥知臭味同。",
            "案上兩圖圓似月，毫端萬丈吐如虹。",
            "渠儂落處應誰會，未羨他家那一通。"
        ],
        "title": "和王此山午寄虹字韻一首",
        "id": "a9890344-8749-4a68-94bb-79abf75c8c24"
    },
    {
        "author": "林希逸",
        "paragraphs": [
            "蕖仙綵袂濕銀泥，共蔕分紅照碧溪。",
            "桃葉桃根雙姊妹，未應擬入句中題。"
        ],
        "title": "和趙春谷南溪雙蓮二絕  其一",
        "id": "90ad731f-3d86-4e7d-b6bb-ba278f59ae34"
    },
    {
        "author": "林希逸",
        "paragraphs": [
            "文耀祠前花滿池，花神爲谷獻珍奇。",
            "會看兩兩紅蓮炬，先遣秋風瑞入詩。"
        ],
        "title": "和趙春谷南溪雙蓮二絕  其二",
        "id": "9fd04efd-097d-432e-8175-a64470959533"
    },
    {
        "author": "林希逸",
        "paragraphs": [
            "游歷江湖久，刊詩已百篇。",
            "梅花曾共笑，楊葉不難穿。",
            "樸厚如翁好，推敲何處傳。",
            "雀羅空自愧，爲我謝琴仙。"
        ],
        "title": "程君履以薛宰書見訪",
        "id": "bf19050d-2e7e-4d17-89eb-f5038e4fceb7"
    },
    {
        "author": "林希逸",
        "paragraphs": [
            "我貧冬舂苦不足，常時屢貸監河粟。",
            "大貧忍口活小貧，仰天但冀田中熟。",
            "去年已喜見嘉禾，今年得粟喜奈何。",
            "一莖六穗最奇者，四四三三云更多。",
            "禾生之鄉曰太平，粟生之里曰永福。",
            "天公此意豈偶然，拍手歌之仍鼓腹。",
            "憂國何人不願豐，太倉那得相因紅。",
            "但令此物如水火，酒肉如山八蜡通。",
            "人言此邦今樂土，長官於民如父母。",
            "曰暘曰雨天應之，叶氣嘉生有如許。",
            "長官寧非佛地人，三年一念何其仁。",
            "要知此瑞爲誰出，金粟如來箇後身。"
        ],
        "title": "嘉禾瑞於丁卯此粟瑞於戊辰兩年之間嘉瑞迭見所産之地其名亦美琴化所感盛矣哉再賦此爲梯飈明府賀",
        "id": "286cc4b7-33e4-482a-a8d9-73e0284d5a27"
    },
    {
        "author": "林希逸",
        "paragraphs": [
            "芝雲深處遠携筇，行遍閩山訪野農。",
            "問老舊游諸大老，云渠識澗住依松。"
        ],
        "title": "二偈贈餘干震上人  其一",
        "id": "f4d791db-48a9-4d94-9044-52364f19b12a"
    },
    {
        "author": "林希逸",
        "paragraphs": [
            "老漆園仙數卷書，最佳公案是觀魚。",
            "濠梁水上寧無影，悟得應知我與渠。"
        ],
        "title": "二偈贈餘干震上人  其二",
        "id": "9ab913ff-b02d-45d4-91f3-2fd712b00426"
    },
    {
        "author": "林希逸",
        "paragraphs": [
            "數本山丹似曉霞，多情戀戀野人家。",
            "自從五月至九月，還有三花或兩花。",
            "莫笑蕭疏同寂寞，早曾爛漫見紛華。",
            "籬邊黄菊今全未，且對芳樽拾墮葩。"
        ],
        "title": "九月山丹",
        "id": "24747ed8-f680-4fdf-9486-ff05ca93fadc"
    },
    {
        "author": "林希逸",
        "paragraphs": [
            "自得齋中得樂全，對床白髮者希年。",
            "尚平債了閒無事，洛社交多譽獨賢。",
            "女嫁比隣來往密，醉忘巾櫛起居便。",
            "紫薇舊伴今如夢，喜插黄花壽阿連。"
        ],
        "title": "月仲弟重九日慶七十",
        "id": "bc373e59-b1a1-4df0-b868-15e39f5d9f8e"
    },
    {
        "author": "林希逸",
        "paragraphs": [
            "孝慕三霜不脫衰，月評甚美况清才。",
            "爲貧遮日投竿去，得趣吟風講學來。",
            "翁豈常人嗟宰木，我嘗爲子指庭槐。",
            "有臯能賦誰噓送，莫使君王憶老枚。"
        ],
        "title": "送丘進道入京",
        "id": "70b9e4fc-473c-45a9-ab97-50c96ca44b57"
    },
    {
        "author": "林希逸",
        "paragraphs": [
            "種花城裏談經席，三載何曾有束脩。",
            "別換頭銜聊佐邑，重拈手板向鄰州。",
            "松廳莫笑無公事，蕖幕時能致俊流。",
            "握手溪干留飲去，相思那肯靳書郵。"
        ],
        "title": "送光澤蘇縣丞",
        "id": "ed3be95c-38ce-4cb5-9b7c-3f93096bb890"
    },
    {
        "author": "林希逸",
        "paragraphs": [
            "幻影匆匆託太虛，問身前後果何如。",
            "李如畫馬淪爲馬，莊亦觀魚化作魚。",
            "房相未忘前世字，謫仙曾讀幾生書。",
            "古今傳說多蒙昧，覿面須知我即渠。"
        ],
        "title": "前後身",
        "id": "2d22dc28-9494-439c-965d-858d390cb72a"
    },
    {
        "author": "林希逸",
        "paragraphs": [
            "羊腸歷盡鬢今皤，官職因才自折磨。",
            "議幕重來還去也，攀轅不住奈愁何。",
            "情知直道能容少，空喜陽巖得助多。",
            "券內功名終久在，非非是是一東坡。"
        ],
        "title": "送林帥參",
        "id": "7b37603e-693f-4380-a0ed-cda5e49cd959"
    },
    {
        "author": "林希逸",
        "paragraphs": [
            "霜殘已報春消息，未見籬邊蓓蕾黄。",
            "愛菊苦遲今十日，漉巾須作後重陽。",
            "酒知聖處何妨醉，藥縱仙方不用嘗。",
            "拍手自歌兒和我，別無曲調只滄浪。"
        ],
        "title": "十九日作",
        "id": "c488d8ce-1bb3-4243-b327-8f6438a37e41"
    },
    {
        "author": "林希逸",
        "paragraphs": [
            "釣魚磯畔賦滄浪，不是狂夫老更狂。",
            "心是罷參僧養病，身如揀退卒還鄉。",
            "談玄近喜兒差進，得酒先邀弟共嘗。",
            "遮眼有書時掩卷，小窗趺坐自焚香。"
        ],
        "title": "偶題",
        "id": "6be0bc35-1fb4-4e7a-9bf3-68d4c34012a2"
    },
    {
        "author": "林希逸",
        "paragraphs": [
            "紫霞焚香青霞哭，此詩此事誰堪錄。",
            "二公如此訟君冤，身雖掇禍名不辱。",
            "天留老眼見時平，君既生還丁已戮。",
            "仙無點鐵救君貧，佛却有篦刮君目。",
            "令君看破玉管書，養生聊借君平卜。",
            "縱談風骨妙入神，江湖諸老爭推轂。",
            "君能相人我相君，豈無武襄與英六。"
        ],
        "title": "贈月溪孫相士",
        "id": "2995544f-bfb9-4fc8-b2a6-f7c27d1264a2"
    },
    {
        "author": "林希逸",
        "paragraphs": [
            "壺山雖好俗難平，新下車來有異聲。",
            "得乳雛均心惻怛，害羣羊去聽神明。",
            "永豐陂上碑遺愛，德禮堂中實稱名。",
            "執別溪干情可耐，公家資相老門生。"
        ],
        "title": "送趙興化",
        "id": "ac6dac1d-6852-46d4-9ec4-6c7f2bd16a14"
    },
    {
        "author": "林希逸",
        "paragraphs": [
            "畫棟危梁喜落成，主人高致著新名。",
            "義存必葺規模遠，賢要思齊慕尚清。",
            "丹筆平反真養志，綠綈催趣看登瀛。",
            "陽巖住處今君住，料得誇張遍鳳城。"
        ],
        "title": "潮陽趙秋惟乂作新廨成以景陽扁之謂陽巖嘗歷此官也余既爲作二隸古因賦唐律一首",
        "id": "adf04a2d-680d-41db-98cf-b8eb633d0f38"
    },
    {
        "author": "林希逸",
        "paragraphs": [
            "豚膏鼎化元非胾，切入金盤得許清。",
            "鱗雪性寒空細縷，貍霜糟重欠通明。",
            "渠嗟不遇黄山谷，我愛渾如碧水晶。",
            "醉後不妨冰著齒，最宜人是味溫平。"
        ],
        "title": "豨凍宜酒以皮爲之入口爽而色可愛客以山谷醒酒冰比之余謂冰鱗物也其性寒比之玉貍又不瑩戲成一首",
        "id": "fe8be0ea-daaf-47df-9852-c2f3ec14e6d7"
    },
    {
        "author": "林希逸",
        "paragraphs": [
            "梅經和靖詩堪畫，蘭識靈均賦是經。",
            "兩得清名還此卷，梅花石上古蘭亭。"
        ],
        "title": "題梅花帖",
        "id": "0307622c-e38e-4eeb-a7f2-b9dc85fcfaf9"
    },
    {
        "author": "林希逸",
        "paragraphs": [
            "埋頭汩汩應酬中，一喜因何到此翁。",
            "恰了數家文字債，滿籃人送荔枝紅。"
        ],
        "title": "方遣三山學記仍寄徑山文字筆硯稍寬梁祕閣忽送金鍾千顆此吾鄉名品也  其一",
        "id": "7776b0e1-4f2c-471f-b561-872976361b32"
    },
    {
        "author": "林希逸",
        "paragraphs": [
            "雖云莆荔勝閩中，諸品如今未改容。",
            "寄語宋香陳紫輩，還他先進是金鐘。"
        ],
        "title": "方遣三山學記仍寄徑山文字筆硯稍寬梁祕閣忽送金鍾千顆此吾鄉名品也  其二",
        "id": "3d0771ea-fc20-4d29-ba26-6e9bfeeb4a90"
    },
    {
        "author": "林希逸",
        "paragraphs": [
            "尊知籠愚笑火馳，人間翻覆任紛披。",
            "偷桃兒羨侏儒粟，辟穀翁懷博浪椎。",
            "座下固知師也喭，門前却歎鳳兮衰。",
            "世無齊物莊夫子，那得渠儂一問之。"
        ],
        "title": "和後村書窗韻四首  其一",
        "id": "0e8861dc-7623-44aa-8877-977df9801f24"
    },
    {
        "author": "林希逸",
        "paragraphs": [
            "乍可輪生角莫馳，蓑衣好在不妨披。",
            "相尋日月急如箭，休笑塵埃鈍似椎。",
            "老去詩篇多感慨，古來書卷幾興衰。",
            "簞瓢樂處雖難會，却是知之亦好之。"
        ],
        "title": "和後村書窗韻四首  其二",
        "id": "d49d59b6-db2d-4323-84d3-ea2d2e5977ea"
    },
    {
        "author": "林希逸",
        "paragraphs": [
            "癡人如馬繫猶馳，我有心經喜自披。",
            "解使伏戎仇李石，何如瞠視友桃椎。",
            "老懷只付一杯足，壯氣渾如再鼓衰。",
            "得失到頭堪獻笑，縱令有道莫求之。"
        ],
        "title": "和後村書窗韻四首  其三",
        "id": "3cc0923b-fc26-4f52-9bf2-493551c82cbf"
    },
    {
        "author": "林希逸",
        "paragraphs": [
            "有餘寧要厥聞馳，架上書多已懶披。",
            "學養丹須明鼎竈，要參禪莫怕鉗椎。",
            "癡心浪說詩窮達，冷眼閒看世盛衰。",
            "千古紛紛皆夢事，道難行矣却知之。"
        ],
        "title": "和後村書窗韻四首  其四",
        "id": "dd4e97e7-e49c-4f5f-9a4a-b012c4f56901"
    },
    {
        "author": "林希逸",
        "paragraphs": [
            "持荷苦口辭宮錦，伐木多情憶釣蓑。",
            "童子無言堪問答，武公雖聖更嗟磨。",
            "禪宗尚別偏中正，聖處猶分清任和。",
            "吟苦正求人訂正，柴門何幸許相過。"
        ],
        "title": "再和磨字韻謝後村以余評新稿見寄",
        "id": "a2e77519-08e3-4326-9baf-ad369453f418"
    },
    {
        "author": "林希逸",
        "paragraphs": [
            "長邊久息追風騎，散地閒披釣月蓑。",
            "鎖諫忠勞多叔達，銅光諧謔絕新磨。",
            "笙鏞尚閟須終歲，珪幣將陳待始和。",
            "老太平時逢此日，負暄簷下看雲過。"
        ],
        "title": "至日再和磨字韻一首",
        "id": "fdff282b-2957-47a3-b54e-6b4b014dcfe0"
    },
    {
        "author": "林希逸",
        "paragraphs": [
            "雲樹曉層層，初霞照屋棱。",
            "冰池紋以鏤，霜瓦氣如蒸。",
            "凍想歌樵客，閒思煨芋僧。",
            "癡翁吟太早，窗尚有殘燈。"
        ],
        "title": "冬曉",
        "id": "37f2cd08-9534-4e4e-85f8-e3d195677ced"
    },
    {
        "author": "林希逸",
        "paragraphs": [
            "寒林葉盡見巢烏，獨坐閒吟自引鬚。",
            "萬劫總如萍聚散，一身幾見樹榮枯。",
            "昨日明日算不盡，先天後天易本無。",
            "事有難言長隠几，何人曾識我非吾。"
        ],
        "title": "即事",
        "id": "3c7668bb-ccc9-4cc8-b968-9701c8a403e2"
    },
    {
        "author": "林希逸",
        "paragraphs": [
            "坡翁好語嗟難讀，介甫新經苦尚同。",
            "舉世笑時韓自喜，無人愛處陸云工。",
            "能奇却怕翻空病，得妙還須苦學功。",
            "旦暮烟霞千百態，伊誰巧似老天公。"
        ],
        "title": "與友人論文偶作",
        "id": "3fe023b0-5825-4ec5-b43c-f701cea33a50"
    },
    {
        "author": "林希逸",
        "paragraphs": [
            "塵世情知事不然，生涯漫浪只隨緣。",
            "閙藍身入從初誤，逆境魔多向老便。",
            "未肯羨人昇白日，不妨存我送殘年。",
            "聲名官職俱何有，枉見匆匆髮似綿。"
        ],
        "title": "信緣",
        "id": "db727db5-f98e-4ed1-8617-6f582c306f10"
    },
    {
        "author": "林希逸",
        "paragraphs": [
            "千古宗傳有正音，紛紛俗學誤人深。",
            "癡生佛說成魔說，見徹塵心即道心。",
            "老眼慣看棋世界，浮生難戀隙光陰。",
            "凡情聖解憑誰詰，獨坐蒲團只自吟。"
        ],
        "title": "曉起即事",
        "id": "97fe0f35-d4d5-4715-989a-d2ebead47e02"
    },
    {
        "author": "林希逸",
        "paragraphs": [
            "舊留蓆帽知何在，禿鬢烏巾一任斜。",
            "病發相如空視草，夢迷太白謾生花。",
            "古今來往三千載，文字消磨幾百家。",
            "底爲藏山癡作計，衰翁筆硯是生涯。"
        ],
        "title": "即事",
        "id": "9ebce83d-86c9-4879-86c3-fd35462467af"
    },
    {
        "author": "林希逸",
        "paragraphs": [
            "紛紛見解何差別，豪傑還須間世生。",
            "識在雷從起處起，文如泉但行當行。",
            "均爲千載無雙士，莫問三蘇與二程。",
            "丹井紅泉南谷老，似渠宗旨更難明。"
        ],
        "title": "論文有感",
        "id": "bb9e082e-5450-4257-a607-6049027d2e10"
    },
    {
        "author": "林希逸",
        "paragraphs": [
            "端拱雍熙誥尚存，棲鸞衣鉢詫曾門。",
            "龍飛黄敕新來好，先輩名家又有孫。"
        ],
        "title": "題徐司理誥",
        "id": "abb74a2c-1a5c-4a42-807e-b9812484bbc8"
    },
    {
        "author": "林希逸",
        "paragraphs": [
            "文林有底遷登仕，簿領如何壓理曹。",
            "官制雖殊綸筆美，黄州一字肯輕褒。"
        ],
        "title": "題王元之行徐簿誥詞",
        "id": "8e999839-fd86-4ef7-b239-7ed9e7a07425"
    },
    {
        "author": "林希逸",
        "paragraphs": [
            "雙松廳上念先差，晚節漁翁謾嘆嗟。",
            "試問歸摩青玉笋，何如坐對紫薇花。"
        ],
        "title": "莆田陳尉新作二軒於其廨舍寄題二首 紫薇軒",
        "id": "168f7e39-203c-4bc4-8ce2-515ab38940c8"
    },
    {
        "author": "林希逸",
        "paragraphs": [
            "千載流傳感興詩，爲渠黄綬嘆官卑。",
            "便令圖上凌烟閣，何似青雲傳伯夷。"
        ],
        "title": "莆田陳尉新作二軒於其廨舍寄題二首 青雲軒",
        "id": "d02e8928-cb91-4419-90ca-0f8abf2297e1"
    },
    {
        "author": "林希逸",
        "paragraphs": [
            "危簷飛處綠周遭，遥想憑欄似跨鼇。",
            "取義兩山名甚美，凌空百尺卧尤豪。",
            "驚人姓字層層見，作聖功夫級級高。",
            "直要襟懷如范老，岳陽樓上賦雲濤。"
        ],
        "tags": [
            "岳阳楼"
        ],
        "title": "寄題名登樓",
        "id": "e7271df5-24dd-43a2-8c22-eba76e43bcd4"
    },
    {
        "author": "林希逸",
        "paragraphs": [
            "鵠袍未脫先謀隠，雅操如君世所難。",
            "甫拜衮龍懷敕牒，便尋神虎掛衣冠。",
            "定應傳入逸民去，更有文留後代看。",
            "高卧東山還不穩，令人遠笑謝公安。"
        ],
        "title": "賀李教授掛冠",
        "id": "ee4f3f62-a2eb-48c7-af3e-3010e2a64019"
    },
    {
        "author": "林希逸",
        "paragraphs": [
            "莆在東南誇獨盛，材如荆楚信多奇。",
            "爲祥以德麟昭矣，增擊何心鳳去之。",
            "玄豈可嘲嗤范蔡，廉無敢溷慕隨夷。",
            "情知結束非時樣，冷看人間半額眉。"
        ],
        "title": "後村爲李教賦詩且以索和輒課二首  其一",
        "id": "447021eb-b6bd-47aa-9b4a-2674e3c44599"
    },
    {
        "author": "林希逸",
        "paragraphs": [
            "諸老賡吟如許富，一翁寒瘦豈能奇。",
            "君爲嚴鄭其清矣，僕豈羊何敢和之。",
            "投匭疏高聞殿陛，入圖賦妙遍蕃夷。",
            "子雲自許千年後，覿面何須彼俯眉。"
        ],
        "title": "後村爲李教賦詩且以索和輒課二首  其二",
        "id": "1a2dd0d3-2b99-492d-abb4-de7fca2db3bf"
    },
    {
        "author": "林希逸",
        "paragraphs": [
            "碧玉峰前詔趣回，雅知金耀要清才。",
            "彯纓即盍班行去，岸幘還因便養來。",
            "麗句時應夢池草，安書日可到庭槐。",
            "府公况是深知己，引領同看禁苑梅。"
        ],
        "title": "送劉元思倅三山",
        "id": "659a6a6b-5d2c-45b4-ae39-0f066dad2afe"
    },
    {
        "author": "林希逸",
        "paragraphs": [
            "爲養祇憑賣卜錢，術精云有異人傳。",
            "如君合把堂名月，得姓元同斫桂仙。"
        ],
        "title": "贈命士吳月堂",
        "id": "54f1fb94-c676-438f-bdd4-57b197434c86"
    },
    {
        "author": "林希逸",
        "paragraphs": [
            "取放翁詩扁此樓，知君心企古名流。",
            "蘇吟韋句雖欣慕，樗記曾云不是由。",
            "大被長衾佳伯仲，高門素學尚姱修。",
            "俱存無恙鄒書訓，此樂人間底處求。"
        ],
        "title": "和後村韻二首奉寄府判真司令 聽雨樓",
        "id": "9e2a74f6-bcf4-4e18-80a9-8a861e4f7860"
    },
    {
        "author": "林希逸",
        "paragraphs": [
            "祖學單傳信有原，秤停一字自名軒。",
            "肯令公愧太丘長，要似思爲孔子孫。",
            "知格格知須細認，有無無有果難言。",
            "讀書記在門生老，愧有君家未報恩。"
        ],
        "title": "和後村韻二首奉寄府判真司令 格軒",
        "id": "c0c3bfa4-1b2f-49d6-a156-fca2999f70ac"
    },
    {
        "author": "林希逸",
        "paragraphs": [
            "釣石摩挲久席珍，儒冠非誤一朝伸。",
            "修程鵬擊三千里，次榜龍飛第二人。",
            "講紫陽書聊倚席，縱青雲靶早彯纓。",
            "十傳先輩家聲大，又喜中朝誦句新。"
        ],
        "title": "寄建安山長徐平父",
        "id": "af2fa241-7981-4c23-93ce-493495fc9bad"
    },
    {
        "author": "林希逸",
        "paragraphs": [
            "三派分來久，松高不計年。",
            "扁題六大字，姓氏兩魁躔。",
            "太末韓曾記，中間稚更賢。",
            "爲君期望遠，聲節要俱傳。"
        ],
        "title": "題松澗徐氏餘慶集",
        "id": "d6bb7d58-dab0-4738-9025-bd6a1f0de79a"
    },
    {
        "author": "林希逸",
        "paragraphs": [
            "今宵明早爲新歲，明早今宵是舊年。",
            "却羨山中無曆日，循環只認月虧圓。"
        ],
        "title": "戊辰除夜作",
        "id": "e25b7c7f-d662-4eab-8bf9-76e93d54c7db"
    },
    {
        "author": "林希逸",
        "paragraphs": [
            "年來俗客似禪緇，開口人人王老師。",
            "何處得鱗皆透網，誰家有米各經簁。",
            "本無桀溺問奚自，剛道劉君勝自知。",
            "此語但能虧雅道，旁觀冷眼爲攢眉。"
        ],
        "title": "年來朋友多稱所交某公某卿爲老師者因賦一首",
        "id": "9a77aeb7-d26e-490d-ac52-e764822554a9"
    },
    {
        "author": "林希逸",
        "paragraphs": [
            "諸祠謁後鄉團拜，得健多慚造物憐。",
            "老去一毫無雜念，閒來六度見新年。",
            "飯蔬老幼呼同席，記禮兒孫講半篇。",
            "此事此朝爲例卷，清貧聊且守家傳。"
        ],
        "title": "己巳元日二首  其一",
        "id": "998ae639-8101-453d-8bee-b1016ad389d1"
    },
    {
        "author": "林希逸",
        "paragraphs": [
            "占年五子推壬子，端月三旬看上旬。",
            "新把歷書歡竟日，舊傳讖度屬今春。",
            "殘生一飽無他念，半世多魔笑此身。",
            "清曉冠裳八十拜，老能强飯不輸人。"
        ],
        "title": "己巳元日二首  其二",
        "id": "856c7481-0198-4db6-bde8-053a000a7828"
    },
    {
        "author": "林希逸",
        "paragraphs": [
            "人間好詩不易得，江湖近事詩之厄。",
            "梅花知己欠逋翁，明月論交無太白。",
            "何人識盡谷中雲，將渠去作天南客。",
            "鳳岡傳酒賦凝香，龍嶺行歌欣應拍。",
            "題書忽與燕同來，入手恍如鱗有獲。",
            "綵霞封裹策二三，珠露穿排首千百。",
            "吟將麈柄擊玉壺，聽是冰絃調錦瑟。",
            "豈惟句字費推敲，好是典刑見風格。",
            "問之乃是吾故人，對此悠然記疇昔。",
            "杏園初會固匆匆，蓬省舊游思歷歷。",
            "我今娛老但醉眠，君要驚人更精索。",
            "誠哉老子共風流，龜堂主人憂火逼。",
            "料知得意風月前，獨立長歌天地窄。",
            "生民清廟要新聲，底處當行求巨擘。",
            "看君定作出谷雲，鶴書已到羅含宅。"
        ],
        "title": "羅雲谷詩集跋",
        "id": "cf62fa68-7b19-48ad-9b94-c74073b0bdf3"
    },
    {
        "author": "林希逸",
        "paragraphs": [
            "秋田已歉期新歲，人道占書必有年。",
            "料事每難憑者半，知幾誰見吉之先。",
            "米荒鄰送荷包飯，銅泄市無紙裹錢。",
            "解使鄉居長得稔，不妨吟釣老溪邊。"
        ],
        "title": "占歲",
        "id": "67fccbfb-4c2f-4a4e-8c23-848be5bd4907"
    },
    {
        "author": "林希逸",
        "paragraphs": [
            "老去人間念不生，舊來詩興亦彫零。",
            "故交可數半黄壤，鄰舍相過多白丁。",
            "倚杖溪邊看過鳥，焚香窗下守殘經。",
            "後村已病賡吟少，縱有牙絃孰與聽。"
        ],
        "title": "老去",
        "id": "fb78f872-b55b-4c36-be5b-4252b6164c4f"
    },
    {
        "author": "林希逸",
        "paragraphs": [
            "老守平生自誤書，人間事事付癡愚。",
            "萬緣已息心如石，一點能明腹有珠。",
            "門外設羅祇見雀，溪邊買釣學爲漁。",
            "生來雖欠封侯骨，未羨凌煙閣上圖。"
        ],
        "title": "自誤",
        "id": "d40b634d-5e06-4e2f-8a34-1bf65f7987b4"
    },
    {
        "author": "林希逸",
        "paragraphs": [
            "磨旋蓋倚機誰悟，鏡缺弦生意最深。",
            "知歷知星方識性，潛天潛地要非心。",
            "山須鰲負誣仙聖，潮爲鯨來誤古今。",
            "我不信書祇自信，千年未必有知音。"
        ],
        "title": "窮理",
        "id": "8027990c-97ce-4448-a3c0-642df13dd4a8"
    },
    {
        "author": "林希逸",
        "paragraphs": [
            "人間分有高卑在，世界嗟如缺減何。",
            "楚客騷吟小司命，杜翁詩誚寡嫦娥。",
            "拙知尊爵非吾有，貧爲鰥居失助多。",
            "獨坐蒲團守書卷，長年恰似病維摩。"
        ],
        "title": "有感",
        "id": "b4a502d3-5556-455a-a417-557ef9301077"
    },
    {
        "author": "林希逸",
        "paragraphs": [
            "天旋底背東西日，月正河平晝夜潮。",
            "空裏華生空裏滅，靜中聲起靜中消。",
            "移舟遠浦疑山走，汲水清溪覺岸摇。",
            "人世自迷顛倒見，達觀何事不逍遥。"
        ],
        "title": "觀物",
        "id": "fefb61fd-8efb-4aed-85db-4d1be642aa73"
    },
    {
        "author": "林希逸",
        "paragraphs": [
            "李唐御史入閩居，衣鉢纔傳兩副車。",
            "六館未酬先志在，兒賢正讀乃翁書。"
        ],
        "title": "壽溪劉岩傅唐御史之裔乃翁國學前一輩同舍也築新居名曰西村以此求扁爲賦二韻  其一",
        "id": "27d2c10e-d751-4d34-80ea-5f01895ec163"
    },
    {
        "author": "林希逸",
        "paragraphs": [
            "主人作意扁華軒，不厭溪寒自款門。",
            "似此相求差可喜，爲渠隸古作西村。"
        ],
        "title": "壽溪劉岩傅唐御史之裔乃翁國學前一輩同舍也築新居名曰西村以此求扁爲賦二韻  其二",
        "id": "882eb44f-8065-4e6b-9ca2-a2672c88d87d"
    },
    {
        "author": "林希逸",
        "paragraphs": [
            "癡人多見算窮通，我亦癡人却耐窮。",
            "幸有讀書閒日子，何曾問命老星翁。",
            "豈能忘世差無欲，縱似談禪不落空。",
            "千載英豪皆可數，未知約略與誰同。"
        ],
        "title": "癡人",
        "id": "210934f8-e1a6-44bd-bd9a-a2232a14a074"
    },
    {
        "author": "林希逸",
        "paragraphs": [
            "塗抹年深滿鬢星，招呼愧莫簉賓榮。",
            "龍門客趁新正宴，鵬路人看第一程。",
            "七字如珠真好語，諸賢似玉要修名。",
            "樽前况有師模在，學得陽巖是德成。"
        ],
        "title": "和洪帥燕新進士",
        "id": "7b642b85-aee0-47e6-97b8-ef5751a7e57b"
    },
    {
        "author": "林希逸",
        "paragraphs": [
            "里社由來慶上元，常年鼓笛遍諸村。",
            "緇黄香供人人冗，紅白燈竿處處喧。",
            "積雨連朝寒可畏，祈天一念禮猶存。",
            "夜來見說柴爐少，清磬行時半閉門。"
        ],
        "title": "己巳元宵雨",
        "id": "ae94b083-1626-44e9-86da-891e5b070612"
    },
    {
        "author": "林希逸",
        "paragraphs": [
            "黄檗山前古梵宮，早年屢宿此山中。",
            "猿啼十二峰前月，鵬送三千里外風。",
            "日者共游因朔老，期而不至有樗翁。",
            "騎鯨人去相如病，更欲躋攀誰與同。"
        ],
        "title": "諸姪約至黄檗因思前歲劉朔齋同宿約後村不至慨然有感",
        "id": "9b9b416a-9e00-44ff-9562-f634fbe7b46d"
    },
    {
        "author": "林希逸",
        "paragraphs": [
            "送子南征愛子深，殷勤聽取拙翁吟。",
            "爲儒但有書堪信，試邑元無譜可尋。",
            "民病盍知渠即我，郡貧應念昔非今。",
            "聖門絜矩真良法，彼此秤停要盡心。"
        ],
        "title": "送子晦宰南安  其一",
        "id": "0ddc816c-6900-45f8-ae48-a5fe9b6c0fb8"
    },
    {
        "author": "林希逸",
        "paragraphs": [
            "此邑曾爲掾往還，昔云優易近彫殘。",
            "士嗟前輩風流遠，吏苦專人月解難。",
            "琴以道鳴寧擇地，篙如手妙豈愁灘。",
            "竹湖親授侯心印，不比他時事上官。"
        ],
        "title": "送子晦宰南安  其二",
        "id": "6128d4fd-92c8-4cd7-a198-ee0bd76d233f"
    },
    {
        "author": "林希逸",
        "paragraphs": [
            "紫帽山前墨綬新，此行一喜異於人。",
            "公車薦口多諸老，便邑怡顔奉二親。",
            "伯氏橫經如共室，吾兒學製不爲鄰。",
            "書郵見說無三舍，細大相規莫厭貧。"
        ],
        "title": "送子晦宰南安  其三",
        "id": "e272ab4d-4045-459e-8726-00013427560e"
    },
    {
        "author": "林希逸",
        "paragraphs": [
            "鶴髮荒三徑，溪干久賦歸。",
            "人皆笑金帚，子尚記蓑衣。",
            "篤學藏書富，工吟信筆揮。",
            "多情慙眷眷，入手覺輝輝。",
            "鸞棘方娛侍，鵬程待奮飛。",
            "講經融有帳，進酒賀無幃。",
            "底是鋒相拄，應憐带減圍。",
            "新知雖可樂，故友漸俱非。",
            "忽忽纏悲緒，茫茫恨化機。",
            "何時弔烏石，有淚濕漁磯。",
            "此老真基杖，遺文半掖扉。",
            "蘇梅今孰是，誰復識鄰幾。"
        ],
        "title": "次韻方持叟見寄一首因悼後村",
        "id": "36a11a2f-0b54-4e11-90f5-2155606aa1ba"
    },
    {
        "author": "林希逸",
        "paragraphs": [
            "新種梅家萼綠華，緣渠關念似癡家。",
            "不知青葉朝何似，展轉殘更聽過鴉。"
        ],
        "title": "初八早枕上作",
        "id": "ba8378b6-4875-4563-b3c0-2fde8bd7f520"
    },
    {
        "author": "林希逸",
        "paragraphs": [
            "先儒只此是單傳，聖處初無別入門。",
            "人與兩儀三並立，天分萬化一爲元。",
            "知無適處樂何喻，到放參時妙不存。",
            "勿正勿忘真見解，此翁千載有名言。"
        ],
        "title": "讀敬箴作",
        "id": "c2fab552-652b-4a0a-aa1c-459067b6f6a1"
    },
    {
        "author": "林希逸",
        "paragraphs": [
            "守定殘書雪滿頭，眼前散盡好交游。",
            "重拈舊話無人會，縱有新知惹我愁。",
            "是聖是凡誰與辨，非心非物果何求。",
            "夢回隠几窗纔白，遠聽林間喚雨鳩。"
        ],
        "title": "隠几",
        "id": "ca4e105e-69ba-4415-9055-9e81c39c7077"
    },
    {
        "author": "林希逸",
        "paragraphs": [
            "掩卷閒窗獨坐時，生涯自笑昔俱非。",
            "枯鐺了盡殘生事，暗想空山老衲衣。"
        ],
        "title": "獨坐",
        "id": "f015794a-527d-48e0-a6c6-cdf12d25b7ec"
    },
    {
        "author": "林希逸",
        "paragraphs": [
            "能廉不患不能官，折獄偏勞是建安。",
            "一掾雖微關涉大，三司分立應酬難。",
            "平反送喜非徒養，歎息求生豈尚寬。",
            "積慶如翁須趾美，厚培福本稱鵬摶。"
        ],
        "title": "詩送鰭叟建安理曹",
        "id": "827a65ce-1bf9-45df-8d54-49d8d89c5167"
    },
    {
        "author": "林希逸",
        "paragraphs": [
            "領袖羣英有鉅儒，藍袍端不負三餘。",
            "開樽笑把杯相屬，即席吟成錦不如。",
            "鵬化修程知翼健，鳬歸要地看綸除。",
            "招呼意厚慚居僻，老怕衝寒駕犢車。"
        ],
        "title": "次韻梯飈明府燕新進士一首",
        "id": "1547fa92-8bf3-43b4-aa49-fa4643a37de9"
    },
    {
        "author": "林希逸",
        "paragraphs": [
            "作鏡如何磚可磨，箇中方法似無多。",
            "定而能靜吾師也，不比跏趺佞佛何。"
        ],
        "title": "東澗以且靜坐三字贈莆陽郭堂長陽巖謂莫作禪會名言也用韻一首",
        "id": "f1abbab9-3170-4bb1-a320-42c2fc27e6ff"
    },
    {
        "author": "林希逸",
        "paragraphs": [
            "學深行粹鄉評美，三舍成名號勝流。",
            "定價盍歸羣玉府，橫經暫訪百花洲。",
            "湖山稱侍親行樂，歲月追思僕舊游。",
            "臺府諸賢皆具眼，相知應不待相求。"
        ],
        "title": "送新饒州陳教授",
        "id": "d9abd2dc-de3f-44ef-9309-4527b9370f3f"
    },
    {
        "author": "林希逸",
        "paragraphs": [
            "筆耕雖苦未逢年，解印歸來且醉眠。",
            "誰毀誰譽平眼界，我疆我理自心田。",
            "菴無寶貝主長在，家有詩書種已傳。",
            "遥想箇中梨棗熟，飽餐且作地行仙。"
        ],
        "title": "寄題春谷工部自心田一首",
        "id": "c36e6578-19c2-49c4-8333-8b6c651762e9"
    },
    {
        "author": "林希逸",
        "paragraphs": [
            "聖絕微言大義乖，六經猶幸出殘灰。",
            "知行大學工夫密，理欲先賢體貼來。",
            "歲晚築場多識賜，早年陋巷屢空回。",
            "同門人盡師資遠，退老西河只自哀。"
        ],
        "title": "退老吟",
        "id": "027800e1-386c-431a-8c59-a83f4e1faed7"
    },
    {
        "author": "林希逸",
        "paragraphs": [
            "佛學紛紛半是非，若爲疑議到昌黎。",
            "柳推性善碑南嶽，華指心宗傳左溪。",
            "有誕有微須自別，或排或讚總非迷。",
            "癡人但道書皆好，讀得明時論易齊。"
        ],
        "tags": [
            "衡山"
        ],
        "title": "讀子厚李華釋氏二碑作",
        "id": "a1de3071-aa32-450c-a4b3-4b7de1397383"
    },
    {
        "author": "林希逸",
        "paragraphs": [
            "瓣香知敬自童兒，夢得先生筆一枝。",
            "老愧乏才疑索去，少曾耽句豈能奇。",
            "猶傳薜荔圖中像，那見榴皮壁上詩。",
            "此日殷勤加額拜，人間說是降生時。"
        ],
        "title": "呂洞賓生日",
        "id": "52d52e83-9dc4-4729-82ba-b5c15cf909de"
    },
    {
        "author": "林希逸",
        "paragraphs": [
            "山邑煎熬百弊俱，就中二事最堪吁。",
            "小船有限家家占，役戶難差處處無。",
            "慚愧癡兒差解事，編排冊子見成模。",
            "從今溪運均輸去，朱記還聞遍十都。"
        ],
        "title": "得安溪書知義役義舟圖冊已成喜寄二首  其一",
        "id": "8235b186-123c-474c-b99b-529e466283a8"
    },
    {
        "author": "林希逸",
        "paragraphs": [
            "邑苦如灘險漸夷，翁猶忉怛爲憐兒。",
            "人生要有餘無盡，公事元非了是癡。",
            "二籍幸成吾所職，一毫自喜道之虧。",
            "藥中最是醍醐毒，著眼看渠道好時。"
        ],
        "title": "得安溪書知義役義舟圖冊已成喜寄二首  其二",
        "id": "3048de82-6f79-42f3-81e4-df64140e8298"
    },
    {
        "author": "林希逸",
        "paragraphs": [
            "不比深山空谷翁，人間冤債日相逢。",
            "大須勤拂當臺鏡，莫道南宗笑北宗。"
        ],
        "title": "有警示訓  其一",
        "id": "07b39424-dde3-46b8-b66f-396983e60707"
    },
    {
        "author": "林希逸",
        "paragraphs": [
            "種種心生種種危，急須毒手下鉗槌。",
            "要令獨坐空齋裏，打出人間萬弩圍。"
        ],
        "title": "有警示訓  其二",
        "id": "7a79c9b6-071c-493a-836f-855d6a9248bf"
    },
    {
        "author": "林希逸",
        "paragraphs": [
            "紫霄聞久真奇勝，三友同游亦不凡。",
            "滿袖清風來縹緲，銜盃落日踞巉巖。",
            "客携老艾遺書至，僧詫滄浪古字鑱。",
            "大小壺山俱翠碧，穀青平處見歸帆。"
        ],
        "title": "紫霄巖作",
        "id": "7e7c04a9-ca54-48bf-854f-2a0ba6eaac1f"
    },
    {
        "author": "林希逸",
        "paragraphs": [
            "杉松夾徑去猶遠，桃竹隨人强自搘。",
            "水界平田疑刻畫，烟籠遠日狀琉璃。",
            "何波爲續游山記，好友先吟訪古詩。",
            "清思如君真可愛，行須入賦萬年枝。"
        ],
        "title": "和平父游紫霄韻二首  其一",
        "id": "1c9b5798-22a8-4f47-9b70-3d8203758f9e"
    },
    {
        "author": "林希逸",
        "paragraphs": [
            "諸賢盛氣趨華轂，一老閒吟樂考槃。",
            "舊友醉鄉祇白墮，新銜散地號黄冠。",
            "束芻已了林宗弔，孤石因陪子美看。",
            "絕頂洪崖肩可拍，乘風何許覓還丹。"
        ],
        "title": "和平父游紫霄韻二首  其二",
        "id": "639a3f38-9904-468c-b02c-fa442b6e4ab8"
    },
    {
        "author": "林希逸",
        "paragraphs": [
            "中朝人物久無儔，何不容渠侍璪旒。",
            "直疏勇干丹鳳闕，敕書去管鰐魚州。",
            "名高北斗知相敵，吏問南宮莫苦留。",
            "召節鼎來宜略住，郡貧民病待公瘳。"
        ],
        "title": "送方潮州",
        "id": "669762a5-d740-443b-8bec-6a41bea796a5"
    },
    {
        "author": "林希逸",
        "paragraphs": [
            "書判可傳今幾錄，就中亦有客先誇。",
            "强宗理化知無薤，住處名香可當花。",
            "案牘正勞詩倚閣，扁題俱妙篆名家。",
            "新來一事翁尤喜，看小孫吟壽阿爺。"
        ],
        "title": "寄安溪",
        "id": "2119ef8f-9ab5-4d13-b8e1-eafe5a19c590"
    },
    {
        "author": "林希逸",
        "paragraphs": [
            "君家文曜授翁詩，椿老還如竇有儀。",
            "枕膝固應傳已久，趨庭豈待問方知。",
            "山中香火留吟處，殿下雲屏有隔時。",
            "愧我衰殘誰伴侶，但尋蓮社守禪規。"
        ],
        "title": "和山中后社韻一首",
        "id": "385ec71b-43da-428f-a977-107e46f34dad"
    },
    {
        "author": "林希逸",
        "paragraphs": [
            "寂寂長閒日，炎炎酷暑時。",
            "納凉惟竹共，對酒得蔬宜。",
            "韭嫩須新剪，菰甜要旋絲。",
            "荷盃時一吸，聊與小孫嬉。"
        ],
        "title": "六月十日晚飲呼行祖共吸荷盃",
        "id": "3219e5af-5e83-459d-9341-4d3b1ca10c9d"
    },
    {
        "author": "林希逸",
        "paragraphs": [
            "老去溪干作釣翁，心閒無事與僧同。",
            "夢回喜見曉窗白，旱久愁看暮嶺紅。",
            "案上舊書因暑廢，樽中美醖爲貧空。",
            "不凡不聖伊誰會，別是吾儂那一通。"
        ],
        "title": "偶成",
        "id": "a18d4a44-8028-4d11-a464-d8524bd60e01"
    },
    {
        "author": "林希逸",
        "paragraphs": [
            "閩南爲雨久嗟吁，守令焦勞已月餘。",
            "兒在藍溪祈更苦，翁緣憂旱又憂渠。"
        ],
        "title": "喜雨  其一",
        "id": "1be14724-fd70-4595-ba80-06ef9db833b9"
    },
    {
        "author": "林希逸",
        "paragraphs": [
            "黄檗山前五百仙，諸村迎禱過溪邊。",
            "陰雲竟日凉如水，不待仙回已沛然。"
        ],
        "title": "喜雨  其二",
        "id": "e0974385-64ca-4247-acfd-80cf5c20c0a0"
    },
    {
        "author": "林希逸",
        "paragraphs": [
            "曉雲如墨幕諸山，飛瀑傾河頃刻間。",
            "一喜令人無著處，長歌欹枕聽潺潺。"
        ],
        "title": "喜雨  其三",
        "id": "ee7846d1-6dab-4c79-88ba-41498e24461a"
    },
    {
        "author": "林希逸",
        "paragraphs": [
            "望望藍溪未得書，癡兒見說爲齋癯。",
            "逢人多問南來者，紫帽山前雨有無。"
        ],
        "title": "喜雨  其四",
        "id": "1cf1fdde-e6a8-45bf-aa98-84a4a7942882"
    },
    {
        "author": "林希逸",
        "paragraphs": [
            "溪邑兒因旱久勞，正愁無處問如何。",
            "童奴忽報行人說，中澣泉南得雨多。"
        ],
        "title": "志喜",
        "id": "c63e0440-e29c-4773-b0d9-81c473b3b9bc"
    },
    {
        "author": "林希逸",
        "paragraphs": [
            "膽瓶花在讀書床，坐久看來似不香。",
            "便比古今求道者，學成却與道相忘。"
        ],
        "title": "瓶中指甲花初來甚香既久如無之",
        "id": "6236c103-506e-4dc9-9950-bd502892e392"
    },
    {
        "author": "林希逸",
        "paragraphs": [
            "聞說溪流漲，看來勢漸停。",
            "雲籠山際白，水沒野畦青。",
            "旱久知天悔，祠多詫佛靈。",
            "老農憂雨過，四望尚冥冥。"
        ],
        "title": "溪橋作",
        "id": "4d3629c8-ab35-487e-9696-1aa9e845593f"
    },
    {
        "author": "林希逸",
        "paragraphs": [
            "旱餘雖喜見滂沱，可奈連朝不已何。",
            "萬事人間如此雨，無時太嗇有傷多。"
        ],
        "title": "連日雨驟頗以關心  其一",
        "id": "8667518f-7417-424d-b8b1-5e64ec9d3a96"
    },
    {
        "author": "林希逸",
        "paragraphs": [
            "今日多愁後日慳，晚田要見是秋殘。",
            "過猶不及天誰管，世事終求恰好難。"
        ],
        "title": "連日雨驟頗以關心  其二",
        "id": "c881b43d-3a6b-43db-98ef-bb96326c5cd7"
    },
    {
        "author": "林希逸",
        "paragraphs": [
            "老守田疇正學耕，尋思一粒也難成。",
            "晴乾久嘆頭未下，雨過還憂耳漸生。",
            "斗米三錢何日見，五風十雨望時平。",
            "村居飽飯猶難必，更敢癡迷望糝羹。"
        ],
        "title": "前日苦旱禾恐立槁今雨太多已穫者生芽未穫者欲爛因歎耕者之苦輒賦一首",
        "id": "c917b3f9-5ad5-4569-817a-698ec42a2cb7"
    },
    {
        "author": "林希逸",
        "paragraphs": [
            "得雨初愁雨暫停，如今徹夜怕泠泠。",
            "此心果是誰差別，一樣聲成兩樣聽。"
        ],
        "title": "夜雨不止枕上作",
        "id": "e48340fc-f48f-4295-9696-f711c7856bc8"
    },
    {
        "author": "林希逸",
        "paragraphs": [
            "持錢老叟送公還，詫說吾儂好長官。",
            "曰雨曰暘三載裏，如冰如雪一廉難。",
            "新陂舊學鎸碑去，瑞粟嘉禾入畫看。",
            "截鐙莫留休悵恨，此行要看觸邪冠。"
        ],
        "title": "別梯飈  其一",
        "id": "93d07933-d786-4ed4-a8f7-4617038f5956"
    },
    {
        "author": "林希逸",
        "paragraphs": [
            "兒忝同升辱愛深，詩情道氣兩知音。",
            "銜盃欲挹浮丘袂，倚杖長聽子賤琴。",
            "未別已愁殘月夢，相看難忍此時心。",
            "我衰何日重携手，有雁南來字抵金。"
        ],
        "title": "別梯飈  其二",
        "id": "419b3f07-0e98-445f-8e78-767ad988785c"
    },
    {
        "author": "林希逸",
        "paragraphs": [
            "柴門四壁愧貧居，惜別殷勤不可虛。",
            "銅雀瓦存聊贈子，金鑾坡去好同渠。",
            "掉頭莫惜題新句，敏手還看草贊書。",
            "若見薇花煩寄語，前朝學士已爲漁。"
        ],
        "title": "別梯飈  其三",
        "id": "770d34ae-8e52-46a4-b944-babafb59d79a"
    },
    {
        "author": "林希逸",
        "paragraphs": [
            "陰雲西捲去徐徐，照眼晴空意豁如。",
            "何處飛來雙白鷺，淺溪逆上小紅魚。",
            "經風忍見折殘柳，飽雨欣聞暴長蔬。",
            "新月宜人須痛飲，南來况已得兒書。"
        ],
        "title": "溪干喜晴",
        "id": "7371e335-6431-49c6-b93c-e982b33586eb"
    },
    {
        "author": "林希逸",
        "paragraphs": [
            "永邑從前盛俊英，誰家再世擅時名。",
            "乃翁障水流歸巽，此士箋天拔去丁。",
            "標美於嵇如鶴在，文工似愈以蟲鳴。",
            "同時六士多翔翥，事業軒軒洗耳聽。"
        ],
        "title": "涵江山長韓同舍以先大夫障東誌與所著反舌蜩蛙辨見示誌爲改永陽縣前之水欲流歸巽因此下獄陳復齋有詩美之辨乃山長同六士攻丁相時避禍作也諸賢既分而跋之余嗇於文合二字共賦七言一首",
        "id": "21b171c9-e9a3-4215-a139-268c3721b052"
    },
    {
        "author": "林希逸",
        "paragraphs": [
            "秋半山丹樹樹空，幾回惆悵恨癡風。",
            "那知九月明朝盡，箇箇枝頭數顆紅。"
        ],
        "title": "山丹",
        "id": "f7d64d7b-1089-4ad5-a8c3-c7609c18d467"
    },
    {
        "author": "林希逸",
        "paragraphs": [
            "止戈堂外戟森森，畫鼓無聲晝漏沈。",
            "好是風流賢太守，空齋一片讀書心。"
        ],
        "title": "代懷安王林丞上楊安撫十詩  其一",
        "id": "d2c20afe-82eb-4563-95ad-533c7d670152"
    },
    {
        "author": "林希逸",
        "paragraphs": [
            "先生舊把釣魚竿，弄月雲濤手本閒。",
            "只爲春風藏不得，却來摇筆對三山。"
        ],
        "title": "代懷安王林丞上楊安撫十詩  其二",
        "id": "39acd605-a883-4cf0-951f-265724d61d01"
    },
    {
        "author": "林希逸",
        "paragraphs": [
            "千載斯文關洛翁，祠堂新闢煥儒宮。",
            "司南又是楊夫子，管取閩中勝洛中。"
        ],
        "title": "代懷安王林丞上楊安撫十詩  其三",
        "id": "9c3e45ae-4536-4791-96ea-8979a993c0af"
    },
    {
        "author": "林希逸",
        "paragraphs": [
            "一樣新縫戰士衣，指麾貔虎上旌旗。",
            "太平侍從資文武，肯向春風卧鼓鼙。"
        ],
        "title": "代懷安王林丞上楊安撫十詩  其四",
        "id": "e33f8882-197c-45c9-888d-c9b6fa6f3f46"
    },
    {
        "author": "林希逸",
        "paragraphs": [
            "一昨潢池波浪驚，將軍隨手卷紅旌。",
            "碧油幢下詩書帥，真箇胸中萬甲兵。"
        ],
        "title": "代懷安王林丞上楊安撫十詩  其五",
        "id": "b6f4ea2e-0c39-412b-a9c3-d84fd324ce7d"
    },
    {
        "author": "林希逸",
        "paragraphs": [
            "聽得溪邊擊壤聲，年來官府是昇平。",
            "吏呼不到韓盧卧，整理犂鋤待雨耕。"
        ],
        "title": "代懷安王林丞上楊安撫十詩  其六",
        "id": "6d0fbef2-a13b-40ad-94a0-db4cfc5f2f9f"
    },
    {
        "author": "林希逸",
        "paragraphs": [
            "春雨來看一派河，却愁無地著恩波。",
            "東風剩與栽楊柳，留作甘棠去後歌。"
        ],
        "title": "代懷安王林丞上楊安撫十詩  其七",
        "id": "cc0baf69-b4ee-4210-b9a9-d738a2a2cd84"
    },
    {
        "author": "林希逸",
        "paragraphs": [
            "篇篇渾不費安排，霽月光風自滿懷。",
            "嶺海聲名誰得似，一家句法老誠齋。"
        ],
        "title": "代懷安王林丞上楊安撫十詩  其八",
        "id": "59e76c76-a732-4c9b-9a73-4742582f9e04"
    },
    {
        "author": "林希逸",
        "paragraphs": [
            "元戎根柢是公平，玉肺冰腸徹底清。",
            "一點吏姦無隠處，逢人箇箇說神明。"
        ],
        "title": "代懷安王林丞上楊安撫十詩  其九",
        "id": "a64d7238-4372-4f90-ac54-dd4cf530f6b5"
    },
    {
        "author": "林希逸",
        "paragraphs": [
            "一持使節兩持麾，五嶺依然雙鶴歸。",
            "見說只今楊子宅，庭容旋馬地生衣。"
        ],
        "title": "代懷安王林丞上楊安撫十詩  其一○",
        "id": "3bd10bc3-ef19-4b92-8ecf-d010403e4a25"
    },
    {
        "author": "林希逸",
        "paragraphs": [
            "城中醮龍龍苦蟄，城門夜開八人入。",
            "粵從東關煽喊呀，飛煙卷作半空霞。",
            "祝融熛怒咋齒牙，彤幢絳旆紛要遮。",
            "扶桑剝落喧撐叉，兩岸炮焦幾百家。",
            "當時諸校陣陣來，傳呼數里聲如雷。",
            "州官令嚴兵官急，斤斧鑱鋤勾綆集。",
            "其奈枯河無瀋汁，炎曹橫恣玄冥讋。",
            "天雖有淚不敢泣，千人萬人瞠眼立。",
            "撲之愈張聽自戢，就中那得十數椽。",
            "敗壁穿穴簷瓦懸，四圍灰燼渠巋然。",
            "鄰人驚怪一郡傳，掃街老嫗今幾年。",
            "隻身窮獨頭如綿，家無一孔破絮纏。",
            "只餘一棺候棄捐，以此籲天天見憐。",
            "幽明之理豈眇綿，天在屋頭非虛言。",
            "陸渾山火雖富妍，無所勸戒何足編，惜渠不遇昌黎仙。"
        ],
        "title": "紀異詩",
        "id": "5c29fbdb-c702-4762-aabd-090744e1fe60"
    },
    {
        "author": "林希逸",
        "paragraphs": [
            "盥手捧詩神索索，高懷細把重抽繹。",
            "冥心不覺有鬼知，消息漏傳到姑射。",
            "箇中昨夜有使來，夢魂暗引飛雙腋。",
            "樓高百尺錦戶開，中有一人猶岸幘。",
            "低頭未敢問起居，自言我是壺仙客。",
            "紫薇花下引笑歸，世緣已謝來茲宅。",
            "雖然舊隠也未忘，離宮尚浸孤青碧。",
            "側聆有客身姓朱，結茅準擬欺泉石。",
            "山神火急報此間，移文便已回飛驛。",
            "馮夷奏記奉指揮，嚴兵鎖斷青松壁。",
            "公爲詩案有引連，歸到人間憑解釋。",
            "云渠姓字在天衢，撿點不上幽人籍。",
            "明年已著瑞鶴袍，浪言誰與飛鳬舄。",
            "便令勳業了鼎彝，也莫迂我雲山迹。",
            "宇宙如今况未清，經綸不任伊誰責。",
            "更是蓬萊有新禁，巖扃不許金袍惜。",
            "詩詞固然多孟浪，此事也須先禁格。",
            "劃然驚覺汗滿身，捉筆書之窗已白。",
            "請君從此莫戲談，恐有鬼神重聽得。"
        ],
        "title": "朱典卿和章有結茅孤青之語戲爲古風以絕之",
        "id": "9ebc8eea-f665-4a2f-a312-9e75ebc405ee"
    },
    {
        "author": "林希逸",
        "paragraphs": [
            "點點瓊花上旅衣，還鄉心壯任寒欺。",
            "飄零爲客看歸客，記憶來時惜去時。",
            "家書一半憑君說，客里三千儘夢隨。",
            "握手橋門重約在，芒鞋莫便厭奔馳。"
        ],
        "title": "送王少逸還鄉",
        "id": "af621ef1-3d1c-4573-89e2-da2dcffd60ec"
    },
    {
        "author": "林希逸",
        "paragraphs": [
            "離鴻影斷中秋月，病鶴心愁薄暮雲。",
            "爲語白蓮同社友，得君書後愈思君。"
        ],
        "title": "中秋後三日寄吳景朔",
        "id": "57e05ff2-95ab-44aa-a56d-076c6683a7a8"
    },
    {
        "author": "林希逸",
        "paragraphs": [
            "碧雲愁望夕陽西，好景無因與啜醨。",
            "霜雨滿林黄欲盡，愧君書後不多題。"
        ],
        "title": "寄橘與吳景朔",
        "id": "f8943335-3095-446c-a17f-f11b80ebbc7d"
    },
    {
        "author": "林希逸",
        "paragraphs": [
            "出嶺相逢話上京，歸鞍齊卸獨南征。",
            "風摇五兩南州去，月傍孤燈病客驚。",
            "莫倚能詩心便縱，大須力學眼還明。",
            "無因別後知分寸，得趣深時遠寄聲。"
        ],
        "title": "病中送丘升叔復入廣  其一",
        "id": "dc3d980e-1f83-4506-bae7-3fef65ef1689"
    },
    {
        "author": "林希逸",
        "paragraphs": [
            "羨子論文見解深，無端聚散苦難禁。",
            "雖然後會剛期我，忽漫離筵已著心。",
            "窮殺昌黎緣怪怪，誰憐子美獨涔涔。",
            "寒梅鬭雪看何處，還憶花前抱病吟。"
        ],
        "title": "病中送丘升叔復入廣  其二",
        "id": "5fb4c489-a4db-4006-b4d5-6c6c249832f2"
    },
    {
        "author": "林希逸",
        "paragraphs": [
            "野水茫茫去，漁歌遠遠聽。",
            "醉酣觴大白，乘興棹孤青。",
            "明月長如此，浮雲不暫停。",
            "拜經遺趾在，誰與拾殘螢。"
        ],
        "title": "游孤青作",
        "id": "05271d31-5431-4aad-a969-5b51f68abb2a"
    },
    {
        "author": "林希逸",
        "paragraphs": [
            "有人讀史不讀經，史在目前經杳冥。",
            "有人讀經不讀史，經有道腴史泥滓。",
            "我云經史無異同，八窗八面俱玲瓏。",
            "經爲律兮史爲案，古來已斷與未斷。",
            "是賢是聖何世無，賢聖身全此身散。",
            "既息而消消又息，便是先天後天易。",
            "何禍非福吉非凶，何成非毀始非終。",
            "西麟絕筆漢紀鳳，晉馬食曹江化龍。",
            "千齡萬載事不盡，總是禪機與道鋒。",
            "乃知龐眉太史有眼目，一家自作新機軸。",
            "至今史法有憑據，殘書斷紀收成束。",
            "拘儒足足笑殺人，白頭苦向河汾續。"
        ],
        "title": "讀史",
        "id": "38089eaa-147e-4881-9058-9773f3c6eedb"
    },
    {
        "author": "林希逸",
        "paragraphs": [
            "三山遠落窮江尾，一水橫過接石頭。",
            "蘭棹幾雙船細細，蘆場無數屋浮浮。",
            "斷雲歸去商量雨，黄葉飛來問訊秋。",
            "總爲登臨能作興，若爲陳迹替人愁。"
        ],
        "title": "秋日鳳凰臺即事",
        "id": "49d7f68a-1d36-419a-9400-1d838ae93458"
    },
    {
        "author": "林希逸",
        "paragraphs": [
            "場屋時文百態新，六經門戶冷如冰。",
            "江湖有客奔馳倦，來問詩書向上層。"
        ],
        "title": "王日起謀請樂軒先生主席其鄉隠山堂喜以詩贈之  其一",
        "id": "3f9475e1-8000-4baf-b92c-b9b590d4dbb4"
    },
    {
        "author": "林希逸",
        "paragraphs": [
            "論文款款細留心，一點塵埃也不禁。",
            "爲語隠山同社友，讀書根本是胸襟。"
        ],
        "title": "王日起謀請樂軒先生主席其鄉隠山堂喜以詩贈之  其二",
        "id": "76629835-f5c3-441e-bfba-93d393e50e5a"
    },
    {
        "author": "林希逸",
        "paragraphs": [
            "相逢刮眼試金篦，直下承當是嫡兒。",
            "長恨馬駒天下少，汝今分骨我分皮。"
        ],
        "title": "王日起謀請樂軒先生主席其鄉隠山堂喜以詩贈之  其三",
        "id": "fc70006b-47c3-40dc-ba67-85401b191870"
    },
    {
        "author": "林希逸",
        "paragraphs": [
            "好書千束且萬束，前身後身讀不足。",
            "劉郎好古喜收詩，一篇半篇惜如玉。",
            "知君此性人所希，旁人浪指爲書癡。",
            "旁人肉眼君似月，好句何從向渠說。",
            "相逢劍客心相許，青萍莫惜當筵舞。"
        ],
        "title": "劉躔甫許以古詩集見假而竟不至代書促之",
        "id": "78ca8418-01a6-4b2c-afb9-621e91c55d04"
    },
    {
        "author": "林希逸",
        "paragraphs": [
            "聞向秋山苦讀書，吟中還解憶人無。",
            "强顔爲客心何在，忍病哦詩骨正癯。",
            "明月青山追昨夢，去年今日下姑蘇。",
            "長橋一带關心否，問訊高陽舊酒徒。"
        ],
        "title": "七月二十三日奉寄瀨溪書堂吳景朔因訊舊遊",
        "id": "ecec1f37-2e71-417d-ad2f-f4132de0a189"
    },
    {
        "author": "林希逸",
        "paragraphs": [
            "身隨影立孤燈暝，杖倚人行獨月明。",
            "新得病形成瘦鶴，亂添愁思惹飛螢。"
        ],
        "title": "獨夜偶成回文",
        "id": "a062bc32-2614-451d-9aa3-0f5718d34c6f"
    },
    {
        "author": "林希逸",
        "paragraphs": [
            "傷情暗斷恩和愛，抆淚空添怨與愁。",
            "霜透衣寒輕卷袖，月移窗去罷吹簫。"
        ],
        "title": "長門怨回文",
        "id": "35a7fabb-d1e6-4ff7-b248-250eac3f8fdb"
    },
    {
        "author": "林希逸",
        "paragraphs": [
            "我問揚雄字，君評李嶠文。",
            "劇談聊詡詡，對飲盡醺醺。",
            "筆落三千首，盃浮一百分。",
            "醉吟唐學士，酒頌晉參軍。",
            "良夜邀明月，他年憶暮雲。",
            "獨醒憐楚客，悲怨托湘君。"
        ],
        "title": "文字飲",
        "id": "f97e9c0e-6f80-4e58-96b1-cbef6ec618ab"
    },
    {
        "author": "林希逸",
        "paragraphs": [
            "隠几看堯典，身慙不並生。",
            "道如知所味，食亦見於羹。",
            "飽學寧求飽，精思不厭精。",
            "垂衣雖已遠，失筯恍然驚。",
            "端坐如吁咈，忘饑在服行。",
            "鹽梅思致主，說不愧阿衡。"
        ],
        "title": "食見堯於羹",
        "id": "b840497f-4ffc-4740-90d7-a25e98e28b0b"
    },
    {
        "author": "林希逸",
        "paragraphs": [
            "枯木奇如許，空山閲幾春。",
            "千尋依鳥道，一半是龍鱗。",
            "磥砢真如石，扶持果有神。",
            "雪猶留敗甲，雲不露全身。",
            "藤比髯尤老，根疑爪欲伸。",
            "佇看雷雨夜，一躍到天津。"
        ],
        "title": "枯木半龍鱗",
        "id": "d4c2b1e1-7831-44a1-b9c2-e17bc94ecd5c"
    },
    {
        "author": "林希逸",
        "paragraphs": [
            "誰弔千年塚，芳魂喚不醒。",
            "雪連沙外白，春带塞南青。",
            "一酹嗟何及，重泉恨莫扃。",
            "花曾辭漢苑，草不似胡庭。",
            "妾死匈奴在，風悲壯士經。",
            "遥憐斑竹淚，鼓瑟和湘靈。"
        ],
        "title": "弔青塚",
        "id": "2da1887e-6df4-481d-b87b-533f3edddfc7"
    },
    {
        "author": "林希逸",
        "paragraphs": [
            "古竹疏籬畔，無人菜自長。",
            "雙飛蝴蝶好，一樣野花黄。",
            "簇簇青無數，翩翩意欲狂。",
            "色鮮凝曉露，翅薄弄朝陽。",
            "正擬和根拔，因憐戀葉忙。",
            "今宵須夢化，隨逐過山牆。"
        ],
        "title": "野菜飛黄蝶",
        "id": "15a5e48b-9e09-4a7c-a419-866377d3fb48"
    },
    {
        "author": "林希逸",
        "paragraphs": [
            "玉筍班頭客，文章絕代奇。",
            "奉璋陪內宴，刻燭賦新詩。",
            "指認紅蓮影，安排麗藻辭。",
            "絕嫌痕已迫，只恐句來遲。",
            "花燼將殘處，宮袍欲奪時。",
            "寵榮歸佩晚，金炬出天墀。"
        ],
        "title": "刻燭",
        "id": "69361655-cdf5-4029-924f-b26496f8ec6e"
    },
    {
        "author": "林希逸",
        "paragraphs": [
            "立箇黄金馬，君黄第幾門。",
            "伊人來草莽，高議動乾坤。",
            "勁氣層雲上，孤忠一縷存。",
            "未通青瑣籍，先獻白衣言。",
            "只爲豺狼怒，那知虎豹尊。",
            "客星如入兆，昨夜在天閽。"
        ],
        "title": "高議排金門",
        "id": "785250f8-7ca2-406a-a508-6d8228945865"
    },
    {
        "author": "林希逸",
        "paragraphs": [
            "有底平沙上，輝輝不暫停。",
            "潮回陰未夕，日射燦如星。",
            "落水歸何處，斜陽照遠汀。",
            "浮光看閃閃，散地見熒熒。",
            "擬泛槎尋石，知非草化螢。",
            "晚來河漢白，漁火滿滄溟。"
        ],
        "title": "潮回日射星",
        "id": "6e213ac4-9235-416f-b3cf-947bfad0ade1"
    },
    {
        "author": "林希逸",
        "paragraphs": [
            "只有片時留，離觴肯計籌。",
            "知渠因底別，使我浩然憂。",
            "握手看成夢，多情種得愁。",
            "征帆天共遠，羈恨水俱流。",
            "明日非今日，杭州定越州。",
            "慇懃無別祝，切莫斷書郵。"
        ],
        "title": "離憂忽浩然",
        "id": "38c61d69-041d-4b0d-973c-95b9aa5ea7ff"
    },
    {
        "author": "林希逸",
        "paragraphs": [
            "視夜幾回興，濃雲潑未停。",
            "無端常苦雨，作好果何星。",
            "有爛參之左，于嗟月又經。",
            "何心長霢霂，拜手問蒼冥。",
            "咨暑能無怨，呼天孰與聽。",
            "或云旗伐動，陰曀爲兵刑。"
        ],
        "title": "星有好雨",
        "id": "c153e641-747f-48c6-98b1-5acadc836b0c"
    },
    {
        "author": "林希逸",
        "paragraphs": [
            "至乃陽生節，常居子月中。",
            "計年章在即，是日朔應同。",
            "一葉階蓂長，飛灰嶰管通。",
            "元來初吉旦，恰是六陰終。",
            "料得雲書際，還嗟餼禮隆。",
            "如何太初歷，辛巳謾求工。"
        ],
        "title": "至朔同日",
        "id": "6d5a328d-9fd3-4502-bbb5-d69c8ad73206"
    },
    {
        "author": "林希逸",
        "paragraphs": [
            "賞靜偏憐竹，宜人况有林。",
            "七賢同遠趣，千載有遺音。",
            "避俗來深處，披衣卧綠陰。",
            "玉人三四輩，風籜短長吟。",
            "翠入劉伶酒，聲隨叔夜琴。",
            "溪干唐六逸，先後許論心。"
        ],
        "title": "竹林七賢",
        "id": "e99bbda9-2c1b-4ef7-9062-9e9e905cbe9d"
    },
    {
        "author": "林希逸",
        "paragraphs": [
            "獨妙如椽手，誇傳品入神。",
            "千金猶莫買，一字實堪貧。",
            "玉柱多誰得，銀鈎少自珍。",
            "願求三折筆，甘作屢空人。",
            "但喜蕭齋玩，寧憂范甑塵。",
            "療饑那欲煮，吟苦謾酸辛。"
        ],
        "title": "一字買堪貧",
        "id": "49835f0b-e0d4-4789-bffe-093399291514"
    },
    {
        "author": "林希逸",
        "paragraphs": [
            "細大皆天性，逍遥宇宙間。",
            "山光非爲鳥，鳥悅自因山。",
            "曉日浮青嶂，春雲影翠鬟。",
            "物情如有識，樂意自相關。",
            "疏密陰俱好，飛鳴態自閒。",
            "夕陽歸翅急，應是倦知還。"
        ],
        "title": "山光悅鳥性",
        "id": "db944ad6-9064-421e-804b-59759fb6378d"
    },
    {
        "author": "林希逸",
        "paragraphs": [
            "有客過茅宇，停盃待煮魚。",
            "向兒呼不已，爲我問何如。",
            "驥子摳衣至，校人授手初。",
            "叮嚀凡再四，烹割勿躊躇。",
            "正起羹鱸興，因看遺鯉書。",
            "團欒陪父執，更欲採園蔬。"
        ],
        "title": "呼兒問煮魚",
        "id": "336c6e4c-2673-407d-bead-58f6368fd60f"
    },
    {
        "author": "林希逸",
        "paragraphs": [
            "燕外絲方捲，明開若箇邊。",
            "癡雲留片片，白鳥去翩翩。",
            "雨後霜毛濕，風前雪翅鮮。",
            "雙飛向何處，一半是晴天。",
            "乍息鳩鳴垤，還歸鶴避煙。",
            "須臾陰靄盡，烏遶月娟娟。"
        ],
        "title": "白鳥去邊明",
        "id": "b1faeff8-c84e-4a1f-8eb5-f57bdacd8a4a"
    },
    {
        "author": "林希逸",
        "paragraphs": [
            "野迥無人迹，長松不計年。",
            "隨風飄子下，竟日落僧前。",
            "葉暗丹誰化，根枯石共堅。",
            "時敲經夾響，匹似數珠圓。",
            "味美忘齋久，聲輕入定便。",
            "時看童行戲，爭把柳絲穿。"
        ],
        "title": "松子僧前落",
        "id": "3fb0b219-fa04-4bee-ab2b-283086dc0321"
    },
    {
        "author": "林希逸",
        "paragraphs": [
            "明月今宵好，曾經照庾公。",
            "登樓當靜夜，懷古對秋風。",
            "飛鏡緣空上，危簷映水中。",
            "胡床無恙否，岸幘爲誰雄。",
            "老子今何在，寒光昔亦同。",
            "清談孤此景，白髮向江東。"
        ],
        "title": "月靜庾公樓",
        "id": "1312a910-ae67-4ae4-ae93-5271ec541976"
    },
    {
        "author": "林希逸",
        "paragraphs": [
            "良夜空如洗，凭欄一望平。",
            "星垂因野闊，野凈見星明。",
            "點點光疑墜，熒熒勢半傾。",
            "天低連岸遠，地盡看參橫。",
            "水迥過時白，雲收撤夜清。",
            "銀河今咫尺，我欲泛槎行。"
        ],
        "title": "星垂平野闊",
        "id": "26d4dfb6-d3de-42d2-bba2-5f54767dcaf5"
    },
    {
        "author": "林希逸",
        "paragraphs": [
            "倚棹吟將息，江神聽亦癡。",
            "陰猶凝未散，風欲破應遲。",
            "颯颯聲雖急，冥冥霧莫披。",
            "凌波疑有物，到曉尚多時。",
            "空使蜚廉怒，翻令帝子悲。",
            "沉湘人在否，喚起賦椒蘺。"
        ],
        "title": "風破寒江遲",
        "id": "53885c12-7696-432a-8cb1-5459954e9450"
    },
    {
        "author": "林希逸",
        "paragraphs": [
            "不負西窗約，相逢剪燭花。",
            "驚心如一夢，對雨話三巴。",
            "蠟燼愁頻落，關雲嘆舊遮。",
            "昔曾留劍外，今却指天涯。",
            "江遠談何劇，風摇影屢斜。",
            "從今須惜別，邀月醉流霞。"
        ],
        "title": "剪燭話巴雨",
        "id": "bd59f9e0-7860-46c6-8ec0-12e8f149a5bc"
    },
    {
        "author": "林希逸",
        "paragraphs": [
            "良夜步郊坰，飛看過水星。",
            "四垂青漠漠，一點白熒熒。",
            "瑞彩浮蓮渚，流光渡蓼汀。",
            "不應天共轉，恍若月初經。",
            "錯認珠生蚌，還疑草化螢。",
            "須臾雲半黑，漁火箇邊青。"
        ],
        "title": "飛星過水白",
        "id": "b5a6d0a2-6f74-41fd-8237-ff945d5aab5c"
    },
    {
        "author": "林希逸",
        "paragraphs": [
            "往事思塵迹，周郎走魏曹。",
            "長江幾爭戰，萬古一英豪。",
            "亂石吹飛雪，蒙衝破巨濤。",
            "笑談成一快，姓字信孤高。",
            "賸擬投鞭渡，誰知捲甲逃。",
            "江山如昔日，北望首空搔。"
        ],
        "tags": [
            "长江"
        ],
        "title": "赤壁走曹操",
        "id": "1af5442a-ad08-4fec-af2f-66011e6cc0df"
    },
    {
        "author": "林希逸",
        "paragraphs": [
            "拂拂新凉入，家家穫稻同。",
            "參差多滯穗，收拾許村童。",
            "滿地禾頻落，憐渠筥尚空。",
            "少多從汝得，小大共年豐。",
            "挈負歸茅宇，歡呼謝主翁。",
            "晚來炊飯飽，牛笛弄松風。"
        ],
        "title": "拾穗許村童",
        "id": "e699ecd8-696d-40ec-a9e5-1baa0fa34a29"
    },
    {
        "author": "林希逸",
        "paragraphs": [
            "漫浪有詩仙，相逢藥竈邊。",
            "鼎存嗟石古，句巧似珠聯。",
            "筆力扛何健，雲根斲許圓。",
            "倡酬皆敵手，模寫聳吟肩。",
            "何日丹同舐，寒更墨共研。",
            "和羹應待我，賡載入虞絃。"
        ],
        "title": "石鼎聯句",
        "id": "c1b06d4e-aaa0-4c0e-948a-1420caafddbd"
    },
    {
        "author": "林希逸",
        "paragraphs": [
            "野外炊煙起，沙邊带日明。",
            "歸村人合遝，問渡晚喧爭。",
            "暝色催行客，長江阻去程。",
            "帆輕斜照影，語雜遠聞聲。",
            "隔岸招尤急，棲鴉過亦鳴。",
            "茅簷何處是，兒女想相迎。"
        ],
        "tags": [
            "长江"
        ],
        "title": "歸人爭渡喧",
        "id": "ce9782ed-aa9a-48ad-bd91-bed1939e3cd1"
    },
    {
        "author": "林希逸",
        "paragraphs": [
            "此夜一輪滿，騷情不奈秋。",
            "月非人可掃，人與月俱愁。",
            "素魄憑誰問，寒光爲底留。",
            "擬隨風葉去，還似雪花浮。",
            "竹影摇仍在，波明散未收。",
            "嫦娥如戲我，移照讀書樓。"
        ],
        "title": "月色不可掃  其一",
        "id": "4b33b1b6-2d55-4726-8ab7-f7c60adb3f93"
    },
    {
        "author": "林希逸",
        "paragraphs": [
            "皓色一輪滿，吟看獨倚樓。",
            "伊誰能掃月，使我不悲秋。",
            "處處寒光共，娟娟素魄浮。",
            "竹知空弄影，箒豈解驅愁。",
            "露重應徒灑，雲行却暫收。",
            "誰疑門外雪，謾欲課蒼頭。"
        ],
        "title": "月色不可掃  其二",
        "id": "2331cff7-cdd1-4459-b65e-0af4fd8a91e1"
    },
    {
        "author": "林希逸",
        "paragraphs": [
            "日夕思天際，悠悠半掩扉。",
            "扁舟緣底急，注目識君歸。",
            "帆外殘鴉去，雲邊一葉飛。",
            "立須蘭棹至，細認藁砧非。",
            "僂指思江路，牽兒上釣磯。",
            "入門相勞問，賒酒趁鱸肥。"
        ],
        "title": "天際識歸舟",
        "id": "f0d66157-1fc3-43a0-bd48-5bbd9445a3e6"
    },
    {
        "author": "林希逸",
        "paragraphs": [
            "對飲敲銅斗，聲聲應浩歌。",
            "頻斟江上酒，亟拜浪中婆。",
            "深淺傾浮蟻，低回舞短蓑。",
            "白頭高似屋，素襪想凌波。",
            "江遠如神在，盃長奈我何。",
            "却憐獨醒客，憔悴賦湘娥。"
        ],
        "title": "飲酒拜浪婆",
        "id": "8cef256b-9ece-4d7a-ad2d-93cf9c20b4fc"
    },
    {
        "author": "林希逸",
        "paragraphs": [
            "獨捲袈裟去，禪房半掩扉。",
            "僧行隨鶴影，鶴引洗僧衣。",
            "振翼尋仙路，牽裳上釣磯。",
            "老緇輕濯濯，白鳥亦依依。",
            "澣滌元無垢，叮嚀莫浪飛。",
            "茶煙休更避，相伴月中歸。"
        ],
        "title": "鶴引洗衣僧",
        "id": "7fe7a657-311f-4ba8-bc73-83c8ef7f408f"
    },
    {
        "author": "林希逸",
        "paragraphs": [
            "酷愛驚人語，詩壇獨苦心。",
            "吟成還自改，改罷又長吟。",
            "四鍊傳誰法，雙聲豈古音。",
            "筆塗隨句定，髭撚用功深。",
            "過眼疵難掩，支頤吻欲噤。",
            "身輕少陵集，商榷到於今。"
        ],
        "title": "新詩改自吟",
        "id": "838a34ec-7b90-4b23-91f2-6f490c0182d7"
    },
    {
        "author": "林希逸",
        "paragraphs": [
            "倚杖臨秋水，微茫一派平。",
            "極深不知底，獨照有餘清。",
            "一色兼天凈，千尋似鑑明。",
            "誰能冰下語，爲探地中行。",
            "月動無移石，雲飛落止泓。",
            "滄浪佳興動，可以濯吾纓。"
        ],
        "title": "秋水清無底",
        "id": "0f72a4aa-1bfb-454a-8b87-73d1d26de541"
    },
    {
        "author": "林希逸",
        "paragraphs": [
            "試拄看山笏，新詩得自哦。",
            "空庭人不到，日暮鳥時過。",
            "遠岫呼雛急，斜陽接翅多。",
            "瞥看窗外影，爭認柳邊窠。",
            "散帙隨吾意，喧簷奈汝何。",
            "須臾林鵲噪，衮衮見金波。"
        ],
        "title": "山鳥暮過庭",
        "id": "24aa0b12-b0dc-44b4-b493-8288c38311a0"
    },
    {
        "author": "林希逸",
        "paragraphs": [
            "帝斡璇杓處，雲高隔幾重。",
            "自天携左角，出地見青龍。",
            "碧漢方回柄，蒼精恰露容。",
            "舉頭看斗指，驤首覺雲從。",
            "西揭殊春候，東騎驗尾蹤。",
            "韓門人所仰，直欲折充宗。"
        ],
        "title": "杓携龍角",
        "id": "05b26250-b177-456f-83fb-6725ecd2e93d"
    },
    {
        "author": "林希逸",
        "paragraphs": [
            "點點殘鴉過，孤村带落暉。",
            "籬邊聞犬吠，山下有人歸。",
            "遠岫連芳塢，長林遶翠微。",
            "雲深認茅屋，風細颺征衣。",
            "樵唱同尋徑，猿驚爲扣扉。",
            "夜深燈火下，兒女共依依。"
        ],
        "title": "山村人暮歸",
        "id": "10dbe713-720d-4da0-96a9-0a43df8931c0"
    },
    {
        "author": "林希逸",
        "paragraphs": [
            "挂席幾千里，飄飄向極南。",
            "昂頭驚斗近，舉袖與雲參。",
            "海闊天光入，帆輕水影涵。",
            "前瞻依宿六，回望迫台三。",
            "恰似槎星渚，應殊釣月潭。",
            "若非吟膽壯，高處亦難堪。"
        ],
        "title": "挂席上南斗",
        "id": "61cb4bcf-44f6-4b06-beb8-bc1a84c034b5"
    },
    {
        "author": "林希逸",
        "paragraphs": [
            "江遠孤舟小，悠悠避世翁。",
            "望中留夕照，立處倚秋風。",
            "一葉煙波釣，千莖雪鬢蓬。",
            "短衣難掩骭，獨棹似浮空。",
            "人影檣烏並，生涯宿雁同。",
            "得魚隨貰酒，醉卧荻蘆中。"
        ],
        "title": "翁踏孤舟立  其一",
        "id": "853a5007-9902-4f59-acec-98ae119bd972"
    },
    {
        "author": "林希逸",
        "paragraphs": [
            "一葉孤舟小，生涯在釣筒。",
            "羣飛看雁陣，獨立是漁翁。",
            "浪與頭俱白，顔因酒暫紅。",
            "片帆煙渚外，瘦影夕陽中。",
            "蓬鬢千莖雪，蘆花兩岸風。",
            "烹鱸吹荻火，隔岸呼兒童。"
        ],
        "title": "翁踏孤舟立  其二",
        "id": "1a0f8001-b8a1-49c6-85e7-feee464fce7f"
    },
    {
        "author": "林希逸",
        "paragraphs": [
            "我訪山家友，遥看屋上烏。",
            "不知何事好，所愛與人俱。",
            "竹外參差瓦，簷間八九雛。",
            "只應交繾綣，却喜汝喧呼。",
            "誰賦牙高啄，因吟尾畢逋。",
            "待令鷗可狎，物我兩俱無。"
        ],
        "title": "屋上烏亦好",
        "id": "6d097f84-7e42-4a5e-aa93-108a124d796c"
    },
    {
        "author": "林希逸",
        "paragraphs": [
            "仗節來歸漢，麒麟萬古圖。",
            "艱難曾使虜，慷慨有臣蘇。",
            "雁信傳何有，旄殘齧已無。",
            "拜恩趨鳳闕，揮涕憶龍湖。",
            "日月依新主，風沙失故吾。",
            "一官纔屬國，攬卷爲嗟吁。"
        ],
        "title": "蘇武歸漢",
        "id": "e7a577d3-aea9-4bc3-bcf9-659a86bb28ba"
    },
    {
        "author": "林希逸",
        "paragraphs": [
            "八卦將呈露，天寧秘此圖。",
            "出因龍馬負，瑞與鳳麟殊。",
            "八尺非常種，千年有此駒。",
            "皇穹開易象，綠字見珍符。",
            "鳥跡文非比，龜疇數亦俱。",
            "渥洼何足詠，誰復羨西都。"
        ],
        "title": "龍馬負圖",
        "id": "744ceb75-c82c-4847-8a57-d24c44410675"
    },
    {
        "author": "林希逸",
        "paragraphs": [
            "不寢因何事，囊封奏帝庭。",
            "銅壺猶未歇，金鑰故頻聽。",
            "憂國長無寐，懷忠我獨醒。",
            "魚關頻借問，鳳闕想猶扃。",
            "珂傘依殘月，觚稜带曉星。",
            "須臾看鵠立，袖惹御爐馨。"
        ],
        "title": "不寢聽金鑰",
        "id": "c83b3e77-5123-468e-94c2-cac079294227"
    },
    {
        "author": "林希逸",
        "paragraphs": [
            "一段秋容好，丹青欲畫難。",
            "塘幽塵不到，鳥度影偏寒。",
            "何處尋窠去，行人瞥眼看。",
            "雲間尋舊侶，水底見飛翰。",
            "鷗訝隨波沒，鵬思擊水摶。",
            "佳人遥望處，誤指鏡中鸞。"
        ],
        "title": "鳥影度寒塘",
        "id": "55f34527-d9c2-4b94-b8b7-e261055368ba"
    },
    {
        "author": "林希逸",
        "paragraphs": [
            "自起南陽卧，軒然志氣飄。",
            "三分嗟漢業，一羽在雲霄。",
            "健翮凌星漢，孤忠翼聖朝。",
            "羣雄爭逐鹿，百鷙不如鵰。",
            "垂翅應嗤異，凌煙未許喬。",
            "出師雖未捷，萬古想高標。"
        ],
        "title": "雲霄一羽毛",
        "id": "8ebd31db-acab-4f25-93ef-215a88f20777"
    },
    {
        "author": "林希逸",
        "paragraphs": [
            "金石同心好，言言可起予。",
            "紉蘭應足比，伐木義何如。",
            "慷慨輸情久，芬芳入室初。",
            "諾能爲一布，佩不必三閭。",
            "椒榝能欺我，松梅合友渠。",
            "銜盃時對飲，冷淡共園蔬。"
        ],
        "title": "同心言如蘭",
        "id": "78387dc0-4c8d-4894-b1a8-7b930fd1870a"
    },
    {
        "author": "林希逸",
        "paragraphs": [
            "驛騎軍書到，風流相國知。",
            "淮淝千載事，賓主一枰棋。",
            "敵手無遺算，名家有此兒。",
            "我方分黑白，渠亦决雄雌。",
            "局外人人喜，邊頭著著奇。",
            "爛柯翁在否，還笑世人癡。"
        ],
        "title": "圍棋看驛書",
        "id": "0d5a3024-ecf8-48cb-95ca-5f5ed2ae6ca6"
    },
    {
        "author": "林希逸",
        "paragraphs": [
            "兒去出茅廬，携筇遠見渠。",
            "行隨溪畔鶴，看取笱中魚。",
            "童稚喧呼至，笭箵整頓初。",
            "餌寒知不食，罾少問何如。",
            "穿柳呼爺笑，編蒲怪僕疏。",
            "荻蘆吹火罷，賒酒遍鄰居。"
        ],
        "title": "兒去看魚笱",
        "id": "16655960-013e-4961-ad19-e4bb3a4567dd"
    },
    {
        "author": "林希逸",
        "paragraphs": [
            "拜賜歸湖曲，生涯只此湖。",
            "三韓雲不遠，一鏡月同孤。",
            "天語書黄誥，波光照白鬚。",
            "柴扉當雁鶩，采地即菰蒲。",
            "殿下投箋乞，波間弄槳娛。",
            "不妨眠井底，醉入八仙圖。"
        ],
        "title": "賜鏡湖一曲",
        "id": "0822062f-d21e-4e74-8538-3e42bfc13d83"
    },
    {
        "author": "林希逸",
        "paragraphs": [
            "我問青天月，如何缺又生。",
            "冰輪看碾去，玉斧想修成。",
            "睨視柯誰執，傳聞璞孰名。",
            "元功無此巧，素魄豈能盈。",
            "兔向圓時搗，蟾因琢夜驚。",
            "廣寒八萬戶，技與女媧爭。"
        ],
        "title": "玉斧修成月",
        "id": "0b915ce0-04ac-4956-a1d1-889e9e01c0c2"
    },
    {
        "author": "林希逸",
        "paragraphs": [
            "叫盡三巴月，凄凉杜宇聲。",
            "今人誰與語，故主自呼名。",
            "啼血嗟何意，前身恨未平。",
            "轉喉曾有諱，弄舌似猶生。",
            "姓字諸禽識，君臣易世輕。",
            "提壺無意緒，醉魄謾飛鳴。"
        ],
        "title": "杜宇呼名語",
        "id": "f1dac134-16cb-4858-ba39-5b025291c061"
    },
    {
        "author": "林希逸",
        "paragraphs": [
            "自得江湖趣，生涯樂在漁。",
            "孤村多晚景，落照映荒居。",
            "近水高低岸，誅茅八九廬。",
            "舟橫人語近，網漏夕陽疏。",
            "倚棹看歸雁，呼兒促煮魚。",
            "脫簑眠漸穩，寒月動江虛。"
        ],
        "title": "漁村晚照",
        "id": "d677f309-4b92-4120-821e-ff827028006e"
    },
    {
        "author": "林希逸",
        "paragraphs": [
            "劍佩隨夫子，傾心一瓣香。",
            "四科分等級，數仞嘆宮牆。",
            "我正勞鑽仰，人惟較短長。",
            "可窺憐子貢，欲倚愧蒙莊。",
            "步步瞠吾後，巍巍藐彼堂。",
            "傳心因坐見，三聖遠相望。"
        ],
        "title": "夫子牆數仞",
        "id": "cf3e1207-54ee-42bb-a81d-3fe04a86075f"
    },
    {
        "author": "林希逸",
        "paragraphs": [
            "士有非常勇，堂堂赴敵場。",
            "聽琴何比象，屬意在軒昂。",
            "觸手聲何怒，推床興欲狂。",
            "廣陵無散卒，易水有剛腸。",
            "劍客休誇詫，桐君爲發揚。",
            "聞絃心有感，解使懦夫强。"
        ],
        "title": "勇士赴敵場",
        "id": "0a0d0efb-4acf-4362-a78e-e5344a1554e6"
    },
    {
        "author": "林希逸",
        "paragraphs": [
            "倚杖試徜徉，幽看野興長。",
            "歸鴉凌薄晚，洗馬就微凉。",
            "落日明蘋渚，輕風拂柳塘。",
            "遥觀千頃雪，靜滌四蹄霜。",
            "噴沫隨流水，摇騣灑夕陽。",
            "塵纓應可濯，闊步逐飛黄。"
        ],
        "title": "晚凉看洗馬",
        "id": "982edf77-24a4-4789-8783-2150762765c8"
    },
    {
        "author": "林希逸",
        "paragraphs": [
            "埋恨非埋骨，生前怨不逢。",
            "比干猶有墓，周室合增封。",
            "一死身奚惜，孤忠憤所鍾。",
            "清朝加顯澤，終古誌遺蹤。",
            "寵辱嗟何意，興亡記所從。",
            "誰甘遊地下，攀檻敢嬰龍。"
        ],
        "title": "封比干墓",
        "id": "3c2f1973-8823-4120-a9b4-7ef62de67a55"
    },
    {
        "author": "林希逸",
        "paragraphs": [
            "雨後思花信，相過款杖藜。",
            "翠明開曉嶂，綠潤遍春畦。",
            "燕外絲方捲，鷗邊霧尚低。",
            "貪看蔬長甲，不覺屐粘泥。",
            "草挾餘陰漲，苗分秀色齊。",
            "時逢原上客，大半話耕犂。"
        ],
        "title": "雨後過畦潤",
        "id": "ec84f6d3-5c36-4e29-abcb-7160878e72da"
    },
    {
        "author": "林希逸",
        "paragraphs": [
            "機事嗟何巧，空村不住舂。",
            "潺湲因借力，俯仰若爲容。",
            "盡日勞雙杵，疏泉隔幾峰。",
            "無人長軋軋，助我爲淙淙。",
            "碓下僧長喜，溪邊婦亦慵。",
            "香厨炊已辦，時倩野雲封。"
        ],
        "title": "機舂潺湲力",
        "id": "5eeebebe-dbed-4732-ae8f-d13fd3a33680"
    },
    {
        "author": "林希逸",
        "paragraphs": [
            "筆落冰人語，霜凝照夜姿。",
            "平心長似水，觀政可於池。",
            "即彼挼藍處，看渠據案時。",
            "清能見肝膽，燭可但鬚眉。",
            "泥濁廉何有，泉貪飲自知。",
            "笑他渾數尺，誰道是吾師。"
        ],
        "title": "池水觀爲政",
        "id": "aaf4f7c4-8135-4044-a985-a400a5a5ef68"
    },
    {
        "author": "林希逸",
        "paragraphs": [
            "野水云何涸，咨嗟爲久晴。",
            "昔曾移艇去，今見有車行。",
            "石已磷磷白，流無脈脈生。",
            "不愁濡轡渡，只恐細魚驚。",
            "寧復滄洲興，空餘野渡名。",
            "秋霖看拍岸，還聽棹歌聲。"
        ],
        "title": "水中有行車",
        "id": "155457b2-6238-4fd9-9f1b-5f9cfd682bac"
    },
    {
        "author": "林希逸",
        "paragraphs": [
            "買木爲新居，詩翁德不孤。",
            "巧當三畝宅，带得一巢烏。",
            "羞澀無多費，槎牙已半枯。",
            "却憐棲鵲在，還識主人無。",
            "不入山家券，應添畫史圖。",
            "從今屋上好，來往聽相呼。"
        ],
        "title": "買木带巢烏",
        "id": "082e2bec-9d79-4e1f-a345-c4c8d0e3af23"
    },
    {
        "author": "林希逸",
        "paragraphs": [
            "苦憶君顔色，歸期未有期。",
            "好風吹夢斷，明月使人疑。",
            "對影三人共，懷賢萬里悲。",
            "徘徊如欲舞，恍惚與論詩。",
            "蝶化憑誰詰，蟾留訝我癡。",
            "暮雲樽酒在，只恐見無時。"
        ],
        "title": "月疑照顔色",
        "id": "847991c5-2f29-4e47-ba0a-0397274c610f"
    },
    {
        "author": "林希逸",
        "paragraphs": [
            "自笑生涯拙，天公意贈君。",
            "買來千載石，饒得四時雲。",
            "禿筆書新券，蒼苔带舊紋。",
            "眼前長秀潤，分外是氤氳。",
            "定價元非玉，宜貧可當熏。",
            "時哉爲雨去，利與世均分。"
        ],
        "title": "買石得雲饒",
        "id": "39d440fa-fe3c-413d-bd5f-5167fb237de0"
    },
    {
        "author": "林希逸",
        "paragraphs": [
            "長短堤邊柳，波流影不流。",
            "渾如低倚岸，却不礙行舟。",
            "水漾千絲亂，風吹一葉浮。",
            "輕摇蘭槳過，攪碎綠陰不。",
            "似带牆頭燕，如縈鏡裏鷗。",
            "那堪南浦別，明暗兩牽愁。"
        ],
        "title": "柳影不礙舟",
        "id": "19098609-02f2-4cf5-8dde-6b2950ad0a35"
    },
    {
        "author": "林希逸",
        "paragraphs": [
            "惜花愁滿眼，倚杖慶新晴。",
            "綠幄連天暗，紅榴照我明。",
            "蹙巾迎日吐，剪錦亞風輕。",
            "一見眵昏失，多疑醉纈生。",
            "撚鬚詩欲就，覿面興偏清。",
            "却笑酡酡後，看朱碧已成。"
        ],
        "title": "榴花照眼明",
        "id": "651e7216-9265-40f1-8c79-9b938a156665"
    },
    {
        "author": "林希逸",
        "paragraphs": [
            "頭角驚人世，如龍乍躍淵。",
            "身隨三月浪，衢在九重天。",
            "雲起方成陸，雷驅正急鞭。",
            "戰鱗飛百萬，怒爪擊三千。",
            "赤水神何照，蒼精角有躔。",
            "堪嗤時俗眼，空向壁間傳。"
        ],
        "title": "龍躍天衢",
        "id": "5aab6a4c-80b1-49b4-aafd-4770d05a16c1"
    },
    {
        "author": "林希逸",
        "paragraphs": [
            "仲月鶑花半，朝家已薦冰。",
            "馳來金騕褭，開此玉稜層。",
            "冷逼茅簷透，光從凌室騰。",
            "滿盤爭雪瑩，照眼訝霜凝。",
            "九廟親祠舉，羣工祿賜膺。",
            "愛君推托諷，履薄願兢兢。"
        ],
        "title": "開冰",
        "id": "9acdf889-227f-4b33-8fdd-a2fc2473e914"
    },
    {
        "author": "林希逸",
        "paragraphs": [
            "試拄看山笏，令人興灑然。",
            "誇名驚俗眼，知道有神仙。",
            "勝地棲丹客，蒼崖比洞天。",
            "烟霞無此輩，方冊不應傳。",
            "柯爛今何處，簫鳴若箇邊。",
            "舊聞終縹緲，何似竹林賢。"
        ],
        "title": "山有仙則名",
        "id": "d07e0b64-8bee-4f6b-9db8-7d63e15b3c67"
    },
    {
        "author": "林希逸",
        "paragraphs": [
            "麥事家家作，宸旒軫意微。",
            "無虛民所望，爲實我先祈。",
            "見白欣輿誦，熉黄屈衮衣。",
            "要他舂日飽，莫使歛時稀。",
            "餠餌香深覬，牷牲薦必肥。",
            "禮成農共慶，加額對龍旂。"
        ],
        "title": "爲麥祈實",
        "id": "ca53c0c7-ceb2-4cd9-8205-08ba0cf89692"
    },
    {
        "author": "林希逸",
        "paragraphs": [
            "四七紛紜後，慇懃帝念功。",
            "干雲臺百尺，依日漢羣公。",
            "棲爵侵霄漢，揮毫萃畫工。",
            "位分勳次第，像列壁西東。",
            "貌寫丹青裏，名垂竹帛中。",
            "凌煙生面筆，人物古今同。"
        ],
        "title": "雲臺圖功臣",
        "id": "ea6632b9-e05f-45d6-8d9c-f6666e49dbb6"
    },
    {
        "author": "林希逸",
        "paragraphs": [
            "甃玉成階戺，天顔去幾層。",
            "彈冠酬素願，携手盡同升。",
            "得侶欣交臂，伊誰恨折肱。",
            "龍墀看密邇，鵷武接飛騰。",
            "已慶天街肅，行須揆路登。",
            "朝回花底散，袖滿御香凝。"
        ],
        "title": "携手升玉階",
        "id": "eb3f6490-1835-4588-af1c-9ed36445d0cb"
    },
    {
        "author": "林希逸",
        "paragraphs": [
            "君幸逢堯舜，孤忠豈敢忘。",
            "身雖居𤱶畝，志亦在巖廊。",
            "草野棲身久，鈞天去夢長。",
            "煙霞雖自樂，日月願依光。",
            "炙背當如甫，披裘莫學光。",
            "此生名未立，金馬進封囊。"
        ],
        "title": "𤱶畝不忘君",
        "id": "a8db994d-a348-4fbf-bc38-c2f715ad0d35"
    },
    {
        "author": "林希逸",
        "paragraphs": [
            "落日誰橫笛，江村一望遥。",
            "喧喧歸鳥雀，得得見漁樵。",
            "薄暮舒愁眼，斜暉带遠潮。",
            "依灘綸在手，出谷斧橫腰。",
            "歌罷尋歸徑，影行先度橋。",
            "兩翁山水趣，應未羨金貂。"
        ],
        "title": "落日見漁樵",
        "id": "6c7ad69e-2f23-4deb-8a80-8c4006dc4a63"
    },
    {
        "author": "林希逸",
        "paragraphs": [
            "寺古碑猶在，塵埃半已漫。",
            "騎馿應懶下，逐字細吟看。",
            "鈎畫雕鎸古，蟲魚辨識難。",
            "停鞭欹帽立，緩轡聳肩寒。",
            "應笑修明字，還如援據鞍。",
            "歸吟風掠耳，影瘦夕陽殘。"
        ],
        "title": "看碑不下馿",
        "id": "9574a9f1-7003-45c6-ad2f-5d037f71a46b"
    },
    {
        "author": "林希逸",
        "paragraphs": [
            "欲訪春消息，寒花昨夜開。",
            "思君如在眼，使我亦疑梅。",
            "蘂冷於人意，窗開露粉腮。",
            "欲同渠索笑，還似子歸來。",
            "蘭室因香訝，冰肌助我猜。",
            "一枝聊寄與，何日共持盃。"
        ],
        "title": "梅花疑是君",
        "id": "6ae02e79-94b5-476b-bcb2-849bc16fd3ad"
    },
    {
        "author": "林希逸",
        "paragraphs": [
            "壯節將全趙，威風直挫秦。",
            "若令空授玉，寧用復還身。",
            "此璧瑕何有，伊人氣愈嗔。",
            "頭寧同碎柱，節不可欺臣。",
            "大義千鈞重，微軀一羽均。",
            "後來誰慕藺，盛節獨嶙峋。"
        ],
        "title": "身玉要俱捐",
        "id": "ecbee3e2-c0bc-4db4-b349-0160e8ee336b"
    },
    {
        "author": "林希逸",
        "paragraphs": [
            "已洗天河甲，邊清國愈强。",
            "誰生今日釁，戰似古沙場。",
            "不見狼烟久，俄驚雁塞荒。",
            "風悲苔染血，月射骨如霜。",
            "榆柳依然好，干戈有底忙。",
            "李華真健筆，弔古思凄凉。"
        ],
        "title": "清邊生戰場",
        "id": "4f61b619-d919-418f-be14-795fa500c051"
    },
    {
        "author": "林希逸",
        "paragraphs": [
            "稽落功成後，將軍勒石還。",
            "輝華天子德，姓字漢臣班。",
            "篆刻千年績，鎸磨萬里山。",
            "勳名沙幕外，歲月永元間。",
            "頌筆嗟何古，胡弓孰敢彎。",
            "龍墀歸拜日，稱壽動天顔。"
        ],
        "title": "勒石紀漢德",
        "id": "e19daaa9-ac1a-4c85-b665-538eab236c78"
    },
    {
        "author": "林希逸",
        "paragraphs": [
            "拂面微風動，輕雲過遠堤。",
            "飛飛無定跡，逐逐度前溪。",
            "望斷江東暮，生從舍北泥。",
            "但隨蘋末起，還傍蓼花低。",
            "白映清波影，紅看孤鶩齊。",
            "似迷歸去路，漠漠自東西。"
        ],
        "title": "雲逐度溪風",
        "id": "85de5511-d153-4377-bd81-09c40ffaf819"
    },
    {
        "author": "林希逸",
        "paragraphs": [
            "蒼隼當秋日，風高萬里飛。",
            "忽看孤影過，因護舊巢歸。",
            "刷翮摶雲漢，翻身度野扉。",
            "雛饑方唧唧，爪立自依依。",
            "莫笑蜂窠小，休嗤燕壘微。",
            "物情元等耳，細大各天機。"
        ],
        "title": "蒼隼護巢歸",
        "id": "effb8e77-be57-4cd4-8de9-d2b5e33279ae"
    },
    {
        "author": "林希逸",
        "paragraphs": [
            "人意與秋高，臨風意自豪。",
            "倚欄吟未已，拔地怒方號。",
            "露宇遥窮目，霜林見落毛。",
            "威生來虎谷，聲震似鯨濤。",
            "六鷁飛應退，羣狐懼莫嘷。",
            "擬騎鵬翼去，萬里訪盧敖。"
        ],
        "title": "秋高風怒號",
        "id": "21cdae32-0421-4a1c-9bfb-d947c2332b00"
    },
    {
        "author": "林希逸",
        "paragraphs": [
            "誰買長門賦，閨愁不自禁。",
            "寸腸抒萬恨，一字直千金。",
            "菲薄聊爲壽，淒涼要寫心。",
            "珠簾春寂寂，玉戶夜沉沉。",
            "語妙錢何惜，宮閒恨轉深。",
            "文君因自笑，我有白頭吟。"
        ],
        "title": "金買長門賦",
        "id": "23990612-dcf7-4326-af0a-48207f87a4ae"
    },
    {
        "author": "林希逸",
        "paragraphs": [
            "不聽車音久，逍遥獨倚臺。",
            "遠聞疑所象，細認隠其雷。",
            "不怒聲初發，遥聞妾自猜。",
            "輕移蓮步出，空喜玉輿來。",
            "只謂君王顧，因知神女推。",
            "千金誰買賦，會使聖心回。"
        ],
        "title": "雷隠象車音",
        "id": "6e3571ff-bc55-4913-ac55-1317c7772bb2"
    },
    {
        "author": "林希逸",
        "paragraphs": [
            "有道之君子，箕山一許由。",
            "清波聊洗耳，塵世肯回頭。",
            "此趣名千古，奚心長九州。",
            "若令嬰世網，何似枕江流。",
            "俗事喧誰聽，寒泉響自幽。",
            "鄰翁牽犢避，使我轉增羞。"
        ],
        "title": "許由洗耳",
        "id": "d51f51a2-3308-4bd4-8102-3e0fa7d719bb"
    },
    {
        "author": "林希逸",
        "paragraphs": [
            "直道行今古，淵源妙莫窮。",
            "百川雖若曲，大海必皆通。",
            "酬酢幾千變，周流共一中。",
            "問津非斷港，無水不歸東。",
            "洙泗源尤正，河汾派亦同。",
            "縱橫嗟末學，濫說未爲雄。"
        ],
        "title": "川曲通諸海",
        "id": "3c6fe825-d021-43ca-8dc1-7508225804e0"
    },
    {
        "author": "林希逸",
        "paragraphs": [
            "李下有傍觀，嫌微擇所安。",
            "莫將遮日手，輕整切雲冠。",
            "故徑纍垂久，荒林禮數寬。",
            "杜陵羞任落，貢禹喜休彈。",
            "主正操籌待，吾寧岸幘看。",
            "丫童却歡笑，就地拾螬殘。"
        ],
        "title": "李下不整冠",
        "id": "4deded67-7aa5-4806-b1bf-54e3363a0b92"
    },
    {
        "author": "林希逸",
        "paragraphs": [
            "莫道田間僻，持身懼指瑕。",
            "近瓜休納履，爲履似侵瓜。",
            "野徑風隨屧，陽陂雨落花。",
            "藤方鋪滿地，屨且曳歸家。",
            "籬賦長庚蔓，鞋吟子美麻。",
            "及門如有客，倒屣只烹茶。"
        ],
        "title": "瓜田不納履",
        "id": "f3d9b3a9-a53f-45e7-8600-ae52b5045933"
    },
    {
        "author": "林希逸",
        "paragraphs": [
            "精衛誰家女，悲鳴苦自憐。",
            "石知銜不盡，海有恨難填。",
            "妾父曾爲帝，禽言自訴天。",
            "磷磷空爾啄，渺渺浩無邊。",
            "志有愚公似，冤同杜宇傳。",
            "揚塵終可待，且伴羽衣仙。"
        ],
        "title": "精衛銜石填海",
        "id": "7d361aff-0964-42a6-8e9f-1de22ec0c043"
    },
    {
        "author": "林希逸",
        "paragraphs": [
            "伊昔承天慶，人間有聖君。",
            "圖傳何世本，今見古時雲。",
            "就日曾謠詠，非煙喜郁紛。",
            "筆工疑顧陸，治盛憶華勳。",
            "簡冊歌雖在，丹青畫罕聞。",
            "坎中元有象，心畫妙羲文。"
        ],
        "title": "觀慶雲圖",
        "id": "2328cfdd-0011-4509-9cb2-5064f3397614"
    },
    {
        "author": "林希逸",
        "paragraphs": [
            "水下元無月，江澄別有天。",
            "凝眸欣浩浩，在手掬娟娟。",
            "桂魄方留影，荷衣試弄泉。",
            "正看波底樣，俄入掌中圓。",
            "太白狂應攬，知章醉欲眠。",
            "我知光可汲，便擬拍洪肩。"
        ],
        "title": "掬水月在手",
        "id": "270d7300-c4e7-4f15-a73c-68b5c4555584"
    },
    {
        "author": "林希逸",
        "paragraphs": [
            "隔岸聞風處，清晨嗅露房。",
            "花因閒弄久，衣有带來香。",
            "試摘枝頭白，還拈葉底黄。",
            "恍如玉皇吏，來自錦窠郎。",
            "袖比朝方罷，心因惱欲狂。",
            "謝安休掩鼻，非佩紫羅囊。"
        ],
        "title": "弄花香滿衣",
        "id": "00cc81a9-5d64-4ebe-a031-5e243db6f0aa"
    },
    {
        "author": "林希逸",
        "paragraphs": [
            "至聖元無夢，傷麟有隠憂。",
            "道傳自公旦，意切爲宗周。",
            "泗水蘧方覺，東山記昔留。",
            "鴻飛歸不復，蝶化恍同游。",
            "洛卜圖何在，殷楹涕自收。",
            "蒲姑如可作，料想訂春秋。"
        ],
        "title": "夢見周公",
        "id": "69dfe355-fb92-4e11-81fb-0ab21cc84aad"
    },
    {
        "author": "林希逸",
        "paragraphs": [
            "愁客眠難穩，危欄忽四更。",
            "乍疑山色改，已吐月華明。",
            "五夜籌將轉，孤輪缺未盈。",
            "霜翻禽欲下，雲破兔還生。",
            "問曉樵相語，棲寒鵲自驚。",
            "蛾眉秋一半，徹夕惱長庚。"
        ],
        "title": "四更山吐月",
        "id": "2897896c-892a-4b83-abaa-2843ed4e82c0"
    },
    {
        "author": "林希逸",
        "paragraphs": [
            "苦熱雖求息，炎凉愧易心。",
            "既云名惡木，那復有佳陰。",
            "煩溽方三嘆，婆娑有百尋。",
            "匠皆行弗顧，吾肯據而吟。",
            "冷憶瓜浮玉，清思竹碎金。",
            "鳥猶知所擇，人豈馬牛襟。"
        ],
        "title": "熱不息惡木陰",
        "id": "4aeed3b4-1e45-41f4-8bd3-b8d5d5ac819d"
    },
    {
        "author": "林希逸",
        "paragraphs": [
            "盜有經行處，波流惡莫湔。",
            "固能澆我渴，誓不飲渠泉。",
            "奔驥如追電，長鯨擬吸川。",
            "貪夫曾就酌，饞者莫流涎。",
            "竊玉嚴於史，空瓢碎自賢。",
            "杜陵思賈井，病肺卧江船。"
        ],
        "title": "渴不飲盜泉水",
        "id": "4b39ed04-8f6b-40f3-99b5-d0fb3739cd3a"
    },
    {
        "author": "林希逸",
        "paragraphs": [
            "世似江河去，還聞返朴時。",
            "久藏天下富，不拾道中遺。",
            "行者歌如砥，誰與嘆泣岐。",
            "鋤金寧弗顧，守劍烈能知。",
            "楚國亡弓在，荆山抵玉嬉。",
            "抱茅嗟薄俗，屋破呼羣兒。"
        ],
        "title": "道不拾遺",
        "id": "1fcd36d8-32b1-48da-83f1-d5db33a065a5"
    },
    {
        "author": "林希逸",
        "paragraphs": [
            "祀事非常典，君王望紫蓬。",
            "仗從天闕下，山在水雲中。",
            "采藥何時返，鳴鞘秩禮隆。",
            "靈無先沛雨，船有引回風。",
            "夷見燔柴去，仙難架海通。",
            "札書終不驗，空翠鎖祠宮。"
        ],
        "title": "望祀蓬萊",
        "id": "3b831701-cf74-4f13-a328-2dc87a42c7d8"
    },
    {
        "author": "林希逸",
        "paragraphs": [
            "祖帳都門外，賢哉惜二疏。",
            "史留名不朽，古善畫何如。",
            "張幕班離席，歸裝問故居。",
            "辭官兩賢傅，送客幾華車。",
            "帝眷慇懃在，臣慙老病餘。",
            "重來甘降秩，時爲子房噓。"
        ],
        "title": "祖二疏",
        "id": "ef4396fc-e6b8-47af-9f83-db8db5a35d56"
    },
    {
        "author": "林希逸",
        "paragraphs": [
            "汔濟焚舟去，秦兵意若何。",
            "深仇思必雪，信誓有如河。",
            "甲卒方停棹，將軍怒指戈。",
            "連檣皆縱燎，勁氣欲熬波。",
            "拜賜前言在，論功一炬多。",
            "至今臨岸處，夢想髮皤皤。"
        ],
        "title": "濟河焚舟",
        "id": "dc0b3b39-e362-4bd2-b87b-3f904c8c7837"
    },
    {
        "author": "林希逸",
        "paragraphs": [
            "久要劉文叔，論交在闕庭。",
            "不爲渠相漢，僅以客名星。",
            "鶴髮兼霜白，羊裘近帝青。",
            "宮中聊款款，極下獨熒熒。",
            "一點今霄漢，孤燈昔釣汀。",
            "靈臺誇列宿，詎肯共圖形。"
        ],
        "title": "客星",
        "id": "2c977fc3-d4fa-47c7-8e22-b82b9b872167"
    },
    {
        "author": "林希逸",
        "paragraphs": [
            "萬里君王蹕，雷驅鐵騎環。",
            "移來雲下仗，遠駐海東山。",
            "飛檄青丘外，鳴鞘怪石間。",
            "龍經占得耳，禽語喜違顔。",
            "似勒燕然去，如封岱岳還。",
            "鐃歌模寫遍，何不續東蠻。"
        ],
        "title": "駐蹕山",
        "id": "86f9c03a-0968-4f6b-9d61-982eb1cba7ac"
    },
    {
        "author": "林希逸",
        "paragraphs": [
            "鐵騎圍何急，登樓却自由。",
            "一輪秋夜月，百尺岳陽樓。",
            "老將憑欄怒，嫦娥爲我留。",
            "功成長嘯後，人在古城頭。",
            "羽扇榮差可，胡床庾浪遊。",
            "千年髯孰似，笛裏夢并州。"
        ],
        "tags": [
            "岳阳楼"
        ],
        "title": "乘月登樓",
        "id": "91296a6f-baf5-41cd-9723-de48bb436a03"
    },
    {
        "author": "林希逸",
        "paragraphs": [
            "瘦馬如烏渴，長驅傍古城。",
            "聽他隨窟飲，不暇擇泉清。",
            "沙外追風驥，榆邊積雨坑。",
            "花鬃摇漢騎，草血染秦兵。",
            "地脈千年恨，波腥萬鬣鳴。",
            "思歸頻蹀躞，苜蓿滿宸京。"
        ],
        "title": "飲馬長城窟",
        "id": "8aa7f3aa-c666-40e4-9355-30be0fc81dff"
    },
    {
        "author": "林希逸",
        "paragraphs": [
            "中郎沙漠外，羝乳事何如。",
            "頼有雲中雁，能傳足上書。",
            "銜蘆來內苑，繫帛自穹廬。",
            "地說荒寒極，人稱老病餘。",
            "史徒誇問犬，詩莫詠烹魚。",
            "青鳥僊家使，吾今益信渠。"
        ],
        "title": "雁足書",
        "id": "ad6a39f3-3e34-41af-9435-f20d85f0657a"
    },
    {
        "author": "林希逸",
        "paragraphs": [
            "道外元無器，聊橫膝上琴。",
            "本非絃可弄，自覺趣尤深。",
            "早向聲前悟，何勞指下尋。",
            "昭文元不鼓，鍾子謾知音。",
            "賾矣鐘名啞，傷哉磬有心。",
            "退之如解此，十操不應吟。"
        ],
        "title": "無絃琴",
        "id": "5f0db8ec-fba1-4d4b-9576-a57b3663ac20"
    },
    {
        "author": "林希逸",
        "paragraphs": [
            "卜式何爲者，清班粉省郎。",
            "不騎沙苑馬，只牧上林羊。",
            "謾詫窠名錦，何如屩曳芒。",
            "含香休向闕，挾冊且隨臧。",
            "列宿從嗤我，三星喜詠牂。",
            "尚懷肥報國，抗疏欲烹桑。"
        ],
        "title": "爲郎牧羊",
        "id": "7e14205b-24bb-476b-8e00-1e53cb8afcb9"
    },
    {
        "author": "林希逸",
        "paragraphs": [
            "天仗祁連外，窮荒鳥雀呼。",
            "登臺真帝子，絕幕遁單于。",
            "百級雲中見，千官帳下趨。",
            "穹廬垂曠野，警蹕近清都。",
            "漢地今無虜，秦城枉避胡。",
            "呼韓天日謁，却入渭橋圖。"
        ],
        "title": "登單于臺",
        "id": "45016068-8220-4be6-8964-cf9ff63e3b66"
    },
    {
        "author": "林希逸",
        "paragraphs": [
            "自古官刑在，如何只用蒲。",
            "賢哉知道者，陋矣執鞭乎。",
            "草草存笞責，拳拳愛體膚。",
            "教非刑可比，恥患免而無。",
            "舜扑書徒識，秦敲慘自愚。",
            "悲因撻黎庶，適意與寬俱。"
        ],
        "title": "蒲鞭",
        "id": "91273afb-7d63-4a5b-b2ac-536409865a94"
    },
    {
        "author": "林希逸",
        "paragraphs": [
            "懷寶伊誰識，纍然被褐夫。",
            "荆山寧泣玉，滄海任遺珠。",
            "寬博形何散，龍鍾智似愚。",
            "藏淵祇自媚，韞櫝肯求沽。",
            "雅志褰裳蹈，旁觀按劍無。",
            "我知韋布樂，應不豔金朱。"
        ],
        "title": "被褐懷珠玉",
        "id": "cca3d323-52db-4aa6-b58b-3658d20b9d41"
    },
    {
        "author": "林希逸",
        "paragraphs": [
            "叔子今何在，風流緩带時。",
            "傷心因覩物，墮淚遂名碑。",
            "剝落銀鈎古，淒涼玉筯□。",
            "生前驅萬馬，身後立雙螭。",
            "人物襄陽記，莓苔太白詩。",
            "羊公豈無德，戎衍却堪悲。"
        ],
        "title": "墮淚碑",
        "id": "920e7c04-801f-4a91-87c5-73e3349515ce"
    },
    {
        "author": "林希逸",
        "paragraphs": [
            "反袂傷麟後，凄凉舊日壇。",
            "尚爲人愛惜，不使杏彫殘。",
            "葉映緇林好，枝橫泗水寒。",
            "一從梁木去，多把落花看。",
            "自昔棠思召，于今木有韓。",
            "遥知槐並並，根古似龍蟠。"
        ],
        "title": "杏壇",
        "id": "f48213fd-98e9-4c44-b5d5-bda9dec93362"
    },
    {
        "author": "林希逸",
        "paragraphs": [
            "龍卧何時起，生涯厭鼓鼙。",
            "舞因隨獨鶴，聞偶爲荒雞。",
            "楚客長更夢，秦關未曉啼。",
            "竹風吹袂舉，柳月傍樓低。",
            "我醉非無度，渠寒不奈棲。",
            "誰家小垂手，百囀聽黄鸝。"
        ],
        "title": "聞雞起舞",
        "id": "172ec542-6452-4a02-9e68-3c9e743f67a6"
    },
    {
        "author": "林希逸",
        "paragraphs": [
            "太傅籌邊日，家庭賭墅時。",
            "淮淝千載事，秦晉一番棋。",
            "得算如翁妙，爭先落子知。",
            "汝能輸別業，我已笑胡兒。",
            "曇得山先喜，氐爭局自癡。",
            "兩軍臨水處，幼度著尤奇。"
        ],
        "title": "圍棋賭墅",
        "id": "83b8812a-aa4e-48b6-baf3-89582a268cac"
    },
    {
        "author": "林希逸",
        "paragraphs": [
            "西狩知何獲，驚嗟遍國人。",
            "自憐方嘆鳳，何事又逢麟。",
            "伊昔追戎地，于今較獵頻。",
            "三家如此僣，一角豈爲珍。",
            "筆絕真傷魯，書成已繫秦。",
            "同時多虎輩，誰信獸能仁。"
        ],
        "title": "西狩獲麟",
        "id": "cc0dff79-cefc-4833-87e3-251b7c46ebd1"
    },
    {
        "author": "林希逸",
        "paragraphs": [
            "老子風騷將，雄豪霸一方。",
            "五言如壁立，萬里此城長。",
            "氣靡曹劉壘，聲喧翰墨場。",
            "但令投幘去，誰詫撚鬚狂。",
            "羲筆圖成陣，韓文喻倚牆。",
            "騷壇唯我擅，誰敢犯鋒鋩。"
        ],
        "title": "五言長城",
        "id": "066ff022-1ce5-4b22-aa8a-39f4d7bfca62"
    },
    {
        "author": "林希逸",
        "paragraphs": [
            "苦惜花能好，晴窗喚起頻。",
            "只憂春去早，却要早尋春。",
            "一片飛愁我，千枝豔惱人。",
            "鳴鞭思曉月，化蝶逐香塵。",
            "醉卧狂誰子，吟看睡太真。",
            "每因風雨夜，不寢爲渠顰。"
        ],
        "title": "惜花春起早",
        "id": "0d79519e-c0ed-491b-ba8f-cf2d6c573f34"
    },
    {
        "author": "林希逸",
        "paragraphs": [
            "意愛多成癖，清秋悵望時。",
            "月能向人好，夜不恨眠遲。",
            "搗藥何爲者，停盃屢問之。",
            "貂裘蟾正戀，鴛枕蝶休癡。",
            "晝短何須燭，更寒且詠詩。",
            "婆娑無影處，料得夢相隨。"
        ],
        "title": "愛月夜眠遲",
        "id": "9ec4aa5f-b4ea-43f9-be26-2f78391f6ad0"
    },
    {
        "author": "林希逸",
        "paragraphs": [
            "海畔山名泰，東封自昔曾。",
            "三千餘載記，七十二回登。",
            "冕輅陳金策，衣冠迫玉繩。",
            "祕書留歲月，立視俯丘陵。",
            "華蓋行中阪，松官立幾層。",
            "祖龍空刻石，千載笑冥升。"
        ],
        "tags": [
            "泰山"
        ],
        "title": "登封泰山",
        "id": "5a006461-23b7-4c2c-a0da-6c1f6289afa6"
    },
    {
        "author": "林希逸",
        "paragraphs": [
            "花院重重閉，香風拂面輕。",
            "游觀多野趣，靜聽有棋聲。",
            "松老藏孤寺，柯翁看幾枰。",
            "反關從爛熳，落子自敲鏗。",
            "得著僧應笑，棲枝鵲又驚。",
            "須臾聞剝啄，收局出相迎。"
        ],
        "title": "棋聲花院閉",
        "id": "0d331e99-871e-451d-acf9-2526f4b4f52e"
    },
    {
        "author": "林希逸",
        "paragraphs": [
            "機上誰家女，更長睡不安。",
            "當窗祇自織，到曉不知寒。",
            "霜瓦凝威重，冰絲續斷難。",
            "梭聲隨漏盡，妾意爲衣單。",
            "錦字挑誰寄，銀缸剔已殘。",
            "姑留刀尺久，零落待輸官。"
        ],
        "title": "寒機曉猶織",
        "id": "e9164440-6bc8-4652-864d-da1d25ffdf27"
    },
    {
        "author": "林希逸",
        "paragraphs": [
            "肅肅存吾敬，冥冥若有期。",
            "人皆欣雨若，心爲有天知。",
            "悃切憂民志，勤拳在廟時。",
            "片雲催許急，三祝果伊誰。",
            "方寸來何易，吁嗟禮亦宜。",
            "虛中求造化，事應不須唯。"
        ],
        "title": "肅時雨若",
        "id": "e074b648-a543-4abd-ace2-9b9226643b98"
    },
    {
        "author": "林希逸",
        "paragraphs": [
            "安得如椽筆，晴窗弄鼠鬚。",
            "知渠來某氏，爲我作尖奴。",
            "熏窒搜羅盡，精粗簡拔殊。",
            "香沾窗下墨，腥带甕中腴。",
            "食肉非無相，揮毫且共娛。",
            "生因斯恨汝，莫把篆臨模。"
        ],
        "title": "鼠鬚筆",
        "id": "65ce38c4-4df8-4377-b422-25959f85f716"
    },
    {
        "author": "林希逸",
        "paragraphs": [
            "深夜沉沉寂，誰行下嶺坳。",
            "寺深明月照，門閉老僧敲。",
            "剝啄林間寺，嬋娟雲外梢。",
            "山童破幽夢，人影並疎茅。",
            "殿冷存餘篆，窗明待解包。",
            "山虛傳谷應，驚鵲亦離巢。"
        ],
        "title": "僧敲月下門",
        "id": "7ae5092d-a8ce-4a84-b514-4679ee0eb886"
    },
    {
        "author": "林希逸",
        "paragraphs": [
            "笛裏愁千緒，更長憶故山。",
            "今人吹古曲，漢月照秦關。",
            "霜竹和聲切，胡床倨坐閒。",
            "一輪秋塞外，萬嶂野雲間。",
            "此夜聽渠弄，何時照我還。",
            "回思帝城角，花影映朝班。"
        ],
        "title": "笛裏關山月",
        "id": "59dd3cd4-0212-4465-81fa-b52313a14102"
    },
    {
        "author": "林希逸",
        "paragraphs": [
            "興入盧仝椀，龍團旋解包。",
            "忽聞茶臼響，正隔竹窗敲。",
            "活水烹新茗，香風度綠梢。",
            "聽知童落杵，驚起鵲離巢。",
            "香比雲英搗，清無水厄嘲。",
            "林深留客處，未羨巳公茅。"
        ],
        "title": "隔竹敲茶臼",
        "id": "b6b5bb94-a40e-4561-a6bb-d69c2163dec1"
    },
    {
        "author": "林希逸",
        "paragraphs": [
            "窄窄柴門下，多應隠士居。",
            "時人皆障面，長者競迂車。",
            "羅雀寧辭客，瓜牛舊有廬。",
            "高軒詩李賀，都騎賦相如。",
            "痛飲宜投轄，何心更曳裾。",
            "辛勤有此室，鄙矣羨金魚。"
        ],
        "title": "門多長者車",
        "id": "2492ae8c-0a96-42a5-929d-74b300ad6e6d"
    },
    {
        "author": "林希逸",
        "paragraphs": [
            "古有征無戰，堂堂整六師。",
            "直哉能用壯，敵者欲何爲。",
            "道在周如矢，兵行漢有旗。",
            "天威雷在上，人喜雨如時。",
            "敷德苗歸舜，干盟魯却夷。",
            "淮淝知義勝，算入謝安棋。"
        ],
        "title": "師直爲壯",
        "id": "f621c76c-d8d1-413a-87e3-75aed74037bc"
    },
    {
        "author": "林希逸",
        "paragraphs": [
            "法駕誰摸寫，形容比太清。",
            "星陳元肅肅，天運自行行。",
            "閶闔開黄道，璇璣映玉衡。",
            "蓋明瞻帝近，旗動認參橫。",
            "移得魁台下，如聞警蹕鳴。",
            "流光知遣使，招我立通明。"
        ],
        "title": "星陳天行",
        "id": "ed2047ae-1554-4b16-87db-a7681fddfde1"
    },
    {
        "author": "林希逸",
        "paragraphs": [
            "叫舜嗟何處，梧江去路長。",
            "天高心渺渺，雲遠地蒼蒼。",
            "我欲排閶闔，誰能訪帝鄉。",
            "淚沾瀟水碧，夢入瘴煙黄。",
            "莫喚湘娥問，空憐老杜狂。",
            "重華何可就，騷筆更凄凉。"
        ],
        "title": "叫舜蒼梧雲",
        "id": "8b1b19c5-bc33-4202-8b15-33578201b936"
    },
    {
        "author": "林希逸",
        "paragraphs": [
            "彼澤卑而匯，維山峻且巉。",
            "上應無見有，氣以感而咸。",
            "石隠虛中竅，春蒸潤下鹹。",
            "畫前分艮兌，象外識機緘。",
            "野露浮江柳，溪雲到嶺杉。",
            "箇中皆易理，具眼要非凡。"
        ],
        "title": "山上有澤咸",
        "id": "3950efe8-fe74-485b-98c7-f80cfb9bf570"
    },
    {
        "author": "林希逸",
        "paragraphs": [
            "聖世憂邊切，騷騷羽檄忙。",
            "凱歌來幕府，畫陣奏君王。",
            "宸陛千官慶，軍書一卷長。",
            "捲舒從御榻，想像到沙場。",
            "此日丹青筆，當時赤白囊。",
            "會看麟閣上，圖寫更輝煌。"
        ],
        "title": "君王畫陣看",
        "id": "41f18b0f-7f30-4726-9bf5-9210a7057667"
    },
    {
        "author": "林希逸",
        "paragraphs": [
            "携硯臨流洗，迎人戲小魚。",
            "忘機知似我，吞墨喜看渠。",
            "案上研磨久，池邊浣濯初。",
            "黑翻波裏影，素染腹中書。",
            "水與烟俱落，香知餌不如。",
            "誰能圖罩罩，點筆滴蟾蜍。"
        ],
        "title": "洗硯魚吞墨",
        "id": "51bf3543-619e-41a2-b287-99145f31e475"
    },
    {
        "author": "林希逸",
        "paragraphs": [
            "隔竹敲茶臼，禪房汲井烹。",
            "山僧吹火急，野鶴避煙行。",
            "入鼎龍團碎，當窗蚓竅鳴。",
            "紫雲飛不斷，白鳥去邊明。",
            "雲舍飄猶濕，風巢遠更驚。",
            "通靈數椀後，騎汝訪蓬瀛。"
        ],
        "title": "烹茶鶴避煙",
        "id": "812fe2e8-8a14-4850-b5d7-658c307b40a6"
    },
    {
        "author": "林希逸",
        "paragraphs": [
            "避喧誰氏子，遠近不知名。",
            "踏雨來相問，敲雲忽自驚。",
            "空濛迷處所，剝啄訪平生。",
            "不是師嚴釣，應須學尹耕。",
            "深山無戶籍，虛谷答人聲。",
            "野服徐迎客，論文到月明。"
        ],
        "title": "敲雲問名氏  其一",
        "id": "33095c74-8220-4d0d-bedc-372db0c7eb6e"
    },
    {
        "author": "林希逸",
        "paragraphs": [
            "何意逃名氏，祇緣避俗紛。",
            "有人來隔嶺，問我獨敲雲。",
            "剝啄聲雖急，朦朧喚未聞。",
            "嚴耕應似子，說築豈非君。",
            "瞥去鴉驚起，誰來稚答云。",
            "日高纔出戶，對客却慇懃。"
        ],
        "title": "敲雲問名氏  其二",
        "id": "9434a84c-ca0d-469f-add1-8a916b7b21cd"
    },
    {
        "author": "林希逸",
        "paragraphs": [
            "酒醒聞敲雲，呼童汲水烹。",
            "龍頭琢山骨，魚眼起灘聲。",
            "活水催泉急，凝波與石爭。",
            "鱗無游釜見，目有比珠明。",
            "車異羊腸繞，蠅嗤蚓竅鳴。",
            "磨刀誰氏子，對此憶鱸羹。"
        ],
        "title": "灘聲起魚眼",
        "id": "3e9378f4-8286-4bd5-b20f-9d3094f00b53"
    },
    {
        "author": "林希逸",
        "paragraphs": [
            "拾得階前葉，提携近玉蜍。",
            "自呵冰凍筆，猶带露痕書。",
            "秋興題紅日，霜寒墜綠初。",
            "珠凝光細碎，墨淡字稀疏。",
            "滴硯研朱易，渲毫汗竹如。",
            "更乾虔亦喜，勤掃入僧廬。"
        ],
        "title": "葉带露痕書",
        "id": "99f98936-22ff-40aa-9747-551a373c43e2"
    },
    {
        "author": "林希逸",
        "paragraphs": [
            "自外元無道，摳衣樂聖門。",
            "能因機以悟，不下带而存。",
            "身俯心何愧，腰垂手可捫。",
            "步趨如有見，左右自逢原。",
            "鞶錫殊三褫，紳書味數言。",
            "垂魚何足羨，愈以訓兒孫。"
        ],
        "title": "不下带道存",
        "id": "ad960ef8-10a0-4970-b09a-d9db1b134b49"
    },
    {
        "author": "林希逸",
        "paragraphs": [
            "金章雖貴豈公榮，一點孤忠百世名。",
            "字字清吟如太白，篇篇奏疏似更生。",
            "士緣氣類歸宗主，身爲朝廷作重輕。",
            "當世共傳書幾種，最初曾見易先成。"
        ],
        "title": "趙庸齋挽詩  其一",
        "id": "1ad947b4-2e34-4396-b9a6-1186930ed552"
    },
    {
        "author": "林希逸",
        "paragraphs": [
            "品題人物妙權衡，在日江湖有重名。",
            "爲國得賢八君子，登門執贄幾書生。",
            "少游輦路心交久，晚見南華口義成。",
            "欲序未酬詩卷在，相知可獨是同庚。"
        ],
        "title": "趙庸齋挽詩  其二",
        "id": "87d3808f-9048-4b9b-99bb-ed204c2f261b"
    },
    {
        "author": "林希逸",
        "paragraphs": [
            "勳名已盛端嘉日，身佩安危三十年。",
            "自去鴻樞開督府，迄辭鴟閣老平泉。",
            "早看養馬封侯將，晚作騎鯨捉月仙。",
            "縱道進賢冠最好，不須畫此上凌煙。"
        ],
        "title": "信菴趙少保挽詩  其一",
        "id": "32c816ee-be22-4414-b524-6da13ef680c2"
    },
    {
        "author": "林希逸",
        "paragraphs": [
            "長淮當日事尤危，孤壘身當數月圍。",
            "楊子江頭如虎卧，平山堂下似羓歸。",
            "二難千載爲時出，一戰三京與願違。",
            "賫恨伯符投鏡去，追懷到老淚沾衣。"
        ],
        "title": "信菴趙少保挽詩  其二",
        "id": "92aea90c-f6b8-4bec-bc63-7ade4aaf10ea"
    },
    {
        "author": "林希逸",
        "paragraphs": [
            "百萬頻年戰虎貔，神馳漠北到洮西。",
            "空餘八陣江頭石，未見一丸關上泥。",
            "守父訓辭黄閣去，負時名與紫巖齊。",
            "河山收此英靈氣，下馬千年看墓題。"
        ],
        "title": "信菴趙少保挽詩  其三",
        "id": "1e9cae7a-996f-4bd5-ac55-fb67da5109d0"
    },
    {
        "author": "林希逸",
        "paragraphs": [
            "出語無多動造微，公於學問似生知。",
            "客游槐府珍遺帖，世誦樗翁序近詩。",
            "握手最先門下士，傷心誰勒墓前碑。",
            "匆匆四十年間夢，憶到廬江下榻時。"
        ],
        "title": "信菴趙少保挽詩  其四",
        "id": "ec0384c5-9885-4833-b3cf-2744a41cffb9"
    },
    {
        "author": "林希逸",
        "paragraphs": [
            "兩朝人物號耆英，九折崎嶇亦飽經。",
            "幾度拂衣心似石，重來曳履髮如星。",
            "爭名可是因文字，轉臂堪嗟失典刑。",
            "何處藏山猶有史，悲笳幽咽若爲聽。"
        ],
        "title": "趙虛齋挽詩  其一",
        "id": "792e1614-6464-43c7-a33a-6b47f7e1b704"
    },
    {
        "author": "林希逸",
        "paragraphs": [
            "奧學深功在易通，御題褒句聖恩隆。",
            "成書自講前無例，異論難齊久始公。",
            "辭有所之端可據，文無不變論尤工。",
            "臯比定集諸仙聽，獨惜丁寬道不通。"
        ],
        "title": "趙虛齋挽詩  其二",
        "id": "847ade96-53cb-4700-bcc0-0e23296505cd"
    },
    {
        "author": "林希逸",
        "paragraphs": [
            "定是仙從天目來，少曾吟詠到襄淮。",
            "才名詞伯班常伯，學問平齋授恕齋。",
            "華蓋謾云鄰翰苑，衮衣不許上瑶階。",
            "海山縱好歸何處，嘆惜人間事好乖。"
        ],
        "title": "恕齋洪尚書挽詩  其一",
        "id": "7aefd1a2-a3fb-466c-9f1e-603b9ef500b8"
    },
    {
        "author": "林希逸",
        "paragraphs": [
            "秀骨清姿玉雪同，幾多星宿入心胸。",
            "風流王謝談諧勝，家數常楊制詔工。",
            "坐政事堂無六丈，登文章籙似三洪。",
            "年來人物蕭疏甚，玉座東西欠此翁。"
        ],
        "title": "恕齋洪尚書挽詩  其二",
        "id": "e7c70a33-1dbf-4b07-a566-78c7d18921cf"
    },
    {
        "author": "林希逸",
        "paragraphs": [
            "伊昔宸京握手初，橫經公未到三衢。",
            "早班玉笋還先去，晚侍金華却共趨。",
            "思老有餘知筆健，病成應是爲詩癯。",
            "峰摧太華嗟何及，身遠無因奠束芻。"
        ],
        "title": "恕齋洪尚書挽詩  其三",
        "id": "85a4df21-0aa7-4af2-8584-25108d59838c"
    },
    {
        "author": "林希逸",
        "paragraphs": [
            "諸賢名並端平見，一老音存正始遺。",
            "改紀重來時領袖，持荷獨立右尊彝。",
            "心忘世易身難乞，家著書多人少知。",
            "省闥纔辭留史館，可憐便入八哀詩。"
        ],
        "title": "陳節齋挽詩  其一",
        "id": "adaeeb4b-a786-458a-81cc-fd3175f72f0c"
    },
    {
        "author": "林希逸",
        "paragraphs": [
            "國重穆陵蒐鉅典，帝咨宿學進隆名。",
            "那知幻境空花散，不待藏山史草成。",
            "筆塚長存堪悵恨，書棺何益謾哀榮。",
            "西山門第今無幾，落盡殘星淚眼盈。"
        ],
        "title": "陳節齋挽詩  其二",
        "id": "447320aa-8dba-465b-bbcc-be7ea64d56f0"
    },
    {
        "author": "林希逸",
        "paragraphs": [
            "早歲登門叨賞異，暮年造闕喜追陪。",
            "每從省戶供詞去，多向都曹誦句來。",
            "逐客贈年今尚在，癡兒別飲恰方回。",
            "湖邊握手如前日，身隔千山嘆玉埋。"
        ],
        "title": "陳節齋挽詩  其三",
        "id": "bf5bb007-27e9-4975-85dd-febde1842f7b"
    },
    {
        "author": "林希逸",
        "paragraphs": [
            "公擢端平第，祥開日下雲。",
            "乾坤鍾直氣，星斗瑞斯文。",
            "出處關時運，更嘗厭俗氛。",
            "白頭需舊學，何事靳吾君。"
        ],
        "title": "李斛峰尚書挽詩  其一",
        "id": "709035a3-e685-4e4c-9253-e006aa6108bf"
    },
    {
        "author": "林希逸",
        "paragraphs": [
            "論著千年計，崎嶇二紀餘。",
            "人多仇直疏，公不羨除書。",
            "曳履歸何晚，儀圖事竟虛。",
            "早知天許嗇，恨不守茅廬。"
        ],
        "title": "李斛峰尚書挽詩  其二",
        "id": "26db8f2c-d790-44ed-b017-60fdc7a2ced6"
    },
    {
        "author": "林希逸",
        "paragraphs": [
            "中朝更幾局，鳴世獨錚錚。",
            "奏疏如山稿，哀笳何處聲。",
            "雖孤巖石望，何損斛峰名。",
            "應有遺書富，何時見集行。"
        ],
        "title": "李斛峰尚書挽詩  其三",
        "id": "48105fd0-9cc1-44c6-8655-fe16b85c9703"
    },
    {
        "author": "林希逸",
        "paragraphs": [
            "當年期集所，一榜上三人。",
            "晚節惟公在，交情獨我親。",
            "楚東分袂久，溪上得書頻。",
            "曾共茅簷宿，因行部入閩。"
        ],
        "title": "李斛峰尚書挽詩  其四",
        "id": "a6e11b2d-1248-4a34-9900-566bbdec213c"
    },
    {
        "author": "林希逸",
        "paragraphs": [
            "三領閩麾節，名高德度寬。",
            "苦尋鹽利病，痛念郡凋殘。",
            "擬有回天奏，相期對日看。",
            "入朝孤此意，聞者淚闌干。"
        ],
        "title": "李斛峰尚書挽詩  其五",
        "id": "19c9616d-93b0-4246-9b4f-3708e2075701"
    },
    {
        "author": "林希逸",
        "paragraphs": [
            "聲名早日到宸幾，自許凌空健翮飛。",
            "朔黨家傳真抱負，西州人老幾招麾。",
            "長庚窮殺狂如故，韓愈疑爲傲則非。",
            "歲晚雖爲香案吏，白頭終與壯心違。"
        ],
        "title": "朔齋中書劉禮侍挽詩  其一",
        "id": "d37e0466-e170-4949-8bca-eb0fe60571d4"
    },
    {
        "author": "林希逸",
        "paragraphs": [
            "再造功成始趣還，又從薇省去長安。",
            "登車屢作澄清使，持橐還須文字官。",
            "子美八哀俄入此，賀公二命只書棺。",
            "不知庾亮埋何處，遥想悲笳淚雨潸。"
        ],
        "title": "朔齋中書劉禮侍挽詩  其二",
        "id": "d8416cf9-3e05-4238-a8ea-a357f4f275bc"
    },
    {
        "author": "林希逸",
        "paragraphs": [
            "一識端平三十秋，北關重別見南州。",
            "紫薇閣下分房住，黄檗山前並轡游。",
            "碧水詩來秋後得，吳門書去病中投。",
            "交情不薄相期遠，底料催歸記玉樓。"
        ],
        "title": "朔齋中書劉禮侍挽詩  其三",
        "id": "590cdc14-8315-4ede-a533-14adc14d4a59"
    },
    {
        "author": "林希逸",
        "paragraphs": [
            "先帝云公有相才，經帷曳履久徘徊。",
            "先調化瑟更絃去，却贊兵機杖節來。",
            "祀典空聞陪五使，宗臣不許位三台。",
            "白頭遺老孤忠在，忽漫騎鯨亦惜哉。"
        ],
        "title": "趙大資挽詩  其一",
        "id": "cf1c56f4-3e7f-4be0-b03b-7682211678e8"
    },
    {
        "author": "林希逸",
        "paragraphs": [
            "當年玉座語尤親，薦士雖多不語人。",
            "天下短長才識盡，內中方寸紙來頻。",
            "僕窮分作米鹽吏，公許宜爲翰墨臣。",
            "回首摛文今夢斷，長懷知己淚沾巾。"
        ],
        "title": "趙大資挽詩  其二",
        "id": "ded5aa66-642e-4c63-9a56-0e48b672ec78"
    },
    {
        "author": "林希逸",
        "paragraphs": [
            "蘭宮凡幾上，直待晚成身。",
            "臣對三千字，君恩第一人。",
            "談經居未久，岸幘請何頻。",
            "風月分能幾，空山骨已塵。"
        ],
        "title": "王太博挽詩  其一",
        "id": "0a954984-a798-4185-a3a7-0ae9ebc0285e"
    },
    {
        "author": "林希逸",
        "paragraphs": [
            "以賦鳴雖早，襟懷實似虛。",
            "出彈齊士鋏，歸讀樂軒書。",
            "丹桂攀殊苦，黄粱夢不如。",
            "在時同手足，入念每沾衣。"
        ],
        "title": "王太博挽詩  其二",
        "id": "9774c143-5b60-426d-b0a7-4bf64b55a2da"
    },
    {
        "author": "林希逸",
        "paragraphs": [
            "名落江湖歲月多，白頭還止夢三刀。",
            "胸藏千載心期遠，識盡諸賢眼力高。",
            "慷慨當筵談抵掌，淋漓滿壁醉揮毫。",
            "空山埋去泥銷骨，何日人間見此豪。"
        ],
        "title": "盧汀州挽詩  其一",
        "id": "902023e6-e0a5-4d3a-b565-c7a355f92ab2"
    },
    {
        "author": "林希逸",
        "paragraphs": [
            "野涉來南岸幘時，我方爲掾久追隨。",
            "爐熏柳葉同清話，酒嚼梅花幾賦詩。",
            "別後京華纔一見，病餘山寺謾相期。",
            "爲公一慟今踰紀，當日交游在者誰。"
        ],
        "title": "盧汀州挽詩  其二",
        "id": "81c9ce4f-41d7-4ddf-9094-d95a9e8bb27a"
    },
    {
        "author": "林希逸",
        "paragraphs": [
            "我嗟孤日早，汝亦守偏親。",
            "愛甚於諸季，年多似一輪。",
            "家雖老去足，身苦病來頻。",
            "卜穴何時定，傷心歷四春。"
        ],
        "title": "百七弟挽詩",
        "id": "44af6067-2c1f-4699-aee8-621a97db3297"
    },
    {
        "author": "林希逸",
        "paragraphs": [
            "蹇馿驂乘驥鹽車，有士如君具眼無。",
            "唾手兩科名淡墨，禿頭半刺□紆朱。",
            "筆無見夢花何有，玉只空埋草已枯。",
            "摇膝向人吟不住，追思如見重嗟吁。"
        ],
        "title": "黄倅挽詩  其一",
        "id": "cd966e97-65ba-4718-b487-bc40d520f57b"
    },
    {
        "author": "林希逸",
        "paragraphs": [
            "輩行交情似此稀，舊遊追記每攢眉。",
            "桐花古郡爲僚日，落葉長安謁選時。",
            "君去鳴琴曾別飲，我期煨芋更論詩。",
            "誰知俯仰成今古，僂指傷心二十朞。"
        ],
        "title": "黄倅挽詩  其二",
        "id": "85866776-b3bc-4e35-8bf2-b15f367c6c43"
    },
    {
        "author": "林希逸",
        "paragraphs": [
            "吾舅雖潜德，人間兩玉人。",
            "眼高俱邁俗，鬢禿共娛親。",
            "場屋因緣薄，詩書趣味新。",
            "少公談頗勝，伯氏奕尤神。",
            "門外相過少，樽中自釀醇。",
            "荆花同伴老，竹葉滿懷春。",
            "壽秩皆踰七，堂封亦與鄰。",
            "贈車傷作夢，華屋悵今顰。",
            "甥老頭如雪，山空骨已塵。",
            "前年松下酹，語不盡酸辛。"
        ],
        "title": "兩舅氏挽詩",
        "id": "7c107765-00fe-4650-9323-8c1ba5809dd6"
    },
    {
        "author": "林希逸",
        "paragraphs": [
            "姓名早入文章籙，姿性宜生孝友家。",
            "視世故輕如棗葉，得時名重只皇華。",
            "白楊何處傷心遠，紫帽同游飲淚嗟。",
            "向老伊誰同此意，獨餘一友在東嘉。"
        ],
        "title": "王倉挽詩",
        "id": "932fe5f1-6b84-4c7a-a47d-6bf67c0b4b46"
    },
    {
        "author": "林希逸",
        "paragraphs": [
            "精神滿腹氣英英，早歲宜登要路津。",
            "名是平原門下客，字同先漢蜀中人。",
            "已趨文石班猶淺，雖擁油幢志未伸。",
            "壯士不留强虜在，交游相弔淚沾巾。"
        ],
        "title": "九江朱長卿挽詩  其一",
        "id": "590bb716-580f-43e7-bcac-7919eef24735"
    },
    {
        "author": "林希逸",
        "paragraphs": [
            "江番相望兩年餘，度度書來有壯圖。",
            "安已彈箏思海道，武空鳴劍說伊吾。",
            "公閒未久騎鯨去，我遠先慚倩雁無。",
            "宿草不知秋幾度，衰年何計奠生芻。"
        ],
        "title": "九江朱長卿挽詩  其二",
        "id": "98e06a47-358e-4970-9032-3d7567dabcf1"
    },
    {
        "author": "林希逸",
        "paragraphs": [
            "班行一見便歡然，意氣相求似夙緣。",
            "得古鼎彝多鑒定，常時樽俎每招延。",
            "郊吟愈和曾成軸，晉帖唐碑不計錢。",
            "見說舊藏今散盡，傳家猶幸子能賢。"
        ],
        "title": "九江朱長卿挽詩  其三",
        "id": "35c3101a-f85d-4bb5-abc8-7625ef066474"
    },
    {
        "author": "林希逸",
        "paragraphs": [
            "胸涵萬卷筆如虹，四海應無兩所翁。",
            "身老肯疑詢有鬼，眼高不許憲交公。",
            "祇緣命薄非才薄，信是文窮與學窮。",
            "班路重來終一簿，予麾亦不到莆中。"
        ],
        "title": "陳所齋挽詩  其一",
        "id": "09ada848-2133-4486-a9e6-e410e04272be"
    },
    {
        "author": "林希逸",
        "paragraphs": [
            "三文堂上墨猶鮮，別幾何時哭此仙。",
            "散髮弄舟思往日，撚髭覓句是前年。",
            "理明洛學知翁少，表慕瀧岡有子賢。",
            "人物如斯埋玉去，病違執紼淚潸然。"
        ],
        "title": "陳所齋挽詩  其二",
        "id": "672f0e55-27c8-40bd-8bbb-9e6d48a6b933"
    },
    {
        "author": "林希逸",
        "paragraphs": [
            "涉世風波惡，收身歲月長。",
            "再三持簜節，八十侍華光。",
            "邊入籌如蔡，民懷惠有棠。",
            "兩朝凡幾奏，書不與人亡。"
        ],
        "title": "劉殿講大卿挽詩  其一",
        "id": "a22c2b41-5c68-4c14-a45f-1fd8ff7aef65"
    },
    {
        "author": "林希逸",
        "paragraphs": [
            "已分黄冠老，猶爲白髮卿。",
            "登朝耆壽俊，聖學緝光明。",
            "盛德兼和介，高懷了死生。",
            "柯山仙窟宅，笙鶴定相迎。"
        ],
        "title": "劉殿講大卿挽詩  其二",
        "id": "27e79d5f-ba95-42a4-828e-f60b6f6738f1"
    },
    {
        "author": "林希逸",
        "paragraphs": [
            "凝香据案幾何時，事事傳來昔見稀。",
            "生果神如包孝肅，死尤貧似尹翁歸。",
            "誰知食少爲身害，可恨才多與命違。",
            "見說滿城人慟哭，交游那得不沾衣。"
        ],
        "title": "莆守汪宗博挽詩  其一",
        "id": "a9116530-7ee7-4bcc-9995-6cce3da975bb"
    },
    {
        "author": "林希逸",
        "paragraphs": [
            "襟義如公世所難，南來一念十年間。",
            "喜時文石爲烏石，未到壺山住道山。",
            "宿草故人酬願畢，生芻有客弔喪還。",
            "清名雖在身何在，抆淚空嗟造物慳。"
        ],
        "title": "莆守汪宗博挽詩  其二",
        "id": "6b1c75b1-01ae-46e5-b23a-fc54f6cdfb07"
    },
    {
        "author": "林希逸",
        "paragraphs": [
            "天奪如公亦酷哉，遺民悲慕似嬰孩。",
            "輤還夾道號啼送，寢祭諸村接續來。",
            "野錄何年能入史，祠成他日轉生哀。",
            "溪干舊友多彈淚，半月前書手自回。"
        ],
        "title": "莆守汪宗博挽詩  其三",
        "id": "9f435223-6b39-4510-b9d8-0ca3ee9f50c8"
    },
    {
        "author": "林希逸",
        "paragraphs": [
            "風骨相期衆，才名爲底窮。",
            "策雖高似董，位却劣於洪。",
            "沒世臣卿少，他年史筆公。",
            "賜詩宸訓在，無愧是清忠。"
        ],
        "title": "吳理卿挽詩  其一",
        "id": "f9d5eb6f-259f-4cd4-90f8-298094e2c519"
    },
    {
        "author": "林希逸",
        "paragraphs": [
            "二紀中年廢，清時晚歲收。",
            "如斯封馬鬣，謾爾跨鼇頭。",
            "雅度人何忤，虛名世浪仇。",
            "論交思少日，文會飲榕樓。"
        ],
        "title": "吳理卿挽詩  其二",
        "id": "878d2cf8-9eec-4b68-aaae-945421aa9895"
    },
    {
        "author": "林希逸",
        "paragraphs": [
            "白首同收召，追隨僅一冬。",
            "公由卿出使，我去掖爲農。",
            "上節歸曾見，携琴願莫從。",
            "傷心湖水外，石獸倚長松。"
        ],
        "title": "吳理卿挽詩  其三",
        "id": "cb63d85e-e798-4d2a-851a-66007cae87c1"
    },
    {
        "author": "林希逸",
        "paragraphs": [
            "師學親聞正始音，半生爲母欲投簪。",
            "游環璧水成名去，爲念珠曹得譽深。",
            "賢比鄴侯家有傳，達如康節病先吟。",
            "寧需郡幙辭臺幙，到死知君鐵石心。"
        ],
        "title": "陳判官挽詩",
        "id": "cab762bd-0446-4f02-94c4-b3c360e22987"
    },
    {
        "author": "林希逸",
        "paragraphs": [
            "大科家世衮傳芳，恨不崢嶸翰墨場。",
            "空鬰壯圖纔半刺，合司帝籍便橫翔。",
            "官稱僅似潯陽白，早慧疑如江夏黄。",
            "曾向掖垣開薦口，眼看埋璧倍嗟傷。"
        ],
        "title": "陳府判司令挽詩",
        "id": "d4cfe568-8ee8-42cb-8d8d-8060ff4e5cdf"
    },
    {
        "author": "林希逸",
        "paragraphs": [
            "具眼翁求壻，齊眉老耐貧。",
            "年如絳甲子，賢比鮑夫人。",
            "守誡居官舍，持經識幻身。",
            "親鄰恩意厚，誰不淚沾巾。"
        ],
        "title": "鄭令人挽詩",
        "id": "c661059c-63bc-4545-ae68-940a4708b5a6"
    },
    {
        "author": "林希逸",
        "paragraphs": [
            "昔侍先師席，西軒筆研同。",
            "晚爲蓮社客，私號橘山翁。",
            "內景經誰授，還丹訣自通。",
            "仙班催底急，吟此望方蓬。"
        ],
        "title": "陳橘山挽詩  其一",
        "id": "988af287-dda6-402c-bd15-8b599968b0c9"
    },
    {
        "author": "林希逸",
        "paragraphs": [
            "數畝園雖小，齋居却有樓。",
            "木奴居半許，果子亦多收。",
            "閒日長趺坐，晴時間出游。",
            "自君之去矣，遥望只增愁。"
        ],
        "title": "陳橘山挽詩  其二",
        "id": "c89016e5-50c8-4af1-9bff-bf4cb81bea89"
    },
    {
        "author": "林希逸",
        "paragraphs": [
            "幾年漫仕貧如故，半世投閒樂遠讒。",
            "無八九椽多借宅，得三百戶謾題銜。",
            "初留蘭省交吟卷，再見芝山送別帆。",
            "何月得尋埋玉處，天南凄惻夢松杉。"
        ],
        "title": "陳橘山挽詩  其三",
        "id": "23b293e5-22ac-4389-bbd5-e0fbd6687292"
    },
    {
        "author": "林希逸",
        "paragraphs": [
            "執經師席下，於我是庚兄。",
            "袖手塵中老，灰心世上名。",
            "杖藜行竟日，杯酒度平生。",
            "終始交情在，無人解索銘。"
        ],
        "title": "鄭子誠挽詩  其一",
        "id": "80fa1fc1-f010-47f3-83b0-a4adf8e94e06"
    },
    {
        "author": "林希逸",
        "paragraphs": [
            "住處雖鄰曲，多慙寂寂居。",
            "間能馳手帖，時致以肩輿。",
            "我嘆年相若，君衰日漸疏。",
            "人間夢先破，周蝶果何如。"
        ],
        "title": "鄭子誠挽詩  其二",
        "id": "f1187e97-567f-4231-af09-20238cd4d12c"
    },
    {
        "author": "林希逸",
        "paragraphs": [
            "淑德生全美，深閨禮自防。",
            "訓嚴今孟母，誓苦昔共姜。",
            "科欲傳三世，兒令學四方。",
            "棲鸞吾所愛，千里索銘章。"
        ],
        "title": "劉夫人挽詩  其一",
        "id": "4f996d2b-ecd2-48b7-9a12-ee83caec96fd"
    },
    {
        "author": "林希逸",
        "paragraphs": [
            "獨力持家老，真如烈丈夫。",
            "齋明供藴藻，服飾厭金珠。",
            "甲子祗餘六，鸞雌嘆久孤。",
            "悲笳講山路，寒日澹霜蕪。"
        ],
        "title": "劉夫人挽詩  其二",
        "id": "20d63f14-71ce-4497-a1c3-b0c957c3a2aa"
    },
    {
        "author": "林希逸",
        "paragraphs": [
            "多門嬪貴族，何事喜摩訶。",
            "清比顧家婦，達如凌行婆。",
            "再來鄰曲媼，獨見女中娥。",
            "委化雖云樂，潘郎鬢柰何。"
        ],
        "title": "莊丞內子挽詩  其一",
        "id": "c9b645bf-9a46-4085-a17e-b8e390669422"
    },
    {
        "author": "林希逸",
        "paragraphs": [
            "死自知歸處，生能孝養親。",
            "真堪名烈婦，豈不勝癡人。",
            "新卜金沙竁，空埋玉雪身。",
            "佳銘求篆石，摻筆爲酸辛。"
        ],
        "title": "莊丞內子挽詩  其二",
        "id": "62713265-6cca-4143-aaac-e842eff52dd3"
    },
    {
        "author": "林希逸",
        "paragraphs": [
            "西軒同舍日，開爽莫如君。",
            "健筆疑淹筆，方巾似艾巾。",
            "壯年嗟斗粟，老日味羹芹。",
            "鄰里交游盡，傷心宿草墳。"
        ],
        "title": "鄭仲升挽詩",
        "id": "db59604f-7a13-4600-866a-e903db22a871"
    },
    {
        "author": "林希逸",
        "paragraphs": [
            "我有宗傳未付衣，喜渠歲晚共吾伊。",
            "云胡丹旐鳴笳去，不見青衿問易時。",
            "生靈運前何太速，爲文介後重堪悲。",
            "犀斜宰木今誰主，飲淚看君乳下兒。"
        ],
        "title": "林甲父挽詩",
        "id": "1adfa24c-e15b-41ec-b817-911d19014550"
    },
    {
        "author": "林希逸",
        "paragraphs": [
            "三十年嫠未易禁，信眉纔爾遽涔涔。",
            "斷機有訓名花帖，埋璧無慙見藁砧。",
            "剪髮爲珪供客饌，却蚶令侃職官箴。",
            "年兄事狀夫人誌，歲月追思淚滿襟。"
        ],
        "title": "丘司理母挽詩",
        "id": "467f4526-ecc2-4365-921d-5417e3c5ba6f"
    },
    {
        "author": "林希逸",
        "paragraphs": [
            "榮塗久歷似羊腸，蓬省歸來髮欲黄。",
            "麟筆正煩朱邸客，駰絲還要錦窠郎。",
            "觀魚濠上歸思切，吟雁峰前遺愛長。",
            "金鳳賡酬知樂甚，玉樓誰召去何忙。"
        ],
        "title": "李提舉挽詩  其一",
        "id": "b9b0796e-2cf6-40e4-af85-6b321f6c8691"
    },
    {
        "author": "林希逸",
        "paragraphs": [
            "早歲聲喧翰墨場，晚尋蘭芷到湖湘。",
            "劉郎未得文章力，涪老空懷書傳香。",
            "埋璧奈何從石衒，好竽滋甚况琴亡。",
            "山房宿處成終訣，悵憶交情四十霜。"
        ],
        "title": "李提舉挽詩  其二",
        "id": "892ffd28-5c4e-46f3-9543-d305ac7bd112"
    },
    {
        "author": "林希逸",
        "paragraphs": [
            "三爲一疏鳳鳴陽，去國投閒兩鬢霜。",
            "早有重名居豸府，晚因同姓誤君王。",
            "恰還使事逢新政，已峻卿班入太常。",
            "止尼不知何物祟，清時竟失魯靈光。"
        ],
        "title": "陳提舉挽詩  其一",
        "id": "3b5c4408-bbdd-432e-9aca-d36510539568"
    },
    {
        "author": "林希逸",
        "paragraphs": [
            "嶺海清聲玉雪如，門庭尤峻是閒居。",
            "吹噓昔日班揚賦，受用餘年老易書。",
            "亭列百間多築圃，舟移數里自穿渠。",
            "春來紅紫應岑寂，花外無因見小車。"
        ],
        "title": "陳提舉挽詩  其二",
        "id": "d8510adb-a15d-460c-83fc-be6e0638611f"
    },
    {
        "author": "林希逸",
        "paragraphs": [
            "別無久近不相忘，見面雖疏意味長。",
            "向摧梁初馳唁疏，已埋玉後送銘章。",
            "我慚臨穴詩黄鳥，兒報移阡讖白羊。",
            "絮酒何時澆宿草，些成三賦淚沾裳。"
        ],
        "title": "陳提舉挽詩  其三",
        "id": "508284f0-7957-4e07-a139-d7603ed7761e"
    },
    {
        "author": "林希逸",
        "paragraphs": [
            "世守祗儒術，才優奏最頻。",
            "官終半刺史，孝事兩家親。",
            "長葛碑仍在，甘棠愛尚新。",
            "趙公陂上下，遥想泣遺民。"
        ],
        "title": "趙通判挽詩  其一",
        "id": "266833ed-2a39-4e36-a82f-1d4150ee6fcf"
    },
    {
        "author": "林希逸",
        "paragraphs": [
            "碎劇更嘗久，躋攀鬢已皤。",
            "題輿嗟命嗇，製錦得名多。",
            "銘好傳千載，梁摧付一窠。",
            "書丹慙鈍筆，回惻甚於蘇。"
        ],
        "title": "趙通判挽詩  其二",
        "id": "a217f357-ccc9-4752-91b1-438aa1130a7d"
    },
    {
        "author": "林希逸",
        "paragraphs": [
            "名在江湖久，青袍鬢已霜。",
            "苕人師鑿齒，蓮幕客君房。",
            "甫爲思芹去，還遭撼樹傷。",
            "清朝公道厄，埋骨竟淒涼。"
        ],
        "title": "山長陳剛父挽詩  其一",
        "id": "ea2755b0-8fff-4dbe-91c1-d851f8fd1e5f"
    },
    {
        "author": "林希逸",
        "paragraphs": [
            "君本輕場屋，何心第太常。",
            "吟姿如島瘦，直性似蕭剛。",
            "已恨嬋娟誤，爭知禪化忙。",
            "功名雖有命，詩在莫俱亡。"
        ],
        "title": "山長陳剛父挽詩  其二",
        "id": "2a9fa04d-e20e-4f95-9399-0fd449d88a9b"
    },
    {
        "author": "林希逸",
        "paragraphs": [
            "鶴髮賢哉母，冰清又玉溫。",
            "早同夫傃隠，晚受子貤恩。",
            "箕筆營新竁，銘文託後村。",
            "登堂曾及拜，吟望暗傷魂。"
        ],
        "title": "林宗院母挽詩",
        "id": "5f36c19c-a82e-4a95-9a45-95c31121945e"
    },
    {
        "author": "林希逸",
        "paragraphs": [
            "鸂鶒同看去，閨營不少須。",
            "幼癡兒哭母，死孝婦從姑。",
            "牛卧圖形好，鸞棲鏡影孤。",
            "藁砧銘石語，悽寄挽郎歌。"
        ],
        "title": "丘進道內子挽詩",
        "id": "04a82814-7d32-4cf1-a464-2f7f60cbdfaa"
    },
    {
        "author": "林希逸",
        "paragraphs": [
            "江幕歸來喜脫簪，當門小築似山菴。",
            "名於世見林間一，爵以仁尊天下三。",
            "早失偏慈心已懶，晚雖漫仕性難堪。",
            "非無憂愛閒成僻，雷雨曾傳舊奏函。"
        ],
        "title": "梁秘閣挽詩  其一",
        "id": "b03434fb-520f-444c-a4ce-7c754430d21f"
    },
    {
        "author": "林希逸",
        "paragraphs": [
            "白頭姓字紫蓬仙，三徑還公得樂全。",
            "八九十翁健如虎，等閒一蛻妙於蟬。",
            "何年重見風前樹，此夜愁看月上弦。",
            "義合弔廬寒阻我，須携斗酒到岡邊。"
        ],
        "title": "梁秘閣挽詩  其二",
        "id": "f490414f-2c3b-4970-8cfc-7bbbcb0df33c"
    },
    {
        "author": "林希逸",
        "paragraphs": [
            "當年握手向番湖，歲晚交情不暫疏。",
            "安樂窩中三度宿，往來溪上幾回書。",
            "鳳游舊客彫零盡，龍窟新阡悵望初。",
            "人物如公應不死，有銘有誄果何如。"
        ],
        "title": "梁秘閣挽詩  其三",
        "id": "872a4ecb-6a55-4847-839e-cda5e46f841d"
    },
    {
        "author": "林希逸",
        "paragraphs": [
            "盛德高年百福全，瑶池元是女中仙。",
            "慈民束吏如侯少，爲國生材嘆母賢。",
            "綵服俄更衰服去，襦歌還與薤歌傳。",
            "民懷召父依依切，苦恨夫人不少延。"
        ],
        "title": "趙侯母葛氏挽詩",
        "id": "29a1105a-710b-4684-9cda-44a3fd68ba4f"
    },
    {
        "author": "林希逸",
        "paragraphs": [
            "榕樓飲日君豪甚，豈料淒涼雪滿頭。",
            "橫鶚幾回賓上國，棲鸞一老殯南州。",
            "拜經傳業源流在，作賦摩空取次休。",
            "詩卷舊人無十九，簫笳何去暮雲愁。"
        ],
        "title": "戴主簿挽詩  其一",
        "id": "f20f1853-b5e4-496b-9759-3469a6f5d202"
    },
    {
        "author": "林希逸",
        "paragraphs": [
            "有子能賢知孝甚，新磨銘石以貧遲。",
            "爲君更作招魂些，此士無慙有道碑。",
            "身老夢思埋玉處，客游憶到共燈時。",
            "家成好入遺文去，乞與他年作瑞芝。"
        ],
        "title": "戴主簿挽詩  其二",
        "id": "573e0f0c-0367-4e0f-9f59-38d5c126cbb6"
    },
    {
        "author": "林希逸",
        "paragraphs": [
            "疇昔西山元有亮，師今名亮號西山。",
            "初修白業光時現，晚破玄關髮已斑。",
            "緣熟不妨逢檗住，意闌忽漫杖藜還。",
            "雁湖未久跏趺去，汝蛻雖高我愴顔。"
        ],
        "title": "前住黄檗亮西山挽詩",
        "id": "91b73830-c35b-4126-9f7e-ae564f2b7044"
    },
    {
        "author": "林希逸",
        "paragraphs": [
            "岸幘生同譽，繙經老耐嫠。",
            "能賢兒似侃，愛客母如珪。",
            "有弟銘崔姊，何人傳鮑妻。",
            "霜風吹旐去，笳咽篠塘西。"
        ],
        "title": "黄倅內子挽詩",
        "id": "f00bbdb9-e6da-4091-82b0-a1035f201297"
    },
    {
        "author": "林希逸",
        "paragraphs": [
            "翁昔南游日，看君玉雪如。",
            "晚憑居士几，死守樂軒書。",
            "聖處吟應到，原夫技豈疏。",
            "白頭心自適，元不羨高車。"
        ],
        "title": "適軒黄革叟挽詩  其一",
        "id": "8147ffae-9805-4654-90b9-0c4c0689d53f"
    },
    {
        "author": "林希逸",
        "paragraphs": [
            "閩譜雖華遠，君於派得黄。",
            "銘宜買石待，詩豈入瓢藏。",
            "憶昔題吟稿，傷今賦一章。",
            "香巒序葬處，遥想暮笳長。"
        ],
        "title": "適軒黄革叟挽詩  其二",
        "id": "82b594b7-178d-4b9e-97a1-6209e3a512bf"
    },
    {
        "author": "林希逸",
        "paragraphs": [
            "詩書家世事，公獨妙兵籌。",
            "異質生三乳，時名放一頭。",
            "萬山叢裏邑，五嶺水邊州。",
            "謾道登朝去，功多恨未酬。"
        ],
        "title": "挽潘守  其一",
        "id": "38394ec6-e4d8-431c-80df-1b3c5db43756"
    },
    {
        "author": "林希逸",
        "paragraphs": [
            "廣蜀爲唇齒，雙江直下舟。",
            "人知傳幹腹，公識到源頭。",
            "袖入榻前疏，籌深嶺外憂。",
            "慇懃參近事，字字比龜猷。"
        ],
        "title": "挽潘守  其二",
        "id": "14621849-ea3d-4072-82f9-35a19c7c0565"
    },
    {
        "author": "林希逸",
        "paragraphs": [
            "鄉閭扶杖久，早歲譽兵間。",
            "誰信白頭叟，能柔赤脚蠻。",
            "人言勞不報，公有道能閒。",
            "似是英雄骨，埋名向此山。"
        ],
        "title": "挽潘守  其三",
        "id": "a18bbadc-1058-4f38-ad5a-9aca5d3c2071"
    },
    {
        "author": "林希逸",
        "paragraphs": [
            "文武憂才盡，斯人爲底窮。",
            "威聲傳境外，袖手老閩中。",
            "來往二三客，康寧九十翁。",
            "及門曾一識，銘筆愧難工。"
        ],
        "title": "挽潘守  其四",
        "id": "37bda4e4-2248-42d2-adcb-f8a9500cc38f"
    },
    {
        "author": "林希逸",
        "paragraphs": [
            "登名三十載，岸幘去壺山。",
            "乍入離珠府，不留鳴玉班。",
            "同升君弱冠，久別我衰顔。",
            "及此吟哀些，傷哉數太慳。"
        ],
        "title": "同年趙左藏挽詩  其一",
        "id": "8443312b-4c84-4331-9a9a-d263da7bce28"
    },
    {
        "author": "林希逸",
        "paragraphs": [
            "客有南來者，云君病本無。",
            "信然身是夢，俄爾我非吾。",
            "甫脫登山屐，猶傾對月壺。",
            "人生太危脆，變幻止斯須。"
        ],
        "title": "同年趙左藏挽詩  其二",
        "id": "c1c9c9f2-23a2-40cc-b719-2a9434621e42"
    },
    {
        "author": "林希逸",
        "paragraphs": [
            "疇昔號宗英，嶔崎恨莫平。",
            "晚同蓍用數，早負榜中名。",
            "握手雖疏闊，驚心隔死生。",
            "白頭慈母在，遥想若爲情。"
        ],
        "title": "同年趙左藏挽詩  其三",
        "id": "886eaa37-f1a9-44a2-9961-26e06a8a6411"
    },
    {
        "author": "林希逸",
        "paragraphs": [
            "九十非爲壽，天胡奪此翁。",
            "兩朝名法從，一世大宗工。",
            "集本家家有，囊封字字忠。",
            "老龍雖異寵，堪嘆夢俄空。"
        ],
        "title": "挽後村五首  其一",
        "id": "2714febb-7c92-4c1e-8835-e00f881f5d87"
    },
    {
        "author": "林希逸",
        "paragraphs": [
            "詞源泉萬斛，筆欲挽天河。",
            "詩比歐韓密，文追漢晉多。",
            "一生名皎皎，四入髮皤皤。",
            "班不登書殿，傷哉可柰何。"
        ],
        "title": "挽後村五首  其二",
        "id": "b4f8ed36-31bb-4a74-a4b4-9e0941866491"
    },
    {
        "author": "林希逸",
        "paragraphs": [
            "古來皆有死，身豈解千年。",
            "縱使能仙去，何如以集傳。",
            "騎鯨烏石外，下馬釣磯邊。",
            "忍使斯文喪，憑誰問老天。"
        ],
        "title": "挽後村五首  其三",
        "id": "a17ae0a7-ac07-43e0-88bf-4f8c434c4852"
    },
    {
        "author": "林希逸",
        "paragraphs": [
            "雲鬢登堂老，論文四十年。",
            "憶曾同宿處，說到未生前。",
            "精妙無雙手，賡酬共幾編。",
            "耽禪生笑我，去作海山仙。"
        ],
        "title": "挽後村五首  其四",
        "id": "459c25ec-a803-4d2a-bc81-cc94ee473cae"
    },
    {
        "author": "林希逸",
        "paragraphs": [
            "筋力衰難强，傷心苦涕零。",
            "篋多留尺素，藥僅致空青。",
            "傳後吾何述，生前已自銘。",
            "帷堂纔一慟，恨莫聽謳鈴。"
        ],
        "title": "挽後村五首  其五",
        "id": "41bda9f2-6976-4cd3-a18b-2701104eb298"
    },
    {
        "author": "林希逸",
        "paragraphs": [
            "束縛齋魚晝掩關，長鑱斸雪草泥間。",
            "竹爐石鼎甘香賸，分與衰翁却病顔。"
        ],
        "title": "近聞諸山例關堂石門老偶煮黄精以詩爲寄次韻以戲之",
        "id": "204b49fe-86a2-4586-a743-f1fd1a34e454"
    },
    {
        "author": "林希逸",
        "paragraphs": [
            "不識威名擅漢廷，雲仍今復見材卿。",
            "萬家桃李栽培盛，千里妖氛却掃清。",
            "羽扇綸巾聊自適，風聲鶴唳已魂驚。",
            "向來雪鍔櫜藏地，賸築詩壇按酒兵。"
        ],
        "title": "止戈堂  其一",
        "id": "2ff264e2-d3ae-404e-9a27-e35312ee8d8f"
    },
    {
        "author": "林希逸",
        "paragraphs": [
            "一麾局促楚江東，時喜隣藩好信通。",
            "坐厭文書朱墨裏，靜思談笑聖賢中。",
            "浮甌小試茶膏白，照眼分嘗荔子紅。",
            "想見高堂散鳬鶩，競追樂事賞年豐。"
        ],
        "title": "止戈堂  其二",
        "id": "0cb38651-f0ef-4f0f-9e15-da1c85da21a9"
    },
    {
        "author": "林希逸",
        "paragraphs": [
            "傍晚拏舟入，身如在畫圖。",
            "石平疑削玉，湍急見跳珠。",
            "仙跡回還是，峰名轉側殊。",
            "竹間人指點，俱識有仙儒。"
        ],
        "title": "拏舟",
        "id": "21cff216-9518-4f9e-a4a6-f8419b7bfb03"
    },
    {
        "author": "曾宏正",
        "paragraphs": [
            "足倦尚躋攀，南來第一山。",
            "撐空列𡷾嵂，拂閣聳孱顔。",
            "莫作炎山看，渾疑雁岩間。",
            "輸他癡衲子，終老白雲關。"
        ],
        "title": "題西山",
        "id": "d6d4fc83-452d-4181-8f2b-f0149ac5c48c"
    },
    {
        "author": "曾宏正",
        "paragraphs": [
            "老仙乘白龍，飛入白雲鄉。",
            "巖前刻舟痕，遊子常彷徨。",
            "清商韻風松，疑有笙鶴翔。",
            "我欲往從之，居然塵鞅韁。",
            "酒闌下山去，回首空慨慷。"
        ],
        "title": "題南溪山",
        "id": "bcdf3602-cbd7-41fb-934e-7f82edfe1e35"
    },
    {
        "author": "曾宏正",
        "paragraphs": [
            "開元初政儘精明，歲晚色□□牝晨。",
            "胡雛養虎自遺患，馬嵬□襪生戰塵。",
            "幸哉有子繫民志，宗祏將傾猶未墜。",
            "當時監國若□避，大物必歸安與史。",
            "較輕量重法受惡，父子至情休責備。",
            "南內凄凉葉落時，尚勝公侯草間市。",
            "鏤刻摹寫皆瓌詞，□□以頌而以規。",
            "我來解嘲千載後，□起九京共評之。"
        ],
        "title": "留題浯溪",
        "id": "9e7b333e-9280-4205-b9cd-5f606711207c"
    },
    {
        "author": "曾宏正",
        "paragraphs": [
            "僂指重來二十春，繫船猶記舊篙痕。",
            "飛鴻踏雪空留迹，隨水浮萍那有根。",
            "摸索交游半爲鬼，尋思往事黯消魂。",
            "天涯老泪空橫睫，只欲歸歟事灌園。"
        ],
        "title": "還珠洞",
        "id": "0ecf94a1-e16b-4b7a-ba8c-99d853564fe8"
    },
    {
        "author": "曾宏正",
        "paragraphs": [
            "危亭倚巖隈，嘉名叶地讖。",
            "時浮桂籍香，永絕戈甲祲。",
            "敗柳裊煙絲，枯荷立霜枋。",
            "呼僮理吳榜，月夕欲乘興。"
        ],
        "title": "題癸水亭",
        "id": "10f00a44-a0d3-430b-896a-99b89298d042"
    },
    {
        "author": "婁續祖",
        "paragraphs": [
            "瀟江巖上對朝陽，應有梧桐集鳳凰。",
            "日暮碧雲還未合，又看飛鏡滿清光。"
        ],
        "title": "朝陽巖",
        "id": "f6dd6960-9704-4ab1-a827-b4f6b7079336"
    },
    {
        "author": "婁續祖",
        "paragraphs": [
            "巖扃寂寂幾經春，中有神仙隔世塵。",
            "不假棟梁爲大厦，盡藏今古往來人。"
        ],
        "title": "題永州淡巖",
        "id": "f7ca4c4e-4cf0-4005-abf4-486d03be2f98"
    },
    {
        "author": "婁續祖",
        "paragraphs": [
            "□□□□□浯溪，來讀元家頌德碑。",
            "遺□□□靈武事，□司徒□□□□。",
            "□□□復開元□，□□□□□□□。",
            "□□無罪聞宜戒，□□□□□□詩。"
        ],
        "title": "經浯溪作",
        "id": "1a1ef0ff-6b17-453e-850d-483921f8eb2a"
    },
    {
        "author": "應𢖟",
        "paragraphs": [
            "閭尾蒼茫四際同，嵬峨巖石奠城東。",
            "雲連波白蒸鰲柱，月带潮青結蜃宮。",
            "夾樹煙籠花氣舞，半爐香映日光融。",
            "蒼藤滿砌依嵐翠，應許乘槎貫斗中。"
        ],
        "title": "候濤山",
        "id": "459b29c6-a95e-41f4-b502-7d127e0caf8c"
    },
    {
        "author": "應𢖟",
        "paragraphs": [
            "渺渺靈緒土，厥奧名黄楊。",
            "有漢董徵君，體魄厝其鄉。",
            "人以孝而重，地以孝而揚。",
            "馬鬣松楸裏，悠悠思且長。"
        ],
        "title": "董孝子墓",
        "id": "10705201-4c87-4592-aa03-23872fc36d79"
    },
    {
        "author": "章鑑",
        "paragraphs": [
            "巧冶都由造化爐，風磨雨洗好形模。",
            "花神果有神通力，買斷春光用得無。"
        ],
        "title": "金錢花",
        "id": "b96b7b89-7757-47c1-8d82-025335fec3eb"
    },
    {
        "author": "姚希得",
        "paragraphs": [
            "結屋臨流老此身，溪頭顧我更情親。",
            "不於南墅多栽橘，只恐東坡解笑人。",
            "地窄雖無三徑樂，心和贏得四時春。",
            "孤忠耿耿知何補，惟願年豐作幸民。"
        ],
        "title": "題大蘆寺南山堂",
        "id": "02a53536-cc4d-4d27-9c82-b0b7a240ba84"
    },
    {
        "author": "王胄",
        "paragraphs": [
            "傳聞此山分蓬島，錦繡青霞疊相向。",
            "飛雲通天兩絕奇，更出上界三峰上。",
            "凌乘汗漫不可得，倩誰圖畫丹青狀。",
            "朝真學道走俗子，紀實留題出宗匠。",
            "何當步虛躡太微，森列金庭五雲仗。",
            "祇園琳宇出崔嵬，鬰葱佳氣天容開。",
            "回頭却立睨人境，渺渺瘴霧驅氛埃。",
            "非惟此地相引領，歎我爲爾胡爲來。",
            "他年欲訪經行處，請看姓字鑱巖隈。"
        ],
        "title": "羅浮",
        "id": "8faf076c-b788-453b-999e-8a93e10d5c43"
    },
    {
        "author": "謝子强",
        "paragraphs": [
            "雪裏梅花共月明，梅邊杖屨一般清。",
            "江南此景人寂寞，撫卷悠然幽興生。"
        ],
        "title": "跋劉敏叔畫楊誠齋先生探梅圖",
        "id": "08549cd8-d3b8-4aa7-9ca6-1b54fb2570a0"
    },
    {
        "author": "豐芑",
        "paragraphs": [
            "先生獨得考亭傳，一脈斯文瑞應天。",
            "伯仲學成金玉質，父師道維孔顔□。",
            "四方翼戴傾冠蓋，五代追崇接後先。",
            "天地鍾英應有任，第爲濂洛浚淵源。"
        ],
        "title": "題御史袁公像",
        "id": "59d90f53-1d29-4ceb-92d1-620c9d82306d"
    }
]