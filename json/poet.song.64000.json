[
    {
        "author": "楊時",
        "paragraphs": [
            "少年力學志須彊，得失由來一夢長。",
            "試問邯鄲欹枕客，人間幾度熟黄粱。"
        ],
        "title": "勉謝自明",
        "id": "54d7b622-2c0c-4a91-8cd3-85749658385d"
    },
    {
        "author": "楊時",
        "paragraphs": [
            "脂臉輕勻作艷粧，未應潔白似梅香。",
            "夭紅不見凌霜操，漫向春前取次芳。"
        ],
        "title": "臘月見桃花",
        "id": "bfaa33c2-88b0-453e-a7f1-1ecb66d44d23"
    },
    {
        "author": "楊時",
        "paragraphs": [
            "紛紛朝市競秋毫，江上霜風正怒號。",
            "不問揚瀾與彭浪，翩然東下日千艘。"
        ],
        "title": "過蘭溪",
        "id": "7f074882-9f82-435a-b45f-708aafb0c20d"
    },
    {
        "author": "楊時",
        "paragraphs": [
            "似聞疏雨打篷聲，枕上悠揚夢半醒。",
            "明日覺來渾不記，隔船相語過前汀。"
        ],
        "title": "夜雨",
        "id": "6959cbf2-ea9e-4d22-8d00-417f2b7f3d19"
    },
    {
        "author": "楊時",
        "paragraphs": [
            "夾屋青松翠靄中，去年經此亦匆匆。",
            "重來烏石岡頭路，依舊松聲带曉風。"
        ],
        "title": "重經烏石舖",
        "id": "e320222c-34d3-45a9-8563-fbcfd0a5e57d"
    },
    {
        "author": "楊時",
        "paragraphs": [
            "寒雲幕羃結秋陰，月淡霜娥冷不禁。",
            "更祝江波休蕩漾，莫令清影碎浮金。"
        ],
        "title": "江上",
        "id": "421aa775-3932-4831-8f67-48c19f5fd7d9"
    },
    {
        "author": "楊時",
        "paragraphs": [
            "廉纖晚雨洗輕塵，天淡雲浮夜色新。",
            "頼有麯生風味好，不須邀月作三人。"
        ],
        "title": "淮上獨酌",
        "id": "a598eac2-b588-408a-9c84-1fbad752fe20"
    },
    {
        "author": "楊時",
        "paragraphs": [
            "漫愁青女妬新粧，已有風傳處處香。",
            "試問隠淪溪上客，欲將春色若爲藏。"
        ],
        "title": "吳國華暗香亭",
        "id": "b2892cc1-8ba8-45ee-9e77-23a2ac7d2dd0"
    },
    {
        "author": "楊時",
        "paragraphs": [
            "山橫鰲背碧巑岏，亭對浮筠縹緲間。",
            "蕭散誰爲三徑侶，祇應長共白雲閒。"
        ],
        "title": "虛心亭",
        "id": "dc41b9c8-a0f9-47e5-930b-fbbccf5d5364"
    },
    {
        "author": "楊時",
        "paragraphs": [
            "清時投迹在嶔崟，一穴晴光破晚陰。",
            "刺草未容忘魏闕，故應長有子牟心。"
        ],
        "title": "容照巖",
        "id": "4b8576c4-4f2b-403a-9bfe-abad8f38ed76"
    },
    {
        "author": "楊時",
        "paragraphs": [
            "山銜幽徑碧如環，一壑風烟自往還。",
            "不似武陵流出水，殘紅那得到人間。"
        ],
        "title": "藏春峽",
        "id": "de46fe71-b699-4833-ae52-283cdea78a64"
    },
    {
        "author": "楊時",
        "paragraphs": [
            "沙邊幽鳥傍清漪，瀧下漁船逆浪歸。",
            "身在輞川圖畫裏，晴空惟欠雪花飛。"
        ],
        "title": "綠陰亭上",
        "id": "cd37f249-bcf8-4e8a-affe-c7a3e65ab79f"
    },
    {
        "author": "楊時",
        "paragraphs": [
            "通衢隔轍斷經過，門巷空無雀可羅。",
            "驅去兒童卧虛室，蕭然惟一病維摩。"
        ],
        "title": "病中作",
        "id": "d35d4c3c-3be3-49ea-a351-fd2601113458"
    },
    {
        "author": "楊時",
        "paragraphs": [
            "城頭飛蓋映朝暉，向晚遊人興未移。",
            "安得魯陽酣戰手，爲留羲馭更遲遲。"
        ],
        "title": "春波亭上",
        "id": "94c92d4e-e62e-4bca-b843-63a43bab4ccd"
    },
    {
        "author": "楊時",
        "paragraphs": [
            "萬鍾身外一牛毛，斗祿紛紛漫自勞。",
            "窮涸寧爲㺍獺笑，未容仰首試鳴號。"
        ],
        "title": "安禮以宏詞見勉因成絕句奉寄",
        "id": "dae95b19-d0f4-4c4a-9001-309fca9de991"
    },
    {
        "author": "楊時",
        "paragraphs": [
            "桑麻腴地莽榛荆，騎士西來劍戟腥。",
            "藜藿陋儒心更鄙，但思干羽舞虞廷。"
        ],
        "title": "感事",
        "id": "fd39c295-5aed-412f-a129-24037f30ed16"
    },
    {
        "author": "楊時",
        "paragraphs": [
            "夾籬桃李趁溪斜，淺淺清流映落花。",
            "欲問武陵源上路，度雲穿石認胡麻。"
        ],
        "title": "藍田溪上",
        "id": "2fe2b7e3-eb9a-4fea-9bf0-cb329958fd3d"
    },
    {
        "author": "楊時",
        "paragraphs": [
            "爐峰裊裊曉烟輕，雲入屏幃一枕清。",
            "高興自應無世累，獨於妾馬未忘情。"
        ],
        "title": "白公草堂",
        "id": "b8150018-f0bf-4b5f-bbdf-425eff142fb2"
    },
    {
        "author": "楊時",
        "paragraphs": [
            "農郊阡陌起黄塵，望斷天涯絕點雲。",
            "疏懶無情訟風伯，幽窗時讀退之文。"
        ],
        "title": "久旱",
        "id": "a97a594a-de30-4ccf-a848-ce5cf908d65f"
    },
    {
        "author": "楊時",
        "paragraphs": [
            "拂雲高雁倚風摶，下視平湖萬里寬。",
            "搔首扁舟又東去，錢塘江上看波瀾。"
        ],
        "tags": [
            "钱塘江"
        ],
        "title": "過七里瀨  其一",
        "id": "860e37f9-02c9-4d6d-ac31-e8111a0cf223"
    },
    {
        "author": "楊時",
        "paragraphs": [
            "扁舟東下幾時還，一席飛帆插羽翰。",
            "回首嚴陵臺上月，清風千古逼人寒。"
        ],
        "title": "過七里瀨  其二",
        "id": "9eaa7c01-fa89-4aa6-82a9-e61d6e31be77"
    },
    {
        "author": "楊時",
        "paragraphs": [
            "紛紛於我未忘情，疏懶多應捨怨憎。",
            "便好世間師柳惠，不須巖下問孫登。"
        ],
        "title": "勉懷",
        "id": "678d9c4f-1109-495a-ab89-e812190cc3e9"
    },
    {
        "author": "楊時",
        "paragraphs": [
            "向晚牛羊沙岸歸，落帆烟浦候潮時。",
            "誰言江上須忠信，潮到于今自失期。"
        ],
        "title": "梭山候潮",
        "id": "bfe36f52-b294-4e56-92aa-59e4693d16f7"
    },
    {
        "author": "楊時",
        "paragraphs": [
            "古廟靈場枕碧巔，松楸依約鎖風烟。",
            "羽毛一去無消息，墮落人間幾百年。"
        ],
        "title": "徐郎廟",
        "id": "5ee96a8d-f53f-4fcf-b183-3dd9a6155ab6"
    },
    {
        "author": "楊時",
        "paragraphs": [
            "連牆東郭倦追尋，高卧毗耶老病侵。",
            "自愧屠龍真拙技，漫令吾子費千金。"
        ],
        "title": "送陳幾叟南歸  其一",
        "id": "eef38722-8762-49b0-9f77-998dec348c51"
    },
    {
        "author": "楊時",
        "paragraphs": [
            "霾風霪雨濕征裾，隔雨樓臺半有無。",
            "南去定逢韓閣老，歸愚當見問夷塗。"
        ],
        "title": "送陳幾叟南歸  其二",
        "id": "336536b0-c630-48d7-b91a-be3ea9a9324f"
    },
    {
        "author": "楊時",
        "paragraphs": [
            "幾年夢想到親闈，身逐行雲萬里飛。",
            "苕水未殊沂上樂，春風無負舞雩歸。"
        ],
        "title": "送陳幾叟南歸  其三",
        "id": "3d5a70c9-17a5-4a90-961d-f17e87b34e8a"
    },
    {
        "author": "楊時",
        "paragraphs": [
            "畫前有易方知易，歷上求玄恐未玄。",
            "白首紛如成底事，蠹魚徒自老青編。"
        ],
        "title": "和陳瑩中了齋自警六絕  其一",
        "id": "b8ee9293-4be5-4828-8e53-5079e05224b8"
    },
    {
        "author": "楊時",
        "paragraphs": [
            "八荒同宇混車書，一視那知更有渠。",
            "憑軾自應由砥道，徑蹊無處問歸與。"
        ],
        "title": "和陳瑩中了齋自警六絕  其二",
        "id": "27bb2372-482f-4a23-8f76-44abfb2939f0"
    },
    {
        "author": "楊時",
        "paragraphs": [
            "行藏須信執中難，時措應容道屢遷。",
            "一目全牛無肯綮，騞然投刃用方安。"
        ],
        "title": "和陳瑩中了齋自警六絕  其三",
        "id": "b21966c1-4aad-45c9-81dd-888fbd7425ac"
    },
    {
        "author": "楊時",
        "paragraphs": [
            "造次欲安嗟孰是，參前無物若爲書。",
            "蕭條此意人誰問，興廢由來命也與。"
        ],
        "title": "和陳瑩中了齋自警六絕  其四",
        "id": "3f011949-6147-4a04-87bb-94a45039dc91"
    },
    {
        "author": "楊時",
        "paragraphs": [
            "聖門事業學須彊，俚耳從來笑折楊。",
            "詭遇得禽非我事，但知無有是吾鄉。"
        ],
        "title": "和陳瑩中了齋自警六絕  其五",
        "id": "13c3efb9-7c56-444a-b264-fd0c09f32791"
    },
    {
        "author": "楊時",
        "paragraphs": [
            "盈科日進幾時休，到海方能止衆流。",
            "只恐達多狂未歇，坐馳還愛鏡中頭。"
        ],
        "title": "和陳瑩中了齋自警六絕  其六",
        "id": "814730c6-e4ed-4d67-aa0c-22ba4098a117"
    },
    {
        "author": "楊時",
        "paragraphs": [
            "輕風拂拂撼孤檉，庭戶蕭然一室清。",
            "隔葉蟬鳴微欲斷，又聞餘韵續殘聲。"
        ],
        "title": "閒居書事",
        "id": "73171836-49b7-4387-b59e-205b5c24a4fd"
    },
    {
        "author": "楊時",
        "paragraphs": [
            "摳衣丈席想多聞，高節應能與俗分。",
            "不用卑飛入幽谷，定知喬木在青雲。"
        ],
        "title": "送席二",
        "id": "f232028a-2902-4a00-a277-1e73d340669c"
    },
    {
        "author": "楊時",
        "paragraphs": [
            "絳帷燕侍每從容，一聽微言萬慮空。",
            "却愧猶懸三釜樂，未能終此挹清風。"
        ],
        "title": "寄游定夫  其一",
        "id": "38963f86-6717-4426-b4e0-a2b67eceaa33"
    },
    {
        "author": "楊時",
        "paragraphs": [
            "蕭條清潁一茅廬，魂夢長懷與子俱。",
            "五里橋西楊柳路，可能鞭馬復來無。"
        ],
        "title": "寄游定夫  其二",
        "id": "3da91fa9-236f-4484-9b76-7822eeb95b99"
    },
    {
        "author": "楊時",
        "paragraphs": [
            "獸駭禽鳴翳蔚中，難將此意問鴻蒙。",
            "縈回小徑蒼苔滑，杖屨從今恐不通。"
        ],
        "title": "含雲寺書事六絕句  其一",
        "id": "ff32c2b3-d42b-4f47-91e8-38fd2fae961d"
    },
    {
        "author": "楊時",
        "paragraphs": [
            "北山山下一漁翁，形解心凝骨已融。",
            "支枕睡餘人寂寂，一軒明月滿窗風。"
        ],
        "title": "含雲寺書事六絕句  其二",
        "id": "8c165cac-194d-4fe6-8f0a-3f40b73f9b77"
    },
    {
        "author": "楊時",
        "paragraphs": [
            "山前咫尺市朝賒，垣屋蕭條似隠家。",
            "過客不須携鼓吹，野塘終日有鳴蛙。"
        ],
        "title": "含雲寺書事六絕句  其三",
        "id": "fb9d0903-47a7-42a3-b774-1a26496d763f"
    },
    {
        "author": "楊時",
        "paragraphs": [
            "夾屋青松長數圍，午風搖影舞僛僛。",
            "幽禽葉底鳴相應，時引殘聲過別枝。"
        ],
        "title": "含雲寺書事六絕句  其四",
        "id": "b52caf66-709c-4c1b-b4c7-d88e45c8eb31"
    },
    {
        "author": "楊時",
        "paragraphs": [
            "竹間幽徑草成圍，藜杖穿雲翠滿衣。",
            "石上坐忘驚覺晚，山前明月伴人歸。"
        ],
        "title": "含雲寺書事六絕句  其五",
        "id": "4ea07c81-0d61-4eb1-9389-8af755b9cbee"
    },
    {
        "author": "楊時",
        "paragraphs": [
            "蝶夢輕揚一室空，夢回誰識此身同。",
            "窗前月冷松陰碎，一枕溪聲半夜風。"
        ],
        "title": "含雲寺書事六絕句  其六",
        "id": "9c4a64a7-3de4-4e05-a84b-e55b2ec788ff"
    },
    {
        "author": "楊時",
        "paragraphs": [
            "照眼紅雲鬭晚霞，重重青蓋半傾斜。",
            "會須直跨三千仞，移取峰頭十丈花。"
        ],
        "title": "荷花",
        "id": "e35d7b35-23a9-447b-bd25-2683558abef1"
    },
    {
        "author": "楊時",
        "paragraphs": [
            "斜斜疏柳照清漪，藉藉殘紅自滿蹊。",
            "刺眼藤稍牽不斷，欲尋流水路還迷。"
        ],
        "title": "宜春溪",
        "id": "fe500fd0-c4d9-45c3-8e99-49740c703352"
    },
    {
        "author": "楊時",
        "paragraphs": [
            "艷杏夭桃日日稀，空餘淑氣尚遲遲。",
            "誰人爲作留春計，莫放風花自在飛。"
        ],
        "title": "宜春道上",
        "id": "ed21f420-94d5-4267-8149-488d98797df2"
    },
    {
        "author": "楊時",
        "paragraphs": [
            "清江渺渺綠浮天，博物無人繼昔賢。",
            "應有斗間靈氣在，誰能更與斸龍泉。"
        ],
        "title": "過豐城",
        "id": "20978b52-ff17-4848-9a1e-13d7bf9c8fad"
    },
    {
        "author": "楊時",
        "paragraphs": [
            "洄淵浩蕩白鷗飛，老懶時來坐釣磯。",
            "岸幘行人聊自適，不應憔悴似湘縲。"
        ],
        "title": "瀏陽五咏 渭水",
        "id": "ef571268-a56e-4629-bbff-17a8d6214fe4"
    },
    {
        "author": "楊時",
        "paragraphs": [
            "簾捲晴空獨倚欄，冥鴻點點有無間。",
            "秋風注目無人會，時與白雲相對閒。"
        ],
        "title": "瀏陽五咏 歸鴻閣",
        "id": "4260afc9-8b98-4450-81bc-e44bec8bbcec"
    },
    {
        "author": "楊時",
        "paragraphs": [
            "芙蓉彫盡蕙蘭芳，杖屨翛然一漫郎。",
            "鳬鶴短長寧復問，但知鵬鷃兩相忘。"
        ],
        "title": "瀏陽五咏 飛鷃亭",
        "id": "a15a4968-bdc8-49ba-abec-f5f96c0f6315"
    },
    {
        "author": "楊時",
        "paragraphs": [
            "柔條疏蔓綠交加，烟鎖雲涵去路賒。",
            "繡紱貂纓無處問，空餘雞犬兩三家。"
        ],
        "title": "瀏陽五咏 相公臺",
        "id": "4599e7f9-6f19-474a-9a7a-53c5c55e5435"
    },
    {
        "author": "楊時",
        "paragraphs": [
            "聖童去後水雲閑，陳迹難尋草木間。",
            "獨有微言傳逸史，洞天寂寂在人寰。"
        ],
        "title": "瀏陽五咏 洞陽",
        "id": "1a74588e-87a7-4e69-9587-a88d701cd74c"
    },
    {
        "author": "楊時",
        "paragraphs": [
            "簿書投老豈身謀，朱墨紛紛晚即休。",
            "平世功名歸稷禹，一瓢吾欲慕巢由。"
        ],
        "title": "縣齋書事  其一",
        "id": "69148338-78ca-420d-8722-14ecfe99b043"
    },
    {
        "author": "楊時",
        "paragraphs": [
            "一去人間二十年，空餘飛雪上華顛。",
            "清時最有求田樂，未愧陳登榻上眠。"
        ],
        "title": "縣齋書事  其二",
        "id": "6b46a02e-0e06-4514-9370-722cb2f692e3"
    },
    {
        "author": "楊時",
        "paragraphs": [
            "身名於我兩悠悠，形影相忘懶贈酬。",
            "擬把一竿滄海去，飄然清世一虛舟。"
        ],
        "title": "縣齋書事  其三",
        "id": "b1365157-9a4e-49f3-85fc-7d684769a65c"
    },
    {
        "author": "楊時",
        "paragraphs": [
            "依蒲泳藻兩相忘，宛有江湖氣味長。",
            "凭檻翛然真得計，祇應幽興在濠梁。"
        ],
        "title": "醴陵丁君洋洋亭",
        "id": "0798dc14-3191-473f-aecf-945d19d25137"
    },
    {
        "author": "楊時",
        "paragraphs": [
            "鷹揚塞外得非熊，萬里金城一箭通。",
            "玉帳投壺隨燕豆，坐看飛將縛驍戎。"
        ],
        "title": "安西聞捷  其一",
        "id": "ee1154e0-45a9-4b94-86c6-eed70f98809e"
    },
    {
        "author": "楊時",
        "paragraphs": [
            "將軍新擁節旄閒，紫塞雲浮豹尾班。",
            "白首邊城休悵望，馬蹄未出玉門關。"
        ],
        "title": "安西聞捷  其二",
        "id": "c46a291f-6e06-4a88-bafa-3b97e5b31d7c"
    },
    {
        "author": "楊時",
        "paragraphs": [
            "雅歌不待來天馬，謝質今應閉玉門。",
            "早勒勳名上彝鼎，放回春色滿乾坤。"
        ],
        "title": "安西聞捷  其三",
        "id": "364a56e5-ed1c-4d76-a5a3-129289c7723e"
    },
    {
        "author": "楊時",
        "paragraphs": [
            "隔林殘雪弄輕風，日射晴光玉縷紅。",
            "桃杏渾如梅欲綻，直疑身在故園中。"
        ],
        "title": "出尉氏",
        "id": "4f406500-d23b-424f-b52f-4b9b3c9c15c7"
    },
    {
        "author": "楊時",
        "paragraphs": [
            "權門車馬日紛紛，寂寞多應笑子雲。",
            "玄白定知非世尚，解嘲那復彊云云。"
        ],
        "title": "感事",
        "id": "7d05d81a-c0dc-49c7-bc22-cf4af876458b"
    },
    {
        "author": "楊時",
        "paragraphs": [
            "江風吹雨逐人來，行過山前首重回。",
            "絕頂隔雲看不見，石稜崖角獨崔嵬。"
        ],
        "tags": [
            "庐山"
        ],
        "title": "過廬山遇雨",
        "id": "54496128-f431-41bc-8c35-0daff134ad62"
    },
    {
        "author": "楊時",
        "paragraphs": [
            "維摩病士意超然，邊腹便便但晝眠。",
            "共說平時忙底事，烹茶煮藥過殘年。"
        ],
        "title": "題詩長老壁",
        "id": "0f602f33-9754-4836-9b5d-709ed4d3578a"
    },
    {
        "author": "楊時",
        "paragraphs": [
            "寂寞蓮塘七百秋，溪雲庭月兩悠悠。",
            "我來欲問林間道，萬疊松聲自唱酬。"
        ],
        "title": "東林道上閒步三首  其一",
        "id": "375088ea-997f-43c7-9226-67ac1aa653f0"
    },
    {
        "author": "楊時",
        "paragraphs": [
            "百年陳迹水溶溶，尚憶高人寄此中。",
            "晉代衣冠誰復在，虎溪長有白蓮風。"
        ],
        "title": "東林道上閒步三首  其二",
        "id": "7850e7a1-4bf7-4601-9fc9-b71ac74c0316"
    },
    {
        "author": "楊時",
        "paragraphs": [
            "碧眼龐眉老比丘，雲根高卧語難酬。",
            "蕭然丈室無人問，一炷爐峰頂上浮。"
        ],
        "title": "東林道上閒步三首  其三",
        "id": "6f81d754-a931-4cf1-84d8-7b03bf9b5cc9"
    },
    {
        "author": "楊時",
        "paragraphs": [
            "冰壺瀲灧接天浮，月色雲光寸寸秋。",
            "不用乘槎厲東海，一江星漢擁行舟。"
        ],
        "title": "江上夜行",
        "id": "c3d052ab-2432-4c8a-bc49-fe2788ca2426"
    },
    {
        "author": "楊時",
        "paragraphs": [
            "萬事紛紛醉即休，無功可作酒泉侯。",
            "誰能載取千缸去，且向舟中打拍浮。"
        ],
        "title": "過石首謁縣官回有作",
        "id": "45b4c53a-3c7e-47db-9242-ba3c1ea3b346"
    },
    {
        "author": "楊時",
        "paragraphs": [
            "鱗鱗池面水初生，萍底青蛙自在鳴。",
            "誰使幽庭當鼓吹，雨餘時聽作新聲。"
        ],
        "title": "直舍書事",
        "id": "7a1effe2-b2ce-43a2-86c7-394345b00cb2"
    },
    {
        "author": "楊時",
        "paragraphs": [
            "羊公風績幾經秋，獨遶龜趺爲少留。",
            "欲問荆人尋舊事，一江清泚自東流。"
        ],
        "title": "登峴首阻雨  其一",
        "id": "55210760-8dd0-4f91-ad28-026e66a47d6e"
    },
    {
        "author": "楊時",
        "paragraphs": [
            "江浮雲影抱層欄，雲外青山一水間。",
            "盡日倚闌看不足，杖藜欲去更回還。"
        ],
        "title": "登峴首阻雨  其二",
        "id": "d53b947f-8b0d-414b-b1fd-998db0ece383"
    },
    {
        "author": "楊時",
        "paragraphs": [
            "江風飛雨上雕欄，庭樹蕭蕭景自閒。",
            "向晚微雲遮不盡，好山渾在有無間。"
        ],
        "title": "登峴首阻雨  其三",
        "id": "e51331f4-85a6-4a0c-aa8a-fa133866927a"
    },
    {
        "author": "楊時",
        "paragraphs": [
            "庭前古木已經秋，天外行雲暝不收。",
            "倚杖却尋山下路，一川風雨濕征輈。"
        ],
        "title": "登峴首阻雨  其四",
        "id": "507c16f3-80b5-4b4b-b6d7-9cd65dcfce43"
    },
    {
        "author": "楊時",
        "paragraphs": [
            "雲天羃羃漏微光，疏懶惟添睡思長。",
            "枕上隔籬聞鳥語，半殘春夢更悠揚。"
        ],
        "title": "春早",
        "id": "626be5f5-a7fd-47be-af07-a90493cab743"
    },
    {
        "author": "楊時",
        "paragraphs": [
            "此身如幻病何傷，白日無人景自長。",
            "寄傲南窗容膝地，時時飛夢到羲皇。"
        ],
        "title": "病中作  其一",
        "id": "3a0dfae5-5145-4612-8862-3c66b8d81861"
    },
    {
        "author": "楊時",
        "paragraphs": [
            "過簷赫日晝如燔，睡轉庭陰始一反。",
            "縱有諸人來問疾，毗耶居士已忘言。"
        ],
        "title": "病中作  其二",
        "id": "5297a82a-cb82-421a-b782-a28ab9f23aa6"
    },
    {
        "author": "楊時",
        "paragraphs": [
            "寄形一榻日蘧然，倚杖支頤髻指天。",
            "莫逆過門無子祀，時來鑑井自跰𨇤。"
        ],
        "title": "病中作  其三",
        "id": "ffb35c71-6869-48a3-8ec0-92c382cb81b4"
    },
    {
        "author": "楊時",
        "paragraphs": [
            "古椿朝菌已忘年，貧病寧須更問天。",
            "石彈不妨隨物化，自求鴞炙自應便。"
        ],
        "title": "病中作  其四",
        "id": "aa87eb48-0f87-44c6-a663-f16dee514c39"
    },
    {
        "author": "楊時",
        "paragraphs": [
            "竹風带雨作秋聲，半睡惟聞鳥雀爭。",
            "老病衰殘惟骨立，白頭看鏡不須驚。"
        ],
        "title": "病起",
        "id": "ebfce9a7-0809-4513-b4ce-8582043dd9fc"
    },
    {
        "author": "楊時",
        "paragraphs": [
            "忘懷纓紱寄浮居，來泛烟波擬釣徒。",
            "我欲他時清洛上，爲君正櫓作鯔鯔。"
        ],
        "title": "題陳宣事烟波泛宅",
        "id": "61dedee8-6f3d-47dc-87b7-9f3ad0482622"
    },
    {
        "author": "楊時",
        "paragraphs": [
            "綠鬢潜驚老境催，更憐衰病困低回。",
            "但知周道平如砥，莫問瞿唐灧預堆。"
        ],
        "title": "偶成  其一",
        "id": "89c94905-8510-4f7f-8f0a-e7870773f556"
    },
    {
        "author": "楊時",
        "paragraphs": [
            "悠揚春夢成幽興，冷落溪光照酒巵。",
            "天闊雲浮遮不盡，浪平風過舞漣漪。"
        ],
        "title": "偶成  其二",
        "id": "6d91b9ac-0f8e-4ec3-9ada-f67f74e2d215"
    },
    {
        "author": "楊時",
        "paragraphs": [
            "庭下秋風颭旆旌，使君爽氣逼人清。",
            "功名共喜千齡會，尊酒仍逢四事并。",
            "甘谷殘英留晚翠，雍門餘曲有新聲。",
            "莫辭酩酊同民樂，鳳詔行催上玉京。"
        ],
        "title": "樂語口號  其一",
        "id": "5f619680-7707-4ad5-bee7-b84bf5030bad"
    },
    {
        "author": "楊時",
        "paragraphs": [
            "靈槎初泛斗牛間，隠隠晶光照夜寒。",
            "况是春城多樂事，果逢星節駐征鞍。",
            "使藩暫屈留旌旆，雲路均同接羽翰。",
            "已寫風猷傳樂府，更磨琬琰一時刊。"
        ],
        "title": "樂語口號  其二",
        "id": "6a0e9df4-fcda-4dbb-ae96-f1bdff3a23d2"
    },
    {
        "author": "楊時",
        "paragraphs": [
            "雲根修蔓綠成陰，風雨園林懶重尋。",
            "春日去來人不問，碧桃朱李付幽禽。"
        ],
        "title": "出郊",
        "id": "de427798-11a8-4eb9-8ee1-e976dee2bbc0"
    },
    {
        "author": "楊時",
        "paragraphs": [
            "春深不見鷅鶹聲，百舌時聞自在鳴。",
            "獨步移床卧深屋，細看新燕巧經營。"
        ],
        "title": "春日五首  其一",
        "id": "8d67262e-b2d6-4fee-85e8-6d9ed8559101"
    },
    {
        "author": "楊時",
        "paragraphs": [
            "薔薇正好結花棚，擬爲幽軒作錦屏。",
            "窮巷寂寥人不到，空藏春色鎖深扃。"
        ],
        "title": "春日五首  其二",
        "id": "2ae33b12-c358-4d56-86df-0ddb5943cdae"
    },
    {
        "author": "楊時",
        "paragraphs": [
            "一番微雨一番晴，淡淡春容照眼明。",
            "庭外幽花自開落，飛揚無處覓殘英。"
        ],
        "title": "春日五首  其三",
        "id": "4499725b-3e2e-4df0-9c05-75fc65785dca"
    },
    {
        "author": "楊時",
        "paragraphs": [
            "晴明百鳥囀新聲，摧啄幽花折粉英。",
            "冷坐隔簾呼不起，惜春無計若爲情。"
        ],
        "title": "春日五首  其四",
        "id": "5ed7d2df-4f5d-47e9-a334-7010eaf8d5ff"
    },
    {
        "author": "楊時",
        "paragraphs": [
            "雨餘殘日照窗明，風弄行雲點點輕。",
            "坐對庭陰人閴寂，時聞蛛網掛蟲聲。"
        ],
        "title": "春日五首  其五",
        "id": "07a13002-a23e-4743-a943-29f2bac658a3"
    },
    {
        "author": "楊時",
        "paragraphs": [
            "雲靄浮空半雨晴，茅簷未忍掃殘英。",
            "欲尋春物飄零盡，只有黄鸝一兩聲。"
        ],
        "title": "春曉  其一",
        "id": "e859daf8-2b18-46d7-bc6b-915efe93f3c1"
    },
    {
        "author": "楊時",
        "paragraphs": [
            "浮花浪蕊自紛紛，點綴梅苔作繡茵。",
            "獨有猗蘭香不歇，可紉幽佩繫餘春。"
        ],
        "title": "春曉  其二",
        "id": "3986da68-17b9-45ee-82bf-8658d5fe16c7"
    },
    {
        "author": "楊時",
        "paragraphs": [
            "翠崖千尺峙雲高，樓殿翬飛壓巨濤。",
            "檻外回峰自連著，祇因潭下有靈鼇。"
        ],
        "title": "登桐君山",
        "id": "549866ef-ee16-4e60-87c3-da5a94eff483"
    },
    {
        "author": "楊時",
        "paragraphs": [
            "君如烟上火，火盡君乃別。",
            "我如鏡中像，鏡壞我不滅。"
        ],
        "title": "讀東坡和陶影答形",
        "id": "6b751460-35fa-4218-9538-2f3aa04c67ef"
    },
    {
        "author": "楊時",
        "paragraphs": [
            "雄飛古君子，隠德不隠身。",
            "高行聳流俗，詩名逸古人。",
            "堂深雲鎖檻，木古歲藏春。",
            "凜凜嚴光列，英華日轉新。"
        ],
        "title": "題清芬閣",
        "id": "8939d2c6-af46-451d-a714-ef8790acce42"
    },
    {
        "author": "楊時",
        "paragraphs": [
            "講習豈無樂，鑽磨未有涯。",
            "書非貴口誦，學必到心齋。",
            "酒可陶吾性，詩堪述所懷。",
            "誰言曾點志，吾得與之偕。"
        ],
        "title": "初夏侍長上郊行分韵得偕字",
        "id": "5b990bb0-d079-4a49-9c17-5fd401a020db"
    },
    {
        "author": "楊時",
        "paragraphs": [
            "學粗知方始爲人，敢崇文貌獨真誠。",
            "意雖阿世非忘世，志不謀身豈誤身。",
            "逐遇寬恩猶得祿，歸衝臘雪自生春。",
            "君詩正似秋風快，及我征帆故起蘋。"
        ],
        "title": "送行和楊廷秀韵",
        "id": "0898047b-7d08-4ecf-938d-2435a2c8571c"
    },
    {
        "author": "釋元易",
        "paragraphs": [
            "十方同聚會，箇箇學無爲。",
            "此是選佛場，心空及第歸。"
        ],
        "title": "偈二首  其一",
        "id": "62fa44de-0e10-4bd4-ab78-95e0df8555b0"
    },
    {
        "author": "釋元易",
        "paragraphs": [
            "若實無爲無不爲，天堂地獄長相隨。",
            "三尺杖子攪黄河，八臂那吒冷眼窺。",
            "無限魚龍盡奔走，捉得循河三脚龜。",
            "脫取殻，鐵錐錐，吉凶之兆便分輝。",
            "借問東村白頭老，吉凶未兆若何爲。",
            "休休休，古往今來春復秋。",
            "白日騰騰隨分過，更嫌何處不風流。"
        ],
        "title": "偈二首  其二",
        "id": "34b42616-8aef-42b9-b41d-e5c82f28ce25"
    },
    {
        "author": "釋元易",
        "paragraphs": [
            "撥動乾坤步轉移，南觀北斗有誰知。",
            "金烏暮向西山急，曉逐扶桑半夜飛。"
        ],
        "title": "頌",
        "id": "1f7c1e5c-0cc2-41df-b775-41bf98e4828f"
    },
    {
        "author": "釋曉純",
        "paragraphs": [
            "軒昂師子首，牛足馬身材。",
            "三道如能入，玄門疊疊開。"
        ],
        "title": "頌",
        "id": "c6d968b4-c907-43bc-babf-63b0f63a22de"
    },
    {
        "author": "釋曉純",
        "paragraphs": [
            "有箇漢自從曠大劫，無住亦無依。",
            "上無片瓦蓋頭，下無寸土立足。",
            "朝到西天，暮歸東土。"
        ],
        "title": "偈",
        "id": "b00b7907-36af-4a43-904d-604839ee0416"
    },
    {
        "author": "釋繼昌",
        "paragraphs": [
            "五陵公子爭誇富，百衲高僧不厭貧。",
            "近來世俗多顛倒，只重衣衫不重人。"
        ],
        "title": "偈四首  其一",
        "id": "f429d736-3ef3-4ad8-866e-0f18a5dc9067"
    },
    {
        "author": "釋繼昌",
        "paragraphs": [
            "木佛不度火，甘露臺前逢達磨。",
            "惆悵洛陽人未來，面壁九年空冷坐。"
        ],
        "title": "偈四首  其二",
        "id": "62bc31d4-a032-4491-b996-53fb707b6311"
    },
    {
        "author": "釋繼昌",
        "paragraphs": [
            "金佛不度爐，坐歎勞生走道途。",
            "不向華山圖上看，豈知潘閬倒騎馿。"
        ],
        "title": "偈四首  其三",
        "id": "83157ac0-2038-4bc3-83a3-e99ab538f40b"
    },
    {
        "author": "釋繼昌",
        "paragraphs": [
            "泥佛不度水，一道靈光照天地。",
            "堪羨玄沙老古錐，不要南山要鼈鼻。"
        ],
        "title": "偈四首  其四",
        "id": "20b34047-50fd-4732-8f4a-47d8f2bd713a"
    },
    {
        "author": "化禪師",
        "paragraphs": [
            "翠竹黄花非外境，白雲明月露全真。",
            "頭頭盡是吾家物，信手拈來不是塵。"
        ],
        "title": "偈",
        "id": "49fd1433-678a-4453-8c9a-3125942e85a8"
    },
    {
        "author": "釋慧圓",
        "paragraphs": [
            "這一交，這一交，萬兩黄金也合消。",
            "頭上笠，腰下包，清風明月杖頭挑。"
        ],
        "title": "偈",
        "id": "65ca5d68-add0-4af3-b73b-b2d32a063f2b"
    },
    {
        "author": "釋戒香",
        "paragraphs": [
            "孟冬改旦曉天寒，葉落歸根露遠山。",
            "不是見聞生滅法，當頭莫作見聞看。"
        ],
        "title": "偈",
        "id": "d388c9c9-6860-4f44-90ce-bd033bc93f6e"
    },
    {
        "author": "僧某",
        "paragraphs": [
            "昔日溈山水牯牛，自從放去絕蹤由。",
            "今朝幸遇師登座，未審時人何處求。"
        ],
        "title": "問懷秀禪師",
        "id": "62fdac65-688b-44d8-a0f7-3f46ab28dd34"
    },
    {
        "author": "釋紹慈",
        "paragraphs": [
            "我祖別行最上機，縱橫生殺絕猜疑。",
            "雖然塞斷羣狐路，返擲須還師子兒。"
        ],
        "title": "偈",
        "id": "43e18c3e-8684-4fe0-b847-2e29ec2494af"
    },
    {
        "author": "釋康源",
        "paragraphs": [
            "山僧有一訣，尋常不漏泄。",
            "今日不囊藏，分明爲君說。",
            "寒時寒，熱時熱。"
        ],
        "title": "偈",
        "id": "6224fa45-e729-4b07-826b-4868d93fe485"
    },
    {
        "author": "釋宣能",
        "paragraphs": [
            "石鞏箭，秘魔叉。",
            "直下會得，眼裏空華。",
            "堪悲堪笑少林客，暗携隻履度流沙。"
        ],
        "title": "偈",
        "id": "eff0e241-baa7-445d-9317-30627aef8677"
    },
    {
        "author": "章縡",
        "paragraphs": [
            "船尾淮山青未了，馬頭隋柳綠相迎。"
        ],
        "title": "句",
        "id": "40dbc290-a75d-4392-a814-c179029bc423"
    },
    {
        "author": "王漢之",
        "paragraphs": [
            "洞府門閒白日賒，碧潭清影照雲霞。",
            "弄珠人捧江皋佩，刻玉巖開閬苑花。",
            "風月有情回俗駕，塵埃無處問仙家。",
            "歸來悵望金橋處，露滴桃源一徑斜。"
        ],
        "title": "劉阮洞  其一",
        "id": "2d5e76be-d34b-4b4c-a47b-8380947bc59f"
    },
    {
        "author": "王漢之",
        "paragraphs": [
            "二女春遊閬苑花，醉邀劉阮飯胡麻。",
            "仙衣忽逐笙簫去，空倚山頭恨落霞。"
        ],
        "title": "劉阮洞  其二",
        "id": "ce0a4d2a-7b62-4807-9b08-a04c539f245e"
    },
    {
        "author": "郭茂倩",
        "paragraphs": [
            "石橋庵下少徘徊，雪暗松林撥不開。",
            "坐久無人天向午，雙烏飛上施生臺。"
        ],
        "title": "石橋",
        "id": "cbf153da-acc8-4de5-a902-401eeceaf8b8"
    },
    {
        "author": "李夷行",
        "paragraphs": [
            "□□□□□□□，紛紛紅紫簇虛簷。",
            "山光不肯饒春色，故向花間出數尖。"
        ],
        "title": "見山臺",
        "id": "a0d80d9e-e398-4a4b-84e7-f73aacdddb64"
    },
    {
        "author": "薛紹彭",
        "paragraphs": [
            "光祿坂高鹽亭東，潼江直下如彎弓。",
            "山長水遠快望眼，少陵過後名不空。",
            "當時江山意不在，草動怕賊悲途窮。",
            "客行益遠心益泰，即今何羨開元中。"
        ],
        "title": "崇寧元年閏六月廿五日道祖再按鹽亭經光祿坂留題頓軒",
        "id": "aebbbdd8-a548-49ce-bc63-e4396f434ab3"
    },
    {
        "author": "薛紹彭",
        "paragraphs": [
            "聖草神蹤手自持，心潜模範識前規。",
            "惜哉法書垂世久，妙帖堂堂或見遺。",
            "寶章大軸首尾俱，破古欺世完使離。",
            "當時鑒目獨子著，有如痼病工難醫。",
            "至今所收上卷五，流傳未免識者嗤。",
            "世間無論有晉魏，幾人解得真唐隋。",
            "文皇鑒定號得士，河南精識能窮微。",
            "即今未必無褚獠，寧馨動俗千金貲。",
            "古囊織褾可復得，白玉爲躞黄金題。"
        ],
        "title": "和米芾李公炤家二王以前帖宜傾囊購取寄詩",
        "id": "61e79b73-c801-49fd-904c-3bb1e1501092"
    },
    {
        "author": "薛紹彭",
        "paragraphs": [
            "聖賢尺牘間，吊問相酬答。",
            "下筆或無意，興合自妍捷。",
            "名迹後人貴，品第分真雜。",
            "前世無大度，危亂相乘躡。",
            "白髮如蓮帽，騧馬似瓜貼。",
            "觸事爲不祥，凶語棄玉躞。",
            "料簡純吉書，乃有十七帖。",
            "當時博搜訪，所得固已狹。",
            "于此半千歲，歷世同灰劫。",
            "真聖掃忌諱，盡入淳化篋。",
            "巍巍覆載量，細事見廣業。",
            "唐人工臨寫，野馬成百疊。",
            "硬黄脫真迹，勾填本摹榻。",
            "今惟典刑在，後世皆可法。"
        ],
        "title": "和米芾爲梁唐不收慰問帖寄詩",
        "id": "b33812c2-9066-4b26-bae5-8b363bc40fcd"
    },
    {
        "author": "薛紹彭",
        "paragraphs": [
            "書便瑩滑如碑版，古來精紙惟聞繭。",
            "杵成剡竹光凌亂，何用區區書素練。",
            "細分濃淡可評墨，副以谿巖難乏硯。",
            "世間此語誰復知，千里同風未相見。"
        ],
        "title": "和米芾越竹紙詩",
        "id": "8e8a26e1-28a5-40c9-b7b7-de04647f73cf"
    },
    {
        "author": "薛紹彭",
        "paragraphs": [
            "研滴須琉璃，鎮紙須金虎。",
            "格筆須白玉，研磨須墨古。",
            "越竹滑如苔，更須加萬杵。",
            "自封翰墨卿，一書當千戶。"
        ],
        "title": "論筆硯間物",
        "id": "b3318dd6-398e-41d0-b67f-e8ec2a0c3617"
    },
    {
        "author": "薛紹彭",
        "paragraphs": [
            "訪古求書二十年，二王真蹟幾人傳。",
            "每尋同好得消息，聞韶忘味心拳拳。",
            "諸家真贋可屈指，緹巾入手分媸妍。",
            "道山東觀富奇古，世人想望如雲天。",
            "此生塵俗分不到，九重有路來無緣。",
            "豈知司存預符璽，芸臺高議開賓筵。",
            "翰林入坐中執法，未容凡吏陪諸仙。",
            "酒闌接武上秘閣，皇居紫禁凌非烟。",
            "晉康法書在寶櫝，傍架牙籤一一穿。",
            "紫衣黄門許一見，忽開復閉嚴關鍵。",
            "右軍盡善歷代寶，八法獨高東晉賢。",
            "宏文舊物印章在，開元小篆朱猶鮮。",
            "草行無窮少真楷，硬黄色浄昏麻牋。",
            "鳳翥龍翔斜復直，烟霏霧結斷還連。",
            "溟漲筆力老轉劇，臨池尚嘆張學專。",
            "言奴得法號神俊，逼人體勢殊翩翩。",
            "自方家尊聘豪翰，駸駸欲過驊騮前。",
            "崇虛鵝羣最真蹟，萬里古色星日懸。",
            "筆乾墨淡不可搨，拙手添暈難磨湔。",
            "小璽肥書兩貞觀，每角一字居四邊。",
            "南朝妙鑒各題檢，懷充在後前僧權。",
            "爭妍取勢押縫尾，磐石卧虎推滿騫。",
            "琅琊世譜今乃識，寶章十代何蟬聯。",
            "忠良賊孽無去取，茂宏處仲同一編。",
            "其間楷真特蕭散，南平秘法傳僧虔。",
            "卷杪題官記年月，方慶疏封在石泉。",
            "當時盛事今不泯，曾看崔序傳遺篇。",
            "想見舉朝推好尚，小鍾發論頭風痊。",
            "髹奩別貯古雜跡，歷代作者堪比肩。",
            "叔懷陳人有晉法，伯英漢帖疑吳顛。",
            "誠懸送瓜特枯硬，歐取方險虞勁圓。",
            "虞文發願乃合作，壯古遒麗功力全。",
            "世間此帖豈有二，孔廟破石人猶憐。",
            "阿武章草五字句，畫松分行如直弦。",
            "牝鷄司晨足才致，蛾眉文墨爭蟬娟。",
            "青綾高標卷二十，淳化刻在諸帖先。",
            "仲尼夏禹謝太傅，山濤漢章東晉宣。",
            "體凡格陋漫收掇，一手臨寫煩雕鎸。",
            "二王妙跡半遺落，寶章虞柳俱見捐。",
            "無鹽刻畫廢西子，騏驥不御蹇著鞭。",
            "永熙聖學貴斯事，討論王著何備員。",
            "百年文物盛于昔，繼文真主方御乾。",
            "巖廊道業仰夔禹，太平黼藻宗雲淵。",
            "寶書傳世久未輯，明時盛事猶缺然。",
            "誰能借辨達聰聽，願求精識重評詮。",
            "收遺去陋再刊勒，鳩工不費數萬錢。",
            "嗟哉百卷頃刻過，安得放意徐窮研。",
            "歸來欲說急記取，瀛洲回首情悁悁。",
            "心存默想尚可記，以指畫被夜不眠。",
            "休論頑仙與才鬼，但得典掌甘終焉。"
        ],
        "title": "秘閣觀書",
        "id": "9f03d5cb-a8d3-44c6-bd9d-61a2d2eaaefe"
    },
    {
        "author": "薛紹彭",
        "paragraphs": [
            "虛堂幽幽竹森森，直節常便靜者心。",
            "秋檻風高聲戛玉，夜庭月白影篩金。",
            "檀欒相對復何有，掛壁丹青古名手。",
            "飛泉激石湧崖間，更愛霜鴻下葦灘。",
            "錦題玉軸照清閟，夐無一點塵埃氣。",
            "百尋砌下日相親，千畝渭川空自翠。"
        ],
        "title": "清閟閣",
        "id": "a4221ba6-b14a-48ed-95d0-e3b483b72257"
    },
    {
        "author": "薛紹彭",
        "paragraphs": [
            "鮮鮮中園菊，粲粲籬東畔。",
            "的的秋水蓮，嫋嫋西風岸。",
            "迢迢白衣人，皓皓涉江腕。",
            "重陽尊酒親，霧夕容光爛。",
            "物生各有宜，不計年華晏。"
        ],
        "title": "二花",
        "id": "9ad110ab-1bb8-461e-a53a-49051a89464e"
    },
    {
        "author": "薛紹彭",
        "paragraphs": [
            "瘴地經行促棹謳，周南太史幾年留。",
            "後來遥識猶青眼，別久懸知半白頭。",
            "宋玉又經巫峽去，謫仙初罷夜郎遊。",
            "長江風水追難及，悵望春波一葉舟。"
        ],
        "tags": [
            "长江"
        ],
        "title": "奉寄魯直學士",
        "id": "01533034-f928-4b57-ab75-eea1d9a914b2"
    },
    {
        "author": "薛紹彭",
        "paragraphs": [
            "豐沛布衣吳芮客，回首咸秦坐悽惻。",
            "漫隨霸楚西道遷，未甘漢地山河窄。",
            "隨身三尺青龍子，曾斷當塗素靈死。",
            "手提巖上試秋水，大石迎風開披靡。",
            "東歸欲整堂堂陣，吳兒未足勞餘刃。",
            "炎靈天啟定中原，大言成事人方信。",
            "君不見不侯飛將能射虎，誤中他山猶飲羽。"
        ],
        "title": "漢高帝試劍石",
        "id": "6b2197e0-c630-4b21-b37a-92db6109a1b1"
    },
    {
        "author": "薛紹彭",
        "paragraphs": [
            "人生在衣食，但取飽與溫。",
            "下澤駕款段，曾不羨華軒。",
            "仕爲郡掾吏，身自守丘園。",
            "鄉里稱善人，此外不足論。",
            "志大心自勞，福厚禍有根。",
            "提兵泊浪間，薏苡讒謗喧。",
            "飛鳶跕跕墮，卧視瘴水昏。",
            "永懷平生時，空愧少游音。"
        ],
        "title": "馬伏波事",
        "id": "b3257e8c-4f15-489b-bfb0-b1f8aedbf72b"
    },
    {
        "author": "薛紹彭",
        "paragraphs": [
            "輕舟繫石依蒹葭，春後清江便是家。",
            "蓬底爨烟將稚子，共携漁網曬晴沙。"
        ],
        "title": "白石潭",
        "id": "3966a0ee-4689-41c0-bbcb-de320a41e7fb"
    },
    {
        "author": "薛紹彭",
        "paragraphs": [
            "野白荼䕷夾路長，迎風不斷挹濃芳。",
            "鳳池荀令曾來否，幾許薰鑪敵此香。"
        ],
        "title": "荼䕷",
        "id": "fbe0440e-7f59-4be7-96b3-7fbeec08147c"
    },
    {
        "author": "薛紹彭",
        "paragraphs": [
            "辯士祠邊半嶺松，不容凡木亂江風。",
            "筇枝拄到峰頭閣，天籟都歸十八公。"
        ],
        "title": "經行三首  其一",
        "id": "56c23c85-e39e-4361-912d-009574f4d7ac"
    },
    {
        "author": "薛紹彭",
        "paragraphs": [
            "水石相迎擊目新，兩峰秀色引朱輪。",
            "使君自比蘭亭後，金字磨崖更幾人。"
        ],
        "title": "經行三首  其二",
        "id": "ce419762-a997-48cd-b741-b0494a0f7c98"
    },
    {
        "author": "薛紹彭",
        "paragraphs": [
            "月分圓影委金波，峰面無塵瑩不磨。",
            "應是飛仙梳洗處，碧臺青綬掛雲蘿。"
        ],
        "title": "經行三首  其三",
        "id": "0c27d063-eb52-499b-9d66-5a4a013a6c58"
    },
    {
        "author": "薛紹彭",
        "paragraphs": [
            "橘樹松林綠徑長，竹籬縈繞當城隍。",
            "皇華何異投荒客，已過山川是夜郎。"
        ],
        "title": "皇華",
        "id": "20456b82-f756-4f99-9525-066e7396cef6"
    },
    {
        "author": "薛紹彭",
        "paragraphs": [
            "東晉風流勝事多，一時人物盡消磨。",
            "不因醉本蘭亭在，後世誰知舊永和。"
        ],
        "title": "詩一首",
        "id": "d9e98b21-81a4-46f9-915b-003fed00f00e"
    },
    {
        "author": "薛紹彭",
        "paragraphs": [
            "山壓衆峰首，寺占紫雲頂。",
            "西遊金泉來，登山緩歸軫。",
            "昨暮下三峽，出谷已延頸。",
            "山名高劍外，回首陋前嶺。",
            "躋攀困難到，頼此晝亦永。",
            "巍巍石城出，步步松徑引。",
            "青霄屋萬楹，下俯二川境。",
            "玉壘連金雁，西軒列阡畛。",
            "青城與岷峨，天際暮雲隠。",
            "少城白烟裏，水墨澹微影。",
            "江流一練带，不復辨漁艇。",
            "東慚梓隘闕，右喜錦川迥。",
            "磐陀石不轉，枯枿弄芒穎。",
            "四更月未出，蕙帳天風緊。",
            "客行弊帤垢，到此凡慮屏。",
            "暫時方外遊，聊愜素心靜。",
            "明朝武江路，拘窘逐炎景。"
        ],
        "title": "雲頂山",
        "id": "6ce6de34-54e9-46dd-8d3f-05f40c058019"
    },
    {
        "author": "薛紹彭",
        "paragraphs": [
            "越王樓下種成行，濯濯分來一葦杭。",
            "偃蓋可須千歲榦，封條已傲九秋霜。",
            "含風便有笙竽韵，带雨偏垂玉露光。",
            "免作爨烟茅屋底，華軒自在拂雲長。"
        ],
        "title": "左綿山中多青松風俗賤之止供樵爨之用郡齋僧剎不見一本余過而太息輒諷通守晉伯移植佳處使人知爲可貴東川距綿百里餘入境遂不復有晉伯因以爲惠沿流而來至此皆活作詩述謝并代簡師道史君",
        "id": "24e5e84d-390b-4181-a564-42afe9b9c3d8"
    },
    {
        "author": "薛紹彭",
        "paragraphs": [
            "通泉字法出官奴，日日臨池恨不如。",
            "雙鯉可無輕素練，數行惟作硬黄書。",
            "鄉關何處三秦路，馬足經年萬里餘。",
            "多謝玉華宮畔客，新詩未覺故人疏。"
        ],
        "title": "和巨濟韵",
        "id": "06784c9d-04ad-4893-940e-b20ce434f944"
    },
    {
        "author": "薛紹彭",
        "paragraphs": [
            "晉大司馬至洛陽，威略已著推砍羌。",
            "聲馳江龍傳國光，右軍筆陣爭堂堂。",
            "妙用作意驅後鋩，驚鴻乍起游龍翔。",
            "仁祖無奕烏衣郎，排名篇末流遺芳。",
            "開元散落王涯藏，聯翩飛動茂密行。",
            "料簡鑒賞盛有唐，傳授視此真印章。"
        ],
        "title": "詩一首",
        "id": "519dcaca-c3ba-4688-84dd-05306737a823"
    },
    {
        "author": "薛紹彭",
        "paragraphs": [
            "雨不濕行逕，雲猶依故山。"
        ],
        "title": "句  其一",
        "id": "533473fc-a6ff-4738-8cb8-9035eec52330"
    },
    {
        "author": "薛紹彭",
        "paragraphs": [
            "看雲醒醉眼，乘月棹迴瀾。"
        ],
        "title": "句  其二",
        "id": "90b694b2-b762-4353-af61-e2fde97a59a5"
    },
    {
        "author": "薛紹彭",
        "paragraphs": [
            "山水三更月，烟中一葉舟。"
        ],
        "title": "句  其三",
        "id": "e624c374-8549-42ac-9cf6-2372d236017e"
    },
    {
        "author": "薛紹彭",
        "paragraphs": [
            "寒臨重閣迥，影带亂山流。"
        ],
        "title": "句  其四",
        "id": "97eb6f95-c543-4cbb-a812-36f214ad7179"
    },
    {
        "author": "薛紹彭",
        "paragraphs": [
            "暮烟秦樹暗，落日渭川明。"
        ],
        "title": "句  其五",
        "id": "e349909f-fd72-44f6-bc47-2eb5ab4b0e5a"
    },
    {
        "author": "薛紹彭",
        "paragraphs": [
            "平林映日疏，野草經寒短。"
        ],
        "title": "句  其六",
        "id": "08ecda08-fc8e-4b04-a39b-f1c7a5e49863"
    },
    {
        "author": "薛紹彭",
        "paragraphs": [
            "霜乾葉飄零，日出水清淺。"
        ],
        "title": "句  其七",
        "id": "8d6e2c08-952c-484e-9cb1-488c2a1d71c7"
    },
    {
        "author": "薛紹彭",
        "paragraphs": [
            "官冷繫懷非吏事，地偏相訪定閒人。"
        ],
        "title": "句  其八",
        "id": "a52e2eef-c6d9-4161-b5e7-887dbadc0679"
    },
    {
        "author": "薛紹彭",
        "paragraphs": [
            "一馬春風過微雨，竹間歸路浄無塵。"
        ],
        "title": "句  其九",
        "id": "92e5c294-f3ea-44de-be79-3cfd7492f6be"
    },
    {
        "author": "薛紹彭",
        "paragraphs": [
            "鷗鷺驚飛起，秋風菱荇花。"
        ],
        "title": "句  其一○",
        "id": "ea8809e1-489f-47d2-ad5f-7128b9dfbedf"
    },
    {
        "author": "薛紹彭",
        "paragraphs": [
            "一徑入中渚，坐來惟鳥啼。"
        ],
        "title": "句  其一一",
        "id": "b94cb18a-7b36-43b7-af24-a75136137651"
    },
    {
        "author": "薛紹彭",
        "paragraphs": [
            "水雲生四面，常恐世人迷。"
        ],
        "title": "句  其一二",
        "id": "9982b7af-3737-4c34-8cfd-c79c4a890084"
    },
    {
        "author": "薛紹彭",
        "paragraphs": [
            "綠逕無行路，蒼苔露未晞。"
        ],
        "title": "句  其一三",
        "id": "c8fe29ec-4079-41b7-8735-4694e1ead9ff"
    },
    {
        "author": "薛紹彭",
        "paragraphs": [
            "曾夢春塘題碧草，偶來霧夕看紅蕖。"
        ],
        "title": "句  其一四",
        "id": "a29595cc-7543-491b-9898-76908ad2b462"
    },
    {
        "author": "薛紹彭",
        "paragraphs": [
            "無人雲閉戶，深夜月爲燈。"
        ],
        "title": "句  其一五",
        "id": "90b6fe04-1180-4f28-8f63-520e348d4e02"
    },
    {
        "author": "薛紹彭",
        "paragraphs": [
            "曉露凝蕪逕，斜陽滿畫橋。"
        ],
        "title": "句  其一六",
        "id": "5966973e-53d5-4f21-a240-4c594326c134"
    },
    {
        "author": "薛紹彭",
        "paragraphs": [
            "不眠聽竹雨，高卧枕風湍。"
        ],
        "title": "句  其一七",
        "id": "d6cebbd3-335c-427e-9e1b-70379603ed69"
    },
    {
        "author": "薛紹彭",
        "paragraphs": [
            "橋橫雲壑連朝渡，雨暗燈窗半夜棋。"
        ],
        "title": "句  其一八",
        "id": "433d835f-01da-47b7-be50-6c6f36a4af19"
    },
    {
        "author": "薛紹彭",
        "paragraphs": [
            "微波拂凉吹，澹烟生遠樹。"
        ],
        "title": "句  其一九",
        "id": "129cd952-0485-471f-89f0-eb4378b1aa37"
    },
    {
        "author": "薛紹彭",
        "paragraphs": [
            "天寒湘水秋，雨暗蒼梧暮。"
        ],
        "title": "句  其二○",
        "id": "b06b1f98-f0c8-47f0-95ea-d3c23c67117b"
    },
    {
        "author": "薛紹彭",
        "paragraphs": [
            "乘月多忘歸，往往带霜露。"
        ],
        "title": "句  其二一",
        "id": "2633deed-2230-4f9a-a369-fff0c507518c"
    },
    {
        "author": "薛紹彭",
        "paragraphs": [
            "自然鷗鳥親，日與漁樵遇。"
        ],
        "title": "句  其二二",
        "id": "88f562ac-966a-4be8-ad7c-c01e583b739f"
    },
    {
        "author": "薛紹彭",
        "paragraphs": [
            "去意已輕千里陌，深杯難醉九迴腸。",
            "灞陵葉落秋風裏，忍對霜天數雁行。"
        ],
        "title": "句  其二三",
        "id": "9943e853-d40e-48a6-8f25-3e51436310c9"
    },
    {
        "author": "薛嗣昌",
        "paragraphs": [
            "馳車晚叩古禪林，喬木參天一徑深。",
            "門外亂山連翠色，竹間流水潄清音。",
            "幽懷暫喜來栖處，高士遺蹤悉訪尋。",
            "誰會宗風當日意，庭前蒼檜尚青陰。"
        ],
        "title": "宿草堂寺",
        "id": "35982fda-b02d-4588-a847-c0bddb20c44a"
    },
    {
        "author": "薛嗣昌",
        "paragraphs": [
            "出郭自然塵事少，携家况作棲巖行。",
            "千尋盡處暮雲碧，萬籟息時霜月明。",
            "林外扶疏竹影碎，嶺頭依約松風聲。",
            "他年若此卜幽隠，興來更遂登臨情。"
        ],
        "title": "棲巖寺",
        "id": "8ba49e5a-88ca-4586-b0b8-ee5d0e8cd613"
    },
    {
        "author": "潘良正",
        "paragraphs": [
            "石壇風冷露華凝，羣玉崢嶸簇畫屏。",
            "水赤久傳丹作井，山高時借翠爲庭。",
            "鶴迎仙馭迷三島，雲入洞天朝百靈。",
            "回首武陵歸去路，碧桃零落晚峰青。"
        ],
        "title": "遊洞霄宮",
        "id": "49044e45-8d00-4dd9-b64a-5ec7e2808884"
    },
    {
        "author": "丁惟",
        "paragraphs": [
            "高閣何年結構成，朱簾捲處眼偏明。",
            "階前古木寒雲色，澗底流泉碎石聲。",
            "山近烟嵐浮几席，樓高星斗在簷楹。",
            "我來三伏炎蒸候，便覺清風兩腋生。"
        ],
        "title": "秋霜閣",
        "id": "ddaa1cbe-3e08-42bc-a18e-53506816ac03"
    },
    {
        "author": "榮咨道",
        "paragraphs": [
            "平生林壑性，客宦久羈束。",
            "得麾邛江隈，雖遠愜所欲。",
            "雲水遠重城，青山長在目。"
        ],
        "title": "詠邛江",
        "id": "27807317-6043-4af2-8e62-ba82936a762e"
    },
    {
        "author": "鄧春卿",
        "paragraphs": [
            "在巷愧無顔子志，過廬難稱魏公心。",
            "望塵不敢希潘岳，雲滿南山雪滿簪。"
        ],
        "title": "絕句",
        "id": "b771312d-3b64-4ed3-b88e-4e06fbc1ad25"
    },
    {
        "author": "鍾離景伯",
        "paragraphs": [
            "春風榮萬木，此卉異常葩。",
            "海角逢三月，僧房見五花。",
            "馨香驚俗眼，燦爛照高牙。",
            "公子休追賞，如來會上誇。"
        ],
        "title": "詠地藏殿牡丹一莖五花",
        "id": "e25b32ee-399b-4e41-b5ae-800665450df2"
    },
    {
        "author": "宋構",
        "paragraphs": [
            "關山月，關山月，千里寒光射冰雪。",
            "一聲羌管裂青雲，隴上行人腸斷絕。",
            "腸斷絕兮將奈何，爲君把酒問常娥。",
            "冰輪桂魄圓時少，應似人間離別多。"
        ],
        "title": "關山月",
        "id": "c6749d83-fb83-4ac6-9794-c4b0370ef75a"
    },
    {
        "author": "宋構",
        "paragraphs": [
            "關山雪，關山雪，遠接洮西千里白。",
            "試登隴首瞰八荒，表裏高低都一色。",
            "日高融液流車轍，凍作堅冰敲不裂。",
            "早晚春風動地來，消盡寒威百花發。"
        ],
        "title": "關山雪",
        "id": "7df03dd7-47c0-46e7-b157-ef69e8fa8f9c"
    },
    {
        "author": "林放",
        "paragraphs": [
            "三間老屋青山幽，清風灑灑寒颼颼。",
            "脫巾坦腹卧其下，此身直與淵明儔。",
            "老松飛翠落夏簟，六月不暑凉於秋。",
            "人生百年一夢幻，世間萬事空悠悠。",
            "一聲野鶴忽驚醒，山爐活火茶烟浮。"
        ],
        "title": "東山高卧",
        "id": "6bc461be-eae3-40a9-9c6f-8da4619e6962"
    },
    {
        "author": "林放",
        "paragraphs": [
            "霜林凋落雲影垂，朔風獵獵鼓寒威。",
            "偶來禪房訪虛寂，上人爲我彈金徽。",
            "此調悠悠泯千載，今日忽聞一嗟咨。",
            "上人所彈不在指，我亦非於耳聽之。",
            "霜天玉磬敲清曉，夜月秋聲動翠微。",
            "舉世紛紛愛箏筑，寂寥古意誰能知。",
            "過門不是鍾期子，慎勿汗漫調朱絲。"
        ],
        "title": "贈琴僧",
        "id": "f87343d4-5121-41ef-9826-3f62033d00a9"
    },
    {
        "author": "微禪師",
        "paragraphs": [
            "日暖風和柳眼青，冰消魚躍浪花生。",
            "當鋒妙得空王印，半夜崑崙戴雪行。"
        ],
        "title": "上堂偈",
        "id": "0b754002-42ba-49a0-8d45-6021108cc90a"
    },
    {
        "author": "釋清滿",
        "paragraphs": [
            "饑餐松柏葉，渴飲澗中泉。",
            "看罷青青竹，和衣自在眠。",
            "更有山懷爲君說，今年年是去年年。"
        ],
        "title": "頌",
        "id": "68a7e14b-804a-429d-b22f-10c4a71395f8"
    },
    {
        "author": "釋清滿",
        "paragraphs": [
            "不是道，不是禪。",
            "每逢三五夜，皓月十分圓。"
        ],
        "title": "偈",
        "id": "9b9412a7-47fc-4a98-8751-d4481a1862ce"
    },
    {
        "author": "廣禪師",
        "paragraphs": [
            "月頭東畔出，月向西邊沒。",
            "來去急如梭，催人成白骨。",
            "山僧有一法，堪爲保命術。",
            "生死不相干，打破精魂窟。"
        ],
        "title": "上堂偈",
        "id": "2114a131-9349-4193-9fd6-4c9d0ae8ccc3"
    },
    {
        "author": "朱蒙正",
        "paragraphs": [
            "風浪江頭正激湍，小亭溪上水平寬。",
            "濯纓不做彈冠想，一曲滄浪釣雪寒。"
        ],
        "title": "濯泉亭",
        "id": "571af014-4b74-468d-8651-7c5fe4e381ba"
    },
    {
        "author": "釋若愚",
        "paragraphs": [
            "本自無家可得歸，雲邊有路許誰知。",
            "溪光搖落西山月，正是仙潭夢斷時。"
        ],
        "title": "臨寂偈  其一",
        "id": "768764e3-c623-42b3-9f8b-0f2960d3dedc"
    },
    {
        "author": "釋若愚",
        "paragraphs": [
            "室裏千花羅網，夢中七寶蓮池。",
            "踏得西歸路穩，更無一點狐疑。"
        ],
        "title": "臨寂偈  其二",
        "id": "37c3717d-2304-4f1f-ac1f-31d7f1deb229"
    },
    {
        "author": "黄璞",
        "paragraphs": [
            "水性能方圓，泉色常珪璧。",
            "雲山靜有輝，瓊液來無迹。",
            "泉上修禪人，曹溪分一滴。",
            "鑑止更澄源，紛紛萬緣息。"
        ],
        "title": "題玉泉",
        "id": "a6a5dc9c-291c-4f1c-9fe8-f2456724afb2"
    },
    {
        "author": "項傳",
        "paragraphs": [
            "昔聞河上公，今見濠上翁。",
            "姓名氏時易，道德經解同。"
        ],
        "title": "書鄧先生石几",
        "id": "6970bd33-1b4b-42aa-b697-44b702b9180b"
    },
    {
        "author": "謝舉廉",
        "paragraphs": [
            "左者前其角，右者後其足。",
            "浼君雙指螺，戰此兩觳觫。",
            "草長水遠日悠悠，不向桑間自在休。",
            "蝸頭尚可屠蠻觸，壁上從今鬭二牛。"
        ],
        "title": "戲題指紋鬭牛圖",
        "id": "66dd158d-1477-495a-ab25-267432627725"
    },
    {
        "author": "謝舉廉",
        "paragraphs": [
            "聖明陛下如先帝，闢國謀臣似召公。",
            "不遣毛嬙嬪漠北，只將魏尚守雲中。",
            "百年境土逡巡復，萬里窠巢指顧空。",
            "今日版圖非昔日，玉關西有嶺名葱。"
        ],
        "title": "西捷口號",
        "id": "7b280c3e-df57-461d-8f31-00fbfdb5d0f0"
    },
    {
        "author": "謝舉廉",
        "paragraphs": [
            "煌煌太陽精，浴以滄溟水。",
            "光潤無纖滓，畏愛從此始。"
        ],
        "title": "浴日亭",
        "id": "338cf9d5-d619-4948-8e18-05b2d41b66e4"
    },
    {
        "author": "謝舉廉",
        "paragraphs": [
            "萬里一時開驥足，百年今始破天荒。"
        ],
        "title": "句  其一",
        "id": "4b68615a-d943-4f52-b11c-433f5d4580f5"
    },
    {
        "author": "謝舉廉",
        "paragraphs": [
            "秋風鱠鱸絲，霜月持蟹螯。"
        ],
        "title": "句  其二",
        "id": "d4a4f5c4-289d-4f7b-a2b8-d556476c515a"
    },
    {
        "author": "李翔",
        "paragraphs": [
            "古寺蕭蕭愁思濃，檻荷高下望秋風。",
            "一塵不到真幽處，萬象都含清景中。",
            "但見溪光來遠近，略無雲氣礙虛空。",
            "誰知刺史標名意，一片靈臺事事通。"
        ],
        "title": "鑑湖亭",
        "id": "2e3eabad-324e-49f1-b9b1-56e128f3e471"
    },
    {
        "author": "李翔",
        "paragraphs": [
            "兩山吞浪白如烟，忽見橋梁接岸邊。",
            "已是築成堤上路，不須重喚渡頭船。",
            "千年野鶴歸華表，百尺長虹駕巨川。",
            "歲物已收人力暇，閭閻爭頌使君賢。"
        ],
        "title": "朝天堤",
        "id": "1af07b93-9ef1-4b68-99c2-efba4118fbf2"
    },
    {
        "author": "李翔",
        "paragraphs": [
            "峰澗烟波翠靄濃，危亭飛聳到晴空。",
            "鴛來菡萏紅香裏，人在琉璃翠影中。",
            "洗出嵐光全是雨，捲回秋暑却因風。",
            "使君夜宴冰壺裏，更有銀河一派通。"
        ],
        "title": "滄浪烟雨",
        "id": "216c09cd-48be-4484-baf4-6349040dc8b6"
    },
    {
        "author": "許轂",
        "paragraphs": [
            "一條碧水練鋪地，萬疊好山屏倚天。"
        ],
        "title": "句",
        "id": "4824623f-f073-49f7-974b-c7364ae321d2"
    },
    {
        "author": "袁點",
        "paragraphs": [
            "青蓋美人回鳳带，繡衣男子返雲車。",
            "上天一笑渾無事，從此人間樂有餘。"
        ],
        "title": "呈東坡",
        "id": "f45f6198-4253-42a7-9ec3-178f8fc1b4f4"
    },
    {
        "author": "張大亨",
        "paragraphs": [
            "方寸平田便有餘，子孫無復廢耕鋤。",
            "已將不死爲嘉種，更向無何築隠居。"
        ],
        "title": "詩一首",
        "id": "35a28b3d-7254-411a-9097-1b5874e5348e"
    },
    {
        "author": "姚祜",
        "paragraphs": [
            "織女機成未剪裁，練光浮出五雲開。",
            "日邊瑩彩憑空落，澗底寒聲動地來。",
            "望徹九霄人錯愕，勢傾三井雪崩摧。",
            "卧龍欲起爲霖雨，肯逐洪波去不回。"
        ],
        "title": "福聖觀",
        "id": "35486d7d-a8fd-40a0-8c9f-67099a44598a"
    },
    {
        "author": "虞賓",
        "paragraphs": [
            "相期到虎丘，出郭始乘舟。",
            "曠野雲山路，平原水國秋。",
            "客心還未喜，木葉已先愁。",
            "那得真僧在，重教石點頭。"
        ],
        "title": "遊虎丘",
        "id": "abe77eda-d9b3-47e1-80e7-b8b51163bb22"
    },
    {
        "author": "魯百能",
        "paragraphs": [
            "高倚青冥插酒星，山崖誰作醉仙形。",
            "從來天地爲衾枕，應笑人間有獨醒。"
        ],
        "title": "醉仙崖",
        "id": "1a1fd8c4-4887-405f-8ab1-43a203c09e26"
    },
    {
        "author": "魯百能",
        "paragraphs": [
            "山占仇池地，江分白馬氐。",
            "潭深龍自蟄，亭迥鳳曾棲。"
        ],
        "title": "同慶府",
        "id": "1fc3a6ea-2115-4bef-994a-e81416720340"
    },
    {
        "author": "李熙載",
        "paragraphs": [
            "巖穴玲瓏幾度秋，簪峰高插聳鼇頭。",
            "化人舊有阿羅漢，喜客今逢老比丘。",
            "石罅日聞甘露滴，山間時見慶雲浮。",
            "靈巖特爲南鄉設，從此生賢繼不休。"
        ],
        "title": "九里",
        "id": "0016919e-c319-4ab1-a146-4474cdd5e488"
    },
    {
        "author": "李熙載",
        "paragraphs": [
            "一門萃忠孝，竹帛寫家聲。"
        ],
        "title": "句",
        "id": "25afcd7e-cce8-4283-8f20-85362163f1f4"
    },
    {
        "author": "范柔中",
        "paragraphs": [
            "嵐迎曉日碧烟收，霜薄風清勝會遊。",
            "虎駕不來空紫府，真人應接又瀛洲。",
            "巖前野草冬猶秀，亭下飛泉凍亦流。",
            "他日卜鄰深有意，竟須平步揖浮丘。"
        ],
        "title": "麻姑山",
        "id": "4cf9e90b-56b0-4c6d-aa38-f34c22b7f720"
    },
    {
        "author": "黄伯厚",
        "paragraphs": [
            "片帆寂寞繞孤村，茅屋驚寒半掩門。",
            "行草不成風斷雁，一江烟雨正黄昏。"
        ],
        "title": "泊舟",
        "id": "eb5a1b37-ad94-4584-9a1d-6fa70e2ca997"
    },
    {
        "author": "黄伯厚",
        "paragraphs": [
            "喬水村墟十里秋，漁鹽微利競蠅頭。",
            "平坡淺草眠黄犢，小渚輕波泛白鷗。",
            "竹外客喧山市散，柳陰人醉酒旗收。",
            "清幽彷彿西湖上，惆悵歸來獨倚樓。"
        ],
        "tags": [
            "西湖"
        ],
        "title": "椒屯墟",
        "id": "c43b7e6b-9f6b-4fac-b403-97f01c50b774"
    },
    {
        "author": "楊希仲",
        "paragraphs": [
            "回環萬木森幢蓋，縹緲三山落市廛。"
        ],
        "title": "句",
        "id": "d95aed0e-4bef-4d16-9027-ac5240cc9931"
    },
    {
        "author": "胡份",
        "paragraphs": [
            "鳥道盤空上，松根抱石生。",
            "羽人分兩舍，鷄犬自聞聲。"
        ],
        "title": "仙都山",
        "id": "d66958b7-6503-43c0-8d9e-bae8c5ff8d26"
    },
    {
        "author": "胡份",
        "paragraphs": [
            "羲和前珥節，雲鎖已先開。",
            "仙鶴迎人至，山花拂酒來。",
            "問奇緣石室，伐陰出層臺。",
            "人影半空落，歸鷂足下迴。"
        ],
        "title": "遊雁門山",
        "id": "6b836e88-3532-4db9-a76a-3c98f8ce7ae1"
    },
    {
        "author": "胡份",
        "paragraphs": [
            "絕艷更無花得似，暗香惟有月明知。"
        ],
        "title": "句",
        "id": "35580a43-0c9c-4aad-be30-9f6b4ade14c3"
    },
    {
        "author": "梅蟠",
        "paragraphs": [
            "昔聞謝自然，今祠何女仙。",
            "昌黎久不作，奇事相留傳。",
            "當其始生時，紫雲光燭天。",
            "煉服雲母丹，紅玉飛瓊烟。",
            "窈窕顔不老，霞帔尚翩翩。",
            "琪花露含蕊，瑶水月在蓮。",
            "恍若坐深閨，真息長眇綿。",
            "左携魏夫人，右挾夏嬋娟。",
            "不入天台路，永同龍漢年。"
        ],
        "title": "何仙姑祠",
        "id": "8762dfff-7683-41e7-b81d-54b19de19cf9"
    },
    {
        "author": "梅蟠",
        "paragraphs": [
            "滄海有風鵬翼健，青雲得路馬蹄輕。"
        ],
        "title": "句  其一",
        "id": "890ea5d5-033e-4a1a-8948-03ab6b86f7d7"
    },
    {
        "author": "梅蟠",
        "paragraphs": [
            "延相堂前偏利市，衮衣相次又來迎。"
        ],
        "title": "句  其二",
        "id": "1398d6b8-0467-451f-b03e-928b3a832fe1"
    },
    {
        "author": "閻孝忠",
        "paragraphs": [
            "郴陽古名邦，四座拱山色。",
            "秀氣鍾異人，闤闠儼仙宅。"
        ],
        "title": "寄郴守阮戶部",
        "id": "31540ed0-01aa-446c-9d81-46ac20b4bd10"
    },
    {
        "author": "閻孝忠",
        "paragraphs": [
            "城上危亭可摘雲，四邊山色翠爲鄰。",
            "下窺城郭無餘藴，草色花光盡是春。"
        ],
        "title": "俯春亭",
        "id": "7a52d52f-645c-40aa-a8a4-0ff696004594"
    },
    {
        "author": "閻孝忠",
        "paragraphs": [
            "東带連山接五羊，西分郴水下三湘。",
            "路人到此休南去，嶺外千峰盡瘴鄉。"
        ],
        "title": "黄相山",
        "id": "b3de496e-d7d9-4aa3-83b8-e2fc9a9d6ef7"
    },
    {
        "author": "閻孝忠",
        "paragraphs": [
            "不辭遠作瀟湘客，且入三仙洞裏來。"
        ],
        "title": "句  其一",
        "id": "576e7ff7-81df-4dbe-b468-13f7b8a5fe38"
    },
    {
        "author": "閻孝忠",
        "paragraphs": [
            "橘柚人家黄壓帽，松篁僧寺翠爲鄰。"
        ],
        "title": "句  其二",
        "id": "684e9203-467f-4bd4-9127-896df4b2de09"
    },
    {
        "author": "閻孝忠",
        "paragraphs": [
            "賢如贈扇揚風日，貧似開門卧雪時。"
        ],
        "title": "句  其三",
        "id": "3af37129-cdaa-47f5-a215-43a32b1b1570"
    },
    {
        "author": "劉發",
        "paragraphs": [
            "寶琴何所得，所得甚幽微。",
            "聊借絲桐韵，還超智慧機。",
            "霜風悲玉軫，江月入珠徽。",
            "向此諸緣盡，人間孰是非。"
        ],
        "title": "贈鼓琴文照大師",
        "id": "42cffc31-07f0-4510-a18c-152ba609225d"
    },
    {
        "author": "陳律",
        "paragraphs": [
            "白日黄塵客路迷，偶尋幽事入烟扉。",
            "雲行翠岫鶴爭舞，月落青林人未歸。",
            "自喜身心無世繫，願從巖谷謝朝衣。",
            "祥光洞口仙題在，讀罷令人悟昨非。"
        ],
        "title": "游洞霄山中",
        "id": "b4a8a4eb-5aa9-464f-979a-486ca9f95c66"
    },
    {
        "author": "陳律",
        "paragraphs": [
            "失身名利易沉浮，晚悟真筌盍退休。",
            "咫尺洞天無間阻，百巖芝蕨爲吾留。"
        ],
        "title": "到九鎖陸永仲出迎次韵二絕  其一",
        "id": "47aa9586-69c2-4582-91b4-4de53e674756"
    },
    {
        "author": "陳律",
        "paragraphs": [
            "老木陰陰擁澗深，九山鎖鎖問知音。",
            "白雲仙侶藏雲竇，先與好風吹醉吟。"
        ],
        "title": "到九鎖陸永仲出迎次韵二絕  其二",
        "id": "d81f1a1c-41f6-4c81-b12a-b9b96d8aa246"
    },
    {
        "author": "陳律",
        "paragraphs": [
            "吾家四正峰前住，射策君門亦快哉。",
            "三島路從天外去，一枝香折月中來。",
            "鯉魚晴躍桃花浪，鸚鵡春傾竹葉杯。",
            "預宴瓊林非所望，偶先英俊步金臺。"
        ],
        "title": "題西門亭",
        "id": "d881757b-9be5-4b1d-be71-c3f9980c58ee"
    },
    {
        "author": "桑正國",
        "paragraphs": [
            "巵傾好酒逢時盛，早遇春融媚景天。",
            "龜暖戲挨初綠草，燕飛輕拂乍晴烟。",
            "遲遲晝影花籠檻，郁郁香風蝶舞筵。",
            "眉似柳開眸似水，怡情自愛賞湖邊。"
        ],
        "title": "春日湖上書事",
        "id": "771392f9-f7a7-4fad-8682-a64b1cf94787"
    },
    {
        "author": "桑正國",
        "paragraphs": [
            "悠悠意得自疏通，寂地因居樂性空。",
            "幽思曉風清迫枕，靜聽寒雨細霑桐。",
            "修莖竹韵澄簫玉，綠影松垂亂鬢蓬。",
            "儔侶好邀同此適，搜吟得到幾匆匆。"
        ],
        "title": "會課乾明寺",
        "id": "c15fe2f3-8b73-4021-b160-19a99a79c2a4"
    },
    {
        "author": "桑正國",
        "paragraphs": [
            "情閑共悅良朋好，溽暑消來過雨時。",
            "萍水遠流青點小，柳堤橫暝翠絲垂。",
            "輕烟晚透疏林迥，嫩卉芳迎皎月遲。",
            "清思廓然欣賞地，瞰觀遥閣靜聯詩。"
        ],
        "title": "夏日同少游諸友登樓即事",
        "id": "8a20e89a-1f6a-4f4b-8075-6dae21d14b2e"
    },
    {
        "author": "鄭叔僑",
        "paragraphs": [
            "千尋水面跨長橋，隠隠晴虹卧海潮。",
            "結駟直通黄石市，連艘橫斷白湖腰。"
        ],
        "title": "熙寧橋",
        "id": "346aa990-1895-4ba7-99c0-6f58bc5e08b4"
    },
    {
        "author": "阮閱",
        "paragraphs": [
            "危城雉堞對東山，誰創高樓十二欄。",
            "獨鶴不來松已老，春風動處日三竿。"
        ],
        "title": "郴江百詠 東樓",
        "id": "f50028ef-0bbd-41b5-b5f8-c9db6a4ff1d2"
    },
    {
        "author": "阮閱",
        "paragraphs": [
            "曲檻危梯紫翠中，蘇仙宅畔古城東。",
            "不須更著登山屐，萬岫千峰一日窮。"
        ],
        "title": "郴江百詠 上仙閣",
        "id": "6afc26f3-9fc0-464b-995c-dbfc5c41a7c1"
    },
    {
        "author": "阮閱",
        "paragraphs": [
            "城上危亭可摘雲，四邊山色翠爲鄰。",
            "下窺城郭無餘藴，草色花光盡是春。"
        ],
        "title": "郴江百詠 俯春亭",
        "id": "66168047-5276-4383-a253-70441eab638d"
    },
    {
        "author": "阮閱",
        "paragraphs": [
            "修竹蒼蒼似剡川，浮觴可繼永和年。",
            "不知誰有羲之筆，欲寫蘭亭第二篇。"
        ],
        "title": "郴江百詠 山陰堂",
        "id": "2f85f2d1-237a-48d3-8265-11284419e4e0"
    },
    {
        "author": "阮閱",
        "paragraphs": [
            "百紫千紅一徑深，臙脂爲地粉爲林。",
            "有人來問春何在，向道花間無處尋。"
        ],
        "title": "郴江百詠 藏春亭",
        "id": "aa046ac0-e3b3-4cf5-bbe6-2b5a431c6059"
    },
    {
        "author": "阮閱",
        "paragraphs": [
            "結茅編竹對高叢，不種修篁不植松。",
            "但得數枝花似雪，何須裁截伴枯筇。"
        ],
        "title": "郴江百詠 靈壽庵",
        "id": "22c88e25-0227-4b89-9e73-8ef37de61045"
    },
    {
        "author": "阮閱",
        "paragraphs": [
            "三仙一相有遺風，清淑誰言到此窮。",
            "寄與郴陽忠信士，得名端合謝韓公。"
        ],
        "title": "郴江百詠 清淑堂",
        "id": "c0b61a64-4f89-43db-9073-63ded836c112"
    },
    {
        "author": "阮閱",
        "paragraphs": [
            "娟娟細細兩三叢，却厭桃花相近紅。",
            "已有數枝湘浦月，不消千畝渭川風。"
        ],
        "title": "郴江百詠 篔簹亭",
        "id": "57c55317-a7d4-46d1-960e-82dfd3e598a8"
    },
    {
        "author": "阮閱",
        "paragraphs": [
            "東京吏治孰稱循，范曄纔書十二人。",
            "前日桂陽三太守，許誰來此繼芳塵。"
        ],
        "title": "郴江百詠 三懷堂",
        "id": "3204bc7b-3198-40d7-b586-9cbb9cdb6c18"
    },
    {
        "author": "阮閱",
        "paragraphs": [
            "不似投壺謾雅歌，縱賢無奈罰觥何。",
            "若知蓬矢桑弧意，不用穿楊中鵠多。"
        ],
        "title": "郴江百詠 射圃亭",
        "id": "95dcd1e6-a45a-43c7-b826-6209d7624bcd"
    },
    {
        "author": "阮閱",
        "paragraphs": [
            "和氣薰蒸庶草靈，昔年聞有紫芝生。",
            "史官不絕書祥瑞，幾欲圖形獻此名。"
        ],
        "title": "郴江百詠 紫芝亭",
        "id": "40b5c9eb-6e91-4934-964e-5578d373bbdf"
    },
    {
        "author": "阮閱",
        "paragraphs": [
            "萬萼千枝二月春，只愁風雨便成塵。",
            "不知誰擷香英去，自有尋芳拾翠人。"
        ],
        "title": "郴江百詠 擷芳園",
        "id": "2b501b21-bd18-45fb-bfc1-a2f083d2e1fb"
    },
    {
        "author": "阮閱",
        "paragraphs": [
            "翠珉斜倚若危梯，上出高城下枕池。",
            "不但綺羅爲戲事，又將臺使補廬兒。"
        ],
        "title": "郴江百詠 砌臺",
        "id": "02a8baa7-3303-4d0d-b4cc-213b1897e214"
    },
    {
        "author": "阮閱",
        "paragraphs": [
            "危樓百尺對東山，簾幙秋風捲暮寒。",
            "每向殘陽新月看，幾人曾此凭欄干。"
        ],
        "title": "郴江百詠 西樓",
        "id": "98ab4fcb-34fc-48a2-afee-f8a792f78299"
    },
    {
        "author": "阮閱",
        "paragraphs": [
            "雕甍畫棟對羣山，遠目增明盡日看。",
            "無奈人心多險僞，須求拳石作峰巒。"
        ],
        "title": "郴江百詠 真仙亭",
        "id": "e80a606c-cf46-4f79-afa0-ba84b24397a7"
    },
    {
        "author": "阮閱",
        "paragraphs": [
            "筇竹枝彎屐齒搖，登臨身覺在烟霄。",
            "千峰險似三川峽，一水深如八月潮。"
        ],
        "title": "郴江百詠 碧虛亭",
        "id": "1ee16d47-3de8-4569-a5e8-42e814e0358d"
    },
    {
        "author": "阮閱",
        "paragraphs": [
            "簷楹山影水光中，携酒來時伴釣翁。",
            "四岸烟雲芳草綠，一欄風雨落花紅。"
        ],
        "title": "郴江百詠 北湖亭",
        "id": "2afba7d0-a108-4db8-9217-63efa16bf079"
    },
    {
        "author": "阮閱",
        "paragraphs": [
            "綠如青草凈如淵，遠近山光上下天。",
            "有客凭欄若相問，爲言此處似蒸川。"
        ],
        "title": "郴江百詠 綠凈堂",
        "id": "906b3300-87a9-4adc-a7f4-5f97963b4325"
    },
    {
        "author": "阮閱",
        "paragraphs": [
            "城外高堂俯碧灣，山如螺黛水如環。",
            "有時鼓棹來尋勝，直到斜陽未欲還。"
        ],
        "title": "郴江百詠 湖亭",
        "id": "6af36fc5-b5cb-44e0-9428-ab52e126d774"
    },
    {
        "author": "阮閱",
        "paragraphs": [
            "一塢春風北苑芽，滿川流水武陵花。",
            "溪東舊觀仙人宅，城內高樓刺史家。"
        ],
        "title": "郴江百詠 北園",
        "id": "71443689-6015-4bd0-bc0a-29d6a117f67f"
    },
    {
        "author": "阮閱",
        "paragraphs": [
            "靈壽峰前路有苔，松門依舊對山開。",
            "幽人野叟尋僧至，時有輝輝大旆來。"
        ],
        "title": "郴江百詠 輝松臺",
        "id": "e90454a7-0622-4a8e-a8d4-aa5d020f5bba"
    },
    {
        "author": "阮閱",
        "paragraphs": [
            "山有香爐水有瓶，齋無塵榻閣無鈴。",
            "胡床塵拂枯藜杖，門對江山日夜扃。"
        ],
        "title": "郴江百詠 燕堂",
        "id": "b56f9d30-176b-494b-9861-0a171e5c0226"
    },
    {
        "author": "阮閱",
        "paragraphs": [
            "軒戶蕭條對北垣，誰來此地種檀欒。",
            "無人會得青青意，雨洗風吹葉葉寒。"
        ],
        "title": "郴江百詠 竹軒",
        "id": "769466b6-dc12-4ee2-93c1-fe637def12df"
    },
    {
        "author": "阮閱",
        "paragraphs": [
            "石甃方池種白蓮，庵僧欲紹遠公禪。",
            "文皮麈尾來遊處，誰似廬山十八賢。"
        ],
        "tags": [
            "庐山"
        ],
        "title": "郴江百詠 白蓮亭",
        "id": "5927e6c3-debe-4694-9d3a-b107a6f327a8"
    },
    {
        "author": "阮閱",
        "paragraphs": [
            "雉堞譙樓紫翠環，紅塵擾擾白雲閒。",
            "蠻烟瘴雨千峰外，邑屋人家十里間。"
        ],
        "title": "郴江百詠 南樓",
        "id": "c39d7a9d-95fb-4877-8c72-1a0ca257f77b"
    },
    {
        "author": "阮閱",
        "paragraphs": [
            "芳春閤外茂林中，池上新橋路徑通。",
            "誰種松篁藏古意，我栽桃李引春風。"
        ],
        "title": "郴江百詠 東園",
        "id": "4a01997d-3684-43b1-b302-9e6f8346fc6e"
    },
    {
        "author": "阮閱",
        "paragraphs": [
            "寂寂星壇長綠苔，井邊橘老又重栽。",
            "城頭依舊東樓在，未見當時鶴再來。"
        ],
        "title": "郴江百詠 蘇仙觀",
        "id": "97bfec39-1100-4cf5-9ac1-069450924532"
    },
    {
        "author": "阮閱",
        "paragraphs": [
            "仙去寥寥幾百春，隠居依舊在湖瀕。",
            "枝頭禽語人難會，石上騾蹤事已陳。"
        ],
        "title": "郴江百詠 成仙觀",
        "id": "e7f5617f-4b3d-4faa-9bc7-fde063bb7ff4"
    },
    {
        "author": "阮閱",
        "paragraphs": [
            "寂寞荒壇枕水邊，長沙施藥已千年。",
            "松間風露如前日，何事無人更得仙。"
        ],
        "title": "郴江百詠 露仙觀",
        "id": "e8fb1a09-f886-419f-adf6-6d97768dda99"
    },
    {
        "author": "阮閱",
        "paragraphs": [
            "朝辭湘楚暮山東，今在蓬萊第幾峰。",
            "可笑時人空擾擾，武昌山下問騾蹤。"
        ],
        "title": "郴江百詠 騾穴觀",
        "id": "3b479448-eb1a-4057-8ea1-424e1dd9c2f4"
    },
    {
        "author": "阮閱",
        "paragraphs": [
            "聖世休祥見景星，曾聞瑞日慶雲生。",
            "羽人中夜來朝斗，透過松梢一點明。"
        ],
        "title": "郴江百詠 景星觀",
        "id": "ae3651e2-fcfe-431c-b384-242a41275723"
    },
    {
        "author": "阮閱",
        "paragraphs": [
            "藜杖芒鞋過水東，紅裙寂寞酒樽空。",
            "郡人見我應相笑，不似山公與謝公。"
        ],
        "title": "郴江百詠 東山",
        "id": "713630c4-58e7-412c-95f2-b19c27cb3835"
    },
    {
        "author": "阮閱",
        "paragraphs": [
            "五峰如蓋色蒼蒼，隔斷蠻陬與瘴鄉。",
            "纔見山中冬有雪，郴人預說歲豐穰。"
        ],
        "title": "郴江百詠 五蓋山",
        "id": "34b9cb47-44b3-4788-b5a6-28e060eb3d5e"
    },
    {
        "author": "阮閱",
        "paragraphs": [
            "東带連山接五羊，西分郴水下三湘。",
            "路人到此休南去，嶺外千峰盡瘴鄉。"
        ],
        "title": "郴江百詠 黄相山",
        "id": "a2992d3f-e998-46e2-bb51-08be5a5c0b97"
    },
    {
        "author": "阮閱",
        "paragraphs": [
            "縈迂鳥道少人通，只有豺狼夜過蹤。",
            "自衒崚嶒逾百丈，安知七十二高峰。"
        ],
        "title": "郴江百詠 百丈山",
        "id": "1b11d55d-681c-4031-8e78-b8113ad5f08f"
    },
    {
        "author": "阮閱",
        "paragraphs": [
            "瘴山蠻嶺鬭嵯峨，高可躋登不可磨。",
            "萬岫千巖皆闒茸，一峰孤秀不如多。"
        ],
        "title": "郴江百詠 孤山",
        "id": "5b2f3195-858a-4024-9eec-a07699128e50"
    },
    {
        "author": "阮閱",
        "paragraphs": [
            "培嶁崎嶇面碧霄，何曾溫潤似瓊瑶。",
            "一堆頑石郴江上，縱有崑刀不可雕。"
        ],
        "title": "郴江百詠 雕玉山",
        "id": "935b6962-85e2-431b-ac7a-36695d026446"
    },
    {
        "author": "阮閱",
        "paragraphs": [
            "休言鳥道與羊腸，鳥道羊腸不可方。",
            "却喜年年種麰麥，山中不用有桄榔。"
        ],
        "title": "郴江百詠 桄榔山",
        "id": "e4ad2f4c-923d-4879-a1c2-361f5e947783"
    },
    {
        "author": "阮閱",
        "paragraphs": [
            "牛山日日夕陽紅，鹿洞年年草色濃。",
            "更有當時馬行處，郴人猶指舊騾蹤。"
        ],
        "title": "郴江百詠 馬嶺",
        "id": "8d4d4d0d-10bc-4189-b8f6-2c0b39d581f6"
    },
    {
        "author": "阮閱",
        "paragraphs": [
            "人世嘵嘵已不根，更堪頑石亦紛紛。",
            "何如緘口藏長舌，道路如今已厭聞。"
        ],
        "title": "郴江百詠 話石",
        "id": "03005540-e6c0-4aa0-9ecd-f4b497791ada"
    },
    {
        "author": "阮閱",
        "paragraphs": [
            "風馭雲軒鶴羽輕，野麋常此望霓旌。",
            "當時巖下藏身處，依舊春來草自生。"
        ],
        "title": "郴江百詠 白鹿巖",
        "id": "262a44f6-c28d-4d90-872b-19e2805ce0cd"
    },
    {
        "author": "阮閱",
        "paragraphs": [
            "空山夜雨鬼神愁，怪石層崖虎豹憂。",
            "鳥道不通車馬到，只供衲子羽人遊。"
        ],
        "title": "郴江百詠 坦山巖",
        "id": "b2beb35d-b2e1-4d28-873f-4326bf9229f2"
    },
    {
        "author": "阮閱",
        "paragraphs": [
            "泉如鉛汞流丹竈，石似珊瑚出海濤。",
            "不會當時融結意，區區雖巧亦何勞。"
        ],
        "title": "郴江百詠 兜率巖",
        "id": "cb24b4b6-77d5-4334-9774-ffd82c7c56e5"
    },
    {
        "author": "阮閱",
        "paragraphs": [
            "勾踐因何渡楚川，蒼蒼雙石卧寒烟。",
            "當時縱使爲淫巧，片石安能作履穿。"
        ],
        "title": "郴江百詠 王履巖",
        "id": "f8a0eda7-1676-4f54-8ecf-d00626942765"
    },
    {
        "author": "阮閱",
        "paragraphs": [
            "扁舟斗轉急如飛，對此令人憶退之。",
            "不但郴江有佳句，叉魚禱雨盡留詩。"
        ],
        "title": "郴江百詠 郴江口",
        "id": "0497af97-fda1-42ce-879c-06c4e76da2ef"
    },
    {
        "author": "阮閱",
        "paragraphs": [
            "老蛟力鬭死池中，山下流泉暗谷通。",
            "風雨年年常十五，休將涓滴强邀功。"
        ],
        "title": "郴江百詠 靈湫",
        "id": "790286cf-d2e8-4beb-8286-5cf31cb2ba3f"
    },
    {
        "author": "阮閱",
        "paragraphs": [
            "捲地江流繞古城，參天喬木一洲橫。",
            "年年秋雨無情甚，沙嘴纔高又壓平。"
        ],
        "title": "郴江百詠 中洲",
        "id": "9871e2df-a912-4979-a174-80da21560764"
    },
    {
        "author": "阮閱",
        "paragraphs": [
            "楚俗聲音誤最多，近來方證桂門訛。",
            "分明流向郴人道，此水今名崇德河。"
        ],
        "title": "郴江百詠 崇德河",
        "id": "628704fd-447c-4b4b-a77d-a521a8b67bc5"
    },
    {
        "author": "阮閱",
        "paragraphs": [
            "濺濺溪水石磷磷，兩岸山花野草春。",
            "流去前灘何處問，不知當日怨何人。"
        ],
        "title": "郴江百詠 怨溪",
        "id": "9c8c1ff8-d91d-4021-9062-cc04939f7a16"
    },
    {
        "author": "阮閱",
        "paragraphs": [
            "不求至道不修真，一穴涓涓豈有神。",
            "王錫蘇耽已仙去，未應皆是酌泉人。"
        ],
        "title": "郴江百詠 千秋水",
        "id": "81ffea29-b8c6-4d4d-a118-4ba5f531c9ff"
    },
    {
        "author": "阮閱",
        "paragraphs": [
            "朔月盈虧已可疑，隨泉上下更難知。",
            "錢塘江在吳山外，誰見來時與落時。"
        ],
        "tags": [
            "钱塘江"
        ],
        "title": "郴江百詠 潮井",
        "id": "ff0ae3f4-0762-4a92-8f5d-3a78dda723b7"
    },
    {
        "author": "阮閱",
        "paragraphs": [
            "可畏人情與世途，險如波浪起江湖。",
            "豈知荆楚山川地，坎井泓泉無處無。"
        ],
        "title": "郴江百詠 浪井",
        "id": "48e115ef-0bbd-4588-8914-63ce75d1781d"
    },
    {
        "author": "阮閱",
        "paragraphs": [
            "蘇仙舊隠已藤蘿，橘井空來歲月多。",
            "摘葉汲泉皆朽骨，郡人猶說愈沉疴。"
        ],
        "title": "郴江百詠 橘井",
        "id": "6945dc4b-018a-49c9-bb71-8d4805bbf8a6"
    },
    {
        "author": "阮閱",
        "paragraphs": [
            "未載人間肘後書，此名直恐是相誣。",
            "古人詩病知多少，試問從來療得無。"
        ],
        "title": "郴江百詠 愈泉",
        "id": "826d267b-c1a2-4eb8-abfa-995192eb2bc6"
    },
    {
        "author": "阮閱",
        "paragraphs": [
            "清冽淵淵一竇圓，每來嘗爲試茶煎。",
            "又新水鑒全然誤，第作人間十八泉。"
        ],
        "title": "郴江百詠 圓泉",
        "id": "839e9801-aaef-4e35-bf47-22592a201dc7"
    },
    {
        "author": "阮閱",
        "paragraphs": [
            "誰將炎熱換清凉，可使澄泓作沸揚。",
            "從賜驪山妃子沐，人間處處重溫湯。"
        ],
        "title": "郴江百詠 溫泉",
        "id": "ac496fdd-6b78-42bb-afcf-61a00b3e9316"
    },
    {
        "author": "阮閱",
        "paragraphs": [
            "僧舍靈源靜不流，只供齋鉢與茶甌。",
            "直應老衲投薰陸，石罅雲根久未收。"
        ],
        "title": "郴江百詠 香泉",
        "id": "6975ab3a-bacb-4119-a7aa-fb43b9b23c4f"
    },
    {
        "author": "阮閱",
        "paragraphs": [
            "玉爲麯糵石爲壚，萬榼千壺汲未枯。",
            "山下家家有醇酒，釀時皆用此泉無。"
        ],
        "title": "郴江百詠 醽醁泉",
        "id": "f8136bf2-e163-4cbd-9edd-88d1d1d22d34"
    },
    {
        "author": "阮閱",
        "paragraphs": [
            "流出山根無盡時，潜深不似瀑泉飛。",
            "此時非凈還非垢，欲洗須知是鈍機。"
        ],
        "title": "郴江百詠 蒙泉",
        "id": "7f1fb973-16c7-41d3-ae47-d57573101c5e"
    },
    {
        "author": "阮閱",
        "paragraphs": [
            "太阿氣在斗牛邊，報惠論讎世有仙。",
            "黥賊東來携敗鐵，地靈安肯爲生泉。"
        ],
        "title": "郴江百詠 劍泉",
        "id": "06360914-28fb-40e3-8d58-134507a272cf"
    },
    {
        "author": "阮閱",
        "paragraphs": [
            "玉潔冰寒徹底清，不因汲引有虧盈。",
            "廉泉讓水貪無異，空使時人惡此名。"
        ],
        "title": "郴江百詠 貪泉",
        "id": "ae9550b7-941f-4dac-a260-61674d13c5a1"
    },
    {
        "author": "阮閱",
        "paragraphs": [
            "春欲爲霜夏欲冰，一山寒氣逼人清。",
            "應知炎冷難同處，甘與湯泉各自生。"
        ],
        "title": "郴江百詠 寒泉",
        "id": "58f74e9a-8666-4f50-bf80-490c639d3c08"
    },
    {
        "author": "阮閱",
        "paragraphs": [
            "不分涓滴溉田疇，只有重灘礙巨舟。",
            "險似瞿塘并贛水，豈能如鑒瀉清流。"
        ],
        "title": "郴江百詠 郴江",
        "id": "2086b305-b83a-4431-bcc0-458ba0ec39af"
    },
    {
        "author": "阮閱",
        "paragraphs": [
            "聊依枯木伴寒藤，曾爲當年孔傅生。",
            "寂寞空山窮谷裏，如今文杏又爭名。"
        ],
        "title": "郴江百詠 靈壽木",
        "id": "97e4ded8-1329-425c-8a3a-5baca99819e7"
    },
    {
        "author": "阮閱",
        "paragraphs": [
            "莽草寒蘆事不經，八峰深在亂雲層。",
            "只因一句鵝湖讖，直至於今有此稱。"
        ],
        "title": "郴江百詠 茶山寺",
        "id": "c5cbd7fb-002c-4dab-a277-de9e15aa8b9d"
    },
    {
        "author": "阮閱",
        "paragraphs": [
            "靈壽山前古梵宮，粥魚齋鼓白雲中。",
            "衲僧若會蒙泉意，竟與曹溪一徑通。"
        ],
        "title": "郴江百詠 會勝寺",
        "id": "64bf324b-c694-4920-8725-730b0998869f"
    },
    {
        "author": "阮閱",
        "paragraphs": [
            "十里城南古道場，一泓寒水翠微傍。",
            "幽人衲子時來汲，疑是山中草木香。"
        ],
        "title": "郴江百詠 香山寺",
        "id": "cab0507c-8bf0-48a7-a3cf-c474381bf19d"
    },
    {
        "author": "阮閱",
        "paragraphs": [
            "城外招提竹隠門，更無一點利名塵。",
            "蒲團紙帳松窗下，却有安禪藏卷人。"
        ],
        "title": "郴江百詠 崇毅寺",
        "id": "bafecb06-3d37-4841-b9ea-f9158353988a"
    },
    {
        "author": "阮閱",
        "paragraphs": [
            "寺古僧殘丈室空，我來試問老禪翁。",
            "直松曲棘都休道，庭下山茶爲甚紅。"
        ],
        "title": "郴江百詠 乾明寺",
        "id": "a27a4204-d950-45ed-9586-fb361bafaded"
    },
    {
        "author": "阮閱",
        "paragraphs": [
            "郴江東畔小禪林，誰見當年地布金。",
            "夜磬一敲僧定出，水聲東去月西沉。"
        ],
        "title": "郴江百詠 開福寺",
        "id": "193107d8-56b7-47c0-ab66-3692f635a527"
    },
    {
        "author": "阮閱",
        "paragraphs": [
            "修篁喬木水西涯，古屋頹垣達磨家。",
            "持鉢但聞僧乞供，杜門不爲客烹茶。"
        ],
        "title": "郴江百詠 開利寺",
        "id": "793d5afc-3a66-4fb1-ba68-dbaa7b291c6e"
    },
    {
        "author": "阮閱",
        "paragraphs": [
            "竹外長橋過水西，林中鐘磬舊禪扉。",
            "筇迎殘月僧包去，帆背斜陽客艇歸。"
        ],
        "title": "郴江百詠 東山寺",
        "id": "f2c5dbdf-91e0-4b92-954e-7fa3ae1a8d88"
    },
    {
        "author": "阮閱",
        "paragraphs": [
            "石虎城西郴水邊，支提突兀祖燈傳。",
            "有人認得雙巖桂，何必庭前柏子禪。"
        ],
        "title": "郴江百詠 太平寺",
        "id": "f5477927-aaf1-40cf-bfbb-1c56441238c2"
    },
    {
        "author": "阮閱",
        "paragraphs": [
            "江岸南峰對石城，僧房高在亂雲層。",
            "臺前天闊秋多月，塔上風微夜有燈。"
        ],
        "title": "郴江百詠 南塔寺",
        "id": "70387a34-7769-4ba9-974b-e9f8cf012ace"
    },
    {
        "author": "阮閱",
        "paragraphs": [
            "誰營僧舍近西城，今與行人作短亭。",
            "庭下秋風花簌簌，門前春水竹青青。"
        ],
        "title": "郴江百詠 妙勝寺",
        "id": "3ba25d7c-dea7-401a-b54f-688d814ea382"
    },
    {
        "author": "阮閱",
        "paragraphs": [
            "空庭生草路生苔，寂寂荆扉小徑開。",
            "有客試泉方到此，須知不是爲僧來。"
        ],
        "title": "郴江百詠 永慶寺",
        "id": "a34c17ca-8cbd-46a8-a768-3ecfce87e452"
    },
    {
        "author": "阮閱",
        "paragraphs": [
            "老僧不復識叢林，只說幽棲是息心。",
            "可惜一溪東去水，更無軒石稱登臨。"
        ],
        "title": "郴江百詠 尊勝寺",
        "id": "86ccfe7c-f199-4d4b-ba0c-e4a1eb5d7aa4"
    },
    {
        "author": "阮閱",
        "paragraphs": [
            "楚人未築上游城，千古冤聲尚未平。",
            "雉堞已然無石虎，不知何用昔時名。"
        ],
        "title": "郴江百詠 白虎城",
        "id": "27bd55cd-c546-478b-a131-3b0b0b8bd8c6"
    },
    {
        "author": "阮閱",
        "paragraphs": [
            "郴江淼淼接湘天，層壁重崖北水邊。",
            "數日東風春浪惡，漁舟不是莫愁船。"
        ],
        "title": "郴江百詠 石城",
        "id": "95423911-b207-479b-907e-5c26c2adfd99"
    },
    {
        "author": "阮閱",
        "paragraphs": [
            "羽節雲旌事已空，舊庵今在最高峰。",
            "拂壇不見當時竹，繫馬猶存舊日松。"
        ],
        "title": "郴江百詠 蘇仙祠",
        "id": "63ec61e8-e0e0-414f-97ec-9b75adbac33e"
    },
    {
        "author": "阮閱",
        "paragraphs": [
            "國史班班有舊聞，欲將重說與郴人。",
            "教知蔡婦潸然意，可比神仙噀酒神。"
        ],
        "title": "郴江百詠 孝婦塚",
        "id": "5681f60f-3a8d-40d5-b0c3-78169ba2050f"
    },
    {
        "author": "阮閱",
        "paragraphs": [
            "潁人間欲問郴人，衛颯如何似寇恂。",
            "只恐當時遮道者，不應皆是惜留人。"
        ],
        "title": "郴江百詠 久留岡",
        "id": "710ddeba-bcdc-4d5a-85cc-8b49f7e14511"
    },
    {
        "author": "阮閱",
        "paragraphs": [
            "疏林翠竹水滄滄，問是劉公舊隠堂。",
            "但得青編有完傳，故居寂寞亦何傷。"
        ],
        "title": "郴江百詠 劉相國書堂",
        "id": "b1a4dd7b-941d-4593-bd31-438c65018250"
    },
    {
        "author": "阮閱",
        "paragraphs": [
            "山中聞有酒官泉，復有窊樽在水邊。",
            "荆楚人皆喜羣飲，見時應有口流涎。"
        ],
        "title": "郴江百詠 窊樽",
        "id": "ad028a9c-ceca-4967-a8e0-635f7b7730d5"
    },
    {
        "author": "阮閱",
        "paragraphs": [
            "林花岸柳草芊芊，山下長橋跨碧川。",
            "往事茫茫無問處，不知迷俗是迷仙。"
        ],
        "title": "郴江百詠 迷橋",
        "id": "41876437-79d4-4749-b4bf-40a7d7223d5a"
    },
    {
        "author": "阮閱",
        "paragraphs": [
            "惡名辨正可無疑，已有金華學士題。",
            "寄語往來荆廣客，鬼門關在鬰林西。"
        ],
        "title": "郴江百詠 桂門關",
        "id": "fcaec60d-c9b8-4479-9c9b-4dd60529504b"
    },
    {
        "author": "阮閱",
        "paragraphs": [
            "從古常聞有漏天，此言恐是里人傳。",
            "山深自合常多雨，不是媧皇補未全。"
        ],
        "title": "郴江百詠 漏天",
        "id": "17a28f06-dc55-4470-932a-0c0f666a4aee"
    },
    {
        "author": "阮閱",
        "paragraphs": [
            "柜中飛出過遼天，樓上歸來又幾年。",
            "雲物已閒松已老，芝田依舊在橋邊。"
        ],
        "title": "郴江百詠 飛仙橋",
        "id": "de7c7460-66e4-4d1c-a35a-0f53e45e55bd"
    },
    {
        "author": "阮閱",
        "paragraphs": [
            "鳳出明時欲覽輝，棲桐食竹屢來儀。",
            "空山窮谷無丹穴，肯伴鴟鴞共一枝。"
        ],
        "title": "郴江百詠 棲鳳驛",
        "id": "51729623-d8f2-40c8-ac7b-3c734c0009c0"
    },
    {
        "author": "阮閱",
        "paragraphs": [
            "山似龜形古戍西，路人到此欲稽疑。",
            "刳腸鑽灼猶難信，頑石何緣解有知。"
        ],
        "title": "郴江百詠 龜峰鋪",
        "id": "303de4be-7829-4501-8914-378af9eb7390"
    },
    {
        "author": "阮閱",
        "paragraphs": [
            "竹簡韋編寫六經，不知何用搗枯藤。",
            "自從杵臼深藏後，采楮舂桑事已更。"
        ],
        "title": "郴江百詠 蔡倫宅",
        "id": "cc7a9ac2-6e0f-4db1-89a0-24cb456bd4f1"
    },
    {
        "author": "阮閱",
        "paragraphs": [
            "岸草江花對夕陽，滿船新月夜鳴榔。",
            "秋清菡萏紅千柄，風靜琉璃碧一方。"
        ],
        "tags": [
            "西湖"
        ],
        "title": "郴江百詠 西湖",
        "id": "22d05804-292a-40b2-bd15-e20da7a3279b"
    },
    {
        "author": "阮閱",
        "paragraphs": [
            "馬蹄西去夕陽催，濃淡寒山翠作堆。",
            "北雁無情怕秋熱，带將寒信過江來。"
        ],
        "title": "郴江百詠 宣風道上",
        "id": "6eb96f68-61c7-4222-ad9a-ff5d78a1514f"
    },
    {
        "author": "阮閱",
        "paragraphs": [
            "數葉荷衣一短藜，春波亭上倚斜暉。",
            "無人會得詩中畫，凭盡闌干又獨歸。"
        ],
        "title": "郴江百詠 題春波亭",
        "id": "038cfb54-3e36-4b68-bf8d-9cea15aa630a"
    },
    {
        "author": "阮閱",
        "paragraphs": [
            "春來猶未到金庭，桃杏離披柳已青。",
            "直待斜陽方興盡，一筇獨立紫微亭。"
        ],
        "title": "遊紫微觀",
        "id": "ce3f213a-fa7e-4af4-b161-f9774cb836d7"
    },
    {
        "author": "阮閱",
        "paragraphs": [
            "細雨斜風入亂山，濕雲堆裏見東關。",
            "一筇來訪林間寺，杜宇數聲春又還。"
        ],
        "title": "佛惠寺",
        "id": "7d5dec2f-8856-4cdb-b5bd-2826264c5b36"
    },
    {
        "author": "阮閱",
        "paragraphs": [
            "筇杖芒鞋上小蓬，半篙春水飽帆風。",
            "兩關三寺山無數，藏在濛濛烟雨中。"
        ],
        "title": "濡須寺",
        "id": "0e270404-380e-4941-94e7-1dcae6b2b533"
    },
    {
        "author": "阮閱",
        "paragraphs": [
            "一溪清泚萬峰環，人過重重紫翠間。",
            "綠竹喬松三十里，雲中猶未見蘇山。"
        ],
        "title": "蘇仙山",
        "id": "24ab71bd-909e-47e6-bc10-a9d6668db0a5"
    },
    {
        "author": "阮閱",
        "paragraphs": [
            "蓬池舊草綠茸茸，愛酒清談隠者風。",
            "縱似步兵成底事，嘯臺依舊夕陽中。"
        ],
        "title": "謾成三首  其一",
        "id": "360cd051-3784-4275-96f1-52e3cae5dcfa"
    },
    {
        "author": "阮閱",
        "paragraphs": [
            "心若金蘭過耳餘，春來還共客東都。",
            "幾時却泛清河水，已約荆谿共卜居。"
        ],
        "title": "謾成三首  其二",
        "id": "c834c2f2-6a5d-4d56-9dd2-df64046def40"
    },
    {
        "author": "阮閱",
        "paragraphs": [
            "太白仙人白玉篇，逸才清思兩難全。",
            "如今貂尾容相續，只恐巴吟不足傳。"
        ],
        "title": "謾成三首  其三",
        "id": "2c56644c-f869-4583-925e-63f0951f09bc"
    },
    {
        "author": "阮閱",
        "paragraphs": [
            "湖上千山山外天，寒光翠色混輕煙。",
            "籃輿路轉重回首，疑是松江在目前。"
        ],
        "title": "過算陂二首  其一",
        "id": "889c27d6-8c02-4d6a-aee1-7b18d55993e3"
    },
    {
        "author": "阮閱",
        "paragraphs": [
            "湖水隨風洗岸沙，笋梢成竹荻生芽。",
            "不知誰喚春歸去，留下子規啼晚花。"
        ],
        "title": "過算陂二首  其二",
        "id": "61655ed5-706d-4ac5-a224-e90fe145a704"
    },
    {
        "author": "阮閱",
        "paragraphs": [
            "書生著書貪日課，文士賣文救窮餓。",
            "青樓歌酒屬富兒，不意此名君乃荷。",
            "風波平地自誰始，一倡從知百人和。",
            "東魯男子舊修謹，南郡諸生底逋播。",
            "平安敢煩街吏報，潔白長賡楚人些。",
            "流言不計兩曾參，機上慈親枉驚墮。",
            "阮舍尤須辦南北，杜冠可無分小大。",
            "寧知宋玉笑登徒，或指宣尼作陽貨。",
            "璧亡誤使張儀去，兵利徒爲少卿禍。",
            "違從兄食祇厚誣，償同舍金聊引過。",
            "無黥可息劓可補，未信白璧青蠅涴。",
            "君不見吾宗孟公士所傾，亦有俗子驚人坐。"
        ],
        "title": "寄鄭良佐",
        "id": "8daca2ed-6188-4bc2-9941-c3a2518c75cb"
    },
    {
        "author": "阮閱",
        "paragraphs": [
            "射策明光最上游，干霄直氣接雲浮。",
            "平生所聞任定祖，十年堅卧巖壑幽。",
            "胸中經濟幾韜略，價高連城人不酬。",
            "急流勇退莫予武，旁觀誰爲君王留。",
            "歸來萬事了無愧，罪我知我惟春秋。",
            "海沂之康談笑事，分毫未展帷幄籌。",
            "倒屣能延吾黨士，此客標置高南州。",
            "翰墨從容千萬字，韵高不作河西謳。",
            "各持吾素報吾主，爲公不必須孫劉。",
            "嗟我已衰人不數，去來乘雁雙鳬鷗。"
        ],
        "title": "任元受耿時舉有和篇謹用韵寫寄",
        "id": "9806428f-5eb1-4c18-955f-e4993ea50587"
    },
    {
        "author": "阮閱",
        "paragraphs": [
            "小窗杯酒恨匆匆，別後誰來旅夢中。",
            "寒食東風歸去後，尋盟須過蒜山東。"
        ],
        "title": "寄徐季秉",
        "id": "8278eee6-53ec-41c5-969d-a57c55bd52e7"
    },
    {
        "author": "阮閱",
        "paragraphs": [
            "斜陽騎馬末山隈，淡碧晴空雁字回。",
            "一片愁懷似黄葉，晚風吹送九峰來。"
        ],
        "title": "往知袁州道經末山",
        "id": "0a5c7cc4-8b96-43d5-a943-b7d4d3ea8de2"
    },
    {
        "author": "阮閱",
        "paragraphs": [
            "欲爲袁人弭謗聲，因將無訟榜堂名。",
            "他時茇舍棠休剪，近日環扉草已生。",
            "自是索瘢求大察，却疑束矢聽難明。",
            "要知本樂農桑處，請看東郊壠上耕。"
        ],
        "title": "無訟堂",
        "id": "513d65c7-af62-4cd2-88f7-8ae3bc2b580e"
    },
    {
        "author": "阮閱",
        "paragraphs": [
            "蒼蒼黄葉滿閑亭，門對南山數點青。",
            "過客不知興廢事，猶言漢縣是高亭。"
        ],
        "title": "高亭山",
        "id": "27b8e22d-df8e-4c05-ba4a-9b3f40c4af28"
    },
    {
        "author": "阮閱",
        "paragraphs": [
            "踏石青鞋滑，西風繫小舟。",
            "淺塘疏荇水，高樹老籐秋。",
            "行柳亂餘興，衰蕪鋪遠愁。",
            "蕭蕭晚城角，排日下林頭。"
        ],
        "title": "遊虎丘",
        "id": "b2924395-e8e4-446a-a8de-0f4c64f21e0a"
    },
    {
        "author": "阮閱",
        "paragraphs": [
            "兔葵燕麥撼春風，廢址頹垣古縣封。",
            "聚落已遷江上去，隔林已舊雨三峰。"
        ],
        "title": "便縣懷古",
        "id": "7bc39bb5-e505-46f0-981e-798efce8e03c"
    },
    {
        "author": "阮閱",
        "paragraphs": [
            "曉渡黄花溪水湍，鳴榔身在小沙灘。",
            "盤斜曲踏畬田去，露下星稀霜月寒。"
        ],
        "title": "黄花渡",
        "id": "908d7697-407a-493f-970f-8613256088a6"
    },
    {
        "author": "阮閱",
        "paragraphs": [
            "萍鄉路與醴陵通，溪上長亭草木中。",
            "行盡江南有山處，門前隔水是湘東。"
        ],
        "title": "湘東驛至萍鄉",
        "id": "42f43269-bca2-406f-9d88-0b7770fed106"
    },
    {
        "author": "阮閱",
        "paragraphs": [
            "春盡江南歸已遲，湘南風雨度花時。",
            "無因剪取湘江色，携看江屏畫竹枝。"
        ],
        "title": "萍鄉絕句",
        "id": "54a36ce6-f5eb-4970-b453-3c22d97de1ac"
    },
    {
        "author": "阮閱",
        "paragraphs": [
            "扶疏碧樹想吾廬，近隔清江幾舍餘。",
            "少聽光風吹剩水，未妨蕭寺曝新書。"
        ],
        "title": "分宜絕句",
        "id": "62cfb14b-e5a2-4be7-ab5c-8f24b17443f8"
    },
    {
        "author": "阮閱",
        "paragraphs": [
            "門橫路斷竹爲籬，雪色漫漫瓦屋稀。",
            "黄領青腰墟市罷，盡沽紅酒夕陽歸。"
        ],
        "title": "萬載縣",
        "id": "95e1b87e-6660-4a78-9c01-b935db18b157"
    },
    {
        "author": "阮閱",
        "paragraphs": [
            "上蔡人歸古縣封，蜀江依舊水流東。",
            "末山雲散庵猶在，敖嶺丹成井已空。"
        ],
        "title": "至上高邑",
        "id": "2a17042f-5ec2-400b-846a-8b41fde766d8"
    },
    {
        "author": "阮閱",
        "paragraphs": [
            "城外斜溪踏水過，不沿危磴却捫蘿。",
            "明朝又入宜春去，想近湖湘山更多。"
        ],
        "title": "曉發上高",
        "id": "c14d98ea-bddd-4f6c-aae7-41dc2c52417c"
    },
    {
        "author": "阮閱",
        "paragraphs": [
            "孤猿啼處宿山村，讀盡離騷自掩門。",
            "寓意偶成長短句，半窗燈火月黄昏。"
        ],
        "title": "宿路口驛",
        "id": "29bdb606-99e9-4e51-ae0e-4cdd5c914747"
    },
    {
        "author": "阮閱",
        "paragraphs": [
            "老僧搘竹面如灰，門閉寒雲冷不開。",
            "車馬紛紛多少客，端知不是愛山來。"
        ],
        "title": "禪慧寺",
        "id": "158110e9-9645-4347-b145-2b58829379b7"
    },
    {
        "author": "阮閱",
        "paragraphs": [
            "九峰深處是禪關，依舊居人說了然。",
            "一句本來男女話，當時應爲灌溪傳。"
        ],
        "title": "九峰",
        "id": "c009642d-0647-411d-8ffb-686c57cb4614"
    },
    {
        "author": "阮閱",
        "paragraphs": [
            "悠悠休問渡江萍，山人毛人丹已成。",
            "路入瀟湘向西去，暮雲寒日下孤城。"
        ],
        "title": "過萍鄉",
        "id": "b764ea4e-2d75-48aa-aa0a-ba8c8af7c2f2"
    },
    {
        "author": "阮閱",
        "paragraphs": [
            "淺淺瀘瀟水，粼粼碧玉光。",
            "馬蹄飛電疾，突過板橋霜。"
        ],
        "title": "題宣風驛",
        "id": "e7030f12-d58a-4f67-9500-94e922519290"
    },
    {
        "author": "阮閱",
        "paragraphs": [
            "無水不如三峽險，有山皆似七閩深。"
        ],
        "title": "句  其一",
        "id": "7649ad2f-c06e-4582-9ee6-c61248899b30"
    },
    {
        "author": "阮閱",
        "paragraphs": [
            "萬壑深連郴水出，千山高擁石門開。"
        ],
        "title": "句  其二",
        "id": "6fde7fe3-24d6-4cc5-bec7-b736693e8d5d"
    },
    {
        "author": "吳可",
        "paragraphs": [
            "我不識趙子，見此便得之。",
            "談笑出丘壑，粲然備四時。",
            "似聞月旦評，氣壓淵明詩。",
            "馬卿宰白下，慣作烟雲嬉。",
            "歸來九衢塵，舊好不少移。",
            "慇懃著懷袖，亦足慰夢思。",
            "我本家北阜，一官老京師。",
            "頗懷月下松，披圖覓幽姿。",
            "正恐林間鶴，怨我歸無期。",
            "那知此心在，衡宇終棲遲。",
            "誰憐阿堵中，幾有一斛泥。",
            "願分溪上山，供我笏拄頤。"
        ],
        "title": "題馬上元所藏趙墨隠畫淵明四詩",
        "id": "4a9949e7-e308-4c65-903a-1717b5dfd89d"
    },
    {
        "author": "吳可",
        "paragraphs": [
            "往時家分寧，風俗喜追隨。",
            "挽留杯酒間，往往醉如泥。",
            "比年舍臨汝，閉關無相知。",
            "牢落三週星，淹泊一水湄。",
            "人事即漸熟，鄰曲不復疑。",
            "聞有長者客，清談頗忘疲。",
            "宗盟晚相遇，佳此野鶴姿。",
            "過我忽長鳴，傾倒胸中奇。",
            "借問所從來，半世游京師。",
            "羣賢共文字，聲名冠當時。",
            "自得固有餘，足能攀桂枝。",
            "上以榮北堂，下以光衰遲。",
            "故山未暇往，舊游不足思。",
            "牆東或可隠，便擬營茅茨。",
            "奇懷傲南窗，幽花擷東籬。",
            "是亦差可樂，去此將何爲。",
            "恨未識胥鄧，論交尚差池。",
            "不妨氣類求，相與慰渴饑。",
            "同姓紛在眼，邈然棄如遺。",
            "此道已澆薄，君乃敦篤之。",
            "何當美盛德，老矣徒嗟咨。",
            "黄嬭厄兵火，荒唐廢文辭。",
            "毛子素偃蹇，豈復能發揮。",
            "誰爲國士重，自有尚書詩。"
        ],
        "title": "吳秀才出示孫尚書詩求鄙作",
        "id": "9f67bcdd-ff88-42ca-9a73-5ae1a4ae379d"
    },
    {
        "author": "吳可",
        "paragraphs": [
            "清江料事錯，來作刳腸翁。",
            "不知幾許靈，墮此朽骨中。",
            "時出縱橫文，隨意侮兒童。",
            "誰識軒中人，本自無吉凶。",
            "平生不驚俗，要與衆客同。",
            "人言可爲鑒，試卜來年豐。"
        ],
        "title": "題質龜軒",
        "id": "a340e706-d4f3-4bc1-a1e7-8a5cc3930a16"
    },
    {
        "author": "吳可",
        "paragraphs": [
            "誰知望雲眼，犯此沒馬塵。",
            "故山招不歸，定爲猿鶴嗔。",
            "煌煌帝王州，喜有東山人。",
            "頻來雲霧齋，閱公碧璘珣。",
            "要償風月債，痛吟巖壑春。",
            "賢哉萬卷藏，膏馥餘八珍。",
            "空腸借一飽，已覺笑語新。",
            "肯學解頤公，鑿壁惱四鄰。",
            "大勝不求直，樂我平生真。"
        ],
        "title": "巖齋",
        "id": "24238623-4a0f-49e2-90a0-7182a3048e1d"
    },
    {
        "author": "吳可",
        "paragraphs": [
            "解衣一寮上，物色太窘束。",
            "栢禪費酬對，松官縛爵祿。",
            "此君真有道，虛心自巖谷。",
            "每以閱世人，得之定超俗。",
            "夜夜幽露寒，驚我庭下綠。",
            "獨出萬物表，清蟾映疏玉。",
            "嘉此烟霧姿，本無霜雪辱。",
            "朔風舞郊野，秀氣壓羣木。",
            "舊根走苔徑，新梢出雲屋。",
            "要令千畝廣，會待春雨足。"
        ],
        "title": "筠寮",
        "id": "642e40be-1b0e-44cc-8e5b-7e2a8295b7c6"
    },
    {
        "author": "吳可",
        "paragraphs": [
            "誰有畫魚癖，詩社尋楚狂。",
            "真成戲新荷，徑欲穿垂楊。",
            "餘生墮轍中，恍然得濠梁。",
            "寓興亦差樂，江湖庶相忘。"
        ],
        "title": "贈連楚狂",
        "id": "a339a108-c733-4dbe-b421-40bd817234ee"
    },
    {
        "author": "吳可",
        "paragraphs": [
            "四顧彭蠡湖，獨知廬阜尊。",
            "疊嶂遍圍繞，拱立猶兒孫。",
            "扶筇望瀑布，玉虹走祇園。",
            "回步尋虛亭，餘流潄瑶琨。",
            "三峽誇幽險，下有萬雷喧。",
            "龍淵神物家，孰敢窺清渾。",
            "歸來有餘思，妙音傳夢魂。",
            "易舟大孤傍，山川出籠樊。",
            "生平數佳士，歡然笑語溫。",
            "殊鄉愛遠客，一見如弟昆。",
            "直有卜鄰意，便擬營柴門。",
            "惜別屢往還，遺酒盈瓶盆。",
            "回首幽居雲，忽作聚墨昏。",
            "岡巒互起伏，時爲烟霧吞。",
            "遥知急雨來，坐看風水奔。",
            "浮家若漂泊，且繫古柳根。",
            "晚來喜新霽，遥岑淡餘痕。",
            "岸花自娬媚，始怪秋色繁。",
            "近沙羣鷺驚，炯如積雪翻。",
            "林間問茅屋，欲與漁父言。",
            "想像翠靄中，疑有桃花源。",
            "津子請息肩，買醉溪上村。",
            "我亦睡篷底，輾轉吟東屯。",
            "痛彼日月遠，念此骨肉存。",
            "誰能致薪粲，庶幾度寒暄。",
            "避秦豈本志，多病不復論。"
        ],
        "title": "舟中即事",
        "id": "011e6b03-55b5-4621-8ebd-9ec31184074e"
    },
    {
        "author": "吳可",
        "paragraphs": [
            "連侯愛畫魚，李侯愛畫山。",
            "詩情動幽懷，摹寫不少閒。",
            "騷雅移丹青，妙寄雲水間。",
            "翻然欲登涉，試尋芷與蘭。",
            "我不一音解，早年便挂冠。",
            "養拙頹簷下，任真亦足歡。",
            "敵騎踐江浙，少長奔荆蠻。",
            "却行虎狼區，益知行路難。",
            "亂來戰未息，老去食轉艱。",
            "前年治南畝，頗喜人牛安。",
            "力耕日以廣，心事日以寬。",
            "行當遂野性，策杖尋江干。",
            "雲深幾茅屋，柳映一柴關。",
            "扁舟鳴撥剌，危亭秀孱顔。",
            "安得兩玉人，鄰曲相追攀。",
            "真賞會心處，應當謝毫端。",
            "長哦洗兵馬，隨意羅杯盤。",
            "伯雅要傾倒，莫厭數往還。",
            "願如三徑松，餘生同歲寒。"
        ],
        "title": "送李四清",
        "id": "1654b4b8-5171-4db1-8288-f4c6b4f77410"
    },
    {
        "author": "吳可",
        "paragraphs": [
            "文正活國手，頗恨見不及。",
            "宦遊識其孫，想像高冠岌。",
            "豈但爲交承，自是賢友執。",
            "尤思談性命，微到鬼神泣。",
            "吾曹飲滄海，百川羹一吸。",
            "失却大官味，卷舌舐泥汁。",
            "因依既云久，臨別百憂集。",
            "去去好護持，雨荷終不濕。"
        ],
        "title": "送王觀",
        "id": "002a97f0-33ff-4065-bfc1-e7cfd18ef62d"
    },
    {
        "author": "吳可",
        "paragraphs": [
            "荒城住行李，故人亦淹留。",
            "稍遷墟丘間，愛此石泉幽。",
            "長夏晴復雨，風氣如清秋。",
            "開樽茅茨下，焉能消百憂。",
            "客懷滯荆楚，念之成白頭。",
            "今宵理歸夢，一棹隨風流。"
        ],
        "title": "避地桂楊山門招友人晚飲",
        "id": "8adbc798-c68f-4843-91e1-f639ac692093"
    },
    {
        "author": "吳可",
        "paragraphs": [
            "塵埃沒我馬，掉鞅吟公詩。",
            "詩中有江山，不覺在京師。",
            "下馬自叩門，來尋元紫芝。",
            "欲掃名利心，笑挹丘壑姿。",
            "東簷坐無氈，北風吹酒巵。",
            "蟹螯互勸酬，墜車兩不辭。",
            "聽公擊節吟，悲壯亦自奇。",
            "看公醉山倒，了不遣客歸。",
            "客歸意亦好，月色到處隨。",
            "詩成月下寫，淡墨任傾欹。",
            "平生不知韵，興來聊續之。",
            "詞達語更正，識者未必嗤。"
        ],
        "title": "過許醉吟痛飲月下戲書",
        "id": "8740303c-e880-4283-a604-2db4c5300da6"
    },
    {
        "author": "吳可",
        "paragraphs": [
            "探春逼殘歲，幽香度寒原。",
            "欲看枝橫水，會待月掛村。",
            "誰憐槁木中，妙有春風根。",
            "孤芳自一丘，不受烟霧昏。",
            "飽霜分疏瘦，下笑浪蕊繁。",
            "喜無蜂蝶知，那與桃李言。",
            "要當碧雲暮，殷勤賦離魂。"
        ],
        "title": "探梅",
        "id": "b74fc7c1-bf22-45a1-af5f-f3cb67eec7b8"
    },
    {
        "author": "吳可",
        "paragraphs": [
            "寂然數椽下，獨耀一宇內。",
            "脫落山水因，妙出仁智外。",
            "君看鑑中事，作止本無礙。",
            "年來識坐忘，唯餘照心在。"
        ],
        "title": "泰定齋詩",
        "id": "fae88b05-b656-4b3d-b392-9e7e74f09761"
    },
    {
        "author": "吳可",
        "paragraphs": [
            "歸來便閒適，松檜自儔侶。",
            "扶疏媚虛堂，初無一禽語。",
            "長哦柴桑詩，妙香吐雲縷。",
            "平生壑源好，蓮甌發新乳。",
            "痛洗朝來忙，得意乃如許。",
            "輪蹄不到門，幽壁掛犀麈。",
            "笑拂維摩床，西窗睡秋雨。"
        ],
        "title": "安靜齋詩",
        "id": "cb449c78-3b6c-4327-b5fa-c8973fee9bf1"
    },
    {
        "author": "吳可",
        "paragraphs": [
            "熱官惱狂士，冰山倚嚴冬。",
            "此計定不長，會作須臾空。",
            "先生踏金門，大節孝與忠。",
            "能事不掛口，處之如無功。",
            "高隠百僚上，妙有淵明風。",
            "東垣著巖岫，南榮著檜松。",
            "疏窗澹山影，雲霧穿玲瓏。",
            "澄流粲錦石，一練搖青紅。",
            "笑携玉色醪，酌彼千石鍾。",
            "良時飲文字，此興與誰同。",
            "爲君指佳處，不落捷徑中。",
            "從來論丘壑，風味過庾公。"
        ],
        "title": "失題",
        "id": "0d9a10df-7bac-4a5c-b604-e149e5a66b20"
    },
    {
        "author": "吳可",
        "paragraphs": [
            "羣兒只解祕金玉，百歲作癡空潤屋。",
            "君家勝味渠不知，掉頭歸來北窗讀。",
            "插架整整三萬籤，誰何有書真不然。",
            "是中文字到蝌蚪，補亡應得由庚篇。",
            "異錦千囊更妙好，中有玉奩藏小草。",
            "不煩脫帽苦揮毫，漫說驚蛇雜飛鳥。",
            "摩挲鼎彝自笑語，碧暈堆花久瘞土。",
            "懸知百好墮兒戲，此物一出吞萬古。",
            "客來錯惡初不解，把玩慇懃定爲怪。",
            "我知此老極不淺，規模正欲超三代。"
        ],
        "title": "祕古堂詩",
        "id": "f1e4fb7c-f9de-4cf4-9c72-51439d6ec44c"
    },
    {
        "author": "吳可",
        "paragraphs": [
            "老木拔雲蒼翠起，新篁挾雨枝葉美。",
            "下有數峰莓苔寒，先生俯仰一笑喜。",
            "乘興把書坐秋風，超然吐論飛長虹。",
            "客星忽去璧月上，陶陶醉卧玻璃中。"
        ],
        "title": "題翹翠軒詩",
        "id": "f3abe40b-ae41-46ef-b55d-9e0e52c0d67b"
    },
    {
        "author": "吳可",
        "paragraphs": [
            "李侯平生無他好，眼中黄卷常自娛。",
            "明窗危坐對賢聖，鼓吹不可一日無。",
            "欣然會意便忘食，心醉何止勤三餘。",
            "幾年携家避盜寇，尚得戲綵乘潘輿。",
            "攝官江外有何好，闊步日邊真良圖。",
            "試求假直亦不惡，他年不減行秘書。"
        ],
        "title": "李氏娛書齋",
        "id": "385e1cb5-e61e-4961-9c64-8c2d486ff140"
    },
    {
        "author": "吳可",
        "paragraphs": [
            "先生視草白玉堂，文章一出自名世。",
            "分光蓮燭真爲榮，拭吐龍巾何足擬。",
            "艮岑夜召趨神霄，憐我婆娑百僚底。",
            "紫禁歡傳拜左轄，漫刺走賀城南第。",
            "羸僮瘦馬堂階下，歎我粗官殊少味。",
            "驚聞一麾出燕山，旆旌遽下雲漢間。",
            "睿思官曹方顧寵，笑我翻然歸挂冠。",
            "金兵南來郡國破，二聖北狩天步艱。",
            "黎元鼎沸死鄉土，士夫雲擾奔荆蠻。",
            "一人嘗膽固不易，諸將束胸今何難。",
            "朝來喜見舂陵客，問訊先生多翰墨。",
            "懷古傷時初不忘，回首長安淚橫臆。",
            "君不見虎踞龍盤氣象雄，王者都此成大功。",
            "遥知廟堂有高論，似聞天蹕移江東。",
            "幾年中興要賢俊，頗懷仲父安東晉。"
        ],
        "title": "故人來自舂陵出示初寮翰墨感時懷舊輒爲長句",
        "id": "ca637d5d-b584-4672-8463-5037ed27ef9c"
    },
    {
        "author": "吳可",
        "paragraphs": [
            "飲中境界妙四海，楚屈未知風俗淳。",
            "陶然席地已忘載，夜縛甕下初不嗔。",
            "逃禪駡坐本真率，時一中之眇萬物。",
            "縱兵端欲捲愁城，樂賢未始忘歡伯。",
            "佳處風光殊可人，好德懸知必有鄰。",
            "黄花解勸張季鷹，俗婦那識劉伯倫。",
            "世間萬物敗人意，不如常作箇中計。"
        ],
        "title": "醉鄉詩",
        "id": "b1ac4fc1-808a-465d-b232-8b2063c7caf7"
    },
    {
        "author": "吳可",
        "paragraphs": [
            "孤吟梅花望神京，澆愁恨無雙玉瓶。",
            "上林顧影一坐傾，高樓忍作昭華聲。",
            "避兵南州老雲壑，風味依然殊不惡。",
            "歲暮渾無驛使來，一笑天涯共流落。",
            "行尋嶺頭路幾許，欲買幽園歎貧窶。",
            "清客那知日邊事，獨坐茅茨對烟雨。"
        ],
        "title": "山居見梅",
        "id": "bd51712f-4c47-4730-9c35-7e866a75773c"
    },
    {
        "author": "吳可",
        "paragraphs": [
            "幾年官軍破郡邑，遠客孤村誰脫急。",
            "卧聽鄰雞三鼓鳴，流言敵騎一宵及。",
            "抱衾携幼强趨走，複嶺重山且深入。",
            "爲聞北人畏和暖，安得如今便驚蟄。",
            "長秋南奔苦嵐瘴，翠華連巡犯卑濕。",
            "顧我飄零豈足念，注目寒江忘久立。"
        ],
        "title": "夜聞警",
        "id": "6d372cbe-e723-40a9-9968-4266c239fdec"
    },
    {
        "author": "吳可",
        "paragraphs": [
            "勁敵謀應大，春來勢轉雄。",
            "烽烟驚北闕，鼙鼓戰東風。",
            "雪舞愁雲外，花飛淚眼中。",
            "翠華行樂處，戈甲照寒空。"
        ],
        "title": "即事",
        "id": "e6d12f31-0ccd-471d-8dd1-74e44a35c36f"
    },
    {
        "author": "吳可",
        "paragraphs": [
            "亂後時通問，飄流尚此身。",
            "干戈傷白髮，桃李自青春。",
            "故國田疇遠，殊方盜賊頻。",
            "知君懷老伴，詩酒慰情親。"
        ],
        "title": "寄李道夫",
        "id": "140b8826-f9a4-4932-9412-f2424a6e0bef"
    },
    {
        "author": "吳可",
        "paragraphs": [
            "延步石城塢，迢迢去興長。",
            "野田耕晚雪，寒樹倚斜陽。",
            "載酒追狂客，論才得漫郎。",
            "無因遂高蹈，時復借山房。"
        ],
        "title": "遊清凉寺",
        "id": "aee8c84f-bd02-456f-baf1-697a6ca6c7f9"
    },
    {
        "author": "吳可",
        "paragraphs": [
            "渭川分一種，親植隠巖東。",
            "有實終來鳳，無心自化龍。",
            "疏陰留夜月，清韵起秋風。",
            "待養鼇竿就，滄溟作釣翁。"
        ],
        "title": "養竹",
        "id": "d9943adb-50c3-48b4-85b3-b18e3995e1ac"
    },
    {
        "author": "吳可",
        "paragraphs": [
            "時危傷去國，歲晚强登城。",
            "過雁書難問，窮途淚欲傾。",
            "江湖歸客夢，梅柳故園情。",
            "倚杖空凝竚，行藏竟不成。"
        ],
        "title": "登臨川城",
        "id": "fc2efc59-43e7-432f-b4ec-325f06706c6e"
    },
    {
        "author": "吳可",
        "paragraphs": [
            "久客江湖遠，頻年道路艱。",
            "干戈侵海內，猿鶴老山間。",
            "地僻林泉古，雲深日月閒。",
            "餘生猶轉徙，清夢遶柴關。"
        ],
        "title": "懷歸",
        "id": "8b32138f-be8e-4d85-9b6d-9ac758f3544e"
    },
    {
        "author": "吳可",
        "paragraphs": [
            "戈甲何爲盛，田園已就荒。",
            "僅能移北阜，未暇隠東牆。",
            "寂寞交親遠，漂零道路長。",
            "歸心隨斷雁，離思感垂楊。",
            "避寇湘江外，依劉汝水傍。",
            "閭閻嗟偪仄，登眺喜寬凉。",
            "遠岫誰能屐，寒溪竟欲航。",
            "冰盤悲玉井，風簟愛筠床。",
            "地盡妖氛氣，春餘草木光。",
            "寶薰烟霧細，仙茗笑談香。",
            "接武青雲路，論文綠野堂。",
            "虎皮空自悅，猿臂定誰攘。",
            "取友真多益，求田苦未臧。",
            "撐腸披錦繡，潄石飽膏肓。",
            "隠逸追元亮，風騷近子昂。",
            "栖鴉啼古堞，幽檻倚斜陽。",
            "離亂知誰健，行藏只自傷。",
            "舊巢看燕燕，今雨任浪浪。",
            "道勝依鶖子，才高歎夜郎。",
            "五峰興不淺，星漢擬文章。"
        ],
        "title": "次韵曾中父登臨川郡樓書事",
        "id": "0c91ae67-b4b6-41b5-9fe2-dd64d3b16a3b"
    },
    {
        "author": "吳可",
        "paragraphs": [
            "野稅那知笋豉香，伊蒲淡泊喜初嘗。",
            "自憐老去能忘肉，誰謂朝來已徹薑。",
            "膾玉有名汙浄供，蒪絲無味誑枯腸。",
            "此君苗裔風流在，三韭何須學庾郎。"
        ],
        "title": "友人惠笋豉",
        "id": "f4b7ea72-3f93-4f7a-b4a6-fbb29f280d8a"
    },
    {
        "author": "吳可",
        "paragraphs": [
            "遠煩招隠費長吟，緩急方知故舊心。",
            "懷土若爲家直瀆，避喧真欲客橫林。",
            "人材何敢追連璧，氣類聊能擬斷金。",
            "卜築要須孤絕處，落花流水恐相尋。"
        ],
        "title": "謝友人約居橫林",
        "id": "85d61760-04bd-4aff-a6ca-bc033455244a"
    },
    {
        "author": "吳可",
        "paragraphs": [
            "回首長安淚滿衣，東風如舊鬢成絲。",
            "扶持衰病元無術，感歎飄零漫有詩。",
            "那信夢魂隨北雁，忍看霜雪滿南枝。",
            "幽居只合從公等，自笑年來見事遲。"
        ],
        "title": "春雪後寄范長民",
        "id": "51b53ffe-6914-4102-b273-902edee0de57"
    },
    {
        "author": "吳可",
        "paragraphs": [
            "倒指烟塵歲月深，引杯看劍漫悲吟。",
            "平生自歎雕蟲手，末路空慚舐犢心。",
            "賸喜星郎上雲漢，苦憐鶴髮避山林。",
            "君家伯仲真廊廟，痛爲中興惜寸陰。"
        ],
        "title": "呈秦楚材",
        "id": "bd84e10b-d183-486a-a1c8-2244741b465b"
    },
    {
        "author": "吳可",
        "paragraphs": [
            "鄰笛聲哀不自安，轉移宮調幾多般。",
            "夢回飛蝶三千里，月照高樓十二欄。",
            "別鶴唳長秋露重，老龍吟苦夜潭寒。",
            "清愁一晌知何限，待啟菱花向曉看。"
        ],
        "title": "和人聞笛",
        "id": "dc3c0aca-7b55-49bc-a41a-8ff3ef84c3d6"
    },
    {
        "author": "吳可",
        "paragraphs": [
            "此老作亭蒼翠間，定知胸次有東山。",
            "朝陽破霧烘林影，醉袖扶花繞髻鬟。",
            "露警丹哥傳妙響，雲眠碧友自清閒。",
            "欲專一壑從來事，回首塵埃亦厚顔。"
        ],
        "title": "簇翠亭",
        "id": "dde5d2f4-9417-404d-b436-0aff9aed8fa2"
    },
    {
        "author": "吳可",
        "paragraphs": [
            "艤舟星渚得幽尋，問訊先生隠翠岑。",
            "欲禮光明依浄社，便隨氣類老香林。",
            "貂金且換陶潜醉，囊錦聊追白傅吟。",
            "坡客飄零有公在，與誰揮淚說知音。"
        ],
        "tags": [
            "庐山"
        ],
        "title": "廬山香林訪趙德麟",
        "id": "e89c472a-6ac8-4be0-8b46-fe229869e003"
    },
    {
        "author": "吳可",
        "paragraphs": [
            "柳未搖金草未芽，尋幽逸興屬詩家。",
            "不辭山下五六里，爲愛枝頭三四花。",
            "噴月清香猶吝惜，印溪疏影恣橫斜。",
            "固應羞澀怯寒峭，結子成陰已有涯。"
        ],
        "title": "探梅",
        "id": "6a10d597-64b2-49ab-8166-79e55ff5f274"
    },
    {
        "author": "吳可",
        "paragraphs": [
            "聖澤朝來浄世緣，不教仙骨墮儒門。",
            "金龜換酒當年客，白鹿昇天後世孫。",
            "泉石招君友猿鶴，利名憐我醉朝昏。",
            "麻衣笑著掉頭去，何處抱琴追綺園。"
        ],
        "title": "送李秀才爲道士",
        "id": "96b642e3-6604-4f4c-bb19-a2b84b08ee9f"
    },
    {
        "author": "吳可",
        "paragraphs": [
            "僕已疲勞馬已頹，忍能日日犯風埃。",
            "前山斷處後山出，舊雨晴時新雨來。",
            "梅子有情沿路熟，麥花無數及時開。",
            "一春客裏消磨盡，舉眼豫章安在哉。"
        ],
        "title": "豫章道中",
        "id": "c4aa3f31-7a21-400c-a40b-ef670f213042"
    },
    {
        "author": "吳可",
        "paragraphs": [
            "佳節初回苦未凉，疏林高下半青黄。",
            "佩茱頗喜人猶健，採菊還憐蝶尚狂。",
            "不惜登山聊舉句，欲因戲馬漫擎蒼。",
            "笑欹醉帽歸來晚，稍覺幽庭月似霜。"
        ],
        "title": "九日",
        "id": "a9be8422-dc62-416a-b264-31ca1f42bd00"
    },
    {
        "author": "吳可",
        "paragraphs": [
            "客裏登高意若何，笑扶藜杖興還多。",
            "葉金委地誰能布，山劍橫天不受磨。",
            "隨遇可無揮翰手，感時空有斷腸歌。",
            "尚憐把菊烟塵外，自鏡衰容半欲酡。"
        ],
        "title": "次韵黄簿九日",
        "id": "8d62e359-e3d0-4d17-9edd-aac3a74ea545"
    },
    {
        "author": "吳可",
        "paragraphs": [
            "田廬寂寂近塘坳，仕路紛紛久絕交。",
            "多病未能從五柳，避喧端欲老三茅。",
            "白雲那忍閒歸岫，紫燕空慚漫累巢。",
            "聞道金壇有仙隠，夢回清月墮林梢。"
        ],
        "title": "寄米元暉",
        "id": "65572705-9c19-4212-82f8-fcf7df930809"
    },
    {
        "author": "吳可",
        "paragraphs": [
            "密竹藏啼鳥，荒村起白烟。",
            "人行秋色裏，家在夕陽邊。"
        ],
        "title": "野步",
        "id": "dd03b976-7f9e-4b8c-9c29-29cf3e82b6d9"
    },
    {
        "author": "吳可",
        "paragraphs": [
            "索索風搖幕，亭亭月過牆。",
            "晴雷推粉磨，夜雨壓槽床。"
        ],
        "title": "夜坐",
        "id": "228ccfb7-a888-4c11-aeec-fb71f26edccd"
    },
    {
        "author": "吳可",
        "paragraphs": [
            "南國春光一半歸，杏花零落雨霏微。",
            "新晴院宇寒猶在，曉絮欺風不肯飛。"
        ],
        "title": "春霽",
        "id": "d8dc2c22-1518-4e22-934d-28ef85746498"
    },
    {
        "author": "吳可",
        "paragraphs": [
            "門外綠楊啼乳鴉，弄黄梅子壓枝斜。",
            "殘書讀罷無功課，遶徑來尋未落花。"
        ],
        "title": "春晚  其一",
        "id": "f1d738fe-272d-4131-8200-61bef4e2aec5"
    },
    {
        "author": "吳可",
        "paragraphs": [
            "蜂兒擷蕊趁花心，燕子銜泥掠柳陰。",
            "處處浸秧黄乍吐，護田肥水半篙深。"
        ],
        "title": "春晚  其二",
        "id": "fb7c8952-a9fb-4b93-9f3a-d573951ebb71"
    },
    {
        "author": "吳可",
        "paragraphs": [
            "幽居懶慢養餘生，强爲春風處處行。",
            "藉草弄花終少味，尋山愛竹尚多情。"
        ],
        "title": "踏青",
        "id": "a470adb8-7458-4dcf-9e14-cb20f3f92c49"
    },
    {
        "author": "吳可",
        "paragraphs": [
            "竹杖芒鞋蹋短蓬，沒篙春水飽帆風。",
            "兩關三寺山無數，盡在濛濛烟雨中。"
        ],
        "title": "過巢邑",
        "id": "3a34f3c6-5332-45a3-9145-2002897d3e64"
    },
    {
        "author": "吳可",
        "paragraphs": [
            "鑿井耕田僅萬家，農夫農婦畢絲麻。",
            "夜來得雨陂塘足，村北村南罷踏車。"
        ],
        "title": "村居",
        "id": "894bc28b-6fa8-45c5-8aba-06a9dfcdb185"
    },
    {
        "author": "吳可",
        "paragraphs": [
            "荒陂終日水車鳴，村北村南共一聲。",
            "掠面輕風吹小雨，鄙夫詩向此時成。"
        ],
        "title": "荒陂",
        "id": "5c873d73-a35d-49cd-9c16-3ee7237b0d00"
    },
    {
        "author": "吳可",
        "paragraphs": [
            "秋色何妨陪露菊，歲寒真欲友霜筠。",
            "只應澗底桃花笑，苦愛微官不避秦。"
        ],
        "title": "松",
        "id": "e886fb23-3dab-494c-8877-ae9465c444bc"
    },
    {
        "author": "吳可",
        "paragraphs": [
            "野樹疏疏透夕陽，歸鴉零亂不成行。",
            "春風可是閒來往，時送江梅一陣香。"
        ],
        "title": "晚步",
        "id": "ab93a832-c5cd-4c41-9380-290127bff548"
    },
    {
        "author": "吳可",
        "paragraphs": [
            "冰柱雪車誰復作，礬頭凌面未能摹。",
            "北窗揮汗渾無奈，漫借君家却暑圖。"
        ],
        "title": "書却暑圖後",
        "id": "d1acdf88-d828-4eb4-b246-668ca724d035"
    },
    {
        "author": "吳可",
        "paragraphs": [
            "楚酒困人三日醉，園花著雨百般紅。",
            "憑誰畫出陳居士，亭角尋詩滿袖風。"
        ],
        "title": "偶贈陳居士",
        "id": "f935a40e-833f-4c17-9f9f-093d893ed2b1"
    },
    {
        "author": "吳可",
        "paragraphs": [
            "村巷深深桑柘烟，園林寂靜落花天。",
            "柴門有客忙相揖，搖手低聲蠶大眠。"
        ],
        "title": "村巷詩",
        "id": "f050335b-545f-4dd8-af3c-41c0546e4525"
    },
    {
        "author": "吳可",
        "paragraphs": [
            "兩兩垂髫窈窕娘，含羞無語蒔青秧。",
            "翻思貴室千金女，笑倚紅樓抹曉粧。"
        ],
        "title": "田家女",
        "id": "7fd68ecb-6ca2-4a6e-a6b1-bc5b450f3941"
    },
    {
        "author": "吳可",
        "paragraphs": [
            "初凉宜夜透衣羅，時見流星度絳河。",
            "漸覺露漙金掌重，梧桐影外月明多。"
        ],
        "title": "初凉",
        "id": "dfff3e07-a80a-4424-8246-6075e33f9d1c"
    },
    {
        "author": "吳可",
        "paragraphs": [
            "小醉初醒過竹村，數家殘雪擁籬根。",
            "風前有恨梅千點，溪上無人月一痕。"
        ],
        "title": "小醉",
        "id": "51a57965-ee6a-4d2a-8381-8cc86c298a58"
    },
    {
        "author": "吳可",
        "paragraphs": [
            "無聊病酒對殘春，簾幕重重更掩門。",
            "惡雨斜風花落盡，小樓人下欲黄昏。"
        ],
        "title": "病酒",
        "id": "03ea2dec-00dc-4fdd-a40c-1eb3518bddad"
    },
    {
        "author": "吳可",
        "paragraphs": [
            "□□□□□□□，□□□□□□□。",
            "□□□□思如冬，露下紫薇花影中。",
            "長哦白雪明光宮，衆泉涌此萬卷胸。"
        ],
        "title": "戲作冷語",
        "id": "49f3aeda-b4f3-4c04-8a9d-87f23633e96f"
    },
    {
        "author": "吳可",
        "paragraphs": [
            "蜀魄悲鳴楚國春，試憑清些與招魂。",
            "柔腸欲斷雲橫嶺，幽夢初回月挂村。",
            "客舍花光隨野水，故園柳色負柴門。",
            "飽聞錦里無窮樂，早晚歸來訪子孫。"
        ],
        "title": "次韵劉元舉子規",
        "id": "acca66d0-8ae6-4026-907e-fb6ee1db92f2"
    },
    {
        "author": "吳可",
        "paragraphs": [
            "病來謾喜折釵股，老去尚懷雙脊龍。",
            "他日扁舟會乘興，摩挲圭璧小從容。"
        ],
        "title": "贈戴彥衡",
        "id": "1449fcfb-115a-4d62-a9f4-ac3b71ee5062"
    },
    {
        "author": "吳可",
        "paragraphs": [
            "學詩渾似學參禪，竹榻蒲團不計年。",
            "直待自家都了得，等閒拈出便超然。"
        ],
        "title": "學詩  其一",
        "id": "d1b86fa8-46fc-4f04-b6de-87df87694381"
    },
    {
        "author": "吳可",
        "paragraphs": [
            "學詩渾似學參禪，頭上安頭不足傳。",
            "跳出少陵窠臼外，丈夫志氣本衝天。"
        ],
        "title": "學詩  其二",
        "id": "56e4ff56-82e3-4447-aff7-d235ed99b80a"
    },
    {
        "author": "吳可",
        "paragraphs": [
            "學詩渾似學參禪，自古圓成有幾聯。",
            "春草池塘一句子，驚天動地至今傳。"
        ],
        "title": "學詩  其三",
        "id": "6115ba86-a7a2-4662-8624-69a3ccc524a4"
    },
    {
        "author": "吳可",
        "paragraphs": [
            "壽寧閑鎖翰林春，月明空照瓊花影。"
        ],
        "title": "句",
        "id": "673f40fb-c88a-4906-8aa1-da3ee160e6d4"
    },
    {
        "author": "張耒",
        "paragraphs": [
            "君家誠易知，易知獨難忘。",
            "西風牆頭吹葉黄，蟲絲當戶理秋光。",
            "翠屏碧簟生朝凉，床頭蟋蟀見焚香。",
            "鮫綃纈，雙鳳凰，上元綠鬢遮耳璫。",
            "來車去馬官道旁，碧雲傳情何處郎，相望玉樹啼寒螿。"
        ],
        "title": "君家誠易知曲",
        "id": "5165ecf1-016c-4ee5-a372-3f77fce197a8"
    },
    {
        "author": "張耒",
        "paragraphs": [
            "武昌雲旗蔽天赤，夜築于湖洗鋒鏑。",
            "巴滇騄駿風作蹄，去如滅沒來不嘶。",
            "日圍萬里纏孤壁，虜氣如霜已潜釋。",
            "蛇矛賤士識天顔，玉帳髯奴落妖魄。",
            "君不見銅駝陌上塵沙起，胡騎春來飲瀍水。",
            "浮江天馬是龍兒，蹙踏揚州開帝里。",
            "王氣高懸五百秋，弄兵老濞空白頭。",
            "石城戰骨卧秋草，更欲君王分上流。"
        ],
        "title": "于湖曲",
        "id": "5407619a-0b66-497a-aa81-95d1fdbbbe6b"
    },
    {
        "author": "張耒",
        "paragraphs": [
            "西津折葦鳴策策，蟾蜍光入芙蓉白。",
            "山頭不雨賈船稀，日日門前江水窄。",
            "將欲烜赫招行人，旋起丹樓照長陌。",
            "銀屏深蔽玉笙閒，自擘新橙飲北客。",
            "倏離暫合心未果，淚瑩雙眸爲誰墮。"
        ],
        "title": "襄陽曲",
        "id": "30a3e314-67d0-402a-8585-8bf149d73870"
    },
    {
        "author": "張耒",
        "paragraphs": [
            "秋風西來入庭樹，攀條正念征人苦。",
            "空窗自織不敢任，鳴機愁寂如鳴艣。",
            "練成欲裁新絲香，抱持含愁叔姑堂。",
            "別來不見衣覺窄，試比小郎身更長。"
        ],
        "title": "寄衣曲",
        "id": "dcddb875-075a-489a-b4ed-ca500e8e576a"
    },
    {
        "author": "張耒",
        "paragraphs": [
            "江蒲芽白江水綠，江頭花開自幽淑。",
            "人家晨炊欲熟時，旋去網魚惟所欲。",
            "往來送租只用船，未省泥沙曾污足。",
            "有錢買酒醉鄰畔，終日數口常在目。",
            "不學長安貴公卿，每念離心寄朱轂。",
            "朝遊巖廊暮海島，譴人未歸身自到。"
        ],
        "title": "江南曲",
        "id": "20d8f30a-1d1c-4821-bbad-97ab8f1c1b39"
    },
    {
        "author": "張耒",
        "paragraphs": [
            "白首南朝女，愁聽異域歌。",
            "收兵頡利國，飲馬胡盧河。",
            "毳布腥羶久，穹廬歲月多。",
            "雕窠城上宿，吹笛淚滂沱。"
        ],
        "title": "怨曲二首  其一",
        "id": "cf6d734c-2f3f-4aa1-b9d8-36cab82a411f"
    },
    {
        "author": "張耒",
        "paragraphs": [
            "祖席駐征橈，開帆復信潮。",
            "隔筵桃葉泣，吹管杏花飄。",
            "船去鷗飛閣，人歸鹿上橋。",
            "別離惆悵淚，江鷺宿紅蕉。"
        ],
        "title": "怨曲二首  其二",
        "id": "263ce69d-f97f-4dd9-852c-f8b981101741"
    },
    {
        "author": "張耒",
        "paragraphs": [
            "壽陽樓前淮水碧，壽陽美女如脂白。",
            "李郎青鬢照青衫，曾在花前作狂客。",
            "伯勞睡重花枝晚，時許蜻蜓一偷眼。",
            "歡娛雖少恨已多，纖手紅箋揮翠管。",
            "淮陽歸來春已暮，夜夜夢魂淮上去。",
            "欲歌舊曲只添愁，畫得雙蛾不能語。",
            "有客南來從壽春，衆人笑問動精神。",
            "自從柳別章臺後，攀折風光知幾人。",
            "已伴春衫辭側帽，不怕嬌啼隨意笑。",
            "嗟君耿耿獨相思，須信多情是年少。"
        ],
        "title": "壽陽歌",
        "id": "0ad51e4c-fddd-4d50-842c-5497e85aa73e"
    },
    {
        "author": "張耒",
        "paragraphs": [
            "暑天三月元無雨，雲頭不合惟飛土。",
            "深堂無人午睡餘，欲動身先汗如雨。",
            "忽憐長街負重民，筋骸長彀十石弩。",
            "半衲遮背是生涯，以力受金飽兒女。",
            "人家牛馬繫高木，惟恐牛軀犯炎酷。",
            "天工作民良久艱，誰知不如牛馬福。"
        ],
        "title": "勞歌",
        "id": "c041c069-09d5-47f5-95dc-c91e5e2c7d51"
    },
    {
        "author": "張耒",
        "paragraphs": [
            "晚雲欲著樹，中夜一犂雨。",
            "老農呼子孫，力作莫辭苦。",
            "風吹潤土如炊香，烹雞爲黍餉南岡。",
            "我知聖人在明堂，元年已是豐年祥。"
        ],
        "title": "春雨謠",
        "id": "84cb492c-cffe-4b33-996a-81750cc6fe6c"
    },
    {
        "author": "張耒",
        "paragraphs": [
            "騂弓鵲角蒼雕羽，金錯旂竿畫貔虎。",
            "長驅直踏老上庭，手拔干將斬狂虜。",
            "歸來解甲見天子，金印懸腰封萬戶。",
            "自爲大漢上將軍，高揖羣公佐明主。"
        ],
        "title": "少年行三首  其一",
        "id": "34b90acc-71dc-44bc-8cad-d4c31b6ca2cf"
    },
    {
        "author": "張耒",
        "paragraphs": [
            "人生豈合長貧賤，師事黄公曾習戰。",
            "英雄天子伐匈奴，初拜將軍二十餘。",
            "黄塵晝飛羽如插，身射單于碎弓甲。",
            "從來書生輕武夫，坐遣揮毫寫勳業。"
        ],
        "title": "少年行三首  其二",
        "id": "378e4880-c332-43eb-a6b5-675c21f83905"
    },
    {
        "author": "張耒",
        "paragraphs": [
            "少年賣珠登主門，主家千金惜一身。",
            "綠韝請罪見天子，尚得君王呼主人。",
            "鬭雞走馬長安道，豪傑驅來奉談笑。",
            "漢庭碌碌公與侯，畏禍憂誅先白頭。"
        ],
        "title": "少年行三首  其三",
        "id": "e4f8eb07-88c2-40e6-be21-b281a29867e3"
    },
    {
        "author": "張耒",
        "paragraphs": [
            "共飯何草草，客來從遠道。",
            "傾壺得殘酒，聊以開懷抱。",
            "年將半百兩鬢華，謫官憔悴來天涯。",
            "神理可馮吾道在，不應長遣路人嗟。"
        ],
        "title": "謫官黄州至南頓驛同李從聖叔姪小飲",
        "id": "5e3ad2bb-3ef6-424a-b36d-1933494f8071"
    },
    {
        "author": "張耒",
        "paragraphs": [
            "洞房飛香作春霧，仙人勸酒香中語。",
            "明眸第二紫雲娘，鶯學歌聲柳如舞。",
            "蹙眉長歌澧有蘭，銀鈎請君春草篇。",
            "繁弦高張燭燒夜，玉壺未盡參在天。",
            "春泥雪消淮上路，東風浪頭驚客艣。",
            "惱公舊事幾夢魂，過眼相逢一風雨。",
            "黄流清洛上天漢，吳山洞庭藏水府。",
            "謾題詩句寄歸舟，江口風狂那得渡。"
        ],
        "tags": [
            "洞庭湖"
        ],
        "title": "代贈",
        "id": "22b17430-061e-4fef-9788-48edf17f3bfb"
    },
    {
        "author": "張耒",
        "paragraphs": [
            "過作拋人去，非真我獨知。",
            "如何立不定，却有獨來時。"
        ],
        "title": "代嘲",
        "id": "751aec47-b362-4983-b888-b2d759de295c"
    },
    {
        "author": "張耒",
        "paragraphs": [
            "牧牛兒，遠陂牧。",
            "遠陂牧牛芳草綠，兒怒掉鞭牛不觸。",
            "澗邊古柳南風清，麥深蔽日野田平。",
            "烏犍礪角逐春行，老牸卧噍饑不鳴。",
            "犢兒跳梁沒草去，隔林應母時一聲。",
            "老翁念兒自携餉，出門先上岡頭望。",
            "日斜風雨濕蓑衣，拍手唱歌尋伴歸。",
            "遠村放牧風日薄，近村牧牛泥水惡。",
            "珠璣燕趙兒不知，兒生但知牛背樂。"
        ],
        "title": "牧牛兒",
        "id": "7613f5d0-f04b-4190-b38a-e881a9c34e9f"
    },
    {
        "author": "張耒",
        "paragraphs": [
            "未必蝤蠐如素領，故應新月學蛾眉。",
            "引成密約因言笑，試得真情是別離。",
            "罇酒且傾寒琥珀，淚妝更看薄臙脂。",
            "北城月落烏啼後，便是孤舟腸斷時。"
        ],
        "title": "贈人三首次韵道卿  其一",
        "id": "b220edd8-a067-4fc4-90ef-6034bc6e0b18"
    },
    {
        "author": "張耒",
        "paragraphs": [
            "醉裏紛紛散別筵，醒來客枕一燈前。",
            "黄茅野岸三更月，春水長亭十里船。",
            "一點淚憑誰寄與，十年香在恨依然。",
            "空疑窗外梅花發，珠箔青樓若箇邊。"
        ],
        "title": "贈人三首次韵道卿  其二",
        "id": "770f8e3f-7ab0-4db2-8e9f-4a0c3a6376ca"
    },
    {
        "author": "張耒",
        "paragraphs": [
            "可是相逢意便深，爲郎巧笑不須金。",
            "門前一尺春風髻，窗外三更夜雨衾。",
            "別燕從教燈見淚，夜窗惟有月知心。",
            "東西芳草渾相似，欲望高城何處尋。"
        ],
        "title": "贈人三首次韵道卿  其三",
        "id": "f35b5244-839d-43d6-994f-1abac2ad381a"
    },
    {
        "author": "張耒",
        "paragraphs": [
            "菡萏香蓮十頃陂，小姑貪戲採蓮池。",
            "晚來弄水船頭濕，更脫新裙裹鴨兒。"
        ],
        "tags": [
            "宋词三百首",
            "女子",
            "卷一·唐五代词"
        ],
        "title": "採蓮子",
        "id": "48866f33-5aaf-4c74-96f7-2454c422cba2"
    },
    {
        "author": "張耒",
        "paragraphs": [
            "春絲惹恨鬢雲垂，媚態愁容半在眉。",
            "早是思深難語別，可堪肌瘦不勝衣。",
            "眼前有恨景尤速，門外無情車載脂。",
            "自笑不如天上月，尊前猶有見郎時。"
        ],
        "title": "倚聲製曲三首  其一",
        "id": "7dcc05d3-397f-42af-a914-c8098b099576"
    },
    {
        "author": "張耒",
        "paragraphs": [
            "不恨因緣不恨天，强持牙板向罇前。",
            "陽關一曲動山月，別淚千行盈酒船。",
            "薄命有情今已矣，傍人無意亦凄然。",
            "願君學取梁間燕，秋去春來到妾邊。"
        ],
        "title": "倚聲製曲三首  其二",
        "id": "03bf9a35-280f-4037-8938-ae190160a321"
    },
    {
        "author": "張耒",
        "paragraphs": [
            "山未高兮水不深，此情此意薄千金。",
            "今朝酒伴雙垂淚，明夜燈前獨擁衾。",
            "玉筯異時空見跡，麈犀千里亦通心。",
            "桃源路絕無人到，應許劉郎再訪尋。"
        ],
        "title": "倚聲製曲三首  其三",
        "id": "b856b2fc-ae50-4598-9ffd-1e7938966817"
    },
    {
        "author": "張耒",
        "paragraphs": [
            "讀堂中之書兮，以致子之眠。",
            "飲堂中之酒兮，以休子之言。",
            "是非雜然於子之耳兮，付庭中之嘆蚓，與夫木上之鳴蟬。",
            "庶幾養生而保和兮，窮子之年。"
        ],
        "title": "劉壯輿是是堂歌",
        "id": "c8a800f1-2a56-45af-a0d8-5f9a847c844e"
    },
    {
        "author": "張耒",
        "paragraphs": [
            "高高花飛驚愁顔，珠簾晝鎖春風閒。",
            "少年金鞍照秦地，玉巵雙覆塵埃間。",
            "花間蝴蝶雙飛舞，感觸深心心更苦。",
            "昨夜陰雲數尺許，連宵變作西窗雨。"
        ],
        "title": "獨處愁",
        "id": "7abe8ca3-2cf9-463b-9499-de870e2c4e87"
    },
    {
        "author": "張耒",
        "paragraphs": [
            "遠別離，明當入蜀去。",
            "酒酣日落客心驚，起與僕夫先議路。",
            "引車在庭牛在槽，桐枝嫋嫋秋風豪。",
            "別情惆悵氣不下，酒觴翻污麒麟袍。",
            "緩緩清歌慰幽獨，不惜更長更燒燭。",
            "贈君髮上古搔頭，莫易此心如此玉。",
            "平生每笑花飛片，東家吹落西家怨。",
            "但得歸時似別時，相知何必長相見。"
        ],
        "title": "遠別離",
        "id": "7bcbd2f1-8c29-4e34-a222-0737123d8575"
    },
    {
        "author": "張耒",
        "paragraphs": [
            "人生動與衣食關，百年役役誰爲閒。",
            "四時睡足鞍馬上，去歲錢塘今長安。",
            "車愁羊腸夜險折，船畏人鮓晨驚湍。",
            "九州一身恨自惜，使我顔色常鮮歡。",
            "天地一氣成萬象，融即是江結是山。",
            "再願洪罏瀉融結，萬世更無行路難。"
        ],
        "title": "行路難",
        "id": "35d85dcc-46ca-4080-b301-5e4023ad21a7"
    },
    {
        "author": "張耒",
        "paragraphs": [
            "摇輕裾，曳長袖，爲楚舞，千萬壽。",
            "新詞白紵聲按舊。",
            "朔風捲地來崢嶸，燕雁避霜饑不鳴。",
            "高堂酒多華燈明。"
        ],
        "title": "白紵詞二首效鮑照  其一",
        "id": "b41fa706-aa22-4cf1-8a5c-1c4c1b00678b"
    },
    {
        "author": "張耒",
        "paragraphs": [
            "回纖腰，出素手，髻墮鬢傾釵欲溜，爲君歌舞君飲酒。",
            "歲云暮矣七澤空，湯湯漢沔天北風。",
            "玉壺之酒樂未終。"
        ],
        "title": "白紵詞二首效鮑照  其二",
        "id": "cb266dc8-d9e8-43b2-80aa-4e8289f7f943"
    },
    {
        "author": "張耒",
        "paragraphs": [
            "人間一葉梧桐飄，蓐收行秋回斗杓。",
            "神官召集役靈鵲，直渡銀河雲作橋。",
            "河東美人天帝子，機杼年年勞玉指。",
            "纖成雲霧紫星衣，辛苦無歡容不理。",
            "帝憐獨居無與娛，河西嫁與牽牛夫。",
            "自從嫁得廢織紝，綠鬢雲鬟朝暮梳。",
            "貪歡不歸天帝怒，謫歸却理來時路。",
            "但令一歲一相見，七月七日橋邊渡。",
            "別長會少知奈何，却悔從來歡愛多。",
            "匆匆萬事說不盡，燭龍已駕隨羲和。",
            "河邊靈官催曉發，令嚴不管輕離別。",
            "空將淚作雨滂沱，淚痕有盡愁無歇。",
            "我言織女君莫歎，天地無窮會相見。",
            "猶勝姮娥不嫁人，夜夜孤眠廣寒殿。"
        ],
        "tags": [
            "七夕情人节",
            "叙事",
            "爱情",
            "七夕节",
            "故事"
        ],
        "title": "七夕歌",
        "id": "573f0086-2d71-4bb4-b3e0-19768b6fcd19"
    },
    {
        "author": "張耒",
        "paragraphs": [
            "火維荒茫地軸傾，下有積水潜鯤鯨。",
            "鰲身翻瀾山爲崩，金烏下啄獰龍騰。",
            "狂鬚奇鬣萬族朋，巨神日月雙手擎。",
            "夸娥愁思烏戢翎，老魚戰死風雨腥。",
            "長彗下掃千里驚，淺洲一席塊爲城。",
            "蠻兒夷女奇弁纓。",
            "大舶映天日百程，怒帆吼風戰飛鵬。",
            "舟中之人怪眉睛，獸肌鳥舌髻翹撐。",
            "萬金明珠絡如繩，白衣夜明非縞繒。",
            "以有易無百貨傾，室中開橐光出楹。",
            "非石非玉色紺青，昆吾寶鐵雕春冰。",
            "表裏洞徹中虛明，宛然而深是爲瓶。",
            "補陀真人一銖衣，攀膝燕坐花雨飛。",
            "兜羅寶手親挈携，楊枝取露救渴饑。",
            "海師跪請顙有胝，番禺寶市無光輝。",
            "流傳人間入吾手，包以百襲吳綿厚。",
            "擇人而歸今子授。",
            "爛然光輝子文章，清明無垢君肺腸。",
            "比君之德君勿忘，與君同升白玉堂。"
        ],
        "title": "琉璃瓶歌贈晁二",
        "id": "a7213663-860f-4f4d-aab6-ed310494d756"
    },
    {
        "author": "張耒",
        "paragraphs": [
            "靈龜千年口不食，以背負床飲其息。",
            "吾家兩龜豈徒不食亦不息，壽與萬古無終極。",
            "濟南晁君博物天地通，夜窺牛斗頗似晉司空。",
            "指我兩龜有名字，大龜爲九江，小龜號千歲。",
            "老龍洞庭怒，蕩覆堯九州。",
            "禹咄嗟，水平流。",
            "九江無波拍天浮，中有大靈背如丘。",
            "南風吹楚澤，蓮葉清欲秀。",
            "有物中作巢，一寸立介胄。",
            "霞衣仙人鬢如霜，飲以南極之光芒。",
            "丹顱老客不相見，飛渡東海巢扶桑。",
            "邇來蟠桃枝，有子大如缶。",
            "浮游輕于鳥，江海一回首。",
            "青珊瑚柱碧瑶宮，水仙焚香吹作風。",
            "朝戲蓮葉西，暮遊蓮花東。",
            "秋風蓮子熟，歸去清江國。",
            "小千歲，大九江，我久不見之，向君案前雙。",
            "我謂晁君二物有似我與子，國有守龜吾子是。",
            "燦然天下之寶器，黄金之縢紫瑶匱。",
            "天王端冕史再拜，一逆二從定大事。",
            "我身百無用，頗似千歲潜深淵。",
            "不願人間貯金藉玉享富貴，但願寄身江上一葉之秋蓮。",
            "萬物才不才，用舍不任天。",
            "寄聲問晁君，然不然。"
        ],
        "tags": [
            "洞庭湖"
        ],
        "title": "九江千歲龜歌贈无咎",
        "id": "7e2be653-7eef-4e08-8e8d-09688c9d30ba"
    },
    {
        "author": "張耒",
        "paragraphs": [
            "老農占田得吉卜，一夜北風雪漫屋。",
            "屋壓欲折君勿悲，隴頭新麥一尺泥。",
            "泥深麥牢風莫吹，明年作餠大如箕。",
            "野人食飽官事少，莫畏瑟縮寒侵肌。",
            "高堂晨興何所爲，門無馬跡人更稀。",
            "珠樓玉閣互飛動，坐見貧屋生光輝。",
            "無功及物慚受祿，豐穰幸頼天與之。",
            "棄糧遺粒待雞犬，吾羹何得長烹藜。"
        ],
        "title": "大雪歌",
        "id": "afa940ae-8290-40c7-9509-1238c0279382"
    },
    {
        "author": "張耒",
        "paragraphs": [
            "山深巖高石壁青，白日忽變天晦冥。",
            "黑風驅雲走不停，驚電疾雨來如傾。",
            "山前雨點大如手，山下水湧危槎橫。",
            "崩崖古樹老有靈，吼怒直與風雲爭。",
            "枝披葉偃鬭不怯，萬竅却欲藏雷霆。",
            "鞭馿疾驅者誰子，石路嶮澀馿凌兢。",
            "目迷心懾愈不及，來憩樹下如寒蠅。",
            "蒼茫直與鬼神接，恍惚不保龍蛇驚。",
            "平居此樂忽入眼，孫家古圖纔可辨。",
            "奈何一幅一尺餘，欲奪天地之奇變。",
            "我心愛之良有以，昔苦山行親遇此。",
            "一生兩足不下堂，輸爾朱家貴公子。"
        ],
        "title": "孫彥古畫風雨山水歌",
        "id": "b1555e26-cb16-481e-b1be-3192032334b7"
    },
    {
        "author": "張耒",
        "paragraphs": [
            "北風卷雪送暮冬，重雲如山爭塞空。",
            "百年老樹吼欲折，塌翼不見南飛鴻。",
            "堂下幽姿亦可悅，點綴小樹花玲瓏。",
            "老人重裘不能煖，永夜惟守深爐紅。",
            "啾啾寒雀飛不起，饑啄凍土藏枯叢。",
            "青春欲回水官怒，摧拉未使陽和通。",
            "天時平分各司一，興廢誰得專其雄。",
            "杜門解轡聊有待，行看馬脚春泥融。"
        ],
        "title": "歲暮歌",
        "id": "e58d162d-88be-4386-a37f-895d5ed0172c"
    },
    {
        "author": "張耒",
        "paragraphs": [
            "艤舟淮南望新息，天遣清淮限南北。",
            "崎嶇細路入光山，野色蒼凉秋日白。",
            "八月穫稻田無水，蚱蜢羣飛稻乾死。",
            "危橋絕澗聞水聲，喧喧汲水爭瓶罌。",
            "昏昏落日銜遠山，鳥啼車轍未得閒。",
            "縣公吳生我世舊，爲我烹羊酤斗酒。",
            "燈前醉飽紛就眠，五更開門星滿天。",
            "長年他鄉心惘然，遠途辛勤難具言。"
        ],
        "title": "光山謠",
        "id": "7aea62f0-7cd6-4527-8a83-986c32300a55"
    },
    {
        "author": "張耒",
        "paragraphs": [
            "春向晚，斜日在高樓。",
            "幽花愁脈脈，輕絮去悠悠。",
            "冉冉三更雨，蕭蕭通夜愁。"
        ],
        "title": "用劉夢得三題  其一",
        "id": "f4a5f541-71ed-4221-8d6e-ce6eecb3f90e"
    },
    {
        "author": "張耒",
        "paragraphs": [
            "春已暮，把酒送春歸。",
            "花落鳴禽散，草長遊客稀。",
            "去年堂上燕，故故傍人飛。"
        ],
        "title": "用劉夢得三題  其二",
        "id": "3680439f-fb5b-499a-a44b-c51874611dbd"
    },
    {
        "author": "張耒",
        "paragraphs": [
            "春竟去，白髮感生平。",
            "流水去不斷，夕陽猶有情。",
            "舊時桃李月，悄悄向人明。"
        ],
        "title": "用劉夢得三題  其三",
        "id": "a1f09f7c-de62-40d8-ab31-eba281c44208"
    },
    {
        "author": "張耒",
        "paragraphs": [
            "年年西風白露天，爛醉村釀秋池原。",
            "今年杜門不復出，爲愛我庭風日寬。",
            "東西相望兩叢竹，正色森森立青玉。",
            "朝烟暮雨恣陵奪，翠鳳文章終鬰鬰。",
            "石榴新栽果不實，下有蕭條冒霜菊。",
            "人情雖欲薦我酒，物意豈願贏君菊。",
            "東欄黄葵色貴麗，氣壓滿欄香撲蔌。",
            "月桂凄凉何足數，蛛網挂蟲窘如束。",
            "安能卒歲不改芳，正自榮枯隨衆木。",
            "陶陶吾意方有在，瑣瑣眼前安足錄。",
            "朝來默坐有佳思，病去身輕如脫梏。",
            "從來北客望江南，何用登樓傷遠目。"
        ],
        "title": "年年歌",
        "id": "bb882268-5e89-423c-a960-78939f2bd01a"
    },
    {
        "author": "張耒",
        "paragraphs": [
            "樹頭玄衣郎，神爽聲復清。",
            "睡先萬目覺，起對殘月星。",
            "憫世耽睡昏，體穢神不靈。",
            "招使離衽席，啼呼每丁寧。",
            "幽人最憐汝，未旦起坐聽。",
            "荒山多嘉樹，春盡故園情。"
        ],
        "title": "鵯鵊詞",
        "id": "d792d05b-1529-47b7-b8f1-f2e07639915c"
    },
    {
        "author": "張耒",
        "paragraphs": [
            "蔡子圍棋非我敵，我謹事之如大國。",
            "主盟召會不敢辭，近忽憑陵有驕色。",
            "鄒人戰魯固非宜，于越入吳誰可測。",
            "願君勿以大自驕，知小深謀戰須克。",
            "區區江子似邾婁，我如强魯端能役。",
            "凌兢螳臂屢見拒，我但憐子心難得。",
            "近來措置尤小獰，何異穿窬時有獲。",
            "可憐癡將不知兵，請視吾旂豈冥北。",
            "饑魚貪餌不知鈎，口雖暫美身遭食。",
            "雖然吾亦守疆埸，防患猶須謹蟊賊。",
            "上攀蔡子雖已遼，晉楚周旋終有日。",
            "下觀江子行逾遠，我進駸駸未知極。",
            "嗟予自謂敢忘謙，事有真誠難掩抑。",
            "爲君聊發一笑端，欲開吾棋視斯檄。"
        ],
        "title": "圍棋歌戲江瞻道兼呈蔡秘校",
        "id": "3c7a8f65-e298-417e-a852-ce3ba7be4f65"
    },
    {
        "author": "張耒",
        "paragraphs": [
            "亭亭美人舟上立，周氏女兒年二十。",
            "少時嫁得刺船郎，郎身如墨妾如霜。",
            "嫁後妍媸誰復比，淚痕不及人前洗。",
            "天寒守舵雨中立，風順張帆夜深起。",
            "百般辛苦心不惜，妾意私悲鑑中色。",
            "不如江上兩鷺鷥，飛去飛來一雙白。",
            "長淮杳杳接天浮，八月搗衣南國秋。",
            "謾說鯉魚能託信，祇應明月見人愁。",
            "淮邊少年知妾名，船頭致酒邀妾傾。",
            "賊兒惡少謾調笑，妾意視爾鴻毛輕。",
            "白衫烏帽誰家子，妾一見之心欲死。",
            "人間會合亦偶然，灘下求船忽相值。",
            "郎情何似似春風，靄靄吹人心自融。",
            "河中逢潬還成阻，潮到蓬山信不通。",
            "百里同船不同枕，妾夢郎時郎正寢。",
            "山頭月落郎起歸，沙邊潮滿妾船移。",
            "郎似飛鴻不可留，妾如斜日水東流。",
            "鴻飛水去兩不顧，千古萬古情悠悠。",
            "情悠悠兮何處問，倒瀉長淮洗難盡。",
            "祇應化成淮上雲，往來供作淮邊恨。"
        ],
        "title": "周氏行",
        "id": "fdc2ac4a-2c81-4341-bc37-1d8a88acf01c"
    },
    {
        "author": "張耒",
        "paragraphs": [
            "紅錦長絛當背垂，紫檀槽穩橫朱絲。",
            "美人亭亭面如雪，纖手當弦金桿撥。",
            "彈成丁丁啄木聲，春林蔽日春晝晴。",
            "徘徊深枝穿翠葉，玉喙勞時還暫歇。",
            "深園斷嶺人不知，中有槎枒風雨枝。",
            "蠹多蟲老飽可樂，山靜花深終日啄。",
            "雄雌相求飛且鳴，高枝礪嘴枝有聲。",
            "無功忍使饑腸飽，有意却教枯樹青。",
            "疾彈如歌細如語，曲欲終時情更駐。",
            "一聲穿樹忽驚飛，葉動枝摇不知處。"
        ],
        "title": "啄木詞",
        "id": "e102f41b-30ec-4be2-aed7-75a8449bf4ab"
    },
    {
        "author": "張耒",
        "paragraphs": [
            "周綱既季宣王作，提劍揮呵天地廓。",
            "朝來吉日差我馬，夜視雲漢憂民瘼。",
            "桓桓方召執弓鉞，藹藹申韓賜圭爵。",
            "北驅獫狁走豺狼，南伐淮夷斬鯨鱷。",
            "明堂車馬走爭先，清廟笙鏞尸載樂。",
            "岐陽大獵紀功伐，石鼓巖巖萬夫鑿。",
            "千年兵火變朝市，後世紙筆傳冥漠。",
            "迹荒事遠貴者寡，歎惜風霜日摧剝。",
            "君誠嗜古更過我，易以瓦器尤奇卓。",
            "滿盤蒼玉列我前，制古形奇異雕琢。",
            "羲黄已亡巧僞起，采椽土木消純樸。",
            "何爲獲此上古器，經歷萬古遭搜掠。",
            "寥寥墨翟骨已朽，尚有遺風傳隠約。",
            "又疑晏子矯齊俗，陶土摶泥從儉薄。",
            "或云古者宗廟器，斥棄金玉先誠確。",
            "是時此物參鼎俎，蕢桴土鼓誠爲樂。",
            "嗚呼二物信奇絕，頼有吾徒與提握。",
            "不然烏瓦與荒碑，坐見塵埃就零落。"
        ],
        "title": "瓦器易石鼓文歌",
        "id": "c1f18932-507b-475b-914f-7bd82dc497a0"
    },
    {
        "author": "張耒",
        "paragraphs": [
            "瑶池一片孤飛雪，風急身輕飛不歇。",
            "誰將翠袖遮得歸，十斛明珠換與誰。",
            "金龜貴客迎將去，玉作輜軿載塵霧。",
            "人間不解桃李心，獨與琵琶自相語。",
            "主人白頭情不親，朱樓夜鎖梨花春。",
            "願同花落寄流水，飄出朱門隨路塵。",
            "長恐此生空已矣，從此失身輕薄子。",
            "人生但樂兩知心，誰是瓊瑶孰泥滓。",
            "鶯驚中彈花辭樹，蝶散蜂驚春日暮。",
            "風光不斷流水長，不知片雪今何處。"
        ],
        "title": "片雪歌",
        "id": "4ac05e3c-99d1-4295-ada4-2be38b9b6abb"
    },
    {
        "author": "張耒",
        "paragraphs": [
            "豪俊昔未遇，白日無光輝。",
            "隆中卧龍客，長嘯視羣兒。",
            "九州英雄爭著鞭，黄星午夜照中原。",
            "君看慷慨有心者，乃是山東高帝孫。",
            "老瞞赤壁抱馬走，紫髯江左空回首。",
            "世上男兒能幾人，眼看袁呂真何有。",
            "永安受詔堪垂涕，手挈庸兒是天意。",
            "渭上空張復漢旂，蜀民已哭歸師至。",
            "堂堂八陣竟何爲，長安不見漢官儀。",
            "鄧艾老翁誇至計，譙周鼠子辨興衰。",
            "梁父吟，君聽取，擊節高歌爲君舞。",
            "躬耕貧賤志功名，功名入手亡中路。",
            "逢時兒女各稱雄，運去英雄非曆數。",
            "梁父吟，悲復悲。",
            "古今人事半如此，所以達士觀如遺。",
            "龐公可是無心者，何事鹿門招不歸。"
        ],
        "title": "梁父吟",
        "id": "bf0d301d-556f-4afd-aa83-6737f8d8a7b0"
    },
    {
        "author": "張耒",
        "paragraphs": [
            "度關山，意悠哉，秦關路險行車摧。",
            "秋雲沉沉天未曉，關吏正眠關未開。",
            "孟嘗逃秦畏秦逐，一日歸齊未爲速。",
            "重扉當道可奈何，搔首蒼茫空駐轂。",
            "主君無言客無計，仰看天星俯相視。",
            "風鳴木響心自驚，咄嗟謾養三千士。",
            "下客趨前敢獻誠，爲君試效晨雞鳴。",
            "引聲未絕羣雞應，軋軋重門俄徹扃。",
            "馬嘶人語車輪轉，斗柄斜橫夜初半。",
            "奔風捷足欲何追，虎口脫身非素願。",
            "孟嘗好士竟何爲，纔得雞鳴狗盜兒。",
            "可憐當日慇懃意，輟食分衣竟爲誰。"
        ],
        "title": "度關山",
        "id": "12c92583-c541-4d49-a063-a7b03a4527a0"
    },
    {
        "author": "張耒",
        "paragraphs": [
            "風霆冥冥日月蔽，帝遣真龍下人世。",
            "降精神馬育天駒，足躡奔風動千里。",
            "蕭條寄産大宛城，我非爾乘徒爾生。",
            "小羌雜種漫羈絏，櫪上秋風時一鳴。",
            "萬里名聞漢天子，內府鑄金求騄駬。",
            "將軍受詔玉關開，靈旂西指宛王死。",
            "天馬出城天駟驚，塞沙颯颯邊風生。",
            "執驅校尉再拜馭，護羌使者清途迎。",
            "騏驎殿下瞻天表，天質龍姿自相照。",
            "翠蕤黄屋兩邐迤，玉鐙金鞍相炫耀。",
            "東游封祀被和鑾，甲子北來巡朔邊。",
            "展才自覺逢時樂，致遠不知行路難。",
            "物生從類如有神，地無遠近終相親。",
            "君不見莘野磻溪耕釣叟，一朝吐氣佐明君。"
        ],
        "title": "天馬歌",
        "id": "6d68617c-d5a3-40aa-9941-1d5c91843e0e"
    },
    {
        "author": "張耒",
        "paragraphs": [
            "平湖碧玉烟波闊，芰荷風起秋香發。",
            "採蓮女兒紅粉新，舟中笑語隔烟聞。",
            "高繫紅裙袖雙卷，不惜浮萍沾皓腕。",
            "爭先採得隠船篷，多少相欺互相問。",
            "吳兒蕩槳來何事，手指荷花示深意。",
            "郎指蓮房妾折絲，蓮不到頭絲不止。",
            "月上潮平四散歸，舟輕楫短去如飛。",
            "斷腸脈脈兩無語，寄情流水傳相思。"
        ],
        "title": "江南曲",
        "id": "eb5b60bf-ad0a-456a-90f6-56768b57b7e4"
    },
    {
        "author": "張耒",
        "paragraphs": [
            "八月穫黍霜野空，蒼鷹羽齊初出籠。",
            "劍翎鈎爪目如電，利吻新淬龍泉鋒。",
            "少年臂爾平郊去，草動人呼躍寒兔。",
            "竦身下擊霹靂忙，毛逐奔風血濡距。",
            "爾能搏兔不能食，未飽中腸行復擊。",
            "主人厭兔爾尚饑，一生不快爲人役。",
            "蒿間黄雀鳴啾啾，饑啄野粟心無求。",
            "賦形雖小技能薄，不受羈縻得自由。"
        ],
        "title": "籠鷹詞",
        "id": "82334bab-0060-4ab9-8deb-44f0257e94aa"
    },
    {
        "author": "張耒",
        "paragraphs": [
            "北窗掃壁陳圖書，殺氣凜凜生坐隅。",
            "誰將尺素畫駿馬，云是文皇昔日拳毛駒。",
            "龍顱虎脊視天地，若滅若沒三萬里。",
            "皇天産此誰得之，虯鬚十八真天子。",
            "擒王滅竇如塵埃，英氣貫日天爲開。",
            "黄金甲光照天地，大白羽箭馳風雷。",
            "真龍在廄萬馬疾，下視四海皆駑駘。",
            "榛棘昭陵一抔土，柏城六馬莓苔古。",
            "嗚呼駿馬已埃塵，雖有燕昭難再睹。"
        ],
        "title": "拳毛駒歌",
        "id": "0508622d-ffe2-4ce8-83f2-2802f8ba5648"
    },
    {
        "author": "張耒",
        "paragraphs": [
            "寒鴉來時九月天，黄梁蕭蕭人刈田。",
            "啼聲清哀晚紛泊，迭和羣音和且樂。",
            "朋飛聚噪動百千，頸腹如霜雙翅玄。",
            "風高日落田中至，部隊崩騰鉦鼓沸。",
            "高林古道榆柳郊，落葉晴霜荆棘地。",
            "志士朝聞感歲華，田家候爾知寒事。",
            "壠頭雪消牛挽犁，蕩漾春風吹爾歸。",
            "投寒避暖竟何事，長伴燕鴻南北飛。",
            "我滯窮城未知返，爲爾年年悲歲晚。",
            "扁舟東下會有期，明年見爾長淮岸。"
        ],
        "title": "寒鴉詞",
        "id": "ea881645-1b60-4c8d-ab51-a371bc630bd1"
    },
    {
        "author": "張耒",
        "paragraphs": [
            "東風芳草長，寒食春茫茫。",
            "人家掩門去，雞犬自相將。",
            "原頭簇簇柳與花，行人往來長歎嗟。",
            "舊墳新塚累累是，裂錢澆酒何人家。",
            "桑上鳴鳩喚山雨，雨脚蕭蕭山日暮。",
            "歸來門巷正春寒，花底殘紅落無數。",
            "北里悲啼夜未休，清弦脆管起南樓。",
            "古今歌笑何時盡，芳草白楊春復秋。",
            "去年巧笑鞦韆女，今年嫁作東家婦。",
            "綵繩畫柱似當年，只有朱顔不如故。",
            "百人學仙無一成，麻姑不見但聞名。",
            "萬斛春醪須痛飲，江邊漁父笑人醒。"
        ],
        "title": "寒食歌",
        "id": "d3945d50-03f9-4ed3-97b9-71cd03e5c9ed"
    },
    {
        "author": "張耒",
        "paragraphs": [
            "碧梧含風夏夜清，林塘五月初飛螢。",
            "翠屏玉簟起凉思，一點秋心從此生。",
            "方池水深溪雨積，上下輝輝亂凝碧。",
            "幸因簾捲到華堂，不畏人驚照瑶席。",
            "漢宮千門連萬戶，夜夜熒煌暗中度。",
            "光流太液池上波，影落金盤月中露。",
            "銀闕蒼蒼玉漏遲，年年爲爾足愁思。",
            "長門怨妾不成寐，團扇美人還賦詩。",
            "避暑風廊人語笑，欄下撲來羅扇小。",
            "已投幽室自分明，更伴殘星碧天曉。",
            "君不見連昌宮殿洛陽西，破瓦頹垣今古悲。",
            "荒榛腐草無人迹，只有秋來熠燿飛。"
        ],
        "title": "飛螢詞",
        "id": "14ad8390-4840-4825-bdd2-913566dd761a"
    },
    {
        "author": "張耒",
        "paragraphs": [
            "黄州楚國分三戶，葛蔓爲城當樓櫓。",
            "江邊市井數十家，城中平田無一步。",
            "土岡瘦竹青復黄，引水種稻官街旁。",
            "客檣朝集暮四散，夷言啁哳來湖湘。",
            "使君麗譙塗堊赭，門狹不能行兩馬。",
            "滿城蛙噪亂更聲，谷風穀穀黄鴉鳴。",
            "最愁三伏熱如甑，北客十人八九病。",
            "百年生死向中州，千金莫作齊安遊。"
        ],
        "title": "齊安行",
        "id": "02f882de-2e07-49be-bac3-6d99a97d3c60"
    },
    {
        "author": "張耒",
        "paragraphs": [
            "山民歲時事莽鹵，猶知拜掃一百五。",
            "平明士女出城闉，黄土岡前列尊俎。",
            "篛包粉餌蒸野蔬，富家烹羊貧薦魚。",
            "日暮肩輿踏風雨，江鄉人家無犢車。",
            "插花飲酒山邊市，醉後歌聲動鄰里。",
            "南人聞歌笑相尋，北人聞歌淚滿襟。"
        ],
        "title": "一百五歌",
        "id": "7465a960-519b-4eb7-9fb7-9c070de1e1f3"
    },
    {
        "author": "張耒",
        "paragraphs": [
            "秋風起，秋雲高。",
            "連山草木如波濤，大江蕩潏魚龍逃。",
            "羲和奔忙日車逸，八柱傾側恐不牢。",
            "柯山老人揜蓬茅，畏寒理我舊縕袍。",
            "粗餐在盤有濁醪，醉飽高卧從呼號。"
        ],
        "title": "秋風謠",
        "id": "95833da0-190a-41b4-809b-98599494df13"
    },
    {
        "author": "張耒",
        "paragraphs": [
            "秋雲捲盡秋天清，東皋蕭條雞犬聲。",
            "黄葉吟風聲不平，芙蕖半落更有情。",
            "歸來僮饑羸馬疲，城頭樹暗烏欲栖。",
            "誰家朱樓人夜宿，微紅一點簾間燭。"
        ],
        "title": "東皋行",
        "id": "a79d92a3-f08a-403b-a207-a6e83e876cd2"
    },
    {
        "author": "張耒",
        "paragraphs": [
            "紅梢一夜櫻桃雨，簾捲曉晴鴝鵒語。",
            "簾旌細浪滾東風，迎得春歸與爲主。",
            "玉手嬌慵添繡線，欄下菖蒲近相見。",
            "雲屏曉睡翠翹橫，樓上寒時正五更。"
        ],
        "title": "正月詞",
        "id": "2f7d584c-eba8-4a80-93ea-a05b5307550d"
    },
    {
        "author": "張耒",
        "paragraphs": [
            "滾風畫幕長廊靜，簾下人眠初日永。",
            "嚶嚶不動採花蜂，夜來露重薔薇冷。",
            "芳草長時寒食天，紅牆低處見鞦韆。",
            "人家無事雞犬閒，日暮芳郊留醉眠。"
        ],
        "title": "二月詞",
        "id": "6ef6f6c4-2d40-467b-a1b9-7a3d74a89c30"
    },
    {
        "author": "張耒",
        "paragraphs": [
            "北風夜雨烏翅濕，低飛野畦啄遺粒。",
            "啄食不飽還畏人，嗚呼隔隴自求羣。",
            "我行陳宋經大澤，田荒生茅不種麥。",
            "空腸待飽明年禾，鴉鴉爾饑獨奈何。"
        ],
        "title": "饑烏詞",
        "id": "fc01d7ed-34a3-41f6-a386-bf76990f5619"
    },
    {
        "author": "張耒",
        "paragraphs": [
            "淮南苦寒不可度，積雪連山風倒樹。",
            "長淮凍絕魚龍愁，哀鴻傍人飛不去。",
            "雪中寒日無暖光，六龍瑟縮不肯驤。",
            "老憊孤舟且復止，堅冰三尺厚於牆。"
        ],
        "title": "苦寒行二首  其一",
        "id": "6d35e292-02dd-42c5-85c9-cc49ccad0316"
    },
    {
        "author": "張耒",
        "paragraphs": [
            "茫茫楚鄉仲冬月，白屋無烟飛走絕。",
            "空林號風冰斷枝，長淮無人冰照雪。",
            "凍埋釣艇不復漁，南羹未嚼淮中魚。",
            "要須下擘澄湫水，剸取寒蛟烹腹腴。"
        ],
        "title": "苦寒行二首  其二",
        "id": "fe8c59b6-b37a-4075-a314-cab0f0861b33"
    },
    {
        "author": "張耒",
        "paragraphs": [
            "寶刀裁花碎羅縠，带臘圓紅黄染粟。",
            "枝頭幾日即花開，世上人情何太速。",
            "東風未轉北風嚴，返挂銅鈎不上簾。",
            "莫怪蛾眉呵素指，層簷冰碧玉纖纖。"
        ],
        "title": "春詞",
        "id": "d472efc9-b83d-48eb-9e72-1748d8b6676a"
    },
    {
        "author": "張耒",
        "paragraphs": [
            "夜來霜重著欄干，玉殿無塵玉甃寒。",
            "日日君王罷朝早，禁廷無事一冬閒。"
        ],
        "title": "宮詞效王建五首  其一",
        "id": "0f6700cd-e52a-4c56-ac8e-361bc0df550c"
    },
    {
        "author": "張耒",
        "paragraphs": [
            "簾外微明燭下妝，殿門放鑰待君王。",
            "玉階地冷羅鞋薄，衆裏偷身倚御床。"
        ],
        "title": "宮詞效王建五首  其二",
        "id": "5e0283d6-6c9b-43b3-9a50-893c1ee608b5"
    },
    {
        "author": "張耒",
        "paragraphs": [
            "昨夜新霜滿玉階，初冬處處火爐開。",
            "中官逐院傳宣賜，南國諸侯進橘來。"
        ],
        "title": "宮詞效王建五首  其三",
        "id": "d5e2dffb-88a0-4405-ad9f-59fbfa44610c"
    },
    {
        "author": "張耒",
        "paragraphs": [
            "玉墀夜色晝昏昏，催放朝班散侍臣。",
            "隨駕上樓同看雪，萬重宮殿一時新。"
        ],
        "title": "宮詞效王建五首  其四",
        "id": "e2a4dded-bc63-4c17-b3c6-c7e32234cfba"
    },
    {
        "author": "張耒",
        "paragraphs": [
            "蓮燭千枝夜宴遲，君王索筆寫新詩。",
            "宮人和得爭先進，偏愛宋家兄弟詞。"
        ],
        "title": "宮詞效王建五首  其五",
        "id": "20c0bfcd-ce15-4360-99ba-a2576f3bd919"
    },
    {
        "author": "張耒",
        "paragraphs": [
            "七月不雨井水渾，孤城烈日風揚塵。",
            "楚天萬里無纖雲，旱氣塞空日晝昏。",
            "土龍蜥蜴竟無神，田中水車聲相聞。",
            "努力踏車莫厭勤，但憂水勢傷禾根。",
            "道傍執送者何人，稻塍爭水殺厥鄰。",
            "五湖七澤水不貧，正頼老龍一屈伸。"
        ],
        "title": "旱謠",
        "id": "76f659e4-557b-46b1-a925-328873e7f004"
    },
    {
        "author": "張耒",
        "paragraphs": [
            "有屋可以讀書，有竹可以忘憂。",
            "採庭之菊香有餘，烹園之蔬甘且柔。",
            "賢哉二子，又復何求。",
            "鬼不爾責，人不爾仇。",
            "沽酒可飲，江魚可羞。",
            "又安用列鼎食珍，佩印封侯。",
            "我居柯西，相隔一里，可以杖履朝往而夕遊。",
            "必未厭我乞醯與借馬，但只恐勤君赤脚與露頭。",
            "不然將吾顔子簞食瓢飲屢空之樂，又欲翻董生清明玉杯繁露之春秋。"
        ],
        "title": "貽潘邠老",
        "id": "e84c2e9c-8788-43bf-9cba-ac339fb1e86b"
    },
    {
        "author": "張耒",
        "paragraphs": [
            "老人攀花復藉草，春力著人如醉倒。",
            "未容作計試留春，東風已與人俱老。",
            "東君惜春不惜花，千紅萬紫委泥沙。",
            "已教白日張錦繡，更欲平地興雲霞。",
            "我欲呼客無酒肉，摘花插頭悲髮禿。",
            "安得釀酒萬甕屠千羊，花間醉飽踏春陽。"
        ],
        "title": "醉中雜言",
        "id": "db3be6f4-00da-4ce3-a944-1a89f1d7426e"
    },
    {
        "author": "張耒",
        "paragraphs": [
            "木梟梟兮蒼山巔，回洑重深兮其下九淵。",
            "東風歌兮春水舞，庭肅肅兮神來下。",
            "神來下兮翠帷舉，谷冥冥兮春山雨。",
            "雨三休兮神三燕，游雲高兮見極蒲，安我舟楫兮君不怒。",
            "水濱之人兮苦思君，菖蒲生兮楊柳春。",
            "解君旂兮醉君御，聊樂一日兮莫予棄。"
        ],
        "title": "龜山祭淮詞二首 迎神",
        "id": "56caf996-0ccd-4902-abda-bca825e7b055"
    },
    {
        "author": "張耒",
        "paragraphs": [
            "楚巫醉兮君不留，春風起兮木蘭舟。",
            "弭余楫兮飲君酒，君既不顧兮駕龍以出遊。",
            "凌九江兮勒滄海，萬龍舞兮百靈會。",
            "君孔樂兮我思君，望君故居兮其上片雲。",
            "水淪淪兮石碌碌，空祠草長兮風雨入君屋。",
            "山中春兮鳥鳴悲，明月皎皎兮中夜來。"
        ],
        "title": "龜山祭淮詞二首 送神",
        "id": "1057efae-5aa8-4266-b898-60974e6bebb2"
    },
    {
        "author": "張耒",
        "paragraphs": [
            "洞簫奏兮瑶瑟御，日不足兮繼以夜。",
            "吾寧獨此湛樂兮，嘉予美之宜修。",
            "披浮雲出明月兮，揮衆星不與謀。",
            "既成言以命予兮，顧永予之光明。",
            "豈獨謂不然兮，託東風以惠聲。",
            "嗟言獨何容易兮，有傾身者鬼神。",
            "中懷著而必見兮，卷蘭舌而交信。",
            "予雖不執子明燭兮，光輝其舍予。",
            "兩相審者不媒兮，予既獲子於鼻息。",
            "舒子聲以歌兮，鳳凰將聞而振羽。",
            "結子佩而起舞兮，星斗視子而上下。",
            "獨翩翩其不可留兮，君之居可知而不可得。",
            "春水渙渙兮，予獨飲君河之曲。",
            "鳥鳴羣飛兮，其下芳草。",
            "柳舒舒其可攬結兮，桃李始就其膏沐。",
            "行者懷兮別者思，酌君酒兮壽君以不衰。",
            "撫君舟之悠然兮，將浩渺以浮航。",
            "三江震澤兮，舟師告憊而一息。",
            "引日星之煌煌兮，吾獨望子於南極。",
            "想子其下兮，鼓聖濤而鞭蛟龍。",
            "使宓妃不敢巧笑兮，皇英斂衽而來從。",
            "南風之來兮，入予裾悅余心。",
            "獨條暢而清婉兮，曰是爲故人之風。"
        ],
        "title": "惠別",
        "id": "188839ff-f9f7-4a89-bccd-4348dc491770"
    },
    {
        "author": "張耒",
        "paragraphs": [
            "帝治下土兮遠於民，撫御萬方兮周無垠。",
            "物類億千兮莽蓁蓁，出入日月兮運星辰。",
            "廣必有容兮潜姦昏，不上愬兮帝曷聞。",
            "歲庚申兮斗建巳，旬逾十兮雨不施。",
            "秀者燋兮實者悴，麥莽莽兮不出塊。",
            "舊穀既沒兮待新以食，奪其所望兮民憂以惑。",
            "捨耒而兵兮奪攘剽賊，急不知慮兮求生頃刻。",
            "民幸帝兮詔雲師，氣朝升兮斂陽暉。",
            "孰鼓風兮震川岳，上者揚兮旁者剝。",
            "雲雖仁兮不得施，野童童兮草木摧。",
            "熟揚塵兮蔽朝日，紛霏霏兮冒萬物。",
            "昏迷蒙兮浩恍惚，瞭者瞀兮失南北。",
            "瘞根莖兮腐葩實，世慘錯兮澤蓬㶿。",
            "霍霍然兮侵萬室，飄雨塵兮以旦以夕。",
            "民曰誰爲兮尸是有物，其名曰魃兮旱是司。",
            "惡潤忌澤兮盜陽威，淫視槁木兮疾華滋，憎飽妬飫兮幸民饑。",
            "亢不伏兮風以助之，慘懷柔茂兮塵埃是吹。",
            "來炎火兮爛煒煌，馭回祿兮驂畢方。",
            "朱旂旐兮絳帷裳，坦無畏兮樂洋洋。",
            "朋疫癘兮友疾殃，徒甚劇兮黨甚强。",
            "慢帝威兮分害戕，竊祠禱兮傲驅攘。",
            "民頼帝仁兮以衣以食，上帝孔昭兮愬無禍責。",
            "幸帝震怒兮降魃罪疾，無俾在世兮幽沉深溺。",
            "雷伐鼓兮電揚旂，雨卷壑兮雲張帷。",
            "泛游澤兮湛甘滋，充槁瘠兮奮枯萎。",
            "禾黍茂兮蔬果肥，歲既登兮民飽嬉。",
            "康帝民兮恩甚思，幽斯魃兮宥無期。"
        ],
        "title": "愬魃",
        "id": "feab454e-aa20-4264-8c0f-94b3a0cd61ce"
    },
    {
        "author": "張耒",
        "paragraphs": [
            "西山之泉兮冽以清，淳注萬古兮無虧盈。",
            "應龍蟠守兮謹防扃，有神司之兮帥羣靈。",
            "神君曷處兮山之穹，雲郛霧闕兮都邃宮。",
            "騰駕逸景兮馭清風，上友仙聖兮佑帝躬。",
            "惟今之旱兮非神曷愬，家無餘糧兮麥不庇雨。",
            "土飄塵揚兮迷行錯步，魃威孔張兮熾莫予禦。",
            "挹水一勺兮薦羔豚，曷求於水兮神實憑。",
            "土有蔬兮林有實，芼馨香兮葅芳鬰。",
            "神我饗兮臨我堂，酌芝醑兮御椒漿。",
            "巫甚祇兮時甚良，哀我疾兮降我祥。",
            "神君仁兮念下民，撫民災兮號帝閽。",
            "帝念神君兮詔雨官，叱馭六龍兮奮互飛。",
            "騫掣飛電兮鼓雷震，俾霈爾澤兮正無限。",
            "山靈川怪兮更騰奔，角毛羽鬣兮爛鱗鱗。",
            "前幢後旆兮玄雙輪，椎轟喧呵兮翻乾坤。",
            "神龍九鬣兮雜蛟鯤，瞠眼飛涎兮翻齶齦。",
            "伏潜羲和兮止星辰，一洒萬里兮傾河津。",
            "妖風失威兮斂以奔，魃濡厥裳兮伏以蹲。",
            "槁蘇焦澤兮息惔焚，優渥潤沃兮無涯垠。",
            "菽麰詵詵兮奮裳紳，秋種既即兮農則勤。",
            "既足而止兮披霧昏，朝陽清明兮斂游塵。",
            "功成不居兮駕歸雲，空山寥寥兮夜無聞。",
            "靈泉幽幽兮湛奫淪，竭誠莫報兮仁哉君。"
        ],
        "title": "敘雨",
        "id": "3b5177ea-c3dd-43ef-808c-6eddd99aeec8"
    },
    {
        "author": "張耒",
        "paragraphs": [
            "張子官於福昌，塊然獨居，無與爲友。",
            "賓客不至，遺朋失舊。",
            "經時閉門，終日鉗口。",
            "出無與遊，居無與就。",
            "誰同我食，誰酌我酒。",
            "歸守妻孥，出對廝走。",
            "駕言出遊，田童野叟。",
            "氣否莫交，情包不剖。",
            "塞聰蔽明，盤足袖手。",
            "披書閱簡，眩目疲肘。",
            "厭然成痼，不可針灸。",
            "於是張子，滌慮除煩。",
            "披庭掃堂，枕手而眠。",
            "恍若有遇，有神降焉。",
            "曰我實哀汝，獨無友朋。",
            "我有教告，子乎我聽。",
            "凡世之人，百愚一賢。",
            "古昔所歎，非獨今然。",
            "得賢與朋，善固無儷。",
            "賢不可得，將愚與比。",
            "友賢實難，幸然後值。",
            "不幸友愚，與無孰利。",
            "諂笑傾辟，韜情晦實。",
            "測心獻計，因隙投策。",
            "口是腹非，面歌背泣。",
            "友若此者，實繁孔多。",
            "曷若不見，目清耳和。",
            "我復告子，真友之實。",
            "爾遵我言，友胡有竭。",
            "人物雖殊，可友同焉。",
            "賜爾以友，其名曰山。",
            "居汝左右，在汝北焉。",
            "端不汝去，澹兮絕言。",
            "春麗夏繁，秋疏冬瘦。",
            "霞霧融明，風馳雨驟。",
            "孤楫橫奔，牢屯巧鏤。",
            "傲岸軒昂，清華潤秀。",
            "對食臨眠，排堂入牖。",
            "效技汝前，雖勞不疚。",
            "山有佳泉，多灌爾囿。",
            "歷石懸空，泠泠清漱。",
            "如聞妙音，濯煩浴垢。",
            "不猶愈乎，卑議庸讀。",
            "過耳增懣，入心善煩者乎。",
            "山有修竹，汝園是植。",
            "靜麗明鮮，端虛正直。",
            "如彼正人，揚言發色。",
            "微風散碧，宵月鏤白。",
            "不猶愈乎，市兒塵顔。",
            "敧眉鼓吻，佞笑浮言。",
            "工爲媚悅，善佞曲拳者乎。",
            "山有喬木，聳立而峙。",
            "端無媚姿，若對正士。",
            "障雨蔽暍，千人所芘。",
            "微飈披拂，吹奏竽籟。",
            "不猶愈乎，蠕蠕鼠輩。",
            "女黠兒嬌，奴趨妾拜者乎。",
            "山有好鳥，清喉麗羽。",
            "引嘯長鳴，羣呼迭語。",
            "夜管風弦，哀簧怨柱。",
            "不猶愈乎，巷歌里舞。",
            "促縮跳梁，顛妖淫污。",
            "父子不施，棄禮忘數者乎。",
            "如前實繁，言胡可殫。",
            "汝與之樂，右攀左援。",
            "曷爲孑孑，寤寐嗟歎。",
            "張子再拜，受言永懷。",
            "解累亡憂，心通志開。",
            "高山巖巖，流水潺潺。",
            "竹茂木翹，鳥鳴琅然。",
            "如前夷齊，而後閔顔。",
            "吾何爲乎，浩然其間。"
        ],
        "title": "友山",
        "id": "24386c47-4bca-461f-b0e7-3ec3157f0d60"
    },
    {
        "author": "張耒",
        "paragraphs": [
            "何馨香之芬敷兮，昌綠葉而紫莖。",
            "是其名爲菊兮，爰植予之中庭。",
            "性清平而不躁兮，味甘爽而充烹。",
            "當秋露之慘凄兮，舒煌煌之華英。",
            "色正而麗兮，氣芬以清。",
            "純靜秀潔兮，族茂羣榮。",
            "採食以時兮，天和以寧。",
            "穎輕竅達兮，瞳子清明。",
            "散敗流濁兮，風宣滯行。",
            "仙聖所餌兮，屏除臭腥。",
            "久嗜不廢兮，將延爾齡。",
            "嗟予生兮，蹇薄煩冥。",
            "憂饑畏寒兮，微祿以生。",
            "終曷歸兮，山林是營。",
            "膏粱鼎食兮，方丈縱橫。",
            "炙熊之蹯兮，龍醢羊羹。",
            "彼得有命兮，吾奚爾榮。",
            "惟茲佳菊兮，野實以生。",
            "採擷咀食兮，薦俎盈登。",
            "求之孔易兮，世焉莫爭。",
            "我有久疾兮，壅塞煩昏。",
            "支節堅痹兮，氣閼於元。",
            "憊不能支兮，外壅中乾。",
            "疥癬得志兮，蟯蛔伏蟠。",
            "餐華秋冬兮，食葉春夏。",
            "集新易故兮，爾功是假。",
            "寧康我軀兮，骨節堅良。",
            "産和剔戾兮，其樂洋洋。",
            "反華於玄兮，易瘻以强。",
            "忘生絕俗兮，深潜遠藏。",
            "驂駕雲霧兮，呼吸太陽。",
            "招友彭咸兮，御風以翔。",
            "吁嗟此菊兮，吾於爾望。"
        ],
        "title": "種菊",
        "id": "4999da60-db47-4c44-81af-7ad5fbe5429c"
    },
    {
        "author": "張耒",
        "paragraphs": [
            "嗟堯之時兮大水滂，橫潰四海兮包陵岡。",
            "蕩流湧汩兮周無防，龍騰蛇奔兮嬉以狂。",
            "腥鱗頑鬣兮更披猖，城居穴處兮亂厥常。",
            "頹蟲糾結兮肆害戕，陸盤淵據兮傲不臧。",
            "朋屯黨集兮蕃以昌，穿穴噬囓兮民盡傷。",
            "下民既病兮帝弗康，黄熊幽殛兮羽山陽。",
            "乃命伯禹兮行四方，乘高趨卑兮陵復航。",
            "鑿山疏源兮導河江，萬水下走兮來洋洋。",
            "經畫九野兮興農桑，驅龍放蛇兮屏諸荒。",
            "焚山燎野兮無遺芒，野巢窟居兮保厥疆。",
            "敢有弗率兮斷爾吭，伯益作志兮稽妖祥。",
            "帝虞耄勤兮黜予商，天授神禹兮夏是王。",
            "九牧作貢兮金鑑鍠，大冶鼓鑄兮騰精鋩。",
            "巖巖九鼎峙且剛，奇形詭質兮走與翔。",
            "鱗毛羽倮兮兮雜短長，求情抉態兮幽微彰。",
            "制馭百怪兮嚴紀綱，獸蟲人鬼兮安其鄉。",
            "殊宮別域兮異存亡，曷爲茲蛇兮宅我居。",
            "妖頑堅老兮傲驅除，深潜居此兮坦無虞。",
            "下飲我沼兮稍林株，朱眸丹舌兮玄鱗膚。",
            "恍惚遽速兮疑有無，居者畏避兮行者徐。",
            "險奪我圃兮駭我徒，盜竊祭禱兮欺羣愚。",
            "我咨爾蛇兮潜山而穴野，陰蟠遠伏兮與人乎異舍。",
            "冬居夏游兮時以行，食爾之食兮朋爾朋。",
            "儧亂我居兮常失經，叛棄爾守兮帝有刑。",
            "胡昏與頑兮居以寧，自爲不寧兮邀割烹。",
            "荒戾天理兮悖聖程，我宥爾愆兮逐爾行，亟舍故處兮遐以征。",
            "南山之幽兮雲霧冥，草木薈蔚兮嶮不平。",
            "爾徒實繁兮食惟爾盈，捕取不至兮居無與爭。",
            "汝生孔遂兮壽綿爾齡，物違其常兮禍之所集。",
            "豐狐晝游兮冬裘以白，龜厭淵處兮吉凶是卜。",
            "虎不畏人兮皮包戈戟，矜險恃孽兮其終鮮克。",
            "我言孔昭兮語汝以理，日吉時良兮汝遄以逝。"
        ],
        "title": "逐蛇",
        "id": "0582e79c-4e54-4b28-ba95-fabfe80593f9"
    },
    {
        "author": "張耒",
        "paragraphs": [
            "懷不展兮居無聊，默誶語兮浩長謠。",
            "寫我心兮登彼高，陟萬仞兮捫九霄。",
            "命清風兮披浮雲，瞰四荒兮視天垠。",
            "大海蕩潏兮潜龍鯤，吐吞日月兮制明昏。",
            "醖釀元氣兮函星辰，羽載四海兮芥浮坤。",
            "四岳列峙兮嵩中蹲，牽連脈絡兮子復孫。",
            "草蔓木布兮升降如朋，障南蔽北兮東散西分。",
            "如掌列塊兮盤羅豆罇，黄流中貫兮發源崑崙。",
            "東騖大海兮縈如繚紳，南方炎炎兮火之所宅。",
            "朱鳥屹峙兮丹膺絳翮，騫飛以翔兮煇煌爛赫。",
            "從擁萬羽兮紛羅羽翼，煌煌尊嚴兮有斗在北。",
            "升降玉都兮運量帝側，呼吸陰陽兮秉持禍福。",
            "真仙逍遙兮澹不可挹，西有王母兮戴勝穴居，壽歷萬古兮忘終泯初。",
            "超遼恍惚兮獨與道俱，驂友日月兮羣靈走趨。",
            "既又左而東顧兮觀大明之始生，震沸九淵兮麗天升精。",
            "披攘羣陰兮重幽昭明，有神司馭兮朱裳絳纓。",
            "呼造物以致問兮吾將考乎太初，彼天地其孰始兮日與月其代除。",
            "四荒漫其何極兮人胡爲而中居，火何爲而南宅兮水孰使其在北。",
            "安知東之主生兮西配刑而主殺，斗建寅而氣分兮疇爲四時之消息。",
            "世徒知其已然兮遂推類而立說，彼厥初其誰造兮孰布施而殊別。",
            "抑其不得不然兮或者私智之所設，將忽然而自爾兮遂已成而不可絕。",
            "造物爲余究察兮曰此曷可以言陳而意悉，彼混沌之一氣兮吾不知誰合而爲一。",
            "忽洞達而兩分兮夫亦安知其誰闢，爰升清而降濁兮水赴陰而火陽。",
            "東升氣而敷生兮西或成而害戕，强名之曰自然兮曷足以究其必至。",
            "謂不得不然者愈疏兮尚安取於私智，莊周誕而妄推兮夏革愚而臆對。",
            "世號予曰造物兮予亦曷有所主尸，苟待予而後造兮彼造予者復誰。",
            "姑置之而勿校兮任萬物之自成，游小智於太初兮何異夏蟲之語冰。",
            "曠任之而勿疑兮萬里會而一平，夫何造物者開予兮神飄飄而不居。",
            "我將赴而遠遊兮招神聖以爲徒，騰九螭之奔輪兮追飛電而攬奔風。",
            "周萬里於一息兮堂西極而有九區，叩玉闕之九關兮覲上帝於絳都。",
            "酌瑶尊之芳酒兮招赤松而友彭祖，既錫我以難老兮黜嗜慾而襲靈虛。",
            "爰侑我以秘藥兮合千簫而吹萬竽，樂吾心之洋洋兮舒五體之與與。",
            "降復還於我室兮聊彌日而一娛。"
        ],
        "title": "登高",
        "id": "1fbf9833-288b-4d6e-a7f1-4553b5e1d8ab"
    },
    {
        "author": "張耒",
        "paragraphs": [
            "歸去來兮，行世不偶予曷歸。",
            "其出無所爲喜兮，舍去而何悲。",
            "眄一世之無與兮，古之人逝莫追。",
            "求不疚於予義兮，又奚恤餘子之是非。",
            "彼好惡之罔極兮，或顛倒其裳衣。",
            "顧吾涉之已深兮，愧哲人之見微。",
            "吾歸甚安，無所事奔。",
            "既守吾室，又杜吾門。",
            "一氣孔神，於中夜存。",
            "納至和於靈根兮，挹天醖於玄尊。",
            "既充溢於幽闕兮，亦粹然而見顔。",
            "往有坎而茲夷兮，昔或危而今安。",
            "將從化人於西域兮，面藏吏於函關。",
            "將以一世爲芻狗兮，廢與興吾厭觀。",
            "彼福禍之一源兮，必茲出而茲還。",
            "彼自以爲無隙兮，何異夫石槨之宋桓。",
            "歸去來兮，吾悲夫斯人不返兮，豈招仙聖與之游。",
            "昔惠我以好音，忽遠去而莫求。",
            "予曷異於世人兮，初爲哽塞而增憂。",
            "彼錢鎛則深藏兮，盍視夫已墾之田疇。",
            "萬古芸芸，共逝一舟。",
            "半夜而失，旦號其丘。",
            "畏達觀之誚予，涕已泣而不流。",
            "悟榮名之取憎兮，善斯人之獲休。",
            "已矣乎，萬物之作各其時，吾獨與時而去留，豈或能力而違之。",
            "既往莫或追，來者尚可期。",
            "蓋雨暵之在天，豈吾稼之不耔。",
            "彼蜀雄之必傳，作猶愧於書詩。",
            "嗟身屈而道伸，於斯人兮曷疑。"
        ],
        "title": "和歸去來詞",
        "id": "3c0dd378-2c82-48b5-b100-042b24d2e51f"
    },
    {
        "author": "張耒",
        "paragraphs": [
            "醫之不得其方耶，抑其命有短長耶。",
            "獨爾能使吾悲若此耶，抑爲父者皆愛其子耶。",
            "蒼顱夷顙，秀眉清目。",
            "今其存亡，其猶有鬼也。",
            "使無物，則吾復何思。",
            "其尚有知也，則夫荒屋野寺。",
            "風霜雨露，食息誰汝視也。"
        ],
        "title": "哭下殤",
        "id": "11f4fbc2-ec61-4df6-9b45-abcefee34975"
    },
    {
        "author": "張耒",
        "paragraphs": [
            "休日不造請，出遊賢友同。",
            "城南上人者，宴坐花雨中。",
            "金貌散香霧，寶鐸韵天風。",
            "鳥語演寶相，飯香悟真空。",
            "尚書三二客，浄社繼雷宗。",
            "黄子發錦囊，句有造物功。",
            "握中一寸煤，海外千年松。",
            "誰降午睡魔，賜茗屠團龍。",
            "晁子卧城西，咫尺不可逢。",
            "豈無坐中客，終覺少此公。",
            "歸帽見新月，撲衫暮塵紅。",
            "困眠有餘想，却聽寺樓鐘。"
        ],
        "title": "休日同宋遐叔詣法雲遇李公擇黄魯直公擇烹賜茗出高麗盤龍墨魯直出近作數詩皆奇絕坐中懷无咎有作呈魯直遐叔",
        "id": "2c5b7951-1c04-40cd-b74e-434ff9869c14"
    },
    {
        "author": "張耒",
        "paragraphs": [
            "畫工出幻事，縞素發原藪。",
            "蕭蕭白茅低，凜凜北風走。",
            "眈然老於菟，舉步安不驟。",
            "目光炯雙射，怒吻呀欲受。",
            "彼彪擲其旁，文彩淡初就。",
            "雖然竊形似，已足走百獸。",
            "煩君衛吾寢，振此蓬蓽陋。",
            "坐令盜肉鼠，不敢窺白晝。"
        ],
        "title": "掛虎圖於寢壁示秸秠",
        "id": "39c155d0-063b-4370-9a7c-3178183fbcaf"
    },
    {
        "author": "張耒",
        "paragraphs": [
            "遠公不出山，坐受天龍供。",
            "地祇敢愛寶，木石親輸送。",
            "巖巖千年屋，山立屹不動。",
            "風雲宿修梁，星斗近華棟。",
            "亭亭碧香爐，薝蔔時自涌。",
            "五雲嚴擁衛，天樂下鸞鳳。",
            "神池閟寶象，光怪發巖洞。",
            "誰能陟其巔，手攬湖龍鞚。",
            "東堂黄金藏，龍像儼環拱。",
            "蕭條亡國輦，拙樸昔誰用。",
            "掃堂爲一睡，清極乃無夢。",
            "思歸戒晨發，結束勤僕從。",
            "鴻鐘振林莽，月落朝嵐重。",
            "再往墮渺茫，猿鶴應嘲諷。"
        ],
        "title": "神運殿望香爐天池等峰晚宿官廳明日早發",
        "id": "0f9af3a0-21d5-4304-92ed-30e0877052d3"
    },
    {
        "author": "張耒",
        "paragraphs": [
            "我昔爲諸生，奉書諫議公。",
            "後來辱稱奬，禮數賓客同。",
            "决科甫弱冠，年少氣如虹。",
            "歸來陪後乘，不責醉後恭。",
            "孤舟梁宋郊，旅態萃百窮。",
            "拜公睢陽府，笑語若春風。",
            "人事不可期，俯仰異吉凶。",
            "平生丹竈術，馬鬣哭新封。",
            "十年得吾弟，懷舊涕沾胸。",
            "清平守家法，眉宇肖德容。",
            "交臂是非外，爲僚兄弟中。",
            "東軒語長夏，葵竹羅青紅。",
            "西舍雪夜歡，玉顔醉瑶鍾。",
            "欲飲徑相就，三更叱閽翁。",
            "鯨吸絕遺滴，山頹信傾峰。",
            "搜抉盡醤茹，楂梨倒筐籠。",
            "通宵兩沈醉，午起頭如蓬。",
            "人生定當爾，事去挽驚鴻。",
            "河梁繫君馬，一笑喜相逢。",
            "憐君碧紗幌，夜淚哭葦叢。",
            "我方困虀鹽，酸寒官辟雝。",
            "同尋舊游地，塵壁罥絲蟲。",
            "啼鳥古寺間，夏陰小園空。",
            "酒市逢好好，琵琶失𤫩瓏。",
            "歌舞一分散，賓僚亦西東。",
            "忘情猶一歎，齊物論非通。",
            "官冷隠朝市，端能信予慵。",
            "人生當富貴，子盍自磨礲。",
            "便當隠五車，一一貯心胸。",
            "功就螘作垤，叢成蛇化龍。",
            "北郊分袂歸，作惡驚兒童。",
            "長謠代晤語，發子一笑哄。"
        ],
        "title": "贈張公賁",
        "id": "9f2535bb-70a2-4c24-b045-2db8a4e269d5"
    },
    {
        "author": "張耒",
        "paragraphs": [
            "扁舟發孤城，揮手謝送者。",
            "山回地勢卷，天豁江面瀉。",
            "中流望赤壁，石脚插水下。",
            "昏昏烟霧嶺，歷歷漁樵舍。",
            "居夷實三載，鄰里通假借。",
            "別之豈無情，老淚爲一洒。",
            "篙工起鳴鼓，輕艣健於馬。",
            "聊爲過江宿，寂寂樊山夜。"
        ],
        "title": "離黄州",
        "id": "27e5f22a-c7cf-4bfe-ac49-458745e205a3"
    },
    {
        "author": "張耒",
        "paragraphs": [
            "黄州望樊山，秀色如可攬。",
            "扁舟橫江來，山脚繫吾纜。",
            "大川失洶涌，淺水澄可鑒。",
            "北風吹疏雨，夜枕舟屢撼。",
            "齊安不可望，滅沒孤城暗。",
            "奔流略溪口，龍蜃屢窺瞰。",
            "平生千金質，戒懼敢忘暫。",
            "茲遊定何名，耿耿有餘念。"
        ],
        "title": "宿樊溪",
        "id": "924bffcb-b24d-486d-a97e-d3f80d98d604"
    },
    {
        "author": "張耒",
        "paragraphs": [
            "匡廬奠九江，苗裔遍南服。",
            "橫江蔽原野，內外實一族。",
            "危磯插江生，石色擘青玉。",
            "蛟龍穴亂石，猱玃在喬木。",
            "我行季冬月，江蹟在山腹。",
            "扁舟如鏡面，清浄不可觸。",
            "躋攀既不可，千古長幽獨。",
            "緬想邃古初，巢居戒樵牧。"
        ],
        "tags": [
            "庐山"
        ],
        "title": "道士磯",
        "id": "990d0ce8-89d7-405f-88e7-d40f1cb51f3a"
    },
    {
        "author": "張耒",
        "paragraphs": [
            "扁舟下樊溪，江南正清瀉。",
            "曉登巴河岸，極目望春野。",
            "步尋修竹寺，古木爭偃亞。",
            "云昔孫仲謀，刑牲致師禡。",
            "雄圖邈已矣，英概足悲咤。",
            "石梯造雲霧，丹白開廣厦。",
            "山僧安寂寞，畏冷不出舍。",
            "勞生遇閒境，頓使我心寫。",
            "晚江平若席，風勢欲相借。"
        ],
        "title": "離樊口宿巴河遊馬祈寺",
        "id": "01e76d7f-19ad-4e19-bfce-52a7745c8596"
    },
    {
        "author": "張耒",
        "paragraphs": [
            "積水多疾風，三日阻我舟。",
            "天寒波濤惡，岸窟騰龍虬。",
            "五更船篷鳴，冷風入衾裯。",
            "平明諸山雪，爛漫鋪琳球。",
            "篙工笑相顧，拍拍我船頭。",
            "水魄小孤神，霧鬢橫星眸。",
            "倉卒禱即應，知我厭滯留。",
            "稍晴景物好，柳色含新柔。",
            "春風我故舊，迎我入東州。"
        ],
        "title": "龜陵灣阻風三日遙禱孤山而風止",
        "id": "4897e78b-e358-4c60-90ad-f633d545b6d0"
    },
    {
        "author": "張耒",
        "paragraphs": [
            "旗尾指船頭，篙工告風便。",
            "張帆弛雙艣，去勢如脫箭。",
            "船傍兩高山，過目若流電。",
            "波平船穩馳，客寢兀未變。",
            "吾聞西江龍，神力回宇縣。",
            "往來萬夫禱，正直巧獲願。",
            "嗟予何所恃，誠確無所薦。",
            "神豈哀我窮，有賜不待獻。",
            "乃知人窮我，本不坐神譴。",
            "人間事若異，未易以言辯。",
            "坐令千里遠，近若在几研。",
            "慚非謝宣城，攫筆賦浄練。"
        ],
        "title": "自離富池凡三禱順濟龍求便風皆獲應又風日清霽舟行安穩委曲如所欲感而成詩",
        "id": "db3e0862-0c17-4f29-a4b5-403cae630eca"
    },
    {
        "author": "張耒",
        "paragraphs": [
            "青山如君子，悅我非姿媚。",
            "相逢一開顔，便有論交意。",
            "今晨决然去，摻若執我袂。",
            "謂山無見留，此事寧久置。",
            "道邊青髮翁，下有白玉髓。",
            "斸之龍蛇窟，自足飽吾世。",
            "平生耽幽獨，乃若忘朝市。",
            "一官等塵垢，安得敗成計。",
            "草堂醉老子，虎溪大開士。",
            "寄語二主人，爲留三畝地。"
        ],
        "title": "出山",
        "id": "771ec34b-501e-4706-8c2c-a7b82150b152"
    },
    {
        "author": "張耒",
        "paragraphs": [
            "幽居感節物，僧舍值朝凉。",
            "空簷落寒雨，滴滴響秋堂。",
            "低飛林間翮，濕羽不能翔。",
            "危葉別故枝，幽花泫晚芳。",
            "悠悠清夜眠，促織催朝光。",
            "日月愴已徂，吾行獨迷方。",
            "采采幽圃蘭，歲晚日馨香。",
            "君子健明德，勿爲兒女傷。"
        ],
        "title": "朝雨",
        "id": "dc61c0a7-8a08-42b0-af6c-747f37a6dadc"
    },
    {
        "author": "張耒",
        "paragraphs": [
            "驅車發潁川，回望失嵩少。",
            "霜氣塞層空，黯澹寒日曉。",
            "原田際天平，百里見飛鳥。",
            "累累道傍丘，石獸卧衰草。",
            "不知誰氏碑，剝裂偶未倒。",
            "支離見隸字，書带漢筆妙。",
            "遺墳不可問，文彩竟何效。",
            "永年恃金石，此計久可笑。",
            "昔遊已三歲，存歿傷懷抱。",
            "飽諳人世憂，安得身不老。"
        ],
        "title": "離陽翟",
        "id": "57c5f1de-89d5-4489-84c2-6aeef15d5ae9"
    },
    {
        "author": "張耒",
        "paragraphs": [
            "許昌古名都，氣象良未替。",
            "客子遠道來，塵埃滿襟袂。",
            "黄昏造孤驛，買飯嚙枯胾。",
            "庭寬蟾蜍高，霜氣徹寒被。",
            "頼携朱提杯，可具一飯費。",
            "無人勸我酌，孤獨伴客醉。",
            "笙簫誰家樓，語笑月中市。",
            "何人不行樂，而我獨涕淚。",
            "夜長更漏稀，風急鼓鼙駛。",
            "天明卷席去，行止隨所值。"
        ],
        "title": "次潁川",
        "id": "218769bb-94f1-4ec2-86e1-3363ec4024f9"
    },
    {
        "author": "張耒",
        "paragraphs": [
            "天將剗隋亂，帝逢六龍來。",
            "森然風雲姿，颯爽毛骨開。",
            "飆馳不及視，山立儼莫回。",
            "長鳴馳八表，擾擾萬駑駘。",
            "秦王龍鳳姿，魚鳥不足摧。",
            "腰間大白羽，中物如風雷。",
            "區區數豎子，縛取如提孩。",
            "手持掃天帚，六合無塵埃。",
            "艱難濟大業，一一非常材。",
            "惟時六驥足，績與英衛陪。",
            "功成鏘八鸞，玉輅行天街。",
            "荒凉昭陵闕，古石埋蒼苔。"
        ],
        "title": "昭陵六馬唐文皇戰馬也琢石象之立昭陵前客持石本示予爲賦此",
        "id": "0ef2cdf1-cb1f-43f8-87c4-766cff0a7378"
    },
    {
        "author": "張耒",
        "paragraphs": [
            "契闊千里別，惻愴難具言。",
            "殷勤一宵語，願子未即眠。",
            "空堂燈火青，旅褐借僧氈。",
            "勞勞一杯酒，不解道路寒。",
            "經年相從樂，既別亦茫然。",
            "人間事盡爾，聚散亦何歎。",
            "但悲多難身，尚獲朋友歡。",
            "間關百憂中，一笑有萬錢。",
            "張子年未冠，已雄羣少年。",
            "巉巉坐我側，紫眸秀雙顴。",
            "壯志激衰懦，清談破愁煎。",
            "天明即分散，奈此情悁悁。"
        ],
        "title": "同楊十二緱氏寺宿草酌張正民秀才見訪",
        "id": "0a1a83a5-eec1-4618-b78a-b17a96adeaa2"
    },
    {
        "author": "張耒",
        "paragraphs": [
            "千里不相見，勞勞復何辭。",
            "不遠一城中，耿耿令我思。",
            "僦舍酒家樓，推壚卷其旗。",
            "鼠壤敗晨炊，守翁噪羣兒。",
            "馬傍挾兩羸，雙踵待刻移。",
            "五日長安塵，故山夢中歸。",
            "何以洗我心，望君青松姿。",
            "懷情久不吐，古屋弦悲詩。"
        ],
        "title": "初到都下供職寄黄九",
        "id": "e4589b59-d451-46c3-80b1-86bdf75e0c5d"
    },
    {
        "author": "張耒",
        "paragraphs": [
            "文章慚骯髒，談舌罷雋永。",
            "年來屏百事，但願兩耳靜。",
            "黄公安禪室，不覺在市井。",
            "客來飽清風，可是徒造請。",
            "犧尊與社樗，妄計幸不幸。",
            "願君妙觀察，金門等雲嶺。"
        ],
        "title": "次韵魯直夏日齋中",
        "id": "4906f423-27f7-4a37-9ece-faff84e6b82e"
    },
    {
        "author": "張耒",
        "paragraphs": [
            "雨氣入古屋，薄帷生夜清。",
            "想君擁鼻坐，端學苦吟生。",
            "泥深欺我馬，歸卧日半楹。",
            "浩然有奇想，非子定誰評。"
        ],
        "title": "晚歸寄无咎二首  其一",
        "id": "450e3bfd-6115-4e23-b444-a448ae2972b7"
    },
    {
        "author": "張耒",
        "paragraphs": [
            "屋東雲移山，屋西日半壁。",
            "餘天一劍清，遠雨萬絲白。",
            "官事癡可了，未遭官長責。",
            "惟應晁夫子，不可別頃刻。"
        ],
        "title": "晚歸寄无咎二首  其二",
        "id": "a465f294-fb31-4a34-83a4-21d4221698c1"
    },
    {
        "author": "張耒",
        "paragraphs": [
            "咽咽幽谷泉，蕭蕭秋竹風。",
            "豈不愛孤潔，但傷愁且窮。",
            "呂子南國秀，滄溟貯其胸。",
            "出試輒不偶，低頭避兒童。",
            "離家五千里，客飯苦不豐。",
            "冷落卧寒齋，苦吟和秋蟲。",
            "昨者投我詩，九歎閱未終。",
            "欲知作者心，但視讀者容。",
            "文章出貧賤，此事今古同。",
            "但願子富貴，不願文日工。",
            "今日告我別，出門若驚鴻。",
            "各在天一方，何當復相逢。"
        ],
        "title": "送呂際秀才南歸",
        "id": "dfe02449-e3b3-4453-ad50-419726f20a2c"
    },
    {
        "author": "張耒",
        "paragraphs": [
            "茲行頗閒暇，聊此山水間。",
            "幸有所携人，臭味同一源。",
            "山溪並修澗，嘉木間蒲蓮。",
            "杉松鳴古剎，始覺此溪寒。",
            "孤亭出屋背，石磴相牽攀。",
            "迎客窮道人，俯僂鬚眉斑。",
            "釋子具粗糲，雖貧有餘歡。",
            "午登西山去，路作九曲彎。",
            "山禽慣不驚，夏木秀且繁。",
            "緬懷紫髯公，奠玉祠天壇。",
            "豪强有遺韵，興廢無留觀。",
            "空巖一泓泉，引予掏清甘。",
            "至人悲熱惱，遺此消昏煩。",
            "我茶非世間，天上蒼月團。",
            "爲爾惜不得，烹瀹澆晨餐。",
            "深谷晚易陰，快雨時斑斑。",
            "但見夾道松，龍髯濕蒼顔。",
            "念我亦閒人，屏居閉柴關。",
            "不使倒珠玉，濟我胸中慳。",
            "之官亦漫浪，遇勝却盤桓。",
            "平生據頑鈍，信命傲憂患。",
            "言歸徒旅疲，就蔭休征鞍。",
            "却視來時舟，一葉繫荒灣。"
        ],
        "title": "西山寒溪",
        "id": "d85b79eb-ab2b-486e-a757-23f068d6425f"
    },
    {
        "author": "張耒",
        "paragraphs": [
            "張侯蜀都秀，玉立身堂堂。",
            "手持明光節，六月登太行。",
            "三晉雄中夏，朔方臨大荒。",
            "傳聲賢使者，父老相扶將。",
            "控弦百萬戶，十年廢耕桑。",
            "但使把鋤犂，自然息桁楊。",
            "主人延閣老，別酒泛蘭觴。",
            "寄聲梁諫議，欲試紫參方。"
        ],
        "title": "送張天覺使河東席上分題得將字",
        "id": "7bdc12ec-44bd-4567-b39e-dcbf8839094c"
    },
    {
        "author": "張耒",
        "paragraphs": [
            "先生居山陽，時事不挂齒。",
            "讀書逾五車，不肯著一字。",
            "今朝苦歎嗟，告我將老矣。",
            "我意與子殊，欲去依禪子。"
        ],
        "title": "答仲車",
        "id": "c7e94c8e-2d58-4dc8-87cc-299971888a33"
    },
    {
        "author": "張耒",
        "paragraphs": [
            "華燈耀廣陌，皎月臨重城。",
            "惟我二三子，柴門通夜扃。",
            "展書對明燭，濁酒徐徐傾。",
            "崢嶸千萬慮，一醉皆能平。"
        ],
        "title": "和仲車元夜戲述",
        "id": "efc4f3d7-4558-45af-abc2-15cce4acdd74"
    },
    {
        "author": "張耒",
        "paragraphs": [
            "濟物非僕僕，功名愧無心。",
            "倚市安能美，汲泉不厭深。",
            "老人夙有尚，瓶缽好叢林。",
            "安能紅塵裏，徒使老駸駸。"
        ],
        "title": "和魯直",
        "id": "c401cdf0-b471-4d7b-b139-5930a46f5066"
    },
    {
        "author": "張耒",
        "paragraphs": [
            "紫禁斷人聲，蓬山轉春日。",
            "樓外晚鼓傳，城陰衛番出。",
            "循除擷新秀，紅紫間疏密。",
            "倚天黄金闕，龍虎氣鬰律。",
            "明時賦鉛槧，寓直守編帙。",
            "疏閒謝裨補，歲月感飄忽。",
            "謝公山林賞，不爲軒冕屈。",
            "體道無朝野，達情慚利物。"
        ],
        "title": "書館直舍",
        "id": "73581b3b-d2ca-4c30-8a27-9c51f1b1f9e0"
    },
    {
        "author": "張耒",
        "paragraphs": [
            "溪山慘殘歲，况乃值深冬。",
            "清晨率其屬，肆禮凝琳宮。",
            "漠漠冒原露，凄凄隔水風。",
            "南方異氣候，霜葉未全紅。",
            "忽憶簪史筆，早趨闢蒼龍。",
            "拜舞東閣上，佳氣鬰葱葱。",
            "談笑出右掖，交游盡英雄。",
            "老大心已矣，依然魂夢中。"
        ],
        "title": "宣城至日謁天慶觀行香呈郡僚",
        "id": "a5b1581a-2172-43e2-a7c8-3fc028cdc896"
    },
    {
        "author": "張耒",
        "paragraphs": [
            "新秋一盃酒，風雨早凉天。",
            "眷言西鄰友，咫尺莫能前。",
            "豈無病羸馬，泥滑不勝鞭。",
            "端居何爲者，落寞掩書眠。",
            "高柳颯已疏，碧草留餘鮮。",
            "衰懷感徂節，客舍悲流年。",
            "孤吟誰與和，獨酌還醒然。",
            "新晴野路乾，期子南山邊。"
        ],
        "title": "秋日獨酌懷榮子邕",
        "id": "84922dd3-0d7c-4bbe-96a0-b50c828c523b"
    },
    {
        "author": "張耒",
        "paragraphs": [
            "庭木舞風雨，清秋來我堂。",
            "衾裯偃宵寐，燈火照新凉。",
            "昔我來清潁，庭花有晚芳。",
            "坐看桐葉暗，已近菊枝黄。",
            "歲月忽流駛，形骸變老蒼。",
            "淹留應有命，通塞詎能量。",
            "寂歷年華晚，優游永日長。",
            "憂時非我事，黄卷有虞唐。"
        ],
        "title": "夜初凉",
        "id": "e7e8e9fe-06a9-4b94-8d5b-e2369eec88d2"
    },
    {
        "author": "張耒",
        "paragraphs": [
            "陸子不可招，寥寥風月魂。",
            "空堂掩遺像，幸此配老禪。",
            "舉世人澆薄，云誰知子賢。",
            "竟陵樵牧地，陳迹豈復存。",
            "我欲歌子詩，三歎撫無弦。",
            "瓦登薦秋菊，酌此石井泉。"
        ],
        "title": "題陸羽祠堂兼寄李援援有詩殊佳二首  其一",
        "id": "54778617-dd2f-40cb-8cbe-b53f8eb4fbe8"
    },
    {
        "author": "張耒",
        "paragraphs": [
            "清詩弔陸子，味若堂下泉。",
            "陸子骨已朽，青松代之言。",
            "松亦安能言，風至時蕭然。",
            "至談非牙舌，陸子意已傳。"
        ],
        "title": "題陸羽祠堂兼寄李援援有詩殊佳二首  其二",
        "id": "bc0b9e7b-b26d-4164-8c65-fa66730428f1"
    },
    {
        "author": "張耒",
        "paragraphs": [
            "微雨濕青松，松間多好風。",
            "翠光濃欲滴，對舞千蛟龍。",
            "可惜青玉釵，道邊委蒿蓬。",
            "幽人不汝棄，應有綠毛翁。"
        ],
        "title": "萬松亭有感",
        "id": "0f5ff29c-884d-4c56-9518-19a31729e89c"
    },
    {
        "author": "張耒",
        "paragraphs": [
            "今旦寒氣至，晨坐進一杯。",
            "一杯未能已，三酌竟空罍。",
            "我有胸臆事，欲言誰使陪。",
            "往往中夜歎，鬰結無由開。",
            "頼此樽中君，破悶有後來。",
            "時時從之遊，報我以歡咍。",
            "古國多寒肴，老妻治炮煨。",
            "誰云一日富，此價萬瓊瑰。"
        ],
        "title": "今旦",
        "id": "06397ee5-33e2-421e-8641-1efff4c3cc52"
    },
    {
        "author": "張耒",
        "paragraphs": [
            "疏梅插書瓶，潔白滋媚好。",
            "微香悠然起，鼻觀默自了。",
            "秀色定可憐，仙姿寧解老。",
            "禪翁心土木，對此成魔惱。"
        ],
        "title": "摘梅花數枝插小瓶中輒數日不謝吟玩不足形爲小詩",
        "id": "93b5f8c8-dbdf-43f5-9008-7fda81b174a3"
    },
    {
        "author": "張耒",
        "paragraphs": [
            "濃霜失暄妍，短日淡無色。",
            "回風振中園，摇落聲策策。",
            "草根饑鳥啄，飛舞時嘖嘖。",
            "野荒無遺粒，卒歲將何食。",
            "鮮鮮西牆下，幽草弄寒碧。",
            "四時不吾欺，聊假汝頃刻。"
        ],
        "title": "霜後步西園",
        "id": "dbf382e2-d1d9-48ab-a276-5387ece2a5dc"
    },
    {
        "author": "張耒",
        "paragraphs": [
            "悲笳奏已罷，落月在西壁。",
            "卧聞中林鳥，先曉鳴嘖嘖。",
            "爾求亦易供，固合事安息。",
            "夜歸陵旦起，何爾更勞役。",
            "乾坤擾萬物，不使輕有獲。",
            "無求良獨難，何以休吾力。"
        ],
        "title": "冬懷三首  其一",
        "id": "6373d3c2-064d-4b70-a160-39b99c3ca788"
    },
    {
        "author": "張耒",
        "paragraphs": [
            "揚雄老不遇，寂寞玩文史。",
            "厠身虎狼間，乃卒脫其死。",
            "中恬遺外慕，獨樂異衆喜。",
            "但有載酒人，何用求知己。"
        ],
        "title": "冬懷三首  其二",
        "id": "ad1dec34-7b88-495d-8bcd-f97a7f6d3576"
    },
    {
        "author": "張耒",
        "paragraphs": [
            "年來百事懶，惟樂靜中趣。",
            "天寒無來客，終日常閉戶。",
            "進取乏時才，窮通有天數。",
            "委身付造物，已矣隨所遇。"
        ],
        "title": "冬懷三首  其三",
        "id": "0fa727af-58bd-43e0-a9d7-81291fb2cc35"
    },
    {
        "author": "張耒",
        "paragraphs": [
            "東風吹桃李，花落已滿地。",
            "摇摇新柳枝，薄蔭纔可芘。",
            "誰云同一時，榮謝兩異意。",
            "由來何足較，要之歸一致。"
        ],
        "title": "感春三首  其一",
        "id": "a94fa11e-bee8-442b-90c4-420867bbe799"
    },
    {
        "author": "張耒",
        "paragraphs": [
            "默坐不復出，浮雲作朝陰。",
            "離離簷間花，隨雨下故林。",
            "物色一如此，朱顔坐凋侵。",
            "自歌陽春曲，吾不待知音。"
        ],
        "title": "感春三首  其二",
        "id": "6a449605-472a-4202-9dd2-f9fb8c76b764"
    },
    {
        "author": "張耒",
        "paragraphs": [
            "午日步西園，繁花亂相照。",
            "夭夭海棠枝，顧我如欲笑。",
            "殷紅點輕素，含吐皆窈窕。",
            "持贈東鄰子，願言論久要。"
        ],
        "title": "感春三首  其三",
        "id": "0bdd61c8-662c-4ea8-847e-c04ce0a9c03c"
    },
    {
        "author": "張耒",
        "paragraphs": [
            "啼鳥喚我覺，簷日行且午。",
            "纍纍出葉鶯，庭雀鳴欲乳。",
            "妻兒病酒睡，鷄犬樂其侶。",
            "風光不我違，舍醉何有度。"
        ],
        "title": "春日雜詩六首  其一",
        "id": "9a04bdf7-c92a-44a6-859f-306f25d216f8"
    },
    {
        "author": "張耒",
        "paragraphs": [
            "東風入我園，落落如急霰。",
            "感之復携酒，撫樹爲三歎。",
            "離離牆間草，滿地不可踐。",
            "陰陽本無情，榮謝欲誰怨。"
        ],
        "title": "春日雜詩六首  其二",
        "id": "0fbb9767-2c36-4953-9d7c-2705a383c137"
    },
    {
        "author": "張耒",
        "paragraphs": [
            "春晏百草秀，野花無復名。",
            "悲哉桃李闌，念此聊掇英。",
            "翩翩雙飛蝶，天靜午日晴。",
            "悲憂浪自苦，有酒但知傾。"
        ],
        "title": "春日雜詩六首  其三",
        "id": "5675cdc1-9a96-4ac4-b5f1-294cdf3d423f"
    },
    {
        "author": "張耒",
        "paragraphs": [
            "堂南老榆柳，清陰漸交映。",
            "飄飄風花乾，渥渥雨葉盛。",
            "鳥鳴日方遲，客去門逾靜。",
            "自無濟世略，耿耿欲誰省。"
        ],
        "title": "春日雜詩六首  其四",
        "id": "b6c7ab7a-e30d-4a69-bf13-e4d537951c07"
    },
    {
        "author": "張耒",
        "paragraphs": [
            "三月行復至，青春坐侵尋。",
            "飛花去寂寂，新葉來駸駸。",
            "白日照芳草，荒園亂鳴禽。",
            "朱顔任自老，安事累吾心。"
        ],
        "title": "春日雜詩六首  其五",
        "id": "5cfa1e36-5960-4454-80d5-3dad9afa0d89"
    },
    {
        "author": "張耒",
        "paragraphs": [
            "東風忽無情，吹我園中花。",
            "繁紅與艷紫，零落委泥沙。",
            "鳴鳥亦何事，啾啾竟諠譁。",
            "須知盛已極，委棄欲誰嗟。"
        ],
        "title": "春日雜詩六首  其六",
        "id": "1ae61681-972d-4f6a-bce7-7ea93e44d894"
    },
    {
        "author": "張耒",
        "paragraphs": [
            "官閒吏歸早，歲晏寒欲盛。",
            "槐稀庭日多，鳥下人語靜。",
            "幽花破寒色，過雁驚秋聽。",
            "酒賤莫厭沽，北風行欲勁。"
        ],
        "title": "官閒",
        "id": "ac12be93-940a-4e73-80ea-1018c7d57514"
    },
    {
        "author": "張耒",
        "paragraphs": [
            "平生落寞意，况此秋池側。",
            "寒水靜無波，衰荷委餘碧。",
            "蕭蕭動風鬢，照影感新白。",
            "來往雙浴鳬，爾生真自得。"
        ],
        "title": "秋池",
        "id": "87df703c-c81e-44c7-8e85-779207f15f99"
    },
    {
        "author": "張耒",
        "paragraphs": [
            "隆中卧龍公，平昔事耕釣。",
            "無言顧同儕，高視獨長嘯。",
            "彼寧惜開口，顧爾非同調。",
            "何事逢玄德，曹孫一言料。"
        ],
        "title": "雜咏三首  其一",
        "id": "bd60ab55-4a8f-4d7f-b930-f0d50443f13e"
    },
    {
        "author": "張耒",
        "paragraphs": [
            "六槐當我庭，春葉密如幄。",
            "朝來南風起，已見萎葉落。",
            "盛衰同時來，豈必待蕭索。",
            "鄙哉兒女癡，倩倩情所樂。"
        ],
        "title": "雜咏三首  其二",
        "id": "4d6df691-2ab7-465d-8972-69c615e051cd"
    },
    {
        "author": "張耒",
        "paragraphs": [
            "鳥鳴高屋上，饑顧朝求食。",
            "擾擾市井人，日夜衣食迫。",
            "豈伊理當然，或者養未得。",
            "我歌南風詩，歸坐還歎息。"
        ],
        "title": "雜咏三首  其三",
        "id": "3f57e746-a8d6-404f-a842-452a43ad346c"
    },
    {
        "author": "張耒",
        "paragraphs": [
            "時雨久不施，飛雲作朝陰。",
            "芃芃中原麥，頼此三日霖。",
            "朝陽忽清霽，披露南山岑。",
            "雖無濟物跡，膏澤在民心。"
        ],
        "title": "飛雲",
        "id": "c1f84354-aab0-49e2-b964-2815b3ef5343"
    },
    {
        "author": "張耒",
        "paragraphs": [
            "萬物皆畏死，爾生何獨愚。",
            "由來附炎熱，鮮不喪其軀。",
            "淺淺權利客，躚躚輕薄夫。",
            "高門甚烈火，相勸以奔趨。"
        ],
        "title": "和應之燈蛾",
        "id": "95d0c4ad-4b31-4b52-8375-3836527293d2"
    },
    {
        "author": "張耒",
        "paragraphs": [
            "喬木隔塵埃，華堂敞深僻。",
            "人靜好鳥鳴，睡餘疏雨滴。",
            "悲愁感蕭瑟，弔古披荒寂。",
            "尚溯紫髯翁，誓師沉馬璧。"
        ],
        "title": "自黄州至巴河遊靈巖寺觀孫仲謀刑馬壇相傳權于此刑馬祀江神遂提師伐壽春云",
        "id": "dc34f176-aa4e-4916-bada-5214813b1c3c"
    },
    {
        "author": "張耒",
        "paragraphs": [
            "獨居無與往，况此陰雨天。",
            "起來復何有，詩書散我前。",
            "偃卧一榻上，讀書疲復眠。",
            "經綸負夙志，跌蕩窮吾年。"
        ],
        "title": "雜詩二首  其一",
        "id": "d2018a36-6047-447c-81c3-ede1a1739779"
    },
    {
        "author": "張耒",
        "paragraphs": [
            "高堂斷四聽，鳴雨曉未止。",
            "堂空雨聲大，滴滴清我耳。",
            "朝眠引幽夢，遇我同心子。",
            "談笑未容周，夢開坐千里。"
        ],
        "title": "雜詩二首  其二",
        "id": "a3374f44-81eb-45a1-b282-c68f8b3a94de"
    },
    {
        "author": "張耒",
        "paragraphs": [
            "指可握而足，臂可攘無他。",
            "何爲勤藥物，杵臼日諠譁。",
            "指臂何與人，正欲使其佳。",
            "念此慚吝生，達人其我嗟。"
        ],
        "title": "搗藥",
        "id": "10f8eff4-ff72-46d6-9b9e-a8147fa932dd"
    },
    {
        "author": "張耒",
        "paragraphs": [
            "烏臼强知曉，譊譊鳴暗天。",
            "我事不須早，援衾且復眠。",
            "朝暉方聵聵，慘凜蔽清妍。",
            "且復待午景，負此簷間暄。"
        ],
        "title": "烏臼",
        "id": "858a15fb-f110-4d44-9823-93ad4672020e"
    },
    {
        "author": "張耒",
        "paragraphs": [
            "春林露如雨，蕭蕭曉花寒。",
            "引手攀高紅，微香來鼻端。",
            "何以比芳潔，置之青玉盤。",
            "持歸供像佛，相對淡無言。"
        ],
        "title": "春林",
        "id": "42de2e49-95f7-4061-8bd1-007952f48402"
    },
    {
        "author": "張耒",
        "paragraphs": [
            "華月流春宵，散我高林影。",
            "披衣步其下，愛此掃地靜。",
            "吾心方浩然，萬境一澄瑩。",
            "徙倚玉繩低，寂寥沈遠聽。"
        ],
        "title": "華月",
        "id": "13f856e1-f873-4136-811e-c9750f3f1262"
    },
    {
        "author": "張耒",
        "paragraphs": [
            "去城未五里，夜纜繫衰柳。",
            "水亭暗風雨，人散聞吠狗。",
            "平生足羈旅，沉此還往久。",
            "有感不自知，悽然獨回首。"
        ],
        "title": "離楚夜泊高麗館寄楊克一甥四首  其一",
        "id": "4c6f517f-76cc-48a5-821b-632bc8761f7f"
    },
    {
        "author": "張耒",
        "paragraphs": [
            "水天夕雲重，不雨衣自濕。",
            "夜寒更士語，雞唱舟子急。",
            "青黄數宿莽，蒼茫暗原隰。",
            "高城亦何有，倚檣成獨立。"
        ],
        "title": "離楚夜泊高麗館寄楊克一甥四首  其二",
        "id": "22514168-be68-4d5c-9edf-0b8be532f965"
    },
    {
        "author": "張耒",
        "paragraphs": [
            "客去水關閉，疏燈亦復收。",
            "川鳴半夜雨，卧冷五更秋。",
            "扁舟已寒暑，冉冉真乘桴。",
            "一燈照客睡，短夢良悠悠。"
        ],
        "title": "離楚夜泊高麗館寄楊克一甥四首  其三",
        "id": "86edcaea-a4a9-46b5-8964-7967dd41960e"
    },
    {
        "author": "張耒",
        "paragraphs": [
            "士師我自出，爽邁凌清秋。",
            "年少不飲酒，昏燈夜問囚。",
            "爾家外大父，聽獄代其憂。",
            "備饑朝煮飯，驅蚊夜張幬。",
            "獄成上府時，稽顙呼張侯。",
            "恕心臨縲紲，相盜以戈矛。",
            "無令市死厲，請帝號重幽。"
        ],
        "title": "離楚夜泊高麗館寄楊克一甥四首  其四",
        "id": "848529dc-3cca-4aff-a4bf-bc131237c648"
    },
    {
        "author": "張耒",
        "paragraphs": [
            "靄靄春日晚，寂寂新陰繁。",
            "千紅與萬紫，盛極一時闌。",
            "西堂晚芍藥，百萼乘露鮮。",
            "紅妝諸美人，錦繡富春妍。",
            "東風時過之，舞態低昂翻。",
            "折贈懷溱洧，感之爲三歎。"
        ],
        "title": "三月小園花已謝獨芍藥盛開",
        "id": "9fad96fb-ef45-480c-af5a-60bcae207af1"
    },
    {
        "author": "張耒",
        "paragraphs": [
            "焦山如伏龜，萬古浸碧浪。",
            "舉頭北顧海，尾負金剎壯。",
            "我聞城東樓，秀色日相向。",
            "松杉數毛髮，人物見下上。",
            "欲携浮丘公，據殻恣潜漾。",
            "仙風如見引，金闕或可訪。"
        ],
        "title": "題焦山",
        "id": "393ff5d2-4024-4aae-91c4-0381fdeafa13"
    },
    {
        "author": "張耒",
        "paragraphs": [
            "桃李用事辰，鮮明奪雲綺。",
            "繁華一朝去，默默慚杞梓。",
            "時徂鷹化鳩，地遷橘爲枳。",
            "獨有羨門生，後天猶不死。"
        ],
        "title": "春日雜興四首  其一",
        "id": "77ff9485-5a0b-4d69-aac0-3d11199ad921"
    },
    {
        "author": "張耒",
        "paragraphs": [
            "昔我遊京室，交通五陵間。",
            "主客各英妙，袍馬相追攀。",
            "千金具飲啜，百金顧吹彈。",
            "纓弁羅廣席，當頭舞交竿。",
            "鮮妝耀淥酒，錦纈生風瀾。",
            "燈燭暗夜艾，士女紛相班。",
            "歡娛易徂歇，轉盼如飛翰。",
            "亹亹負孤願，離離銜永歎。",
            "山鳥窺茗飲，簷花笑蔬餐。",
            "棄捐勿重陳，事定須蓋棺。"
        ],
        "title": "春日雜興四首  其二",
        "id": "6ee17188-b4ed-4d4a-8517-1334c9914ceb"
    },
    {
        "author": "張耒",
        "paragraphs": [
            "客從遠方來，遺我昭華管。",
            "吹之幻人心，異境生虛窾。",
            "磝磝青嶂橫，决决春流滿。",
            "馬蹄交狹斜，車轂錯平坦。",
            "士女競芳辰，禽魚蔭修笴。",
            "依微認涕笑，凌沉見纖短。",
            "停吹欻泯滅，耽耽復空館。",
            "靈物信所直，顧恨知音罕。"
        ],
        "title": "春日雜興四首  其三",
        "id": "70350008-4c2c-4f17-a477-976801ecb4e4"
    },
    {
        "author": "張耒",
        "paragraphs": [
            "潭潭故邑井，猗猗上宮蘭。",
            "不食自清渫，莫服更幽閑。",
            "志士恥窮極，卷迹甘饑寒。",
            "佳辰邈良覿，觸物懸悲端。",
            "入途眇回遠，經歲曠音翰。",
            "豈不慕裘馬，詭得非所安。",
            "蟬冕多怵迫，繩樞鮮憂患。",
            "枉尋竟何補，方枘誠獨難。"
        ],
        "title": "春日雜興四首  其四",
        "id": "306e3f10-3ab2-4363-a698-dc51fce86182"
    },
    {
        "author": "張耒",
        "paragraphs": [
            "出郭心已清，青山忽相對。",
            "游人傍流水，俯仰秀色內。",
            "誰張蒼玉屏，中斷神斧快。",
            "清伊瀉其間，銀漢曳天派。",
            "參差樓觀出，杳靄林麓邃。",
            "巖聲答遠響，水影弄空翠。",
            "同遊得君子，興與烟霞會。",
            "選勝雖自茲，高懷已塵外。"
        ],
        "title": "出長夏門",
        "id": "8a1d3d6f-607d-40fd-93c8-463698f76d31"
    },
    {
        "author": "張耒",
        "paragraphs": [
            "飄然乘興遊，殽酒笑俗具。",
            "僧居致野飯，草草亦有趣。",
            "山僧慣迎客，煮茗新泉注。",
            "岩花得春遲，晚秀見紅素。",
            "蕭蕭野市井，人物自來去。",
            "溪光送孤舟，石色照素樹。",
            "題名掃高壁，歲月記所遇。",
            "書罷迹已陳，出門猶反顧。"
        ],
        "title": "飯昭果寺",
        "id": "f1d96ca0-cf8a-44bb-a758-62f2fdaa8bbe"
    },
    {
        "author": "張耒",
        "paragraphs": [
            "雙崖若爭妍，秀色日相射。",
            "遊人誇水東，揮榜渡清瀉。",
            "潺潺溪邊風，五月自瀟洒。",
            "中流望南北，河漢自天下。",
            "嗟予水鄉客，塵土困蹈藉。",
            "江湖久懷歸，無地稅征駕。",
            "臨流動長想，照影久悲咤。",
            "滄洲倘有歸，功業付高謝。"
        ],
        "title": "渡伊水",
        "id": "7cd79d47-98f7-4383-98e3-0553ea697b21"
    },
    {
        "author": "張耒",
        "paragraphs": [
            "斯人不可見，千古懷清風。",
            "猶想鸞鳳姿，翛然山水中。",
            "空祠遺像儼，過者爲肅恭。",
            "同時富貴人，泯滅知何窮。",
            "公昔得所遇，慨然屢輸忠。",
            "一傷巧舌刀，泯默類瘖聾。",
            "出處竟無禍，卷舒詎知蹤。",
            "被獲空歎麟，不制方爲龍。"
        ],
        "title": "白公祠",
        "id": "c9aac777-ddb6-4b9c-adc8-baec978007de"
    },
    {
        "author": "張耒",
        "paragraphs": [
            "升危躡石梯，已覺毛骨異。",
            "玄龕剖山腹，六月霜雪至。",
            "佛臺磨青瑶，紺滑不留水。",
            "巍巍數天人，蒼玉刻冠佩。",
            "老僧拂高崖，上有昔人字。",
            "國都已蕭瑟，山澤隠遺事。",
            "西軒俯空闊，晝夜納蒼翠。",
            "卜築莫後時，林中有餘地。"
        ],
        "title": "上皇龕",
        "id": "a31c13aa-3929-4d6a-86ee-7d4314aacc9a"
    },
    {
        "author": "張耒",
        "paragraphs": [
            "清溪若奔虬，八鎖束其頸。",
            "奔騰去莫脫，擺掣姿驍猛。",
            "嘈嘈戰風霆，萬鼓助其勁。",
            "聲驅石崖動，氣抱晴日冷。",
            "我來怯初登，注視久乃定。",
            "悠悠山川闊，寸目羅萬景。",
            "平生林野趣，疏放謝鞭警。",
            "會期山月出，一嘯清夜永。"
        ],
        "title": "石樓",
        "id": "c395ec9d-a519-4c64-b889-a1035a9aa3a7"
    },
    {
        "author": "張耒",
        "paragraphs": [
            "足躡青玉磴，躋攀不知勞。",
            "回頭瞰木杪，始覺所歷高。",
            "孤鳥去滅沒，奔溪深怒號。",
            "白日當畫梁，青雲送微飈。",
            "坐久神慮平，微凉清骨毛。",
            "但警塵垢容，俯仰近赤霄。",
            "古壁有遺字，昔人嗟寂寥。",
            "南風不知暑，古木常蕭蕭。"
        ],
        "title": "上方",
        "id": "b6d467a6-6a4f-469c-86b2-7e901fa65d1d"
    },
    {
        "author": "張耒",
        "paragraphs": [
            "萬穴列巖壁，三龕獨雄夸。",
            "封山鑿其骨，開像儼且呀。",
            "悲哉輕人功，不計歲月賒。",
            "像成竟何補，國破荒蓬麻。",
            "悠悠清伊水，去去縈山斜。",
            "晚渚栖暝鷗，夕波戰餘霞。",
            "陵谷良未遷，古今如轉車。",
            "應有千年鶴，歸顧如咨嗟。"
        ],
        "title": "三龕",
        "id": "c7dfa9ca-b8c5-4b09-a9f5-99ea052fb904"
    },
    {
        "author": "張耒",
        "paragraphs": [
            "晚風吹古栢，落照明空山。",
            "深行得寶剎，崖嶺相回環。",
            "人遠草木邃，境幽魚鳥閒。",
            "道人掃華堂，延我具晚餐。",
            "齋庖野菊美，石井新泉寒。",
            "既飽陟上方，浮香出林端。",
            "平生麋鹿志，强學伏車轅。",
            "塵懷造勝絕，欲去猶三歎。"
        ],
        "title": "晚飯寶應",
        "id": "dfab803e-c044-4398-bb2f-fe998a51454d"
    },
    {
        "author": "張耒",
        "paragraphs": [
            "浮雲蔽高峰，臺殿延晚色。",
            "風聲轉谷豪，雨脚射山白。",
            "東樓瞰虛明，龍甲排松栢。",
            "蕭森異人境，坐視動神魄。",
            "撞鐘寺門掩，晚霽尚殘滴。",
            "相携下山去，塵靜馬無跡。",
            "歸來解鞍歇，新月如破璧。",
            "但恐桃花源，回舟已青壁。"
        ],
        "title": "廣化遇雨",
        "id": "f6267354-5162-4093-ac23-3e463ace8ea2"
    },
    {
        "author": "張耒",
        "paragraphs": [
            "皎皎連城璧，實惟天地珍。",
            "足傷曾不售，寶氣終氤氳。",
            "山川媚餘秀，星斗攬奇氛。",
            "終然不可掩，三浴祓埃塵。",
            "天王齋戒受，嚴庭具九賓。",
            "貯之黄金臺，籍以九龍茵。",
            "事稱忘禮厚，人誰駭其新。",
            "車輪走四方，爭睹快一陳。",
            "無瑕故易傷，斂輝志乃神。"
        ],
        "title": "寄子瞻舍人二首  其一",
        "id": "91f883e3-d5b0-4662-97a5-8d236e737cbd"
    },
    {
        "author": "張耒",
        "paragraphs": [
            "紛紛名利場，向背不知醜。",
            "翟公書其門，客態自如舊。",
            "勢去競詆沮，有餘丐升斗。",
            "高賢少畦畛，小子多狀候。",
            "退之呼字生，房相肆琴叟。",
            "事奇出意表，欲辯不及口。",
            "神明勞忠孝，福祿日方厚。",
            "防微無早計，求福常恐後。"
        ],
        "title": "寄子瞻舍人二首  其二",
        "id": "d7fc00d2-14ee-4015-b1cd-822381065a32"
    },
    {
        "author": "張耒",
        "paragraphs": [
            "黄鶴樓前月，清輝千里寒。",
            "娟娟過江北，送子別長安。",
            "長安百萬家，車馬無時閒。",
            "中天聳觀闕，四海會衣冠。",
            "憐爾薜蘿子，豪華駭新觀。",
            "蕭蕭囊中句，饑坐奏清彈。",
            "漫郎久不愜，逸思生風翰。",
            "寄聲武昌魚，欲從傖父餐。"
        ],
        "title": "贈楊念三道孚",
        "id": "d91d08b0-3fa4-428c-af97-c1b042d56922"
    },
    {
        "author": "張耒",
        "paragraphs": [
            "桃李欲開時，長安春正好。",
            "晴空倚閶闔，朝日散馳道。",
            "雲收龍蛇榜，爛爛金碧曉。",
            "清都不容塵，虎士守洒掃。",
            "家無當關警，襟袂免顛倒。",
            "何慚驅款段，吾事不須早。",
            "儒生近卜祝，本自異時好。",
            "聖朝尚文雅，詔使窺鴻寶。",
            "平生一盃酒，江海送吾老。",
            "靜喧非人事，不得守懷抱。",
            "跳梁干造物，乃取鏌鋣誚。",
            "委懷隨所遭，千葉纔一笑。"
        ],
        "title": "曉赴秘書省有感",
        "id": "04b5fa3e-7626-4868-baef-f1cc0a4ae98e"
    },
    {
        "author": "張耒",
        "paragraphs": [
            "平生懷想人，握手良未易。",
            "接君同舍歡，此事非此世。",
            "十年淮海夢，一笑相逢地。",
            "投分白首期，願言何有既。"
        ],
        "title": "贈无咎以既見君子云胡不喜爲韵八首  其一",
        "id": "3994efd6-511a-4322-98d6-1669b4bb55d1"
    },
    {
        "author": "張耒",
        "paragraphs": [
            "賢愚譬觀形，美醜不自見。",
            "醫肱待三折，劍鐵要百鍊。",
            "磨君古青銅，汰簡寄明辨。",
            "一智出千愚，食芹敢忘獻。"
        ],
        "title": "贈无咎以既見君子云胡不喜爲韵八首  其二",
        "id": "fff4d021-4179-47c6-b127-f9a14e5d76f7"
    },
    {
        "author": "張耒",
        "paragraphs": [
            "文風還正始，磊落有諸君。",
            "長者進後生，亦使我有聞。",
            "譬如狸與虎，偶使並稱文。",
            "終然不可及，困我力空勤。"
        ],
        "title": "贈无咎以既見君子云胡不喜爲韵八首  其三",
        "id": "6113bca9-dfee-4f36-b4c7-392d17854f8c"
    },
    {
        "author": "張耒",
        "paragraphs": [
            "文衰東京後，特起得韓子。",
            "支撐誹笑中，久乃化而靡。",
            "籍湜既洒掃，後生始歸市。",
            "垂君拯溺手，請效我一指。"
        ],
        "title": "贈无咎以既見君子云胡不喜爲韵八首  其四",
        "id": "530272a5-7e29-41a9-ad0a-422838bf60f3"
    },
    {
        "author": "張耒",
        "paragraphs": [
            "詩壇李杜後，黄子擅奇勳。",
            "平生執羈靮，開府與參軍。",
            "舉詩秉筆徒，吟哦謾云云。",
            "安知握奇律，一字有風雲。"
        ],
        "title": "贈无咎以既見君子云胡不喜爲韵八首  其五",
        "id": "21f7026d-7e17-4e72-80f3-d1b8b744bcdb"
    },
    {
        "author": "張耒",
        "paragraphs": [
            "觸有羸其角，進有跋其胡。",
            "膏車秣吾馬，白日在修途。",
            "雖乏亡何杯，頗多未見書。",
            "力學致事功，良田本深鋤。"
        ],
        "title": "贈无咎以既見君子云胡不喜爲韵八首  其六",
        "id": "65379136-2d44-4c1e-a32a-1c13a0c29a8d"
    },
    {
        "author": "張耒",
        "paragraphs": [
            "黄子少年時，風流勝春柳。",
            "中年一鉢飯，萬事寒木朽。",
            "室有僧對談，房無妾持帚。",
            "此道人人事，誰令予獨不。"
        ],
        "title": "贈无咎以既見君子云胡不喜爲韵八首  其七",
        "id": "de300f91-87c0-4a49-b11d-f37ee7668f73"
    },
    {
        "author": "張耒",
        "paragraphs": [
            "南山縛虎師，肯顧世書字。",
            "揚眉哦楚喉，鼎畔倒侯喜。",
            "詩聲一蒼蠅，下到霹靂耳。",
            "庸庸老尋常，物外有奇偉。"
        ],
        "title": "贈无咎以既見君子云胡不喜爲韵八首  其八",
        "id": "11c72c28-90df-4f33-ad59-11b82407171e"
    },
    {
        "author": "張耒",
        "paragraphs": [
            "幽人息遙夜，四聽市聲寂。",
            "月華清可掬，天色紺欲滴。",
            "候蟲先知秋，微響出陰壁。",
            "精熒高露濕，斷續殘河白。",
            "興懷我自出，抱器方待擇。",
            "感時當有作，陋巷奏金石。",
            "予方問農圃，朝市嗟掃迹。",
            "先寒戒裘褐，歲暮養老客。"
        ],
        "title": "昨夜月中一睡殊有秋色覺書所見戲呈道孚",
        "id": "d6040ce9-dfe9-47d6-9eb9-a8bf2dec8669"
    },
    {
        "author": "張耒",
        "paragraphs": [
            "荒園何所有，落葉與衰叢。",
            "含芳未肯吐，惟有木芙蓉。",
            "黄菊如佳人，綠萼包金茸。",
            "牀隨重陽酒，娛此憔悴翁。"
        ],
        "title": "東園",
        "id": "d853e552-d411-4200-91f6-75678f1ba387"
    },
    {
        "author": "張耒",
        "paragraphs": [
            "我欲常飲酒，俗事苦奪之。",
            "飲酒不得醉，何如未飲時。",
            "顛倒衆譏笑，佳處正在茲。",
            "念此雖杜門，濁醪日常持。"
        ],
        "title": "次韵淵明飲酒詩  其一",
        "id": "757aabdd-6641-4f7a-85a8-6a3182406239"
    },
    {
        "author": "張耒",
        "paragraphs": [
            "出門憚應接，俗士不多情。",
            "對酒輒拜辭，好禮以求名。",
            "嗟嗟名幾何，曷足善爾生。",
            "共處一泡中，倏忽風濤驚。",
            "好飲信無補，不飲亦何成。"
        ],
        "title": "次韵淵明飲酒詩  其二",
        "id": "7564ed8c-e469-46ed-8363-91ceddb96c25"
    },
    {
        "author": "張耒",
        "paragraphs": [
            "我久喜文詞，思與鴻鵠飛。",
            "老來覺非是，念昔正可悲。",
            "買金鑄杜康，百拜誓歸依。",
            "晉陶與康伯，九原吾與歸。",
            "涉世苦不諳，多病身早衰。",
            "惟有尊中酒，不與我心違。"
        ],
        "title": "次韵淵明飲酒詩  其三",
        "id": "81127f9e-e444-46b2-9e3d-2ed02992cf62"
    },
    {
        "author": "張耒",
        "paragraphs": [
            "處樂非縱情，處靜非避喧。",
            "豪夸與枯槁，彼各據一偏。",
            "悠然獨樂處，在我不在山。",
            "羲皇迹已遠，三酌呼可還。",
            "一罇每獨睡，不待賓客言。"
        ],
        "title": "次韵淵明飲酒詩  其四",
        "id": "d0378c73-fedd-4b85-a55e-bb56ee263485"
    },
    {
        "author": "張耒",
        "paragraphs": [
            "所嗜人不得，一物百非是。",
            "猶有尊中酒，道勝無敢毀。",
            "彼哉譏謗者，誑口而信耳。",
            "當憂十八隔，罰此繆語綺。"
        ],
        "title": "次韵淵明飲酒詩  其五",
        "id": "2cc58eb4-2525-4415-aa26-7e740154fd49"
    },
    {
        "author": "張耒",
        "paragraphs": [
            "自庇無一椽，道人分半宅。",
            "屋西羅古殯，寒草無人跡。",
            "纍纍長與少，豈復待年百。",
            "鴉飛朝樹疏，蟲弔宵月白。",
            "平生或不飲，至此方知惜。"
        ],
        "title": "次韵淵明飲酒詩  其六",
        "id": "55a95cc1-48a0-4697-ab41-389cf8c374a3"
    },
    {
        "author": "張耒",
        "paragraphs": [
            "曹參漢賢相，掾吏亦豪英。",
            "四海付醇酒，乃真知物情。",
            "亡秦餘毒烈，一洗百壺傾。",
            "和氣薰醉人，金革乃不鳴。",
            "卑卑談治道，陋矣洛陽生。"
        ],
        "title": "次韵淵明飲酒詩  其七",
        "id": "d3357de0-c82e-41c6-a740-d19350a8021a"
    },
    {
        "author": "張耒",
        "paragraphs": [
            "種樹東簷下，雨來發幽姿。",
            "微陽動九地，光彩變新枝。",
            "榮衰一以異，枯槁易神奇。",
            "消息天使然，人工徒爾爲。",
            "杜門沽酒飲，高懸吾馬羈。"
        ],
        "title": "次韵淵明飲酒詩  其八",
        "id": "759aad7f-09a2-4722-a132-aa36b8b96a10"
    },
    {
        "author": "張耒",
        "paragraphs": [
            "里有好事者，我往罇輒開。",
            "我亦爲之盡，每往亦開懷。",
            "尚慮數見厭，動作旬月乖。",
            "今晨起苦晚，獨坐見烏棲。",
            "冬溫雪作雨，里巷苦多泥。",
            "且復閉門坐，開卷理多諧。",
            "誰知無言中，獨往不自迷。",
            "得意復終日，弭車不復回。"
        ],
        "title": "次韵淵明飲酒詩  其九",
        "id": "5b96e3fd-e265-4989-9523-bf9cc18a935d"
    },
    {
        "author": "張耒",
        "paragraphs": [
            "弱歲慕世名，中年頗探道。",
            "世間無非苦，病死與生老。",
            "相尋無窮已，遞代作榮槁。",
            "奇哉竺乾書，百遍讀愈好。",
            "汙泥雖云濁，本不害吾寶。",
            "酒雖破浄律，吾事在律表。"
        ],
        "title": "次韵淵明飲酒詩  其一○",
        "id": "1dd3c1de-b5e7-4a89-bbfc-2e5f38cce626"
    },
    {
        "author": "張耒",
        "paragraphs": [
            "昔嘗罹厄疾，一卧輒踰時。",
            "念無所歸咎，乃誓與酒辭。",
            "那知偶不死，持杯復飲茲。",
            "既飲輒爲盡，快哉復何疑。",
            "神暢病自失，此說信不欺。",
            "藥石傷天和，此方吾笑之。"
        ],
        "title": "次韵淵明飲酒詩  其一一",
        "id": "b32d1b3f-6ecc-4385-937c-f501ba3a0d59"
    },
    {
        "author": "張耒",
        "paragraphs": [
            "世間有醉鄉，百世本一境。",
            "欲游不待駕，但畏足疾醒。",
            "其鄉無限界，亦不阻巖嶺。",
            "陰陽無疾癘，風俗盡箕潁。",
            "君往余請從，無待宵燭炳。"
        ],
        "title": "次韵淵明飲酒詩  其一二",
        "id": "52269b04-3aa5-44c6-aaab-135be45e6043"
    },
    {
        "author": "張耒",
        "paragraphs": [
            "酒盡輒起沽，躭然待酒至。",
            "呼兒挈樽杓，未酌兀已醉。",
            "譬如念醯醢，流液不待味。",
            "醉客失揖讓，醉語少倫次。",
            "坐客皆摇頭，知稀故我貴。"
        ],
        "title": "次韵淵明飲酒詩  其一三",
        "id": "43e847f3-5627-40e0-8663-15d3963bc9c9"
    },
    {
        "author": "張耒",
        "paragraphs": [
            "兒童居宛丘，里巷昔所經。",
            "重來三十年，落魄竟何成。",
            "扣門問長老，主人多已更。",
            "蕭蕭城南道，松柏共墳庭。",
            "念此久興歎，游不待鷄鳴。",
            "悠然且飲酒，聊以慰平生。"
        ],
        "title": "次韵淵明飲酒詩  其一四",
        "id": "a187b37d-9e0e-415f-9143-e5ecf22cfb9d"
    },
    {
        "author": "張耒",
        "paragraphs": [
            "歲晏霰雪集，客庭號北風。",
            "老人不復出，兀睡小齋中。",
            "忽然身且老，惜此歲時窮。",
            "一弛不再張，吾身如掛弓。"
        ],
        "title": "次韵淵明飲酒詩  其一五",
        "id": "73984952-e0b0-4be1-83b4-c86715e66569"
    },
    {
        "author": "張耒",
        "paragraphs": [
            "淵明酒不足，種秫猶可得。",
            "無秫酒須求，時人嘲我惑。",
            "寧當且醉酣，慎勿疑通塞。",
            "但憎獨醒人，豈有禁酒國。",
            "酩酊忘對言，滿引常默默。"
        ],
        "title": "次韵淵明飲酒詩  其一六",
        "id": "2ee6c0e7-51cb-4282-a789-480c50d6d296"
    },
    {
        "author": "張耒",
        "paragraphs": [
            "樂天好飲者，少亦登貴仕。",
            "八年潯陽謫，學道乃忘己。",
            "與時雖寡怨，行己終有恥。",
            "抗言立朝廷，放志傲閭里。",
            "優游禍福間，出處皆可紀。",
            "乘流與偕逝，遇坎輒復止。",
            "酣歌盡百年，天理端可恃。"
        ],
        "title": "次韵淵明飲酒詩  其一七",
        "id": "6839f7ce-6aa2-4729-a805-74c93908a7fd"
    },
    {
        "author": "張耒",
        "paragraphs": [
            "吾知李太白，瀟灑本天真。",
            "一飲三百杯，不問漓與醇。",
            "子雲亦好飲，白髮事亡新。",
            "奇窮易投閣，區區賦劇秦。",
            "兩賢竟誰樂，千載同埃塵。"
        ],
        "title": "次韵淵明飲酒詩  其一八",
        "id": "69c4bc94-288c-4316-aeba-4cc55565e6c4"
    },
    {
        "author": "張耒",
        "paragraphs": [
            "平生自百懶，而獨於酒勤。",
            "生事萬緣疏，而獨於酒親。",
            "皇皇東家丘，隠者笑知津。",
            "我欲去即去，柴車不勞巾。",
            "但飲百年中，不愧飲酒人。"
        ],
        "title": "次韵淵明飲酒詩  其一九",
        "id": "91d17cf2-3463-497e-b178-8376f23f3896"
    },
    {
        "author": "張耒",
        "paragraphs": [
            "東風沛甘雨，百物一時好。",
            "江南桃李盡，紅紫到百草。",
            "道傍負擔子，寒食歸祭禱。",
            "念我淮上丘，三年不躬掃。"
        ],
        "title": "與潘仲達二首  其一",
        "id": "fa8c10a6-a900-4ca0-b44c-5bfce5551cd2"
    },
    {
        "author": "張耒",
        "paragraphs": [
            "淮陽牡丹花，盛不數京洛。",
            "姚黄一枝開，衆艷氣如削。",
            "亭亭風塵表，獨立朝萬萼。",
            "誰知臨老眼，更復美葵藿。"
        ],
        "title": "與潘仲達二首  其二",
        "id": "b22c0de9-2bdb-4b78-89a9-a8c3a316965d"
    },
    {
        "author": "張耒",
        "paragraphs": [
            "金風透殘伏，玉樹先秋凉。",
            "喓喓草間蟲，感時振衣裳。",
            "楚客思萬里，夜吟怨藜床。",
            "勞勞終夕語，共此簷月光。",
            "孤輪曳獨繭，折管韵哀傷。",
            "辛苦豳父兄，無衣畏風霜。"
        ],
        "title": "莎雞",
        "id": "ec633d3c-fd0a-4ef0-a2ae-79f64e70a0b7"
    },
    {
        "author": "張耒",
        "paragraphs": [
            "宦遊吾漫爾，未慕致身早。",
            "秋來憶山苦，遙夜夢顛倒。",
            "鳴蟲待誰聽，落葉煩我掃。",
            "誰得省勞人，吾生常草草。"
        ],
        "title": "宦遊",
        "id": "dabee147-73ec-4c96-9592-067aaa7b3b68"
    },
    {
        "author": "張耒",
        "paragraphs": [
            "琬琰非世珍，昔以羊皮換。",
            "嗟君復何求，衆棄乃所玩。",
            "十年少游兄，閉口受客難。",
            "二毛纔一第，俗子猶憤惋。",
            "人間異巧拙，善琢貴顔汗。",
            "嬋娟守重閨，倚市爭倩盼。",
            "君胡寶滯貨，屢辱訪衰懦。",
            "譬猶卧仆塗，更侑觥與散。",
            "球然瑚璉質，磨琢爭璀璨。",
            "遲君三年鳴，更用驚我慢。"
        ],
        "title": "次韵秦覯",
        "id": "233949df-6c6f-4c4d-ba78-29fa1b853214"
    },
    {
        "author": "張耒",
        "paragraphs": [
            "小兒名阿几，眉目頗疏明。",
            "日來書案傍，學我讀書聲。",
            "男兒事業多，何必學讀書。",
            "自古奇男子，往往羞爲儒。",
            "阿几笑謂爺，薄雲無密雨。",
            "看爺饑寒姿，兒豈合貴富。",
            "翁家破篋中，惟有書與史。",
            "教兒不讀書，更欲作何事。"
        ],
        "title": "阿几",
        "id": "64d20a99-1260-47fd-b7fa-36fb25e39cbb"
    },
    {
        "author": "張耒",
        "paragraphs": [
            "長隄隘舟車，上下無暫歇。",
            "煎熬古驛門，聒聒爭瑣屑。",
            "東南淮浙富，輸餽日填咽。",
            "楚風習喧卑，吳舌動嘲哳。",
            "平生耽靜意，投鬧劇含噦。",
            "况茲道路勤，强食慰饑渴。",
            "年來嵩洛興，久與泉石結。",
            "終當卜吾廬，雲山對華髮。"
        ],
        "title": "宿虹縣驛",
        "id": "c2074203-0b6e-457d-8d1f-675daeef0e63"
    },
    {
        "author": "張耒",
        "paragraphs": [
            "一春苦多風，桃李見無幾。",
            "良遊時已失，忽忽三月尾。",
            "中間亦何有，徒自亂心耳。",
            "所嗟違所娛，坐費良日晷。",
            "堂北千葉桃，微本混榛枳。",
            "居然未之省，一日燦相視。",
            "零丁不忍摘，攀玩聊自慰。",
            "乃知物雖微，未易即疏棄。",
            "從今至零落，猶足伴尊胾。",
            "仍煩芊綿草，藉我花前醉。"
        ],
        "title": "有感三首  其一",
        "id": "5a8af157-48ec-466e-a855-c83610a966a7"
    },
    {
        "author": "張耒",
        "paragraphs": [
            "昨日鴉作巢，今者鴉哺兒。",
            "念知三月闌，春物行已稀。",
            "晚風颯不收，殘紅怨餘姿。",
            "回風起輕寒，擁爐火重吹。",
            "燈明夜齋靜，目澀臨書遲。",
            "病齒不飲酒，持盃勸妻兒。",
            "豈無兒女心，惆悵桃李蹊。",
            "彼昏安目前，丈夫方有思。"
        ],
        "title": "有感三首  其二",
        "id": "1183cf02-590b-4d56-8bb9-a5ddb064e2cc"
    },
    {
        "author": "張耒",
        "paragraphs": [
            "古今不殊途，掩卷獨長想。",
            "炎爐與死灰，相去如反掌。",
            "彼昏誠不知，一醉富莫量。",
            "那知道旁殍，曾是厭盃盎。",
            "一金短販兒，豈暇議得喪。",
            "但憐反覆間，觀者爲惆悵。",
            "聖賢蹈大方，不苟目前妄。",
            "寄身愛憎間，得失真一餉。"
        ],
        "title": "有感三首  其三",
        "id": "a437513a-ed74-4f02-b391-2266ff124e49"
    },
    {
        "author": "張耒",
        "paragraphs": [
            "大雨困淋漓，小雨傷霢霂。",
            "哀哉南畝人，日夜塗手足。",
            "入倉無一粒，敢望祈報福。",
            "餘功歸老圃，畦菜青滿目。",
            "長官却野饋，性命赦雞鶩。",
            "何須問清白，薦德芻一束。",
            "歸來輟食歎，每悔釜炊玉。",
            "青衫尚如此，何况膏粱腹。",
            "願君少自寬，謀遠須食肉。"
        ],
        "title": "食菜",
        "id": "3000af1a-4490-4222-bc7f-c36611732eba"
    },
    {
        "author": "張耒",
        "paragraphs": [
            "濟物昔所務，捨耕還自非。",
            "駸駸老將至，忽忽意多違。",
            "門有王夫子，柴車謝事歸。",
            "令人三歎息，羞澀向塵衣。"
        ],
        "title": "王子開朝散早年以疾病謝事還江陰求詩爲別三首  其一",
        "id": "8e609eb7-6a4f-447b-8181-002defad7cfe"
    },
    {
        "author": "張耒",
        "paragraphs": [
            "田園何日到，水國洗秋寒。",
            "興來出飲酒，興罷歸杜門。",
            "漫郎遊已倦，老眼亂丹鉛。",
            "扁舟肯載我，共看雪濤翻。"
        ],
        "title": "王子開朝散早年以疾病謝事還江陰求詩爲別三首  其二",
        "id": "b0840f86-8002-4b75-bef6-d82cd0927124"
    },
    {
        "author": "張耒",
        "paragraphs": [
            "避祿免危疾，棄鉛得黄金。",
            "鬚眉藹如漆，便覺老難侵。",
            "江湖足幽遯，市卒或可尋。",
            "莫思芙蓉子，丹田亂君心。"
        ],
        "title": "王子開朝散早年以疾病謝事還江陰求詩爲別三首  其三",
        "id": "a0c05b38-773c-47dd-abe8-987225655e61"
    },
    {
        "author": "張耒",
        "paragraphs": [
            "晨暉麗花柳，流水灧池塘。",
            "暮春漸暄燠，華構肅朝凉。",
            "使君簿領暇，亦復陳壺觴。",
            "班坐豈異人，骨肉皆歡康。",
            "遙山出遠翠，遠水明斜陽。",
            "歡言不期醉，淡泊味何長。"
        ],
        "title": "暮春奉女兄弟集宴堂",
        "id": "b6f9bbc1-dbd9-4211-af0a-b86db694332d"
    },
    {
        "author": "張耒",
        "paragraphs": [
            "吾老懶讀書，得閒嘗窺園。",
            "愛此千樹雪，高低不勝繁。",
            "衝風掠之去，頗已隨沙塵。",
            "感之可奈何，我豈土木人。",
            "畏病不飲酒，已慚嵇阮真。",
            "淡泊非衆嗜，自娛難及賓。",
            "獨遊還獨吟，魚鳥與我親。",
            "悠哉山林趣，媿此簪纓身。"
        ],
        "title": "窺園",
        "id": "d7011df5-4556-4d8a-9261-53b367f89e7e"
    },
    {
        "author": "張耒",
        "paragraphs": [
            "城北牛脾山，千丘壓其麓。",
            "事皆有司辦，聖世數厚族。",
            "園林迫復土，百役興甚速。",
            "煩我別駕公，侵星次空谷。",
            "郵亭舊客去，閒日睡頗足。",
            "聞鶯有佳興，徙倚近喬木。",
            "櫻笋味鼎來，管弦調漸熟。",
            "期歸酌燒酒，及此未炎燠。"
        ],
        "title": "馬巨濟董役魏王墳作詩寄之",
        "id": "ebe18e43-74cf-4d1a-b83b-df384cafa83e"
    },
    {
        "author": "張耒",
        "paragraphs": [
            "秋風振秋曉，萬境一凄清。",
            "幽草蟲響息，高葉露華凝。",
            "戢翼烏尚宿，引吭雞屢鳴。",
            "淹留度華歲，悵然難爲情。"
        ],
        "title": "出伏後風雨頓凉有感三首  其一",
        "id": "9dae726a-0d1c-44fc-939c-9a48b99023f7"
    },
    {
        "author": "張耒",
        "paragraphs": [
            "三伏如湯釜，熏煮理亦足。",
            "西風半夜雨，窗戶一清肅。",
            "那能惜摇落，共喜過炎燠。",
            "老人亦晨起，稍進杯中醁。"
        ],
        "title": "出伏後風雨頓凉有感三首  其二",
        "id": "98e98f0e-8377-4870-b21b-b0c7d887814b"
    },
    {
        "author": "張耒",
        "paragraphs": [
            "殘暑扇中盡，新凉枕上歸。",
            "微雲起平遠，空碧上朝曦。",
            "稍感夏衣薄，漸傷高葉稀。",
            "來鴻飛集喜，卒歲稻粱肥。"
        ],
        "title": "出伏後風雨頓凉有感三首  其三",
        "id": "7d1ca1ca-f686-4930-8c2b-ca39b7991ab7"
    },
    {
        "author": "張耒",
        "paragraphs": [
            "微風起清籟，烈日交翠陰。",
            "蔭茲金仙居，樓殿鬰沈沈。",
            "永日燕雀下，有時鐘梵音。",
            "誰能悟斯道，來此契無心。"
        ],
        "title": "太寧庭柏",
        "id": "4bfaa671-c18e-412c-aabd-52271cec9ff5"
    },
    {
        "author": "張耒",
        "paragraphs": [
            "欲知此園古，請視酴醾蒼。",
            "孫枝已輪囷，走蔓龍蛇長。",
            "春風一吹噓，灼灼發奇光。",
            "仙姝不可挹，順風飲其香。"
        ],
        "title": "暇日步西園感物輒爲詩得七篇 酴醾",
        "id": "34933e02-0db6-4420-b353-bc0c67ad9d7a"
    },
    {
        "author": "張耒",
        "paragraphs": [
            "秋圃寂無有，蕭條殘菊枝。",
            "老蛩依日叫，暗蝶傍人飛。",
            "鎖澀門開少，莎長人到稀。",
            "舊遊渾記得，到處即如歸。"
        ],
        "title": "暇日步西園感物輒爲詩得七篇 秋圃",
        "id": "293a1b63-5c7a-4516-b34d-76cf32651fb7"
    },
    {
        "author": "張耒",
        "paragraphs": [
            "下根盤秋泥，上葉披宿雨。",
            "惟餘黄金蕊，秀色日夜吐。",
            "寧須薦九日，但惜歲云暮。",
            "吾將屑落英，持泛蘭皋露。"
        ],
        "title": "暇日步西園感物輒爲詩得七篇 菊叢",
        "id": "e8b38725-90d9-4802-ab77-7db6bd65cb3e"
    },
    {
        "author": "張耒",
        "paragraphs": [
            "清霜厲嚴殺，松栢氣不振。",
            "芙蓉乃微木，曉艷獨嬌春。",
            "穠粹覺蘭疲，芬敷知菊貧。",
            "欲攀無所贈，聊復插吾巾。"
        ],
        "title": "暇日步西園感物輒爲詩得七篇 芙蓉",
        "id": "1a35b268-cbeb-4039-a18c-5f59f8b668fc"
    },
    {
        "author": "張耒",
        "paragraphs": [
            "奇林藴貞粹，健葉圓青鮮。",
            "中有碧瑶實，正味百果先。",
            "貢包登堯俎，頌德列騷篇。",
            "李衡空庸材，徒列木奴千。"
        ],
        "title": "暇日步西園感物輒爲詩得七篇 橘",
        "id": "35a09355-e7af-47a2-a57e-5618a690e090"
    },
    {
        "author": "張耒",
        "paragraphs": [
            "重瞳陟方時，二妃蓋老人。",
            "安肯泣路傍，洒淚留叢筠。",
            "頗疑葛陂化，點點留斑鱗。",
            "慎勿脫水去，入世多埃塵。"
        ],
        "title": "暇日步西園感物輒爲詩得七篇 斑竹",
        "id": "4366e8ef-7c83-42e4-9c9c-94ae4d080338"
    },
    {
        "author": "張耒",
        "paragraphs": [
            "貧舍無旨蓄，種圃治寒蔬。",
            "縱橫數席間，灌溉亦勤劬。",
            "積雨有新甲，時摘付中厨。",
            "何勞樊遲學，當問漢陰夫。"
        ],
        "title": "暇日步西園感物輒爲詩得七篇 種蔬",
        "id": "27aa8cd6-017c-481f-b82d-6548afd0f1a6"
    },
    {
        "author": "張耒",
        "paragraphs": [
            "二物穴我居，歲月亦已老。",
            "一朝雙擒獲，蜿蜿出幽草。",
            "安行免噬齧，敢望吐珠報。",
            "巳月不殺蛇，昔賢有遺告。"
        ],
        "title": "所居堂後北籬下獲二蛇一小色赤長二尺許一大色黑長七尺圍四五寸尾可貫百錢盡放之",
        "id": "1f1bddad-fbac-48cb-8523-75e1d18854df"
    },
    {
        "author": "張耒",
        "paragraphs": [
            "午景蔽浮雲，芳林散清雨。",
            "虛窗度遙吹，稍覺青葉舉。",
            "殘蔬知夏餘，隕葉兆秋序。",
            "幽獨無往來，烹茶誰晤語。"
        ],
        "title": "小雨效韋體",
        "id": "e46c33c1-671e-429e-96f7-faeed52a9037"
    },
    {
        "author": "張耒",
        "paragraphs": [
            "靡靡春事退，寂寂夏日長。",
            "日西騎馬歸，卧此北戶凉。",
            "官事幸休逸，甘爲白頭郎。",
            "朝出暮還家，悠悠愧路旁。",
            "所欣藥物靈，頗覺疾病康。",
            "幸免三已慍，敢希五饋漿。",
            "難堪七有餘，不過三已嘗。",
            "呼兒且糲食，貧固士之常。"
        ],
        "title": "納凉",
        "id": "a9e1c597-24b6-4ce6-bf07-674c6681d364"
    },
    {
        "author": "張耒",
        "paragraphs": [
            "西風吹淡白，窗戶含凄清。",
            "炎凉一朝變，徂暑逝不停。",
            "山堂曉瀟洒，病叟巾褐輕。",
            "平時干雲樹，芳葉亦復零。"
        ],
        "title": "三伏暑甚七月八日立秋是日風作凉爽炎酷頓消老病欣然命酒成二詩  其一",
        "id": "eee1a181-11be-4e6a-9b11-f64361b28b18"
    },
    {
        "author": "張耒",
        "paragraphs": [
            "苦熱逢三秋，西風颯然起。",
            "金氣入草木，傷夷從此始。",
            "盛極衰從之，循環固其理。",
            "老翁復何事，新凉欣酒美。"
        ],
        "title": "三伏暑甚七月八日立秋是日風作凉爽炎酷頓消老病欣然命酒成二詩  其二",
        "id": "58230afd-bb95-49f9-bd88-f5d12683d5aa"
    },
    {
        "author": "張耒",
        "paragraphs": [
            "寒極則有暑，晦久則有明。",
            "開闢迄今茲，此理信可憑。",
            "炎炎者易滅，巍巍者必傾。",
            "聖智無奈何，况此愚昏氓。",
            "設羅以獵獸，切骨陷其膺。",
            "重勢以鎮物，懸絕壓其肱。",
            "縱使賁與育，力有不獲呈。",
            "物情千萬變，可盡得經營。",
            "不如寂寞士，葛带而蘭纓。",
            "無求復無憂，容貌甚和平。",
            "况茲積雨餘，秋氣日姿清。",
            "悠然有佳興，美酒時一傾。"
        ],
        "title": "白樂天有渭上雨中獨樂十餘首倣淵明予寓宛丘居多暇日時屢秋雨倣白之作得三章  其一",
        "id": "d8506060-3c8a-48e6-ab3b-ceccee23e782"
    },
    {
        "author": "張耒",
        "paragraphs": [
            "罷官卧窮巷，值此雲物稠。",
            "連延經旬雨，城市欲行舟。",
            "柱礎變坳塘，瓦溝成暴流。",
            "蕭然殘暑退，寒事戒衣裘。",
            "老人朝睡足，起坐梳白頭。",
            "呼童飭晨餐，薪濕爨婦愁。",
            "洗我朱提杯，不復具肴羞。",
            "一觴已徑醉，萬事良悠悠。"
        ],
        "title": "白樂天有渭上雨中獨樂十餘首倣淵明予寓宛丘居多暇日時屢秋雨倣白之作得三章  其二",
        "id": "71b7b8ad-7aba-4714-8cc5-bf8c4635043f"
    },
    {
        "author": "張耒",
        "paragraphs": [
            "故人遺我酒，氣味芳以清。",
            "置之屋壁間，興至時一傾。",
            "銀杯度一合，三釂已徹觥。",
            "既免戒沉湎，且無憂病酲。",
            "嵇阮愧令德，劉石無遐齡。",
            "荒狂有何樂，徒以酒自名。",
            "吾幸免困此，庶幾盡平生。"
        ],
        "title": "白樂天有渭上雨中獨樂十餘首倣淵明予寓宛丘居多暇日時屢秋雨倣白之作得三章  其三",
        "id": "7c2046dc-9b65-45e6-8adb-7482a8bec70a"
    },
    {
        "author": "張耒",
        "paragraphs": [
            "園中楊柳樹，飛舞似含羞。",
            "如何風靜處，盡放眼中愁。"
        ],
        "title": "古意三首  其一",
        "id": "ddd72b4d-84ca-4e65-a8d5-bbed7559f451"
    },
    {
        "author": "張耒",
        "paragraphs": [
            "金鋪銀屈膝，動處有人挨。",
            "棋盤作十字，中心爲子來。"
        ],
        "title": "古意三首  其二",
        "id": "3603723e-50f2-49c3-bf58-141a88390d5d"
    },
    {
        "author": "張耒",
        "paragraphs": [
            "橘犀如半月，何日是圓時。",
            "如何一種味，却有兩人知。"
        ],
        "title": "古意三首  其三",
        "id": "7f406a86-7cd8-4f8a-9e53-a89691b341ae"
    },
    {
        "author": "張耒",
        "paragraphs": [
            "權勢世所重，桓溫役孟嘉。",
            "桓公自人雄，爲下未足嗟。",
            "頗怪蔡中郎，爲董受疵瑕。",
            "因之以取死，曾不念漢家。",
            "士固感知己，尚安知其他。",
            "搜牢則可誅，好邕自其佳。"
        ],
        "title": "權勢",
        "id": "1dff503a-b8af-48b3-a40a-0fe859765e58"
    },
    {
        "author": "張耒",
        "paragraphs": [
            "一病廢百嗜，好文心未忘。",
            "南窗納虛明，羅列陳縑緗。",
            "茫昧考巢燧，典章斷虞唐。",
            "清妍進屈景，雋永旌蘇張。",
            "少狂不自料，遇事形文章。",
            "誤逢作者歎，因復力披攘。",
            "蹉跎生白髮，始紬石室藏。",
            "粗見漢家事，濡毫時否臧。",
            "文詞比工祝，不殊公卿行。",
            "何用疲心精，舍本棄耕桑。",
            "讀賦意凌雲，律令尊張湯。",
            "榮華繫遇合，才技無短長。",
            "頗師老氏術，抱璞和其光。",
            "無營以卒歲，刻意翰墨場。"
        ],
        "title": "臨文",
        "id": "64159553-c1f9-45c9-9d71-1953b7f445a7"
    },
    {
        "author": "張耒",
        "paragraphs": [
            "秋庭新過雨，佳菊獨秀先。",
            "含芳良未展，風氣已清妍。",
            "金鳳汝婢妾，紅紫徒相鮮。",
            "老人對節物，昏昏祇欲眠。",
            "與子讀楚詞，亹亹忽盡編。",
            "嫋嫋兮秋風，憀慄在遠行。",
            "蟋蟀鳴西堂，淹留了無成。"
        ],
        "title": "自淮陰被命守宣城復過楚雨中遇道孚因同誦楚詞爲書此以足楚詞",
        "id": "0b04b28e-922d-4232-9689-df75ba3346f9"
    },
    {
        "author": "張耒",
        "paragraphs": [
            "傳舍不可久，束裝投新居。",
            "新居亦苟完，佳木頗扶疏。",
            "洒掃尋丈地，琴書遣朝晡。",
            "風雲中夜變，大雨如决渠。",
            "落點若强箭，穿我老屋塗。",
            "中夜起明燭，移床護吾雛。",
            "傳聞北城隅，老弱堤上廬。",
            "官吏操畚鍤，紛紛役千夫。",
            "螘漏或一决，城闉變江湖。",
            "吾衰也久矣，豈復憚爲魚。"
        ],
        "title": "寓陳雜詩十首  其一",
        "id": "6b3a23e3-a03d-4d3b-b371-3107499c5cd3"
    },
    {
        "author": "張耒",
        "paragraphs": [
            "昔記古甲子，商滅而周興。",
            "如何雨此日，乃爲霪雨徵。",
            "陰陽久乖張，此事頗有憑。",
            "豈天悔牧野，洗此漂杵腥。",
            "舊雨水未乾，洞房苔欲青。",
            "新雨雖霢霢，欺我牆善崩。",
            "虛堂就夕眠，永夜楸桐聲。",
            "蕭然秋氣至，豈覺巾屨輕。",
            "憐我老病者，三伏困薰蒸。",
            "得凉且飽飯，何暇念秋成。"
        ],
        "title": "寓陳雜詩十首  其二",
        "id": "a23dfa76-65d3-4565-9a5d-1eadd52908ad"
    },
    {
        "author": "張耒",
        "paragraphs": [
            "朝雨如棼絲，咫尺不相辨。",
            "俄然晨光漏，紺碧出天面。",
            "天工易明晦，頃刻俄屢變。",
            "今朝事大定，雲物卷組練。",
            "客有北來說，蝝生被數縣。",
            "穀穗無一粒，遺稈如立箭。",
            "卑田成大澤，投種哀莫見。",
            "官人懵不知，猶喜輸租辦。",
            "興懷及鰥寡，猶愧吾飽飯。"
        ],
        "title": "寓陳雜詩十首  其三",
        "id": "aae13b91-0b33-4e81-b13c-f3631f47c693"
    },
    {
        "author": "張耒",
        "paragraphs": [
            "唐有元相國，實殺顔平原。",
            "平原腹有丹，尸解神已仙。",
            "顔公死已矣，人見如生前。",
            "致令遺其像，委曲與人言。",
            "相國死倉卒，穢襪塞其咽。",
            "家門隨手破，但怪椒斛千。",
            "顔公黄塵外，風節猶凜然。",
            "元子墮九幽，遺臭萬世傳。"
        ],
        "title": "寓陳雜詩十首  其四",
        "id": "e6aa7a7d-eb25-4d97-82c8-647b58e9693b"
    },
    {
        "author": "張耒",
        "paragraphs": [
            "清夜何晏晏，客眠亦復佳。",
            "鄰鐘喚我覺，咽咽聞城笳。",
            "披衣行中庭，星漢已橫斜。",
            "缺月挂西南，皎皎流清華。",
            "莎雞振其羽，蟋蟀旁悲嗟。",
            "悠哉歲已秋，日月如奔車。"
        ],
        "title": "寓陳雜詩十首  其五",
        "id": "b301e67f-19e9-42c3-a237-c7f744f96158"
    },
    {
        "author": "張耒",
        "paragraphs": [
            "開門無客來，永日不冠履。",
            "客至我老懶，投刺輒復去。",
            "端成兩相忘，因得百無慮。",
            "故人在旁郡，書信不能屢。",
            "興哀東城公，將掩郟山墓。",
            "不能往一慟，名義真有負。",
            "可能金玉骨，亦遂黄壤腐。",
            "但恐已神仙，裂石終飛去。"
        ],
        "title": "寓陳雜詩十首  其六",
        "id": "e7502064-8716-4324-96ba-2ef2b920cf64"
    },
    {
        "author": "張耒",
        "paragraphs": [
            "疲馬齕故草，閉門苔蘚深。",
            "閒坊居人少，秋日疏槐陰。",
            "境寂心亦閒，蕭然散巾襟。",
            "靜中有深趣，因見至人心。",
            "谷神古不死，茲理良可尋。",
            "無令兒輩覺，一撫無弦琴。"
        ],
        "title": "寓陳雜詩十首  其七",
        "id": "3ec2a2f1-bd17-4fd5-9886-41d97a2ea073"
    },
    {
        "author": "張耒",
        "paragraphs": [
            "念昔爲吏日，朝夕羨人閒。",
            "解印出公府，翛然若歸山。",
            "衡茅三畝居，無客門常關。",
            "早眠而起晏，永日或不冠。",
            "故人遠寄酒，爲致一醉歡。",
            "我亦領其意，呼兒具杯盤。",
            "長閒貧亦好，安用朱其轓。",
            "我生本蓬蓽，久已傲饑寒。"
        ],
        "title": "寓陳雜詩十首  其八",
        "id": "fac3e3a7-b82e-4cf0-b54e-3cfdbadc0476"
    },
    {
        "author": "張耒",
        "paragraphs": [
            "我不知暑退，但覺衣汗乾。",
            "頗怪庭中天，湛然青已寬。",
            "有物叫草根，啾啾自相喧。",
            "問知已新秋，大火流金天。",
            "九土變寒暑，正爾事亦繁。",
            "靜觀付一笑，吾事寧相關。",
            "但無筋力健，悠然佳意還。",
            "喧喧憎鄰里，砧杵亂人眠。"
        ],
        "title": "寓陳雜詩十首  其九",
        "id": "13334282-cf7c-4c06-94f6-a663dbded683"
    },
    {
        "author": "張耒",
        "paragraphs": [
            "秦子死南海，旋骨還故墟。",
            "辛勤一生事，空得數編書。",
            "琅琅巧言語，玉佩聯瓊琚。",
            "知者能幾人，憎者頗有餘。",
            "書生事業薄，生世苦勤劬。",
            "持以待後世，何足潤槁枯。",
            "興懷及昔者，使我涕漣如。",
            "道路阻且長，悲哉違撫孤。"
        ],
        "title": "寓陳雜詩十首  其一○",
        "id": "a9b2ac64-9fb5-440c-a26a-62a5543463d6"
    },
    {
        "author": "張耒",
        "paragraphs": [
            "束髮聞至道，榮辱久齊觀。",
            "中年嬰世故，已復傲憂患。",
            "閒居雖荒寂，几杖頗清晏。",
            "悠悠閒晷景，草草貧寢飯。",
            "狂言無爲發，濁酒醉自勸。",
            "與君通家舊，邇者頗屢見。",
            "相望豈示遠，數舍隔異縣。",
            "吾人師佛祖，妙旨得忍粲。",
            "斂藏避世俗，未免逢侮訕。",
            "坐令鬢垂雪，猶把從事版。",
            "尺書每見警，妙語珠在貫。",
            "復君進明德，同遂丘壑願。"
        ],
        "title": "寄李端叔二首  其一",
        "id": "a71644d0-542d-4c47-8473-e5f535666471"
    },
    {
        "author": "張耒",
        "paragraphs": [
            "陳墟自古皇，疆野實楚縣。",
            "沃野接神畿，荒溝漕淮甸。",
            "民風靜而陋，原隰平以遠。",
            "我來逢艱歲，禾黍秋色淺。",
            "荒居困蛩蚓，風雨老藜莧。",
            "閉門謝車馬，隠几親筆硯。",
            "馬跡巷泥深，庖烟簷日宴。",
            "深居窺老易，妙理殊自玩。",
            "困亨方寸足，夸安勞遠願。",
            "乖離感歲月，老色各滿面。",
            "友道古所敦，尺書莫辭倦。"
        ],
        "title": "寄李端叔二首  其二",
        "id": "07d89137-752a-4e4b-a9e0-dbefdb193231"
    },
    {
        "author": "張耒",
        "paragraphs": [
            "秋日曬古城，西風振塵埃。",
            "出門何所之，壞道連蒿萊。",
            "飛鳴雞犬稀，破屋枯壕隈。",
            "老圃理蔬畦，晚甲瘦未開。",
            "輸人暮出城，栖鴉一一回。",
            "悵然心不怡，歸坐勸一杯。"
        ],
        "title": "秋日曬古城",
        "id": "ceafa643-e923-4d1b-b357-743258f76d21"
    },
    {
        "author": "張耒",
        "paragraphs": [
            "與君雖異坊，秋凉各平分。",
            "已遣月入牖，更教風掃門。",
            "照君幌中寢，拂君堂上塵。",
            "綢繆似衣带，終日遶君身。"
        ],
        "title": "古意效東野二首  其一",
        "id": "bebaed9a-5fb1-4648-9bdf-3f864c994cc0"
    },
    {
        "author": "張耒",
        "paragraphs": [
            "扇不風自凉，身不蘭自香。",
            "深居不出門，幽獨更清揚。",
            "爲鵲栖君樹，爲燕巢君堂。",
            "不食亦可飽，况乃餐輝光。"
        ],
        "title": "古意效東野二首  其二",
        "id": "a85c162d-c5f5-40da-9b27-31cb381ebe2e"
    },
    {
        "author": "張耒",
        "paragraphs": [
            "早稻如倒戈，十穗八九折。",
            "晚稻不及秀，日炙根土烈。",
            "踏車激湖水，車衆湖欲竭。",
            "得泉如沸湯，旱土濕未徹。",
            "老農祝天工，叩額眼垂血。",
            "游雲不作雨，風至輒散滅。",
            "昊天未悔禍，牲玉無徒設。",
            "誰能縛妖魃，敕起龍潑剌。"
        ],
        "title": "早稻",
        "id": "25e440cc-aaeb-4d8d-8fdf-8a3c439f5023"
    },
    {
        "author": "張耒",
        "paragraphs": [
            "鳴蜩嘒高風，逮夜且復靜。",
            "草蟲何爲者，落日鳴復逞。",
            "陰陽且戰爭，微物何所競。",
            "化工執其機，開闔惟所命。",
            "朔雁有行意，肅肅如待令。",
            "江河有舊渚，寧畏風霜勁。"
        ],
        "title": "鳴蜩",
        "id": "dcfb06cf-3077-4689-8f8f-4f5370503863"
    },
    {
        "author": "張耒",
        "paragraphs": [
            "秋房燈火清，人語久已寂。",
            "城遠不聞更，警柝鳴未息。",
            "橫參已入地，斗柄當天直。",
            "乃知三更中，市廛已寂歷。",
            "我時守書几，磨墨傾硯滴。",
            "反覆小學書，昏目如芒刺。",
            "試尋鄰房僧，鼻鼾背負壁。",
            "體勞徑就枕，冷夢分南北。",
            "覺來寺鐘鳴，僧禮像前席。",
            "須臾聞梵唄，木魚如叩石。",
            "舉頭視東牖，朝日已淡白。",
            "反身起披衣，神爽健筋力。",
            "亟來酒甕邊，側聽聲唧唧。"
        ],
        "title": "書初凉夜至將曉",
        "id": "1ac7c526-5b7d-47ad-a7e4-3c84cff0e4fb"
    },
    {
        "author": "張耒",
        "paragraphs": [
            "閒坊遠市聲，終日掩衡門。",
            "惟有風中葉，蕭騷終日聞。",
            "午枕不成寐，起坐無與言。",
            "喜開故人書，珍藥幸見存。",
            "其方受仙聖，其效未易論。",
            "豈惟蠲沉痾，庶可輔本根。",
            "珍重復珍重，厥價萬璵璠。",
            "永年未可冀，庶保無夭昏。"
        ],
        "title": "秋日喜楊介吉老寄藥",
        "id": "f014236e-eadd-4103-9da6-0bd9bf76b08c"
    },
    {
        "author": "張耒",
        "paragraphs": [
            "秋風吹衡茅，寂歷如荒村。",
            "獨立無與語，悲蟲鳴草根。",
            "老木經疾風，枝葉僅得存。",
            "疏蔭不滿地，白日耿當軒。",
            "北城有黄仲，眸子清不渾。",
            "時能出秀句，寶鐵雕璵璠。",
            "念將舍我去，爲吏國西京。",
            "荒凉古中牟，晝夜輪蹄奔。",
            "青衫給吏役，懷惡未易論。",
            "强顔詭應接，有抱誰能言。",
            "從容來去間，無厭走黄昏。"
        ],
        "title": "見黄仲達感秋意",
        "id": "474ae8df-e0fa-4d7c-93c3-c1691fdaf9e2"
    },
    {
        "author": "張耒",
        "paragraphs": [
            "冷氣侵吾髀，趨拜劇苦艱。",
            "仁哉神農氏，遺藥驅恫瘝。",
            "持錢取之市，易得如茆芫。",
            "繁枝與芳葉，盡取無可刪。",
            "貯之白縑囊，漬以壺酒寬。",
            "七日以供飲，跛曳皆翩躚。",
            "呼兒謹蓋藏，用此九轉丹。",
            "平生誤信書，安坐得老邅。",
            "方書豈盡信，柳子固無言。",
            "事固有然者，豈容盡欺謾。",
            "疾走非吾願，且復補羸殘。"
        ],
        "title": "服仙靈脾酒",
        "id": "2e22b04e-92ab-4435-8572-f3a76174fc99"
    },
    {
        "author": "張耒",
        "paragraphs": [
            "平生一尊酒，風月不可無。",
            "謫官將十年，一醉未易圖。",
            "市豈無旗亭，官亦有酒壚。",
            "薄乃捩齒酸，一滴不可沽。",
            "英英孫夫子，臭味真吾徒。",
            "自云得異糵，乃出粳稻腴。",
            "歲久精粹出，去者乃其粗。",
            "醖釀纔浹日，芳甘已盈壺。",
            "傖人喻其力，若火經茅蘆。",
            "此語真野陋，殆出負販夫。",
            "前日聞吉語，糴米已在途。",
            "每恨乏陳糯，價直如買珠。",
            "憐君久客囊，傾倒無復餘。",
            "假器走僕僮，供我一笑娛。",
            "欲爲漉巾潜，請學滌器如。",
            "作詩以訊之，何日陳尊盂。"
        ],
        "title": "孫志康許爲南釀前日已聞糴米欣然作詩以問之",
        "id": "aea823d5-f4a8-4217-80dc-a30ba5bc9e1e"
    },
    {
        "author": "張耒",
        "paragraphs": [
            "黯黯夜烟青，寥寥秋漢迥。",
            "海月出天高，霜雲泊天靜。",
            "鶴鳴知露寒，樹影當軒正。",
            "幽客獨未眠，經窗夜聲磬。"
        ],
        "title": "夜書",
        "id": "0e0d3d3f-74e7-45bc-a5a4-793baeb3e533"
    },
    {
        "author": "張耒",
        "paragraphs": [
            "稍稍陰靄集，蕭肅春寒生。",
            "窗燈耿初照，小雨細無聲。",
            "還來就溫爐，依然有故情。",
            "燕坐悄無語，軍城遞遠更。"
        ],
        "title": "小雨",
        "id": "b0b4f011-b6fe-4515-89b6-25c1a25ef799"
    },
    {
        "author": "張耒",
        "paragraphs": [
            "衆喧息遙夜，爽氣漬煩襟。",
            "殷勤低簷月，入幌來相尋。",
            "平生學虛靜，每爲多病侵。",
            "卧想陳夫子，幅巾修竹林。"
        ],
        "title": "月夜懷陳永源",
        "id": "ede9e2e2-86eb-4562-9710-b0a2b12944e1"
    },
    {
        "author": "張耒",
        "paragraphs": [
            "清冬萬境肅，牆戶益蕭然。",
            "薄寒惟可飲，短景不容眠。",
            "貧厨烟火暖，塵釜亦烹鮮。",
            "且復養口體，何勞更問天。"
        ],
        "title": "冬日放言二十一首  其一",
        "id": "9a901562-19f5-4a80-b0d5-f3a21e3b46e9"
    },
    {
        "author": "張耒",
        "paragraphs": [
            "湯餠慰朝餒，三杯澆旦寒。",
            "醉飽外何欲，昏然宵就眠。",
            "幽通夢有告，默存神自全。",
            "蕭蕭松竹舍，歲暮聊盤桓。"
        ],
        "title": "冬日放言二十一首  其二",
        "id": "955ac53b-546e-4835-a67c-5b75fe4a454d"
    },
    {
        "author": "張耒",
        "paragraphs": [
            "風雨連江氣，十月如深冬。",
            "坐曹日暮歸，密室溫爐紅。",
            "慘慘庭下日，騷騷窗外風。",
            "三杯容我醉，萬事聽天工。"
        ],
        "title": "冬日放言二十一首  其三",
        "id": "d7ca0b72-54e6-4fb3-afb4-c9846ae795a9"
    },
    {
        "author": "張耒",
        "paragraphs": [
            "小兒喜學書，滿紙如塗鴉。",
            "老婦寒不績，當戶理琵琶。",
            "樽中有神物，快瀉如流霞。",
            "三杯任兀兀，凍臉生春華。"
        ],
        "title": "冬日放言二十一首  其四",
        "id": "3bfefa68-dadd-4676-b3ac-41cc13844cbf"
    },
    {
        "author": "張耒",
        "paragraphs": [
            "卯飲終日醉，萬事付悠悠。",
            "醺然據榻瞑，簷雨方颼颼。",
            "吾事幸無急，不醉欲何求。",
            "顧謂婦與子，酒盡爲我謀。"
        ],
        "title": "冬日放言二十一首  其五",
        "id": "36a33b05-94d8-4210-ba98-842b315152ac"
    },
    {
        "author": "張耒",
        "paragraphs": [
            "寒羊肉如膏，江魚如切玉。",
            "肥兔與奔鶉，日夕懸庖屋。",
            "嬉嬉顧妻孥，滋味喉可欲。",
            "謫官但强名，比者何不足。"
        ],
        "title": "冬日放言二十一首  其六",
        "id": "234d4d15-dd11-44a1-a813-f8442f736437"
    },
    {
        "author": "張耒",
        "paragraphs": [
            "酒聖卯時歡，此語聞樂天。",
            "安用苦了了，白日供憂煎。",
            "浮世本幻妄，空花電露然。",
            "人間無實事，惟醉庶幾焉。"
        ],
        "title": "冬日放言二十一首  其七",
        "id": "36884844-8157-48ac-aabb-335824ece280"
    },
    {
        "author": "張耒",
        "paragraphs": [
            "愈老愈嗜酒，益醉益自然。",
            "兩人同墜車，醉者乃得全。",
            "我不但醉酒，天和醉心源。",
            "當其醉甚時，更類癡與頑。"
        ],
        "title": "冬日放言二十一首  其八",
        "id": "ba71cb99-d81d-45a4-8aed-ac26976ff1fb"
    },
    {
        "author": "張耒",
        "paragraphs": [
            "至道與物反，夫豈會俗心。",
            "聖處有閫域，扃鑰一何深。",
            "時時資美酒，可得及其門。",
            "送君者既返，君駕胡可尋。"
        ],
        "title": "冬日放言二十一首  其九",
        "id": "031f80f1-867f-4402-9d3b-50da4dbf9211"
    },
    {
        "author": "張耒",
        "paragraphs": [
            "清晨坐官舍，官舍復何有。",
            "離披經雨菊，蕭疏委風柳。",
            "飽食或至睡，涉筆無可否。",
            "油然有好懷，日暮歸飲酒。"
        ],
        "title": "冬日放言二十一首  其一○",
        "id": "867650a0-bb5a-4925-a075-5187cfb8e24c"
    },
    {
        "author": "張耒",
        "paragraphs": [
            "日暮歸飲酒，兒女戲我前。",
            "須臾徑三酌，據榻已欣然。",
            "老妻坐我傍，餚胾已炮煎。",
            "大勝劉伶婦，區區爲酒錢。"
        ],
        "title": "冬日放言二十一首  其一一",
        "id": "0679d31a-ccfd-463b-a7c6-990478911518"
    },
    {
        "author": "張耒",
        "paragraphs": [
            "我初謫官時，帝問司酒神。",
            "曰此好酒徒，聊給酒養真。",
            "去國一千里，齊安酒最醇。",
            "失火而遇雨，仰戴天公仁。"
        ],
        "title": "冬日放言二十一首  其一二",
        "id": "54ad1578-e65b-480f-bd45-f5db42f1fd20"
    },
    {
        "author": "張耒",
        "paragraphs": [
            "吾腹如鴟夷，但滿貯醇酒。",
            "外圓故不滯，中靜一無有。",
            "紛紛千百輩，納若一塵垢。",
            "下而至真源，保之故難朽。"
        ],
        "title": "冬日放言二十一首  其一三",
        "id": "3bf5c350-c22c-4d43-8ce8-64d700e1e569"
    },
    {
        "author": "張耒",
        "paragraphs": [
            "淮陽名都會，爽塏太昊墟。",
            "最愛西城道，汪汪數頃湖。",
            "古木巢翠鳥，清濠見游魚。",
            "幽居多不愜，懷我平生娛。"
        ],
        "title": "冬日放言二十一首  其一四",
        "id": "ae06147d-a4cb-466a-8137-acb2b8173fdd"
    },
    {
        "author": "張耒",
        "paragraphs": [
            "靈通古叢林，他日休吾車。",
            "出門循古城，荒圃畦寒蔬。",
            "手種堂下花，頗已數尺餘。",
            "何人攬其華，故人應念予。"
        ],
        "title": "冬日放言二十一首  其一五",
        "id": "21e503b6-b110-4c69-883e-d108864b665b"
    },
    {
        "author": "張耒",
        "paragraphs": [
            "塞向久室處，帟幕亦復周。",
            "溫爐熾薪炭，永夜炎光流。",
            "五更屋霜重，重衾如無裘。",
            "興懷無衣子，卒歲聊優游。"
        ],
        "title": "冬日放言二十一首  其一六",
        "id": "0df3c10b-1c82-4711-bb8b-63aff664f30f"
    },
    {
        "author": "張耒",
        "paragraphs": [
            "陶潜經世才，齟齬不得肆。",
            "彼寧徒嗜飲，有藴託諸醉。",
            "時時吐高詞，頗復見一二。",
            "義熙書甲子，此意有涇渭。"
        ],
        "title": "冬日放言二十一首  其一七",
        "id": "1b3edaa5-b78f-41e8-b860-78d9da4aaa1a"
    },
    {
        "author": "張耒",
        "paragraphs": [
            "葛公蓋世才，功業亦云偶。",
            "世無左將軍，老作躬耕叟。",
            "皇天挺奇産，必使有所受。",
            "珠玉在山淵，終爲王府有。"
        ],
        "title": "冬日放言二十一首  其一八",
        "id": "c11d0c08-d390-4549-90aa-c407e7feb18b"
    },
    {
        "author": "張耒",
        "paragraphs": [
            "秦人焚詩書，意欲遂絕滅。",
            "六經至今存，何曾損毫髮。",
            "興衰有天理，人力自淺拙。",
            "不憂驪山墓，回首遭發掘。"
        ],
        "title": "冬日放言二十一首  其一九",
        "id": "4e805c5f-66cd-4e5c-9139-2091ac1d4164"
    },
    {
        "author": "張耒",
        "paragraphs": [
            "元子本豪爽，頗復有俗氣。",
            "孟嘉亦可人，乃與較權勢。",
            "崛强盡百年，究竟成何事。",
            "江左無英雄，汝得免徒隸。"
        ],
        "title": "冬日放言二十一首  其二○",
        "id": "a73de438-97b2-4990-812a-04b484162544"
    },
    {
        "author": "張耒",
        "paragraphs": [
            "淵明非無心，似以酒忘憂。",
            "如以藥愈疾，未佳寧免憂。",
            "我直好飲耳，與世本悠悠。",
            "人間有何事，奚足煩杯甌。"
        ],
        "title": "冬日放言二十一首  其二一",
        "id": "4d428983-ffec-47fb-86ed-07ade4d14a9a"
    },
    {
        "author": "張耒",
        "paragraphs": [
            "青蕪滿古城，白日照大澤。",
            "街荒雞犬鬧，市遠喧閧寂。",
            "中有騰騰者，淮陽四年客。",
            "坐偷太倉粟，穩睡而飽食。",
            "平生願陳力，衰老困逼迫。",
            "何曾一可意，但有百無益。",
            "偷安淺夫志，苟且志士惜。",
            "窮通有天理，誓不安苟得。",
            "朱陽方肇序，春去無轍迹。",
            "悵此復幾時，撫事三歎息。"
        ],
        "title": "四月望日自孝悌坊遷冠蓋孫氏第",
        "id": "4d4e8be9-bc37-4c45-84da-d65a0c9116cd"
    },
    {
        "author": "張耒",
        "paragraphs": [
            "謫官成吏隠，古寺度高秋。",
            "寒燈明夜室，清坐聞更籌。",
            "裘葛屢往還，感彼歲月遒。",
            "吾意方有會，誰能賦離憂。"
        ],
        "title": "謫官",
        "id": "49b69181-2db1-4ba1-ac12-61c73d6324db"
    },
    {
        "author": "張耒",
        "paragraphs": [
            "黯黯東牖闇，寂寂吾廬閒。",
            "粗糲飽婦子，苜蓿無餘盤。",
            "雁急天欲雨，雞栖日已寒。",
            "老人袖手坐，一杯聊自寬。"
        ],
        "title": "十月二十二日晚作三首  其一",
        "id": "cb1663db-13af-477e-a8dd-8c9d1b5585ee"
    },
    {
        "author": "張耒",
        "paragraphs": [
            "天寒聊飲酒，再酌已停觴。",
            "豈不欲酣暢，要使夜腹康。",
            "意得樂有餘，偶然不必長。",
            "寄身造化中，勿使天和傷。"
        ],
        "title": "十月二十二日晚作三首  其二",
        "id": "c176b151-ef04-4810-b8fe-3e04be269759"
    },
    {
        "author": "張耒",
        "paragraphs": [
            "蓬蓽無奧處，北風利戈鋋。",
            "空爐有微火，且復與周旋。",
            "酒隠柴桑叟，醉吟渭上賢。",
            "二士忽已遠，遺風載陳編。"
        ],
        "title": "十月二十二日晚作三首  其三",
        "id": "a8f9703a-e5fd-437e-8244-e08351f98804"
    },
    {
        "author": "張耒",
        "paragraphs": [
            "命駕欲詣客，欲去復遲遲。",
            "事幸無甚急，何用勞驅馳。",
            "家貧幸有酒，亦略具鮮肥。",
            "且復東窗下，高歌醉而嬉。"
        ],
        "title": "題壁",
        "id": "8d3db9da-77ae-4afc-a8ad-251138a654a9"
    },
    {
        "author": "張耒",
        "paragraphs": [
            "萬籟聲久寂，三更霜已寒。",
            "老人袖手坐，一氣中自存。",
            "自得此中趣，不與兒曹論。",
            "但有老孟光，相對亦無言。"
        ],
        "title": "夜坐",
        "id": "e90f6fdc-f3bd-4134-9f1e-0c148465b924"
    },
    {
        "author": "張耒",
        "paragraphs": [
            "志士抱奇策，常苦不得伸。",
            "及其利害出，倏已亡其人。",
            "今古同此恨，愚智竟誰分。",
            "哀哉老任公，英魄久已淪。",
            "惟餘亭下柏，閱世盤深根。",
            "紛紛凡草木，幾變秋與春。",
            "朝菌與蟪蛄，盡死我獨存。",
            "任公不及見，見其賢子孫。",
            "請君利斯奇，仍復大其門。"
        ],
        "title": "任仲微閱世亭",
        "id": "be671986-ee5d-40ed-833d-3b016bee5e7e"
    },
    {
        "author": "張耒",
        "paragraphs": [
            "枯樹桓司馬，五柳陶徵君。",
            "微木何足道，所歎此兩人。",
            "一埋柴桑骨，一爲九錫臣。",
            "榮辱俱已矣，芳穢萬世聞。"
        ],
        "title": "感懷",
        "id": "0aab607b-4a52-46fa-b724-8e6c9ce5e640"
    },
    {
        "author": "張耒",
        "paragraphs": [
            "紫髯不復見，故宮無入門。",
            "元子亦寂寞，一丘弔遺魂。",
            "興亡兩夢幻，今古一朝昏。",
            "念當置是事，盡此舟中樽。"
        ],
        "title": "次韵題李援舫子",
        "id": "3eaa69c9-7bb5-4750-bcd9-3cbfadc5547c"
    },
    {
        "author": "張耒",
        "paragraphs": [
            "秋日無遠暉，秋草無美姿。",
            "殘蛩弔白日，寒鳥悲空枝。",
            "時節一如此，余出悵安歸。",
            "强歌不成音，還坐空涕垂。",
            "感動百慮遊，觸心遂紛披。",
            "棄捐勿復道，日暮眠吾帷。"
        ],
        "title": "秋感二首  其一",
        "id": "fceef120-114c-4566-9ac3-f3d839bb8674"
    },
    {
        "author": "張耒",
        "paragraphs": [
            "秋山多遠聲，日暮尤百態。",
            "鳴風落高樹，清澗瀉寒瀨。",
            "鳴蜩默誰憐，瘖死不償罪。",
            "蛩啼獨不已，有愬未逢解。",
            "天時激汝曹，寧自知進退。",
            "吹噓成踴躍，芻狗忌撤祭。",
            "庭空月宵掛，園冷露晨沛。",
            "嗟哉心雖忘，俯事還感慨。"
        ],
        "title": "秋感二首  其二",
        "id": "589b1701-ade0-4760-899f-209df6a1cb86"
    },
    {
        "author": "張耒",
        "paragraphs": [
            "江邊鸕鷀鳴，栖我屋南樹。",
            "夜深風霜寒，呼鳴自相語。",
            "樹頭鴉翼動，樹杪雁行度。",
            "朦朧見江山，一一翻飛去。"
        ],
        "title": "夜思",
        "id": "9d70e844-a5e6-4687-88c1-231f483963e8"
    },
    {
        "author": "張耒",
        "paragraphs": [
            "兩袖全匹帛，望知江淮客。",
            "深藏計算苦，好鬭意氣窄。",
            "愁逢湯餠碗，遇鮓論甕咋。",
            "市南沽茅柴，歸店兩顴赤。"
        ],
        "title": "嘲南商",
        "id": "93e1f5ee-34ce-45ae-ad43-8065aebc8745"
    },
    {
        "author": "張耒",
        "paragraphs": [
            "幽居玩芳物，自種兩芭蕉。",
            "空山夜雨至，滴滴復蕭蕭。",
            "凉葉泛朝露，芳心展夕飈。",
            "東堂日虛靜，秀色慰無聊。"
        ],
        "title": "種芭蕉",
        "id": "e22c5960-890f-46f4-8f3b-f1fbd4e85a09"
    },
    {
        "author": "張耒",
        "paragraphs": [
            "蔌蔌鳴葉下，初無風過之。",
            "流年一如此，慷慨使心悲。",
            "平日談堯舜，立朝羞自私。",
            "溫爐煖老客，聊復此棲遲。"
        ],
        "title": "無題",
        "id": "2a323440-6014-49e0-bce9-65cc57c64fa9"
    },
    {
        "author": "張耒",
        "paragraphs": [
            "昊穹忽悔禍，淫雨霽今夕。",
            "峰嶺舒紫翠，雲天麗金碧。",
            "深蛙鳴遠汪，凉葉墜餘滴。",
            "漏屋百不憂，宵眠始安席。"
        ],
        "title": "大雨十日不止五月十八日晚始霽",
        "id": "cb175968-80a3-4698-8f22-ff66dd3bb7ed"
    },
    {
        "author": "張耒",
        "paragraphs": [
            "天運不暫止，何啻過隙駒。",
            "向來簷前日，忽已牆東隅。",
            "樂者苦其疾，憂者怨其舒。",
            "由來盛與衰，變滅皆須臾。"
        ],
        "title": "天運",
        "id": "cc953ba9-0e82-464e-bebe-d9d8cd72e365"
    },
    {
        "author": "張耒",
        "paragraphs": [
            "結髮爲夫婦，少年共饑寒。",
            "我迂趨世拙，十載困微官。",
            "男兒不終窮，會展淩風翰。",
            "相期脫崎嶇，一笑紓艱難。",
            "秋風摧芳蕙，既去不可還。",
            "滴我眼中血，悲哉摧肺肝。",
            "兒稚立我前，求母夜不眠。",
            "我雖欲告之，哽咽不能言。",
            "積金雖至斗，紆朱走華軒。",
            "失我同心人，撫事皆悲酸。",
            "積日而成時，積時更成年。",
            "山海會崩竭，音容永茫然。"
        ],
        "title": "悼逝",
        "id": "1e4c88cb-483b-4e0b-bdc4-9ecc002188fc"
    },
    {
        "author": "張耒",
        "paragraphs": [
            "陰陽不暫駐，今夕已秋風。",
            "晨興綿絲冷，歲月驚衰翁。",
            "朝烟爨薪濕，小甲蔬畦空。",
            "且復一杯酒，吾生不終窮。"
        ],
        "title": "喜雨四首  其一",
        "id": "525572aa-843b-4a6f-b83f-a8796256d2c7"
    },
    {
        "author": "張耒",
        "paragraphs": [
            "手種五色蕉，意待聽秋雨。",
            "南風扇旱日，破葉萎不舉。",
            "霶𩃱未終夕，綠潤遽如許。",
            "秋色入書幃，已覺青鸞舞。"
        ],
        "title": "喜雨四首  其二",
        "id": "b42bdd1d-1d8e-4ad9-aecf-db33ed80936b"
    },
    {
        "author": "張耒",
        "paragraphs": [
            "牆東有高樹，夏葉圓綠綺。",
            "西風纔一夕，蕭颯遽如此。",
            "寒螿號其顛，蟋蟀曉未已。",
            "羣動催流光，榮華難久恃。"
        ],
        "title": "喜雨四首  其三",
        "id": "7ba50f9b-fe36-46ed-bf49-9fae921ecb23"
    },
    {
        "author": "張耒",
        "paragraphs": [
            "隙地秋日曉，寂無鄰里音。",
            "惟有草根蟲，風前咽復吟。",
            "悲歌者誰子，徂年驚苦心。",
            "青燈夜齋靜，微溫生薄衾。"
        ],
        "title": "喜雨四首  其四",
        "id": "d35983bb-c469-4114-8387-1e5fdf724839"
    },
    {
        "author": "張耒",
        "paragraphs": [
            "曾郎風塵表，不似宰官身。",
            "吏舍數竿竹，鑿池水粼粼。",
            "此君不可疏，亦復未易親。",
            "虛心澹相授，頗似南郭鄰。",
            "我知王子猷，正是君輩人。"
        ],
        "title": "次韵曾存之直舍種竹",
        "id": "caf0ba4f-1fa1-41f4-849c-669825928025"
    },
    {
        "author": "張耒",
        "paragraphs": [
            "我不見蔡子，杜門十日餘。",
            "今日叩我門，滿手携瓊琚。",
            "鏗鏘寫我前，雜以貝與珠。",
            "我愕不知報，低頭驚且吁。",
            "讀畢致於懷，餘光溢衿裾。",
            "坐令簞瓢室，磊犖堆璠璵。",
            "我拙寡所合，甘爲不材樗。",
            "嗟君何所聞，屢枉長者車。",
            "我來淮南遊，靄靄子之譽。",
            "驊騮走千里，凡馬安能逾。",
            "奈予不自量，痛鞭而疾驅。",
            "常憂過所往，疲憊傷吾軀。",
            "願君少待我，且欲休吾駒。",
            "跳奔舍其羣，子樂誰與俱。",
            "俯身援其類，是亦仁之徒。",
            "不然但用我，畏甚將逃逋。",
            "何如少待之，效技供子娛。",
            "我無功名願，與世日益疏。",
            "反慕古沮溺，窮年事耕鋤。",
            "皇皇吾夫子，憂世亦勤劬。",
            "雖然竟何就，孰若安以居。",
            "人生各有懷，未用相賢愚。",
            "得樂願即止，安能較錙銖。",
            "又疑異所任，勞逸事亦殊。",
            "作歌以訊之，子意當何如。"
        ],
        "title": "贈蔡彥規",
        "id": "9cabb94b-0c8f-4182-b4cd-758d71573f1f"
    },
    {
        "author": "張耒",
        "paragraphs": [
            "別君幾何時，人事浩千萬。",
            "身如張射侯，憂愁劇强箭。",
            "崎嶇走窮縣，艱苦君未見。",
            "未知菽水豐，已感霜露變。",
            "羈孤寄窮海，親友誰弔唁。",
            "析圖補冬裘，乞米煮朝飯。",
            "無聊猶自思，援溺固誰願。",
            "人生不終否，此語非我分。",
            "英雄伏泥塗，暫晦久必現。",
            "如予百不能，理自合貧賤。",
            "豈當議隠顯，而有不遇歎。",
            "但思竄山林，遠脫人世患。",
            "有田足耕耘，有水足罩汕。",
            "蕭然便終老，到死百不問。",
            "平生泥佛祖，久已師壁觀。",
            "况將無生禪，下視有爲幻。",
            "吾子出羣材，千牛有餘刃。",
            "行當脫塵埃，鳴佩侍清燕。",
            "高卑各有得，願勿譏尺鷃。",
            "不有行道人，誰當佐堯舜。",
            "時哉勿自滯，功業在力勸。",
            "握手不可期，此計吾行辨。"
        ],
        "title": "寄劉伯聲",
        "id": "7cd50a4e-1625-48b6-92d8-2868c01ff499"
    },
    {
        "author": "張耒",
        "paragraphs": [
            "別來常思君，無異饑待哺。",
            "如何偶相逢，握手復告去。",
            "念初別子時，芳草才及屨。",
            "天時不可留，再見歲云暮。",
            "出門怪子瘦，告我困道路。",
            "飄飄千餘里，陸走復水泝。",
            "古來黄金盡，壯士色亦沮。",
            "斯人獨何少，乃有衣食慮。",
            "才高窮不怨，志大貧若富。",
            "吾將告君理，子其聽我佈。",
            "人生不終窮，否泰亦有數。",
            "子其保所有，錐穎囊必露。",
            "古來立功名，其始不無忤。",
            "得難失自寡，進銳退亦遽。",
            "念君歸海瀕，誰與朝夕聚。",
            "我方困而學，每冀朋友助。",
            "一從城北歸，夢魂見已屢。",
            "願因南來者，時以尺書寓。"
        ],
        "title": "寄陳九",
        "id": "21fb6944-1c05-4218-8e35-a335c8ba75ff"
    },
    {
        "author": "張耒",
        "paragraphs": [
            "我行於四方，其所急者友。",
            "嗚呼得之難，百不一邂逅。",
            "人心不可齊，若十指於手。",
            "隨其短與長，亦各有所取。",
            "剛或硬而折，柔有弱而仆。",
            "質良文不揚，中美外莫副。",
            "寬壺泛以枵，狹盎迫而陋。",
            "此猶其大概，瑣瑣難悉究。",
            "譬如選長材，棄百不一有。",
            "其間雖得之，猶或煩矯揉。",
            "我友居淮濱，飲德悉自幼。",
            "豈期羈旅間，乃獲聞謦欬。",
            "嗟君如美玉，外徹中乃厚。",
            "埋藏困塵埃，要以不可垢。",
            "他人十不一，子乃得八九。",
            "餘虧能幾何，不待勉而就。",
            "乃知昔求艱，特以見未久。",
            "但憂奔莫及，敢憚喘而走。",
            "我心子所知，濩豁無所囿。",
            "是以行於世，往往得嘲詬。",
            "人才如其面，不自知好醜。",
            "立之明鑑前，乃見其可否。",
            "子於我無嫌，告我當苦口。",
            "惟我於改過，竊不敢自後。",
            "嗟予迫饑寒，子亦仰五斗。",
            "何當兩有歸，投老作鄰叟。"
        ],
        "title": "贈江瞻道",
        "id": "44c3ff23-638f-4091-86b2-46b5e8822546"
    },
    {
        "author": "張耒",
        "paragraphs": [
            "朝日照高簷，夜霜猶在瓦。",
            "纖纖牆邊柳，春色已可把。",
            "殘年能幾何，奔駛劇湍瀉。",
            "雖無功名求，衰暮亦悲咤。",
            "出門問徐子，兩計决取舍。",
            "爲當勉自修，汲汲不可暇。",
            "爲當飲美酒，送老在杯斝。",
            "子當指我途，我即策其馬。",
            "但我懶拙姿，終非服勤者。"
        ],
        "title": "呈徐仲車",
        "id": "9e1fa84a-c1f9-4ecd-9c45-f585a7b76b88"
    },
    {
        "author": "張耒",
        "paragraphs": [
            "呼童致明燭，展我窗前書。",
            "顧謂爾童子，此豈不足歟。",
            "得意自忘僞，觀一知其餘。",
            "爾觀千萬燈，豈與一燭殊。",
            "爾豈不欲醉，舉杯傾我壺。",
            "爾豈不欲飽，搆火烹我魚。",
            "人生貪外物，要以樂其軀。",
            "吾求安不足，安用勞馳驅。"
        ],
        "title": "正月望夜示童子",
        "id": "96cee944-2e61-4f9e-906c-d9b7bf53edc8"
    },
    {
        "author": "張耒",
        "paragraphs": [
            "敦復想爲詩，目見無全牛。",
            "天工忌其才，小邑使拘囚。",
            "漫塗以塵埃，訟訊羣啾啾。",
            "尚于紛紜中，逸興時奔流。",
            "不知誰使之，瞥爾爲南遊。",
            "驊騮解其縶，鷹隼脫於鞲。",
            "山川困搜羅，風月遭嘲咻。",
            "舉手聊探之，縱橫爛琳璆。",
            "不有同行人，更歌而迭酬。",
            "天應憫子勞，久苦暫使休。",
            "奈何少縱之，一放不可收。",
            "歸來見我喜，逸氣凌高秋。",
            "我竊不自量，妄將挾其輈。",
            "心知不可追，子幸爲我留。",
            "君方嚴旗幢，我亦戒戈矛。",
            "將圖詰朝見，百敗非予羞。"
        ],
        "title": "贈敦復",
        "id": "6aae76a9-89ab-491d-860f-53babf9113db"
    },
    {
        "author": "張耒",
        "paragraphs": [
            "世方尚纖柔，子獨不可揉。",
            "人皆喜呶呶，子語不出口。",
            "巉然即之高，俗子競嘲詬。",
            "我嘗要之難，快使暴其有。",
            "乃知謗之非，更覺所得厚。",
            "由來難小知，此固可大受。",
            "讀書常辛勤，世務飽經構。",
            "琅琅滿編文，一一可推究。",
            "俗儒昧事實，文字工綵繡。",
            "可觀不可用，章甫冠土偶。",
            "子能獨不然，渾樸謝雕鏤。",
            "寧爲目前玩，功見施設後。",
            "知心古所難，形兀實難售。",
            "嗟君聽者寡，風雨但孤雊。",
            "又思理難常，功業亦邂逅。",
            "豈令匠石斤，常縮袖間手。",
            "無爲扣角歌，且進滿尊酎。",
            "但非遽可令，有所待而偶。",
            "干將伏黄土，氣乃在牛斗。",
            "顧君久自安，蔽抑寧復又。"
        ],
        "title": "讀戚公恕進卷",
        "id": "feeca443-bce7-4e9d-a656-2f45106dda81"
    },
    {
        "author": "張耒",
        "paragraphs": [
            "我雖不知文，嘗聞於達者。",
            "文以意爲車，意以文爲馬。",
            "理强意乃勝，氣盛文如駕。",
            "理惟當即止，妄說即虛假。",
            "氣如决江河，勢盛乃傾瀉。",
            "文莫如六經，此道亦不舍。",
            "但於文最高，窺不見隙罅。",
            "故令後世儒，其能及者寡。",
            "文章古亦衆，其道則一也。",
            "譬如張衆樂，要以歸之雅。",
            "區區爲對偶，此格最污下。",
            "求之古無有，欲學固未暇。",
            "君爲時俊髦，我老安苟且。",
            "聊獻師所傳，無以吾言野。"
        ],
        "title": "與友人論文因以詩投之",
        "id": "2a0968b3-96b2-480f-8c85-c26d08e0ecd5"
    },
    {
        "author": "張耒",
        "paragraphs": [
            "春風入楚鄉，與子別經歲。",
            "有客過我門，携君尺書至。",
            "昔我出京師，倉皇省家事。",
            "遂令千里別，不一執君袂。",
            "又聞子亦行，杖履若飄駛。",
            "雖成相思詩，欲寫不可寄。",
            "飄飄山水夢，時與飛錫值。",
            "乃能以書來，知子猶我記。",
            "浮雲隨高風，聚散未可計。",
            "遲君冰雪詩，濯我塵埃思。"
        ],
        "title": "寄參寥",
        "id": "0cbcd137-043d-48ef-bdee-32ec3804b725"
    },
    {
        "author": "張耒",
        "paragraphs": [
            "胡公精悍姿，勇氣如秋鷹。",
            "兵書百萬言，揮麈談如傾。",
            "羞戴文吏冠，慨然喜功名。",
            "願得丈二殳，爲國作長城。",
            "朝廷士力盛，戰馬如雲騰。",
            "貔貅飽肉食，武庫森神兵。",
            "此豈不足用，麾之若雷霆。",
            "如何彼黠虜，坐敢邀金繒。",
            "由來在得將，選擇當至精。",
            "譬如養騏驥，有御乃能行。",
            "安得偉丈夫，長驅兩隅清。",
            "淮南聽公語，乃是衛霍朋。",
            "終軍白面兒，尚欲請長纓。",
            "縱橫老將手，出袖盍一呈。",
            "策馬勿自滯，我將觀厥成。",
            "一奮庸將驕，汎灌出精英。",
            "立功報天子，執節擁旗旌。",
            "男兒當封侯，寧爲老書生。"
        ],
        "title": "送胡考甫",
        "id": "e559adc2-2140-4b90-82cc-7e0447dd52c4"
    },
    {
        "author": "張耒",
        "paragraphs": [
            "漫漫東牖白，開帷納晨光。",
            "欠伸推夜枕，叩齒披朝裳。",
            "瓦盎汲石泉，潄濯齒頰凉。",
            "維茲孟夏初，宿雨清高堂。",
            "栖鳥起且啅，露鶯鳴更藏。",
            "悠悠曉花殷，落落古柳蒼。",
            "西舍初鳴春，東鄰出求糧。",
            "客馬已別櫪，商車欲踰岡。",
            "羲和一揚輝，羣動皆擾攘。",
            "有生無不求，誰得偃於床。",
            "人生但如此，勤苦亦可傷。",
            "况我病倦翮，飄飄信風翔。",
            "永懷中林士，栖志烟霞鄉。",
            "願言寄旅跡，相托以徜徉。"
        ],
        "title": "旦起",
        "id": "c54a6138-bec6-4f49-9b3f-e6c16649daa2"
    },
    {
        "author": "張耒",
        "paragraphs": [
            "冉冉朝雨霽，欣欣禽哺雛。",
            "鮮鮮中庭草，佳色日已敷。",
            "童子惡其蕃，謁我盡掃除。",
            "我爲再三擷，愛之不能鋤。",
            "人生羣動中，一氣本不殊。",
            "奈何欲自私，害彼安其軀。",
            "况我麋鹿性，得此亦可娛。",
            "延蔓藩籬間，常若田野居。",
            "亭亭濯露曉，偃偃披風餘。",
            "所嗜乃若此，我生合樵漁。"
        ],
        "title": "庭草",
        "id": "9a107b82-3c3a-4976-803e-55619c302073"
    },
    {
        "author": "張耒",
        "paragraphs": [
            "昔我初見子，子時客京師。",
            "聞名久不獲，既得過所知。",
            "示我一卷書，大小百首詩。",
            "我嗜不可輟，熊蹯薦朝饑。",
            "約子彭城遊，念當行有期。",
            "中間忽倉卒，决去不子辭。",
            "子後來高郵，我居淮之湄。",
            "中間無百里，詩句屢欲馳。",
            "客來得子書，云子久南歸。",
            "投書不能讀，恨我聞之遲。",
            "使我早知此，扁舟尚能追。",
            "遠別不執手，近居不相携。",
            "每念今悵昔，耿耿衷腸悲。",
            "子行日已南，我去日已西。",
            "音書不可頻，何以慰我思。"
        ],
        "title": "寄答參寥五首  其一",
        "id": "c40f1ac9-0ecf-4be3-b212-f86a199c72ba"
    },
    {
        "author": "張耒",
        "paragraphs": [
            "蘇公守吳興，山水方有主。",
            "子兮從之遊，挂錫當可駐。",
            "塵埃困孤鶴，念子久失所。",
            "秋風展其翼，道使萬里去。",
            "青雲引高唳，爽絕誰敢伍。",
            "予駒欲西秣，東我江海艣。",
            "平生二三子，往往在南土。",
            "子才得所樂，我拙日益魯。",
            "拳拳相思心，契闊不得語。"
        ],
        "title": "寄答參寥五首  其二",
        "id": "619937a7-40cb-4511-a40f-8b1a8b938893"
    },
    {
        "author": "張耒",
        "paragraphs": [
            "秦子我所愛，詞若秋風清。",
            "蕭蕭吹毛髮，肅肅爽我情。",
            "精工造奧妙，寶鐵鏤瑶瓊。",
            "我雖見之晚，披豁盡平生。",
            "又聞與蘇公，復與子同行。",
            "更酬而迭唱，鐘磬日撞鳴。",
            "東吳富山水，草木餘春榮。",
            "悲予獨契闊，不得陪酬賡。"
        ],
        "title": "寄答參寥五首  其三",
        "id": "2c7d8657-6d05-4107-8b62-3051d626ec93"
    },
    {
        "author": "張耒",
        "paragraphs": [
            "我生爲文章，與衆常不偶。",
            "出其所爲詩，不笑即嘲詬。",
            "少年勇自辯，盛氣爭可否。",
            "年來知所避，不敢出諸口。",
            "時時未免作，包以千襲厚。",
            "低心讓兒曹，默默衆人後。",
            "見君不能已，頗亦陳所有。",
            "君豈少取之，時以佳句授。",
            "幽弦喜有聽，清唱慰孤奏。",
            "如何瞥然去，使我不得友。"
        ],
        "title": "寄答參寥五首  其四",
        "id": "b3dc0d92-7b44-4d5e-8304-b0c7f3985bf6"
    },
    {
        "author": "張耒",
        "paragraphs": [
            "蕭蕭江湖客，疏瘦若秋竹。",
            "苦心爲詩章，日夜撓心腹。",
            "清弦無浮聲，促柱有哀曲。",
            "湔湔幽嚴泉，一一清可掬。",
            "人生於文章，初若力不作。",
            "及其成欲售，又困瞽者目。",
            "予從吳興公，乃獨獲所欲。",
            "得意有知賞，幽懷免窮獨。",
            "嗟予有所投，痛學自藏覆。",
            "子當慰我窮，時寄書數幅。"
        ],
        "title": "寄答參寥五首  其五",
        "id": "10228fd7-c602-4abe-a2f1-35c82757974e"
    },
    {
        "author": "張耒",
        "paragraphs": [
            "我前十日至，柳葉不蔽日。",
            "我後十日來，芳條如紺室。",
            "枝間有好鳥，鳴和若琴瑟。",
            "渠渠哺其雛，啄我園中實。",
            "梢梢筍成竹，濯濯草過尺。",
            "心驚歲已半，念此日月疾。",
            "朝來數葉墮，盛夏有萎色。",
            "悲哉一陰生，長養從此極。"
        ],
        "title": "夏日雜感四首  其一",
        "id": "67287402-3c48-4b66-90f0-9e10c6cfa1d9"
    },
    {
        "author": "張耒",
        "paragraphs": [
            "士而懷其居，孔子亦云非。",
            "賢臣事晉侯，夜載使逃齊。",
            "酖毒比晏安，君子不可怡。",
            "樂小必害大，安近遠之迷。",
            "野芻養騏驥，當念和鑾馳。",
            "一飽願即止，幾何非犬雞。",
            "高賢意有在，汲汲不敢遲。",
            "安能守槽櫪，長伴兒曹嬉。"
        ],
        "title": "夏日雜感四首  其二",
        "id": "261c4fd6-516f-4970-9084-8348faf8ece3"
    },
    {
        "author": "張耒",
        "paragraphs": [
            "羣動入夜息，我歸亦安眠。",
            "脫我身上衣，援枕體晏然。",
            "朝日常營營，有生不可閒。",
            "羲和戢其光，幸此須臾間。",
            "人生一世中，大小無百年。",
            "胡爲不自暇，長抱勤苦歎。",
            "才者勇設施，誕者夸勢權。",
            "彼有驅其心，欲休諒無緣。",
            "我本與世疏，少慵老成頑。",
            "何爲不引去，坎坷行所難。"
        ],
        "title": "夏日雜感四首  其三",
        "id": "7e60dd91-aef0-4fe6-b3a2-7de2e36713ff"
    },
    {
        "author": "張耒",
        "paragraphs": [
            "娟娟簷前月，雖缺猶媚好。",
            "團團理絲蟲，養身恃其巧。",
            "無能老蝙蝠，乘夜出堂奧。",
            "那能捕飛蚊，未解聒耳鬧。",
            "悲歌草間蚓，辛苦自鳴噪。",
            "爾生可以默，何所欲而躁。",
            "鳴蛙訴其渴，謂若天可禱。",
            "瘖蟬死不鳴，豈以訴無效。",
            "悠悠羣動情，誰得辨醜好。",
            "我歌豈徒然，亦用自警告。"
        ],
        "title": "夏日雜感四首  其四",
        "id": "5e0993ce-c023-460e-8ea2-6f26f392486b"
    },
    {
        "author": "張耒",
        "paragraphs": [
            "宿雨生曉潤，繁雲滋暑陰。",
            "我居廢不葺，常苦積雨侵。",
            "果墜厭風惡，草沉知潦深。",
            "拳拳抱幽歎，耿耿嬰煩襟。",
            "吾子久不來，幽居誰見臨。",
            "飄然得秀句，生我江湖心。",
            "一官亦漫爾，勤苦安能任。",
            "何當舍此去，拂我塵埃琴。",
            "饑寒仰五斗，求尺而忘尋。",
            "悲我復契闊，誰復知吾音。"
        ],
        "title": "和周楚望",
        "id": "df4510f3-7588-412d-9685-0d401fe4feb5"
    },
    {
        "author": "張耒",
        "paragraphs": [
            "夜雨霽清曉，浮雲散凉川。",
            "幽人理青髮，汲彼石井泉。",
            "焚香展素帙，持珠諷妙言。",
            "晨暉淡悠揚，秋霞麗紺天。",
            "萎花開露餘，孤葉零風前。",
            "感此芳節晚，長嘯心悠然。",
            "傾觴散滯念，粲菊留華年。",
            "牢落歲暮心，非君誰與宣。"
        ],
        "title": "秋日晨與寄楚望",
        "id": "292ea2ef-6eef-4583-873a-e9f02318b41d"
    },
    {
        "author": "張耒",
        "paragraphs": [
            "西風吹我舟，繫纜岸邊柳。",
            "蕭蕭落船葉，日夕煩我帚。",
            "心驚芳歲晚，日月去如走。",
            "搔我鬢邊髮，少壯寧復久。",
            "平生拙謀身，辛苦爲五斗。",
            "苟逃饑寒憂，不敢擇所受。",
            "心因摧折低，面苦塵埃垢。",
            "拳拳警前勇，俯俯蹈新揉。",
            "功名委之命，寧足計薄厚。",
            "獨遺古人書，千古相獻侑。",
            "我烹亦有魚，我酌亦有酒。",
            "非求與俗違，聊以安吾守。"
        ],
        "title": "感秋呈宏父兼呈周楚望三首  其一",
        "id": "1a1a0145-dbf0-4fc2-baa2-b14197dd5cac"
    },
    {
        "author": "張耒",
        "paragraphs": [
            "西風中夜來，飛雨隨以至。",
            "攬衣不能眠，起坐爲涕泗。",
            "炎蒸雖云酷，香草猶可佩。",
            "清商來無情，凋我蘭與蕙。",
            "咿咿草蟲悲，裊裊露蟬嘒。",
            "高梁燕如客，鎩翮鷹方鷙。",
            "乾坤本無心，萬物隨一氣。",
            "如何於其間，感愴坐自累。",
            "置之勿復道，得酒但知醉。",
            "陶然杯杓間，萧洒無餘事。"
        ],
        "title": "感秋呈宏父兼呈周楚望三首  其二",
        "id": "107fe335-d681-4471-9a86-752e8d20400b"
    },
    {
        "author": "張耒",
        "paragraphs": [
            "浮雲無停陰，急雨來清秋。",
            "颯颯水上風，吹我千里舟。",
            "二年客淮楚，乞米充饑喉。",
            "空堂堆詩書，冷落妻子羞。",
            "操舟將何之，漫浪爲西遊。",
            "豈不厭奔走，貧賤無良謀。",
            "人生天地間，如萍水中浮。",
            "安得必所往，南北但隨流。",
            "達者知其然，委己任去留。",
            "止若寄渚雁，行如浮海桴。",
            "萬物本無事，百年漫多憂。",
            "冥懷付造物，俯仰予何求。"
        ],
        "title": "感秋呈宏父兼呈周楚望三首  其三",
        "id": "48b8c82e-2525-4922-a82c-e3e5be9f0c19"
    },
    {
        "author": "張耒",
        "paragraphs": [
            "步登高城望，望望殊未已。",
            "惟時歲將窮，冬孟月魄死。",
            "紛吾方有懷，一坐爲三起。",
            "悲歌擊枯枿，聲與淚俱至。",
            "人生隨大鈞，命不貸君子。",
            "付之無如何，外垢資內洗。",
            "前知賤終吉，外頗與愚似。",
            "開門張瓊瑶，誰者目不寄。",
            "支離冒多福，嬋娟畏獨美。",
            "舉頭蒼天高，歎此青雲士。",
            "酌公芳尊酒，願公百憂止。",
            "履善神所勞，委置目前事。"
        ],
        "title": "和登城依子由韵",
        "id": "89284044-bb7b-4c95-8210-acbbe7607a58"
    },
    {
        "author": "張耒",
        "paragraphs": [
            "我行陳許郊，千里平若掌。",
            "居民雜荆榛，耕少地多曠。",
            "野兔乍跳奔，驚鳶或高颺。",
            "喬林多疾風，寒澗有餘漲。",
            "棘籬蔽茅屋，雞犬入村巷。",
            "主人掃土榻，秣馬具朝餉。",
            "童兒汲土井，敗飯堆瓦盎。",
            "勿悲爲生陋，自足無他望。",
            "嗟予走薄宦，奔走年將壯。",
            "長抱羈旅愁，何時稅歸鞅。"
        ],
        "title": "西華道中",
        "id": "173d2556-8640-42f0-a19f-0b113e8b9465"
    },
    {
        "author": "張耒",
        "paragraphs": [
            "客行歲云暮，孤舟衝北風。",
            "出門何蕭條，驚沙吹走蓬。",
            "北涉濉河水，南望宋王臺。",
            "落葉舞我前，鳴鳥一何哀。",
            "重城何諠諠，車馬溢四郭。",
            "朱門列大第，高甍麗飛閣。",
            "湯湯長河水，赴海無還期。",
            "蒼蒼栢與松，岡原常不移。",
            "覽物若有歎，誰者知我心。",
            "口吟新詩章，予撫白玉琴。",
            "鳴琴感我情，一奏涕淚零。",
            "子期久已死，何人爲我聽。",
            "推琴置之去，酌我黄金罍。",
            "幽憂損華姿，流景良易頹。"
        ],
        "title": "泊南京登岸有作呈子由子中子敏逸民",
        "id": "4b56f4c4-65fe-49e3-8c27-3daa3ae35536"
    },
    {
        "author": "張耒",
        "paragraphs": [
            "空庭野雀噪，客至休我駒。",
            "盡日衝塵沙，解裘振裳裾。",
            "熒熒青燈光，夜永寒堂虛。",
            "破窗見星斗，明月照廣除。",
            "搆火旋烹煎，妻兒具盤盂。",
            "强飯一爲飽，困眠體微舒。",
            "嗟我山野姿，懶拙與世疏。",
            "如何强所難，妄躡仕進途。",
            "已習未易舍，欲行倦馳驅。",
            "悲哉不早計，既晚空嗟吁。"
        ],
        "title": "宿合溜驛",
        "id": "06818b76-a4a7-4646-807f-93b33875adae"
    },
    {
        "author": "張耒",
        "paragraphs": [
            "先王重至日，靜息資微陽。",
            "閉關絕商旅，后爲不省方。",
            "我獨何爲者，古寺嚴晨裝。",
            "酌酒飲僮僕，披裘冒朝霜。",
            "眷彼道路人，熙然樂而康。",
            "尊酒迭爲壽，華衣冒鮮粧。",
            "懷古固非士，遠客亦可傷。",
            "悠哉任行止，且復傾吾觴。"
        ],
        "title": "至日離許州",
        "id": "5949b018-ed5b-43ef-bf58-6fcedbd90d87"
    },
    {
        "author": "張耒",
        "paragraphs": [
            "霜霧沈遠星，芳林語春鳥。",
            "客眸带餘睡，馬力健清曉。",
            "凝烟披草際，初日動林表。",
            "心隨和風快，興與飛雲杳。",
            "芬菲悵已晚，夏陰生桑棗。",
            "慷慨一據鞍，此懷殊未了。"
        ],
        "title": "沈丘道中",
        "id": "0714754d-6c96-4f44-9958-c7508fb94cee"
    },
    {
        "author": "張耒",
        "paragraphs": [
            "投老益無趣，誤爲世塵嬰。",
            "飄然欲脫去，疲弱安能耕。",
            "始謀苦不臧，妄欲事功名。",
            "中路兩不可，徬徨始嗟驚。",
            "回轍愴已晚，悠悠事遄征。",
            "萬物各有求，我生安得寧。"
        ],
        "title": "感事二首  其一",
        "id": "c77f638c-ea15-4324-bdef-202882d99264"
    },
    {
        "author": "張耒",
        "paragraphs": [
            "自古衣食勤，物生無時閒。",
            "春耕望時雨，厚土常苦乾。",
            "舉頭呼天公，天遠安得聞。",
            "幸此中夜雨，瀟瀟洒中田。",
            "天人兩異情，相值良獨難。",
            "水旱與豐年，由來皆偶然。",
            "愚夫苦多怨，智士即而安。",
            "我歌寧獨此，萬事一嗟歎。"
        ],
        "title": "感事二首  其二",
        "id": "12cbd795-8622-48a8-802d-90f8fd277324"
    },
    {
        "author": "張耒",
        "paragraphs": [
            "堂有書萬卷，園有竹千竿。",
            "逍遙於其間，漫浪追昔賢。",
            "乃祖首陽人，疾世餓空山。",
            "堂堂秘書公，赤手犯鯨鱣。",
            "後來得吾子，門戶真有傳。",
            "已信懷道貴，預知行世艱。",
            "婆娑欲頭白，不肯彈其冠。",
            "我頃未見之，千里知肺肝。",
            "不惜委珠玉，投我書數編。",
            "我窮安放逐，老去頗知田。",
            "君獨胡取之，學問考淵源。",
            "江鄉歲已晏，幽獨抱悁悁。",
            "何當一杯酒，與子相周旋。"
        ],
        "title": "漫浪翁",
        "id": "4f2bd2cc-a971-4da3-8bc4-2b6cd41903eb"
    },
    {
        "author": "張耒",
        "paragraphs": [
            "我別竟陵時，楚稻如碧絲。",
            "秋風發齊安，稻穗如植旗。",
            "流年去荏苒，客路何逶迤。",
            "弛擔終未卜，永負山中期。"
        ],
        "title": "發岐亭宿故鎮三首  其一",
        "id": "5d968b3b-a2c6-4c21-aa99-17dadcf7c95a"
    },
    {
        "author": "張耒",
        "paragraphs": [
            "乘月入秋山，月午山蹊靜。",
            "森森松竹林，夾道散疏影。",
            "陰風留暗壑，白露蒙朝嶺。",
            "耿耿村雞鳴，坐感單衣冷。"
        ],
        "title": "發岐亭宿故鎮三首  其二",
        "id": "1af20da2-1549-405a-ba1a-72a875736067"
    },
    {
        "author": "張耒",
        "paragraphs": [
            "征人不敢安，蓐食待明發。",
            "潤衝石上雲，冷踏松間月。",
            "艱難付一笑，歲月驚屢閱。",
            "偃亞道傍松，茯苓應可掘。"
        ],
        "title": "發岐亭宿故鎮三首  其三",
        "id": "156ce751-0e8c-4f94-87e0-b17d8ed65ce1"
    },
    {
        "author": "張耒",
        "paragraphs": [
            "清曉步東園，獨遊悵無侶。",
            "菰蒲綠已深，鵝戲春塘雨。",
            "取酒就花傾，隔林邀客語。",
            "歸來春興闌，睡起日停午。"
        ],
        "title": "獨遊東園",
        "id": "478b2a6f-1c55-4d1d-b9bf-4022aa28ec7a"
    },
    {
        "author": "張耒",
        "paragraphs": [
            "吾聞冤句民，盜若春竹笋。",
            "異時用武吏，搏擊縱鷹隼。",
            "洋洋劉太守，豈弟發素藴。",
            "凶年盜乃減，見謂君子敏。",
            "先生衍詩書，循吏副憂軫。",
            "庶幾從風靡，少緩束濕緊。",
            "君家龐眉伯，學行我標準。",
            "捧書見華髮，應爲一笑聽。"
        ],
        "title": "同毅夫賀無斁教授",
        "id": "b2d352b5-c40a-42fb-95ab-0bb1749f98bc"
    },
    {
        "author": "張耒",
        "paragraphs": [
            "山城淫雨霽，窗戶含餘清。",
            "老人午睡足，杖策遶荒庭。",
            "長夏吾廬秀，清陰交衆榮。",
            "茫茫榛莽中，萱草揚其英。",
            "植杖視天壤，悠然感浮生。",
            "淹泊且無歎，人事亦難恒。",
            "一旦舍此去，觸物不無情。",
            "何爲久戚戚，遇酒但知傾。"
        ],
        "title": "喜晴有感呈晁郎",
        "id": "dbe9aed5-8fed-4091-8bb6-60b463dca274"
    },
    {
        "author": "張耒",
        "paragraphs": [
            "春雲驕不行，凍雨作飛雪。",
            "夜深歸無燭，已覺馬蹄滑。",
            "那知事未已，通夕注不歇。",
            "堂寒曉附火，簷滴更清絕。",
            "前者城東遊，桃李粲已發。",
            "陰陽不可料，寒氣晚猶洩。",
            "青青高坡麥，舊事日可閱。",
            "當春望時雨，盛雪或爲孽。",
            "生民常苦勤，不敢愛膏血。",
            "如何待一飽，常苦神物奪。",
            "茫茫元精理，未易論本末。",
            "解裘換斗酒，莫畏衣百結。"
        ],
        "title": "春雪二首  其一",
        "id": "99da0bc5-5694-4ca7-b150-1d528145ce4b"
    },
    {
        "author": "張耒",
        "paragraphs": [
            "天寒城南寺，門外無馬迹。",
            "東風雪疾消，春泥深一尺。",
            "豈無老款段，畏蹶不敢策。",
            "還歸見兒女，怕冷不下席。",
            "揚雄玄未就，雙鬢颯已白。",
            "雖云客載酒，此意終岑寂。",
            "功成則有命，生事亦人力。",
            "胡爲不自勤，守此欲何獲。",
            "田桑既有裕，醪醴亦餘溢。",
            "嗟哉好事客，從古百無一。"
        ],
        "title": "春雪二首  其二",
        "id": "eb341c80-d7db-43ba-b56a-01960d06dacd"
    },
    {
        "author": "張耒",
        "paragraphs": [
            "郁城本自貳師謀，騎士拔劍猶封侯。",
            "董生明經守正直，白首區區相侯國。",
            "參差世事足嗟歎，我笑羣兒較目前。",
            "可能董子之榮辱，乃在封侯得失間。"
        ],
        "title": "有感三首  其一",
        "id": "491304b8-0c30-41a0-bf46-585621f09856"
    },
    {
        "author": "張耒",
        "paragraphs": [
            "羣兒鞭笞學官府，翁憐癡兒傍笑侮。",
            "翁出坐曹鞭復呵，賢於羣兒能幾何。",
            "兒曹相鞭以爲戲，翁怒鞭人血流地。",
            "等爲戲劇誰後先，我笑謂翁兒更賢。"
        ],
        "title": "有感三首  其二",
        "id": "d5e8fdea-caad-4e8d-9ced-b384ed0e125b"
    },
    {
        "author": "張耒",
        "paragraphs": [
            "南風霏霏麥花落，豆田漠漠初垂角。",
            "山邊夜半一犂雨，田父高歌待收穫。",
            "雨多蕭蕭蠶簇寒，蠶婦低眉憂繭單。",
            "人生多求復多怨，天工供爾良獨難。"
        ],
        "title": "有感三首  其三",
        "id": "33854721-5358-421f-bfc5-580be6bfeb93"
    },
    {
        "author": "張耒",
        "paragraphs": [
            "平生愛山如好德，未嘗一飯忘泉石。",
            "大蘇山下松栢林，路盡重門照金碧。",
            "思公得道神所相，指示巖幽駐瓶錫。",
            "天台妙教源欲啟，來此一酌曹溪滴。",
            "兩公道場守龍象，兵火暫晦終輝赫。",
            "撞鐘伐鼓食千指，皆二大士之餘力。",
            "縈紆石磴造山頂，上有玉人方燕寂。",
            "北軒三伏飛冰雪，一日掠盡淮山色。",
            "東遊塵土我實倦，道過化城聊暫息。",
            "青鞋布襪舊家風，此身終效名山役。"
        ],
        "title": "題大蘇凈居寺",
        "id": "dbd6c7ca-d3b1-4661-81dc-bc4d082427c2"
    },
    {
        "author": "張耒",
        "paragraphs": [
            "歲窮北風卷平楚，張子畏寒深閉戶。",
            "叩門過我者爲誰，束带出見亦良苦。",
            "俯眉謂客子勿瞋，我心善煩勿多語。",
            "天寒酒賤曷不飲，安用造謁勤如許。"
        ],
        "title": "客過",
        "id": "5d752fc4-e708-4562-99f8-4b294ffc0db2"
    },
    {
        "author": "張耒",
        "paragraphs": [
            "入門投刺吏翩翩，我非欲見禮則然。",
            "異哉賓主兩無語，客起疾走如避然。",
            "我已不恭愧昔賢，忍使塗炭朝衣冠。",
            "人生暫聚鴻集川，春風吹飛何後先。"
        ],
        "title": "謁客",
        "id": "3fcefe1e-7c6c-471d-9fbd-df24d755b89c"
    },
    {
        "author": "張耒",
        "paragraphs": [
            "城門抱關皆老兵，問客來早天未明。",
            "我笑老翁勿嘲訕，我愧古人百千萬。",
            "道傍赫赫翁所見，寒熱郡國欺鄉縣。",
            "人之所畏敢不畏，嗟我此翁安得慢。"
        ],
        "title": "迎客",
        "id": "e9a1be8b-7d4a-4a31-9410-de846a10dfd0"
    },
    {
        "author": "張耒",
        "paragraphs": [
            "鳥啼花開千萬思，春色醉人成午睡。",
            "燒香掃地一室間，藜床布枕平生事。",
            "君知章華久寂寞，楚夢無人憚青兕。",
            "東風轉野作晴雷，蕩蹙山川作紅翠。",
            "白日下照七澤寬，孤城樓觀失餘寒。",
            "頗怪故山頻入夢，年來真厭楚人餐。"
        ],
        "title": "局中晝睡",
        "id": "33065891-1ae2-4378-82cb-0e854bf0fdd8"
    },
    {
        "author": "張耒",
        "paragraphs": [
            "東風著花花披靡，花風吹人人欲醉。",
            "老翁逢花如啜醨，强自挹酌終無味。",
            "鬭紅鬭綠態千萬，長笑花工夸幻事。",
            "若知空色無異觀，世上何曾有桃李。"
        ],
        "title": "園花盛開秬病不能觀作詩諭之",
        "id": "a75d6aa1-c4fb-4e76-8c62-c2c2f9865080"
    },
    {
        "author": "張耒",
        "paragraphs": [
            "一峰枝水孤劍立，古廟開簾雙臉紅。",
            "水邊古木老龍蟄，山下水色磨青銅。",
            "我來扁舟望有禱，萬頃春水清溶溶。",
            "明神報我意加厚，嗟我薦獻愧不豐。",
            "重遊知復在何日，俯仰天地身飄蓬。"
        ],
        "title": "小孤山",
        "id": "d5996d80-e93d-415b-a022-2b5724c5f9a2"
    },
    {
        "author": "張耒",
        "paragraphs": [
            "初伏炎炎坐湯釜，長安行人汗沾土。",
            "誰傾江海作清凉，玄雲駕風橫白雨。",
            "普陀真人甘露手，能使渴乏厭膏乳。",
            "且欲當風展簟眠，敢辭避漏移床苦。",
            "清貧學士卧陶齋，壁上墨君澹無語。",
            "翰林但解嘲苜蓿，彭宣不得窺歌舞。",
            "聯詩得句笑出省，策馬涉泥歸閉戶。",
            "床頭餘榼定何嫌，窗外石榴堪薦俎。"
        ],
        "title": "初伏大雨呈无咎",
        "id": "e0393677-0328-4984-a025-415a04d2d3fc"
    },
    {
        "author": "張耒",
        "paragraphs": [
            "鞏人作枕堅且青，故人贈我消炎蒸。",
            "持之入室凉風生，腦寒髮冷泥丸驚。",
            "夢入瑶都碧玉城，仙翁支頤飯未成。",
            "鶴鳴月高夜三更，報秋不勞桐葉聲。",
            "我老耽書睡苦輕，遶床惟有書縱橫。",
            "不如華堂伴玉屏，寶鈿敧斜雲髻傾。"
        ],
        "title": "謝黄師是惠碧瓷枕",
        "id": "a927b256-da4d-4c8b-a57d-c2ea3d026b6d"
    },
    {
        "author": "張耒",
        "paragraphs": [
            "初來淮陽春已晚，下里數楹聊寢飯。",
            "此邦花時人若狂，我初稅駕遊獨懶。",
            "任王二君真解事，來致兩盤紅紫爛。",
            "天姝國艷照蔀屋，持供佛像安敢慢。",
            "江湖逢春豈無花，格頑色賤皆可揀。",
            "誓觀中州燕趙態，一洗千里窮荒眼。",
            "風波歷盡還故郡，此願誰知輒先滿。",
            "那知中夕忽凜烈，卧擁牛衣眠失旦。",
            "名園泥淖安可入，坐惜殘芳風雨散。",
            "東鄰夫子亦嗜酒，卧聽午雞方起盥。",
            "晴明猶及一寓目，我老尚能揮大盞。"
        ],
        "title": "到陳午憩小舍有任王二君子惠牡丹二盤皆絕品也是日風雨大寒明日作此詩呈希古",
        "id": "30a03136-99fa-4828-bbf6-4569946dc279"
    },
    {
        "author": "張耒",
        "paragraphs": [
            "黄鍾無聲登瓦釜，蔡子青衫在塵土。",
            "逼人爽氣百步寒，知子胸中有風雨。",
            "三年河東走胡馬，絕口魚蝦便酪乳。",
            "歸來萬卷付一讀，不學兒曹用心苦。",
            "周瑜陸遜久寂寞，千年北客嘲吳語。",
            "莫徒彩筆雲錦張，要是寶劍蛟龍舞。",
            "天兵百萬老西北，快馬如飛不出戶。",
            "眼看六纛出麒麟，走取單于置刀俎。"
        ],
        "title": "次韵答天啟",
        "id": "065eb419-b69b-440e-8267-010deb7baae6"
    },
    {
        "author": "張耒",
        "paragraphs": [
            "陰巖萬古無纖塵，木石翠潤無冬春。",
            "時哉兩猿掛復蹲，其一抱子爲屈伸。",
            "下有遊貆意甚馴，雄雌嬉遊循水濱。",
            "沐猴遇麞愕欲奔，據高自得俯而捫。",
            "懸之門堂閱疑真，妙哉易生筆有神，以此成名以終身。"
        ],
        "title": "麞猿圖",
        "id": "4f92fe31-6dfe-47eb-9c02-b04a138ce8ad"
    },
    {
        "author": "張耒",
        "paragraphs": [
            "三韓使者文章公，東夷守臣親掃宮。",
            "清嚴不受橐中獻，萬里歸來兩松扇。",
            "六月長安汗如洗，豈意落我懷袖裏。",
            "中州翦就霜雪紈，千年淳風古箕子。"
        ],
        "title": "謝錢穆父惠高麗扇",
        "id": "4578cf71-8ad6-400c-b415-01a7bb32eb6e"
    },
    {
        "author": "張耒",
        "paragraphs": [
            "遙夜飛螢動秋思，獨卧空山驚晚歲。",
            "可堪六月已聞蛩，日暮咿咿響庭際。",
            "關河多風氣蕭索，碧樹先秋早摇落。",
            "鳴機夜織常怨寒，白紵吳衫苦輕薄。",
            "年年促織誰最悲，堂上美人愁翠眉。",
            "清砧搗練對殘月，玉筯啼紅裁遠衣。",
            "唐風詩人勸其主，行邁苦遲嗟歲暮。",
            "山城聽汝已三年，三年白髮多於故。",
            "飄飄秋夢到江湖，我欲東歸鱠碧鱸。",
            "安能爲爾將雙淚，歲歲風前沾客裾。"
        ],
        "title": "聞蛩有感",
        "id": "7fdcfead-26c3-4cd4-a650-84ad77d4fa62"
    },
    {
        "author": "張耒",
        "paragraphs": [
            "久知疏慵難應接，勉强一官親訟牒。",
            "羈窮正似鳩無巢，擺去不如魚有鬣。",
            "從來書史鈍蹊徑，更歎詩騷窮事業。",
            "幾思狐白易絮纊，羞褫舊服求新裌。",
            "又憐夸毗竟何得，把玩區區一蚊睫。",
            "久知趨向合饑寒，正藉文章漫嚅囁。",
            "紫微丈人椽作筆，誰得羸師傳諜諜。",
            "知擒敢慢武侯縱，有穽前知魯侯敜。",
            "荒蕪滿編求指摘，望以餘光分暐燁。",
            "乃蒙稱屈力褒揚，不意糞壤藏諸篋。",
            "獲如丘陵飽則可，良御不悅猶非獵。",
            "平生遇賞有君子，處世雖鈍吾知捷。",
            "清閒得食學官祿，願以詩書填吻頰。",
            "牙懸喜校鄴侯籤，藤織新成沈郎笈。",
            "晁公聲名三十載，餘事筆蹤傳法帖。",
            "紫芝眉宇望不遠，屈指數日無旬浹。",
            "黄衫健步書見賜，紫誥除官等何躐。",
            "久懷薄技待後乘，宣管盈囊紙來歙。",
            "坐乖前計空惋悵，袖裏從今雙手壓。",
            "醉歸應被官長瞋，來飽徒勞方朔臘。"
        ],
        "title": "赴亳州教官次韵和中書錢舍人及亳州守晁美叔見贈",
        "id": "1d291309-5786-4e2c-b298-742f5a748e00"
    },
    {
        "author": "張耒",
        "paragraphs": [
            "桃李成塵鶯未老，梧桐未落蛩已多。",
            "杜門高卧作閒計，挾策讀書如懶何。",
            "頗遭褦襶驚午夢，正坐熱行官不呵。",
            "柯山大隠羲皇上，清風一榻無經過。"
        ],
        "title": "暑毒不可過又每爲賓客見擾午寢不安奉懷邠老之無事也",
        "id": "b81e6818-c5eb-4867-9d36-c0b23f11b853"
    },
    {
        "author": "張耒",
        "paragraphs": [
            "木奴度淮輒爲枳，后皇嗇之理應爾。",
            "青梅千里江南春，何時相逢車馬塵。",
            "我衰病齒不能酸，微香觸鼻舌生泉。",
            "想見曹瞞老狡獪，指林駐馬三軍前。"
        ],
        "title": "和立之消梅",
        "id": "252017d9-98e5-4516-858e-b3731dd65260"
    },
    {
        "author": "張耒",
        "paragraphs": [
            "異時堂飲洋川酒，幾喚扁舟度樊口。",
            "兩山泉石多故人，送子南行一回首。",
            "蒲圻小縣聊讀書，當使里閭無呻吁。",
            "結束歸來接臺省，不應厭食武昌魚。"
        ],
        "title": "送歐陽經赴蒲圻",
        "id": "dc58658e-72e8-469d-8e62-e5e42672e86e"
    },
    {
        "author": "張耒",
        "paragraphs": [
            "三年齊安有江山，可當中原故人面。",
            "北來塵埃逢故人，眼前却作江山見。",
            "君似江山定不疏，能出吾言世亦無。",
            "蘇郎下筆妙無敵，呂郎與談驚未識。",
            "鳳雛驥子未宜輕，囊空各有千金璧。",
            "贈君錦繡與瓊瑶，報我琅玕金錯刀。",
            "溪毛潢汙未相棄，歲暮與君甘縕袍。"
        ],
        "title": "蘇叔黨呂知止許下見訪叔黨有詩戲贈以此奉答",
        "id": "1890c4ca-6dcb-4f03-a33b-40d267e85b59"
    },
    {
        "author": "張耒",
        "paragraphs": [
            "荒庭雨多秋草侵，秋蛩相語秋夜深。",
            "草蟲暗飛羽格磔，星河影高天淡白。",
            "騷人多懷夜不眠，老松微吟風颯然。",
            "山川浩蕩何日還，晚空漫漫白露寒。"
        ],
        "title": "不寐",
        "id": "12517958-ac31-484d-bab4-c9cb650fbecb"
    },
    {
        "author": "張耒",
        "paragraphs": [
            "平池碧玉秋波瑩，綠雲擁扇青瑶柄。",
            "水宮仙女鬭新妝，輕步凌波踏明鏡。",
            "彩橋下有雙鴛戲，曾託鴛鴦問深意。",
            "半開微斂竟無言，裛露微微洒秋淚。",
            "晁郎神仙好風格，須遣仙娥伴仙客。",
            "人間萬事苦參差，吹盡清香不來摘。"
        ],
        "title": "對蓮花戲寄晁應之",
        "id": "9652c2ab-0eaf-4df0-a727-1a0475aba8ed"
    },
    {
        "author": "張耒",
        "paragraphs": [
            "夜來人散殘更月，曉陌空存舊車轍。",
            "彩燈城市已春風，寒木人家猶臘雪。",
            "强起相逢酒未醒，殘膏宿火尚熒熒。",
            "歸來更拂障泥錦，重約黄昏信馬行。"
        ],
        "title": "上元旦早起贈同遊者",
        "id": "02fc9b6f-5e8d-459a-b0a1-dc5f4320a9e5"
    },
    {
        "author": "張耒",
        "paragraphs": [
            "男兒當讀五車書，輟業應須蓋棺日。",
            "人生事業要强學，譬彼欲耕須逮濕。",
            "李郎落落奇丈夫，美玉應須作圭璧。",
            "請將便腹包五車，汲汲講摩如故疾。"
        ],
        "title": "贈李德載",
        "id": "ab8edecb-ca5d-41ce-814f-fab45bcc3dee"
    },
    {
        "author": "張耒",
        "paragraphs": [
            "我詩四十心不動，寵辱悠悠付春風。",
            "聖朝湔洗諸老成，顧我衰晚名亦共。",
            "魯人詩書久寂寞，間壁不歸書府送。",
            "道衰洙泗忽千載，後來爲政誰輕重。",
            "平時擇守要有補，豈但坐使民供貢。",
            "吾邦邑子有游夏，未肯無言受愚弄。",
            "天王有意蘇疲俗，何術與紓鞭箠痛。",
            "應須問道東家翁，必也斯民使無訟。"
        ],
        "title": "蒙恩守東魯不意流落之餘聖朝升之藩鎮感而成詩復用李文舉韵",
        "id": "247c5de1-d514-4e3e-814f-be97932d4161"
    },
    {
        "author": "張耒",
        "paragraphs": [
            "一葉橫江凌浩渺，李君見我迎門笑。",
            "鵝黄初熟醅旋壓，書室焚香地新掃。",
            "淋漓歌笑不知夜，竹榻枕藉眠諸少。",
            "老人被煖覺獨晚，驚起東南日如燒。",
            "四明陳子定愛客，生火寒廳邀我到。",
            "盤殽香潔具俄頃，鱠斫寒魚初出沼。",
            "仲謀霸氣久寂寞，元子亭基尚危峭。",
            "荆榛荒梗上石磴，人物清江開野廟。",
            "暮投明府快一飲，主意殷勤賓屢釂。",
            "星河破碎歸中夜，明日清淮理歸棹。",
            "王家園館靜人眼，挂壁於菟疑欲齩。",
            "殺雞爲黍辦倉卒，看畫烹茶每醉飽。",
            "還家閉門空寂歷，勝境目前皆了了。",
            "茲遊可再誰汝嗇，老懶似不能輕矯。",
            "西山得霜瘦如削，蕭寺崢嶸出粉篠。",
            "幸於腰髀猶足使，與子凌寒恣遊眺。"
        ],
        "title": "遊武昌",
        "id": "156456a3-fcec-49b9-8e3b-71b4fba5773d"
    },
    {
        "author": "張耒",
        "paragraphs": [
            "堂堂春日躍出山，郊原草木皆清新。",
            "千紅萬紫各有態，正自酬酢勞精神。",
            "短籬誰家小桃李，雖復幽陋亦可人。",
            "但知痛飲莫辭病，數年幽憂難具陳。"
        ],
        "title": "春日",
        "id": "f1f38935-5fb6-4460-ad1f-ce1822c86f45"
    },
    {
        "author": "張耒",
        "paragraphs": [
            "三觴草草豈足飲，聊具數刻留君歡。",
            "年來故友半零落，每念及此傷肺肝。",
            "淮陽窮栖幸見子，胸中鬰結爲少寬。",
            "奈何舍我去不顧，薄宦謀食何艱難。",
            "陳郊窮秋苦雨霽，積雨未受短日乾。",
            "念君匹馬走坡坂，蒙犯霜雪勤征鞍。",
            "吾遭坎壈皆自取，之燕何得南其轅。",
            "雖然男子豈常爾，且復養此凌雲翰。"
        ],
        "title": "送孫志康赴高陽",
        "id": "648fafe3-634e-4ae2-a808-65f88755d8f8"
    },
    {
        "author": "張耒",
        "paragraphs": [
            "我家外翁天下士，欲以文章付孫子。",
            "愛君丱角已食牛，屬書筆下無停字。",
            "願君飽讀大父書，學到莫憂名不似。",
            "重教我輩見風流，更以餘波變鄉里。"
        ],
        "title": "贈李德載二首  其一",
        "id": "4cc0e977-9482-41e0-8694-4a39db14c0a2"
    },
    {
        "author": "張耒",
        "paragraphs": [
            "長翁波濤萬頃陂，少翁巉秀千尋麓。",
            "黄郎蕭蕭日下鶴，陳子峭峭霜中竹。",
            "秦文蒨藻舒桃李，晁論崢嶸走金玉。",
            "六公文字滿人間，君欲高飛附鴻鵠。"
        ],
        "title": "贈李德載二首  其二",
        "id": "ad813c54-94b8-4a60-87d7-4525f2e8acfd"
    },
    {
        "author": "張耒",
        "paragraphs": [
            "老人不睡秋夜長，五更鼓角鳴東堂。",
            "悲蛩床下欲無語，黄葉瓦清新有霜。",
            "雁聲相應江南北，斗杓欲下天中央。",
            "老人山尊有美酒，岸巾先酌一杯嘗。"
        ],
        "title": "秋曉",
        "id": "82b95f81-9a95-456b-8130-69271be033b7"
    },
    {
        "author": "張耒",
        "paragraphs": [
            "東方未明更五鼓，星河寥寥寒雁度。",
            "鐺鐺鳴鐸誰家車，陌上驅牛輾霜去。",
            "北風吹面足踏冰，村南早飯天未明。",
            "年年輸稅洛陽城，慎莫後期官有刑。"
        ],
        "title": "東方",
        "id": "1ec1ea61-cf62-4bd5-9e9d-e6886023bb86"
    },
    {
        "author": "張耒",
        "paragraphs": [
            "寒蛩振翼聲騷騷，夜深月影在蓬蒿。",
            "老人雖眠睫不交，愁窗人寂燈無膏。",
            "荒城鳴金睥睨高，北斗下挹江南濤。",
            "悲笳三奏老雞號，晨光出山開泬寥。"
        ],
        "title": "寒蛩",
        "id": "cf0456bf-37d3-4951-9741-b213f9d50d1b"
    },
    {
        "author": "張耒",
        "paragraphs": [
            "出門秋雨泥漫漫，嗟我后土何時乾。",
            "官曹事休歸舍卧，破屋淅淅西風寒。",
            "弱妻傾榼勸我起，稚子笑語爭杯盤。",
            "我生樂事但如此，爲爾一醉愁腸寬。",
            "仕途翩翩鬭巧捷，華裾鮮縠相追攀。",
            "老來百事覺羞恥，懶伴兒女塗鉛丹。",
            "賈郎豪華獨異我，粉腮玉指雙鴉鬟。",
            "清眸侑酒醉百盞，肯咀貧甕寒虀酸。",
            "堂前菊花日以好，落砌槭槭梧桐殘。",
            "當謀痛飲待九日，豪氣一壓龍山桓。"
        ],
        "title": "秋雨小酌贈賈七",
        "id": "9839f9d5-98b3-4c12-9755-9ff7647e809d"
    },
    {
        "author": "張耒",
        "paragraphs": [
            "愚公移山寧不智，精衛填海未必癡。",
            "深谷爲陵岸爲谷，海水亦有揚塵時。",
            "杞人憂天固可笑，而不憂者安從知。",
            "聖言世界有成壞，况此馬體之毫釐。",
            "老人行世頭已白，見盡世間惟歎息。",
            "俯眉袖手飽飯行，那更從人問通塞。"
        ],
        "title": "山海",
        "id": "d1e1860b-a623-49ff-9a41-84e107f06224"
    },
    {
        "author": "張耒",
        "paragraphs": [
            "茫茫夢澤連禾黍，斷壠橫岡散平楚。",
            "登高試望竟陵城，孤烟落日知何處。",
            "舊遊如夢去莫挽，客愁冉冉還如故。",
            "他年若問鴻軒人，堂下薔薇應解語。"
        ],
        "title": "將至官坡登一土岡望復州作",
        "id": "ed6fd1e4-ee1d-40b8-87ec-0eb7a8c5143c"
    },
    {
        "author": "張耒",
        "paragraphs": [
            "愛君記覽老不衰，日日早起先鳴雞。",
            "白頭未蒙國士知，佐郡秩滿寂寞歸。",
            "我辭魑魅得一麾，逢君話舊相嗟咨。",
            "幾年東壁無光輝，不知武庫實在茲。",
            "上書薦君非我職，臨分一醉當無辭。"
        ],
        "title": "送子野大夫罷兖倅歸汶上",
        "id": "5690cd1e-90cd-461a-81ca-998ea8200ed2"
    },
    {
        "author": "張耒",
        "paragraphs": [
            "夜霜漫屋風折竹，我乃與君在空谷。",
            "平生一衲度嚴寒，塊守深爐體生粟。",
            "大潘借馬貸監河，小潘無事仰屋歌。",
            "妻兒號寒劇雁鵝，詩書滿腹將何如。"
        ],
        "title": "晨起苦寒",
        "id": "72215770-3508-40c8-851f-8d28a5d9ca79"
    },
    {
        "author": "張耒",
        "paragraphs": [
            "船頭風聲鳴萬鼓，扁舟繫纜沙邊樹。",
            "船中病客晝閉篷，睡起空江日亭午。",
            "雞犬蕭條數家縣，市聲已變淮南語。",
            "長年三老喚不醒，一葉波間去如舞。"
        ],
        "title": "舟次安州孝感縣偶感寒疾卧病舟中復大風不可解舟晚方離去",
        "id": "7d3b57f6-4242-42a7-adf0-dcffad6cd8dc"
    },
    {
        "author": "張耒",
        "paragraphs": [
            "季秋木葉未全落，西風卷雲飛雪作。",
            "奔騰傾倒來不停，頃刻山川失寥廓。",
            "白頭老翁仰天歎，一生未見可吁愕。",
            "但悲無食饑凍死，何暇更議陰陽錯。",
            "樵車不來椽數盡，仰徹屋茅烹莧藿。",
            "坐愁窮臘安可度，律管未改初冬朔。",
            "我居堂前有大榆，百年老幹龍鱗剝。",
            "夜聲疑是神物伐，參天大枝脆如斮。",
            "披簷擲瓦事未測，起坐明燈徹其幄。",
            "命乖久遭窮鬼笑，當慮壓覆崩厥角。",
            "鹿山長官當此時，高樓大飲縱歡謔。",
            "兩邦相鄰無百里，誰謂同時異憂樂。",
            "尚能怨嗟念窮苦，喜君於物心不薄。",
            "百里饑寒仰長官，勉充此心救民瘼。"
        ],
        "title": "和大雪折木",
        "id": "526e36d7-7ebc-4f37-952a-606d1965ba7e"
    },
    {
        "author": "張耒",
        "paragraphs": [
            "窗南積雪高三尺，二更月出連窗白。",
            "爐裏石瓶鳴細泉，燈前病叟搘書策。",
            "家人歲晚貯梨栗，倒榼寒醪有殘滴。",
            "三杯取醉萬事平，兼味重裘定何益。"
        ],
        "title": "冬懷二首  其一",
        "id": "68683fcd-b6ad-4c0e-a5ea-9c42f6645db7"
    },
    {
        "author": "張耒",
        "paragraphs": [
            "山陽賢者有徐子，親沒十年哀不已。",
            "精誠感天天爲悲，甘露常沾墳樹枝。",
            "徐子行年過五十，衣不披體常苦饑。",
            "天公盍使少富足，甘露萬斛真何爲。",
            "虛恩浮惠天猶爾，安得世人無巧僞。"
        ],
        "title": "冬懷二首  其二",
        "id": "f30e6c1c-6e4f-4c16-9c51-cb20e27d8534"
    },
    {
        "author": "張耒",
        "paragraphs": [
            "羣兒探雀雛，雀母悲且鳴。",
            "萬物雖異性，愛子均一情。",
            "母心於子誰不憐，爾胡棄子當道邊。",
            "諒非人情不如鳥，使之至此必有原。"
        ],
        "title": "和應之簷雀",
        "id": "57458f14-11c7-45df-a4e7-d56366d78914"
    },
    {
        "author": "張耒",
        "paragraphs": [
            "江邊古祠吳甘公，往來祭禱嚴且恭。",
            "我離匡山已經宿，舟挽不進篙工慵。",
            "沙邊朝服遙致禱，澆酒未竟天回風。",
            "一帆百里至還作，不徐不疾來雍容。",
            "我生久已甘困滯，神亦何事特哀窮。",
            "但疑神理與人異，意誠詞直無不通。",
            "林皇夜泊若平地，疑有鬼物驅蛟龍。",
            "天明旗脚向北指，舟子笑語開船蓬。"
        ],
        "tags": [
            "庐山"
        ],
        "title": "自廬山回過富池隔江遙禱甘公祠求便風至黄瀝酒而風轉日行二百里明日風猶未已又風勢徐緩不奔駛可畏甘公蓋吳將甘寧云",
        "id": "08e17e63-52a5-46b1-8360-f2cc271ea708"
    },
    {
        "author": "張耒",
        "paragraphs": [
            "人生不欲甚快意，遲速到家還一致。",
            "向來白浪涌如山，舟中呀呷幾喪氣。",
            "我師禪祖學不動，頗覺蒼茫忘定慧。",
            "憑河不悔聖所非，君勿爲笑而爲戒。"
        ],
        "title": "風駛浪湧仲達喜其快因作一篇",
        "id": "fb6d35ca-4fde-4fe5-8284-87fda83a7b6f"
    },
    {
        "author": "張耒",
        "paragraphs": [
            "美哉洋洋清潁尾，西通天邑無千里。",
            "舸𦩆大艑起危檣，淮潁耕田歲收米。",
            "茫茫陂澤带平原，古時溝澗還相連。",
            "昔人屯田戍兵處，今人阡陌連丘墓。",
            "今年雨足種麥多，北風吹葉鳴空柯。",
            "高城回望鬰嵯峨，豐年閭井聞笙歌。",
            "河邊古堤多老柳，去馬來船一回首。",
            "百年去住不由人，歲暮天寒聊飲酒。"
        ],
        "title": "美哉",
        "id": "12ae1c7b-b990-4770-a578-c417e5c8a9ec"
    },
    {
        "author": "張耒",
        "paragraphs": [
            "西風吹屋絡緯鳴，星河錯落已三更。",
            "軍城傳警萬家靜，山堂含風遙夜清。",
            "雲收纖月映山盡，天轉北斗向江傾。",
            "舍南高林栖鶴鶂，危枝高巢雛夜驚。"
        ],
        "title": "西風",
        "id": "cbef15e2-bf4d-4456-bb91-d055663a429b"
    },
    {
        "author": "張耒",
        "paragraphs": [
            "北風號夜天雨霜，屋東梅花晨洗妝。",
            "老人旦起萬境寂，一笑向我吹微香。",
            "風月精神珠玉骨，冰雪簪珥瓊瑶璫。",
            "天姝星艷下人世，靈真高秀無比方。",
            "老人年年被香惱，學道無力時清狂。",
            "吟詩覓句苦無味，剪枝插頭羞鬢蒼。",
            "眼窺手採心愛惜，倘可取餌充朝糧。",
            "不如痛飲卧其下，醉魂爲蝶棲其房。"
        ],
        "title": "觀梅",
        "id": "11387e0f-52a6-496f-964c-00a1f3e18405"
    },
    {
        "author": "張耒",
        "paragraphs": [
            "洮河之石利劍矛，磨刀日解十二牛。",
            "千年虜地困沙礫，一日見寶來中州。",
            "黄子文章妙天下，獨有八馬森幢旒。",
            "平生筆墨萬金值，奇煤利翰盈篋收。",
            "誰持此研參案几，風瀾近手寒生秋。",
            "抱持投我棄不惜，副以清詩帛加璧。",
            "明窗試墨吐秀潤，端溪歙州無此色。",
            "野人齋房無玩好，慚愧衣冠陳裸國。",
            "晁侯碧海爲文詞，盤薄萬頃澄清漪。",
            "新篇來如徹札箭，勁筆更似劃沙錐。",
            "知君自足報蒼璧，愧我空賦瓊瑰詩。"
        ],
        "title": "魯直惠洮河綠石研冰壺次韵",
        "id": "92a5ae01-34e7-4444-975e-40a9d1690b8f"
    },
    {
        "author": "張耒",
        "paragraphs": [
            "秋野無人秋日白，禾黍登場風索索。",
            "豆田黄時霜已多，桑蟲食葉留空柯。",
            "小蝶翩翩晚花紫，野鶉啄粟驚人起。",
            "洛陽西原君莫行，秋光處處繫人情。"
        ],
        "title": "福昌秋日效張文昌二首  其一",
        "id": "6422360b-6a05-4983-aa74-d24a7a67d022"
    },
    {
        "author": "張耒",
        "paragraphs": [
            "黄葉蕭蕭秋水清，田中日午村雞鳴。",
            "場邊九月禾黍熟，空原雉飛飽新穀。",
            "棗籬蟲鳴村路曲，道邊古墳生野菊。",
            "人稀田闊草茫茫，洛陽秋聲能斷腸。"
        ],
        "title": "福昌秋日效張文昌二首  其二",
        "id": "5e2717af-79df-47de-9c0b-7214b6fa7329"
    },
    {
        "author": "張耒",
        "paragraphs": [
            "浮舟大江里三千，歸掃先隴清淮壖。",
            "杜門古寺厭岑寂，夢寐清潁如家山。",
            "汝陰昔謬稱刺史，自愧何術甦恫瘝。",
            "平生爲吏甘賤拙，敢作蟊賊傷民田。",
            "未憂懷磚擊之去，乃欲築室買一廛。",
            "簞瓢三畝易辦耳，寄聲父老不汝干。",
            "長淮清冬龍蜃蟄，放舟出郭天宇寬。",
            "浮梁橫前嫋可纜，金塔却立儼莫攀。",
            "髯張幼好此奇服，白璧刻佩鳴玦環。",
            "抱持微學不忍棄，清明竹林遭削刪。",
            "三年江湖友魑魅，一日寶府觀璵璠。",
            "漸消鄙吝心自喜，追計存沒涕亦潸。",
            "尋山把酒豈易得，客路霰雪衣裘單。",
            "塵埃可洗憂可豁，待君一酌玻璃泉。"
        ],
        "title": "贈張嘉甫",
        "id": "d8b7acb1-9258-4205-849f-05a110bc5035"
    },
    {
        "author": "張耒",
        "paragraphs": [
            "危亭古榜名琵琶，尚有楓葉連荻花。",
            "嗚呼司馬則已矣，行人往來皆歎嗟。",
            "司馬風流映千古，當日琵琶傳樂府。",
            "江山寂寞三百年，潯陽風月知誰主。",
            "我今單舸犯江潭，往來略已遍東南。",
            "可憐千里傷心目，不待琵琶淚滿衫。"
        ],
        "title": "題江州琵琶亭",
        "id": "3330ce31-8858-4694-b244-9f5b5b09cbe0"
    },
    {
        "author": "張耒",
        "paragraphs": [
            "此生放蕩隨羣動，一覺竟陵瀟洒夢。",
            "江山喚我此中來，却愁風月無人共。",
            "李侯年少能思我，朅來兩槳歸潮送。",
            "不辭薄酒與君飲，坐覺西山夕烟重。",
            "西禪舊遊已陳迹，壁間陸子塵生供。",
            "石欄古井誰知味，只有松風自成弄。",
            "愛君爲吏無俗韵，快誦離騷飲仍痛。",
            "不嫌寂寞過我來，古縣年豐少爭訟。"
        ],
        "title": "予官竟陵時李文舉嘗以事至郡同遊西禪剎陸子泉烹茶酌酒甚歡也今歲予移官齊安文舉自武昌渡江過我與之飲酒念西禪舊事相與慨然",
        "id": "e2115644-81bb-4d39-9766-55b28aa77db6"
    },
    {
        "author": "張耒",
        "paragraphs": [
            "閩侯貢璧琢蒼玉，中有掉尾寒潭龍。",
            "驚山作春山不覺，走馬獻入明光宮。",
            "瑶池侍臣最先賜，惠山乳泉新破封。",
            "可得作詩酬孟簡，不須載酒過揚雄。"
        ],
        "title": "乞錢穆公給事丈新賜龍團",
        "id": "e6e9108f-c65a-4c11-a4c6-b74403c21296"
    },
    {
        "author": "張耒",
        "paragraphs": [
            "竟陵南望稻新熟，夢澤悠悠傷遠目。",
            "春風嶺上望齊安，太昊城邊攬秋菊。",
            "那知歲暮東州客，大山蒼寒曉霜白。",
            "雲收霧捲日月明，却上天衢瞻玉色。",
            "敝裘疲馬古道長，九旬刺史歸空囊。",
            "歸去故人應笑我，滿衫清淚說潯陽。"
        ],
        "title": "將至都下",
        "id": "3d98bc03-19c4-4ec2-81bb-61e6a72daca8"
    },
    {
        "author": "張耒",
        "paragraphs": [
            "頭如翔鸞月頰光，背如安輿鳬臆方。",
            "心知不載田舍郎，猶带開元天子紅袍香。",
            "韓幹寫時國無事，綠樹陰低春晝長。",
            "兩髯執轡儼在傍，如瞻馳道黄屋張。",
            "北風揚塵燕賊狂，廄中萬馬歸范陽。",
            "天子乘騾蜀山路，滿川苜蓿爲誰芳。"
        ],
        "title": "題韓幹馬圖",
        "id": "6c5e212e-969f-4b16-83e6-6f9ecc724cd4"
    },
    {
        "author": "張耒",
        "paragraphs": [
            "大江春風浪如屋，客舟迎風罔沙宿。",
            "連檣接舵古岸傍，岸頭無人春草綠。",
            "船頭日出炊烟起，買魚携菜來就市。",
            "漁人水惡不出門，蕭條野市無雞豚。",
            "堤邊紙錢灰若雨，沽酒賽神巫降語。",
            "南人艇子不避風，橫江五兩翩翩去。"
        ],
        "title": "罔沙阻風",
        "id": "41cc0edd-d313-4abe-8445-95e1a34ed6d2"
    },
    {
        "author": "張耒",
        "paragraphs": [
            "青衫畿丞頑不羞，三十持板拜督郵。",
            "歸來無物與消愁，典衣沽酒寒無裘。",
            "囊空酒貴不可得，縮手愁坐凝雙眸。",
            "秋風破屋冷颼颼，夜長不眠吟掉頭。",
            "豈無鄰家酒可偷，簡書縛汝如窮囚。",
            "淮陽冬醪滑勝油，唇焦不飲已經秋。",
            "汲公直聲聞九州，小子昔也從公遊。",
            "憫憐憔悴賜顔色，時丐餘酌濡其喉。",
            "軍厨嵯峨糟作丘，萬甕沸響玉蟻浮。",
            "轍魚所願斗水遊，不敢多取煩陽侯。",
            "玉瓶未至涎已流，想見瀲灧浮金甌。",
            "歌成緘書還自咻，一醉猶須越境謀。"
        ],
        "title": "寄曼叔求酒",
        "id": "4357761a-0254-45c5-b7ff-c8a89aa01241"
    },
    {
        "author": "張耒",
        "paragraphs": [
            "雨脚橫空萬牛弩，烈風吹山山欲仆。",
            "草披木拔何足道，大江翻瀾失洲渚。",
            "路旁失轡者誰子，道阻且長泥沒屨。",
            "鞭馿挽車亦何急，目眩心摇行不顧。",
            "我生飄蓬慣羈旅，顧爾艱難逢亦屢。",
            "衲被蒙頭不下堂，且與身謀安穩處。"
        ],
        "title": "題吳熙老風雲圖",
        "id": "71a86eb2-d21f-4920-89e3-c97b6fcc03ad"
    },
    {
        "author": "張耒",
        "paragraphs": [
            "深泥漫漫污后土，長安閉門三日雨。",
            "頑雲不動風伯愁，飛電更相雷師怒。",
            "陽烏力弱不自持，天漏已寬無石補。",
            "麥蛾禾耳不足憂，當念爲魚救無禹。"
        ],
        "title": "京師阻雨二首  其一",
        "id": "d03d7e8b-9e0d-4c6d-80f1-08b44f051174"
    },
    {
        "author": "張耒",
        "paragraphs": [
            "大雨三日泥三尺，駿馬高車行不得。",
            "我有蹇馿安敢騎，閉戶高眠朝至夕。",
            "誰家高堂半夜秋，軟綺輕紈換絺綌。",
            "朱門樂事無時無，爾自賤貧空太息。"
        ],
        "title": "京師阻雨二首  其二",
        "id": "5f8c4b5e-5296-476e-9f56-7f8943180406"
    },
    {
        "author": "張耒",
        "paragraphs": [
            "應龍未遇風雲起，仰活泥沙數尺水。",
            "彼能坐致千里澤，可憐一掬何難致。",
            "時哉未遇可奈何，一掬雖微安敢易。",
            "誰能寄語潭中魚，相聚須臾莫相忌。"
        ],
        "title": "應龍",
        "id": "53f939be-93be-4a54-88a3-97b7c99636bb"
    },
    {
        "author": "張耒",
        "paragraphs": [
            "野塘積水綠可染，舍南新柳齊如剪。",
            "去冬雪好麥穗長，今日雨晴初擇繭。",
            "東家饋黍西舍迎，連臂踏歌村市晚。",
            "婦騎夫荷兒扶翁，月出橋南歸路遠。"
        ],
        "title": "田家三首  其一",
        "id": "3834771e-2d3d-42f3-8392-d7a7cc996fbf"
    },
    {
        "author": "張耒",
        "paragraphs": [
            "社南村酒白如餳，鄰翁宰牛鄰媼烹。",
            "插花野婦抱兒至，曳杖老翁扶背行。",
            "淋漓醉飽不知夜，裸股掣肘時歡爭。",
            "去年百金易斗粟，豐歲一飲君無輕。"
        ],
        "title": "田家三首  其二",
        "id": "2d1875a9-8349-467f-9e65-81892c37863c"
    },
    {
        "author": "張耒",
        "paragraphs": [
            "新見鵲銜庭樹枝，黄口出巢今已飛。",
            "栗留啄椹桑葉老，科斗出畦新稻齊。",
            "田家苦作候時節，汲汲未免寒與饑。",
            "去來暴取獨何者，請視七月豳人詩。"
        ],
        "title": "田家三首  其三",
        "id": "3d6c2748-e891-4e1f-83c5-72e991a1dec9"
    },
    {
        "author": "張耒",
        "paragraphs": [
            "孤舟夜行秋水廣，秋風滿帆不摇槳。",
            "荒田寂寂無人聲，水邊跳魚翻水響。",
            "河邊守罾茅作屋，罾頭月明人夜宿。",
            "船中客覺天未明，誰家鞭牛登隴聲。"
        ],
        "title": "海州道中二首  其一",
        "id": "4d5f46dd-76c4-4008-beaa-35c5727d112c"
    },
    {
        "author": "張耒",
        "paragraphs": [
            "秋野蒼蒼秋日黄，黄蒿滿田蒼耳長。",
            "草蟲咿咿鳴復咽，一秋雨多水滿轍。",
            "渡頭鳴舂村逕斜，悠悠小蝶飛豆花。",
            "逃屋無人草滿家，纍纍秋蔓懸寒瓜。"
        ],
        "title": "海州道中二首  其二",
        "id": "ceafcff0-0cdb-46f6-b5d1-a50094a00fa4"
    },
    {
        "author": "張耒",
        "paragraphs": [
            "山邊白雲閒不掃，廟前土馬荒春草。",
            "山下松花龍甲光，東風古柏吹煖香。",
            "朝霞爲裳水爲佩，守廟千年老龍在。",
            "清風掃堂神暮還，山頭月出溪潺潺。"
        ],
        "title": "女几祠下",
        "id": "9e44fb48-2a90-41ea-a9ff-28594590f53e"
    },
    {
        "author": "張耒",
        "paragraphs": [
            "山邊白雲閒不掃，山下松花龍甲老。",
            "東風古栢吹暖香，廟前土馬荒春草。",
            "朝霞爲裳水爲珮，守廟千年老龍在。",
            "淸風掃堂神暮還，山頭月出溪潺潺。"
        ],
        "title": "女几祠下",
        "id": "b64cc0bc-8e54-4c45-b91b-b273b9283d7b"
    },
    {
        "author": "張耒",
        "paragraphs": [
            "馬周未遇虯鬚公，布衣落魄來新豐。",
            "一樽獨酌豈無意，俗子不解知英雄。",
            "賢豪相逢自相得，一語君王見胸臆。",
            "當時豈不爲人言，聾耳安能爲君側。"
        ],
        "title": "馬周",
        "id": "56badd01-dffd-4b7e-a180-9b05844a1ba7"
    },
    {
        "author": "張耒",
        "paragraphs": [
            "南山鳳凰雙翅垂，口不妄食腹苦饑。",
            "山前老鳶飽腐鼠，憑恃風日羣遊嬉。",
            "俯身視鳳有驕色，鳳不汝較空嗟咨。",
            "九韶一奏爲君舉，坐看百鳥相隨飛。"
        ],
        "title": "南山",
        "id": "d277a85a-11e9-4cc3-9332-a580b98f5777"
    },
    {
        "author": "張耒",
        "paragraphs": [
            "秋日苦短秋雲多，北風蕭蕭洛水波。",
            "□□□□□□□，長林撐空葉餘柯。",
            "鳴雁高飛去不息，晚花悠悠能幾何。",
            "洛陽經年客未去，歲暮搔首空悲歌。"
        ],
        "title": "歲暮歎三首  其一",
        "id": "2c3841e2-621e-4532-8599-e6fc54fefbbf"
    },
    {
        "author": "張耒",
        "paragraphs": [
            "寥寥野空禾黍荒，北風日夜鳴空桑。",
            "南山碧天青不極，渺渺洛水東流長。",
            "山空水寒行客少，鴻雁飛急天初霜。",
            "蕭蕭窮谷歲已晚，嗟我再補冬衣裳。"
        ],
        "title": "歲暮歎三首  其二",
        "id": "332aa0e2-61b2-4818-bfcf-7fb09b009b89"
    },
    {
        "author": "張耒",
        "paragraphs": [
            "南山蒼蒼秋季月，北風如刀青石裂。",
            "山陰半夜寒欲冰，晚望高峰看新雪。",
            "白衫少年臂鷹去，暮歸飲酒烹狐兔。",
            "强弓一斛尚可彎，更欲射獵窮吾年。"
        ],
        "title": "歲暮歎三首  其三",
        "id": "9e113aae-7bc0-4f26-abff-0475d715d921"
    },
    {
        "author": "張耒",
        "paragraphs": [
            "一畝秋蔬半成實，竈突無烟已三日。",
            "良人傭車斃車下，老婦抱子啼空室。",
            "秋風九月天已寒，饑腸不飽衣苦單。",
            "我身爲吏救無術，坐視啼泣空汍瀾。"
        ],
        "title": "一畝",
        "id": "c0a151ca-0ec0-4b9f-9c1b-1eeef83dcf95"
    },
    {
        "author": "張耒",
        "paragraphs": [
            "洛水秋深碧如黛，亂石縱橫瀉鳴瀨。",
            "清明見底不留塵，日射澄沙動璣貝。",
            "南山秋風已蕭瑟，倒影上下迷空翠。",
            "何當載酒縱扁舟，一尺鯉魚寒可鱠。"
        ],
        "title": "洛水",
        "id": "0c3e9f91-e068-42e3-ba84-64910f4cf439"
    },
    {
        "author": "張耒",
        "paragraphs": [
            "秋風蕭蕭洛川渡，水碧沙寒飛白鷺。",
            "波頭伐木欲成梁，落日樵蘇下山去。",
            "山頭九月雪一尺，山民燃薪當襦袴。",
            "石田收薄婦子饑，歲晚苦寒安可度。"
        ],
        "title": "秋風三首  其一",
        "id": "9db9dcd7-fc4e-4e64-9b67-878b5a4d3213"
    },
    {
        "author": "張耒",
        "paragraphs": [
            "秋風蕭蕭吹野桑，田家黍稷初登場。",
            "雉肥兔飽鷹隼健，水落沙冷魚龍藏。",
            "長淮烟波渺千里，悵望搔首山川長。",
            "二年薇蕨苦不飽，長安裘馬多輝光。"
        ],
        "title": "秋風三首  其二",
        "id": "305e6d3e-13e2-4297-824a-7ad28d16f186"
    },
    {
        "author": "張耒",
        "paragraphs": [
            "昏鴉歸栖暮天迥，新月娟娟水中影。",
            "秋聲索索起桑麻，古道人歸烟火靜。",
            "公庭吏稀霜樹老，藥檻雨多幽菊盛。",
            "山家生事飽諳知，野果村醪遣朝暝。"
        ],
        "title": "秋風三首  其三",
        "id": "86173c1b-731c-4d46-b089-742cba82223d"
    },
    {
        "author": "張耒",
        "paragraphs": [
            "我昨西來到昌谷，主人致酒留我宿。",
            "坐中少年美如玉，高歌清歡春夜促。",
            "還家病酒對殘春，東風落花吹滿屋。",
            "出無與語歸閉門，安得萬里馳吾足。"
        ],
        "title": "感春三首  其一",
        "id": "f00dd0d0-0cb2-4031-a657-84520ede9e68"
    },
    {
        "author": "張耒",
        "paragraphs": [
            "我昔東行花始開，我自東歸花半摧。",
            "萬紅辭林捲風去，坐見錦繡蒙蒼苔。",
            "南山朝雲鳩逐婦，日暮微雨蕭蕭來。",
            "一春晴明苦難得，掩蔽風日知誰哉。"
        ],
        "title": "感春三首  其二",
        "id": "7bd08ed4-fa48-49f4-a16d-d9c189dc3967"
    },
    {
        "author": "張耒",
        "paragraphs": [
            "悠悠朝興暮還息，官閒事少門無客。",
            "空山多陰春雨足，饑馬蕭蕭空伏櫪。",
            "文章工巧謀愈疏，顔鬢衰遲進無策。",
            "繫身五斗爾自爲，何用中宵空嘆息。"
        ],
        "title": "感春三首  其三",
        "id": "ad1b3a19-5401-4159-ba43-4e194868f237"
    },
    {
        "author": "張耒",
        "paragraphs": [
            "亦知春歸不可留，有情未忘寧免愁。",
            "平田茫茫芳草合，清洛不斷波悠悠。",
            "傷心千里寄雙淚，催老此身初白頭。",
            "問舍求田未成計，青衫手板對人羞。"
        ],
        "title": "又三首  其一",
        "id": "d75d4c2b-dbba-4ba2-bd03-bdfefb3a3cbe"
    },
    {
        "author": "張耒",
        "paragraphs": [
            "山民爲生最易足，一身生計資山木。",
            "負薪入市得百錢，歸守妻兒烹斗粟。",
            "山林未盡終不憂，衣食自足他無欲。",
            "人生誰使愛功名，萬慮千思撓心腹。"
        ],
        "title": "又三首  其二",
        "id": "1e8bca58-8f7f-400a-b6cb-d827ab4ad3dc"
    },
    {
        "author": "張耒",
        "paragraphs": [
            "騎馬出門暮復歸，出無所詣歸對誰。",
            "妻兒具酒勸我飲，兒稚笑語傍嬉嬉。",
            "人生如此亦可樂，安用軒冕生光輝。",
            "九原可作欲誰與，鹿門龐叟真吾師。"
        ],
        "title": "又三首  其三",
        "id": "be1b991b-c393-43c2-a903-923e28da530b"
    },
    {
        "author": "張耒",
        "paragraphs": [
            "去年四月多風雨，麥秀不實農夫苦。",
            "今年麥好風雨調，萬口嗷嗷饑待哺。",
            "何事今晨還衣裌，朝日無光寒慘切。",
            "天工與物無怨尤，安用日與人爲仇。"
        ],
        "title": "去年",
        "id": "8397313e-2f03-4f0a-bed5-115bbf857616"
    },
    {
        "author": "張耒",
        "paragraphs": [
            "齊郎好詩風調清，語中有骨自老成。",
            "愈鑱愈出當有名，朅來宣城蓋爲傾。",
            "文章不如金滿籝，我昔曾力今乃懲。",
            "少年平步取公卿，安用學此誤平生。"
        ],
        "title": "謝李剛中",
        "id": "329bf09c-31a1-4a58-8d10-60c109512ee7"
    },
    {
        "author": "張耒",
        "paragraphs": [
            "輝輝短景留寒光，重裘不暖貪負陽。",
            "老人背溫一體康，我欲持之獻天王。",
            "天王九重居明光，玉几翠被女侍傍。",
            "人不我知謂我狂，此心耿耿不敢忘。",
            "歲云暮矣天雨霜，且復持此飲一觴。"
        ],
        "title": "局中負暄讀書三首  其一",
        "id": "c94f6331-86b7-4038-ba8f-7cc7ec3e6ccc"
    },
    {
        "author": "張耒",
        "paragraphs": [
            "輝輝短景留寒光，瓦簷霜濕梧桐黄。",
            "老蛩不知秋已去，白晝嘖嘖空啼牆。",
            "歲云暮矣羈旅傷，塊獨守此天一方。",
            "床頭書史談虞唐，我言匪耄聽者狂。"
        ],
        "title": "局中負暄讀書三首  其二",
        "id": "928e62d1-5c93-40fc-a96d-b15c664f12fa"
    },
    {
        "author": "張耒",
        "paragraphs": [
            "輝輝短景不能春，照我貧屋亦復仁。",
            "虞淵道遠寒雲屯，羲和愁思隕厥輪。",
            "君不見志士憔悴甘賤貧，塊處屋漏含悲辛。",
            "重堂溫室顛醉昏，悠悠蒼天彼何人。"
        ],
        "title": "局中負暄讀書三首  其三",
        "id": "4d9a18f8-e621-4f5b-9950-f34b29971ba4"
    },
    {
        "author": "張耒",
        "paragraphs": [
            "春風攪空如怒濤，春日寂寂在蓬蒿。",
            "衡門鳥雀舞不下，西園桃李氣已嬌。",
            "天邊碧雲空漠漠，門外荒草還迢迢。",
            "人生幾何春復夏，可但白首隨漁樵。"
        ],
        "title": "歲後三日",
        "id": "a6aa00fd-0097-49d8-a65f-3122b9c43d79"
    },
    {
        "author": "張耒",
        "paragraphs": [
            "三年別我客荆州，一日長安從我遊。",
            "愛君詩有春草句，使我神遊黄鶴樓。",
            "江山望爾欲穿眼，見我驚嗟秋鬢短。",
            "扁舟可辦吾欲東，年年五湖魂夢中。"
        ],
        "title": "和陽念三自武昌至京師",
        "id": "143430ed-28b8-4159-b5e1-20ebfd8acc9a"
    },
    {
        "author": "張耒",
        "paragraphs": [
            "張君所欲一壺酒，百計經營卒無有。",
            "夜來客至瓶已空，晨起欲飲還戒口。",
            "努力忍窮甘寂淡，人間萬事如反手。",
            "百壺一醉有底難，造物戲謔君須受。"
        ],
        "title": "二十三日晨欲飲求酒無所得戲作",
        "id": "09868d2e-7629-49f2-a74e-89ada2455c1c"
    },
    {
        "author": "張耒",
        "paragraphs": [
            "我昔出守來丹陽，江流五月如探湯。",
            "使君之居在山腹，繞舍樹石何青蒼。",
            "千年藥根蟠井底，靈液浸灌通寒漿。",
            "人言枸杞精變狗，夜吠往往聞空廊。",
            "金山蕩潏浪花裏，一舸遙去隨魚郎。",
            "最奇巖齋人跡少，乳水時滴白石床。",
            "翠黿坡陀負日色，白蹢掀舞占風祥。",
            "我泊金山凡十日，窮探力取無遺忘。",
            "南風吹我渡江去，已厭淮南塵土黄。",
            "二十年間多少事，身如疲馬起復僵。",
            "淮南窮栖衆人後，朝食不充藜莧腸。",
            "公來衰顔得一笑，側聽高論驚尋常。",
            "窮閻過我坐至暮，滿懷珠玉無粃糠。",
            "乃知世間有清議，未可盡以己意量。",
            "精金白璧天所寶，理無破碎委道旁。",
            "半年耳冷不聞此，過公矍然神激昂。",
            "論文自顧已老醜，從事理絕隨飛翔。",
            "斯文有屬不但爾，因公作詩我涕滂。"
        ],
        "title": "贈翟公巽",
        "id": "b42c66ec-feb5-41d1-afd4-a61075105a16"
    },
    {
        "author": "張耒",
        "paragraphs": [
            "玉環妖血無人掃，漁陽馬厭長安草。",
            "潼關戰骨高於山，萬里君王蜀中老。",
            "金戈鐵馬從西來，郭公凜凜英雄才。",
            "舉旗爲風偃爲雨，洒掃九廟無塵埃。",
            "元功高名誰與紀，風雅不繼騷人死。",
            "水部胸中星斗文，太師筆下蛟龍字。",
            "天遣二子傳將來，高山十丈磨蒼崖。",
            "誰持此碑入我室，使我一見昏眸開。",
            "百年廢興增歎慨，當時數子今安在。",
            "君不見荒凉浯水棄不收，時有遊人打碑賣。"
        ],
        "tags": [
            "赞颂",
            "咏史怀古",
            "宋・辽・金・元",
            "凭吊"
        ],
        "title": "讀中興頌碑",
        "id": "530cd6de-dd8f-4f89-956a-8f0ec12c8809"
    },
    {
        "author": "張耒",
        "paragraphs": [
            "十月北風燕草黄，燕人馬飽弓力强。",
            "虎皮裁鞍雕羽箭，射殺陰山雙白狼。",
            "青氈帳高雪不濕，擊鼓傳觴打令急。",
            "單于半醉解貂裘，昭君獨抱琵琶泣。"
        ],
        "title": "塞獵",
        "id": "1c10f4c5-748e-4504-9dee-ee1df474dc4a"
    },
    {
        "author": "張耒",
        "paragraphs": [
            "君不見吾鄉少年曹子桓，文章七步相後先。",
            "有時擲筆事弋獵，邀輕截駿馳平原。",
            "濊貊名弓燕代馬，射雉歸來燕清夜。",
            "一聞驚倒荀令君，何物書生乃知射。",
            "我雖把筆笑腐儒，束腰待懸玉鹿盧。",
            "自從病臂憂親友，百嗜爲之心一枯。",
            "降癘無名天悔禍，奪之而與復完軀。",
            "但慚未使杯安肘，猶負當年門掛弧。",
            "便使凄凉身未伏，略聞弓馬氣猶粗。",
            "莫謂早衰須袖手，將軍臂折尚平吳。"
        ],
        "title": "耒病臂比已平獨挽弓無力客言君爲史官何事挽弓戲作此詩",
        "id": "7daeef14-3ed3-4abb-a6a1-ffaffa2ccdab"
    },
    {
        "author": "張耒",
        "paragraphs": [
            "物之有知者恃息，物之有息知爲賊。",
            "天長地久載元氣，天地無心故無極。",
            "君知一身誰主持，六塵緣影工伎兒。",
            "發生變幻不暫止，令汝鼻息無停時。",
            "喘呼呀呷生至死，去今已遠何由歸。",
            "真人嗒然吾喪我，能使炎火爲寒灰。",
            "中空無宰氣不使，內自升降如靈龜。",
            "深之又深乃至踵，根深蒂固凝不動。",
            "超然內外無死地，梨棗華實龍虎用。",
            "真人示我尺素書，萬卷丹經不勞誦。",
            "他年綠髮對銅狄，却視吾齋真作夢。"
        ],
        "title": "踵息齋",
        "id": "b2560c7f-34fa-4aa8-8303-c296f354374c"
    },
    {
        "author": "張耒",
        "paragraphs": [
            "朝看東南雲物好，便有清風收濁潦。",
            "吾知天意將悔禍，約束蛟龍便粳稻。",
            "山川轉眼異明晦，冠屨宜人亦輕燥。",
            "微凉入堂酒味好，一杯徑醉愁如掃。",
            "清幽枕簟東窗下，曉睡老雞呼不覺。"
        ],
        "title": "喜晴",
        "id": "e26df6db-48fd-4e99-8dbf-b28566656431"
    },
    {
        "author": "張耒",
        "paragraphs": [
            "北風黄雲卷飛沙，吹暗長安百萬家。",
            "溫爐對酒慎勿出，且看酒面生浮花。",
            "我爲吟詩說雲夢，荆江洞庭方洶湧。",
            "吟成飲君三百盃，莫學雪中馿酸哀。"
        ],
        "tags": [
            "洞庭湖"
        ],
        "title": "大風與楊念三飲次作此",
        "id": "45cb091c-68b1-4d09-9995-dc06009cdd5f"
    },
    {
        "author": "張耒",
        "paragraphs": [
            "知公鼻祖冬之日，謫向江山冷無匹。",
            "粹然真氣滿輕軀，自言位次神仙秩。",
            "同輩幾人始謝老，惟公躚躚居第一。",
            "鸞腰不舞自欲飛，神屨瞥波原不濕。",
            "永巷春深簾幕幽，西都有人名莫愁。",
            "我老摧頹乖舊約，空能時作夢中遊。"
        ],
        "title": "寄道公",
        "id": "0db2398e-2844-42ca-9c60-2be16ba4bae8"
    },
    {
        "author": "張耒",
        "paragraphs": [
            "詩翁愛花復愛柳，長歌高吟半酣酒。",
            "自言二物天下奇，愛之不厭形於詩。",
            "嗟予所愛翁未見，我昔東遊窮海甸。",
            "波濤四絕大島中，上有太古不死之長松。",
            "千人袢延坐其下，仰見翠葉迷蒼穹。",
            "巨鰲竭力負不起，鵬栖僅借卑枝容。",
            "人言海若此其圉，鱗甲百萬屯蛟龍。",
            "又云海怪久不死，守護山麓蟠其躬。",
            "天空海闊風力壯，敲戛簸蕩聲無窮。",
            "軒轅張樂奏未已，筍𥲤百萬喧笙鏞。",
            "鬼神不欲人屢見，護以萬疊青山峰。",
            "愛之未免困寂寞，坐見雨露霑蒿蓬。",
            "東皋吟翁天下才，海岳秀氣天所鍾。",
            "豈惟文章繼騷雅，胸中術業窺夔龍。",
            "如何坎軻滯茅屋，失所因與茲松同。",
            "詩翁勿愛花與柳，軟弱但解爭纖穠。",
            "春英零落化爲土，夏葉狼藉工巢蟲。",
            "嬌兒姹婦最入眼，丈夫所志當英雄。",
            "何當與君涉海去，結茅松下甘長終。"
        ],
        "title": "東海有大松土人相傳三代時物其狀偉異詩不能盡因讀徐仲車五花柳枝之作作此詩以激之",
        "id": "95e62c0c-ca9a-42db-ab4b-22c0c21df87e"
    },
    {
        "author": "張耒",
        "paragraphs": [
            "我雖不見韓幹馬，一讀公詩如見者。",
            "韓生畫馬常苦肥，肉中藏骨以爲奇。",
            "開元有臣善司牧，四十萬匹屯山谷。",
            "養之罕用食之豐，力不曾施空長肉。",
            "韓生圖像無乃然，我謂韓生巧未全。",
            "君不見昔時騏驥人未得，饑守鹽車惟有骨。",
            "昂藏不受塵土侵，伯樂未來空佇立。",
            "騏驥乏食肉常臞，韓生不寫瘦馬駒。",
            "誰能爲驥傳之圖，不如凡馬飽青芻。"
        ],
        "title": "讀蘇子瞻韓幹馬圖詩",
        "id": "60eb3022-2a34-4749-aedb-62042fd9148d"
    },
    {
        "author": "張耒",
        "paragraphs": [
            "我年十五遊關西，當時惟揀惡馬騎。",
            "華州城西鐵驄馬，勇士十人不可羈。",
            "牽來當庭立不定，兩足人立迎風嘶。",
            "我心壯此寧復畏，撫鞍躡鐙乘以馳。",
            "長衢大呼人四走，腰穩如植身如飛。",
            "橋邊爭道挽不止，側身逼墜壕中泥。",
            "懸空十丈纔一擲，我手失轡猶攢蹄。",
            "回頭一躍已在岸，但見滿道人嗟咨。",
            "關中地平草木短，盡日散漫遊忘歸。",
            "驅馳寧復受鞭策，進止自與人心齊。",
            "爾來十年我南走，此馬嗟嗟入誰手。",
            "楚鄉水國地卑污，人盡乘船馬如狗。",
            "我心未老身已衰，夢寐時時猶見之。",
            "想圖思畫忽有感，况復慷慨吟公詩。",
            "達人遇境貴不惑，世有尤物常難得。",
            "寧能使我即無情，搔首長歌還歎息。"
        ],
        "title": "再和馬圖",
        "id": "675fd4fb-ba93-46eb-8ae0-bdc4d8559368"
    },
    {
        "author": "張耒",
        "paragraphs": [
            "淮流赴海何時窮，我生飄泊西復東。",
            "山中老僧舊相識，驚我非復當時容。",
            "三年歷遍百憂患，遷就汲汲如飛鴻。",
            "人生易老古所歎，如我安得顔長紅。",
            "塵埃漫滅舊題壁，枝葉已拱當時松。",
            "我方奔走師已老，更念別此何時逢。",
            "眼看故舊懷抱好，宴坐不覺聽山鐘。",
            "長淮月高人語絕，惟有塔鈴鳴夜風。"
        ],
        "title": "宿龜山寺下贈旻師",
        "id": "9fa5898a-f53f-430c-8961-e4835981b124"
    },
    {
        "author": "張耒",
        "paragraphs": [
            "先生四十猶不遇，獨坐南都誰與語。",
            "青衫弟子天下窮，饑走京城困羈旅。",
            "高門得飯暫見肉，敝筐無實惟巢鼠。",
            "樓頭酒貴不敢沽，三百青銅輸杜甫。",
            "强顔講學昧時宜，漫自吟詩愁肺腑。",
            "平生不解謁貴人，况乃令嚴門者拒。",
            "此生自料應常爾，但願流年醉中度。",
            "又思人世樂乃已，此外紛紛何足數。",
            "豫期歸日在凉秋，想見西風蕩煩暑。",
            "區區懷抱冀披豁，一尊願駐東歸櫓。"
        ],
        "title": "寄子由先生",
        "id": "9cbddbbc-a654-4959-9d26-0903e615e84d"
    },
    {
        "author": "張耒",
        "paragraphs": [
            "宛丘之別今五年，汴上留連纔一日。",
            "殘生飄泊客東南，憂患侵陵心若失。",
            "先生神貌獨宛然，但覺巖巖瘦而實。",
            "有如霜露入秋山，掃除繁蔚峰巒出。",
            "自言近讀養生書，頗學仙人餌芝朮。",
            "披尋圖訣得茯苓，云是松間千歲物。",
            "屑而爲食可不饑，功成在久非倉卒。",
            "上侔金石免毒裂，下比草木爲强崛。",
            "涓涓潄納白玉津，鍊以真元納之骨。",
            "神仙自是人不知，豈爲難求廢其術。",
            "我聞公說心獨嗟，欲問太虛窮恍惚。",
            "奈何不使被金朱，乃俾枯槁思巖窟。",
            "又觀世事不可常，倚伏誰能定於一。",
            "終身軒冕亦何頼，况有朝升而暮黜。",
            "何如端坐養形骸，壽考康寧無夭屈。",
            "乃知豈即非良圖，却笑兒曹嗜糠籺。",
            "青衫弟子昔受經，賦分羈窮少倫匹。",
            "自知無命作公卿，頗亦有心窮老佛。",
            "但思飽暖願即已，妄意功名心實不。",
            "終期策杖從公遊，更乞靈丸救衰疾。"
        ],
        "title": "再寄",
        "id": "34b13dc0-35bf-49ec-9e83-2ad98575c30b"
    },
    {
        "author": "張耒",
        "paragraphs": [
            "應之蹉跎三十九，猶著青衫困塵垢。",
            "高才逸氣老益奇，我每事之安敢友。",
            "逢時則駕子何患，有才未用誰之醜。",
            "暴得從來失常速，徐驅未用鞭其後。",
            "掃除萬事付之命，收拾至樂歸之酒。",
            "聞公頗以飲自名，我亦抗衡能至斗。",
            "京師常恨酒不足，貧旅僅得餬其口。",
            "乃知一飲尚間關，功垂萬古知難偶。",
            "百年痛飲乃良圖，安用金朱裹枯朽。",
            "我生自斷計已决，君亦我徒能爾否。",
            "揚眉鼠子事輕肥，眨眼小兒夸謹厚。",
            "須防仰嚇忌鵷雛，更慮致魘逢芻狗。",
            "獨醒不若餔其糟，羣犬猶須避而走。",
            "遭刑每笑嵇叔夜，得計須師彭澤叟。",
            "我官古邑洛之陽，間有山川亦奇秀。",
            "行當釀秫從子遊，更以新詩相獻侑。"
        ],
        "title": "寄楊應之",
        "id": "15cb218c-972d-4d20-ad91-ab0df091991f"
    },
    {
        "author": "張耒",
        "paragraphs": [
            "老人夜短睡不足，㪍公窗外强知時。",
            "五更未明語千萬，更憎林間鵯鵊兒。",
            "吹紅洗白雨三日，吾園花在已離披。",
            "一年春事坐如此，白首窮謫歸無期。",
            "念此徑須沽酒飲，買魚烹肉勤妻兒。",
            "更呼東鄰好酒伴，爲我醉倒階前泥。"
        ],
        "title": "招潘郎飲",
        "id": "af65a0d0-da1d-4c36-938e-4aa7c2c36465"
    },
    {
        "author": "張耒",
        "paragraphs": [
            "蕪菁至南皆變菘，菘美在上根不食。",
            "瑶簪玉筍不可見，使我每食思故國。",
            "西鄰老翁知我意，盈筐走送如雪白。",
            "蒸烹氣味元不改，今晨一日如還北。",
            "孔明用蜀最艱窘，百計掇拾無遺策。",
            "當時此物助軍行，渭上褒中有遺植。",
            "英雄臨事究瑣屑，終服奇才屈强敵。",
            "想見躬耕自灌畦，當時有意誰能測。"
        ],
        "title": "郭圃送蕪菁感成長句",
        "id": "0a615c85-e6d0-4693-86b3-2dad838efd41"
    },
    {
        "author": "張耒",
        "paragraphs": [
            "仁宗之初公有聲，一世懦者聞之驚。",
            "日行古義不顧俗，師事孫子傳其經。",
            "掃堂捧杖供賤役，侍師之坐隨師行。",
            "質疑問道無敢變，當世始知師與生。",
            "作爲文章不徒發，譏切時事排公卿。",
            "俗儒毀譽無所出，乃取過行爲譏評。",
            "過於仁義罪固小，矯弊自合違中行。",
            "人皆不及子獨過，過者之罪誰爲輕。",
            "開編偶誦子詩句，辭氣磊落嚴以清。",
            "吟哦令我不能舍，想見眉宇寒崢嶸。",
            "高風一泯不可見，安得壯士能經營。",
            "惜哉朽骨不可作，徂徠廢土知誰耕。"
        ],
        "title": "讀守道詩",
        "id": "982a1245-41e6-4f99-9036-74931feffc73"
    },
    {
        "author": "張耒",
        "paragraphs": [
            "學堂歲暮無來客，殘雪漫漫風獵獵。",
            "當庭古柳三四枝，老翁携帚收殘葉。",
            "二年閒散百事慵，饑寒不自勤鋤鍤。",
            "囊空甑倒誰復救，典衣買酒將空篋。",
            "人間萬事苦難齊，以醉驅愁最奇捷。",
            "丈夫未死誰能測，幽憂何自同兒妾。",
            "飲酣耳熱詩興豪，直上虛空恣凌躡。",
            "饑喉凍噤誰與解，正藉醺酣得嚅囁。",
            "少年舉白未嘗辭，漸老深杯見還怯。",
            "何當共有種秫田，免向官壚走書帖。"
        ],
        "title": "對雪呈仲車",
        "id": "be85608c-d446-40d0-b9cc-39e651037904"
    },
    {
        "author": "張耒",
        "paragraphs": [
            "昨者飛雹幾破屋，頗說四郊妨麥熟。",
            "十日霖雨一日晴，泥潦漫漫不容足。",
            "凄風寒凉肅肌骨，五月更衣初秋服。",
            "草木傷摧亦可憐，造物憑陵竟何欲。",
            "陰陽錯行成疫癘，君子慎疾防寒燠。",
            "荒凉窮巷幸無他，更勸高眠飽饘粥。"
        ],
        "title": "昨者",
        "id": "b65b8cba-40e4-46c0-a47d-85634eb5035e"
    },
    {
        "author": "張耒",
        "paragraphs": [
            "夜來飛雹驚我眠，大者磊落幾如拳。",
            "起聽但覺屋欲動，簷瓦破墜無復全。",
            "是日晚晴星斗出，鏡靜萬里無雲烟。",
            "乾坤變化竟誰使，造作詭怪須臾間。",
            "鄰家老翁髮已白，云昔見此今十年。",
            "木衰火濫氣浮洩，激此陰沴成冰堅。",
            "儒生臆度知是否，天事誰得窮其源。",
            "屋頭雛鴉失其母，足傷翅折亦可憐。"
        ],
        "title": "己未四月二十二日大雨雹",
        "id": "16b57498-2a16-4f25-9265-1125a8ec091c"
    },
    {
        "author": "張耒",
        "paragraphs": [
            "頹垣蒼蒼鎖喬木，草滿荒庭不容足。",
            "壞簷破壁秋雨餘，蛛網蕭蕭風滿屋。",
            "黄衣道人出迎客，野態生疏脫拘束。",
            "圍棋盡掃一堂空，烹茶旋煮新泉熟。",
            "彈琴對客客卧聽，悅耳泠泠三四曲。",
            "離騷幽怨松風悲，流水潺湲履霜哭。",
            "日斜携手步空廊，鳴鳩相呼竹間宿。",
            "黄昏門閉人語絕，空殿幽幽掩微燭。",
            "我生資身最淡薄，每厭煩歊幸幽獨。",
            "何當不踏朝市塵，長伴高人種松菊。"
        ],
        "title": "遊楚州天慶觀觀高道士琴棋",
        "id": "c6088b23-8589-4235-9781-7fb344f80b70"
    },
    {
        "author": "張耒",
        "paragraphs": [
            "寒雲崩騰不成雪，北風吹窗燈半滅。",
            "病來廢飲卧無眠，一夜吟詩聲不絕。",
            "南城三俊生契闊，想對寒爐掉吟舌。",
            "留行一日誰有情，慰我與君千里別。",
            "道長塵土疲馬愁，歲晚風霜敝裘裂。",
            "人生何用讀書史，文字未補囊中闕。",
            "驅馳所幸一飽耳，士而謀食愧前哲。",
            "何能天獨嗇吾曹，自應所學爲之孽。",
            "雖然此事予不悔，昔學固知今日拙。",
            "欲持琬琰易羊皮，玩之已久安能輟。",
            "萬端畢竟有天命，計較何須論瑣屑。",
            "勞歌無和坐達明，曉鼓鼕鼕墮殘月。"
        ],
        "title": "惜別贈子中昆仲二首  其一",
        "id": "b14bc7bf-ea82-4c22-828d-99609887155a"
    },
    {
        "author": "張耒",
        "paragraphs": [
            "我年十八從先生，今也相逢得三子。",
            "坐思前事且十年，嗟我不才老將俟。",
            "子中兄弟氣清拔，粲若瑶環與瓊珥。",
            "逸足駿馬不受羈，凌躒奔馳動千里。",
            "先生聲名二十載，乃得姻婭皆文士。",
            "我今賀子得所遭，非我先生誰辦此。",
            "定交自恨相知晚，漫浪一官非我志。",
            "論文終日坐忘歸，欲別出門還頓轡。",
            "我如轅駒幸芻豆，豈不自厭安敢避。",
            "人生謀食亦可悲，世上舍閒皆失計。",
            "西來有人話吾邑，頗說山川慰人意。",
            "寄詩莫憚憑驛傳，對酒惜哉無子醉。",
            "到官便掃琴書室，有客過我行當至。",
            "疏泉養筍待子吟，更采山芻秣君驥。"
        ],
        "title": "惜別贈子中昆仲二首  其二",
        "id": "53dce9bf-236f-4b4f-b0b3-342532d1fc2a"
    },
    {
        "author": "張耒",
        "paragraphs": [
            "鸕鷀夜寒不得眠，永夜相語高樹顛。",
            "鴉鳴最早尤喧闐，啼呼相應動百千。",
            "老雞睡起足攣拳，側頭端如聞九天。",
            "引吭一唱鳴宮懸，時哉不後亦不先。",
            "朦朧初日見山川，吾廬晨起有炊烟。"
        ],
        "title": "早作",
        "id": "79941816-8eb8-4a6b-be71-a56b1ebfb8d0"
    },
    {
        "author": "張耒",
        "paragraphs": [
            "荒城人稀荆棘老，野兔驚跳出寒草。",
            "蒼蒼落日黄雲西，驅馬城邊尋古道。",
            "入門四顧皆桑田，居民三五依道邊。",
            "暮投佛寺下馬立，衝眼滿屋燃萁烟。",
            "老僧自言八十餘，老矣不能營所居。",
            "村僮依竈展敗席，上有空梁懸木魚。",
            "旋汲新泉濯雙手，青燈照客黄昏後。",
            "羣兒爛漫眠我前，新月欲傾光入牖。",
            "夜敲僧室借酒壺，不惜青錢取次沽。",
            "酒香入戶推枕起，剔燈吹火燃銅盂。",
            "大杯一沃不留滴，滿眼棼然睡來集。",
            "明朝上馬倒殘壺，不怕新霜敗裘濕。"
        ],
        "title": "自南京之陳宿柘城",
        "id": "1c401889-c6e2-4fb4-ad8a-60865c226e52"
    },
    {
        "author": "張耒",
        "paragraphs": [
            "君家將軍本縫掖，叱咤西摧賀蘭石。",
            "一時成敗何足論，要使英名垂竹帛。",
            "到君奇骨尚虎頭，白鬚千騎守邊州。",
            "插架萬籤供記覽，探囊五字擅風流。",
            "大河之東士精勇，日飲不妨飛獵鞚。",
            "五更吹角建牙旗，萬馬合圍行酒甕。",
            "朝裘風勁黑貂暖，夜帷雪滿青氈重。",
            "樂哉閉口莫言兵，雖有頗牧誰能用。"
        ],
        "title": "送劉季孫守隰州",
        "id": "229d7865-b8a8-4559-bcbd-20d1d34190de"
    },
    {
        "author": "張耒",
        "paragraphs": [
            "秋風日夜吹北原，秋蕪經霜不復繁。",
            "縈紆一逕漸可躡，步踏落葉披榛菅。",
            "蕭蕭九月草木變，獨有修竹猶禁寒。",
            "青紅野實不可辨，晚日照射霜榴殷。",
            "巉巉女几更清瘦，崖壁刻削無雲烟。",
            "潦收石出洛水好，靜夜側耳聲潺潺。",
            "原西古城有微路，禾黍離離荒野田。",
            "人家歲熟婦子樂，村巷日暖牛羊閒。",
            "登臨嗟我幸無事，况有美酒供開顔。",
            "射麋獵兔可卒歲，棄擲萬累休嗟歎。"
        ],
        "title": "北原",
        "id": "95376cb0-20dc-4bd1-8d28-53ddd7098f44"
    },
    {
        "author": "張耒",
        "paragraphs": [
            "若若堂北桃，昨日花猶小。",
            "暖風遲景一日功，萬萼千葩爛相照。",
            "東風漾漾吹朝雨，朝日滿簷春鳥語。",
            "櫻桃得暖花意忙，接萼連枝間先吐。",
            "蘭芽出地長可握，小筍如簪堪薦箸。",
            "欣欣萬木誰使然，時來不肯居塵土。",
            "盛衰相感但如此，鏡中安得朱顔駐。",
            "古來百計無可奈，惟有飲者謀猶庶。",
            "乃知甚急莫如酒，有衣可典猶爲富。",
            "我今不樂欲何待，薄俸自給供朝暮。",
            "功名有命不可求，白髮無私誰得拒。",
            "從今酩酊勿復辭，棄置人間千萬慮。"
        ],
        "title": "感春",
        "id": "1837e722-7a5a-46e2-aed0-8795935266a8"
    },
    {
        "author": "張耒",
        "paragraphs": [
            "昨者見君纔頃刻，滿馬塵埃面黧黑。",
            "自言別家春欲闌，歸意如飛留不得。",
            "玉鞭揮折手成胝，一日到家馳四驛。",
            "今朝得書一何喜，酌酒烹雞稅征軛。",
            "自言山城無與樂，坐看飛花良可惜。",
            "手携婦子口吟詩，文字揮毫便千百。",
            "醉歌昌谷和我吟，錦囊舊句無顔色。",
            "憐君潦倒誰復省，場屋十年名烜赫。",
            "嗟我春來亦何事，飽食高眠度朝夕。",
            "簾前相對但有山，坐上清談更無客。",
            "逼眼花光羅綺眩，照人酒色瓊瑶白。",
            "風光似此寧可忍，酩酊高歌卧花側。",
            "平生結友事遨遊，未省流年守山僻。",
            "强歡獨飲豈所樂，舍此無謀慰愁寂。",
            "思君一笑何可得，王事有程身有役。",
            "堂南柳條爭著葉，繁李夭桃落如積。",
            "請看春物能有畿，坐見清和變炎赫。",
            "須期載酒對東風，及此殘花尚堪摘。"
        ],
        "title": "寄陳器之",
        "id": "32f8f634-49a0-4bed-8427-d9d1b11f50fd"
    },
    {
        "author": "張耒",
        "paragraphs": [
            "自唐中微北方沸，胡馬長鳴飲清渭。",
            "李公守節陷賊庭，身死髑髏行萬里。",
            "百年事往誰復省，一丘榛莽無人祭。",
            "荒碑半折就磨滅，後人空解傳其字。",
            "殺身不畏真丈夫，自古時危知烈士。",
            "俗書小技何足道，嗟我但欲揚其事。",
            "寥寥獲麟數千載，末學褒貶多非是。",
            "高文大筆誰復作，黜臣餓夫須有待。",
            "紛紛後世競著述，紙墨徒爲史官費。",
            "却嗟何獨此事然，搔首碑前空歎慨。"
        ],
        "title": "讀李憕碑",
        "id": "4153e97d-4468-4214-95da-03544e39971b"
    },
    {
        "author": "張耒",
        "paragraphs": [
            "唐衰五季更披猖，社稷反手看興亡。",
            "山河分裂流戰血，積骨被野號豺狼。",
            "中原正朔不出境，九州豪傑爭侯王。",
            "生民禍難冤痛極，腥穢上達干穹蒼。",
            "真人龍飛萬物睹，天命自至誰能當。",
            "靈旗指揮四海一，氛祲殄滅和風翔。",
            "降王賜第奉朝謁，九服效職爭梯航。",
            "百年積累到今日，運祚方與乾坤長。",
            "佛宮原廟廣孝敬，嚴致守衛勤烝嘗。",
            "陰陰祕寢鎖遺像，矗矗畫戟羅蕭牆。",
            "衣冠具列虛仗儼，龍駕不反遺弓藏。",
            "子孫億載千萬世，永與清洛流湯湯。"
        ],
        "title": "和陳器之詩四首 朝應天",
        "id": "a3424f90-eb12-402c-9d30-d293949bd4f9"
    },
    {
        "author": "張耒",
        "paragraphs": [
            "周京無人弔禾黍，七雄按劍分周土。",
            "秦人匹馬出函關，六王割地愁爲虜。",
            "宜陽古堞故韓都，地接强秦爭戰苦。",
            "謀窮運去竟亡國，從長蘇秦亦何補。",
            "諸侯已盡秦巍巍，嬴氏已亡秦不知。",
            "始皇自是呂家子，宗廟薦享真何爲。",
            "山河百戰移陵谷，宮殿成塵埋寶玉。",
            "秋風壞塚長荆榛，落日空城散樵牧。",
            "今古悠悠共一丘，爭强蝸角欲何求。",
            "誰似令威仙骨健，千年重向故鄉遊。"
        ],
        "title": "和陳器之詩四首 過韓城",
        "id": "51f387d3-740d-4f5b-8ac7-e744ca83b43c"
    },
    {
        "author": "張耒",
        "paragraphs": [
            "唐日西頹半明滅，長彗掃天流戰血。",
            "六龍不復入東都，連昌已有狐狸穴。",
            "宮前茫茫洛陽路，漢甲胡兵幾回度。",
            "火焚馬蹴百戰場，盡是舊時歌舞處。",
            "遊魂不歸宮樹老，茂陵金玉人間寶。",
            "春耕迤邐上空山，夜燐青熒照秋草。",
            "女几巉巉青插天，東流洛水自潺湲。",
            "興亡一覺繁華夢，只有山川似舊年。"
        ],
        "title": "和陳器之詩四首 弔連昌",
        "id": "6d8ca5e6-b3d0-4a60-abc5-42d4613a4558"
    },
    {
        "author": "張耒",
        "paragraphs": [
            "真人朝天去不還，千年鹿跡留空山。",
            "空山寂寞何所有，野殿荒凉松檜寒。",
            "桑田海水移今古，興亡萬變誰能數。",
            "五雲深處駕飛龍，應笑人間換朝暮。",
            "神仙不與世人期，騎鹿安知不復歸。",
            "朝嵐夕靄山秀潤，應有靈丹相護持。",
            "長生可求仙可致，浮世腥膻何足嗜。",
            "君不見漢時九江梅子真，一日辭家隠吳市。"
        ],
        "title": "和陳器之詩四首 鹿仙山",
        "id": "5072530c-cfb3-49b7-9713-4a062493e625"
    },
    {
        "author": "張耒",
        "paragraphs": [
            "長安仲春七日風，蒼茫頓撼天地同。",
            "應門縹闕岌欲動，况我窮巷連蒿蓬。",
            "暮寒卷雪連芳草，平門萬屋青城縞。",
            "無言桃李終默默，得勢泥塗常浩浩。",
            "夕暉入屋人氣活，勞苦羲和間何闊。",
            "斗杓東指令未行，要使燭龍聊潑剌。"
        ],
        "title": "長安仲春二首  其一",
        "id": "9e4bcf25-eff8-4c33-82de-92130f5f0a6a"
    },
    {
        "author": "張耒",
        "paragraphs": [
            "長安花繁仲春月，北風倒山雨成雪。",
            "窮巷下里袴襦盡，老翁稚兒骨欲折。",
            "吾人諳事不復驚，以手扣額願天晴。",
            "夕陽纔升已復晦，積雲如山那肯退。"
        ],
        "title": "長安仲春二首  其二",
        "id": "41ca19a7-a547-4d2b-b2af-9b2d08fddf0a"
    },
    {
        "author": "張耒",
        "paragraphs": [
            "我生仕宦求餬口，敢憚水浮兼陸走。",
            "朅來京口見花落，歸去西風未吹柳。",
            "山尋北固初知路，水飲中泠未盈缶。",
            "徒勞結束解書劍，未覺塵埃生戶牖。",
            "瓜洲澄江曉如鏡，照水自覺秋容瘦。",
            "因公忽致舊酒壺，恍如夢覺南柯守。"
        ],
        "title": "贈吳孟求承議二首  其一",
        "id": "b431cf0b-37ab-467a-ba82-f3fa116b8d7b"
    },
    {
        "author": "張耒",
        "paragraphs": [
            "我非初平叱羊口，江中浪作羣羊走。",
            "金山五日厭僧粥，揮榜瓜洲纜古柳。",
            "晨興但怪妻孥喜，故人致饋羅盤缶。",
            "起傾殘榼得餘瀝，洗盞再酌開蓬牖。",
            "風雲慘淡秋已嚴，桑榆摇落山初瘦。",
            "軍厨醇味尚煩公，應記疏慵窮太守。"
        ],
        "title": "贈吳孟求承議二首  其二",
        "id": "120aa330-90ec-4c48-ba00-72cecc590cbd"
    },
    {
        "author": "張耒",
        "paragraphs": [
            "荒園秋露瘦韮葉，色茂春菘甘勝蕨。",
            "人言佛見爲下箸，芼炙烹羹更滋滑。",
            "其餘瑣屑皆可口，蕪菁脆肥薹葅辣。",
            "藏鞭雛筍纖玉露，映葉乳茄濃黛抹。",
            "已殘枸杞只留枿，晚種萵苣初生甲。",
            "南來食魚忘肉味，久思吾土牛羊茁。",
            "軟炊一飽老有味，痛飲百壺今不說。",
            "蒲團齋罷欠伸時，自覺少年心解脫。"
        ],
        "title": "秋蔬",
        "id": "2e57db0d-21bd-436f-a425-92d02e32fabd"
    },
    {
        "author": "張耒",
        "paragraphs": [
            "瓜洲蕭索秋江渚，西風江岸殘紅舞。",
            "津亭永夜守青燈，客睡朦朧聽江雨。",
            "青罇曉酌遣懷抱，但恨鬰鬰將誰語。",
            "敲門忽得故人書，洗手開緘見眉宇。",
            "蜂兒肥膩愈風痹，木瓜甘酸輕病股。",
            "銛鋒皓管見還愧，老去筆硯生塵土。",
            "北歸飄泊亦何事，篙工已束橫江櫓。",
            "天寒應客太昊墟，當遣何人具雞黍。"
        ],
        "title": "瓜洲謝李德載寄蜂兒木瓜筆",
        "id": "0b1779f4-6a01-4d27-b918-e4fd2deb4513"
    },
    {
        "author": "張耒",
        "paragraphs": [
            "昔者與兄城南鄰，未省一日不相親。",
            "誰令僦舍得契闊，此事我每懷古人。",
            "逾旬寒熱不可說，遍體戢戢生赤鱗。",
            "是身非有病亦幻，調御未伏猶酸辛。",
            "布衾蒙頭但欲睡，瞥見簷雪如飛塵。",
            "豈無杯杓與酬酢，口舌未肯親芳醇。",
            "平生相逢百不問，斗酒倒盡纔逡巡。",
            "崎嶇行世得皆妄，嵬峨就醉事最真。",
            "殘年崢嶸欲無日，晴雲浩蕩已有春。",
            "柳黄梅破最佳絕，京兆羔酒仍慇懃。"
        ],
        "title": "贈晁二",
        "id": "e8bda187-e22e-47e5-a5c2-d376ea741763"
    },
    {
        "author": "張耒",
        "paragraphs": [
            "中山士馬如雲屯，號令惟覺將軍尊。",
            "熊旂犀甲羅左右，金鉦鳴鼓喧朝昏。",
            "少年畎畝老爲將，誰能復記躬耕村。",
            "東坡先生事業異，道岐不得安修門。",
            "眼前富貴念不起，惟有山林勞夢魂。",
            "榛中奇石安至此，坐蒙湔洗見本根。",
            "奔流驟浪勢萬里，至畫乃掃筆墨痕。",
            "黄牛三峽固細事，赤壁長江何足論。",
            "能令萬古蛟蜃怪，么麽入此玻璃盆。",
            "扁舟獨往則不可，平生致君言具存。"
        ],
        "tags": [
            "长江"
        ],
        "title": "和定州端明雪浪齋",
        "id": "fb1d5dc0-a3ae-4a5f-999c-795ab7a52c1d"
    },
    {
        "author": "張耒",
        "paragraphs": [
            "山羊卷酥如切玉，翦毛胡羊花作肉。",
            "燭前醉客淋漓時，山泉更煮如珠粟。",
            "深泥三尺歸不記，日到床前初睡足。",
            "爾來七日戰寒熱，朝飯齋糜不盈掬。",
            "客來但辦君且去，卧聽涓涓雪消屋。",
            "因山事嚴京兆出，十驛人人如在目。",
            "駝裘便面行野時，晴郊已動陳根綠。"
        ],
        "title": "某寒熱伏枕已數日忽聞車騎明當接頓睡中得韵語數句上呈四丈龍圖兼記至日之飲",
        "id": "388d4f79-90e3-422b-8acc-800febe7585a"
    },
    {
        "author": "張耒",
        "paragraphs": [
            "應之風骨世絕倫，濯濯芳柳當青春。",
            "瓊瑶冰雪照一坐，我恐子是神仙人。",
            "十年聲名望不見，一日邂逅情相親。",
            "安仁白璧絕瑕玷，宗之玉樹無埃塵。",
            "襟清胸明遇事敏，西河舊政傳諸民。",
            "縣門高開吏束手，訟至立决如有神。",
            "別君還家恍如失，咫尺莫見徒爲鄰。",
            "會期殘春再携手，滿引大釂無辭頻。"
        ],
        "title": "贈晁十七",
        "id": "8dc95e62-078f-40ee-adc3-5d94bb3c5622"
    },
    {
        "author": "張耒",
        "paragraphs": [
            "憶昔胡來動河朔，渡河飲馬吹胡角。",
            "澶淵城下冰載車，邊風蕭蕭千里餘。",
            "城上黄旂坐真主，夜遣六丁張猛弩。",
            "雷驚電發一矢飛，橫射胡酋貫車柱。",
            "犬羊無蹤大漠空，歸來封禪告成功。",
            "自是乾坤扶聖主，可能功業盡萊公。"
        ],
        "title": "聽客話澶淵事",
        "id": "d90d362c-e398-4ba4-8d7f-f6b49029ae87"
    },
    {
        "author": "張耒",
        "paragraphs": [
            "南風吹麥麥穗好，饑兒道上扶其老。",
            "皇天雨露自有時，爾恨秋成常不早。",
            "南山壯兒市兵弩，百金裝劍黄金縷。",
            "夜爲盜賊朝受刑，甘心不悔知何數。",
            "爲盜操戈足衣食，力田竟歲猶無穫。",
            "饑寒刑戮死則同，攘奪猶能緩朝夕。",
            "老農悲嗟淚沾臆，幾見良田有荆棘。",
            "壯夫爲盜羸老耕，市人珠玉田家得。",
            "吏兵操戈恐不銳，由來殺人傷正氣。",
            "人間萬事莽悠悠，我歌此詩聞者愁。"
        ],
        "title": "和晁應之憫農",
        "id": "23a54698-aeef-488e-8fc4-3e2660325e5f"
    },
    {
        "author": "張耒",
        "paragraphs": [
            "止酒正似塞决河，厚積薪芻傅砂礫。",
            "堅牢不使見蟻漏，一線纔通便奔激。",
            "莫輕弱箭不穿縞，轉眼已驚牛弩射。",
            "我今止酒用此法，目前逾月無涓滴。",
            "情鍾我輩獨痛制，慧通則流那可測。",
            "懲羹端是合吹虀，用玉無疑初諫漆。",
            "脾乾胃燥生未省，黄姥無聊怨岑寂。",
            "不憂羣飲惱姬翁，但畏獨醒嘲楚客。",
            "茫然自惻還自笑，一身心口相仇敵。",
            "何妨二豎即奔忙，不廢三嬰更滋澤。",
            "平生杯杓不掛眼，一飲便須論斗石。",
            "低心伏老慎勿癡，此身何啻千金值。"
        ],
        "title": "止酒贈郡守楊瓌寶",
        "id": "0cd46f36-08d9-4799-a607-b949ee935384"
    },
    {
        "author": "張耒",
        "paragraphs": [
            "畢子談鋒不可摧，捷若急電飛霆雷。",
            "老儒宿學不敢較，左右戈戟縱橫排。",
            "文如翻河注浩渺，學有要會窮根荄。",
            "眼看青雲不著脚，决去得邑窮山隈。",
            "漢家封疆際四海，琛賮萬里連翩來。",
            "西河故地獨何事，禮樂舊俗遭狼豺。",
            "包藏隠忍非一日，獸子未可仁心懷。",
            "英雄天子命世主，撫劍震怒風雷迴。",
            "馬如屯雲士如虎，萬車載甲如崔嵬。",
            "豈惟俘斬復境土，誓剖巢穴窮卵胎。",
            "除書命子參漕府，國有大事須羣才。",
            "男兒功業在勤苦，莫惜沙塞衝塵埃。",
            "禦戎舊策子所習，胸臆請爲將軍開。",
            "封侯報國在今日，贈行滿舉黄金杯。"
        ],
        "title": "送畢公叔奉詔赴陝西",
        "id": "9aa5753c-32fa-4828-8560-15d57fd469a8"
    },
    {
        "author": "張耒",
        "paragraphs": [
            "石棱如刀不容步，上挽垂藤下無路。",
            "風寒雨滑徒旅愁，捨馬杖藜泥沒屨。",
            "躋攀顛墜不容髮，目眩心寒驚反顧。",
            "亦知垂堂有遺戒，身仰微官欲誰愬。",
            "蕭蕭茅屋映絕壁，門外汩汩清泉注。",
            "解衣就火不能暖，旋拾山薪伐溪樹。",
            "山翁生未食醯醢，脫粟寒蔬度朝暮。",
            "人間平地固不少，何用崎嶇守磨兔。",
            "秋聲四起山靄夕，壞屋疏籬睡無處。",
            "披裘結束相勸歸，過盡重雲下山去。"
        ],
        "title": "九月十二日入南山憩一民舍冒雨炙衣久之",
        "id": "5e175b5b-14d1-47d1-99e4-c641c8955380"
    },
    {
        "author": "張耒",
        "paragraphs": [
            "挾弓持矛八人者，暮出永寧循白馬。",
            "袁村飲酒呼主翁，主翁倉皇問以弓。",
            "朝飯南山民獻彘，主人贈刀其姓李。",
            "道逢兩夫捕鷹隼，脅之以威使從己。",
            "晚投民居迫之饋，坐有三夫願從事。",
            "其徒新故十有三，驅使兩夫前探伺。",
            "諜知小水無徼巡，彎弓長呼蒼市門。",
            "傳聲市人恣誘脅，擾擾坐致幾千人。",
            "一盜登床坐而視，四盜執兵環以衛。",
            "八夫露刃入民居，斂聚金珠致之帥。",
            "搜羅抉剔凡八戶，淫污婦女纍其主。",
            "烹羊致酒來紛紛，錢幣滿前隨賜與。",
            "一盜揚聲集市人，我憐市人常苦貧。",
            "居民積財尚餘羨，恣爾攫取舍無嗔。",
            "市人聽令喜且舞，肩負囊擔誰復數。",
            "須臾散去閭里空，犬逝雞逃無敢語。",
            "八盜連謀詔其五，爲我鳴金南取路。",
            "人聞金聲謂盜南，八盜西馳下山去。",
            "長吏飛書呵有司，坐欲捕獲如吾期。",
            "洛陽大牓如匹帛，一百萬錢賞能獲。",
            "一朝兩卒扣吾門，自言有密人不聞。",
            "我知小鼠羣偷地，二盜今居洛之涘。",
            "立呼吏兵給戈弩，期以朝擒夜馳去。",
            "可憐鼠子不知逃，猶復持矛起相拒。",
            "一士揮刀身首離，復取傍盜如携兒。",
            "八夫獲二亡其六，盡取黨人付諸獄。"
        ],
        "title": "八盜",
        "id": "a79f94d7-557f-4821-a39c-70f31c3f91c7"
    },
    {
        "author": "張耒",
        "paragraphs": [
            "檣竿日日春風轉，渺渺孤舟數家縣。",
            "朝來雨暗隔淮村，白浪卷沙吹斷岸。",
            "渡頭楊柳濕青青，橋下涓涓野水生。",
            "滿尺白魚初受釣，斷行歸雁故能鳴。",
            "平生行止任遲速，篷底欠伸朝睡足。",
            "從來江海有前約，老去塵埃無可欲。",
            "曉天暖日生波光，桃杏家家半出牆。",
            "春日春波好相待，短帆輕櫓可須忙。"
        ],
        "title": "淮陰阻雨",
        "id": "408c6060-fcea-49bf-95f4-3b06859214d4"
    },
    {
        "author": "張耒",
        "paragraphs": [
            "世人怪韓生，畫馬身苦肥。",
            "幹寧忍不畫驥骨，當時廄馬君未知。",
            "開元太平國無事，戰馬卷甲飽不騎。",
            "玉關橐駝通萬里，長安第宅連諸姨。",
            "笙歌錦繡遍一國，六龍長閒空食粟。",
            "霜甜秋草沙苑遊，日暖春波渭川浴。",
            "脽圓腰穩目生光，細尾豐膺毛帖肉。",
            "珠鞍玉鐙驕不行，豈有塵埃侵四足。",
            "韓生丹青寫天廄，磊落萬龍無一瘦。",
            "豈知車下骨如牆，饑食草根刺傷口。",
            "君家古圖纔半身，千里騰驤已有神。",
            "迴身側顧不無意，剪騣絡頭嗟失真。",
            "君不見太宗戰馬拳腹毛，身騎此馬縛羣豪。",
            "龍虎精神金鼓氣，豈有閑地供脂膏。",
            "至今畫圖快胸臆，想見虬鬚親破賊。",
            "那知但愛廄中肥，漁陽筋脚蹄如石。",
            "神駒入水隨烟雲，蜀山石路無行人。",
            "六驥悲鳴足流血，騎騾遺事一酸辛。"
        ],
        "title": "蕭朝散惠石本韓幹馬圖馬亡後足",
        "id": "2d007b99-6f5f-441e-8e58-04280f7d8c7f"
    },
    {
        "author": "張耒",
        "paragraphs": [
            "老知山林等朝市，扁舟誰能問行止。",
            "長淮十日浪吹沙，春風正攪驪龍睡。",
            "幽人軟語破永日，衝泥携手林間寺。",
            "坐中知兄病當已，眉宇氤氳有佳氣。",
            "華池神酒不用醒，人生和暢自忘形。",
            "扶持陰德鬼神在，洗除世緣煩惱輕。",
            "東來自慚雙鬢改，相逢獨覺兩眼明。",
            "論詩尚愛淡生活，學道久歎閒名聲。",
            "嗟我塵埃費昏旦，補刖自憐聞道晚。",
            "還丹欲問僕僕仙，一菴更伴騰騰睡。",
            "春陰夜薄月朦朧，劇談燭盡樽亦空。",
            "他日重逢龐處士，可能猶與世人同。"
        ],
        "title": "次韵君復七兄見贈",
        "id": "e0488b75-3eb8-4d93-891e-4d3bd3c15a2e"
    },
    {
        "author": "張耒",
        "paragraphs": [
            "舸𦩆大艑來何州，翩翩五兩在船頭。",
            "淮邊落帆汴口宿，橋下連檣南與北。",
            "南來北去何時停，春水春風相送迎。",
            "沙岸飛鷗舊相見，短亭楊柳不無情。",
            "清歌一曲主人酒，主人壽客客舉手。",
            "明日酒醒船鼓鳴，沙邊破堠不知名。",
            "行人十里一回首，雲邊猶有塔亭亭。"
        ],
        "title": "離泗州有作",
        "id": "3ce8e0d7-e728-4932-b9c0-813a6059e23e"
    },
    {
        "author": "張耒",
        "paragraphs": [
            "居人憐客千里來，掃堂爲客致酒杯。",
            "夜闌再拜客辭去，尊前美人不成舞。",
            "陽關八疊倒玉船，銷魂此地自年年。",
            "船頭旂竿船尾柂，南遊江海北長安。",
            "長亭出城十餘里，柳邊人家飯遊子。",
            "少年此地幾經過，白頭相逢可奈何。"
        ],
        "title": "汴上觀迎送有感",
        "id": "112e7053-e920-4ff2-a774-97106b4add4e"
    },
    {
        "author": "張耒",
        "paragraphs": [
            "荒凉城南奉先寺，後宮美人棺葬此。",
            "角樓相望高起墳，草間栢下多石人。",
            "秩卑焚骨不作塚，青石浮屠當丘壠。",
            "家家墳上作享亭，朱門相向無人聲。",
            "樹頭土梟作人語，月黑風悲鬼摇樹。",
            "宮中養女作子孫，年年犢車來作主。",
            "廢后陵園官道側，家破無人掃陵域。",
            "官家歲給半千錢，街頭買餠作寒食。"
        ],
        "title": "奉先寺",
        "id": "0ed50c10-c9ba-4eca-af49-1b69450459fc"
    },
    {
        "author": "張耒",
        "paragraphs": [
            "程侯治楚我獨知，去時民作嬰兒啼。",
            "歸來明光見天子，還把一節來江西。",
            "年來屢下寬大詔，赤子未免寒與饑。",
            "恩如憂病政如藥，知病無藥何由治。",
            "朝廷法度寄吏手，付授得所乃合宜。",
            "事如黑白初易睹，敢以容悅相蒙欺。",
            "此行委寄意不淺，列城數十受指揮。",
            "任官輕外最弊法，省閣無補真何爲。",
            "遙知敏手多暇日，不廢樽俎環蛾眉。",
            "從君多乞歙州紙，歲晏天祿供吟詩。"
        ],
        "title": "送程德孺赴江西",
        "id": "e447a45b-9a8d-407b-8a5d-ef3d01fef969"
    },
    {
        "author": "張耒",
        "paragraphs": [
            "平生杜公賢弟兄，北州人物家法稱。",
            "兒童服膺今見面，溫潤圭璧清霜冰。",
            "胸中詩書不見試，鬢髮欲白論邦刑。",
            "用違所長衆不可，公猶談笑氣甚平。",
            "人才之難萬冀一，一士其重九鼎輕。",
            "典籤不廢吟擁鼻，所歎虛席何人登。",
            "臨蕃千騎亦不惡，聊以餘力蘇疲氓。",
            "霜清水落魚潑剌，萬甕沸響新醪傾。",
            "東秦山河太守貴，長安歌舞新曲成。",
            "正須晝夜快作樂，舍人促公歸治行。"
        ],
        "title": "送杜君章守齊州",
        "id": "52e5b380-517d-4fc3-bd5a-71dd769fd241"
    },
    {
        "author": "張耒",
        "paragraphs": [
            "將軍好書如郤縠，文史隨船三萬軸。",
            "吟詩坐嘯士賈勇，不學虎頭飛食肉。",
            "念昔先君得佳句，歸見兒童詫珠玉。",
            "乖離存沒偶不死，十年遇公拜還哭。",
            "堂堂山西忠勇後，凜凜典刑在眉目。",
            "總戎南下聊復爾，健虜黠羌要頗牧。",
            "戈船水犀士扼虎，三江太湖浪翻屋。",
            "丈夫爲將亦不惡，寂寞揚雄老天祿。"
        ],
        "tags": [
            "太湖"
        ],
        "title": "送劉季孫赴浙東",
        "id": "61a2ba61-4a9b-49d1-8449-47558c3cf77d"
    },
    {
        "author": "張耒",
        "paragraphs": [
            "長安暮冬雪如山，堅冰錯落於其間。",
            "八荒一雲同慘淡，北海怒迴江海翻。",
            "老人此時不復出，閉戶燃薪守蓬蓽。",
            "忽憶去年淮上舟，有客致酒頗豪逸。",
            "三更堂下霜折木，坐上美人鳴寶瑟。",
            "人生有情亦可憐，明眸皓齒如眼前。",
            "主人金章作塵土，烟飛星散江南天。",
            "知非蘧公時一歎，讀書梅叟並蕭然。",
            "百年萬事費排遣，軟語須問東家禪。"
        ],
        "title": "寒夜擁爐有懷淮上",
        "id": "c154e68d-f77d-466a-83cb-0dc29fb30029"
    },
    {
        "author": "張耒",
        "paragraphs": [
            "西方金仙千歲身，天上伐木役天人。",
            "閻浮檀光照世界，作此無量勝妙因。",
            "九龍寶地赤精宅，湧出宮殿壓風輪。",
            "化人南來爲守護，震動六種走鬼神。",
            "錦幪老人常住世，燕坐說法無冬春。",
            "故人蕭公作塵土，白蓮花葉光如新。",
            "妙道無邊世眼窄，真心遍通人智貧。",
            "可憐端居弊宇宙，幾見疑惑談僞真。",
            "簷牙森森鐵鳳啄，殿顔眈眈金獸蹲。",
            "官冷何妨近香火，時容絕勝洗埃塵。"
        ],
        "title": "同魯直无咎遊啟聖",
        "id": "a64e8fea-18c3-44e7-90ee-9e721959c38e"
    },
    {
        "author": "張耒",
        "paragraphs": [
            "君不見漢家左輔百萬戶，里胥夜驚厭桴鼓。",
            "爾來荆棘露沾衣，只有山河閱今古。",
            "邵侯風流華省郎，三十憑熊兩開府。",
            "不須閉閣决田訟，多屑石餠羞魚俎。",
            "東南文章舊人物，莫愧蓴羹便酪乳。",
            "仍煩細閱白沙龍，驌驦一骨今何所。"
        ],
        "title": "送邵郎中守同州",
        "id": "6b9256a7-4072-4b71-8aad-4428617d1715"
    },
    {
        "author": "張耒",
        "paragraphs": [
            "酸寒杜陵老，痛飲遺身世。",
            "雲安小縣麴米春，遙知美味無多子。",
            "猶令此老氣如虎，傲兀幾以醉爲異。",
            "爭知侯家美酒如江湖，金鐺犀杓與之俱。",
            "玉壺曉傾春水决，銀槽夜滴秋雨疏。",
            "主人文章足賓客，許致麴生來坐側。",
            "三杯脫帽我家風，渴如旱田占雨虹。",
            "冷官如瓶君未見，腹惟貯水冰生面。",
            "鳴鞭走送煩騶轡，坐對朝寒北風起。",
            "未欲煩公大作醼，老夫自斟看深淺。"
        ],
        "title": "王都尉惠詩求和逾年不報王屢來索而王許酒未送因次其韵以督之",
        "id": "dd2ae9b3-45e3-46dc-8a88-fc76ec682638"
    },
    {
        "author": "張耒",
        "paragraphs": [
            "蒲萄盤屈如修蛇，春來蟄起紓橫斜。",
            "延之升架鱗甲動，舊枿粲粲生光華。",
            "盤堆馬乳未敢望，殷勤灌溉意非他。",
            "要聽暑雨鳴大葉，窗間致榻圍青紗。",
            "年來幽淡亦有趣，自值花草占萌芽。",
            "奔波玄德老不遂，正爾種菜豈不佳。",
            "猶嫌尚遣兒輩覺，方食失匕徒驚嗟。"
        ],
        "title": "架蒲萄",
        "id": "72abff30-15c7-4bd9-8946-945f5221e92d"
    },
    {
        "author": "張耒",
        "paragraphs": [
            "五更聞鐘自驚起，坐守殘燈具冠履。",
            "昏昏睡眼正團花，獨愛當庭月如水。",
            "强驅睡味誰不仁，漠漠黑甜留兩眥。",
            "忽驚左掖漲風埃，已起上閣鏘環佩。",
            "平明原廟煥金碧，饑投散幕走寒餌。",
            "紛紛僕僕酸兩脛，肉食當然賤何事。",
            "走馬回家百不問，掃榻伸腰真有味。",
            "起來炊熟日亭午，槐葉新成庭覆翠。",
            "翻書弄翰老自笑，飽食安眠計難遂。",
            "古來高士不入城，肯聽鷄鳴踏朝市。"
        ],
        "title": "敘十五日事",
        "id": "d0d9b763-7034-4647-8033-70ffc65ad343"
    },
    {
        "author": "張耒",
        "paragraphs": [
            "我來之初季春月，門外李花如積雪。",
            "杜門燕坐度長夏，庭樹秋風忽騷屑。",
            "西馳大火不復燎，急雨凄風爭應節。",
            "紫貂暴日知有待，畫扇依牆將怨別。",
            "蒸雲積潦漸收拾，惡木煩蕪稍摧折。",
            "不知此事誰主張，躍馬奔車忽回轍。",
            "嗟予行世蹈坎埳，僅免豺狼膏齒舌。",
            "三年閉戶餓江島，脫粟無餘衣百結。",
            "近者皇天忽悔禍，雨施雲行咸澡雪。",
            "復官還職遍海內，爭脫囚冠鳴佩玦。",
            "老夫龍鍾衆人後，一舸循江信沿涉。",
            "風波歷盡見故鄉，親友相逢驚白髮。",
            "道人已老見我喜，靜掃高堂容憩歇。",
            "佛龕日近得香火，僧飯時容供粗糲。",
            "讀書小技漫勤苦，安禪大觀無分別。",
            "久便閑放輕祿利，已脫憂危傲縲紲。",
            "天時進退古不忒，人事興衰今屢閱。",
            "酒濃村店足斟酌，魚美長淮恣哺啜。",
            "從今萬事付天工，致安民庶看夔契。"
        ],
        "title": "淮陰太寧山主崇岳逮與予諸父遊今年七十餘耳目聰明筋力强壯奉戒精苦禪誦不輟聞予自黄歸欣然空所居而相延日與之語或寂然相對終日使人之意消也因賦此詩",
        "id": "8a7f31b2-bba4-44f7-bc87-a0a20e610a6b"
    },
    {
        "author": "張耒",
        "paragraphs": [
            "今晨風日何佳哉，南極老人度嶺來。",
            "此翁身如白玉樹，已過千百大火聚。",
            "望天留之付真主，世間毒烈計已誤。",
            "柯山潘子應鼓舞，與子異時從杖屨。"
        ],
        "title": "聞子瞻嶺外歸贈邠老",
        "id": "4ea751cb-e98f-420c-8ca0-8c07ba35d2f7"
    },
    {
        "author": "張耒",
        "paragraphs": [
            "靈均不醉楚人醅，秋蘭蘼蕪堂下栽。",
            "九江仙人棄家去，吳市不知身姓梅。",
            "東坡先生送二子，一丘便欲藏崔嵬。",
            "脫遺簪笏玩杖屨，招揖魚鳥營池臺。",
            "西山寂寥舊風月，百年石樽埋古埃。",
            "洗樽致酒招浪士，荒墳空餘黄土堆。",
            "但傳言語古味在，一勺玄酒藏山罍。",
            "鄧公歎息爲摩撫，重刻文字蒼崖隈。",
            "五年見盡江上客，兩屐踏遍空山苔。",
            "謝公富貴知不免，醉眼來爲蒼生開。",
            "長虹一吐誰得掩，六翮故在何人摧。",
            "橫翔相與顧鴻雁，寶劍再合張與雷。",
            "山猿澗鳥汝勿怨，天遣兩公聊一來。",
            "豈如屈賈終不遇，詩賦長遣後人哀。"
        ],
        "title": "次韵蘇公武昌西山",
        "id": "cc61e670-6b97-4aa8-a64d-08a01c8237a5"
    },
    {
        "author": "張耒",
        "paragraphs": [
            "元和才子悲流落，一聽琵琶謂天樂。",
            "青衫裛淚作長歌，誰取篇章和宮角。",
            "譙東夜久行人稀，卧聞此歌歌者誰。",
            "歌侶舊時人不見，舉頭欲聽淚雙垂。",
            "畫堂青瑣春無事，幾聽此歌還幾醉。",
            "東風桃李作黄埃，寶篋塵昏譜閒字。",
            "一聲一聽一情傷，未老應知幾斷腸。",
            "展轉曲終燈燼落，荒城寒月夜飛霜。"
        ],
        "title": "宿譙東逆旅夜聞歌白公琵琶行",
        "id": "334e15c9-c2ea-41fb-9333-3ad286e3cd6d"
    },
    {
        "author": "張耒",
        "paragraphs": [
            "王孫憔悴食無肉，天遣枯腸出雙玉。",
            "荒園夜飲供一醉，仙物無乃遭輕辱。",
            "王孫高名滿天下，剸膾龍蛟刀几熟。",
            "眼高不爲小物變，采掇僅同葵薤屬。",
            "憐君十年清潁客，年少未甘窺藥錄。",
            "再逢靈藥慎勿輕，不死問君安可獨。"
        ],
        "title": "趙德麟有詩言過萬壽縣得玉芝乃以供一醉之味按道書凡芝皆神仙上藥無乃輕用之乎",
        "id": "887807ed-5764-4b46-8bd2-1ea0254381ed"
    },
    {
        "author": "張耒",
        "paragraphs": [
            "堂中宴坐不妄出，堂外青春去如失。",
            "小園十步綠如雲，一時桃李事已畢。",
            "猶有荼蘼數朵在，未覺塵沙污玉質。",
            "金沙格俗終可憐，膩白嬌紅如欲滴。",
            "老夫睡起聽山禽，竹間林外紛嘲嘖。",
            "筍生漸愜子猷願，梅熟未邀朱老喫。",
            "翻書只作隨睡具，傾壺屢進忘憂物。",
            "今春風雨稍依節，上田麥穗過數尺。",
            "但知洗眼看世塗，莫厭終身守蓬蓽。"
        ],
        "title": "東園",
        "id": "fc4bd2f3-dc8d-4989-a66c-d77790613161"
    },
    {
        "author": "張耒",
        "paragraphs": [
            "韓筋柳骨世不聞，翟公筆力回千鈞。",
            "十年聲名滿四海，淮陽邂逅雙朱輪。",
            "老翁空疏亦何有，察公於我意甚真。",
            "高談亹亹雲漢上，一掃闒茸如灰塵。",
            "夜光明月不計數，坐使衰弊生精神。",
            "恨無金玉相報答，還家三歎嗟我貧。",
            "青燈論文夜未分，曉聞門外送使君。",
            "問君舍此去安往，紫皇詔歸侍玉宸。",
            "鋒鋩發硎斷犀象，好爲明主裁絲綸。",
            "論思獻納乃其職，况公之意常在民。",
            "追還三代舊風采，主以事實致此文。",
            "聖君賢相有美意，筆端與物爲陽春。"
        ],
        "title": "送翟公巽赴中書舍人",
        "id": "fb5350e5-b119-4ccd-9009-321d75074def"
    },
    {
        "author": "張耒",
        "paragraphs": [
            "誰從西域移佳蔬，遍植中原葵莧俱。",
            "清霜嚴雪凍不死，寒氣愈盛方芳敷。",
            "貫金銳箭脫秋竹，剪羅巧带飄華裾。",
            "中含金氣抱勁利，穿滌炎熱清煩紆。",
            "老人食貧貪易得，大釜日煮和甘腴。",
            "飯炊香白煮餠滑，一飽盡缽無贏餘。",
            "空厨蕭條烟火冷，可但食客歌無魚。",
            "男兒五鼎食固美，當念就鑊還愁吁。"
        ],
        "title": "波稜乃自波陵國來蓋西域蔬也甚能解麵毒予頗嗜之因考本草爲作此篇",
        "id": "4d57bf81-fa54-44a3-870d-8cef82a51549"
    },
    {
        "author": "張耒",
        "paragraphs": [
            "城頭月落霜如雪，樓頭五更聲欲絕。",
            "捧盤出戶歌一聲，市樓東西人未行。",
            "北風吹衣射我餠，不憂衣單憂餠冷。",
            "業無高卑志當堅，男兒有求安得閒。"
        ],
        "title": "北鄰賣餠兒每五鼓未旦即遶街呼賣雖大寒烈風不廢而時略不少差也因爲作詩且有所警示秬秸",
        "id": "c1ca3fe9-0252-4990-b842-1805a668086e"
    },
    {
        "author": "張耒",
        "paragraphs": [
            "憶昨戊午寄東都，人事紛紛相見疏。",
            "補官洛陽我西走，君理舟楫歸江湖。",
            "往來相失頃刻爾，坐使一別三年餘。",
            "他鄉滿眼非故舊，南北耿耿無音書。",
            "福昌古邦廢已久，莽莽榛棘藏麕鼯。",
            "空宮蕭條唐舊路，古堞斷續韓遺墟。",
            "商頑餘民俗未泯，習尚凶獷羞爲儒。",
            "高堂塵埃坐無客，雖復强接非歡愉。",
            "嗟君尚復記憶我，兩得書札何勤劬。",
            "最後新詩意不淺，知君過我山陽居。",
            "人間翩翩輕薄子，交友暫爾久則渝。",
            "歡欣憂患心不易，我視一世無君如。",
            "念昔登科各年少，君中第一名傳呼。",
            "春風朝遊踏廣陌，夜雨縱飲傾金壺。",
            "當時意氣今在否，十年我困官庭趨。",
            "君宜騰達上寥廓，何乃失足遭崎嶇。",
            "人生難必但如此，付委造物隨所驅。",
            "得之幾何失未損，七尺可貴惟吾軀。",
            "洛川春風來已久，桃李次第爭芬敷。",
            "登臨想君不可見，夢逐流水遊東吳。",
            "東吳舊遊我所樂，飲有美酒烹有魚。",
            "何當相逢兩披豁，擺落萬累無嗟吁。"
        ],
        "title": "寄余五十五",
        "id": "a5498220-5ffa-4daa-a6d6-24a5d77b7378"
    },
    {
        "author": "張耒",
        "paragraphs": [
            "炎暑戰已定，清秋當抗衡。",
            "碧雲生雁思，幽草見蛩情。",
            "曬麥村墟靜，觀書枕簟清。",
            "誰能酌玄酒，來破屈原醒。"
        ],
        "title": "從黄仲閔求友于泉",
        "id": "35aa7c6b-9e7d-4783-94e0-f1f2f96f77d4"
    },
    {
        "author": "張耒",
        "paragraphs": [
            "清洛西風急，遙知故國秋。",
            "羈游成歲月，疏放合淹留。",
            "地迥驚身老，山高更旅愁。",
            "登臨有詞賦，不減在荆州。"
        ],
        "title": "清洛",
        "id": "fba91dc0-9788-428d-86b6-25e05d1d1d5e"
    },
    {
        "author": "張耒",
        "paragraphs": [
            "落日西風急，空山客獨驚。",
            "夕雲寒不動，秋水暮多聲。",
            "粟厭周人飯，蓴思故國羹。",
            "南飛有征雁，羨爾羽毛輕。"
        ],
        "title": "落日",
        "id": "1625194e-2887-42ac-8be2-68e834613f4e"
    },
    {
        "author": "張耒",
        "paragraphs": [
            "勞苦陳夫子，欣聞病肺蘇。",
            "席門遷次數，僧米乞時無。",
            "旨蓄親庖急，青錢藥裹須。",
            "我場方不給，何以縶君駒。"
        ],
        "title": "贈陳履常",
        "id": "28181dda-fd4b-49e1-9d25-eb36315dadc8"
    },
    {
        "author": "張耒",
        "paragraphs": [
            "蕭條安化驛，倦客思悠哉。",
            "積水連天闊，青山送客來。",
            "疏籬風捲葉，敗屋雨生苔。",
            "寄語淮陽舊，人今放逐回。"
        ],
        "title": "至安化驛先寄淮陽故人",
        "id": "7b6132f1-3880-437e-b265-e8a2adddc23f"
    },
    {
        "author": "張耒",
        "paragraphs": [
            "綠衮溶溶日，紅飛寂寂春。",
            "青山今古事，芳草去來人。",
            "歌吹酒家市，帆檣賈客津。",
            "誰云絕勝地，登眺更傷神。"
        ],
        "title": "發金陵折柳亭二首  其一",
        "id": "70526e8b-fa0b-4a0e-8257-965cad6ff757"
    },
    {
        "author": "張耒",
        "paragraphs": [
            "桃李蕃晴日，江山秀晚春。",
            "孤舟多病客，長道未歸人。",
            "豪俗競行樂，倦遊慵問津。",
            "南山還暮雨，疑有楚臺神。"
        ],
        "title": "發金陵折柳亭二首  其二",
        "id": "faca78f8-a0bb-46d0-9573-2b182db0c616"
    },
    {
        "author": "張耒",
        "paragraphs": [
            "隕葉鳥不顧，枯莖蟲莫吟。",
            "野荒田已穫，江暗夕多陰。",
            "夜語聞山雨，無眠聽楚砧。",
            "敝裘還補綻，披拂動歸心。"
        ],
        "title": "秋日",
        "id": "efde6b2e-dd04-4a75-8d69-0f3409b58c3e"
    },
    {
        "author": "張耒",
        "paragraphs": [
            "叢桂仙君子，小山幽處芳。",
            "□□□鄙素，漢殿略塗黄。",
            "有客憐衰病，新醅許撇嘗。",
            "併將塵外物，助我北窗凉。"
        ],
        "title": "次韵斯舉送巖桂新釀",
        "id": "282b080b-a6c7-42b5-806e-e30bae907d49"
    },
    {
        "author": "張耒",
        "paragraphs": [
            "積雨陂塘秀，南風蒿艾肥。",
            "烏犍立橫隴，白鳥下深畦。",
            "雲木叫杜宇，曉林啼竹雞。",
            "平生倦遊興，頼有濁醪携。"
        ],
        "title": "發安州作",
        "id": "cb2d51fa-8a98-49e0-abf2-4a5200ac1254"
    },
    {
        "author": "張耒",
        "paragraphs": [
            "浩浩自太古，洋洋灌百川。",
            "深將一源潤，首出萬峰巔。",
            "晴浴岱宗日，香通華嶽蓮。",
            "應有真仙子，揮榜上青天。"
        ],
        "tags": [
            "泰山",
            "华山"
        ],
        "title": "賦得瀑布",
        "id": "b312999b-d52c-4f93-8afd-00dc001b8b3c"
    },
    {
        "author": "張耒",
        "paragraphs": [
            "江城寒食近，風雨作輕寒。",
            "花落已可惜，春衣猶怯單。",
            "畏人成不出，已老自無歡。",
            "沽酒金明道，回頭十五年。"
        ],
        "title": "江城",
        "id": "7ad2bc28-1156-4848-a297-2cd87d90cb37"
    },
    {
        "author": "張耒",
        "paragraphs": [
            "金塔青冥上，孤城蒼莽中。",
            "淺山寒带水，旱日白吹風。",
            "人事劇翻手，生涯真轉蓬。",
            "高眠待春漲，鮭菜伴南公。"
        ],
        "title": "都梁亭下",
        "id": "9c1e551e-d9c6-47ea-b4ea-4fa0838a2ced"
    },
    {
        "author": "張耒",
        "paragraphs": [
            "有道隠屠釣，仁廉非偶然。",
            "傾筐出紫鱖，揮手謝青錢。",
            "昔有離騷客，名高楚國賢。",
            "獨醒遭爾笑，吾幸醉終年。"
        ],
        "title": "過孝感縣十里所望一土山下有漁舟呼之不來委舟負魚徑去不顧俄有一舟不待呼自拏舟直前取舟中美魚致之求價甚賤予倍與之值卒辭倍值而去予語之曰爾不待招而赴人之求仁也售不求厚價廉也子豈有道者乎茲楚境也昔有勸屈大夫以餔糟啜醨者豈非子耶爲作一篇",
        "id": "31476a40-aa61-4eb2-9623-1d44f7982d79"
    },
    {
        "author": "張耒",
        "paragraphs": [
            "自嗟爲客久，羈旅過淮時。",
            "雪野挑蔬瘦，霜天暖酒遲。",
            "流年下坡轂，萬事一枰棋。",
            "異日懷陳迹，孤舟近古祠。"
        ],
        "title": "二月三日艤舟徐城戲呈戚郎",
        "id": "a9f34526-5857-426d-97db-b46415d4c357"
    },
    {
        "author": "張耒",
        "paragraphs": [
            "陳迹不可訪，舊游三十年。",
            "相逢非故物，大半已沈泉。",
            "世界揚塵海，浮生不繫船。",
            "老人無固必，醉即掩篷眠。"
        ],
        "title": "重到臨淮壽聖院",
        "id": "9439ddf3-7b8b-4a85-ab1b-b603f55a61e4"
    },
    {
        "author": "張耒",
        "paragraphs": [
            "樹色未啼鳥，槳聲初度航。",
            "客燈青映壁，城角冷吹霜。",
            "飄泊年來甚，羈游情易傷。",
            "年豐清潁尾，吾計亦差良。"
        ],
        "title": "舟中曉思",
        "id": "fbfcdf8d-f071-458a-81a6-f6db0222a4a0"
    },
    {
        "author": "張耒",
        "paragraphs": [
            "水翼飛栖定，連檣宿暝烟。",
            "葦風驚客夢，江月伴人眠。",
            "多病閒偏樂，苦吟愁易牽。",
            "漁郎爾何恨，終夕獨鳴舷。"
        ],
        "title": "將至漢川夜泊",
        "id": "eeaf97f0-05a9-4286-a2bf-2142d4c6bae2"
    },
    {
        "author": "張耒",
        "paragraphs": [
            "少別老相見，無言空惘然。",
            "功名屬多病，詩酒樂衰年。",
            "釜厭顔公粥，囊須趙壹錢。",
            "歸裝何日辦，嵩少好林泉。"
        ],
        "title": "酬同年徐正夫司戶時欲卜築嵩洛間",
        "id": "d6699dfc-2a92-406e-99a1-e4e5493d7e32"
    },
    {
        "author": "張耒",
        "paragraphs": [
            "何處春深好，春深禪宿家。",
            "茶爐寒夙火，佛案曉添花。",
            "壞宅無妖火，通途有寶車。",
            "院深人不到，幡影逐風斜。"
        ],
        "title": "何處春深好二首  其一",
        "id": "e1039642-3b48-42af-a3d3-a8c506dfef79"
    },
    {
        "author": "張耒",
        "paragraphs": [
            "何處春深好，春深居士家。",
            "荒園幾畦菜，環堵數株花。",
            "自蠟登山屐，仍驅下澤車。",
            "時時客問字，醉帽任傾斜。"
        ],
        "title": "何處春深好二首  其二",
        "id": "5f53b8e4-aa7d-44ad-8015-9a1e7fc7890e"
    },
    {
        "author": "張耒",
        "paragraphs": [
            "西湖望中潬，能有幾多程。",
            "問訊懶不講，篇章來愈清。",
            "爲邦循舊政，把酒憶交情。",
            "祝子過新歲，春風入帝城。"
        ],
        "tags": [
            "西湖"
        ],
        "title": "次韵寄趙伯堅二首  其一",
        "id": "1096e29a-8412-4160-bd76-62574a8bfc79"
    },
    {
        "author": "張耒",
        "paragraphs": [
            "相思何處望，月閣對南堂。",
            "念子猶記我，懷君時舉觴。",
            "可能思潁好，端是種花忙。",
            "閒說河陽政，佳哉副所望。"
        ],
        "title": "次韵寄趙伯堅二首  其二",
        "id": "94465b6a-41c4-46aa-b03f-db2ecf10dc5f"
    },
    {
        "author": "張耒",
        "paragraphs": [
            "陋屋秋霖後，荒城落葉中。",
            "壞牆朝插菌，幽草晝聞蛩。",
            "豈是不浪出，直緣無奈慵。",
            "何勞求季主，吾自了窮通。"
        ],
        "title": "陋屋",
        "id": "f03143b8-02b6-4ad1-8a38-ff8404d1dae3"
    },
    {
        "author": "張耒",
        "paragraphs": [
            "長夏百草秀，道旁多野花。",
            "無名自紅紫，有意占年華。",
            "灼灼照流水，斑斑上古槎。",
            "中原何日掃，將爾付泥沙。"
        ],
        "title": "道旁花",
        "id": "b6915267-d86a-457a-aa8c-c8de871ec0bd"
    },
    {
        "author": "張耒",
        "paragraphs": [
            "閭里靜無事，野塘春水生。",
            "好風時獨立，芳草共閑行。",
            "閏月遲春候，輕陰弄晚晴。",
            "鄰炊烟火動，下舍晚鷄鳴。"
        ],
        "title": "寺西閒步",
        "id": "b0a4699b-e6be-4a39-9e1f-086c3eec71c2"
    },
    {
        "author": "張耒",
        "paragraphs": [
            "已醒厭厭醉，將開灼灼紅。",
            "年年到春日，忽忽遇東風。",
            "暇日如年永，閒愁似酒濃。",
            "時能將醉眼，天際送飛鴻。"
        ],
        "title": "已醒",
        "id": "fef9c05f-fc26-4125-8d82-ffa13328aa78"
    },
    {
        "author": "張耒",
        "paragraphs": [
            "平生山水興，今夜宿東林。",
            "落日樓殿影，西風鐘梵音。",
            "雲橫山閣迥，雨過虎溪深。",
            "脚力猶堪在，他年當重尋。"
        ],
        "title": "題廬阜官廳壁",
        "id": "3a5dba16-4ad1-4d54-91cb-8b6c9f1967a7"
    },
    {
        "author": "張耒",
        "paragraphs": [
            "蕭條古蘭若，春日等閒斜。",
            "唧唧初聞燕，怱怱又過花。",
            "舊遊都似夢，到處即爲家。",
            "把酒聽鶯處，羈懷感歲華。"
        ],
        "title": "今早將飲酒聞鶯有感",
        "id": "0cc0f373-6a27-4528-825a-2963bfbdd162"
    },
    {
        "author": "張耒",
        "paragraphs": [
            "破幌一點白，卧知千里明。",
            "低窗通雪氣，喬木尚風聲。",
            "傳警軍城靜，鳴鐘梵剎清。",
            "高眠尋斷夢，鄰樹已烏驚。"
        ],
        "title": "破幌",
        "id": "0f2ae90e-3f1c-4dc4-b45f-60ec02d6b035"
    },
    {
        "author": "張耒",
        "paragraphs": [
            "荒林春足雨，新筍迸龍雛。",
            "鄰叟勤致饋，老人欣付厨。",
            "朝餐甘飽美，放浄爲嗟吁。",
            "惜取葛陂杖，猶堪代我駒。"
        ],
        "title": "食筍",
        "id": "27a6e4df-1c88-45a3-903e-a17569907f47"
    },
    {
        "author": "張耒",
        "paragraphs": [
            "每見青桐落，常虞白髮侵。",
            "傷心惟片月，不睡更清砧。",
            "蟋蟀秋聲早，銀河夜色深。",
            "崎嶇無限意，蕭索一長吟。"
        ],
        "title": "夜意",
        "id": "fe4cf954-4648-450a-a92f-d3075a247f6b"
    },
    {
        "author": "張耒",
        "paragraphs": [
            "階下梧桐樹，芳菲亦已休。",
            "歲時驚病客，風雨送清秋。",
            "栖鳥歸何晚，鳴蟲響漸收。",
            "蕭蕭寒色暮，吹作夜深愁。"
        ],
        "title": "秋雨",
        "id": "8835b752-3b91-4cf8-b8d7-32b3f0f84a6f"
    },
    {
        "author": "張耒",
        "paragraphs": [
            "丈人憐我厚，許與過常情。",
            "身世已迂闊，功名何敢爭。",
            "笑談忘晚輩，樽俎罄生平。",
            "欲斸臨淮地，從公老此生。"
        ],
        "title": "秦兵部書堂",
        "id": "50c8b0d4-ff7c-44ed-b10b-2aca730c8a47"
    },
    {
        "author": "張耒",
        "paragraphs": [
            "日落長雲暗，風悲古岸秋。",
            "渚鷗遙避客，野蝶戲隨舟。",
            "疏拙資微祿，飄零厭遠遊。",
            "若無尊裏酒，何物與消愁。"
        ],
        "title": "日落",
        "id": "cdf03666-7690-4ccd-b0d5-9721adb78919"
    },
    {
        "author": "張耒",
        "paragraphs": [
            "日落煩暑退，秋晴河漢明。",
            "微雲映天白，纖月過林清。",
            "獨卧誰晤語，幽懷殊未平。",
            "蕭蕭夜深冷，皓露滿前楹。"
        ],
        "title": "晚卧",
        "id": "a3f1c6e5-53a7-4615-86a9-fe92c6ecc56d"
    },
    {
        "author": "張耒",
        "paragraphs": [
            "捲簾新月上，林影散微茫。",
            "庭草鳴蟲近，風燈秋幌凉。",
            "長年惟有病，晚歲苦多傷。",
            "身世竟何就，吾將問蜀莊。"
        ],
        "title": "捲簾",
        "id": "f9f2095f-7114-4867-a9cf-17e4855dc2fb"
    },
    {
        "author": "張耒",
        "paragraphs": [
            "木落晚風急，宵凉侵暑衣。",
            "有期惟向老，無計未成歸。",
            "只益顛毛脫，還從髀骨肥。",
            "感時仍弔古，回首意多違。"
        ],
        "title": "秋懷次韵晁應之三首  其一",
        "id": "096a92b5-3e80-411d-8eae-787054f70d78"
    },
    {
        "author": "張耒",
        "paragraphs": [
            "衰鬢不堪洗，病軀先覺陰。",
            "天寒白日短，歲暮亂山深。",
            "薄酒醒無力，危弦奏不禁。",
            "謀身老逾拙，三聽洛陽砧。"
        ],
        "title": "秋懷次韵晁應之三首  其二",
        "id": "a41a3ccc-33e5-475d-9e0d-d58d2f24e0e4"
    },
    {
        "author": "張耒",
        "paragraphs": [
            "清秋萬里興，力疾上層臺。",
            "歲熟雉兔飽，風高榆柳摧。",
            "晚篁元自綠，幽菊爲誰開。",
            "寂寞無人問，鄉書久不來。"
        ],
        "title": "秋懷次韵晁應之三首  其三",
        "id": "e56aa5b3-51c7-4d09-b200-e32ac2e6737b"
    },
    {
        "author": "張耒",
        "paragraphs": [
            "昨夜新霜落，淮南十月初。",
            "寒雲風後白，高木雨來疏。",
            "功業嗟謀拙，星霜逼歲餘。",
            "子雲真拙者，寂寞爲玄書。"
        ],
        "title": "冬至三首  其一",
        "id": "8d134e60-f687-4533-a865-73c34852f2aa"
    },
    {
        "author": "張耒",
        "paragraphs": [
            "汴水日夜淺，天寒霜野寬。",
            "拂衣秋葉亂，衝面北風寒。",
            "不作歸山計，空悲走馬鞍。",
            "濟時吾力薄，俯仰一悲歎。"
        ],
        "title": "冬至三首  其二",
        "id": "74dfec56-2b1c-46e0-9130-56b6ecf3f891"
    },
    {
        "author": "張耒",
        "paragraphs": [
            "孤衾不成寐，起坐聽雞號。",
            "樓閉更籌靜，天寒星斗高。",
            "蕭條陶令酒，清怨楚臣騷。",
            "凜凜悲秋意，何須待二毛。"
        ],
        "title": "冬至三首  其三",
        "id": "3b3286b0-926f-44f1-8494-e0813c938f9e"
    },
    {
        "author": "張耒",
        "paragraphs": [
            "奔走倦塵埃，相逢顔暫開。",
            "語闌燈燼改，飲散月華來。",
            "行役風霜苦，流年歲月催。",
            "我愚甘自分，惆悵子多才。"
        ],
        "title": "青陽驛會劉伯聲夜話",
        "id": "5766aae8-a6eb-429b-8b3d-ca9ed58c36d2"
    },
    {
        "author": "張耒",
        "paragraphs": [
            "睡餘聞啄木，忽憶福昌春。",
            "官舍題詩壁，如今經幾人。",
            "猶能老耽酒，依舊拙謀身。",
            "尚想蘭宮路，東風清洛濱。"
        ],
        "title": "十二月二十六日旦聞東堂啄木聲忽記作福昌尉時在山間環舍多老木臘後春初此鳥尤多聲態不一今琵琶箏中所效既不類又百不得一二云",
        "id": "8386f66e-ee34-4aa9-8336-c43069321997"
    },
    {
        "author": "張耒",
        "paragraphs": [
            "故人憐寂寞，九日共登臨。",
            "天地客行遠，山河秋已深。",
            "狂來能醉舞，興罷獨悲吟。",
            "莫怪凄凉甚，多憂損壯心。"
        ],
        "title": "次韵和王彥昭九日湖園會飲",
        "id": "2cd12a29-01ea-4440-91b3-65e75652dfe7"
    },
    {
        "author": "張耒",
        "paragraphs": [
            "還將多病眼，冉冉對殘春。",
            "啼鳥日求侶，晚花如向人。",
            "物情懶著意，杯酒最關身。",
            "亦有功名志，吾生付大鈞。"
        ],
        "title": "暮春三首  其一",
        "id": "e3f0c66e-8a98-440b-98a5-e207195c7272"
    },
    {
        "author": "張耒",
        "paragraphs": [
            "應接非吾事，深幽興有餘。",
            "筍深鳴鳥下，花薄午風疏。",
            "草淺見飛雉，溪清生細魚。",
            "端居亦多趣，不用席門車。"
        ],
        "title": "暮春三首  其二",
        "id": "f8d29670-8d52-4a5b-b207-4d75bb593330"
    },
    {
        "author": "張耒",
        "paragraphs": [
            "紅點薔薇架，綠深桃李蹊。",
            "語鶯知果熟，忙燕聚新泥。",
            "節物有常態，羈遊無定栖。",
            "寧須說鵬鷃，物理固應齊。"
        ],
        "title": "暮春三首  其三",
        "id": "a8ea41be-710d-41a1-af93-4d7e5eda526a"
    },
    {
        "author": "張耒",
        "paragraphs": [
            "蕭條林下寺，客至解塵鞍。",
            "雨過月逾白，夜深秋向寒。",
            "老僧無俗累，愛客故盤桓。",
            "之子靜相對，松風清石欄。"
        ],
        "title": "之天長會宿僧院",
        "id": "630f5fc8-9548-4203-8756-75a02e64f09a"
    },
    {
        "author": "張耒",
        "paragraphs": [
            "山色日已遠，問人歸路長。",
            "碧天凉夜闊，秋物雨餘荒。",
            "人靜路傍寺，鳥啼林下房。",
            "銅陵竟何就，空死漢吳王。"
        ],
        "title": "宿銅陵",
        "id": "01f2f204-5fea-47bf-8582-e5d357e4693d"
    },
    {
        "author": "張耒",
        "paragraphs": [
            "孤舟逆水上，野靜聞水聲。",
            "鷗飛不遠水，寒浪濺霜翎。",
            "夜氣岸兼木，夕光潭照星。",
            "長吟弄雙槳，知有睡龍驚。"
        ],
        "title": "漣水",
        "id": "cb91db3b-fd20-46b0-9950-d91c8e8f1a0f"
    },
    {
        "author": "張耒",
        "paragraphs": [
            "一日復一日，炎凉行一周。",
            "異鄉猶在望，白髮久生頭。",
            "且看尋橦技，休懷失馬憂。",
            "天公有至信，萬古一春秋。"
        ],
        "title": "一日復一日",
        "id": "3873f2f4-161d-4b5a-89ec-79f37cdce694"
    },
    {
        "author": "張耒",
        "paragraphs": [
            "索莫歸未得，閒雲還滿空。",
            "愁吟對寒月，不睡到晨鐘。",
            "衣喜初冬寄，書憐手自封。",
            "何當聽夜雪，暖酒夜爐紅。"
        ],
        "title": "索莫",
        "id": "62d18d03-fe93-4c90-95bf-bb9a15818543"
    },
    {
        "author": "張耒",
        "paragraphs": [
            "不下上方地，夜禪心慮冥。",
            "三更風雪暗，一點佛龕燈。",
            "持鉢呪潭水，鬼神拳跪聽。"
        ],
        "title": "上方僧",
        "id": "c80cab8f-bf58-4240-9f21-4348dc02d29f"
    },
    {
        "author": "張耒",
        "paragraphs": [
            "山靜寒雲薄，天空孤月明。",
            "霜桐占階影，風葉繞廊聲。",
            "經濟心難就，蹉跎歲屢更。",
            "冥鴻本清遠，何事亦宵征。"
        ],
        "title": "冬夜",
        "id": "05ef2cd2-c6c6-4c21-b37b-8035edbe9e2b"
    }
]