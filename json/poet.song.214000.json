[
    {
        "author": "释绍嵩",
        "paragraphs": [
            "平居懒与慢相亲，养拙藏愚春复春。",
            "已信此心安此命，世情奈值不容真。"
        ],
        "title": "解嘲十绝呈浩西堂  其一○",
        "id": "aeebc862-9ae4-43aa-9d2a-6759199ad0ee"
    },
    {
        "author": "释绍嵩",
        "paragraphs": [
            "无钱使鬼故宜休，已失装怀万斛愁。",
            "况有西湖好山水，一帆还自上归舟。"
        ],
        "tags": [
            "西湖"
        ],
        "title": "浩西堂见和因再用韵  其一",
        "id": "cdf20298-091f-4dab-9e94-e08f327818f4"
    },
    {
        "author": "释绍嵩",
        "paragraphs": [
            "老景人情一羽轻，绊身何用尚浮名。",
            "备尝世事灰心久，更问侬当作么生。"
        ],
        "title": "浩西堂见和因再用韵  其二",
        "id": "306230a7-69f5-407a-8317-5e85a9e0f175"
    },
    {
        "author": "释绍嵩",
        "paragraphs": [
            "萧条四壁是闲居，老子而今非故鱼。",
            "大抵人生只如此，只消如此看何如。"
        ],
        "title": "浩西堂见和因再用韵  其三",
        "id": "aead81ab-ff10-49d3-875c-6d8d09664ccb"
    },
    {
        "author": "释绍嵩",
        "paragraphs": [
            "镜中老色日侵寻，更有江湖万里心。",
            "心许故人知此意，为吾因掉白头吟。"
        ],
        "title": "浩西堂见和因再用韵  其四",
        "id": "3a4c134a-18ef-472d-9bde-f1dd84ae476e"
    },
    {
        "author": "释绍嵩",
        "paragraphs": [
            "每惭疎散为吟诗，说破当知未大奇。",
            "似此误人多少事，如何两鬓不成丝。"
        ],
        "title": "浩西堂见和因再用韵  其五",
        "id": "cc2da7c9-2129-4640-a49e-fa42da19afc2"
    },
    {
        "author": "释绍嵩",
        "paragraphs": [
            "行尽天涯西复东，大家闲作卧云翁。",
            "纷纷燕雀休相羨，得丧悲欢尽是空。"
        ],
        "title": "浩西堂见和因再用韵  其六",
        "id": "ee3d2f44-45f4-474d-82b7-b56e53b221c2"
    },
    {
        "author": "释绍嵩",
        "paragraphs": [
            "笑杀人来断杀肠，可怜赢得鬓成霜。",
            "人情易变乃如此，祇有江山不改常。"
        ],
        "title": "浩西堂见和因再用韵  其七",
        "id": "c4e0696d-227b-45bc-9c88-788f0e99dc42"
    },
    {
        "author": "释绍嵩",
        "paragraphs": [
            "道方时险拟如何，今古疎愚似我多。",
            "否去泰来终可待，尚须客里访蹉跎。"
        ],
        "title": "浩西堂见和因再用韵  其八",
        "id": "65957d68-07e4-4518-973d-98bb0414b36a"
    },
    {
        "author": "释绍嵩",
        "paragraphs": [
            "小园和雨扫莓苔，个个圆如济世财。",
            "丘壑同盟从已定，莫谈休咎动寒灰。"
        ],
        "title": "浩西堂见和因再用韵  其九",
        "id": "8ad7e441-a803-4506-88d0-e81463347ae5"
    },
    {
        "author": "释绍嵩",
        "paragraphs": [
            "沙边鸥鹭日相亲，老去光阴非我春。",
            "百巧从来知是妄，独援诗笔得天真。"
        ],
        "title": "浩西堂见和因再用韵  其一○",
        "id": "4a4d88ff-ffc1-4123-914f-0138e065f617"
    },
    {
        "author": "释绍嵩",
        "paragraphs": [
            "莫因居此与名疎，未可唐捐肘后书。",
            "昼短夜长须强学，青春不再汝知乎。"
        ],
        "title": "示德圆",
        "id": "344aeb69-8d87-441c-b685-7df8d378d0c5"
    },
    {
        "author": "释绍嵩",
        "paragraphs": [
            "西湖招提三百六，佳处如春有眉目。",
            "一番雨过吞青空，万顷无波鸭头绿。",
            "望湖楼阁独自登，烟霏向背攒寒玉。",
            "想见襄阳孟浩然，此中有句不容续。",
            "道人长坐西山河，骨清气明韵出俗。",
            "久居京阙厌尘土，一夕归心俊如鹄。",
            "明窗为君研破砚，落笔转头风雨速。",
            "龙山深处如定居，就彼结邻容我卜。"
        ],
        "tags": [
            "西湖"
        ],
        "title": "游西湖",
        "id": "211868cf-d92d-437b-aa49-68ed79ca0529"
    },
    {
        "author": "蔡凝",
        "paragraphs": [
            "春色徧空明。"
        ],
        "title": "句",
        "id": "5563b6d2-8bcf-4bb2-b310-6b564133b1d7"
    },
    {
        "author": "赵孟坚",
        "paragraphs": [
            "厥闻忠孝者，所出同一源。",
            "子于所亲孝，移忠理必然。",
            "亲贤亦子训，忠节贵两全。",
            "杀身能成仁，扬名斯永延。",
            "是亦孝所在，岂但知色难。",
            "嘻其叔世风，本末嗟倒悬。",
            "若曰能养耳，食美衣华鲜。",
            "苟求胡弗至，侧媚谄笑肩。",
            "彼其良自多，喟叹达者观。",
            "向来欧阳公，拓落夷陵年。",
            "夫人告之公，淡泊吾所安。",
            "慎毋为险变，守节当弥坚。",
            "卓哉名母训，纪历伊谁传。",
            "恭惟奉常君，矢心直似弦。",
            "立朝几抗论，凛凛高回天。",
            "力苏愦愦徒，若障狂澜川。",
            "人知君守固，当识君母贤。",
            "想其勉励时，谆勤诲膝边。",
            "怡愉一领解，心注靡变迁。",
            "升而高为天，下而沉为渊。",
            "但知慈训在，此外浮云焉。",
            "兹来从吏隠，斲屋新数椽。",
            "曲槛花葳蕤，虚窗月婵娟。",
            "雅意寓一赋，懦立贪以廉。",
            "我诵顺亲记，有泪如迸泉。",
            "我贫母亦老，苒苒发已宣。",
            "家徒空四壁，箪笥笑且便。",
            "惟虞官箴旷，勿以温饱牵。",
            "泽深百川赴，火明斯聚蝉。",
            "投君以臭味，君子毋弃捐。"
        ],
        "title": "上习庵陈先生",
        "id": "6ca64e1f-02dd-4f2d-8347-22628ad05d4a"
    },
    {
        "author": "赵孟坚",
        "paragraphs": [
            "昔闻勤读者，三度绝韦编。",
            "读书书已破，书则在肺肝。",
            "摘实咀其华，发挥事业间。",
            "伊惟事精研，整束悬牙签。",
            "缥囊手未触，慨是龙泉言。",
            "虎子畜溪鱼，汝懵未凿颛。",
            "胡策追元方，纷纷探简编。",
            "抱书手不龟，面壁缚枯禅。",
            "靴化例随水，竟负一瓻还。",
            "季也怒生瘿，我惭家训颜。",
            "愿季无衔怒，凤楼修则完。",
            "嗟嗟仁义谏，束湿何由痊。",
            "颠倒幸尔存，柿叶风掀掀。",
            "糊老饱九炊，纸捣翼拟蝉。",
            "翻翻事兼两，滑腻好且坚。",
            "手鉴具在兹，秋露无重妍。",
            "旧书百回读，训佩坡老僊。",
            "请季事斯语，慎勿高阁悬。",
            "因怜数匮藏，徒疥小印存。",
            "浮云忽白衣，世事无不然。",
            "眼底不自快，封闭何取焉。",
            "所贵得之心，亦可忘蹄筌。",
            "又怜囿大块，华好竟饱鲜。",
            "一饱羶聚蝇，曷与千古传。",
            "纤云飞四散，皎月标中天。"
        ],
        "title": "仲弟借书持要不谨护有损为之覆背葺还",
        "id": "aa31b68c-ae9d-43dd-b7dd-e6d0a34fc24f"
    },
    {
        "author": "赵孟坚",
        "paragraphs": [
            "兰台上狸毛，山谷爱鸡距。",
            "物胜因人成，雅制传自古。",
            "风流渡江初，笔翰犹朴鲁。",
            "曾窥上方制，遗范典刑具。",
            "寸簪束万颖，赡足饱霜兔。",
            "丰融沛行墨，充实自妍富。",
            "行间得茂密，夫岂窘尺度。",
            "浇浮自趋薄，羸劣丑毕露。",
            "清快夸钩心，节括号钗股。",
            "纤纤铦甚锥，祇便庸书伍。",
            "杀锋出光芒，苗枯旱无雨。",
            "龌龊痴冻蝇，安能劂石怒。",
            "尔来邈东嘉，法则自谁祖。",
            "宛见昔制作，齐力万毫努。",
            "吾欲标诸人，示兹明取与。",
            "斲雕还反朴，淳风招已去。",
            "春苗异芦笋，广袖谬织组。",
            "谁能一羽力，回彼滔滔注。",
            "百尔今已然，岂但于笔故。"
        ],
        "title": "赠笔工吴升",
        "id": "89771c4f-cc5b-4ad8-82b0-35b12575d18e"
    },
    {
        "author": "赵孟坚",
        "paragraphs": [
            "玄晖工画山，最识山之趣。",
            "每言笼朝云，乃是奇绝处。",
            "君家结幽亭，两峯正当户。",
            "窣堵冠其巅，云中双笔露。",
            "宗老为扁名，得自昌黎句。",
            "相当卷书坐，埙箎递吟赋。",
            "是时神宇泰，白云未飞去。",
            "滃然截山腰，素练初横布。",
            "须臾朝阳升，景象几更互。",
            "盘旋宛游龙，披离擘轻絮。",
            "春澌苒而泮，青烟惟一缕。",
            "霏微辨冈峦，历落分岛屿。",
            "露晞如膏沐，苍翠尽还故。",
            "松针与篁丛，贯穿珠无数。",
            "应接良不暇，诗料亦既冨。",
            "只忧红尘生，分我淡思虑。",
            "更须清夜来，四更看月吐。"
        ],
        "title": "题黄巖夏氏晓山亭诗卷",
        "id": "7ccabe50-8347-4f8e-888e-44fdfdca4aaa"
    },
    {
        "author": "赵孟坚",
        "paragraphs": [
            "吾嗤彼云士，努力事诗妍。",
            "竟日搜枯肠，抽黄对白间。",
            "尔何无达观，跼促自缚缠。",
            "不见渊明陶，有诗累百篇。",
            "要以写吾心，出语如流泉。",
            "采菊见南山，得句于悠然。",
            "少陵动感慨，忠义胆所宣。",
            "有时心境夷，亦复轻翩翩。",
            "纤纤白云闲，无心游日边。",
            "风石激而奇，奔迸生云烟。",
            "讵以天然态，而事斧凿镌。",
            "陶尔一觞酒，警尔心地偏。",
            "少焉明月上，高挂西山巅。",
            "听我曳杖歌，金石声撼天。"
        ],
        "title": "诗谈",
        "id": "4df4dda1-039b-4e15-913b-d6dbeec1a8f7"
    },
    {
        "author": "赵孟坚",
        "paragraphs": [
            "梵寺斋殿深，屋古洞阴冷。",
            "火云自空飞，此地暑尽屏。",
            "乍至心已清，坐久体如冰。",
            "官清务乃简，居易事亦省。",
            "是为臭味同，玉碎金无矿。",
            "萧闲日追随，论辩当脩省。",
            "展书相对读，佳处击节猛。",
            "舆皁谓前兹，文会无许盛。",
            "觞咏直寄耳，沈湎夫岂肯。",
            "过从奚厌密，交道久弥敬。",
            "无令数斯疎，此语共知警。"
        ],
        "title": "万寿寺避暑读书",
        "id": "9601cee2-7708-4608-9bae-920ec64380ee"
    },
    {
        "author": "赵孟坚",
        "paragraphs": [
            "人祝先生寿，勋名而福禄。",
            "伊惟小门生，而迺异斯祝。",
            "所祝在斯文，其寿非已独。",
            "尝闻侍席言，檃括因以复。",
            "孔孟至皇朝，文与道相属。",
            "溯自熙丰后，专门始分目。",
            "欧苏以文雄，周程理义熟。",
            "从此判而二，流派各异躅。",
            "伟哉水心叶，同轨混列辐。",
            "粲粲云锦章，理义仍炳烛。",
            "筠窗一传后，人已沾膏馥。",
            "正统的属任，非公绍者孰。",
            "鲰生耳闻此，惊诧叹不足。",
            "因捧介寿巵，谱在歌诗轴。",
            "愿言清节高，岁寒等修竹。",
            "长以文鸣道，声金而振玉。",
            "上而轧汉周，俯命骚以仆。",
            "门生严楷法，剩将从纪录。"
        ],
        "title": "为仓使吴荆溪先生寿",
        "id": "6c9a3742-8b74-477e-a18c-74d17e47cfce"
    },
    {
        "author": "赵孟坚",
        "paragraphs": [
            "幕客崇酒觞，渠渠饯行舟。",
            "先生蘸甲饮，不使涓滴留。",
            "持盏顾谓言，汝复能吟不。",
            "尔不歌吾行，而俟吾言求。",
            "沃尔满钟酒，畀尔笔力遒。",
            "扶舆懵懵醉，梦化蝴蝶游。",
            "夜分起展烛，落笔莼丝柔。",
            "请歌先生行，真与人不侔。",
            "前者亦云归，金帛囷载收。",
            "今惟明月耳，舴艋轻浮浮。",
            "视彼掊歛徒，推剥藂怨尤。",
            "逮其去国日，竞欲瓦砾投。",
            "此乃恋宽恩，说著涕泗流。",
            "国用既云裕，民瘉亦云瘳。",
            "而令分左符，远从牧山州。",
            "投鼠戒忌器，矧我无是谋。",
            "弹乌或惊鸾，盍亦谨厥筹。",
            "兹焉皆汩汩，去矣从休休。",
            "伊惟小门生，莫计攀前辀。",
            "弥溪桃花水，舟行愿悠悠。",
            "行有赐还诏，伫立螭坳头。"
        ],
        "title": "漕使李宝文先生除宣城守",
        "id": "abffbc04-40ad-4c99-95b7-bff57fd84fc8"
    },
    {
        "author": "赵孟坚",
        "paragraphs": [
            "瘦石插半天，玲珑耸苍翠。",
            "想从混沌初，有此纷破碎。",
            "断截不分离，欹危不颠坠。",
            "乃于其中间，穿沿石路细。",
            "频劳谢屐行，扪抚足幻怪。",
            "下有泉溶溶，根来从石背。",
            "香山才品题，名得因人贵。",
            "瘦筇行清秋，西风吹我袂。",
            "跻攀幸未疲，俯仰一叹喟。",
            "下山拜范祠，遗像俨如在。",
            "胸中万甲兵，曾使西夏畏。",
            "巖瞻石不移，可想铁肝肺。",
            "嘻其羣小人，风林犬空吠。",
            "于今孰存亡，取舍良亦易。",
            "但坚自力心，岁寒见节槩。",
            "卓尔彼何人，晞之则亦是。"
        ],
        "title": "拜范文正公祠",
        "id": "28afc532-56b9-4792-a7ac-f7cb08a9b76f"
    },
    {
        "author": "赵孟坚",
        "paragraphs": [
            "昔有阳城子，高卧中条山。",
            "粤从丹诏聘，职谏居朝端。",
            "北垣七八年，一词曾靡殚。",
            "于中常戚戚，事以秦越看。",
            "诤臣论一篇，见诮昌黎韩。",
            "城日洽壶觞，视之无汗颜。",
            "一朝天子误，鼎鼐庸雄奸。",
            "皇皇朝野人，敢议不敢言。",
            "城曰兹可矣，不言吾岂安。",
            "当廷坏其麻，势若回狂澜。",
            "臣言不可夺，臣肉所可剜。",
            "孰谓雄猜主，天听亦为还。",
            "一鸣必惊人，朝阳之祥鸾。",
            "一飞必冲天，北溟之鹏抟。",
            "啾啾燕雀辈，终岁寒簷间。",
            "君今踵其武，可想倚任专。",
            "士习弊滋久，未易一匕痊。",
            "遗臭偃月奸，殆今逾百年。",
            "利欲锢人心，深矣莫洗湔。",
            "几新更化机，仍澁胶柱弦。",
            "洗泥何能清，救弊应其源。",
            "昔无起楼地，今举田连阡。",
            "而以求善治，却行而欲前。",
            "复有事诞衒，奋臂张虚拳。",
            "驱虎戕良民，臧否已较然。",
            "胶舟倚航海，恻耸忧世肩。",
            "夷甫在晋朝，举世无几先。",
            "卓哉辩奸论，万世一老泉。",
            "瞽言再拜献，感愤涕泗涟。",
            "昔者汉更生，危言扶彼颠。",
            "皎余明寸心，不向流俗宣。",
            "维君中流柱，屹是障百川。",
            "向来稍诡遇，高官怀袖间。",
            "耿介甘不售，岁寒松柏坚。",
            "国无君子哉，缄默谁复言。",
            "松江千顷浪，涵月金蜿蜒。",
            "于兹送君行，商歌频扣舷。",
            "明当重回首，晚风杨柳边。",
            "伫希御史雨，汛扫靖幅员。"
        ],
        "title": "咏史赠王侍御",
        "id": "623177bc-55c8-41d4-a480-6320746d1a12"
    },
    {
        "author": "赵孟坚",
        "paragraphs": [
            "维书号心画，于以观厥德。",
            "堂堂太师颜，忠义挺不屈。",
            "怒张铁柱立，凛若骂蔡贼。",
            "蚕头而虿尾，屋漏而壁拆。",
            "岂事笔端求，要自心胸出。",
            "心源傥匪正，马谩按图索。",
            "君侯冰玉清，一点尘不入。",
            "摆脱世缘尽，四壁无良物。",
            "源清流应随，心同宁异迹。",
            "前年镇霅城，清风贪者格。",
            "人言政化明，如仕唐大历。",
            "人言八法具，俨是浯溪刻。",
            "卑栖小李掾，松茂悦见柏。",
            "甚欲事洒扫，笔砚供洗涤。",
            "官身类匏系，唯向清梦觌。",
            "手搨鲁池碑，潢誊寄远驿。",
            "既异裹苞苴，抑匪徒挂壁。",
            "举目见颜公，英气耸辟易。",
            "又若小子勤，祗庄常侍侧。"
        ],
        "title": "送放生池碑",
        "id": "78328de8-fa44-4c34-b484-8fe14539ba4e"
    },
    {
        "author": "赵孟坚",
        "paragraphs": [
            "神灵造天极，仁深祚绵远。",
            "光尧渡江初，属族扶日辇。",
            "南来逾百年，瓜瓞载繁衍。",
            "开江一枝灯，海滨发长燄。",
            "绍兴庚辰第，伯祖维创见。",
            "自此灯灯续，儒科已累践。",
            "姪也幼则孤，门户中屯蹇。",
            "执编青衿后，浪策礼部选。",
            "有叔行派亲，隔蓦此异闬。",
            "天都邂逅初，觌面苦恨晚。",
            "为言起家难，铢积勤靡倦。",
            "相从忽问劳，把臂互惊叹。",
            "霅城每频过，访我李曹掾。",
            "及兹脱选海，几拟谢深眷。",
            "三年在奔波，留滞颜色腼。",
            "扁舟此经从，相见笑而莞。",
            "排日罗酒浆，延顾礼既腆。",
            "所欣廷兰秀，一一莫可拣。",
            "读书固有获，而况多积善。",
            "窦桂未足夸，王槐定应显。",
            "愿言阐宏规，涵肆观文典。",
            "士业止科名，耕耨工亦浅。",
            "胸中浇万卷，落笔自精悍。",
            "何当它年来，大雅见文宪。",
            "功名固悬命，立志毋狭褊。",
            "微言勿谓迂，聊作友于勉。"
        ],
        "title": "别赠陈新叔弟",
        "id": "43c248f6-f046-4ce0-8e41-0291a40a968d"
    },
    {
        "author": "赵孟坚",
        "paragraphs": [
            "浮生恍流萍，聚难别易久。",
            "经年稀会面，感叹两执手。",
            "佳宾稍翕集，历落马蹄骤。",
            "竞夸摛锦文，雄骋翻河口。",
            "主人金叵罗，颇费黄封酒。",
            "环坐松下亭，海纳翕敷受。",
            "饮酣气张王，联题健挥肘。",
            "山凹日斜射，簷额风穿逗。",
            "恨无秉烛游，以夜继斯昼。",
            "聊追擘韵戏，崄窄互呈鬭。",
            "分携上木兰，漾桨几回首。",
            "遥追飞盖归，数徧苏堤柳。"
        ],
        "tags": [
            "西湖"
        ],
        "title": "乙未春初解漕幕兼职访秋壑西湖探韵得柳字",
        "id": "7a5ed43f-e2eb-42a3-9be6-845e776ed8b9"
    },
    {
        "author": "赵孟坚",
        "paragraphs": [
            "乃翁换官班，几鬰青云志。",
            "晚以身徇国，而得禄及嗣。",
            "妙年当膴仕，应识珍重此。",
            "簿领职任轻，正合亲文史。",
            "东安吾旧游，山水清且美。",
            "编户虽不稠，而亦有文士。",
            "择友如择木，所贵高于己。",
            "游观固有时，要在不踰礼。",
            "饮爵不过三，马向坦涂履。",
            "幕府傥留连，谨抑如处子。",
            "切勿事轩昂，攻者蠭猬起。",
            "我已惯尝此，说病乃真意。",
            "第守谦谦心，由天工处置。",
            "命透如春回，不压重石底。",
            "尔祖积善在，造物报必侈。",
            "以我苦涩词，普告兄与弟。",
            "莫怪欠夸谀，食橄有回味。",
            "谓余言不信，识者试质以。"
        ],
        "title": "必大弟赴新城簿",
        "id": "cf533f0b-de6a-4bcd-b5c3-a0b75492fdce"
    },
    {
        "author": "赵孟坚",
        "paragraphs": [
            "物理寓乘除，天存好还道。",
            "去年夏迄秋，旱枯苗尽槁。",
            "繁霜打麦根，疗饥兹已兆。",
            "逾春秀葽葽，修翠摇旌葆。",
            "黄云割未尽，赤日仍杲杲。",
            "秧针方刺牙，还忧水泉少。",
            "正深伤弓虞，曲成由大造。",
            "耕雨刈欲晴，从来难两好。",
            "来牟迨既登，甘霖乃方到。",
            "甲甲占久雨，古语信可考。",
            "首夏际兹辰，其应孚未祷。",
            "繁声喧若注，阴云阵如扫。",
            "入夜听簷溜，滴沥响到晓。",
            "蝗螟腐翅翼，蛙黾喊池沼。",
            "从兹雨未艾，调润知可保。",
            "一亩数石收，麦秋功已告。",
            "千仓而万箱，应占富禾稻。",
            "匪藉天功然，人力宁尔巧。",
            "端由政致和，天示贤侯报。",
            "不死见丰年，鼓腹归醉饱。",
            "末掾与农氓，熙熙歌皡皡。"
        ],
        "title": "辛丑孟夏甲申日得雨",
        "id": "ec0153c0-e4a7-493a-8e69-51169ec8f61a"
    },
    {
        "author": "赵孟坚",
        "paragraphs": [
            "夜雪合三更，昆仑兵密渡。",
            "常时喜慨谈，此夕若亲覩。",
            "杯行数已长，谈辩气掀举。",
            "微酣上篮舆，迢迢向归路。",
            "出门林尽白，飞雪正零舞。",
            "苦寒嗟仆夫，鼈跛良窘步。",
            "北风恶打头，灭烛失四顾。",
            "平生功名心，每作艰危虑。",
            "小试应危机，却舆自行去。",
            "脚力幸未衰，乘之酒力怒。",
            "踏雪如踏云，了不见辛苦。",
            "尚奚畏泥涂，宁卹双靴污。",
            "仆失莫余追，瞥若肘生羽。",
            "鶱腾甫登桥，健翎已逾兔。",
            "还归坐中堂，长啸默不语。",
            "丝鬓且勿生，未谓余不武。",
            "夜雪向桑干，立勋期晚暮。",
            "凛凛金石心，捐躯事明主。"
        ],
        "title": "夜饮归戏作",
        "id": "ee06f922-e192-4998-961a-7fa502bee8f3"
    },
    {
        "author": "赵孟坚",
        "paragraphs": [
            "有花血嫣红，侈娭大于碗。",
            "五出猩袍裂，万攒金钉满。",
            "数日色弥鲜，不畏风日暖。",
            "山茶越丹辈，马塍丰土产。",
            "殊名几百种，并立色俱赧。",
            "客言名之由，其说邻怪诞。",
            "昔有樵弁山，绝顶路迷返。",
            "见此物尤异，斲置归里闬。",
            "九三橐駞流，厥艺工养豢。",
            "惟以第行称，姓名微考按。",
            "香泥密封箨，接度根暗换。",
            "若古姚魏然，因从九三唤。",
            "从兹入西浙，移根遍名苑。",
            "家家尚此花，买价不论贯。",
            "青油障晓日，朱槛护雕瓒。",
            "微物因人成，感此一喟叹。",
            "忆昔洛阳花，寿安红为冠。",
            "要其所从出，亦自薪槱伴。",
            "伊维花卉流，第以色媚眼。",
            "青青三寸松，养可凌霄汉。",
            "明堂须众木，未易一材办。",
            "工师无遐遗，材满巖崖畔。"
        ],
        "title": "九三月丹",
        "id": "2c91dea7-3736-40c6-8c66-db16b4b7b18c"
    },
    {
        "author": "赵孟坚",
        "paragraphs": [
            "蜾臝祝类我，慈乌知反哺。",
            "伊人矧最灵，而不以斯故。",
            "养雏数羽毛，初志亦辛苦。",
            "怀哉肯堂念，寥寥几千古。",
            "君其若而人，悽怆践霜露。",
            "钦闻先君子，清白守儒素。",
            "何以遗后人，多文以为富。",
            "潭潭诗书府，鱼鱼礼法度。",
            "王槐信厚成，窦桂阴德著。",
            "雪玉尘不缁，钟美见垂裕。",
            "勤修不自閟，刻词流肺腑。",
            "应无忝厥绍，锡类及哙伍。",
            "卑飞未仰报，有泪滂如雨。",
            "山高不碍天，水流必东注。",
            "愿言坚此心，宜诣圣贤处。",
            "他石或可攻，庸效南陔赋。"
        ],
        "title": "题吴门颜氏敬享亭石记",
        "id": "b57a1bbb-5f97-4e50-9e21-98f3a725bb78"
    },
    {
        "author": "赵孟坚",
        "paragraphs": [
            "白龙生阳山，龙生龙母死。",
            "于何藏斯陈，其说从古始。",
            "岂伊冥邈中，而亦有地利。",
            "季春旬八日，岁岁雨冥晦。",
            "龙下大如柱，万目俨骇视。",
            "谓龙来朝母，人胡不知礼。",
            "邑人严奉供，神宫联梵寺。",
            "龙君与龙母，居中堂殿位。",
            "两庑香火谁，分祀及四子。",
            "山腰有龙湫，泓澄一掬水。",
            "水旱不涸溢，甘冽冷牙齿。",
            "祷雨乞一滴，阖境得沾济。",
            "昔年令君来，沥酒方奠启。",
            "有物蜿蜒见，举体金色被。",
            "巡沿上巾幞，驯狎了无畏。",
            "令君端笏迎，迎入香奁里。",
            "诞四子如粟，久矣传神异。",
            "逮置湫石边，倏与电俱逝。",
            "或示梦画工，画龙要珠戏。",
            "或载见蜿蜒，跃戏花壶际。",
            "神灵及事怪，龚碑详纪记。",
            "迎享送三辞，上轧骚章丽。",
            "荔子丹蕉黄，罗池未专美。",
            "余来击节诵，金石歌声曳。",
            "迩年又喧传，其说更谲诡。",
            "后殿方落成，将以奉大士。",
            "一夕大风雨，巨石暗飞坠。",
            "高高山顶来，直顿殿堂内。",
            "端然一宝座，不偏亦不倚。",
            "既无绳墨量，谁与安位置。",
            "不知几鬼推，毋廼阴兵徙。",
            "是为鬼龙力，其说信有以。",
            "又云虎新过，泥沙印遗趾。",
            "爬抓大木皮，画画有文理。",
            "海山断不连，四望惟茅苇。",
            "又无穴宅居，此物从何至。",
            "有龙必有虎，神驱理或尔。",
            "不然虎尊龙，墓前来伏跪。",
            "想当清夜月，踡跼妥其尾。",
            "谈玄与讯怪，更仆良未已。",
            "笑呼金叵罗，一把诗肠洗。",
            "数酌带微酣，长啸奋双袂。",
            "径直上山巅，惟如履平地。",
            "海神会我心，卷浪雪花沸。",
            "中年脚尚健，有志聊自喜。",
            "下山猛捉笔，挥扫不停臂。",
            "素壁两三间，掀舞龙蛇势。"
        ],
        "title": "题陈山龙祠",
        "id": "9854fb20-1d0c-4c00-ba02-c560c7709c4e"
    },
    {
        "author": "赵孟坚",
        "paragraphs": [
            "新沐试絺绤，凉生神骨清。",
            "发疎逗风爽，半幅纱巾轻。",
            "逍遥池上亭，绿阴取次行。",
            "清和又重见，时序无留停。",
            "丛委簿书间，那得散漫情。",
            "乍此偷隙闲，云开月蹔明。",
            "故园松菊荒，蛛网罩南荣。",
            "琴书知好在，奥窅谁为评。"
        ],
        "title": "重赋暨邑池亭",
        "id": "7d59250a-90b9-4c93-9965-624cd38fa860"
    },
    {
        "author": "赵孟坚",
        "paragraphs": [
            "连宵对凉月，闲吟祖行篇。",
            "揽挹南卉香，入句期清妍。",
            "追随剪吴江，送君翔九天。",
            "岂为儿女情，恋恋祈恩怜。",
            "兹惟时多虞，活国资清贤。",
            "近者小司业，繇之入谏垣。"
        ],
        "title": "宪使陈习庵先生除司业",
        "id": "3cf42db5-9235-4d8b-92ff-5155953a2dc6"
    },
    {
        "author": "赵孟坚",
        "paragraphs": [
            "古剑三尺长，土花上鳞甲。",
            "几年闭蛰藏，射斗光夜发。",
            "提携绕区市，鲜复事磨刮。",
            "嫖姚一拂拭，蛟断犀可截。",
            "志士宁终穷，行逢达观达。"
        ],
        "title": "古剑词",
        "id": "a5aed400-51ee-4437-a4dd-9cf67440a292"
    },
    {
        "author": "赵孟坚",
        "paragraphs": [
            "山头分两崖，知有泉来处。",
            "曲涧潄琮琤，夜来应骤雨。",
            "叶嫩明琉璃，藤生络松树。",
            "石脚涨所痕，莓苔湿无路。",
            "玩之室生白，明是春将暮。",
            "何当门对开，小结幽庐住。"
        ],
        "title": "曲涧",
        "id": "c918345c-dc41-47fe-a853-a74148d57183"
    },
    {
        "author": "赵孟坚",
        "paragraphs": [
            "老耳最怕风雨声，芭蕉叶上声偏鸣。",
            "新枝日展翦不替，况见蕺蕺成添丁。",
            "呼童具锸斲寒玉，蔓图贵早除其萌。",
            "丑疑乌喙侧著附，又讶蹲鸱不可羹。",
            "一笑翻成有料理，古盆石供泉清泠。",
            "黄梅弥旬雨霡霂，苔封沙拥生意成。",
            "小试抽书嚏撚细，鼠牙入水银须生。",
            "渐离土性安臞瘠，淡与水石相忘形。",
            "巡除日课长养事，茎添叶比纷欹倾。",
            "炎威不到琉璃碧，水脉透尖珠贯萦。",
            "萼绿华仙断火食，云裾曳翠身轻盈。",
            "风轩暑簟足萧爽，晴曦更有冬窗明。",
            "丁宁闭塞谨爱护，秋霜夜气防凭凌。",
            "一年一年春风好，根株宛在葱茏青。",
            "崇桃遮莫金壶贮，日暮随风红雨零。"
        ],
        "title": "江湾僧舍水石芭蕉",
        "id": "1905bb4d-8d01-4619-a49a-705e0a275ea6"
    },
    {
        "author": "赵孟坚",
        "paragraphs": [
            "海滨荒凉斗绝地，古寺窣堵标苍旻。",
            "三面黄茅连巨浸，突立嵯峨超不羣。",
            "可怜前此无管领，栏干罩网蛛丝尘。",
            "相携暇日足登览，昼长正度南风薰。",
            "冰盘朱李冷熨齿，雪丝细葛轻衬身。",
            "饮酣神王气浩浩，半空笑语惊行人。",
            "墨圆新磨绀于漆，大字题成泣鬼神。",
            "交酬错劝互宾主，雅论谐谈肺腑真。",
            "觚棱挂月筵初散，归从传呼纷若云。",
            "英游便可夸盛事，缁流勿讶吾来频。"
        ],
        "title": "登普满塔",
        "id": "4a16aeba-cd9c-4f92-860e-1839ea2dc61a"
    },
    {
        "author": "赵孟坚",
        "paragraphs": [
            "四十五番见除夕，稍知惭愧此之日。",
            "小时辛苦习科场，惟恐一官身未得。",
            "二十七岁方尘忝，又阅八年初实历。",
            "又阅十年满两任，汲汲皇皇望通籍。",
            "况逾百指家累重，荫赡浩穰忧不给。",
            "所以中心怀蹐跼，每至岁朝常戚戚。",
            "前年涉险趋淮幕，去年举剡甫及格。",
            "犹自奔波趁班见，来往时时在涂陌。",
            "今年事定已改官，分邑不远近乡国。",
            "秋风行可报瓜熟，便得怡愉奉慈色。",
            "所以亲边知自幸，笑语团栾竟通夕。",
            "虽然丈夫致君泽民事业匪仅此，要是此去无限隔。",
            "但办劳心供抚字，忠信尚可行蛮貊。",
            "断不依阿事妩媚，亦不聚歛求封殖。",
            "升而戾天沈而渊，一听天公无固必。",
            "若缀班行尽向高，炉香夹侍螭坳侧。",
            "剩拟抗论高回天，粗有外氏之遗策。",
            "或分一垒向边疆，愿作长城如李勣。",
            "霜台直笔屏奸回，机幕飞毫草文檄。",
            "更令小试经纶手，黼黻曾梦江淹笔。",
            "不然种花莳药老海滨，却觅长年当官职。"
        ],
        "title": "甲辰岁朝把笔",
        "id": "820288eb-55fc-434f-9912-0a94683eb524"
    },
    {
        "author": "赵孟坚",
        "paragraphs": [
            "君不见苏子卿，十有九年留朔廷。",
            "牧羝未乳归未得，吞毡莫救饥肠鸣。",
            "又不见陶学士，家居三冬足文史。",
            "玉堂退直清兴生，谩把烹茶夸婢子。",
            "我生徒饱太仓粟，慨怀伊人常缩恧。",
            "我才又无挥翰手，食此岂不颜增厚。",
            "浪游枉自在江湖，几年见雪一语无。",
            "只同儿童跳梁喜，欲吟自觉肠干枯。",
            "朔风打头夜来泊，拥篷晓见银糢糊。",
            "银盘收拾和蔗浆，银匙搅碎红珊瑚。",
            "一抄入口清风生，再抄乍觉心眼明。",
            "连抄疾啜盘已竟，肌肤起粟神魂轻。",
            "食罢拱手谢苍天，小儒不学食露盘，无补多欲妄求僊。",
            "愿言片片皆诗料，吐吞造化归毫端。",
            "亦不吟河桥送别凄凉句，亦不吟依本胡芦取天怒。",
            "但愿冰棱雪块在心胸，飘飘解做梅花赋。"
        ],
        "title": "食雪",
        "id": "5668b591-548d-4cee-85fa-21b4da77e7ce"
    },
    {
        "author": "赵孟坚",
        "paragraphs": [
            "君不见昌黎谏佛骨，竟莫遂请水火投。",
            "中丞击妖蛇，此蛇初不为民尤。",
            "宁如立斩兴妖偶，卓哉伟见吾邦侯。",
            "吁嗟三辅州，尚鬼逾蛮酋。",
            "此辈生身已丽法，尚何智慧灵诸幽。",
            "惟伊奸凶愚尔俗，假凭威毒相仇讐。",
            "依乘土木作幻怪，窃取血味神其谋。",
            "除凶破伪砉一剑，较功韩孔兹为优。",
            "嗟嗟愿公宝此剑，更烦借截奸臣头。"
        ],
        "title": "斩偶行",
        "id": "ab3203b4-f16d-4f4f-8975-ce0916dbdba3"
    },
    {
        "author": "赵孟坚",
        "paragraphs": [
            "士业读书读律耻，亦不屑至其有以。",
            "男儿奋身自力耳，有足成功奚择地。",
            "诵德科条似流水，笔端端可判生死。",
            "用之自贵勿轻视，赠君饱霜毫锥子，万毫齐力锋颖锐。",
            "庭阴未侧可万字，十问俱通策勋易。",
            "即次风雷星斗位，还取儒科济世美。",
            "更赠一言君我记，终身行之恕而已。"
        ],
        "title": "送朱支仓试刑法科",
        "id": "fc6a6f3f-000a-4502-bf2b-d771cba3913f"
    },
    {
        "author": "赵孟坚",
        "paragraphs": [
            "一蚓蜿蜒行燥土，定是明朝天作雨。",
            "六厖酣憨初眈乳，乍见异物吠惊覩。",
            "老厖垂涎傍睨顾，此心亦以舐犊故。",
            "鹑衣百结多儿女，锦屏鸳帐辄独处。"
        ],
        "title": "厖蚓图",
        "id": "88f3925c-9420-4995-9e53-5b4e36163383"
    },
    {
        "author": "赵孟坚",
        "paragraphs": [
            "绣鞯金狨玉蹀躞，天宝繁奢逾大业。",
            "华清浴已宴沈香，弓箭才人拥旌节。",
            "前头乐部紫云回，催驾颙迎奏三叠。",
            "阿瞒驻辔立多时，欲上花骢尚娇色。",
            "俯头缒𩍐力士徒，曾以脱靴为屑屑。",
            "步步相随那肯离，尝闻愿作连理枝。",
            "燕安傥及思艰危，那有马嵬攀诀时。",
            "汉家山河安四维，披香千秋惟弋绨。",
            "龙眠画兹非衒奇，端与曹高向孟陈元龟。"
        ],
        "title": "送马上娇图与秋壑监丞",
        "id": "1d63bb2a-5645-49c2-9afe-60504ac8479d"
    },
    {
        "author": "赵孟坚",
        "paragraphs": [
            "芦苇战风声飒索，细雨吹丝冰帘箔。",
            "暖盘醉客珠履喧，耸鸾笔飞玑唾落。",
            "诗人大义在切磋，曳裾弹铗籍若何。",
            "正伦风化理不二，御邦即是家之和。"
        ],
        "title": "秋壑纳室庆席诸友分韵",
        "id": "f654e2c6-9c45-4ad1-8e9b-ddda500866cc"
    },
    {
        "author": "赵孟坚",
        "paragraphs": [
            "桑椹紫来蚕务急，带晓采桑桑叶湿。",
            "屋头绿暗勃姑啼，柱础朝朝汗流出。",
            "人家蚕老妇勤苦，银钏忙催隔窗雾。",
            "方花古塼衮香絮，院静帘垂明燕语，沉炷销来烟半缕。"
        ],
        "title": "采桑曲",
        "id": "44552d42-f4a1-4d87-ae94-4e2f57a86734"
    },
    {
        "author": "赵孟坚",
        "paragraphs": [
            "卖明镜，怕明镜。",
            "从来面瘦两高颧，况复星星添鬓影。",
            "世间万事只宜晦，明镜何须炯相对。",
            "镜明卖却昏不磨，从教双鬓雪婆娑。"
        ],
        "title": "卖镜",
        "id": "958c80c3-d9a2-4f16-ba64-b00262455ba6"
    },
    {
        "author": "赵孟坚",
        "paragraphs": [
            "青春能几何，青春能几何。",
            "苍髯绀发看成皤，亦有红颜嫩于花，东风驰道属谁家。",
            "可道光阴流电转，草上霜飞峭如翦。",
            "心如不知恍重见，心语不通惟见面。",
            "重见面，愁转多。",
            "归来银烛炯长夜，叹息青春能几何。"
        ],
        "title": "青春能几何  其一",
        "id": "62e670bc-6d71-4a5e-aed8-e0ed6e557f07"
    },
    {
        "author": "赵孟坚",
        "paragraphs": [
            "青春能几何，青春能几何。",
            "日乌月兔去如梭，胶粘难安枝上花。",
            "颇惜相逢殊草草，中心有言不复道。",
            "鹊喜传讹易颠倒，想得也应生懊恼。",
            "谩自有千金，无方驻脸霞。",
            "休言洛阳看花伴，经年浪荡不归家。",
            "君不见青春能几何。"
        ],
        "title": "青春能几何  其二",
        "id": "2fdecc21-0742-43f6-b2a8-d28fd4f9db4e"
    },
    {
        "author": "赵孟坚",
        "paragraphs": [
            "归归归，三月将尽方始啼。",
            "木林翠密阴成幄，花片红嫣风荡飞。",
            "归归归，汝既劝归胡不归。",
            "归来深院日正长，煮酒菖蒲玉屑香。",
            "醉眠藤牀觉晚凉，须臾月色到回廊。",
            "归归归，真个归来乐未央。"
        ],
        "title": "二禽言戏赠难弟 归归归",
        "id": "1803dd04-2e29-4aff-a15c-732234a3d2ef"
    },
    {
        "author": "赵孟坚",
        "paragraphs": [
            "笃笃笃，日长正午睡初熟。",
            "谁其扣门访幽独，见他利喙啄枯木。",
            "枯木中间能有几，小虫何足饱尔腹，尽日劳苦食不足。",
            "笃笃笃，此声尚且聒人耳，人之多言宁不渎。",
            "戒之哉，笃笃笃。"
        ],
        "title": "二禽言戏赠难弟 笃笃笃",
        "id": "3efbec7d-5c3c-46ee-a310-941818a98324"
    },
    {
        "author": "赵孟坚",
        "paragraphs": [
            "生计从来拙，奚疑壁四空。",
            "解忧惟父母，谋事等儿童。",
            "无竞身如偶，讹言耳愿聋。",
            "丈夫心铁石，肯自泣涂穷。"
        ],
        "title": "庚辰除夕",
        "id": "8679a5ae-3e85-4d13-9845-6993464792ec"
    },
    {
        "author": "赵孟坚",
        "paragraphs": [
            "岁事今其暮，而多怅惋心。",
            "功名一成否，身世几浮沉。",
            "荄甲四墙在，根株百蠹侵。",
            "白云飞处远，东望动微吟。"
        ],
        "title": "辛巳除夕",
        "id": "dbfcfc9a-9df4-4d14-9eab-04172e778b5a"
    },
    {
        "author": "赵孟坚",
        "paragraphs": [
            "背日踏寒影，归程路觉长。",
            "水流逢石响，花晚度秋香。",
            "前去多林莽，新传有虎狼。",
            "行行应勿缓，掠面已风霜。"
        ],
        "title": "山行晚归",
        "id": "b78760f2-d56c-4ec8-819a-6fb2ecd93c75"
    },
    {
        "author": "赵孟坚",
        "paragraphs": [
            "虽未及瑯琊，看来亦自佳。",
            "微坳著新月，耸翠带余霞。",
            "巨凿应灵禹，斜抛或女娲。",
            "小亭相对好，莫放竹丛遮。"
        ],
        "title": "尤美亭",
        "id": "88b41ff6-05f0-4a43-9baf-f4938be7f347"
    },
    {
        "author": "赵孟坚",
        "paragraphs": [
            "夜热寝复起，独行池上亭。",
            "欹荷倾泫露，高柳挂疎星。",
            "秋蛩已啼草，涸鱼时唼萍。",
            "无云那有雨，湛湛一天青。"
        ],
        "title": "夜热",
        "id": "ed602f99-a72f-4df5-aca7-9fb7c5501ea1"
    },
    {
        "author": "赵孟坚",
        "paragraphs": [
            "此閟先天地，名斋曷扁蒙。",
            "祇应防太洁，未必果冬烘。",
            "酿臈重醅酒，初阳逗煖风。",
            "当年郭有道，此意与君同。"
        ],
        "title": "蒙斋",
        "id": "dd02282a-d29a-4506-9196-9d09438f5ed5"
    },
    {
        "author": "赵孟坚",
        "paragraphs": [
            "旋斲蓱芜地，亭台出水濒。",
            "人知便行乐，谁识念贤臣。",
            "淡月花无影，微风浪有鳞。",
            "飞梁如跨水，游子更来频。"
        ],
        "title": "文宣公祠宇新成",
        "id": "aa5bfaad-2641-4b56-8db2-dd6e3dd33a70"
    },
    {
        "author": "赵孟坚",
        "paragraphs": [
            "元正假得晴，野服暂山行。",
            "遇石松盘盖，悬崖兰倒生。",
            "壁间题字古，潭面鉴形清。",
            "官满应求此，读书秋月明。"
        ],
        "title": "何氏书堂",
        "id": "3168dc0f-1ec1-43b0-a4bc-5326284b36e7"
    },
    {
        "author": "赵孟坚",
        "paragraphs": [
            "逍遥微物累，出处任天真。",
            "薄宦已陈梦，青山犹故人。",
            "鉴湖凉不暑，荷叶浄无尘。",
            "往往入图画，扣舷欹角巾。"
        ],
        "title": "鸿禧观次高横槎韵  其一",
        "id": "14dc6d7d-08c5-4f95-9bac-eeecd8acdba1"
    },
    {
        "author": "赵孟坚",
        "paragraphs": [
            "秦望与兰亭，山山递送迎。",
            "莼鲈方嫩美，草木亦欣荣。",
            "去继汉疏傅，名肩齐鲁生。",
            "鸿都读遗事，谁不动归情。"
        ],
        "title": "鸿禧观次高横槎韵  其二",
        "id": "f390e828-69cd-4a0d-879a-f2a58a85b7dc"
    },
    {
        "author": "赵孟坚",
        "paragraphs": [
            "遶堤千障碧，过雨一回新。",
            "并驾馆中杰，分题湖上春。",
            "杯觞同臭味，篇什倍精神。",
            "招手年时燕，遄归尚及辰。"
        ],
        "tags": [
            "西湖"
        ],
        "title": "和陈鲁山社日西湖二首  其一",
        "id": "9add501a-a8d8-402a-9182-45e26e3a5a00"
    },
    {
        "author": "赵孟坚",
        "paragraphs": [
            "海棠料客醉，故作晕微红。",
            "借路山无雨，惜花天不风。",
            "扬镳联胜士，琢句策奇功。",
            "读罢身何许，晴光荡漾中。"
        ],
        "tags": [
            "西湖"
        ],
        "title": "和陈鲁山社日西湖二首  其二",
        "id": "5697e31c-7c37-4195-ae2e-ea5b58f5b619"
    },
    {
        "author": "赵孟坚",
        "paragraphs": [
            "野外游神迥，望中尘物稀。",
            "天连远水尽，鸟背夕阳飞。",
            "木叶初摇落，乡怀动式微。",
            "兴阑不忍去，迟子一舠归。"
        ],
        "title": "江楼迟客",
        "id": "7015807d-3dff-4864-971b-ab6dc5858e3d"
    },
    {
        "author": "赵孟坚",
        "paragraphs": [
            "香泥封箨接头新，幻出花王见早春。",
            "时节不须寒食候，工夫远胜洛阳人。",
            "嫩黄蜡叶拳微皱，半醉宫粧粉未匀。",
            "恐怕晚风须爱护，罗帏遮却看频频。"
        ],
        "title": "早春牡丹",
        "id": "1ce20aea-6f95-4072-9840-5168d1cbbfab"
    },
    {
        "author": "赵孟坚",
        "paragraphs": [
            "眼眩繁妍锦一机，铜缾分插递参差。",
            "几于饤坐看如偶，却为轻寒谢较迟。",
            "售用奢豪须藉酒，形容妖艳每难诗。",
            "微风忽度轻披展，绝忆霓裳驻拍时。"
        ],
        "title": "安吉州赋牡丹",
        "id": "cff42d6d-f781-450a-be2d-6dd513bfd15e"
    },
    {
        "author": "赵孟坚",
        "paragraphs": [
            "左携珍帖右花王，雅贶何殊照乘光。",
            "拆壁漏痕含虿尾，珍珠露颗带天香。",
            "数千叶密怜檀晕，怕六丁收谨匣藏。",
            "答谢苦惭无好语，撚髭空断不成章。"
        ],
        "title": "谢徐正十一兄惠牡丹颜帖",
        "id": "0dc46ecc-ded2-43ac-8d89-0aebac6c2368"
    },
    {
        "author": "赵孟坚",
        "paragraphs": [
            "石上芭蕉手自移，黄梅便得雨如期。",
            "水根联络银丝漾，风叶纷抽羽扇欹。",
            "日验发生疑有准，心加爱护每忘疲。",
            "犹如老大初生子，及见成人长立时。"
        ],
        "title": "种水芭蕉",
        "id": "ec2d69e3-e7d5-4f2b-93bb-27341024ab71"
    },
    {
        "author": "赵孟坚",
        "paragraphs": [
            "一痕朝日界晴窗，森肃清寒昨夜霜。",
            "砚怕生澌微贮水，炉因拨火起余香。",
            "最耽诗帖闲中乐，无奈尘埃客里忙。",
            "却是小春花谢绝，海棠经月驻红粧。"
        ],
        "title": "初冬客中见小春海棠",
        "id": "954d7d67-0954-4c4a-83dc-bddc9ae0abb9"
    },
    {
        "author": "赵孟坚",
        "paragraphs": [
            "睡觉簷牙月一钩，适闲真不愿封侯。",
            "病多药裹长为侣，静著炉薰转更幽。",
            "席上眼明梅破腊，霜余珍重菊经秋。",
            "从兹可向家居否，强半经年在客舟。"
        ],
        "title": "客中",
        "id": "dd6bdf8b-a4bc-4463-aee9-e399969cd7a5"
    },
    {
        "author": "赵孟坚",
        "paragraphs": [
            "久居朝蹟迟迁次，虽在琴斋颇寂寥。",
            "交少自应无援拔，地寒安得有肥饶。",
            "桃花落处春风紧，梅蘂开时腊雪销。",
            "毕竟徐行能远到，樽前赢得且逍遥。"
        ],
        "title": "和帑院叔",
        "id": "80af81d5-4113-432b-9657-059a14042dec"
    },
    {
        "author": "赵孟坚",
        "paragraphs": [
            "无庸下考又三书，知愧知惭意少舒。",
            "傥便盍簪叨墨绶，纵然休仕亦绯鱼。",
            "何人不愿重金服，那个无心驷马车。",
            "修短洪纤应赋定，好存方寸一由渠。"
        ],
        "title": "及书六考喜效白体",
        "id": "1a7fbe61-6e16-403a-a62f-d69c017396b5"
    },
    {
        "author": "赵孟坚",
        "paragraphs": [
            "不梦华胥仍不醉，灯青室白自高眠。",
            "频闻干叶下空砌，遥认征鸿唳远天。",
            "虑淡殊非同槁木，无营岂复在龆年。",
            "回思扑漉红尘久，亏损工夫只自怜。"
        ],
        "title": "不寐",
        "id": "ed9f0b35-b530-4e4d-8eca-27e2ef16d6d4"
    },
    {
        "author": "赵孟坚",
        "paragraphs": [
            "南薰初爱叶田田，忽见茎枯欲倒悬。",
            "风露渐凄生澹泊，水天相映作澄鲜。",
            "无人领会微吟意，独自咿唔薄暮天。",
            "一对陶朱山下鹭，飞飞冲破晚炊烟。"
        ],
        "title": "邑圃池上",
        "id": "3d0a789f-a846-4e38-b638-f59fd44dcaa7"
    },
    {
        "author": "赵孟坚",
        "paragraphs": [
            "护毛不用笼宽织，半杀彫翎养自驯。",
            "退易进难微鹤叹，凉来炎去异鸿宾。",
            "横枝梅下眠和月，临水薇边游近人。",
            "更著花栽安藓石，黄筌图画镇长新。"
        ],
        "title": "养㶉鶒",
        "id": "fc5d8eb6-f735-46bb-a449-6c7c90d69f9d"
    },
    {
        "author": "赵孟坚",
        "paragraphs": [
            "自叹凄凉客寄身，已孤茱酒奉慈亲。",
            "未应一夜无芳菊，共上层楼有可人。",
            "日射寒山宜近晚，霜殷秋叶艳于春。",
            "清欢率尔吾侪事，帽落龙山意更真。"
        ],
        "title": "十日同宪僚登高",
        "id": "1bf71441-8825-44bd-917b-dfb05d660a82"
    },
    {
        "author": "赵孟坚",
        "paragraphs": [
            "二祖霜台有烈声，传家文宪见先生。",
            "刚而不折松筠寿，贫弗滥求冰玉清。",
            "陶令秫田诗料足，窦家桂子义方成。",
            "即兹更有高贤传，岂羨区区世上名。"
        ],
        "title": "读元舅雪溪先生墓铭",
        "id": "fc88d89a-17ba-4cf4-9279-ba8b74d36d2d"
    },
    {
        "author": "赵孟坚",
        "paragraphs": [
            "行乐今非少壮时，一樽聊以酹吾师。",
            "只鸡岂敢方前辈，下马犹能慰所思。",
            "原上松杉新种植，望中桃李半披离。",
            "归途剧饮赓新句，颠倒纶巾不自持。"
        ],
        "title": "拜扫易斋先生墓  其一",
        "id": "5236f833-c737-4f26-8395-cdc3a5db8b91"
    },
    {
        "author": "赵孟坚",
        "paragraphs": [
            "只鸡斗酒礼虽微，苦雨终风志不移。",
            "卧病已辜寒食约，践盟犹及小春时。",
            "老怀伤感浑如旧，同舍追陪尚可期。",
            "少憩东湖勿怱遽，片云来往正催诗。"
        ],
        "title": "拜扫易斋先生墓  其二",
        "id": "cbf605dc-d54f-4547-8376-827d27c0787f"
    },
    {
        "author": "赵孟坚",
        "paragraphs": [
            "锁窗寂寞守灯荧，熟数陈踪迹杳冥。",
            "已自无心云淡淡，不应逐计鼠营营。",
            "发生最普惟春力，幽隠旁昭是月明。",
            "试品梅花霜下角，动人深浅似秦筝。"
        ],
        "title": "寄汤帐干",
        "id": "67af7f49-6b71-49fd-86c7-098f8f327916"
    },
    {
        "author": "赵孟坚",
        "paragraphs": [
            "水临轩槛绝纤埃，砌面茸茸上绿苔。",
            "伺餧金鳞浑可狎，低飞翠羽不生猜。",
            "篆薰欲起筵初集，清磬才敲梦恰回。",
            "正好西风坐萧爽，官程翻怕驿书催。"
        ],
        "title": "招石希孟朝饭",
        "id": "85217f65-442b-42e9-9c8b-8a72f39dab62"
    },
    {
        "author": "赵孟坚",
        "paragraphs": [
            "曾闻老吏说先猷，咳唾珠玑下笔遒。",
            "大器莫为时所用，高科还有子能收。",
            "相逢禹会嗟何晚，薄可郊寒匪暗投。",
            "珍重斯文肯勉力，清朝坟典要人修。"
        ],
        "title": "与帅干架阁宗叔",
        "id": "e290130d-88b7-43b9-8e61-acff154d752a"
    },
    {
        "author": "赵孟坚",
        "paragraphs": [
            "诩诩言词巷陌儿，倾心反目易安危。",
            "可嗟香尽蝶犹恋，谁谓机萌鸥不知。",
            "寥落丹青秋后扇，纵横黑白局中碁。",
            "料应主意非疎贾，其奈难祛绛灌疑。"
        ],
        "title": "寓言",
        "id": "2ed4ec56-a9aa-48b0-9f0b-c577d9143b8c"
    },
    {
        "author": "赵孟坚",
        "paragraphs": [
            "闻借侯家宅，湖边度夏凉。",
            "钟鱼连梵寺，雉堞傍城墙。",
            "闲适心无事，清和日正长。",
            "藕花虽尚稚，荷叶自多香。",
            "苦笋回余味，青梅弄半黄。",
            "生绡画团扇，细葛制轻裳。",
            "水近风生座，簷虚月满廊。",
            "龙舟花桨榾，骝马紫绦缰。",
            "竟日歌声沸，通宵水面光。",
            "不妨投辖饮，更称静琴张。",
            "诗社联行卷，仙姝学道粧。",
            "英游伴王谢，清梦到羲皇。",
            "曾约陪游盖，惭稽动客樯。",
            "忆君成怅望，为我细思量。",
            "几度吟成后，凭谁远寄将。",
            "意多收不尽，事鄙每牵忙。",
            "今夕微醺起，中宵捉笔狂。",
            "浪吟无次第，聊表未遗忘。"
        ],
        "tags": [
            "西湖"
        ],
        "title": "追咏西湖行乐寄傅清叔",
        "id": "6507f495-4e62-4de2-92c3-330b73c715fd"
    },
    {
        "author": "赵孟坚",
        "paragraphs": [
            "九里松株不断青，松风上发下泉声。",
            "耳边为爱闻天籁，故约游缰缓缓行。"
        ],
        "title": "九里松马上作",
        "id": "a13dc45e-8fc8-42f4-8c75-3e6878af5464"
    },
    {
        "author": "赵孟坚",
        "paragraphs": [
            "素娥懒驾水晶轮，此夕飞来夜欲分。",
            "送客出门还独立，一天清露湛无云。"
        ],
        "title": "送客",
        "id": "49844d65-74e8-4d8b-b9b1-687d97169a99"
    },
    {
        "author": "赵孟坚",
        "paragraphs": [
            "小楼面面著疎櫺，静有蟾光绝市声。",
            "读罢离骚临晋帖，菊花香里数寒更。"
        ],
        "title": "临安客中",
        "id": "c01cee24-df17-4e4d-bc57-67d4bc5ac19c"
    },
    {
        "author": "赵孟坚",
        "paragraphs": [
            "奚囊金勒逗春行，醉咏归来陇月生。",
            "折得生香浑懒向，断簪零珥任纵横。"
        ],
        "title": "折枝",
        "id": "5002c6ed-1797-438a-9166-dff9fc3f3b0c"
    },
    {
        "author": "赵孟坚",
        "paragraphs": [
            "节近清明长是阴，黄花间在麦苗深。",
            "倦行却上高楼望，烟锁前村一半林。"
        ],
        "title": "清明",
        "id": "0415af79-3a0e-4f76-a685-60253fc2c143"
    },
    {
        "author": "赵孟坚",
        "paragraphs": [
            "二十年前漫浪游，海天霜气夜深浮。",
            "竹窗梦断闻鸡处，常忆溪湾坞聚头。"
        ],
        "title": "经过",
        "id": "5f83f548-fd9f-4724-a4e4-4fc749b516c4"
    },
    {
        "author": "赵孟坚",
        "paragraphs": [
            "凄凄寒菊委霜丛，下有微吟腐叶蛩。",
            "倚著栏干听不了，自来我辈最情钟。"
        ],
        "title": "南林张园",
        "id": "a4e69efa-0e8c-4e7c-8a8d-bb818860d6a8"
    },
    {
        "author": "赵孟坚",
        "paragraphs": [
            "少年眼力健观书，卷里千言一览无。",
            "官事簿书昏惘惘，效尤石上种菖蒲。"
        ],
        "title": "种石菖蒲",
        "id": "512f1283-7145-4d5d-b0fd-37bf69abf01f"
    },
    {
        "author": "赵孟坚",
        "paragraphs": [
            "光风荡煖晓晴天，雅有幽香入简编。",
            "寻见野花都不是，山蜂引到石崖边。"
        ],
        "title": "蕙花",
        "id": "c595cbcf-9d17-4f40-8d0c-a49d7c0e1b12"
    },
    {
        "author": "赵孟坚",
        "paragraphs": [
            "点点桃花短短墙，雨声彻夜响回廊。",
            "觉来蝴蝶家山梦，一半分明一半忘。"
        ],
        "title": "梦回",
        "id": "3d6dd853-6f3e-4ff1-88cc-25b8033ed0b0"
    },
    {
        "author": "赵孟坚",
        "paragraphs": [
            "纷纷尘土簿书堆，职在其间怎可辞。",
            "不向先生问荣达，但言何日是闲时。"
        ],
        "title": "赠术者",
        "id": "8939ac03-2d6b-45bb-b7a0-c229d4b77371"
    },
    {
        "author": "赵孟坚",
        "paragraphs": [
            "凤城凉雨新秋后，几处朱楼试管弦。",
            "有客贳金收古歙，短檠竟夕自摩研。"
        ],
        "title": "买砚碑  其一",
        "id": "843e8859-1b90-489d-a9a6-7f79c3ddb92c"
    },
    {
        "author": "赵孟坚",
        "paragraphs": [
            "恰在贳金醉砚直，又逢古洛蔡公碑。",
            "摩挲不忍教他去，笑杀典衣偿直时。"
        ],
        "title": "买砚碑  其二",
        "id": "839f99e4-aa15-4976-b8f7-7231138e77bc"
    },
    {
        "author": "赵孟坚",
        "paragraphs": [
            "生成欲见化工功，不在漫山桃李中。",
            "为向梅梢问消长，地寒先却得春风。"
        ],
        "title": "问梅寄贾秋壑先生",
        "id": "6e8b8e06-3d4b-4dad-885a-2137b157da74"
    },
    {
        "author": "赵孟坚",
        "paragraphs": [
            "枯梅一树半斜欹，绕匝行行欲咏诗。",
            "忽觌季难遗墨在，西风吹泪满髯丝。"
        ],
        "title": "天平方丈梅下见持要旧题",
        "id": "75ed0799-c0e9-4042-8d4b-44692b731ad8"
    },
    {
        "author": "赵孟坚",
        "paragraphs": [
            "官舍无花甑有尘，纵将画展不如真。",
            "若非折寄珍珠颗，几是萧条过一春。"
        ],
        "title": "谢送牡丹  其一",
        "id": "d5b52ab6-0ce1-418f-be4e-68be1f2aaac5"
    },
    {
        "author": "赵孟坚",
        "paragraphs": [
            "蘸蜡封枝翦处新，开奁带露尚精神。",
            "洛阳路远风尘暗，肠断应无做谱人。"
        ],
        "title": "谢送牡丹  其二",
        "id": "6fcd173b-c4c6-43f6-bbb3-c368b965c88a"
    },
    {
        "author": "赵孟坚",
        "paragraphs": [
            "高烧烛照御黄衣，疑是沈香夜宴归。",
            "固是不教花睡著，只愁惊起露蝉飞。"
        ],
        "title": "高渭南席上烛照牡丹  其一",
        "id": "aab6a9ee-64c7-4d50-ad33-de5b7d6ecf81"
    },
    {
        "author": "赵孟坚",
        "paragraphs": [
            "日午猫睛一线时，红嫣紫媚正猖披。",
            "争如绛蜡通宵照，玉叶金须色愈滋。"
        ],
        "title": "高渭南席上烛照牡丹  其二",
        "id": "47839010-e25a-4c60-8b07-ba3a0d5b02fb"
    },
    {
        "author": "赵孟坚",
        "paragraphs": [
            "哆口搘牙月蚀诗，遗编读著凛风规。",
            "如何晚节从污合，竟与奸臣血作泥。"
        ],
        "title": "题玉川月蚀诗后",
        "id": "9b03f0a9-5cc8-4029-8b59-40e10d48f87a"
    },
    {
        "author": "赵孟坚",
        "paragraphs": [
            "霜轻榆柳未全黄，两岸菰蒲洲渚长。",
            "鸥鸟背人飞扑漉，西风尝是入斜阳。"
        ],
        "title": "题赵大年小景  其一",
        "id": "508de0c9-5b12-4f17-a0c2-1a041c68b487"
    },
    {
        "author": "赵孟坚",
        "paragraphs": [
            "一行白鹭过前山，飞去沙鸥半复还。",
            "更有精能君见否，黄鹂两两绿杨间。"
        ],
        "title": "题赵大年小景  其二",
        "id": "65820f52-56ec-411e-80fb-af5bb3bd879a"
    },
    {
        "author": "赵孟坚",
        "paragraphs": [
            "微风过处有清香，知是荼䕷隔短墙。",
            "相得故园成索寞，诗盟谁复为平章。"
        ],
        "title": "客中思家  其一",
        "id": "ce2c31fa-c7cc-48a7-b674-78a366043583"
    },
    {
        "author": "赵孟坚",
        "paragraphs": [
            "楚楚轻衫翦薄纱，而今忆得在山家。",
            "萧娘为是亲蚕事，嗔带含香紫笑花。"
        ],
        "title": "客中思家  其二",
        "id": "1f86386d-2879-47a2-b6f2-fa18c759ab3f"
    },
    {
        "author": "赵孟坚",
        "paragraphs": [
            "柳絮悠悠拂面轻，随风到处若为情。",
            "西池应也无人到，一面青青萍自生。"
        ],
        "title": "客中思家  其三",
        "id": "b00ac1a9-d892-46cf-9117-6deaca2bc031"
    },
    {
        "author": "赵孟坚",
        "paragraphs": [
            "逃禅祖花光，得其韵度之清丽。",
            "节庵绍逃禅，得其萧散之布置。",
            "回观玉面而鼠须，已见工夫较精致。",
            "双枝倒作鹿角曲，生意由来端若尔。",
            "所传正统谅末节，舍此的传皆伪耳。",
            "僧花工之工则麤，梦良意到工则未。",
            "女中却有鲍夫人，能守师绳不轻坠。",
            "可怜闻名不识面，云有江西陆公济。",
            "季衡麤丑恶拙祖，弊到雪篷滥觞矣。",
            "所恨二王无巨法，多少东邻拟西子。",
            "是中有趣岂不传，要以眼力求其旨。",
            "踢须正七萼则三，点眼名椒梢鼠尾。",
            "枝分三叠墨浓淡，花有正背多般蕊。",
            "夫君固已悟筌蹄，重说偈言吾亦赘。",
            "谁家屏障得君画，更以吾诗跋其底。"
        ],
        "title": "里中康节庵画墨梅求诗因述本末以示之",
        "id": "d521d24a-93ae-45f9-989a-d509dd1f1742"
    },
    {
        "author": "赵孟坚",
        "paragraphs": [
            "浓写花枝淡写梢，鳞皴老干墨微焦。",
            "笔头三踢攒成瓣，珠晕一圆工点椒。",
            "粧缀蜂须拟笑靥，稳拖鼠尾施长条。",
            "尽吹花侧风初急，犹带枝头雪未消。",
            "松竹衬时明掩映，水波浮处见飘飖。",
            "黄昏时候朦胧月，清浅溪山长短桥。",
            "閙里相挨如有意，静中背立似无聊。",
            "笔端的皪明非画，轴上纵横不是描。",
            "顿觉坐来春盎盎，因思行过雨潇潇。",
            "从头总是汤杨法，拼下工夫岂一朝。"
        ],
        "title": "康不领此诗又有许梅谷者仍求再赋长律",
        "id": "81f02731-258b-45e0-8507-d4261167277b"
    },
    {
        "author": "赵孟坚",
        "paragraphs": [
            "古画画物无定形，随物赋形皆逼真。",
            "其次祖述有师绳，如印印泥随前人。",
            "尚疑屋下重作屋，参以新意意乃足。",
            "晋魏而来几百年，羲献断絃谁解续。",
            "何况高束李杜编，江湖竞卖新诗读。",
            "愿君种取渭川一千亩，饱饭逍遥步扪腹。",
            "风晴烟雨尽入君心胸，吐出毫端自森肃。"
        ],
        "title": "王翠巖写竹求诗",
        "id": "0bf71e8d-8237-4d4d-aeef-5ae7c2d755e9"
    },
    {
        "author": "赵孟坚",
        "paragraphs": [
            "自欣分得槠山邑，地近钱塘易买花。",
            "堆案文书虽鞅掌，簪瓶金玉且奢华。",
            "酒边已爱香风度，烛下独怜舞影斜。",
            "矾弟梅兄来次第，搀春热閙令君家。"
        ],
        "title": "题水仙",
        "id": "3c3bad00-f0f4-426b-a64d-9c8f66a24abe"
    },
    {
        "author": "赵孟坚",
        "paragraphs": [
            "秋泊禅扉夜，清吟入兴频。",
            "风生水鳞甲，云放月精神。",
            "禅有机锋祕，诗无句法新。",
            "旧题寻不见，吹遍壁间尘。"
        ],
        "title": "夜泊法忍寺",
        "id": "91f3e311-5f58-4330-b580-e314207a7d28"
    },
    {
        "author": "赵孟坚",
        "paragraphs": [
            "六月衡湘暑气蒸，幽香一喷冰人清。",
            "曾将移入浙西种，一岁才华一两茎。"
        ],
        "title": "题墨兰图",
        "id": "cc60afc8-add3-43f1-8498-bca5b39a6795"
    },
    {
        "author": "赵孟坚",
        "paragraphs": [
            "墙头花，红且白。",
            "一百五日过寒日，寒食过了好风日。",
            "风又吹，日又炙。",
            "枝头好花尽狼藉，人生百年罕七十。",
            "愚者见花不知惜，我辈看花常唧唧。",
            "有酒莫停杯，当歌莫停拍。",
            "头上丝丝霜雪来，老大见花方叹息。"
        ],
        "title": "墙头花",
        "id": "6e79f8de-391e-4c3d-a6cd-61e6938a579f"
    },
    {
        "author": "赵孟坚",
        "paragraphs": [
            "溟溟复霭霭，极望欲无涯。",
            "村远如相合，天底若四垂。",
            "橹声因湿小，塔影被云欺。",
            "不但长烟雨，阴晴有间时。"
        ],
        "title": "题高氏烟雨馆  其一",
        "id": "93e75260-e4b8-4732-b403-766ffbedb939"
    },
    {
        "author": "赵孟坚",
        "paragraphs": [
            "人多晴昼至，此趣未应知。",
            "我独身常寓，烟霏雨暗时。",
            "曀添波面阔，绿压柳丝垂。",
            "忽有片帆过，惊飞双鹭鸶。"
        ],
        "title": "题高氏烟雨馆  其二",
        "id": "86d58f74-a00a-4f78-b6ee-be0dec0d04ca"
    },
    {
        "author": "赵孟坚",
        "paragraphs": [
            "重到招提十七年，吟题墨色又成嫣。",
            "蟠虬老桧枝垂舞，像刻前碑石载镌。",
            "留赋纵然常满壁，玄机竟莫悟枯禅。",
            "道场法子丛居盛，奚复芦花施钓船。"
        ],
        "title": "题照禅师道场",
        "id": "1f479f0e-4d60-4c14-bd68-e7132f1175a6"
    },
    {
        "author": "孙梦观",
        "paragraphs": [
            "多幸廛居辱镇临，政平底用减科箴。",
            "昔闻偃室絃歌化，今见邦君抚字心。",
            "帘度荷香供永昼，水寒山影泻清音。",
            "从来县谱无他事，祇说恩波一脉深。"
        ],
        "title": "道爱堂",
        "id": "62cc3e42-615a-4848-9d57-6184e815cac5"
    },
    {
        "author": "赵与{𥫗/？/心}",
        "paragraphs": [
            "野色烟波外，西风橘柚香。",
            "湖光杳无际，山色忽深藏。",
            "塔古灯犹照，坛余灶已荒。",
            "何当蜕尘鞅，从此访渔郎。"
        ],
        "title": "橘二首  其一",
        "id": "913f2e26-dedb-4c05-b708-b02bcee1f728"
    },
    {
        "author": "赵与{𥫗/？/心}",
        "paragraphs": [
            "倦客沧浪意，扁舟汗漫游。",
            "云归林屋晚，木落洞庭秋。",
            "此地真堪老，中原卒未休。",
            "可知侯万户，不似橘千头。"
        ],
        "tags": [
            "洞庭湖"
        ],
        "title": "橘二首  其二",
        "id": "103404ae-64bd-4fda-a01b-58e79517471b"
    },
    {
        "author": "赵与{𥫗/？/心}",
        "paragraphs": [
            "晚来狂索酒，量大酒无功。",
            "窗豁能容月，楼高易得风。",
            "碎声闻蟋蟀，疎影舞梧桐。",
            "夜半成清梦，江湖垂钓翁。"
        ],
        "title": "桐",
        "id": "5bab60a4-6f0d-418b-9dc1-da759cd7e5e1"
    },
    {
        "author": "吴燧",
        "paragraphs": [
            "山色寒仍瘦，湖光晚再明。",
            "松苍仁者寿，梅古圣之清。",
            "日淡草无影，风干叶有声。",
            "三年湖上客，鸥鹭得无情。"
        ],
        "title": "冬晚湖上",
        "id": "83e5937a-982d-4ef8-a52d-82bea9ded1a5"
    },
    {
        "author": "程元凤",
        "paragraphs": [
            "圣主严恭德意真，两仪合飨鉴精纯。",
            "九筵五室仪章旧，一祖三宗侑典新。",
            "风日盎温銮辂驾，月星明穊玉巵陈。",
            "元良式献邦家庆，共祝吾皇寿万春。"
        ],
        "title": "宝祐五年史院修高孝光宁四朝国史成上进九月明堂升侑高宗礼成进诗三章称贺  其一",
        "id": "a885f4cd-81a2-4fd5-a294-9d38ae1835ae"
    },
    {
        "author": "程元凤",
        "paragraphs": [
            "格天盛德素躬全，肸蠁交通心即天。",
            "供币用将祈永命，奉粢端为告丰年。",
            "宽条日布民安业，捷帜星驰将护边。",
            "虎拜紫宸称贺处，祥光萦绕御炉烟。"
        ],
        "title": "宝祐五年史院修高孝光宁四朝国史成上进九月明堂升侑高宗礼成进诗三章称贺  其二",
        "id": "24168c54-5c77-4b55-8ef6-cb948d2ea3c4"
    },
    {
        "author": "程元凤",
        "paragraphs": [
            "愚臣何幸际明时，才本疎庸玷宰司。",
            "未报圣恩怀夕惕，更叨使领侍亲祠。",
            "骏奔重屋仪文肃，鸡揭端门惠术施。",
            "归美惭微天保颂，畏威愿继我将诗。"
        ],
        "title": "宝祐五年史院修高孝光宁四朝国史成上进九月明堂升侑高宗礼成进诗三章称贺  其三",
        "id": "8fc7a4c4-f9e7-42d3-b807-ba439ff66b93"
    },
    {
        "author": "程元凤",
        "paragraphs": [
            "有美英姿七尺长，桓桓威武孰能当。",
            "保州萧史来依德，拒逆侯生竟败亡。",
            "爵受重安持督节，谥书忠壮配高皇。",
            "堂堂庙宇黄牢下，暮鼓晨钟不暂忘。"
        ],
        "title": "淳祐己酉岁谒祖梁将军忠壮公庙",
        "id": "6fb5dcb9-40f3-439e-8a3c-3b8affd0621c"
    },
    {
        "author": "程元凤",
        "paragraphs": [
            "午鸡喔喔岭头闻，下岭相将日已曛。",
            "跨涧小桥斜贴水，悬崖峭壁冷生云。",
            "青帘渐唤新从事，白壁犹存旧墨君。",
            "桑柘渐浓麻麦秀，田夫村妇总欣欣。"
        ],
        "title": "和竹坞过曹柘岭",
        "id": "117a53ec-0b9d-47a3-8578-8a1741774b74"
    },
    {
        "author": "程元凤",
        "paragraphs": [
            "山人坐题山水清，一空霁色无阴晴。",
            "虚堂夜看星斗落，老鼎昼汲风泉烹。",
            "杯间聊学蔬笋气，云外远飘絃诵声。",
            "晦翁溪斋二三友，神游于此留其名。"
        ],
        "title": "居然庵",
        "id": "0d635557-c770-4f6d-8ac1-8dd00f0c32c7"
    },
    {
        "author": "程元凤",
        "paragraphs": [
            "为爱山房峭绝，十年两借禅床。",
            "松声夜半清枕，洗尽世间笙簧。"
        ],
        "title": "游清泉寺",
        "id": "8253440a-94a6-4126-80a0-365999837be1"
    },
    {
        "author": "程元凤",
        "paragraphs": [
            "共趁云龙会，尔何独负嵎。",
            "猝逢惊履尾，孰视稍摩须。",
            "野老与相狎，行人畏不趋。",
            "敢烦猿臂手，射此老于菟。"
        ],
        "title": "虎头巖",
        "id": "41ca6ba1-7a6d-4d11-a4d3-b551d7840896"
    },
    {
        "author": "程元凤",
        "paragraphs": [
            "解鞍小憩索胡床，五载重来两鬓霜。",
            "庭下幽花迷蛱蝶，屋头乔木弄笙簧。",
            "棣华喜遂团栾乐，柳絮从教上下狂。",
            "明月浮丘访僊伯，径迷芳草马蹄香。"
        ],
        "title": "同山窗游黄山",
        "id": "32e9adc9-ab6c-4481-b53a-88252e915bc0"
    },
    {
        "author": "程元凤",
        "paragraphs": [
            "圣心翼翼对苍穹，蒇事明禋协肃雍。",
            "玉辂晓升香雾滃，紫坛夜款瑞烟浓。",
            "风声应律谐箫管，月色澄空映璧琮。",
            "丹凤楼前恩施溥，欢呼三祝效尧封。"
        ],
        "title": "明堂大礼庆成诗  其一",
        "id": "da04b2fb-259b-4b8d-8e41-30e6982a6dd8"
    },
    {
        "author": "程元凤",
        "paragraphs": [
            "森严羽卫拥和銮，咫尺龙颜侍至尊。",
            "禋祀仪文勤圣问，敬天实意进刍言。",
            "百神受职来鸿祉，多士承休肃骏奔。",
            "右飨不常威可畏，载歌周颂报皇恩。"
        ],
        "title": "明堂大礼庆成诗  其二",
        "id": "30000a2e-a435-4dc1-be30-9f986c6456a2"
    },
    {
        "author": "程元凤",
        "paragraphs": [
            "渔翁收网处，衰柳自穿鱼。"
        ],
        "title": "句",
        "id": "babea72f-4c99-478d-88e9-223a13aaa31f"
    },
    {
        "author": "贝守一",
        "paragraphs": [
            "饥餐匕筯饭，渴饮甆罂酒。",
            "不忺白昼眠，时复遶庭走。",
            "不结冷淡交，亦无名利友。",
            "晚借竹风凉，临池坐良久。"
        ],
        "title": "逍遥吟",
        "id": "24108de0-1c4c-4652-bbf5-2dad64c3c56a"
    },
    {
        "author": "贝守一",
        "paragraphs": [
            "不效痴禅误此身，安居随分乐天真。",
            "闲寻草药防医病，广施仙方为济人。",
            "学道未逢师诀窍，收心且养自精神。",
            "修持要到无空地，扫却从前碍眼尘。"
        ],
        "title": "适意",
        "id": "bb1205cc-b483-490b-8425-c5659ba9ca2a"
    },
    {
        "author": "贝守一",
        "paragraphs": [
            "迹晦心须晦，神清梦亦清。",
            "一窝如斗大，万事等沤成。",
            "风月平章易，山林去就轻。",
            "生生终有累，不若事无生。"
        ],
        "title": "自适",
        "id": "8d9e3185-71f2-4f56-a42e-85de0833ff35"
    },
    {
        "author": "贝守一",
        "paragraphs": [
            "园林桃李争妍，我有兰花数朵。",
            "杯盘笋蕨鲜肥，恁地有何不可。"
        ],
        "title": "有何不可  其一",
        "id": "5279d730-47c2-4b73-9f53-f430a0e87e0f"
    },
    {
        "author": "贝守一",
        "paragraphs": [
            "炎炎火繖张空，避暑林亭趺坐。",
            "有时解帯披襟，恁地有何不可。"
        ],
        "title": "有何不可  其二",
        "id": "b7918863-d5f2-4a0e-9206-0f32cd88fb0c"
    },
    {
        "author": "贝守一",
        "paragraphs": [
            "桂花香满脩廊，皓月当空照我。",
            "徐徐三弄瑶琴，恁地有何不可。"
        ],
        "title": "有何不可  其三",
        "id": "b95700e3-8f14-402c-8c21-9068c0337df4"
    },
    {
        "author": "贝守一",
        "paragraphs": [
            "竹坞雪封云锁，地炉温酒添火。",
            "醉来拥被高眠，恁地有何不可。"
        ],
        "title": "有何不可  其四",
        "id": "012aba25-b013-4874-b1d7-e8a7dbb306ee"
    },
    {
        "author": "贝守一",
        "paragraphs": [
            "浮云初敛夕阳斜，路入江村四望赊。",
            "木厌霜浓频脱叶，梅嫌春小未开花。",
            "翩翩过雁摩晴汉，隠隠孤帆趁落霞。",
            "欲壮吟怀沽斗酒，野田多处少人家。"
        ],
        "title": "冬晴晚步",
        "id": "6a8d3518-9317-4c64-9364-4bea7735177e"
    },
    {
        "author": "贝守一",
        "paragraphs": [
            "高车驷马谩相夸，竹榻蒲团属自家。",
            "困睡饥餐何所有，一溪明月照梅花。"
        ],
        "title": "绝句",
        "id": "b0cd61ae-57ee-442e-81b6-a9c1835a9069"
    },
    {
        "author": "李曾伯",
        "paragraphs": [
            "五叶尧蓂纪诞弥，庆流文祖已垂基。",
            "星明南极老人寿，春布东皇太乙时。",
            "红入仙桃千岁实，青归御柳万年枝。",
            "岭民喜见升平象，拜手同赓天保诗。"
        ],
        "title": "天基节静江祝圣乐语口号",
        "id": "ffbcc5a8-8b41-432c-9fe7-0f961e412a67"
    },
    {
        "author": "李曾伯",
        "paragraphs": [
            "碧虚飞信入蓬莱，约我骖鸾伴侣来。",
            "蔼蔼祥云射虹渚，缤缤香雾下龟台。",
            "喜乘莲叶经琼海，笑指梅花荐玉杯。",
            "圣算自应天地久，蟠桃不计几回开。"
        ],
        "title": "王母致语口号",
        "id": "e4ad7f01-ac75-492d-b230-cc3356968ceb"
    },
    {
        "author": "李曾伯",
        "paragraphs": [
            "相对封人共祝尧，玉觞潋滟酒浮椒。",
            "千山佳气供红旆，一道仁声頼翠轺。",
            "南极仰祈天上寿，东风不隔海滨遥。",
            "恩浓湛露何为报，勉属清忠答圣朝。"
        ],
        "title": "对厅致语口号",
        "id": "0cdb0b90-55bf-4495-947a-2b88f227fdbb"
    },
    {
        "author": "李曾伯",
        "paragraphs": [
            "春风旗鼓拥元戎，万马方嘶一洗空。",
            "不惮八千来剑北，始知十二小齐东。",
            "将扶灞上真人业，未说隆中宰相功。",
            "整顿干坤谈笑事，归来置酒未央宫。"
        ],
        "title": "代益昌宪运两司宴制帅乐语口号",
        "id": "2d6e7fed-d175-47fe-a64b-15fd51b670c0"
    },
    {
        "author": "李曾伯",
        "paragraphs": [
            "皇天祚宋启真儒，手钥秦关镇蜀都。",
            "方策有之伊吕偶，规模如此汉唐无。",
            "军声劘刜归帷幄，王事驱驰在粟刍。",
            "把酒东湖需捷奏，伫催公衮醉西湖。"
        ],
        "tags": [
            "西湖"
        ],
        "title": "代蜀总过沔宴制帅",
        "id": "94773113-8804-4553-8c97-bcc196a03e46"
    },
    {
        "author": "李曾伯",
        "paragraphs": [
            "自拥琱旗运阃筹，星霜四历玉关秋。",
            "深培根本安全蜀，直用精神定远陬。",
            "琴鹤公将离峡口，樵渔我亦访吴头。",
            "溪山好处俱堪饮，江路相衔醉未休。"
        ],
        "title": "代饯蜀阃赴召乐语口号",
        "id": "293e8f0d-be25-4a4d-a338-5c611c76ad03"
    },
    {
        "author": "李曾伯",
        "paragraphs": [
            "晓来微雨过前溪，见说桃花水正肥。",
            "人送风帆还紫闼，客随星履近黄扉。",
            "昔陪关上青牛到，今趁辽东白鹤归。",
            "留得春风满全蜀，尚知杨柳赋依依。"
        ],
        "title": "代蜀总赴召宴制帅乐语口号",
        "id": "07ac4f7c-67cc-4773-9c50-b1827f32d36c"
    },
    {
        "author": "李曾伯",
        "paragraphs": [
            "一从棋折佐筹帷，凛凛威名塞汉知。",
            "大范老今归去矣，小申公为易新之。",
            "檀溪春草轻车熟，苕霅秋莼短艇宜。",
            "千载岘山磨不朽，重添羊杜两丰碑。"
        ],
        "title": "代襄阃宴新除史制卿乐语口号",
        "id": "eb38db49-5dbe-40c0-9bca-e93cdcd3d1c7"
    },
    {
        "author": "李曾伯",
        "paragraphs": [
            "騑騑牡驾暂临边，淮海东头护玉旃。",
            "春满四郊耕谷雨，云屯万灶饱炊烟。",
            "平山柳絮随丝辔，新水桃花飏彩船。",
            "潋滟一杯拼却醉，明朝有诏侍甘泉。"
        ],
        "title": "扬州宴交代丘总领乐语口号",
        "id": "a3ef05c2-efa8-4b19-a16a-f3bd3f891a45"
    },
    {
        "author": "李曾伯",
        "paragraphs": [
            "新墉屹屹解严围，十万全师破贼回。",
            "元帅拥旄朝授策，将军画箠夜衔枚。",
            "椎牛脔炙欢声动，伐鼓传觞哀拍催。",
            "尽道平淮勋业盛，总须图像上云台。"
        ],
        "title": "寿城凯还宴将帅乐语口号",
        "id": "faa481a0-36c6-4e9e-9d9b-760a5df7cd52"
    },
    {
        "author": "李曾伯",
        "paragraphs": [
            "八年一柱屹长城，此老胸中百万兵。",
            "有造于西棠播颂，穷荒之北草知名。",
            "喧天笳鼓归时乐，揭日旗常旷世荣。",
            "且为平山应少驻，莫辞酩酊尽欢情。"
        ],
        "title": "凯还又宴王宣使乐语口号",
        "id": "a576411c-69df-42b3-8585-6b4941769230"
    },
    {
        "author": "李曾伯",
        "paragraphs": [
            "同是虚皇老从臣，海山深处细论心。",
            "金兰谊笃新藩翰，玉笋班趋旧禁林。",
            "对月不妨延桂影，思人惟有护棠阴。",
            "公归定是调商鼎，莫忘梅花雪片吟。"
        ],
        "title": "桂林宴交代董侍郎乐语口号",
        "id": "44fdde5c-340b-4e68-b5ec-3bf97777a1c8"
    },
    {
        "author": "李曾伯",
        "paragraphs": [
            "鹭洲鸳渚久相知，弭节开藩并此时。",
            "越俎况当交使事，举觞何惜话心期。",
            "欣逢桂子三秋候，细和梅花万里诗。",
            "指日骖鸾天上去，倚看接武步丹墀。"
        ],
        "title": "桂林宴提刑乐语口号",
        "id": "dbb799d3-6ac8-4b29-b9b5-c25c966a3395"
    },
    {
        "author": "李曾伯",
        "paragraphs": [
            "玉帐宏开会众英，崭崭头角露峥嵘。",
            "人才数半凌烟赞，姓氏推先月旦评。",
            "桂子风前鹏翮健，梅花雪外马蹄轻。",
            "两魁衣钵须争继，联辔归来昼锦荣。"
        ],
        "title": "桂林鹿鸣宴乐语口号",
        "id": "06e6b817-dbc1-4c6c-a8c8-2a6959aea7ee"
    },
    {
        "author": "李曾伯",
        "paragraphs": [
            "底事元戎辍上流，扬州势更重荆州。",
            "要酬棠笏中原志，坐释枫宸北顾忧。",
            "白羽一挥新玉帐，朱帘半卷旧红楼。",
            "此行整顿干坤了，公衮莱衣正黑头。"
        ],
        "title": "荆阃宴交代贾尚书乐语口号",
        "id": "56a9a8e6-273b-4e63-ae4e-60d4baa94dbb"
    },
    {
        "author": "李曾伯",
        "paragraphs": [
            "海风吹月近中秋，碧玉天高灏气浮。",
            "文武对开王俭幕，主宾同上仲宣楼。",
            "棋边正要看新著，酒畔何妨话旧游。",
            "了却经营宛洛事，入登枢筦赞帷筹。"
        ],
        "title": "荆阃宴吕马帅乐语口号",
        "id": "517c3bba-e6c5-46f9-8825-6384fc34ebd9"
    },
    {
        "author": "李曾伯",
        "paragraphs": [
            "太岁在娵觜，羲驭正东陆。",
            "羽书西边来，胡骑报南牧。",
            "仓茫星火急，飘忽风雨速。",
            "凭陵我封疆，剽掠我孳畜。",
            "一越摩云险，已污巖岷俗。",
            "再度峰贴隘，重为武阶毒。",
            "胡儿忽令名，见谓鞑靼属。",
            "或疑女真诈，颇讶叠州族。",
            "衣毛不知帛，饮酪非茹粟。",
            "劲弓骨为面，健马铁裹足。",
            "驾言取金夏，其锋不可触。",
            "如竹迎刃解，犹雪以汤沃。",
            "先声张虚疑，我师遽蓄缩。",
            "心已执檄迷，手为望风束。",
            "策昧战为守，计乏奇与伏。",
            "西和久间断，文南暂蹢躅。",
            "将利仅小退，凯音误陆续。",
            "兰臯要寸功，良将半丧衂。",
            "败书丙夜闻，前矛石门宿。",
            "亟令控三关，谨毋费一镞。",
            "鱼梁闭仙原，武林护午谷。",
            "七方对垒持，相戒前辙覆。",
            "县官塞蹊径，战士据林麓。",
            "由是关以外，民皆弃庐屋。",
            "西康至天水，患不翅蛇蝮。",
            "凤集一炬余，地已付麋鹿。",
            "河池本无虞，百里祸尤酷。",
            "羣盗沸于鼎，流民凑如辐。",
            "母悲爱子死，夫没嫠妇哭。",
            "城市委焚荡，道路纷怨讟。",
            "于时益昌民，十室空五六。",
            "牙樯嘉陵来，舳舻尾联属。",
            "十乘随启行，驿书转加促。",
            "鼓吹喧后部，旌旗蔽前矗。",
            "两劳使者车，三分元戎纛。",
            "重以溃卒徒，跳梁满山谷。",
            "声言诛不平，未知不平孰。",
            "人情往伤弓，未免惊曲木。",
            "土著避乡井，游手伺风烛。",
            "嗟哉是日也，性命龟未卜。",
            "事机正诪张，天时幸炎燠。",
            "晋边死季龙，周翰奋方叔。",
            "不闻武侯败，街亭诛马谡。",
            "犹有孟明在，焚舟报秦穆。",
            "不待斩楼兰，闻已事薰粥。",
            "搢绅屐欲折，意气喜可掬。",
            "中有山西人，慊若国深辱。",
            "问之何所云，首疾已频顣。",
            "大言往者悔，几已溃心腹。",
            "尚为来者忧，不知护头目。",
            "厥今敌虽去，乡道渠已熟。",
            "三关固天险，五都恐日蹙。",
            "不见关以外，处处空杼柚。",
            "朝廷无事时，司农积边谷。",
            "一朝弃粪土，知几十万斛。",
            "民力哀何辜，边人罪难赎。",
            "色虽帷幄喜，骨尚原野暴。",
            "未旌平凉家，方起邹阳狱。",
            "辛苦在貔貅，恩赏归雁鹜。",
            "几效先轸死，不及介推禄。",
            "魏师付乳臭，汉校起奴仆。",
            "平时好糜烂，深刑痛敲朴。",
            "于时在劳来，仍忍逞诛剭。",
            "颇闻富窖藏，悉已发麦菽。",
            "边无一人耕，食能几日蓄。",
            "田里思反业，原堡未修筑。",
            "了无金城图，酣事铜鞮曲。",
            "朽索驾虚舟，空奁著亡局。",
            "纵君不惩艾，而我为惭恧。",
            "我闻报中朝，四境已清肃。",
            "一人万人心，可欺宁可服。",
            "当时屹如山，一二臣可录。",
            "凡此保蜀功，两和李公独。",
            "赵公继一出，颇慰沔人欲。",
            "益昌所毋动，饷臣尼其毂。",
            "公论虽未泯，天幸不可复。",
            "安得如绍兴，魏公任都督。",
            "以口伐可汗，我恨匪元璹。",
            "徒能效曹刿，远谋鄙食肉。",
            "言之貌愈切，至此泪几簌。",
            "客既闻斯言，稽首拜且祝。",
            "九庙宗社灵，百城耄倪福。",
            "德泽在天下，人心久渗漉。",
            "徒以成败论，公等皆碌碌。",
            "伯比议莫敖，蒍贾知子玉。",
            "春秋过责备，小事书简牍。",
            "子其钳尔舌，毋取斧锧戮。",
            "汉人悔雁门，唐师老鸭绿。",
            "有道守四夷，初何事穷黩。",
            "不战屈人兵，正岂待驱逐。",
            "吾皇天地心，万国囿春育。",
            "畴咨元帅功，非夕则在夙。",
            "出命宣黄麻，入相赓绿竹。",
            "除书从天来，恩礼方隆渥。",
            "三公应鼎象，相与运坤轴。",
            "小夷置蚊蝱，壮志寄鸿鹄。",
            "分无万户印，莞尔一杯醁。",
            "熟慰豪杰心，有诏不盈轴。",
            "尧门万里天，意者未亲瞩。",
            "君相勤外忧，必有宁我蜀。"
        ],
        "title": "丁亥纪蜀百韵",
        "id": "c82ad643-5161-4b36-8244-122b5a4d816f"
    },
    {
        "author": "李曾伯",
        "paragraphs": [
            "昌黎昔作潮州游，潮人百世称名州。",
            "又闻柳州柳子厚，柳人至今爱其柳。",
            "二公皆以文鸣唐，所至不偶为异常。",
            "卒今江海流落地，化作文物声名乡。",
            "涪南僻在巴子国，地绝中州少人物。",
            "天将儒道淑是邦，曾向先朝处羁客。",
            "河南夫子间世贤，山谷老叟人间仙。",
            "一时辙迹相继至，顿使光价增山川。",
            "尝嗟道从孟轲死，一贯谁能接原委。",
            "又嗟诗自杜甫亡，四海谁能造诗垒。",
            "幸生伊洛续圣传，鸢鱼遂复穷天渊。",
            "从而江右振余响，清庙又得存遗絃。",
            "今踰元祐二百载，草木涪人尚知爱。",
            "文章性命虽匪幸，气象风流久皆在。",
            "惜乎两公生盛时，下与屈贾同驱驰。",
            "涪人则幸公不幸，天下应怨涪人私。"
        ],
        "title": "过涪州怀伊川涪翁两先生",
        "id": "33c93834-93dd-4097-877a-67f51d6d8139"
    },
    {
        "author": "李曾伯",
        "paragraphs": [
            "江南三月春事浓，人间处处熙东风。",
            "山阴亭下羽觞举，长安水边箫鼓从。",
            "衣冠酣燕太平久，干戈浸钝铁钺朽。",
            "神州风景虽慷慨，已付新亭一杯酒。",
            "皇天佑宋当此时，乃眷畴作邦家基。",
            "水晶宫里毓奇瑞，翼日生此神仙姿。",
            "平时功业在学术，治道边防讲明出。",
            "遂将姬旦勤劳心，一洗吴人侈奢习。",
            "襄阳自昔天下雄，形势今处常蛇中。",
            "彤弓玈矢自临牧，轻裘缓带惟从容。",
            "鸡鸣而起夜无寐，切切安危以身系。",
            "四维盘石罔遗虑，千里毫厘尚深计。",
            "一民未饱公足食，一兵尚寒公以衣。",
            "苍颜皓鬓已若瘠，黄童白叟人其嬉。",
            "瞻言二十三郡国，根本其蕃頼封植。",
            "农知奠枕士超距，岂但边人戒生隙。",
            "几番河檄动汉关，折冲随出精神间。",
            "平淮既敌江汉盛，救邢况尽春秋难。",
            "往时国未一兴役，动以千金大农给。",
            "自公边用足幕府，不费中朝一毫力。",
            "往时餽饷识调师，粟殆不及朞年支。",
            "自公留屯上方略，粒米狼戾如京坻。",
            "规模宏大有如此，古犹其难况今撽。",
            "朝廷宿望四海重，中外先生一人耳。",
            "我闻文正腹有百万兵，西贼闻之心胆惊。",
            "胸中武库今十倍，一尘宜弗轒辒侵。",
            "忠定昔年镇全益，一信五年方做得。",
            "况今终始一勤字，十年之间未尝息。",
            "噫嘻楚人申讨无日休，越人生聚几岁周。",
            "规摹止俟机会至，社稷固頼封疆谋。",
            "史毋比公仅羊杜，雅毋咏公止申甫。",
            "昌唐安得十元吉，平蔡惟须一裴度。",
            "黄扉紫闼深帝思，衮衣赤舄行公归。",
            "愿公寿躬寿王国，牛马下走亦作寿域之黔黎。"
        ],
        "title": "寿襄阃",
        "id": "3e6585c2-af74-4b6c-afe8-e021e88850c6"
    },
    {
        "author": "李曾伯",
        "paragraphs": [
            "君不见君家知命今师日，白衫骑馿人不识。",
            "当时画作梁园图，惟有龙眠老仙笔。",
            "又不见异时知命离戎州，终身愿学陶朱游。",
            "能令太史为著语，此比西子同扁舟。",
            "君今名在嫡孙行，数载浮家渚宫上。",
            "秋风细起鲈鱼钓，落日驮成院花样。",
            "孤篷短辔成两奇，一朝复见江南诗。",
            "风流信是古难继，亦有轩轾谁为之。",
            "我知长耳困皁枥，突市冲篱久狂蹶。",
            "逢京兆节仅免辱，入华阴门几遭诘。",
            "不如小艇枫荻洲，水天碧处盟沙鸥。",
            "凌波三叹洛妃恨，招魂一洗湘累愁。",
            "骑馿不下竟为惑，纵苇所之乐何极。",
            "与今坐上嘲子瑜，争似舟中怀李白。",
            "奚庸二亩藜苋图，足归一枕黄粱娱。",
            "持竿鼓枻贵适我，解鞍截镫无从渠。",
            "厥今龙眠麟笔不可复，太史鸾胶尚堪续。",
            "我亦苕溪渔隠徒，亦有水调遗子以一曲。"
        ],
        "title": "赠黄虚舟",
        "id": "be7dd956-201a-463b-88b3-674a95ef0c73"
    },
    {
        "author": "李曾伯",
        "paragraphs": [
            "老瞒晚当汉道卧，黑云触天月新破。",
            "英雄湖海应如响，独向南阳静中坐。",
            "当时不遇刘豫州，抱膝吟啸谁为酬。",
            "本图一旅复夏祀，岂为万户伸韩仇。",
            "彼攸官渡瑜夏口，非不功名咄嗟就。",
            "甘心蒿布嫁之子，肯以金夫易吾守。",
            "惜乎天下思汉心，是际不及西都深。",
            "皇天不祚机再失，马谡之败云长禽。",
            "空存遗庙千载后，过者犹知袒为右。",
            "呜呼龙乎如有灵，盍使胡营落天狗。"
        ],
        "title": "和刘清叔襄阳隆中行",
        "id": "c3f82875-4ea1-47fc-91ff-e5bb586256a7"
    },
    {
        "author": "李曾伯",
        "paragraphs": [
            "来谒衡岳山，未穷衡岳境。",
            "爇香赤帝殿，恭祈国寿永。",
            "婆娑禹指山，仅窥虬龙影。",
            "分枝万派别，功与天地准。",
            "悦亭万竹间，倚丘甫俄顷。",
            "披云挹苍翠，俗虑须苏醒。",
            "王事属有程，山容看难尽。",
            "归来短篷底，梦断青松径。",
            "云开为韩子，雪霁朱张咏。",
            "必如三先生，人与此山称。",
            "我生等培塿，安敢乔岳并。",
            "好峰七十二，讵可一朝竟。",
            "男儿万里眼，长啸付一瞬。",
            "终朝摘星斗，寘身祝融顶。"
        ],
        "tags": [
            "衡山"
        ],
        "title": "谒南岳",
        "id": "995ff5e7-1b9f-41c3-83f3-989261a4f60e"
    },
    {
        "author": "李曾伯",
        "paragraphs": [
            "我来衡山下，古梵见老柏。",
            "森然星野分，亶有神明力。",
            "风霜饱更练，雨露富培埴。",
            "岳灵共长久，造化与消息。",
            "本盛柯叶茂，夫岂一朝积。",
            "中断寻复续，生意仁一脉。",
            "亦由功万世，何止祚四百。",
            "五子叹将否，一旅少康出。",
            "此殆皇天意，髣髴留禹迹。",
            "倚为赤帝佐，正此苍官色。",
            "存古追蠡在，比休玄圭锡。",
            "稽首千万年，五丁谨封植。"
        ],
        "tags": [
            "衡山"
        ],
        "title": "咏衡岳禹柏",
        "id": "ea4bcbc3-429a-4aaf-aa16-4a4f587beac7"
    },
    {
        "author": "李曾伯",
        "paragraphs": [
            "玉堂义方训十字，衍而六百十六言。",
            "一门翁季自师友，尽出学问之根源。",
            "彼援遗书诫敦严，暨昶以义名沉浑。",
            "争如此作旨哉味，足使闻者推而尊。",
            "虽然责善友之义，仕教之忠古皆尔。",
            "读其诗可知其人，非是父不生是子。",
            "书绅我亦且服膺，过庭夫岂弗由礼。",
            "触屏教谄势利徒，得不为之望风愧。"
        ],
        "title": "跋曾玉堂训子十诗",
        "id": "881980fb-15fe-4fa7-82eb-87e2290d9e96"
    },
    {
        "author": "李曾伯",
        "paragraphs": [
            "瑞麦歌怀安，三岐及六穗。",
            "嘉祥不虚出，良以气和致。",
            "人言一草木，华枯且为异。",
            "况兹一曰食，有是三足记。",
            "此邦今扶风，中兴号佳地。",
            "去年岁千厄，众惧忧莫弭。",
            "入春雨旸若，嘉验应期至。",
            "贤侯政事师，其清一杯水。",
            "孜孜布上德，念念在民事。",
            "东都循吏孰，渔阳史君似。",
            "一麦露双颖，异世风同轨。",
            "华黍续新雅，嘉禾继前瑞。",
            "老夫卧陋巷，闻此跃而起。",
            "一廛猥受滕，二天幸托冀。",
            "谁谓大庆赉，俯亦及憔悴。",
            "自今丰年兆，不苦力田匮。",
            "当知太守心，根源自宫閟。",
            "务丰且重谷，感召至兹类。",
            "昔襦今五袴，千里共衣被。",
            "相逢二三叟，相庆更相慰。",
            "不图田里叹，转作讴歌喜。",
            "酡颜溢乡老，欢声浃邻比。",
            "余波賸沾丐，罔功有余愧。",
            "摅毫颂公德，拜手及公赐。",
            "长安咫尺天，政声转闻易。",
            "嘉汝龚黄绩，宽予尧汤备。",
            "归衮陈归禾，经纶展斯志。"
        ],
        "title": "戊申和嘉兴守瑞麦行",
        "id": "fe1e2ef3-6608-4580-8764-33dbfcc7d0d8"
    },
    {
        "author": "李曾伯",
        "paragraphs": [
            "老蟾窃灵药，堕魄下尘寰。",
            "迹误采石江，名虚巫峡山。",
            "长风送之来，寄影千丈巖。",
            "列壁当层云，虚白生光寒。",
            "婆娑仙桂影，中著孤根蟠。",
            "宛宛学扇初，盈盈一钩弯。",
            "如出沧海头，半揭烟霄端。",
            "风雨不改度，晦朔从循环。",
            "山灵夺天目，作此奇哉观。",
            "阅尽来去人，了不苍其颜。",
            "所欠断鳌始，一阙难磨镵。",
            "凭谁驾长梯，取置怀袖间。",
            "为施玉斧工，修作宝鉴团。",
            "岂无女娲之手吕翁指，运此神造应非难。",
            "何如存我真面目，妩媚一笑只作青山看。"
        ],
        "title": "己酉夏咏月巖",
        "id": "adf9f5a0-cd83-48c4-a0cf-e33d2f8b396f"
    },
    {
        "author": "李曾伯",
        "paragraphs": [
            "我尝采石山头见蛾眉，且看浓粧淡抹两湖宜。",
            "何物老妪生此儿，又覩双髻尤为奇。",
            "五丁刻画盘古时，黛绿常假山灵施。",
            "春风阅尽不肯笄，素螺头立鬓不丝。",
            "梳云沐雨容为谁，相逢婉娈是似之。",
            "古今知几经品题，我困暑役何能诗。",
            "祗疑前山月鉴故半亏，嫦娥妬吝耶焉知非。"
        ],
        "title": "咏丫头巖",
        "id": "bd71aada-694a-4904-aa98-232c74e06c4d"
    },
    {
        "author": "李曾伯",
        "paragraphs": [
            "峿山一何青，浯水一何绿。",
            "上有唐朝碑，苍崖与天矗。",
            "清庙倣遗音，灵武号实录。",
            "其笔走风雷，其文贵金玉。",
            "曾经两贤手，足耀千载目。",
            "后来纪名氏，前镵后且续。",
            "岂无黄绢辞，中寓白圭读。",
            "一辞不敢措，我惧此碑辱。",
            "虽然勿泥古，咏叹岂不足。",
            "岳将降甫申，吾皇车攻复。",
            "将墨东海水，且汗南山竹。",
            "勒功岱嵩顶，岂但清溪曲。"
        ],
        "title": "庚戌过浯溪读中兴碑",
        "id": "c56b2dea-45a6-44b8-b7cc-312e07866aec"
    },
    {
        "author": "李曾伯",
        "paragraphs": [
            "老生本不学军旅，来护荆州国门户。",
            "惭无善政格休征，未能雨十与风五。",
            "今年甫幸登麦喜，入夏又以槁苗苦。",
            "骄阳杲杲地欲赤，身愿为骍措无所。",
            "瓣香惟有老天告，难以中心共人语。",
            "当知岁计国计关，不但区区饱吾楚。",
            "我持皇穹不绝物，宁忍赤子失其乳。",
            "弥旬果尔三沛泽，靡间西郊与南亩。",
            "灌园遂省桔槹力，行道奚忧豆箪呼。",
            "农皆眉间有色喜，士亦胸中以奇吐。",
            "炎埃万里一洗空，手扇为之却纨羽。",
            "我愿天地朝野和，常若渊泉以时溥。",
            "多谢丰隆屏翳已奏功，毋使吾民复咨雨。"
        ],
        "title": "和士友傅勉之喜雨韵",
        "id": "93e8bbcd-0285-4ba1-a31e-4cb756fdcd5e"
    },
    {
        "author": "李曾伯",
        "paragraphs": [
            "莲之为瑞固有之，水神岂肯轻钟奇。",
            "双花仅见子辱表，并蒂尝著原父诗。",
            "未如今年荆州幕，拔萃出类罗方池。",
            "二花三花四五花，至于六花同一枝。",
            "根荄太华玉井藕，彷彿函德铜池芝。",
            "晓来朝日千叶开，宛若羣玉齐顷葵。",
            "花工示人厥有象，岂止绿沉而红依。",
            "花中独此号君子，爱莲有说闻濂溪。",
            "方今众贤聚本朝，左右周召而皋夔。",
            "朝和物和天地和，荐之千载之一时。",
            "主人生平不好异，一见错愕开双眉。",
            "此天产也岂人力，赋此直欲同僚知。"
        ],
        "title": "咏荆州瑞莲",
        "id": "8dec91f1-667a-4710-aa3c-ea4f6142398d"
    },
    {
        "author": "李曾伯",
        "paragraphs": [
            "担簦畏炎暑，肃肃问宵征。",
            "马首已十里，鸡声才五更。",
            "云迷青障小，月挂玉钩横。",
            "农舍欲安挽，戒奴毋大惊。"
        ],
        "title": "晓行梧桐岭",
        "id": "6a0effb3-190b-4bdb-9568-a93f664681df"
    },
    {
        "author": "李曾伯",
        "paragraphs": [
            "孤枕欠晓梦，短舆偿午眠。",
            "篮摇小儿卧，龛定老僧禅。",
            "少瞑溪山眼，良劳仆从肩。",
            "醒来斜日暮，亟唤玉骢鞭。"
        ],
        "title": "轿中假寐",
        "id": "c094c07f-4006-4b4e-b587-bfda681d6d58"
    },
    {
        "author": "李曾伯",
        "paragraphs": [
            "总角嬉游处，重来转盼然。",
            "溪山犹昨日，朋友尽中年。",
            "旧话逢人说，新诗为客传。",
            "唤回风雨梦，犹记北窗眠。"
        ],
        "title": "过京山",
        "id": "4818144c-5302-4706-b70e-d25281084f94"
    },
    {
        "author": "李曾伯",
        "paragraphs": [
            "此君尝识面，阅八载重来。",
            "倦鸟欣曾宿，栖鸾去不回。",
            "墙阴余旧墨，砌下长新苔。",
            "多谢东屏主，时时为拂埃。"
        ],
        "title": "入郢访张学宾因覩旧句有感",
        "id": "236b442d-2b18-49ba-83fe-0e0ae5abe5b4"
    },
    {
        "author": "李曾伯",
        "paragraphs": [
            "野迥干坤阔，楼高岁月深。",
            "江山不今古，人物几登临。",
            "云影埋荆树，风声快楚襟。",
            "何须唤商女，白雪想遗音。"
        ],
        "title": "登郢州白雪楼",
        "id": "b9ed85c9-cd7c-412d-8ac2-180a74395315"
    },
    {
        "author": "李曾伯",
        "paragraphs": [
            "夐出烟尘表，干坤指顾中。",
            "数峰连野迥，一水与天通。",
            "沙外迎孤鹜，云边数乱鸿。",
            "家山在何许，心与大江东。"
        ],
        "title": "登郢州四望亭",
        "id": "a566475d-0352-406d-97b6-f8c6b10a6d21"
    },
    {
        "author": "李曾伯",
        "paragraphs": [
            "物有小而智，虚簷寄微缕。",
            "了不介天地，何以芘风雨。",
            "蜂虿尝自投，螳螂不敢侮。",
            "去面类汤网，取象得羲罟。",
            "丝吐虽非蚕，蝇视有如虎。",
            "真巧非人为，羞煞金针女。"
        ],
        "title": "蜘蛛和韵",
        "id": "91a8ca48-19d2-4f70-a7d0-832f3320c60e"
    },
    {
        "author": "李曾伯",
        "paragraphs": [
            "纸被夜受用，布袍朝奏功。",
            "光阴半行客，气象一衰翁。",
            "何事朝伊夕，才非雨即风。",
            "年华苦相背，归去又匆匆。"
        ],
        "title": "入蜀垫江道间  其一",
        "id": "a938519d-15c6-46e0-9ff1-f8a606f14009"
    },
    {
        "author": "李曾伯",
        "paragraphs": [
            "驿路交游熟，江山契分生。",
            "故人梅扑面，薄幸柳忘情。",
            "马跃霜桥步，鸡啼月店声。",
            "豹狼俱敛迹，应避使车行。"
        ],
        "title": "入蜀垫江道间  其二",
        "id": "1d29e47a-dc21-439c-9f46-a327d4f27f5b"
    },
    {
        "author": "李曾伯",
        "paragraphs": [
            "海宇材能盛，风云气类从。",
            "一贤居上介，千里折遐冲。",
            "咨事须孙楚，论诗得正封。",
            "城东未为好，终不似乌龙。"
        ],
        "title": "用从军古云乐为韵贺杨觉甫制干  其一",
        "id": "7b36968c-63c6-46d8-9127-57d40c54457d"
    },
    {
        "author": "李曾伯",
        "paragraphs": [
            "明君切西顾，元帅作中军。",
            "宾客湖南上，人才冀北群。",
            "三鳣存绛帐，一鹗在青云。",
            "磊磊轩天地，诗书有隽勋。"
        ],
        "title": "用从军古云乐为韵贺杨觉甫制干  其二",
        "id": "2c83740b-bff6-49f4-ad57-6a663373a5d3"
    },
    {
        "author": "李曾伯",
        "paragraphs": [
            "求士近取材，论人远稽古。",
            "郑公得杜陵，晋公有韩愈。",
            "上思利社稷，下不愧宾主。",
            "斯言宜服膺，余子未足数。"
        ],
        "title": "用从军古云乐为韵贺杨觉甫制干  其三",
        "id": "90835a68-e033-48a3-a1f1-308aa5a5a0cb"
    },
    {
        "author": "李曾伯",
        "paragraphs": [
            "国有金汤在，邻修玉帛云。",
            "夷侵由废雅，苗格自敷文。",
            "当宁形宵虑，公车以岁闻。",
            "便当从幕府，入校道山芸。"
        ],
        "title": "用从军古云乐为韵贺杨觉甫制干  其四",
        "id": "5101d3ed-5e92-404f-abb1-7ee979e3b5cc"
    },
    {
        "author": "李曾伯",
        "paragraphs": [
            "伊昔先贤心，天下等忧乐。",
            "时分蜀道弓，虑切汉关钥。",
            "挥刃得屠牛，察脉宽扁鹊。",
            "岷峨望不浅，持酒为君酌。"
        ],
        "title": "用从军古云乐为韵贺杨觉甫制干  其五",
        "id": "8f69d889-7a1c-4517-bed2-991b3a77069f"
    },
    {
        "author": "李曾伯",
        "paragraphs": [
            "取士虽多术，知人在片谈。",
            "文书今倚重，谋议许相参。",
            "饵陋贾生五，策明刘蜕三。",
            "坤舆方厚载，朋利得西南。"
        ],
        "title": "用谈笑青油幕为韵贺吴叔永制机  其一",
        "id": "09fca2f6-78ff-47af-b1f7-3e42d68b1db8"
    },
    {
        "author": "李曾伯",
        "paragraphs": [
            "勋业登天难，易者付嬉笑。",
            "公驾鹍鹏风，来把鲸鳌钓。",
            "自比小管乐，致主在周召。",
            "此突岂待黔，早晚有明诏。"
        ],
        "title": "用谈笑青油幕为韵贺吴叔永制机  其二",
        "id": "83673d99-da2e-44e8-b859-f8dd2d55848e"
    },
    {
        "author": "李曾伯",
        "paragraphs": [
            "弟兄眉最白，人物眼常青。",
            "论事犹迎刃，谈兵若建瓴。",
            "訏谟皆上策，道德有强形。",
            "办却聊城矢，还书剑阁铭。"
        ],
        "title": "用谈笑青油幕为韵贺吴叔永制机  其三",
        "id": "3bfe10b9-063e-499d-8a99-0fceb8841922"
    },
    {
        "author": "李曾伯",
        "paragraphs": [
            "唐边重秦陇，蜀鉴在江油。",
            "不易九鼎重，方兼四履忧。",
            "其间不容发，自此可前筹。",
            "局面西风异，从容夜观谋。"
        ],
        "title": "用谈笑青油幕为韵贺吴叔永制机  其四",
        "id": "a682fecb-f17f-499e-8874-761b55b9a897"
    },
    {
        "author": "李曾伯",
        "paragraphs": [
            "未登紫薇垣，惭依红莲幕。",
            "于巷为遇主，自牖常纳约。",
            "我生类巢燕，君闻羨臯鹤。",
            "听取舆人言，岷峨小难著。"
        ],
        "title": "用谈笑青油幕为韵贺吴叔永制机  其五",
        "id": "35b79949-13c0-49dd-9660-7510f9615e24"
    },
    {
        "author": "李曾伯",
        "paragraphs": [
            "不见台城事，君毋说苦空。",
            "佛随千劫尽，人与万山雄。",
            "吊古春酤绿，谈兵夜烛红。",
            "终宵皎无寐，万壑响松风。"
        ],
        "title": "题剑门寺贺费伯矩韵",
        "id": "78262caa-db1d-4c85-a537-33471d053b22"
    },
    {
        "author": "李曾伯",
        "paragraphs": [
            "久识屏山面，今朝得胜游。",
            "桥梁横古渡，树影倒中流。",
            "风定春樯度，烟轻晚市收。",
            "凭栏谁领解，一鹭点沙洲。"
        ],
        "title": "登阆州锦屏",
        "id": "039ae551-7ae5-4d0c-8874-f1085fe75418"
    },
    {
        "author": "李曾伯",
        "paragraphs": [
            "故迹存栖鹤，高风扫镜鸾。",
            "烟霞扃地邃，冰雪照人寒。",
            "妙句挥浓墨，仙颜焕渥丹。",
            "虽云归棹晚，犹及附飞翰。"
        ],
        "title": "登果州金泉山和韵",
        "id": "6c01be80-5b24-41e3-aeb9-25313da5caf8"
    },
    {
        "author": "李曾伯",
        "paragraphs": [
            "是山来自古，与世类相忘。",
            "雨染新苔翠，风吹老柏香。",
            "神仙多汉魏，祠像半隋唐。",
            "几许烟霞侣，相从老此乡。"
        ],
        "title": "过忠州访酆都观  其一",
        "id": "7968061c-81e1-4ea6-9b8e-9dc7e1695d9c"
    },
    {
        "author": "李曾伯",
        "paragraphs": [
            "迥绝尘埃表，宁无造物司。",
            "鹿驯贪客过，龙老恶人窥。",
            "丹去炉仍在，云生洞愈奇。",
            "归舟天尽际，杖履复何时。"
        ],
        "title": "过忠州访酆都观  其二",
        "id": "9e4da3e2-2ddf-4453-b5d1-0406d96dee80"
    },
    {
        "author": "李曾伯",
        "paragraphs": [
            "诗从双井来，太史氏复作。",
            "一苇天地旋，玄酒滋味薄。",
            "有田付鸰原，比屋頼虎幄。",
            "却笑草玄池，投阁嗟寂寞。"
        ],
        "title": "过江陵和黄虚舟韵  其一",
        "id": "091a724f-924f-4bff-856a-ba95883306e9"
    },
    {
        "author": "李曾伯",
        "paragraphs": [
            "达人乐所乐，小智忧其忧。",
            "平生见飞鸢，常忆马少游。",
            "门前车骑喧，孰与园林幽。",
            "虚舟苟欲去，鸥鹭犹当留。"
        ],
        "title": "过江陵和黄虚舟韵  其二",
        "id": "3d368830-596d-4572-b621-6275e1baeab2"
    },
    {
        "author": "李曾伯",
        "paragraphs": [
            "闻公有泊渚，不远在异林。",
            "想胜辋川画，时作梁父吟。",
            "绛帐岂陈迹，草堂向遗音。",
            "朝市有真隠，入山无求深。"
        ],
        "title": "过江陵和黄虚舟韵  其三",
        "id": "9f6c50ba-1439-49c8-848e-13245566ef43"
    },
    {
        "author": "李曾伯",
        "paragraphs": [
            "士有似之者，异世而同科。",
            "草亭今兰亭，人物晋永和。",
            "于水鲜可钓，有酒旨且多。",
            "叩舷欠孺子，一赋沧浪歌。"
        ],
        "title": "过江陵和黄虚舟韵  其四",
        "id": "66c75ba4-8214-493e-86e6-b16d6423b6b3"
    },
    {
        "author": "李曾伯",
        "paragraphs": [
            "涉尽江湖道，嗟嗟寸步难。",
            "风敲芦叶响，雨作菊花寒。",
            "市酒无嫌薄，征衣正怯单。",
            "家山在何许，回首路漫漫。"
        ],
        "title": "襄州道间骤寒",
        "id": "f300e2f7-9d71-4301-ae42-df8ce9dc5d2f"
    },
    {
        "author": "李曾伯",
        "paragraphs": [
            "一雨洗红蔫，春深昼欲眠。",
            "绿潭波滉漾，紫陌骑联翩。",
            "禊事怀觞豆，官身苦槛圈。",
            "只今王逸少，重见习池边。"
        ],
        "title": "和罗季能上巳习池送客",
        "id": "254a5e37-b4af-47b3-a4f1-2f29e5187bbb"
    },
    {
        "author": "李曾伯",
        "paragraphs": [
            "古垒连边色，烟芜带夕阳。",
            "千年周翰祀，一瓣楚人香。",
            "楼堞新宏壮，丘墟几废荒。",
            "客怀明哲戒，飞梦绕吴乡。"
        ],
        "title": "过樊城用刘清叔韵",
        "id": "8ed92759-c6ef-4c16-b160-4b38801d6781"
    },
    {
        "author": "李曾伯",
        "paragraphs": [
            "向来碑在所，今见下牛羊。",
            "魂逐江山老，名流史传香。",
            "吴谋千载伟，晋事一丘荒。",
            "不用凭高看，中原尚鹿场。"
        ],
        "title": "登岘山用刘清叔韵",
        "id": "074bd841-1377-47ed-8f0c-41a5b6240009"
    },
    {
        "author": "李曾伯",
        "paragraphs": [
            "竟日百余里，相逢三数家。",
            "平岗尽茅苇，沃壤旧桑蔴。",
            "短树巢归燕，荒城宿乱鸦。",
            "兴亡谁与问，马首夕阳斜。"
        ],
        "title": "淮西幕自皂口入颍道间作",
        "id": "27b70ba0-8156-466a-a285-4a619f018025"
    },
    {
        "author": "李曾伯",
        "paragraphs": [
            "去汴五百里，通淮十八村。",
            "荒原王翦骨，废井伍奢魂。",
            "旧筑河南坞，新城塞北屯。",
            "百年遗爱在，六一故碑存。"
        ],
        "title": "至颍州访故老",
        "id": "52cb4f76-77c5-4976-8a21-a1702b66872f"
    },
    {
        "author": "李曾伯",
        "paragraphs": [
            "战场千古地，咫尺是京河。",
            "远磴连荒壁，深林长乱柯。",
            "路迷人迹少，草密兽蹄多。",
            "忆著中原事，令人抚剑歌。"
        ],
        "title": "离颍州道间",
        "id": "6f455f08-87c3-41d2-b65d-d1f838965e3a"
    },
    {
        "author": "李曾伯",
        "paragraphs": [
            "斗大一城垒，角分双佛图。",
            "戍营多甲士，耕陇少丁夫。",
            "月落鸡声杳，风高雁影孤。",
            "征人皎无寐，趣马问征途。"
        ],
        "title": "晓行颍上县",
        "id": "fb46c037-7fde-49f5-a9a9-a5fe78647e67"
    },
    {
        "author": "李曾伯",
        "paragraphs": [
            "在楚犹在赵，始终同一颇。",
            "晚年犹矍铄，劲气肯消磨。",
            "非老无能也，如时不利何。",
            "汉皇还拊髀，用壮莫蹉跎。"
        ],
        "title": "八公山忆廉颇",
        "id": "42102522-12fe-4d20-95ae-fc75c3eed850"
    },
    {
        "author": "李曾伯",
        "paragraphs": [
            "世未闻风鹤，香囊一少年。",
            "秦非无敌者，晋固有人焉。",
            "社稷一枰上，山河孤注然。",
            "江东正朔在，或者诿诸天。"
        ],
        "title": "淮淝忆幼度",
        "id": "505dc615-e456-4f69-b309-b3abdf78fd51"
    },
    {
        "author": "李曾伯",
        "paragraphs": [
            "五年安出处，斯道系污隆。",
            "血指笑余子，头颅老此公。",
            "屋梁悬落月，花卉带香风。",
            "生气镇长在，大江流不穷。"
        ],
        "title": "黄州上巳和王子方雪堂韵",
        "id": "070687a3-af0b-477e-9c63-1215d56986f2"
    },
    {
        "author": "李曾伯",
        "paragraphs": [
            "向说淮东役，江东始见时。",
            "相逢无别语，所问者归期。",
            "戎马纷何已，蓍龟圣得知。",
            "天津桥上看，成此蔡功谁。"
        ],
        "title": "赠富春子",
        "id": "ffadcbac-9663-4171-9806-3078f966d300"
    },
    {
        "author": "李曾伯",
        "paragraphs": [
            "与子前言戏，惊人昨梦然。",
            "办心求学道，绝口戒谈天。",
            "适我烟霞外，任渠牛斗边。",
            "明年茅屋下，共玩养生篇。"
        ],
        "title": "赠郑通庵",
        "id": "e2f7ef62-29d9-4ec6-9650-3bdbebcd0e19"
    },
    {
        "author": "李曾伯",
        "paragraphs": [
            "击楫同呼渡，勤公佐此州。",
            "边防新绩用，湖学旧源流。",
            "未了平戎檄，还催向阙舟。",
            "君王方仄席，樯燕勿迟留。"
        ],
        "title": "送扬州胡倅赴堂召  其一",
        "id": "7127f261-e61b-44c1-bd68-ce80cf63f310"
    },
    {
        "author": "李曾伯",
        "paragraphs": [
            "里社久相于，深知我计疏。",
            "壮怀方磊磊，别语又渠渠。",
            "竟日犹传箭，何时可荷锄。",
            "烦君看三径，松与菊何如。"
        ],
        "title": "送扬州胡倅赴堂召  其二",
        "id": "4fde5476-5959-4c01-95a4-860c15bcff9c"
    },
    {
        "author": "李曾伯",
        "paragraphs": [
            "佩絃示良规，恤纬寓忧抱。",
            "人为海鸥惧，谁谓屋乌好。",
            "子别肯赠言，我愧未闻道。",
            "药石十数字，唤醒知几早。"
        ],
        "title": "赠李尉归霅川",
        "id": "cc40f992-ca88-4066-9780-3dbc5b87ff82"
    },
    {
        "author": "李曾伯",
        "paragraphs": [
            "烂醉非生涯，小人若甘醴。",
            "斧斤戕天和，狂药害正礼。",
            "可惜竹溪逸，不饮颍之水。",
            "名教有余乐，公未知趣耳。"
        ],
        "title": "和清湘蒋省干酒色财气韵  其一",
        "id": "4cda572f-323d-4693-836a-c8995bfb8381"
    },
    {
        "author": "李曾伯",
        "paragraphs": [
            "风花落春红，岁寒傲霜竹。",
            "彼欲褒姒笑，焉知周人哭。",
            "白发悲梨园，芳草惨金谷。",
            "无使桑间音，乱我杏坛曲。"
        ],
        "title": "和清湘蒋省干酒色财气韵  其二",
        "id": "a8785b2f-5762-4696-a96e-429a17581f31"
    },
    {
        "author": "李曾伯",
        "paragraphs": [
            "网者弃鱼小，猎人贪鹿肥。",
            "不见阿堵物，见恶宁馨儿。",
            "铜山变荆棘，锦帐启藩篱。",
            "万物与同毁，千驷吾何为。"
        ],
        "title": "和清湘蒋省干酒色财气韵  其三",
        "id": "9608cec1-612b-4ffc-bd78-4ac9a0b9e709"
    },
    {
        "author": "李曾伯",
        "paragraphs": [
            "干坤一枰棋，今古一杯酒。",
            "悲哉易水筑，陋矣鸿门斗。",
            "将军跨下出，宰相篑中有。",
            "唾面使自干，拭之费人手。"
        ],
        "title": "和清湘蒋省干酒色财气韵  其四",
        "id": "9def2608-dc15-444d-ba86-350fbe1c1e2e"
    },
    {
        "author": "李曾伯",
        "paragraphs": [
            "草草家林适，时时步屐过。",
            "跨流通略彴，枕岸拟䍧牱。",
            "墙外千竿竹，亭阴数亩荷。",
            "年丰遂闲止，老境足婆娑。"
        ],
        "title": "小亭闲止",
        "id": "6ab79ba8-f750-462a-bbb7-f281da9b4453"
    },
    {
        "author": "李曾伯",
        "paragraphs": [
            "公不生唐世，贞元事若何。",
            "主恩思报切，臣罪忤时多。",
            "佞舌攻何忍，刚肠死不磨。",
            "倚兰凝伫久，一鹭点沧波。"
        ],
        "title": "宣公祠",
        "id": "e3cc102c-a372-4a47-9c38-c5750c311dec"
    },
    {
        "author": "李曾伯",
        "paragraphs": [
            "小有家林适，归来已恨迟。",
            "引杯怀楚舞，饱饭和陶诗。",
            "慷慨多新语，绸缪半旧知。",
            "夜深桥雪滑，亟命短筇支。"
        ],
        "title": "招里巷诸友和韵",
        "id": "7d9cf490-ad82-4cb4-b53d-055b70c9c5a8"
    },
    {
        "author": "李曾伯",
        "paragraphs": [
            "护风须饮剧，待雪拼眠迟。",
            "举席俱佳客，挥毫尽好诗。",
            "冷芗梅畔觉，清响竹间知。",
            "莫忆征鞍梦，从渠月下支。"
        ],
        "title": "诸友迟留待雪再用韵",
        "id": "955bbb42-f028-437e-91e3-06e6bf31e4a6"
    },
    {
        "author": "李曾伯",
        "paragraphs": [
            "江海三吴会，萍途一昔栖。",
            "路迎来阜北，船趁长潮西。",
            "鱼鸟随情适，鹏蜩付物齐。",
            "羊裘人底处，烟雨故踪迷。"
        ],
        "title": "己酉赴桂初宿会江驿用徐意一韵",
        "id": "57b27808-8d34-4f7c-bf70-e9f1ac3fd541"
    },
    {
        "author": "李曾伯",
        "paragraphs": [
            "世事阅江浪，高情寄空云。",
            "佳气挹西爽，好风来南薰。",
            "交情怀契阔，行役苦缤纷。",
            "一节岁寒在，东山有此君。"
        ],
        "title": "过三衢道士郑云谷出示谢叔达诗因和韵",
        "id": "764815d6-5991-407e-b56d-4fca515111fd"
    },
    {
        "author": "李曾伯",
        "paragraphs": [
            "远役三才二，忧端万有斯。",
            "君恩知欲报，子难痛何追。",
            "我马方瘏矣，秋阳更暴之。",
            "愿言行役者，当暑戒驱驰。"
        ],
        "title": "题醴泉驿  其一",
        "id": "4625651b-67d0-49d2-a3bd-81ab4caa70ae"
    },
    {
        "author": "李曾伯",
        "paragraphs": [
            "路遥须到日，官满有归时。",
            "一点终身痛，中途孺子悲。",
            "老难堪此境，咎必有其基。",
            "扶惫随缘去，空余泪雨垂。"
        ],
        "title": "题醴泉驿  其二",
        "id": "a67e6882-65a8-473d-833a-657b945d6cd2"
    },
    {
        "author": "李曾伯",
        "paragraphs": [
            "历历湖南道，骎骎岭右州。",
            "感时僧解夏，触事客惊秋。",
            "雨洗流金虐，风生落木愁。",
            "一萍如寄耳，往梦付悠悠。"
        ],
        "title": "题二水光华驿",
        "id": "b0bedc55-0f1b-4d99-9124-a0bf724e035b"
    },
    {
        "author": "李曾伯",
        "paragraphs": [
            "老树凭高看，幽禽向静听。",
            "霜轻冬意薄，日正午阴停。",
            "榻侧从他鼾，江头自独醒。",
            "居然山是似，环顾等繁星。"
        ],
        "title": "登独秀台和徐意一韵",
        "id": "70944a79-a101-49f0-b628-9714e0ea82ab"
    },
    {
        "author": "李曾伯",
        "paragraphs": [
            "小约宾僚集，相招老父耕。",
            "寺依青带住，人在翠帷行。",
            "叠嶂堆春色，微云护午晴。",
            "时康田里乐，归骑踏花轻。"
        ],
        "title": "出郊劭农口占",
        "id": "63f5e930-88ed-4b9d-b9c6-46dc1864cdbc"
    },
    {
        "author": "李曾伯",
        "paragraphs": [
            "老龙昔未蜕，尝蛰此山中。",
            "霖雨春畴足，风云夜壑空。",
            "两崖高下倚，一径往来通。",
            "不愿千金剂，惟祈百谷丰。"
        ],
        "title": "劭农归游白龙洞",
        "id": "5b9143b7-62c1-4ba3-9c28-fb482039cf1d"
    },
    {
        "author": "李曾伯",
        "paragraphs": [
            "久卧苍崖底，风雷为擘开。",
            "蜕形犹挂石，鳞迹不沾埃。",
            "一水将清贯，数峰推爽来。",
            "浑疑负舟去，烟雨肯低佪。"
        ],
        "title": "春日领僚属游龙隠巖",
        "id": "576fa68f-e8a0-48f5-92e2-06ea2285b9a0"
    },
    {
        "author": "李曾伯",
        "paragraphs": [
            "一壑冯夷宅，五丁盘古开。",
            "天将作甘澍，地岂著浮埃。",
            "梭化雷陂去，槎乘星渚来。",
            "犹疑真隠在，搜访莫徘徊。"
        ],
        "title": "自和",
        "id": "5c251f4f-8e8a-4b56-bef1-39ebb24e7092"
    },
    {
        "author": "李曾伯",
        "paragraphs": [
            "玉笋环星拱，青螺带雾披。",
            "山为天下胜，境占岭南奇。",
            "援笔难穷者，凭阑尽有之。",
            "不因身世累，筑室老于斯。"
        ],
        "title": "题千山观",
        "id": "1e3b1f3d-e871-4510-9189-e148e52da9f6"
    },
    {
        "author": "李曾伯",
        "paragraphs": [
            "草草登楼适，英流迈昔贤。",
            "诗篇长庆集，人物永和年。",
            "访古宜联社，伤春又禁烟。",
            "青帘家酒贱，賸饮莫论钱。"
        ],
        "title": "禁烟前一日招幕属小集林提干有诗和韵",
        "id": "95f2b77b-fa38-4a2e-bdea-ca4980db6a07"
    },
    {
        "author": "李曾伯",
        "paragraphs": [
            "每测南方候，时惊北客心。",
            "一冬无雁过，三月有蛩吟。",
            "槐暑常临午，梅霖不待壬。",
            "近来知节适，不怕瘴烟侵。"
        ],
        "title": "桂林即事  其一",
        "id": "b996615f-6b85-435a-acf5-6690c3b9ca78"
    },
    {
        "author": "李曾伯",
        "paragraphs": [
            "一日四时具，从来五岭然。",
            "留连落花雨，依约熟梅天。",
            "瘴重常垂箔，春深未脱绵。",
            "新来那戒饮，未夜已思眠。"
        ],
        "title": "桂林即事  其二",
        "id": "a663a08f-ccb8-4e71-89ef-6d5f28c3428a"
    },
    {
        "author": "李曾伯",
        "paragraphs": [
            "雨过云烟幕，天成水墨屏。",
            "江添半篙绿，山失数峰青。",
            "某寺藏松坞，谁舟系柳汀。",
            "杜鹃声正急，那对夕阳听。"
        ],
        "title": "霁后登水云阁凭栏偶成",
        "id": "673e035a-10e3-4dec-bf82-505ac3d25765"
    },
    {
        "author": "李曾伯",
        "paragraphs": [
            "舟子方将北，封姨不肯南。",
            "去帆冲急浪，古寺隠晴岚。",
            "远渚鸦千百，中流鸥两三。",
            "短篷聊徙倚，底用客程贪。"
        ],
        "tags": [
            "洞庭湖"
        ],
        "title": "洞庭口占",
        "id": "0d9830f6-bc94-4fbb-8be6-285fb8e298d1"
    },
    {
        "author": "李曾伯",
        "paragraphs": [
            "远役数千里，重来十四春。",
            "山城风景旧，人物岁时新。",
            "官舍多陈迹，君山是故人。",
            "楼头一杯酒，聊涤客襟尘。"
        ],
        "title": "重过岳阳",
        "id": "b390d1b3-7c01-475d-8fa8-caa447478586"
    },
    {
        "author": "李曾伯",
        "paragraphs": [
            "一出峤南道，重来国北门。",
            "词源因老涸，心鉴以忧昏。",
            "可厌惟官事，难忘是主恩。",
            "衷怀谁共语，流得枕边痕。"
        ],
        "title": "荆阃偶成",
        "id": "89f177fb-ddd2-4892-a796-9157f2cac342"
    },
    {
        "author": "李曾伯",
        "paragraphs": [
            "色美示来鉴，功成思去谋。",
            "桂棹与兰桨，羔袖而狐裘。",
            "夏姬宜去楚，妲己肯归周。",
            "恤纬寸心在，铸金千古求。"
        ],
        "title": "题范蠡五湖图  其一",
        "id": "926e29f4-89b4-4bbc-af26-091028a48108"
    },
    {
        "author": "李曾伯",
        "paragraphs": [
            "美妇天下有，忠臣古来稀。",
            "去国不洁名，避世良知几。",
            "宁侣我舟楫，毋著君宫闱。",
            "平生万事足，偕老五湖归。"
        ],
        "title": "题范蠡五湖图  其二",
        "id": "9d616ad7-3d73-4fb2-8590-bb462047a1c8"
    },
    {
        "author": "李曾伯",
        "paragraphs": [
            "江湖存魏阙，翰墨寓规箴。",
            "君看龙眠画，当识鸱夷心。"
        ],
        "title": "题范蠡五湖图  其三",
        "id": "23c0de04-1b9e-4022-8e4d-d5a6cae436a3"
    },
    {
        "author": "李曾伯",
        "paragraphs": [
            "别二十三年，来呼溯峡船。",
            "昨游春梦尔，故友晓星然。",
            "廉誉盈诗卷，忠谋在奏编。",
            "阿蒙顽自若，应笑老穷边。"
        ],
        "title": "题黎榷院诗轴",
        "id": "168ae4a6-43cd-43bd-ba3c-90038ce20b13"
    },
    {
        "author": "李曾伯",
        "paragraphs": [
            "过眼多陈迹，论心只旧时。",
            "艰难几年事，感慨数公诗。",
            "觅句新尤健，谈兵老不衰。",
            "效颦聊尔耳，莫说姓名谁。"
        ],
        "title": "题林路钤诗轴",
        "id": "71253de0-48f1-4d11-88cb-ea6daf132e6d"
    },
    {
        "author": "李曾伯",
        "paragraphs": [
            "岁月等新戍，风烟只旧游。",
            "柳薇今堡障，苹蓼古沧洲。",
            "索句惭巴和，怀人笑楚优。",
            "中原虽在目，无事莫登楼。"
        ],
        "title": "和吴居父江陵雄楚楼韵",
        "id": "7390085a-49e2-4a3c-b2dc-f1573e4bcedd"
    },
    {
        "author": "李曾伯",
        "paragraphs": [
            "德化勤三纪，仁声溢九州。",
            "澣衣昭禹俭，昃食轸文忧。",
            "润色恢鸿业，艰难启燕谋。",
            "中兴宗汉庙，端自敬天休。"
        ],
        "title": "甲申宁庙挽词  其一",
        "id": "827ddc4f-5aff-463e-98f5-241f8a0ae814"
    },
    {
        "author": "李曾伯",
        "paragraphs": [
            "自听山东诏，甘泉息夜烟。",
            "玺膺新玉帛，图贡旧山川。",
            "望切尧民日，忧形杞国天。",
            "中原尤感泣，不独老臣然。"
        ],
        "title": "甲申宁庙挽词  其二",
        "id": "16717bd7-c1a0-4033-9655-b670b31c2421"
    },
    {
        "author": "李曾伯",
        "paragraphs": [
            "南渡称名相，西来见嫡孙。",
            "蜀珍交友盛，雍国典刑存。",
            "桂苑连鸣鹿，枫宸拟簉鹓。",
            "平生经济略，雅志在中原。"
        ],
        "title": "挽虞沧江提刑  其一",
        "id": "616b10de-67e4-43bf-8e8a-9c4edce04c3b"
    },
    {
        "author": "李曾伯",
        "paragraphs": [
            "隼旟三易守，骃辔两观风。",
            "欲扫龙庭穴，犹参虎幄弓。",
            "草余周圄绿，粟积汉屯红。",
            "野渡方横棹，俄成夜壑空。"
        ],
        "title": "挽虞沧江提刑  其二",
        "id": "8c3acfc2-7c4e-4369-a11b-e776c200e634"
    },
    {
        "author": "李曾伯",
        "paragraphs": [
            "自得沧江胜，归来伴鹤龟。",
            "晚年尤好易，暇日且论诗。",
            "欲问更生佛，非关二竖医。",
            "诸生毋拭袂，公训有余师。"
        ],
        "title": "挽虞沧江提刑  其三",
        "id": "baade8a6-e129-43c3-8055-c58910a592da"
    },
    {
        "author": "李曾伯",
        "paragraphs": [
            "师友龟山出，世家熊楚来。",
            "决科轻地芥，种德付庭槐。",
            "禄享千钟养，年登九袠开。",
            "可为朝野惜，袖手老其才。"
        ],
        "title": "挽龚致政  其一",
        "id": "0008dcc0-5570-48d9-b086-73bbcdd22225"
    },
    {
        "author": "李曾伯",
        "paragraphs": [
            "绣节荣分使，斑衣喜拜亲。",
            "方将昌厥后，岂必在其身。",
            "真馆仙游远，佳城瑞气新。",
            "九原看厚报，衮衮耀丝纶。"
        ],
        "title": "挽龚致政  其二",
        "id": "301f7998-2e06-4b5f-bf95-7bf096fbc04c"
    },
    {
        "author": "李曾伯",
        "paragraphs": [
            "许史推华阅，欧韩策隽名。",
            "风流接南渡，步武到西清。",
            "玉帐劳筹笔，彤墀识履声。",
            "壮怀驰万里，谁坏国金城。"
        ],
        "title": "挽观使郑尚书  其一",
        "id": "49e110ff-0818-4f4e-afa0-4b82c6342a31"
    },
    {
        "author": "李曾伯",
        "paragraphs": [
            "秉钺岷峨去，分弓淮海游。",
            "安危勤阃略，得失假家谋。",
            "不易猗兰操，何伤薏苡羞。",
            "盖棺公论定，知罪付春秋。"
        ],
        "title": "挽观使郑尚书  其二",
        "id": "38f161f4-c5ed-476e-9258-ed306373f06d"
    },
    {
        "author": "李曾伯",
        "paragraphs": [
            "忆昨从游日，乌奴桃李春。",
            "通家联雅好，入幕厕佳宾。",
            "绿野归心切，丹山旧迹陈。",
            "九原多感怆，掩袂重伤神。"
        ],
        "title": "挽观使郑尚书  其三",
        "id": "406802c2-ff55-4e8c-9fb5-37fb2c8d145e"
    },
    {
        "author": "李曾伯",
        "paragraphs": [
            "庆积家声远，材优官业长。",
            "胡然啬诸用，竟尔老于乡。",
            "德与年何憾，人期后必昌。",
            "秦原空睇望，惜此典刑亡。"
        ],
        "title": "挽吴总干  其一",
        "id": "140f6a3d-fed5-4094-a760-58e190c49d9e"
    },
    {
        "author": "李曾伯",
        "paragraphs": [
            "夙托弥甥列，常怀范叔寒。",
            "门阑多厚盼，樽俎有余驩。",
            "衣笥袍犹恋，书邮墨未干。",
            "官身羁执绋，清泪为公弹。"
        ],
        "title": "挽吴总干  其二",
        "id": "a93001f1-0dce-4a33-aa59-6af0a63ef419"
    },
    {
        "author": "李曾伯",
        "paragraphs": [
            "持此四海准，得之前圣心。",
            "箪瓢富台阁，朝市等山林。",
            "说破先天易，流传正始音。",
            "太原千载后，思者甚于今。"
        ],
        "title": "挽吴准斋  其一",
        "id": "fc93fc54-e3c2-48ae-aa1e-31123454dd5d"
    },
    {
        "author": "李曾伯",
        "paragraphs": [
            "昨缀都人士，尝薰一瓣香。",
            "苍茫问淮浦，缱绻饯河梁。",
            "闻道机缘浅，予人风谊长。",
            "斯文其已矣，草木亦凄凉。"
        ],
        "title": "挽吴准斋  其二",
        "id": "e267f20b-38c9-4911-bbb1-26f1396c3834"
    },
    {
        "author": "李曾伯",
        "paragraphs": [
            "懿范儒家出，灵台佛地平。",
            "活人裨惠爱，教子以忠清。",
            "康肃母无愧，中郎女有声。",
            "老天昭德报，兰桂满庭荣。"
        ],
        "title": "挽吴文昌母夫人  其一",
        "id": "f4108179-c8f9-4d69-b2a7-4bdd7b86100c"
    },
    {
        "author": "李曾伯",
        "paragraphs": [
            "庆事一门盛，修龄七袠强。",
            "纶封四大国，彩侍两文昌。",
            "梦幻存真觉，勋庸看显扬。",
            "家山空睇望，惜此令仪亡。"
        ],
        "title": "挽吴文昌母夫人  其二",
        "id": "c8934636-ebd5-4544-8ef2-d361929cb088"
    },
    {
        "author": "李曾伯",
        "paragraphs": [
            "德齿明时冠，诗书正派深。",
            "修名在原隰，雅志已山林。",
            "眼历四朝事，神交千圣心。",
            "老成天不憖，大雅有遗音。"
        ],
        "title": "挽大资节使史国公  其一",
        "id": "a7104995-4641-45c4-8d56-587094276b80"
    },
    {
        "author": "李曾伯",
        "paragraphs": [
            "早袖经纶手，传之柱石材。",
            "无心到孤棘，有德付三槐。",
            "五鼎方身飨，两楹俄梦回。",
            "百年流泽远，衮衮几公台。"
        ],
        "title": "挽大资节使史国公  其二",
        "id": "a6708c94-dcd4-4e5e-9455-1248aedcfa09"
    },
    {
        "author": "李曾伯",
        "paragraphs": [
            "昔缀都曹后，升堂拜父师。",
            "达尊厪异盼，国士沐深知。",
            "鹤发人何在，蝇头字尚遗。",
            "遣车无路送，挥泪望丰碑。"
        ],
        "title": "挽大资节使史国公  其三",
        "id": "b6fbd953-aa5e-445f-b7de-525fb2f0f22c"
    },
    {
        "author": "李曾伯",
        "paragraphs": [
            "太学何蕃誉，当时蔼帝乡。",
            "五联棣华萼，三折桂枝香。",
            "司社腾声望，题舆迓宠光。",
            "奇才今已矣，流庆在虹梁。"
        ],
        "title": "挽何司令  其一",
        "id": "9112730b-5551-401c-9937-e3a378347e82"
    },
    {
        "author": "李曾伯",
        "paragraphs": [
            "忆昨初倾盖，同登巴岳楼。",
            "江淮重邂逅，幕府屡绸缪。",
            "梦绝秋城柝，人随夜壑舟。",
            "潜山归路杳，草木亦凄愁。"
        ],
        "title": "挽何司令  其二",
        "id": "38c198c0-a8a5-415d-9887-7e3f6f491b4b"
    },
    {
        "author": "李曾伯",
        "paragraphs": [
            "凤翥鹤林邑，来仪鸳鹭群。",
            "陈谟倾帝听，摛翰媲皇坟。",
            "位且践台斗，心惟寄岫云。",
            "诏纶方夜下，天曷丧斯文。"
        ],
        "title": "挽吴鹤林尚书  其一",
        "id": "39b1cd0d-a004-49e9-83f2-0595ffb04512"
    },
    {
        "author": "李曾伯",
        "paragraphs": [
            "一代儒臣表，三州吏治良。",
            "遗言了生死，新志尽行藏。",
            "昔梦崖何异，今知坡可方。",
            "百僚山下路，千载尚名香。"
        ],
        "title": "挽吴鹤林尚书  其二",
        "id": "52610a31-53fb-42c0-af0f-cb47f7a144f3"
    },
    {
        "author": "李曾伯",
        "paragraphs": [
            "宝屏倾盖早，公壮我丁年。",
            "入幕笑谈旧，升朝礼乐先。",
            "寄书榆柳外，觅句竹梅边。",
            "俯仰成畴昔，空余涕泗涟。"
        ],
        "title": "挽吴鹤林尚书  其三",
        "id": "21192e96-ccdb-49e2-a94c-147f212703de"
    },
    {
        "author": "李曾伯",
        "paragraphs": [
            "展也岷峨秀，钟为柱石臣。",
            "直声留谏纸，硕望压朝绅。",
            "群议王师锐，孤忠主听陈。",
            "天其昌我宋，尧舜致君民。"
        ],
        "title": "挽李楼山观文  其一",
        "id": "dc01b39f-ff09-4439-8e1b-290e67c72944"
    },
    {
        "author": "李曾伯",
        "paragraphs": [
            "两登枢辅地，一武宰衡班。",
            "利泽才膺寸，良方缩肘间。",
            "重为千载惜，竟老十年闲。",
            "回首西州梦，吴中第几山。"
        ],
        "title": "挽李楼山观文  其二",
        "id": "c9067acf-4691-4bfa-bfed-12cb1b58c7bc"
    },
    {
        "author": "李曾伯",
        "paragraphs": [
            "相从剑南幕，公壮我丁年。",
            "寘彼诸生后，荐之明主前。",
            "承颜台衮近，托迹午桥边。",
            "壤厦千秋隔，潸然老泪涟。"
        ],
        "title": "挽李楼山观文  其三",
        "id": "bcfdadcc-e429-4aec-af0d-d6230d044ea7"
    },
    {
        "author": "李曾伯",
        "paragraphs": [
            "湖学源流盛，乡评闻望推。",
            "班才列留邸，材岂止分麾。",
            "正拟梅边喜，俄成薤上悲。",
            "人言公不死，兰砌典刑垂。"
        ],
        "title": "挽肇庆胡守  其一",
        "id": "b2cda01a-3927-4dc6-bc8d-df2f3ee41b32"
    },
    {
        "author": "李曾伯",
        "paragraphs": [
            "里闬游从早，江淮契阔稠。",
            "勤君分月驾，共我济风舟。",
            "日者言犹在，辰乎叹莫留。",
            "佳城云水隔，老泪逐江流。"
        ],
        "title": "挽肇庆胡守  其二",
        "id": "574769be-fc32-42ca-ab89-45e22a500c22"
    },
    {
        "author": "李曾伯",
        "paragraphs": [
            "蜀頼宗臣力，剑光星斗高。",
            "位才登豹尾，身几付鸿毛。",
            "节概公何慊，时艰运适遭。",
            "岷山如不坏，难泯此忠劳。"
        ],
        "title": "挽蜀帅赵侍郎  其一",
        "id": "aea86b10-9b6f-4b6b-88eb-e6683694849f"
    },
    {
        "author": "李曾伯",
        "paragraphs": [
            "西证膏肓急，人推仓扁医。",
            "惜哉当局晚，为此厉阶谁。",
            "公在民犹望，公亡事转危。",
            "忠魂千古在，近有紫巖知。"
        ],
        "title": "挽蜀帅赵侍郎  其二",
        "id": "99a3c680-b4ce-4b53-bd46-7d273b5df40f"
    },
    {
        "author": "李曾伯",
        "paragraphs": [
            "泉流巖窦本来清，易以清名亦狥名。",
            "却笑两公徒蚌鹬，如今赢得坦斋声。"
        ],
        "title": "池阳清泉旧名鲍公泉又名赵公泉真西山易为清泉坦斋作记",
        "id": "82888c27-16b2-4c92-9448-764ed6726252"
    },
    {
        "author": "李曾伯",
        "paragraphs": [
            "一簇楼台锁翠烟，雨疏溪阔晚秋天。",
            "西风吹老芙蓉院，两两鸥凫傍水眠。"
        ],
        "title": "舟过霅川  其一",
        "id": "025d5242-00f3-4266-8c5d-31996d903684"
    },
    {
        "author": "李曾伯",
        "paragraphs": [
            "水绕眉峰碧一湾，荻花枫叶暮生寒。",
            "呼船催向渔村宿，要买鲜鲈荐晚餐。"
        ],
        "title": "舟过霅川  其二",
        "id": "26711819-5f50-4cf4-83b5-516ca79eee8c"
    },
    {
        "author": "李曾伯",
        "paragraphs": [
            "竹新得雨笋争绿，蕉不知霜花自红。",
            "时候江南二三月，调胹元气此杯中。"
        ],
        "title": "过邻水道间",
        "id": "439ed90c-0bf9-4452-935f-b414f86d7a1f"
    },
    {
        "author": "李曾伯",
        "paragraphs": [
            "萧萧劲竹古君子，凛凛孤梅节妇人。",
            "不作东风蝴蝶梦，短篱流水一家春。"
        ],
        "title": "邻水寺有竹数百竿中有孤梅可爱",
        "id": "2c69a202-2d99-4815-9e2e-a7df2fe73210"
    },
    {
        "author": "李曾伯",
        "paragraphs": [
            "从来廊庙出山林，师友相资好弟兄。",
            "料得至今风雨夜，山神犹记读书声。"
        ],
        "title": "访阆州读书巖",
        "id": "43ec3fa4-908a-4317-a414-6f1e5f5af9dd"
    },
    {
        "author": "李曾伯",
        "paragraphs": [
            "何用朝朝夜夜钟，一拳打透彻虚空。",
            "诗僧不见禅僧老，月自西沉江自东。"
        ],
        "title": "题利州道上江月轩",
        "id": "c4a7e234-9672-4f09-ba7b-0f2650f559ef"
    },
    {
        "author": "李曾伯",
        "paragraphs": [
            "使君帘幕锁香篝，方把千金制一裘。",
            "好是孤灯风雨梦，夜深直度野人舟。"
        ],
        "title": "和江陵阙干风雨问讯虚舟韵  其一",
        "id": "6c952838-2c9c-45a5-9789-f4415787c765"
    },
    {
        "author": "李曾伯",
        "paragraphs": [
            "无人载酒到联辔，有客携琴午扣扉。",
            "却羨渚宫鱼为乐，菰蒲深处日相依。"
        ],
        "title": "和江陵阙干风雨问讯虚舟韵  其二",
        "id": "3656b183-d426-4f11-967d-6b2f7b4b0ab3"
    },
    {
        "author": "李曾伯",
        "paragraphs": [
            "白马盟存矢弗寒，玩其肆矣肯泥蟠。",
            "风云未合星先陨，输与江东日月宽。"
        ],
        "title": "和刘清叔襄阳草庐韵  其一",
        "id": "06fede9b-72ed-4aaf-8b94-3a1f24f02256"
    },
    {
        "author": "李曾伯",
        "paragraphs": [
            "万壑长松几岁寒，老龙曾向此中蟠。",
            "而今肯为苍生起，何止编方蜀顾宽。"
        ],
        "title": "和刘清叔襄阳草庐韵  其二",
        "id": "7ee47f62-5d83-40e1-8e66-972f0b1397c5"
    },
    {
        "author": "李曾伯",
        "paragraphs": [
            "生涯休问粟储缾，有酒盈樽不用醒。",
            "已分我生箕斗直，车船奚用命奴星。"
        ],
        "title": "和尤帅长赠郑通庵韵  其一",
        "id": "f7513c81-315a-44da-bf42-881650fb9765"
    },
    {
        "author": "李曾伯",
        "paragraphs": [
            "此别何年此会重，翁无占我我占翁。",
            "我官翁卜无相远，闻早归欤计则同。"
        ],
        "title": "和尤帅长赠郑通庵韵  其二",
        "id": "30f6db9a-4a47-4646-8bbc-430c92a950e5"
    },
    {
        "author": "李曾伯",
        "paragraphs": [
            "天风吹我上高峰，上到山头日未中。",
            "便可高眠莫归去，人间易得鬓成童。"
        ],
        "title": "茅山玉晨观和壁间韵",
        "id": "faf9f20c-a372-4ba3-ad17-c3618c650074"
    },
    {
        "author": "李曾伯",
        "paragraphs": [
            "姑射丰标惯野塘，不虞水部入佳章。",
            "雪边未了孤山约，尽有春风一面妆。"
        ],
        "title": "太府寺梅花盛开和曾玉堂韵  其一",
        "id": "5aab0433-8dc2-4836-ad56-17008df87576"
    },
    {
        "author": "李曾伯",
        "paragraphs": [
            "萧萧官舍自寒芳，清梦何从至玉堂。",
            "唱彻凉州太催逼，何如铁石广平肠。"
        ],
        "title": "太府寺梅花盛开和曾玉堂韵  其二",
        "id": "c9133594-04dc-4dac-b821-3a5dbea357d5"
    },
    {
        "author": "李曾伯",
        "paragraphs": [
            "塞北烟氛扫未开，何劳青眼过江来。",
            "道人已办游山屐，福将谁胜上马杯。"
        ],
        "title": "赠相士钱嬾溪",
        "id": "56d9d9aa-7134-4d9a-a64b-dc930ffce543"
    },
    {
        "author": "李曾伯",
        "paragraphs": [
            "独立千林压众葩，正由风骨傲烟霞。",
            "谁教群玉峰头客，也染红裙一幅纱。"
        ],
        "title": "和傅山父红梅韵  其一",
        "id": "c601da87-262f-44da-b80a-25e100166257"
    },
    {
        "author": "李曾伯",
        "paragraphs": [
            "节士耻随时世妆，若为妩媚著春裳。",
            "何如清淡甘天分，莫与儿曹较色香。"
        ],
        "title": "和傅山父红梅韵  其二",
        "id": "cfb15daf-3c57-43e6-bb3d-82c2b89332b7"
    },
    {
        "author": "李曾伯",
        "paragraphs": [
            "客有谈君制小亭，旋栽轩竹荫池萍。",
            "应怜春色浓于酒，醉得园花睡不醒。"
        ],
        "title": "阮梅峰举似题高沙郡圃醉醒亭绝句因继元韵并简萧使君  其一",
        "id": "24aa040f-a2a1-4de9-9e16-6f019cac474a"
    },
    {
        "author": "李曾伯",
        "paragraphs": [
            "杨柳依依拂短亭，看看飞絮又成萍。",
            "老来世味都尝遍，不待邻鸡唤梦醒。"
        ],
        "title": "阮梅峰举似题高沙郡圃醉醒亭绝句因继元韵并简萧使君  其二",
        "id": "e7a3e47b-eeeb-40f1-88eb-f27f032874ec"
    },
    {
        "author": "李曾伯",
        "paragraphs": [
            "所寓皆同一旅亭，纷纷万事细如萍。",
            "醉翁能解邦人乐，时一中之勿太醒。"
        ],
        "title": "阮梅峰举似题高沙郡圃醉醒亭绝句因继元韵并简萧使君  其三",
        "id": "b2492392-8728-45e8-9b38-c7e7c75dd4e8"
    },
    {
        "author": "李曾伯",
        "paragraphs": [
            "田园芜矣好东归，今昨从渠较是非。",
            "荷子远来无所问，江湖雅志莫相违。"
        ],
        "title": "和王潜斋韵送闻人松庵  其一",
        "id": "e22f5e64-9d9a-470d-80e9-370f077e278e"
    },
    {
        "author": "李曾伯",
        "paragraphs": [
            "子之为术我为官，以易占之火在山。",
            "同在双湖湖上住，大家携手故乡还。"
        ],
        "title": "和王潜斋韵送闻人松庵  其二",
        "id": "dd9bf87a-8bb9-42ff-99db-f17584b85863"
    },
    {
        "author": "李曾伯",
        "paragraphs": [
            "晓起炉烟一缕清，梵音缭绕槛轩行。",
            "须臾日上松梢了，又听斋钟相应鸣。"
        ],
        "title": "宜兴山房十首  其一",
        "id": "410eb867-e646-49b7-bf88-d36c519ffbe3"
    },
    {
        "author": "李曾伯",
        "paragraphs": [
            "斋罢鸡声转午天，地虚人寂境萧然。",
            "两三衲子自来去，时取茶芽煮涧泉。"
        ],
        "title": "宜兴山房十首  其二",
        "id": "bdeea123-0701-4b14-a5a2-d801cea486eb"
    },
    {
        "author": "李曾伯",
        "paragraphs": [
            "簷影亭亭日正中，莓苔不扫绝尘踪。",
            "闭门相共蒲团坐，看读华严一卷终。"
        ],
        "title": "宜兴山房十首  其三",
        "id": "9dda0460-c0e2-41e2-b966-cadf8e66c805"
    },
    {
        "author": "李曾伯",
        "paragraphs": [
            "薄霭垂垂欲暮时，渐生霜气著征衣。",
            "山深不见牛羊下，惟有樵人荷担归。"
        ],
        "title": "宜兴山房十首  其四",
        "id": "07e6aa9d-2c85-40b4-91fd-d25ec91417b7"
    },
    {
        "author": "李曾伯",
        "paragraphs": [
            "烧罢天香月半昏，掩扃才了便呼灯。",
            "窗前诵彻渊明赋，却傍禅牀听葛藤。"
        ],
        "title": "宜兴山房十首  其五",
        "id": "07519927-fd91-4fe6-9359-4088ccfaad56"
    },
    {
        "author": "李曾伯",
        "paragraphs": [
            "月暗山空夜倍长，清谈消遣睡毋忙。",
            "山中新酒幸堪饮，何惜一杯相共尝。"
        ],
        "title": "宜兴山房十首  其六",
        "id": "f4a9ce25-3c46-4625-91eb-eb75f0cb052c"
    },
    {
        "author": "李曾伯",
        "paragraphs": [
            "四壁寒蛩作苦吟，唤回旅梦约三更。",
            "不知身在禅房宿，误听松风做雨声。"
        ],
        "title": "宜兴山房十首  其七",
        "id": "f111004d-db7b-448f-b588-5ce411b4586a"
    },
    {
        "author": "李曾伯",
        "paragraphs": [
            "薄薄新寒透被轻，醒来窗隙弄微明。",
            "山中不用梅花角，自有枝禽报五更。"
        ],
        "title": "宜兴山房十首  其八",
        "id": "5b2791ab-67c7-4eb3-842a-c183b4e3af9e"
    },
    {
        "author": "李曾伯",
        "paragraphs": [
            "俄顷钟声到枕边，朦胧晓色试霜天。",
            "披衣欲起浑无事，赢得平明一觉眠。"
        ],
        "title": "宜兴山房十首  其九",
        "id": "9264f726-5510-4a50-8a20-72339400ecb8"
    },
    {
        "author": "李曾伯",
        "paragraphs": [
            "稚子敲门唤起休，金乌早照屋山头。",
            "饭余欲看蟠松去，可是今朝作雨不。"
        ],
        "title": "宜兴山房十首  其一○",
        "id": "03d098a2-6c87-46a8-a441-f6b9a532c1ca"
    },
    {
        "author": "李曾伯",
        "paragraphs": [
            "新来诗思与秋清，野径无人适意行。",
            "道尽青松知小雨，隔林怪在竹鸡鸣。"
        ],
        "title": "自和山房十咏  其一",
        "id": "796615ec-dfad-4f6f-bdf0-361a15b4f62e"
    },
    {
        "author": "李曾伯",
        "paragraphs": [
            "闲云一片在尧天，乞得归栖岂易然。",
            "肉食半生空白发，且餐湘菊荐寒泉。"
        ],
        "title": "自和山房十咏  其二",
        "id": "38fef276-bf23-414e-9044-246f5f7385fb"
    },
    {
        "author": "李曾伯",
        "paragraphs": [
            "坡翁昔爱是山中，我以何人敢比踪。",
            "筑室买田居此了，闭门读易保吾终。"
        ],
        "title": "自和山房十咏  其三",
        "id": "59fd24ae-f8c2-49bc-9b04-2c5615b39835"
    },
    {
        "author": "李曾伯",
        "paragraphs": [
            "人生须富贵何时，驷马还家只布衣。",
            "林壑幸便麋鹿侣，不堪寒色逐人归。"
        ],
        "title": "自和山房十咏  其四",
        "id": "cf62275b-23e8-477b-9cf2-1a88db6983d0"
    },
    {
        "author": "李曾伯",
        "paragraphs": [
            "禅房寂寂夜昏昏，相对长明一点灯。",
            "举似新诗共僧话，笑侬绮语污溪藤。"
        ],
        "title": "自和山房十咏  其五",
        "id": "6de2e42c-06f8-4863-94f2-91ad84425e16"
    },
    {
        "author": "李曾伯",
        "paragraphs": [
            "尺寸功名几短长，区区驰骛等空忙。",
            "皮毛尽剥丹心在，世味风霜已饱尝。"
        ],
        "title": "自和山房十咏  其六",
        "id": "ac343b7d-354c-4ae1-98c2-cbb216c0a6ba"
    },
    {
        "author": "李曾伯",
        "paragraphs": [
            "萧萧风籁助清吟，秋去冬来令又更。",
            "惟有老禅都不管，任它簷铎作何声。"
        ],
        "title": "自和山房十咏  其七",
        "id": "49084370-6432-4bc1-8093-e26b9aff410a"
    },
    {
        "author": "李曾伯",
        "paragraphs": [
            "邻有山田价似轻，拟求种秫效渊明。",
            "相逢村叟问谁者，叹息年来主屡更。"
        ],
        "title": "自和山房十咏  其八",
        "id": "a120acb8-5090-43d9-afc8-c3e119146a90"
    },
    {
        "author": "李曾伯",
        "paragraphs": [
            "真机浑不露中边，自是闲中小有天。",
            "一饮且拼今日醉，万金不博五更眠。"
        ],
        "title": "自和山房十咏  其九",
        "id": "af9e660a-fa63-49a2-97d1-884ca9db24bb"
    },
    {
        "author": "李曾伯",
        "paragraphs": [
            "舟子来催归去休，朔风吹浪打船头。",
            "挑包又作家林计，还是梅开酒熟不。"
        ],
        "title": "自和山房十咏  其一○",
        "id": "c603f539-93b4-4259-b428-de33ea058e35"
    },
    {
        "author": "李曾伯",
        "paragraphs": [
            "客缆相衔系柳边，不禁雪浪苦粘天。",
            "寻常溪口鱼虾贱，今度船留倍索钱。"
        ],
        "title": "定花阻风  其一",
        "id": "24285135-a074-46a4-8267-d7858f964449"
    },
    {
        "author": "李曾伯",
        "paragraphs": [
            "准拟新烟定到家，可怜漂泊对风沙。",
            "见他红雨飞篱落，忆杀小园桃杏花。"
        ],
        "title": "定花阻风  其二",
        "id": "ed39d76b-d281-439c-948f-199d8c611eb9"
    },
    {
        "author": "李曾伯",
        "paragraphs": [
            "绿柳桥头旧酒炉，几番舣棹劳篙夫。",
            "恍疑风撤青帘去，敲尽荆扉闭不酤。"
        ],
        "title": "定花阻风  其三",
        "id": "3ab28d4f-44ec-4c81-840d-50e53495097a"
    },
    {
        "author": "李曾伯",
        "paragraphs": [
            "夜色昏昏带远烟，谁家灯火待归船。",
            "小迟月上风须息，且伴白鸥今夕眠。"
        ],
        "title": "定花阻风  其四",
        "id": "736805ae-3525-4e60-8dd0-57b273171083"
    },
    {
        "author": "李曾伯",
        "paragraphs": [
            "边湖六六片时程，况可篮舆度岸行。",
            "西舫东船从此办，任他风浪与阴晴。"
        ],
        "title": "定花阻风  其五",
        "id": "6f1fa1bc-4e1b-4e5a-9e2c-f5417e9e2599"
    },
    {
        "author": "李曾伯",
        "paragraphs": [
            "剖破藩篱出一头，要追巖壑老人游。",
            "知他栽得花和竹，髣髴旧时风度不。"
        ],
        "title": "和傅山父小园十咏  其一",
        "id": "bd8d4fe4-d36e-43cd-ad87-d85f4f2c4481"
    },
    {
        "author": "李曾伯",
        "paragraphs": [
            "乔木岂能忘故国，结茅聊复纪新亭。",
            "此君玉立傍无友，犹有幽禽静可听。"
        ],
        "title": "和傅山父小园十咏  其二",
        "id": "bb0e9f0f-5b0c-498b-9a0f-d6a2416389ff"
    },
    {
        "author": "李曾伯",
        "paragraphs": [
            "著我数椽浮翠碧，借公一水漾琉璃。",
            "心闲境乐镇长好，拈起风光总是诗。"
        ],
        "title": "和傅山父小园十咏  其三",
        "id": "6a892be4-5714-4538-bc92-34249b010cef"
    },
    {
        "author": "李曾伯",
        "paragraphs": [
            "竹边闻鹤思高举，松下观禽觉倦飞。",
            "幸有故书千帙在，呼儿共读嗣前徽。"
        ],
        "title": "和傅山父小园十咏  其四",
        "id": "c2baf3c5-c174-4d48-8ca2-14f6d91a7794"
    },
    {
        "author": "李曾伯",
        "paragraphs": [
            "苍苔迹在堂无燕，绿水痕生沼自鱼。",
            "回首钓游徒感慨，何时复古喜而书。"
        ],
        "title": "和傅山父小园十咏  其五",
        "id": "1d660cfb-9bd6-48b0-83de-0331c0c7f81a"
    },
    {
        "author": "李曾伯",
        "paragraphs": [
            "招来暇日频呼酒，买得清风不用金。",
            "月姊水妃无老态，天光野色有遗音。"
        ],
        "title": "和傅山父小园十咏  其六",
        "id": "e350789e-279a-4627-960f-4325a4084bee"
    },
    {
        "author": "李曾伯",
        "paragraphs": [
            "一室扫除才斗许，几番醉梦与梅清。",
            "琱戈翠节成何事，纸帐蒲团了此生。"
        ],
        "title": "和傅山父小园十咏  其七",
        "id": "01947c95-868c-4697-8561-1588a23f68bb"
    },
    {
        "author": "李曾伯",
        "paragraphs": [
            "宜琴宜弈尤宜酒，种竹种梅仍种莲。",
            "意得无时不堪适，可人不只是荷天。"
        ],
        "title": "和傅山父小园十咏  其八",
        "id": "7d99ab05-1ca5-4d7c-afa7-8e3cefac42f1"
    },
    {
        "author": "李曾伯",
        "paragraphs": [
            "賸种秫秔供靖节，要餐杞菊学天随。",
            "不知底事池塘梦，犹到边城月暗时。"
        ],
        "title": "和傅山父小园十咏  其九",
        "id": "8751d92c-01aa-42c7-82df-0c1b26e01e5e"
    },
    {
        "author": "李曾伯",
        "paragraphs": [
            "蜡英要占菊天破，玉树须乘梅雨培。",
            "金粟如来还出世，清香不许别花开。"
        ],
        "title": "和傅山父小园十咏  其一○",
        "id": "b2814e60-e875-463d-8c3a-43e086677828"
    },
    {
        "author": "李曾伯",
        "paragraphs": [
            "南枝肯领众芳随，一点冠名在处知。",
            "摸索暗中香自别，底须绛蜡逼轻肌。"
        ],
        "title": "和水竹梅烛韵  其一",
        "id": "6ef147d0-d9a2-404a-a12c-26928d5c146f"
    },
    {
        "author": "李曾伯",
        "paragraphs": [
            "谁将花烛聘东风，与海棠时恨不同。",
            "意已不求真会合，何妨一白对千红。"
        ],
        "title": "和水竹梅烛韵  其二",
        "id": "398ab870-ae66-46f5-bd55-95d9e5f2819c"
    },
    {
        "author": "李曾伯",
        "paragraphs": [
            "谁言南服远王畿，面面青山总是诗。",
            "桂后梅前正清淑，倚楼但觉九秋宜。"
        ],
        "title": "登桂林宜楼和李帅柱间韵",
        "id": "91c73537-8a05-4bb4-96da-2975d5192650"
    },
    {
        "author": "李曾伯",
        "paragraphs": [
            "流水高山尔调，冷灰槁木吾心。",
            "不必神交蒙叟，柴桑老子知音。"
        ],
        "title": "送李琴士据梧  其一",
        "id": "78b804d0-482a-4648-9c38-0ed2da2e03b5"
    },
    {
        "author": "李曾伯",
        "paragraphs": [
            "户外世尘皆累，山中天籁无声。",
            "莫看螗蝉相捕，要教鹤舞鱼听。"
        ],
        "title": "送李琴士据梧  其二",
        "id": "099a44d9-052a-4e58-94dc-a68828d6d1c6"
    },
    {
        "author": "李曾伯",
        "paragraphs": [
            "水能清亦能浊，月有满亦有亏。",
            "清浊满亏区别，冯君书以知之。"
        ],
        "title": "题冯司法水月书堂  其一",
        "id": "84fbc2c8-b059-4f38-9f35-7c1b6f9282da"
    },
    {
        "author": "李曾伯",
        "paragraphs": [
            "玉局仙翁公案，梅亭老子偈言。",
            "莫向空中捉影，要须达处穷源。"
        ],
        "title": "题冯司法水月书堂  其二",
        "id": "61df96e7-7f7a-498f-a5ba-ddb668c1da84"
    },
    {
        "author": "李曾伯",
        "paragraphs": [
            "汉江为带楚山维，多少兴亡此地知。",
            "万里边风寒故垒，千年陇月老残碑。",
            "尘迷柏土龙根幻，水绕檀溪马骨悲。",
            "举世岂无羊叔子，草莱犹未起男儿。"
        ],
        "title": "丙子登岘山",
        "id": "3d60bb80-c006-485e-befb-62613995f683"
    },
    {
        "author": "李曾伯",
        "paragraphs": [
            "指点烟林正午钟，亭亭楼阁有无中。",
            "铺张翠盖松间日，扫洒红尘竹外风。",
            "啼鸟不惊禅入定，落花无迹色成空。",
            "解鞍暂作今宵歇，恰与云堂旦过同。"
        ],
        "title": "宿江州药王寺",
        "id": "d1b4426f-0f9e-4a0d-82c9-17fb91e5d903"
    },
    {
        "author": "李曾伯",
        "paragraphs": [
            "暑雨祁寒路两经，二童一马影竛竮。",
            "簷花夜滴溪添绿，云叶暮横山减青。",
            "篛笠芒鞋今古道，竹篱茅店短长亭。",
            "未妨老子登临兴，解却征鞍且暂停。"
        ],
        "title": "壬午昌化道间",
        "id": "8c755db6-b0bb-4807-91bc-cd3f368034f4"
    },
    {
        "author": "李曾伯",
        "paragraphs": [
            "问讯匡庐几度经，何时袖手摘天星。",
            "世如春梦空头白，山似故人终眼青。",
            "便欲移文寻鹤帐，又还呼渡过鸥汀。",
            "它年学得香山士，定结茅庵入翠屏。"
        ],
        "tags": [
            "庐山"
        ],
        "title": "过庐山",
        "id": "b005a6ab-9c27-4b60-ba4a-cd906f816aca"
    },
    {
        "author": "李曾伯",
        "paragraphs": [
            "怪得虚簷寂溜声，起来云淡月微明。",
            "只消一夜西风力，尽扫千山宿雾清。",
            "农舍少酬终岁望，客途拟过小春晴。",
            "枝禽亦似欣欣意，飞入烟林自在鸣。"
        ],
        "title": "宁国道间喜晴",
        "id": "c7a35544-ee87-4203-829c-4fe66d78cb5d"
    },
    {
        "author": "李曾伯",
        "paragraphs": [
            "枫染酏颜菊亦酣，霜天风味饱相谙。",
            "马蹄去去江之北，雁影来来塞以南。",
            "云外数峰轻抹翠，雨余一水碎挼蓝。",
            "肩舆催问谁家宿，落日西山已半含。"
        ],
        "title": "宁国道间即事",
        "id": "91ab6298-b8af-4ebe-affe-8c04827f65cb"
    },
    {
        "author": "李曾伯",
        "paragraphs": [
            "欲知峡路打滩涡，千尺苍筠用力多。",
            "进退不烦篙影动，东西惟听柁师呵。",
            "命垂一缕惟天耳，力挽千钧如水何。",
            "争似钱塘江上路，夜深柔橹听吴歌。"
        ],
        "tags": [
            "钱塘江"
        ],
        "title": "蜀江和周昞仲百丈韵",
        "id": "d2b440b9-ea85-4d7b-a812-edc2c8fd88f8"
    },
    {
        "author": "李曾伯",
        "paragraphs": [
            "堪怜濆淖上舟难，争似山坳住舍安。",
            "雷鼓喧呼人挽缆，风鬟笑语女盘滩。",
            "倦凭秫酒生春思，愁怯衾裘御夜寒。",
            "多谢新诗慰牢落，灯前一笑病怀宽。"
        ],
        "title": "和周昞仲过踏洞滩",
        "id": "c3142afb-d6a0-4108-8416-212ae7be8ae6"
    },
    {
        "author": "李曾伯",
        "paragraphs": [
            "峰巍鼇柱疑娲立，地峻龙门自禹开。",
            "山色半昏朝欲雨，滩声不蛰夜何雷。",
            "云屏烟障相迎送，沙鸟风樯几去来。",
            "徙倚阑干不知倦，一诗弹压愧非材。"
        ],
        "title": "题双庙镇峡楼",
        "id": "379efc28-407a-4cad-9a42-bb9f3435d6b3"
    },
    {
        "author": "李曾伯",
        "paragraphs": [
            "安刘事固异危刘，相去英雄二百秋。",
            "火德方中徒僣帝，星营何陨遽亡侯。",
            "草庐龙去存吴恨，陛戟蛙狂遗汉羞。",
            "成败不同俱庙食，宁非霸业结偏州。"
        ],
        "title": "题孔明白帝二祠",
        "id": "64b18106-9a32-4a81-87c7-292f3e6b9ad3"
    },
    {
        "author": "李曾伯",
        "paragraphs": [
            "一滩才过一滩催，虽若危哉亦壮哉。",
            "白狗甫随狼尾去，黄牛又逐虎头来。",
            "狂澜逐淖几成沸，坠石穿江乱作堆。",
            "堪笑舟人诧春涨，溯流难及顺流回。"
        ],
        "title": "连日过滩",
        "id": "ab152848-9ee4-40be-924e-48afcc05d0b8"
    },
    {
        "author": "李曾伯",
        "paragraphs": [
            "巴峡向来惟屈姊，汉宫奚事出明姬。",
            "当时本有平戎术，中国难容绝世姿。",
            "忍死定仇娄敬策，惜生不遇武皇时。",
            "后人却恨毛延寿，断送春风入远夷。"
        ],
        "title": "昭君溪",
        "id": "7fb4fc84-3876-449a-995a-2bfb135dacc5"
    },
    {
        "author": "李曾伯",
        "paragraphs": [
            "不管天涯与海濒，万红千紫一番新。",
            "楼头钟鼓三更雨，墙外鶑花二月春。",
            "风软雁奴归羽急，日迟鸠妇唤声频。",
            "青门载酒浑闲事，愁杀英雄老塞尘。"
        ],
        "title": "益昌官舍简昞仲",
        "id": "b14a8f61-07eb-4729-bbe1-ad11a1c79a0c"
    },
    {
        "author": "李曾伯",
        "paragraphs": [
            "夏云方建汉旗赤，春事已如周辙东。",
            "几度炎凉经嫩绿，一番荣辱委残红。",
            "杜鹃岂为归心设，蝴蝶也无清梦通。",
            "万里天涯喜强健，賸开窗牖纳南风。"
        ],
        "title": "初夏即事简昞仲",
        "id": "fc53bbcb-75ea-4d87-9ca0-7aefc4337724"
    },
    {
        "author": "李曾伯",
        "paragraphs": [
            "足迹初来剑北州，试登危栈瞰江流。",
            "万山西接地穷处，一水东归天尽头。",
            "欲访殽函无健马，相忘楚汉付轻鸥。",
            "丈夫要了中原事，未分持竿老钓舟。"
        ],
        "title": "利州登栈道",
        "id": "1ff8a90f-4097-498f-8867-65bc3898e010"
    },
    {
        "author": "李曾伯",
        "paragraphs": [
            "一水横桥碧作弯，两山排闼翠成环。",
            "寺居野色烟光外，春在人情物意间。",
            "点检花稍香浅浅，摩娑苔刻字斑斑。",
            "门前车马空来去，云自无心鸟自还。"
        ],
        "title": "侍亲劳监游雪峰",
        "id": "b9233ae6-0cc6-4aee-baf1-17e1a421e1e4"
    },
    {
        "author": "李曾伯",
        "paragraphs": [
            "天公殊不间西东，物意人情处处同。",
            "麦垄绿雏犹欠雨，花蹊红穉不禁风。",
            "子规又唤天涯客，布谷还催田舍翁。",
            "欲挽游丝网春住，归鞍催我又匆匆。"
        ],
        "title": "丙戌春过梓潼即事",
        "id": "97d04a50-ac7c-4db8-a803-2399d810e7f3"
    },
    {
        "author": "李曾伯",
        "paragraphs": [
            "轧轧肩舆上剑门，春和身健快于奔。",
            "风翻红雨摧芳信，山带青烟入烧痕。",
            "领略物华无好句，破除旅思有清樽。",
            "高人喜与松风接，莫遣梨花到梦魂。"
        ],
        "title": "宿柳池松风亭",
        "id": "dd79355f-f923-4840-8b8d-6a9920939d86"
    },
    {
        "author": "李曾伯",
        "paragraphs": [
            "朝来渐可试春衣，弩末轻寒力已微。",
            "木叶未繁山尚瘦，桃花欲落水初肥。",
            "疆陲虏逐征鸿去，庭馆人随社燕归。",
            "紫陌青门无恙在，不妨携酒问芳菲。"
        ],
        "title": "丁亥沔阳春时即事简吴叔永",
        "id": "1d0664b6-8904-448d-b35f-b5199d8b5bf7"
    },
    {
        "author": "李曾伯",
        "paragraphs": [
            "手袖干将射斗牛，当时天意在兴刘。",
            "不劳游刃烹秦鹿，直以余锋剪楚猴。",
            "将相岂烦加越砥，宽仁自足淬吴钩。",
            "断蛇断石都休问，遗恨平城雨雪羞。"
        ],
        "title": "题汉中嶓冢观高祖庙试剑石",
        "id": "48dad666-2325-43fc-9ab9-96516be1eca9"
    },
    {
        "author": "李曾伯",
        "paragraphs": [
            "点点红妆缀绿枝，睡犹未足已相宜。",
            "欠呼杜老供吟笔，仅约杨妃倒酒巵。",
            "数日以来应烂漫，一风之后想离披。",
            "凭谁警戒司花女，密遣轻阴谨护持。"
        ],
        "title": "道间怀益昌总所海棠",
        "id": "b09e0a16-802f-4b13-9ab2-93ebefa7ad37"
    },
    {
        "author": "李曾伯",
        "paragraphs": [
            "徙倚阑干目送间，山容如我亦苍颜。",
            "恍思戏马登吴会，拟逐飞鸿度汉关。",
            "草木与俱嗟岁月，古今无恙只江山。",
            "天公幸自无风雨，一笑黄花分也悭。"
        ],
        "title": "重阳登益昌锦屏山",
        "id": "ea5a1354-bc6c-4f65-aa56-d286909477dc"
    },
    {
        "author": "李曾伯",
        "paragraphs": [
            "眼空凡马绝全牛，肯念江萍万里浮。",
            "一倡朱絃补骚雅，片言华衮续春秋。",
            "礼罗自昔须温造，文馆而今欠薛收。",
            "要任丘墟百年责，慎毋樽俎上南楼。"
        ],
        "title": "和吴叔永见寄韵  其一",
        "id": "1ae91fa3-d27e-4fbd-96f6-da5d8dac189b"
    },
    {
        "author": "李曾伯",
        "paragraphs": [
            "诗怀今古浩无垠，谁寄梅花陇首人。",
            "刍豢悦心文字趣，筌蹄忘象性情真。",
            "相望夜月袁宏渚，一洗西风庾亮尘。",
            "我欲莼鲈便归去，雁来应问五湖春。"
        ],
        "title": "和吴叔永见寄韵  其二",
        "id": "6b17ceb7-24f0-470c-9598-562fc0ab5071"
    },
    {
        "author": "李曾伯",
        "paragraphs": [
            "江乡霜后饱珍肴，万里持来仅带糟。",
            "虽惜横戈酣白蚁，尚知解甲护红膏。",
            "开樽祗觉牵归兴，作赋犹当继老饕。",
            "油幕晚寒梅影静，亟持大白荐双螯。"
        ],
        "title": "送糟蟹遗制幕",
        "id": "0ccfcf7e-9478-4d92-9bbb-97e87ce7d2e5"
    },
    {
        "author": "李曾伯",
        "paragraphs": [
            "世事纷更局面棋，滔滔逝水只东之。",
            "几堆顽石鬼神护，一节高风今古奇。",
            "司马岂能无战垒，卧龙祗合在筹帷。",
            "将星一落空遗恨，费尽诗人几许诗。"
        ],
        "title": "和夔门开济堂韵",
        "id": "24f54bee-f98b-495b-b090-fc32db9b0faf"
    },
    {
        "author": "李曾伯",
        "paragraphs": [
            "屹屹金城唐砥柱，如何流落向蓬州。",
            "一时名节犹山重，千古忠魂与水流。",
            "不待遗文垂纪录，自存生气沮奸谋。",
            "当时谁挽浯溪水，为洗离堆一段愁。"
        ],
        "title": "宿新政县登鲜于氏离堆拜颜鲁公遗像公曾赴蓬州作鲜于氏碑",
        "id": "ccac8ee9-214e-481c-a4b0-4c4daea73967"
    },
    {
        "author": "李曾伯",
        "paragraphs": [
            "我住华亭惯识伊，九皋仙去逐云飞。",
            "北山久为悲空帐，赤壁还曾梦羽衣。",
            "姑和黄楼崔颢赋，为邀华表令威归。",
            "腰缠却笑扬州客，应对金泉媿子微。"
        ],
        "title": "至金泉登聚鹤楼",
        "id": "f6d2b846-c62e-459d-b40f-1c7e8ea3683d"
    },
    {
        "author": "李曾伯",
        "paragraphs": [
            "徙倚阑干日未斜，四围不著一山遮。",
            "浪花滚滚翻春雪，烟树霏霏夹暮霞。",
            "壮丽中居荆楚会，风流元向蜀吴夸。",
            "楼头恰称元龙卧，切勿轻嗤作酒家。"
        ],
        "title": "登江陵沙市楚楼",
        "id": "02eb017b-17a1-44a9-aeda-1ac12d463000"
    },
    {
        "author": "李曾伯",
        "paragraphs": [
            "试从沙渚入荆城，十里金堤掌样平。",
            "晓露香留红芰湿，午风清逐白苹生。",
            "柳边系马频酤酒，沙际呼鱼旋作羹。",
            "所欠直惟佳客耳，明朝能辍暇偕行。"
        ],
        "title": "简项仲宗游亭皋",
        "id": "bc881236-83f7-42be-9573-26518c895a1d"
    },
    {
        "author": "李曾伯",
        "paragraphs": [
            "萧萧风雨问南关，客里单衣八月寒。",
            "灯火数家栖逆旅，江山千里走卑官。",
            "飘零岐路凭诗纪，寂寞襟怀借酒宽。",
            "亟写音书寄乡国，北山高卧尽平安。"
        ],
        "title": "宜城道间",
        "id": "8ebc5861-cdf0-4456-b230-c93899888f29"
    },
    {
        "author": "李曾伯",
        "paragraphs": [
            "我学言诗诗不奇，蒋君言命却能诗。",
            "岁寒如许松不改，春信未来梅已知。",
            "丘壑何如归去好，江湖终匪老来宜。",
            "辰州极去湘南近，办取柴桑三径资。"
        ],
        "title": "送清湘蒋尉  其一",
        "id": "d4740777-35f1-4f1d-b6bc-483c98bf6d30"
    },
    {
        "author": "李曾伯",
        "paragraphs": [
            "昔插金莲醉五泉，与君抵掌共谈天。",
            "蜀山历遍数千里，荆渚重逢八九年。",
            "子为丹砂行作吏，我无金鼎可求仙。",
            "更怜不是春风手，雪意垂垂送去船。"
        ],
        "title": "送清湘蒋尉  其二",
        "id": "61d0605a-7a07-4f02-ac2a-db8f10ab92b1"
    },
    {
        "author": "李曾伯",
        "paragraphs": [
            "夜来白凤下天潢，幻得人间玉样光。",
            "万里园林变春景，几家篱落失秋香。",
            "黄䌷歌枕水为骨，纸帐吟梅铁作肠。",
            "争似城南老夫妇，地炉相对拥蒲穰。"
        ],
        "title": "和阙干雪中韵  其一",
        "id": "aae744f9-0597-4b93-a66a-d61d17f8dfdb"
    },
    {
        "author": "李曾伯",
        "paragraphs": [
            "青女欺寒未肯霜，先将银铄散祥光。",
            "芙蓉晓院不禁老，薝卜满林惟欠香。",
            "冷入宝环销翠羽，声随石鼎煮羊肠。",
            "兔园赋罢谁能继，留得诗人祝岁穰。"
        ],
        "title": "和阙干雪中韵  其二",
        "id": "dd9b89a3-56d9-46cd-8053-c6e4906ba3a7"
    },
    {
        "author": "李曾伯",
        "paragraphs": [
            "向来亭上醉流杯，千朶莲花一树梅。",
            "金炬依然霜不管，琼琚犹待雪相催。",
            "凌波仙子欣无恙，姑射真人唤不来。",
            "风景则同怀抱异，倚栏欲去更徘徊。"
        ],
        "title": "题荆门蒙泉",
        "id": "31d7de7a-9307-4e42-9cdc-db3608f4606e"
    },
    {
        "author": "李曾伯",
        "paragraphs": [
            "底须风景叹新亭，且听樽前贱子陈。",
            "拼却玉山颓绿醑，莫将银海眩黄尘。",
            "山容似画屏环立，世事如棋局几新。",
            "惟有东风不今古，露花烟柳一般春。"
        ],
        "title": "偕张总干章帅机同游檀溪登极目和韵  其一",
        "id": "ea775787-007b-4c7e-9438-d03daec94d29"
    },
    {
        "author": "李曾伯",
        "paragraphs": [
            "美哉轮奂若天成，一笑凭栏趁喜晴。",
            "弹厌江山诗句老，破除胸臆酒樽盈。",
            "溪头圉圉观鱼跃，柳外萧萧忆马鸣。",
            "明日无妨再联辔，海棠犹未醉春酲。"
        ],
        "title": "偕张总干章帅机同游檀溪登极目和韵  其二",
        "id": "5e59ca0c-8b02-49b8-adc8-22429752e092"
    },
    {
        "author": "李曾伯",
        "paragraphs": [
            "春风小试被庐蒐，抵掌功名一战收。",
            "万里关河走狐兔，五更笳鼓肃貔貅。",
            "星驰列骑看腾跃，云合嘉宾乐献酬。",
            "机会不来人易老，故都惆怅麦油油。"
        ],
        "title": "从制垣观阅和韵",
        "id": "2a38eca1-eddd-4b18-a256-68488ba113c5"
    },
    {
        "author": "李曾伯",
        "paragraphs": [
            "避愁聊复上层楼，上到层楼转更愁。",
            "杳杳青烟榆夹塞，鳞鳞翠浪麦平畴。",
            "山连楚甸三千里，地隔中原四百州。",
            "立尽栏干谁领会，沧波渺处起沙鸥。"
        ],
        "title": "同罗季能章成父张子直登樊城制胜楼",
        "id": "64b4ff43-0aba-40f9-b7b6-06ae561cf535"
    },
    {
        "author": "李曾伯",
        "paragraphs": [
            "淳熙公论盛槐门，文献依然故笏存。",
            "晋世昔闻期毕万，鲁人今喜见臧孙。",
            "交游半是清流望，趋向难为俗子论。",
            "久客诸侯宁鬰鬰，公卿元自出藩垣。"
        ],
        "title": "送罗季能赴江陵幕  其一",
        "id": "eafd3cd4-ca22-4172-8e6e-c7261bc5a9d0"
    },
    {
        "author": "李曾伯",
        "paragraphs": [
            "留台雄峙渚宫边，江汉中间别一天。",
            "号令半皆归后务，规模几不减中权。",
            "况从席上分邹湛，细向楼头访仲宣。",
            "为报荆人好相庆，幕中无事帅垣贤。"
        ],
        "title": "送罗季能赴江陵幕  其二",
        "id": "fcbc9d96-4fdc-44fb-b76b-d93d58bc1aca"
    },
    {
        "author": "李曾伯",
        "paragraphs": [
            "幕底从游数月间，孤灯冻酒饱相欢。",
            "平生得此于人寡，举世如斯知己难。",
            "舍我遽轻千里别，祝君惟有一分宽。",
            "杨花正怯春归去，忍向南关送客看。"
        ],
        "title": "送罗季能赴江陵幕  其三",
        "id": "5dc49682-b706-4e22-9190-8e76987be34d"
    },
    {
        "author": "李曾伯",
        "paragraphs": [
            "庐存龙去迹成非，草木空山圣得知。",
            "成败论人陈寿史，功名余恨少陵诗。",
            "初心何只三分汉，伟略徒夸十倍丕。",
            "半夜松声卷风雨，犹如抱膝啸吟诗。"
        ],
        "title": "以劝分出伏龙因谒武侯庙",
        "id": "50913580-a192-41fa-8ba0-2b95a738d6bd"
    },
    {
        "author": "李曾伯",
        "paragraphs": [
            "一溪清入汉江东，千载兴亡指顾中。",
            "自昔霸图成匹马，至今生气贯长虹。",
            "当时枉驾先诸葛，底事浮江后阿童。",
            "髀肉已生骓逝矣，空余款段踏尘红。"
        ],
        "title": "和刘清叔檀溪韵",
        "id": "b49eb2c2-b748-4f6a-a986-204529c0b1f9"
    },
    {
        "author": "李曾伯",
        "paragraphs": [
            "一自檀溪把酒余，年来夷路浸崎岖。",
            "楼头落日人空老，局面西风事顿殊。",
            "故国山容增黯淡，旧时柳色半荒芜。",
            "草堂想见忧时切，曾赋官军近捷无。"
        ],
        "title": "壬辰过鄂渚简张子直总干  其一",
        "id": "7da37cd9-0295-4e7a-83e7-928a3652a62f"
    },
    {
        "author": "李曾伯",
        "paragraphs": [
            "三载三来汉水湄，做成底事又空归。",
            "尘埃暂解微官缚，雨雪犹存战士衣。",
            "黄鹤喜寻诗侣约，白鸥还悟海翁机。",
            "掀髯一接春风笑，便觅渔蓑老钓矶。"
        ],
        "title": "壬辰过鄂渚简张子直总干  其二",
        "id": "6b6b3055-5970-4eb8-82f3-1c5db125b7c9"
    },
    {
        "author": "李曾伯",
        "paragraphs": [
            "休从太上问灵均，华发骎骎及此辰。",
            "万里斗槎难远问，一时星弁玷同寅。",
            "纵逢裨灶言何益，自断虞翻相己屯。",
            "且喜岁星临宋分，今年颉利定称臣。"
        ],
        "title": "甲午淮幕和萧应父赠郑允蹈韵  其一",
        "id": "c6d7140b-77a6-4718-8077-d611ec72fe8c"
    },
    {
        "author": "李曾伯",
        "paragraphs": [
            "客来远自洞庭滨，一笑相逢耳竞倾。",
            "把酒未须论后约，读书已恨欠前生。",
            "畴堪太乙青藜照，亦有丰城宝剑精。",
            "近在眼前休蹉却，君如未识问君平。"
        ],
        "tags": [
            "洞庭湖"
        ],
        "title": "甲午淮幕和萧应父赠郑允蹈韵  其二",
        "id": "0737c408-c9c7-44e5-99b6-9859847e617e"
    },
    {
        "author": "李曾伯",
        "paragraphs": [
            "久负诗坛第一评，肯教栖凤久榛荆。",
            "西堂有梦堪追谢，北海何书可荐衡。",
            "匹马归来嗟我俗，孤鸿吟对羨君清。",
            "霜前蟹嫩新篘美，为问江头潮已生。"
        ],
        "title": "和萧应父赠黄子芸韵",
        "id": "8f94ac81-c290-4df1-9564-dd8d46ba60fd"
    },
    {
        "author": "李曾伯",
        "paragraphs": [
            "不须举扇障西风，且付黄花一笑中。",
            "渐喜卢㕙成两毙，仍愁蜂蚁起群雄。",
            "未能长策辕从北，果有真儒辙岂东。",
            "老我数奇何所用，快教儿辈学从戎。"
        ],
        "title": "和蒋志父春风亭韵  其一",
        "id": "6b7626f2-b371-4385-a5c3-adf1d8cec611"
    },
    {
        "author": "李曾伯",
        "paragraphs": [
            "谁能草檄愈头风，有酒时时共一中。",
            "莫把丹青羨苏武，且将玄白玩扬雄。",
            "将军事在龙荒北，客子心驰马首东。",
            "休笑晋朝人物少，犹知口不道和戎。"
        ],
        "title": "和蒋志父春风亭韵  其二",
        "id": "5a2a1f78-da2c-46dd-8f5c-7267e28c4a4d"
    },
    {
        "author": "李曾伯",
        "paragraphs": [
            "中原百战徯来苏，浸喜衣冠复旧区。",
            "要得一行须老将，曾何千虑付狂夫。",
            "山川感慨诗难尽，烟火萧条酒尚无。",
            "若问西湖已芜没，望穷惟有几浮图。"
        ],
        "tags": [
            "西湖"
        ],
        "title": "次蒋志父韵",
        "id": "5675a13e-c469-41c9-aaaa-0e5a839fd706"
    },
    {
        "author": "李曾伯",
        "paragraphs": [
            "巫云一去付悠悠，堪笑星河老不休。",
            "天上凄凉两魂梦，人间阅历几春秋。",
            "销磨长恨诗难尽，领略良宵酒莫留。",
            "借我天槎试相问，拙人还与巧同不。"
        ],
        "title": "甲午七夕在京和朱子木韵",
        "id": "f3040c14-f72b-4e3b-a0d9-0e38f9d30e46"
    },
    {
        "author": "李曾伯",
        "paragraphs": [
            "向来玩事每欣逢，老去相忘更客中。",
            "天下山河清影在，人间风雨此宵同。",
            "孤鸾夜泣菱花暗，老兔秋悲桂子空。",
            "料得嫦娥念摇落，不教无酒对征篷。"
        ],
        "title": "甲午中秋在魏塘值风雨",
        "id": "5a54479c-0581-40ea-8a72-a3e48663410f"
    },
    {
        "author": "李曾伯",
        "paragraphs": [
            "曾向春秋识此州，西风吹袂过淮头。",
            "人还故老衣冠喜，我为中原草木愁。",
            "屹若长城今重镇，弃如敝屣昔轻谋。",
            "功名不是吾曹事，且对空山徙倚楼。"
        ],
        "title": "乙未渡淮点军登寿春南楼",
        "id": "c734f4a2-af45-4661-8ec2-ef1045c855c6"
    },
    {
        "author": "李曾伯",
        "paragraphs": [
            "烟云作嶂松作关，夜深迫人星斗寒。",
            "分明已在天上坐，不可更作人间看。",
            "须臾睡去复睡觉，髣髴前身在巖壑。",
            "洞门锁钥呼未应，时有天香暗飘落。"
        ],
        "title": "己亥题茅山玉晨观",
        "id": "4a15d423-d16e-46be-8e43-4b7cfe68f577"
    },
    {
        "author": "李曾伯",
        "paragraphs": [
            "欲知计寺金谷吏，便是钟山粥饭头。",
            "尔欲朝朝动鱼鼓，我期日日饱貔貅。",
            "几为晓灶炊烟喜，又作秋田渴雨忧。",
            "自有宝公能办供，元凭心上细推求。"
        ],
        "title": "庚子祈雨蒋山赠月老",
        "id": "afa9e636-1859-4caa-8a1b-de8216268189"
    },
    {
        "author": "李曾伯",
        "paragraphs": [
            "几载江湖负隽声，秋风千里起弓旌。",
            "石渠喜得今刘向，宣室应知旧贾生。",
            "台阁致身将贵显，朝廷论事且和平。",
            "更须记取申公语，不在多言在力行。"
        ],
        "title": "送赵鼎臣赴召  其一",
        "id": "59d75e89-14db-47aa-8b16-9c09489379a4"
    },
    {
        "author": "李曾伯",
        "paragraphs": [
            "师旅之余旱继之，可为太息此何时。",
            "江头人类鱼鳞集，局面忧深虎口危。",
            "国事不应分尔汝，边防岂特固藩篱。",
            "茂弘若问金陵事，说与江东米价知。"
        ],
        "title": "送赵鼎臣赴召  其二",
        "id": "bfbd7ab0-7684-4c65-8926-10c0c8accd22"
    },
    {
        "author": "李曾伯",
        "paragraphs": [
            "殷勤儒帅饯图南，文物彬彬岁比三。",
            "远业相期唐进士，流风一洗晋清谈。",
            "歌陈呦鹿筵初宴，分揣庸驽乘莫骖。",
            "好向琼林待公衮，杏园春色正红酣。"
        ],
        "title": "和别制垣金陵劝驾韵",
        "id": "20716f47-d85e-484d-89ba-e6e6e766c07e"
    },
    {
        "author": "李曾伯",
        "paragraphs": [
            "官术犹能手不龟，子之为术亦如之。",
            "价增三倍玉麟顾，言订千金木石诗。",
            "鸥鹭寻盟吾自计，鷃鹏付分尔何为。",
            "异时蓬荜来相验，直说太平卿相谁。"
        ],
        "title": "赠闻人松庵",
        "id": "78e3d71c-cb2d-4ca6-b440-081f6f6eedfa"
    },
    {
        "author": "李曾伯",
        "paragraphs": [
            "几年漫浪尚萍流，汩没京尘雪满头。",
            "得意正浓须却顾，奉身而退是良谋。",
            "未忘雅志怀安石，长忆平生愧少游。",
            "归去何求闲足矣，数椽村屋一虚舟。"
        ],
        "title": "辛丑都司公廨与陈景清诸友小集作  其一",
        "id": "3f389fd3-ce03-4bac-9387-5d45dc456758"
    },
    {
        "author": "李曾伯",
        "paragraphs": [
            "当才谁可柱中流，我辈何如避一头。",
            "旧隠要寻鸥作伴，薄田足与鹤为谋。",
            "蒹葭白露嗟今老，榆柳西风感昔游。",
            "新秫已登鲈蟹贱，溪头何日舣归舟。"
        ],
        "title": "辛丑都司公廨与陈景清诸友小集作  其二",
        "id": "ac4d2c05-7e72-466e-8d89-43f877210ad0"
    },
    {
        "author": "李曾伯",
        "paragraphs": [
            "慈恩得隽绿衣归，凡客南来罕似之。",
            "名氏已标希吕第，文华要继幼安诗。",
            "行登衮衮诸公上，毋鄙区区一尉卑。",
            "踏雪同来子先去，梦随鞭影过江湄。"
        ],
        "title": "送郭靖父还金陵  其一",
        "id": "eef5d1c0-ed1f-4a98-aff3-6df1a9240857"
    },
    {
        "author": "李曾伯",
        "paragraphs": [
            "忆昨相从戎马间，屡披锦诰慰苍颜。",
            "烟尘历遍疆陲役，风雪同谙道路艰。",
            "子负此名心已白，我成何事鬓徒斑。",
            "一杯握手无它祝，归为移文问北山。"
        ],
        "title": "送郭靖父还金陵  其二",
        "id": "c02693d4-74ca-4934-830b-66a6edfbb49f"
    },
    {
        "author": "李曾伯",
        "paragraphs": [
            "卖卜长安作漫游，裹粮千里为亲谋。",
            "时危贵得班超相，命薄那能李广侯。",
            "术挟瑟竽虽易售，话逢枘凿亦难投。",
            "江头雨滑东风急，挑却行包归去休。"
        ],
        "title": "赠林相士",
        "id": "d3387339-0d40-4f27-a147-d04beeefeaf4"
    },
    {
        "author": "李曾伯",
        "paragraphs": [
            "三数年来已倦游，祗缘心迹不相谋。",
            "深知我类虞翻相，莫怪人惊雍齿侯。",
            "江国旧怀诗一解，吴乡新思酒双投。",
            "一番公案重拈出，挑却行包归去休。"
        ],
        "title": "维扬再赠林相士用前韵",
        "id": "d9fd63e4-bbe0-4c12-9d5c-38e20b1c6120"
    },
    {
        "author": "李曾伯",
        "paragraphs": [
            "扑面惊埃扫不开，都忘柳色暗章台。",
            "偏饶玳席嘉宾乐，特遣瑶池仙子来。",
            "自分铁心徒自苦，相逢玉兔莫相陪。",
            "樽前休讶清香少，待约琼花共一杯。"
        ],
        "title": "癸卯制参黎用之为八仙领客和韵",
        "id": "aee164ef-118c-4830-bacc-b0888aff690a"
    },
    {
        "author": "李曾伯",
        "paragraphs": [
            "弓剑相随几历年，鬓毛斑剥饱风烟。",
            "可怜芦叶胡笳地，又过菊花新酒天。",
            "耳听骅骝还紫逻，梦随白鹭过青田。",
            "家僮久问谋归未，想笑吾顽不可镌。"
        ],
        "title": "夜分和郑小山韵  其一",
        "id": "08092802-1e5b-4a4f-96b2-42ae219d0f13"
    },
    {
        "author": "李曾伯",
        "paragraphs": [
            "塞上萧萧雨更风，秋来兴味与谁同。",
            "短檠聊和灯前句，长槊休夸马上功。",
            "挽二石弓陪一校，操方寸管较诸公。",
            "到头等是为形役，尽付掀髯一笑中。"
        ],
        "title": "夜分和郑小山韵  其二",
        "id": "73291f1c-19c4-4829-b5bb-a42424268665"
    },
    {
        "author": "李曾伯",
        "paragraphs": [
            "疲于吏事老于兵，不特头方命亦屯。",
            "成败固非予逆睹，穷通何用子前陈。",
            "登朝不是鸢肩相，守塞尤惭燕颔人。",
            "见说江东多福德，亟须洗眼望堂麟。"
        ],
        "title": "赠相士陈林过金陵",
        "id": "915169a0-f72b-4394-ae85-a333e61c384c"
    },
    {
        "author": "李曾伯",
        "paragraphs": [
            "帘卷红楼拍手看，星轺迅步上鹓鸾。",
            "皇华节下留佳政，玉笋班中作好官。",
            "卿相致身时则易，忠贤得路古来难。",
            "端门待漏东风峭，尚忆屯边铁甲寒。"
        ],
        "title": "甲辰送淮东黎漕趋朝  其一",
        "id": "2eca9c12-36f8-4280-ac3d-2a6c95bac607"
    },
    {
        "author": "李曾伯",
        "paragraphs": [
            "始焉来此学分弓，定计初筵画诺中。",
            "击楫少能思祖逖，同舟多頼有娄公。",
            "老怀不奈周南滞，佳客今成冀北空。",
            "天上故人如见问，为言憔悴已成翁。"
        ],
        "title": "甲辰送淮东黎漕趋朝  其二",
        "id": "dbd326b9-a1b6-491b-a99d-117311322c6d"
    },
    {
        "author": "李曾伯",
        "paragraphs": [
            "怪得簷头鹊语频，好音催召幕中宾。",
            "唤回鸡塞三更梦，趁取鶑花二月春。",
            "车法阵图留后效，囊封谏草看前陈。",
            "退朝若访孤山去，尚有疏梅可寄人。"
        ],
        "title": "送胡季辙制参赴堂召  其一",
        "id": "9cd58283-d619-4de4-8db8-4c17e407e007"
    },
    {
        "author": "李曾伯",
        "paragraphs": [
            "君见淮头尚可为，勿言蚌鹬正相持。",
            "再三国计当加备，第一人材最切时。",
            "面目山林还尔我，精神帷幄舍渠谁。",
            "登楼若也披舆地，为借前筹试及之。"
        ],
        "title": "送胡季辙制参赴堂召  其二",
        "id": "4af7219c-95d5-4188-8478-09617400eccd"
    },
    {
        "author": "李曾伯",
        "paragraphs": [
            "谁传新语到边州，来自銮坡最紧头。",
            "句法自成台阁样，交盟犹为友朋谋。",
            "忆征西府劳清梦，望上东门想贵游。",
            "何似天风轻借助，放教归老钓鱼舟。"
        ],
        "title": "傅山父携示曾玉堂和余韵答之",
        "id": "a36646bd-cb2a-4766-9732-ce8fc365a4e2"
    },
    {
        "author": "李曾伯",
        "paragraphs": [
            "谁将拙句彻名流，勾引春风入笔头。",
            "廊庙喜登端士用，田园盍为故人谋。",
            "曾芳草外思淮事，应海棠边念蜀游。",
            "细雨挑灯成朗诵，剧谈如共峡江舟。"
        ],
        "title": "右司周昞仲亦用韵并和以谢之",
        "id": "38a1199d-e8cb-4caa-81db-dc44f7d9ee17"
    },
    {
        "author": "李曾伯",
        "paragraphs": [
            "元祐丰家几世孙，依然风概至今存。",
            "著鞭自许河南逖，举酒相期洛北温。",
            "联句有诗留月观，御戎何策告天阍。",
            "切毋饮却西湖水，齿颊冰霜置勿论。"
        ],
        "tags": [
            "西湖"
        ],
        "title": "送制机丰德馨赴堂召  其一",
        "id": "f7039788-a720-4c5e-b43f-f2f049f1a76d"
    },
    {
        "author": "李曾伯",
        "paragraphs": [
            "奇章昔送牧之行，旧事今亲见广陵。",
            "一叟栖栖嗟孑立，诸贤衮衮庆偕升。",
            "事来推与参前著，公去吾其失右肱。",
            "我俟兵休归决矣，断无清梦到觚棱。"
        ],
        "title": "送制机丰德馨赴堂召  其二",
        "id": "30c9ad9f-5fac-4c6a-b1ff-361a5cafac2a"
    },
    {
        "author": "李曾伯",
        "paragraphs": [
            "谁知匕筯落轰雷，三月新城两月围。",
            "吉语虽传淮鹤捷，惊心几动海鸥机。",
            "公毋夸伐称全璧，我为忧疑已佩韦。",
            "何处无鱼堪荐饭，不须跕跕看鸢飞。"
        ],
        "title": "寿城围解制参向君玉贶以凯歌和韵  其一",
        "id": "57ff0343-47c8-48dc-9b53-72451576d2e2"
    },
    {
        "author": "李曾伯",
        "paragraphs": [
            "中流岌岌此舟同，对越皇天只寸衷。",
            "今夜千艘趋险进，明朝万马举群空。",
            "将军争上平戎捷，老子惭无守塞功。",
            "局面莫贪边用利，共思稳著待西风。"
        ],
        "title": "寿城围解制参向君玉贶以凯歌和韵  其二",
        "id": "5e7919e2-5f0a-47f5-867f-07e3fd9ba4b8"
    },
    {
        "author": "李曾伯",
        "paragraphs": [
            "雨覆云翻越月余，苦疑滕六欠工夫。",
            "倏敲窗竹清成玉，细剪簷花碎作珠。",
            "已喜新冬三白有，不愁嗣岁二红无。",
            "地炉纸帐杯行了，呼起诗翁为撚须。"
        ],
        "title": "久雨之余隔窗闻雪简书院诸丈  其一",
        "id": "22650314-7b48-42cb-825e-2410e013d8c7"
    },
    {
        "author": "李曾伯",
        "paragraphs": [
            "玉龙飞下太清境，粉雉凝成不夜城。",
            "眩得穷儿犹暴富，照教暗室亦强明。",
            "来朝细挹千林色，竟夕都忘万籁声。",
            "不愿衔枚蔡州去，铁衣早撤戍边兵。"
        ],
        "title": "久雨之余隔窗闻雪简书院诸丈  其二",
        "id": "44caf7f4-6364-452e-8160-8005de8725c0"
    },
    {
        "author": "李曾伯",
        "paragraphs": [
            "细揽群英入此亭，重开八叶付公门。",
            "无穷真意侵书架，不断清香对酒樽。",
            "由实又花花又实，看孙生子子生孙。",
            "主人不用平泉誓，自有根源六艺存。"
        ],
        "title": "乙巳题制参萧应父袭芳亭",
        "id": "5aaffd77-e0ff-45d9-84d8-06ec7160af20"
    },
    {
        "author": "李曾伯",
        "paragraphs": [
            "渡江华阀尚毡青，人物林中早有声。",
            "官辙久更谙世路，边筹熟试洞戎情。",
            "整镳向阙人多羨，出幕持麾古所荣。",
            "盍为王言留禁闼，美才何止仅专城。"
        ],
        "title": "送翟简卿制参赴南安  其一",
        "id": "cf5aaa57-608c-44f5-8e99-8055bcd02b6e"
    },
    {
        "author": "李曾伯",
        "paragraphs": [
            "自屈星屏佐碧油，艰危同济此风舟。",
            "平山杨柳留佳话，庾岭梅花想胜游。",
            "公到玉阶宜抗论，我寻画舸便归休。",
            "他时若访无真里，野水中间一白鸥。"
        ],
        "title": "送翟简卿制参赴南安  其二",
        "id": "8b8a38ba-a4fd-44c4-baa7-fe447ca0bed2"
    },
    {
        "author": "李曾伯",
        "paragraphs": [
            "中外周旋阅几年，清忠一节可笺天。",
            "历阶而上公卿易，拂袖以归韦布然。",
            "霅上人稠难买屋，江头路稳好行船。",
            "梦回落月应相忆，犹有征人在汉边。"
        ],
        "title": "送周昞仲大卿归江西",
        "id": "438ca1f9-881e-4a45-8c3d-5082551c8ff7"
    },
    {
        "author": "李曾伯",
        "paragraphs": [
            "骄阳赫赫正当空，化作甘霖覆手中。",
            "洗涤四郊无点翳，作兴群槁有新功。",
            "惟方寸地能精格，信咫尺天随感通。",
            "毋以喜书安仅足，更行好事答高穹。"
        ],
        "title": "和傅山父喜雨韵  其一",
        "id": "891aae3b-0a2c-4b04-857f-fb7d6de6d4e5"
    },
    {
        "author": "李曾伯",
        "paragraphs": [
            "柔金老火苦相鏖，千里骎骎地不毛。",
            "忽遂所祈欣欲舞，举蒙其利润于膏。",
            "昭苏田畯禾千顷，饱满舟人水一篙。",
            "我老发挥无好句，须拈健笔付诗豪。"
        ],
        "title": "和傅山父喜雨韵  其二",
        "id": "a74efe4a-f0aa-491d-988d-404e97faef90"
    },
    {
        "author": "李曾伯",
        "paragraphs": [
            "出门三十里平原，仰止高山礼甚专。",
            "烈日秋霜千祀后，寒烟荒草两茔前。",
            "一瞻文献生何晚，三叹奸邪死不先。",
            "臣也不忠宜共戒，烝尝何惜更加笾。"
        ],
        "title": "和幕府税巽父吊陈任二谏议韵",
        "id": "76881125-5921-4958-bc16-d4ac00f09f1c"
    },
    {
        "author": "李曾伯",
        "paragraphs": [
            "一从授钺俾来旬，却敌无谋效不神。",
            "士用命焉何有力，臣今老矣不如人。",
            "谁能河北平三晋，犹虑关中启一秦。",
            "留取功名待来者，归欤抗疏告严宸。"
        ],
        "title": "东西正阳献捷和傅山父凯歌韵",
        "id": "f5685cc8-842e-4fab-9191-418685236d40"
    },
    {
        "author": "李曾伯",
        "paragraphs": [
            "午食河豚晚食鲈，两鱼风味绝悬殊。",
            "怀归未必因兹品，适口何能计此躯。",
            "春岸荻芽常喜有，秋风莼菜不愁无。",
            "笑他俗子甘鳅鳝，为此杯羹戒不虞。"
        ],
        "title": "食河豚鲈鱼席间口占",
        "id": "3eef17cc-aa15-4d75-bebd-3dcea0e56846"
    },
    {
        "author": "李曾伯",
        "paragraphs": [
            "年年秋晚对风沙，今近重阳喜在家。",
            "自断此生甘皓首，能消几度看黄花。",
            "闲身颇觉便筇竹，醉态都忘脱帽纱。",
            "且问小舟溪上去，飞鸥数点夕阳斜。"
        ],
        "title": "丙午九日将过阳羨偶成",
        "id": "89cc39c2-d511-477a-ab6e-5e6582078203"
    },
    {
        "author": "李曾伯",
        "paragraphs": [
            "坤灵阑迹汉何时，木石深山圣得知。",
            "大块凿开真境祕，太虚蕴出众峰奇。",
            "攀萝揽秀俯可即，秉烛穷幽远莫窥。",
            "盍遣神龙谨封护，勿容俗子亦游嬉。"
        ],
        "title": "游张公祠  其一",
        "id": "70ca1663-10a5-460f-b8cd-30c98c06d9d8"
    },
    {
        "author": "李曾伯",
        "paragraphs": [
            "十年重过石桥行，松下清流载濯缨。",
            "洞隔烟霞知地远，坛连仙佛信天成。",
            "人如云意俱闲适，山带霜容似瘦生。",
            "步出亭皋便归去，它时林壑又寒盟。"
        ],
        "title": "游张公祠  其二",
        "id": "9062374b-ea10-4f4a-90b9-0b8c556d8726"
    },
    {
        "author": "李曾伯",
        "paragraphs": [
            "手挼巖菊嗅寒香，陡觉轻飚透薄裳。",
            "自是苍官添老色，不因青女眩寒妆。",
            "新篘未熟啜茶去，晚稻才收种麦忙。",
            "愿学老农惟苦懒，荷锄归去卧斜阳。"
        ],
        "title": "山中即事",
        "id": "8ec0050b-e72d-4f04-adbe-c5c2d4400012"
    },
    {
        "author": "李曾伯",
        "paragraphs": [
            "归来百事付休休，又向空山断送秋。",
            "整叠衣篝双赤脚，携持拄杖一苍头。",
            "儒书梵语相参看，酒柱诗盟自献酬。",
            "客有可人留不住，夜长谁与话清愁。"
        ],
        "title": "送八窗叔归",
        "id": "0f0624a4-e921-4989-be23-d5df11de3aef"
    },
    {
        "author": "李曾伯",
        "paragraphs": [
            "甫能锄月种梅归，竹外欣闻客扣扉。",
            "天近城南宁去缓，人闲水北肯来稀。",
            "风云迅步新班笋，雨雪休思旧戍薇。",
            "别后毋厪问名氏，杜门终老但知非。"
        ],
        "title": "丙午冬徐衍道见访于可斋",
        "id": "33168357-4571-4995-8e2f-349886baba6a"
    },
    {
        "author": "李曾伯",
        "paragraphs": [
            "冲寒得得过吾门，切莫谈天不愿闻。",
            "种木十年甘自许，寄梅千里欲何云。",
            "人谁相记怀明月，我已无心等片云。",
            "若向霸陵逢醉尉，不须与说故将军。"
        ],
        "title": "尤木石荐术士松庵求书以诗送之",
        "id": "1e569935-09e3-4ba5-90cd-622b94532697"
    },
    {
        "author": "李曾伯",
        "paragraphs": [
            "夙悟金仙空色教，化生千百对青春。",
            "强颜翁媪栀为貌，取悦儿童丝系身。",
            "立仗无言开口甚，当筵何事掉头频。",
            "笑他鲍郭经年舞，我过鶑花即问津。"
        ],
        "title": "丁未效八窗叔赋黄郎",
        "id": "373b35d3-b387-493d-b4d6-223a91c63f55"
    },
    {
        "author": "李曾伯",
        "paragraphs": [
            "竹君为骨楮君身，学得飞鸢羽样轻。",
            "出手能施千丈缕，举头可问九霄程。",
            "高穷寥旷宁无力，少假扶摇即有声。",
            "所惜峥嵘能几日，儿曹偻指已清明。"
        ],
        "title": "因赋风筝与黄郎偶",
        "id": "fda4e412-c8c5-480d-b862-b087cae40e7a"
    },
    {
        "author": "李曾伯",
        "paragraphs": [
            "向来借箸在筹帷，今趣魁缠入太微。",
            "汉郡奚劳汲生守，洛人喜见范公归。",
            "要持真是明公论，莫急同心济事机。",
            "见说九重勤侧席，细陈长策慰宵衣。"
        ],
        "title": "送焦吏部造朝  其一",
        "id": "38b647f5-2ad7-439f-81ff-53ce04e14e17"
    },
    {
        "author": "李曾伯",
        "paragraphs": [
            "火云赫赫汗衣流，人望公来望有秋。",
            "契托棣华承缱绻，辞陈桑土愿绸缪。",
            "行为霖雨千畴足，坐解西风一段忧。",
            "从此江头波浪息，柳边赢得伴沙鸥。"
        ],
        "title": "送焦吏部造朝  其二",
        "id": "62745051-d2ec-4486-bb91-cf48f4a75585"
    },
    {
        "author": "李曾伯",
        "paragraphs": [
            "数峰佳致蔼前修，心匠玲珑小更幽。",
            "公去我来几传舍，人非物是一虚舟。",
            "矗天柳色新条改，垂地藤阴旧迹留。",
            "坐对黄花谁领会，犹疑蝴蝶是庄周。"
        ],
        "title": "偶得希真巖壑旧隠正在小圃因赋  其一",
        "id": "8a323625-9bfc-4bb1-afb6-66b858da03f2"
    },
    {
        "author": "李曾伯",
        "paragraphs": [
            "高人已逐烟霞去，此地犹余巖壑存。",
            "十数小峰缠古蔓，两三老木长盘根。",
            "月沉翠柳空梁影，雨洗苍苔带屐痕。",
            "留得清风师后进，绝胜金谷忆王孙。"
        ],
        "title": "偶得希真巖壑旧隠正在小圃因赋  其二",
        "id": "919fff9c-bb04-41f0-8aff-6e7c4343c302"
    },
    {
        "author": "李曾伯",
        "paragraphs": [
            "从渠旧隠擅清修，我爱吾庐溪上幽。",
            "一幅霜林长短树，几湾烟苇去来舟。",
            "买鱼酿秫作新节，招鹤访梅迟小留。",
            "却忆故山怀故老，宁忘嫠纬念宗周。"
        ],
        "title": "八窗叔用前韵相寄时留村舍和以谢之  其一",
        "id": "dbb1d965-52fd-45e0-a87b-ba6f2f42766c"
    },
    {
        "author": "李曾伯",
        "paragraphs": [
            "洛川已矣不复见，斯地岿然犹独存。",
            "九仞成功忍亏篑，百年种德在深根。",
            "依稀旧燕空梁语，俯仰飞鸿踏雪痕。",
            "多少名园富花石，争如书圃付儿孙。"
        ],
        "title": "八窗叔用前韵相寄时留村舍和以谢之  其二",
        "id": "e920c77b-7a7d-4f5d-b174-3072d29de91c"
    },
    {
        "author": "李曾伯",
        "paragraphs": [
            "寂寞寒枝问故栖，柳疏梧老影熹微。",
            "炊烟冷落犁荒垅，篷雨廉纤缆断矶。",
            "拟阅旧书成懒癖，旋篘新酒解愁围。",
            "家人不惯田园趣，刚道天寒盍早归。"
        ],
        "title": "又和八窗叔见寄",
        "id": "ab7a4032-756e-4643-8085-500f5cfc0a27"
    },
    {
        "author": "李曾伯",
        "paragraphs": [
            "半世崎岖鬓已凋，元知官职忌之招。",
            "几番恶梦觉已晚，一片好心磨不消。",
            "枕上岂堪思往日，樽前更莫计明朝。",
            "此身若也填沟壑，犹有来生答圣朝。"
        ],
        "title": "戊申春偶成",
        "id": "bd6c8812-b066-4804-9a98-d87f70601039"
    },
    {
        "author": "李曾伯",
        "paragraphs": [
            "本因累土作层台，巧匠俄为小阜堆。",
            "碧落界边将塔对，苍芜断处送山来。",
            "状成一段林峦胜，欠得几株松桂栽。",
            "夕照未沉明月上，倚阑正尔可徘徊。"
        ],
        "title": "赋家山夕秀  其一",
        "id": "3b4e794d-bde0-455a-984e-59d7da54755e"
    },
    {
        "author": "李曾伯",
        "paragraphs": [
            "小亭八尺石为台，占绿围中作翠堆。",
            "一片闲云难画去，四时野色入诗来。",
            "气凌月观身曾到，梦托云根手自栽。",
            "更出城楼一头地，夕阴含雨肯低徊。"
        ],
        "title": "赋家山夕秀  其二",
        "id": "c9044abb-96fb-41a4-bf7f-218ab5bc707e"
    },
    {
        "author": "李曾伯",
        "paragraphs": [
            "世味宁如道味浓，谁令小屋卧元龙。",
            "何当谈笑与双璧，乃假吟哦对二松。",
            "倾盖正欣留槜李，归樯底事取潘葑。",
            "先生且办弦歌计，莫虑瓶无斗粟舂。"
        ],
        "title": "和褚县丞韵  其一",
        "id": "04a84454-52ff-415c-ab92-cac23341a663"
    },
    {
        "author": "李曾伯",
        "paragraphs": [
            "拍拍新书一纸春，相逢牢落易相亲。",
            "霸陵李广方嗟老，阙里原思乃叹贫。",
            "顾我栖迟甘一壑，感君慰藉重千钧。",
            "灯前欲和梅花引，病发飘飘满面尘。"
        ],
        "title": "和褚县丞韵  其二",
        "id": "9a7e2781-09d3-4be5-b4a6-7544308a45c2"
    },
    {
        "author": "李曾伯",
        "paragraphs": [
            "华龄八袠庆朋簪，贵老崇师喜见今。",
            "绛帐先生从白发，金闺诸彦尽青衿。",
            "冰寒水见源流盛，玉在山知润泽深。",
            "厚德作人宜寿艾，永传文献纪枌阴。"
        ],
        "title": "己酉庆周子将寿八十",
        "id": "e76c5ed5-29b8-4b3d-8005-b33cad129501"
    },
    {
        "author": "李曾伯",
        "paragraphs": [
            "哦松之去争能诵，载月而归取甚廉。",
            "诲掖尚无忘后进，典刑真不愧前瞻。",
            "新诗慰藉知三复，雅意勤渠示一谦。",
            "愿问闲中读书味，鱼熊何以得而兼。"
        ],
        "title": "和褚县丞韵",
        "id": "dc318f82-3ced-47dc-af34-fa18306d95f1"
    },
    {
        "author": "李曾伯",
        "paragraphs": [
            "夜来一雨洗骄阳，轧轧篮舆趁晓凉。",
            "过眼几多山应接，转头二十里相望。",
            "烟横夹道松交翠，水拍连畴稻半黄。",
            "辙迹平生今始到，元知乐土是江乡。"
        ],
        "title": "己酉赴桂过抚州樟原得雨",
        "id": "4c1c91df-abd1-401a-ac0a-fea06d3de4c4"
    },
    {
        "author": "李曾伯",
        "paragraphs": [
            "膝下相随五阅秋，意其可以付箕裘。",
            "祗缘老子身无福，致使佳儿命不修。",
            "宿业结来知有自，暑行坏会复奚尤。",
            "灵台一点知何处，痛入肝肠死则休。"
        ],
        "title": "忆幼子",
        "id": "a8e0dc7d-649f-4939-a625-1b07c79f0389"
    },
    {
        "author": "李曾伯",
        "paragraphs": [
            "平生足始涉南方，邸舍稀疏驿路长。",
            "尚隔三州才岭峤，更行几日是潇湘。",
            "家人转苦禁秋热，舆从常催趁晓凉。",
            "识破浮生等羁旅，强加餐饭莫悲伤。"
        ],
        "tags": [
            "衡山"
        ],
        "title": "题衡山县驿",
        "id": "e36a09fc-8edb-4840-b55c-a4b53d741805"
    },
    {
        "author": "李曾伯",
        "paragraphs": [
            "身虽湖海常怀主，忠在朝廷肯具臣。",
            "为国未尝知有己，此心可以质诸神。",
            "绸缪旧话方樽酒，拂涤征涂满袂尘。",
            "雍齿且封君岂虑，正须珍重保千钧。"
        ],
        "title": "和邓巽坡韵",
        "id": "7c8e6728-1f88-4a0d-b419-e8681559c011"
    },
    {
        "author": "李曾伯",
        "paragraphs": [
            "暑涂挈挈问持装，过眼苹风倏转商。",
            "岂为南鱼来丙穴，且先北雁过衡阳。",
            "童乌已矣肠空断，老马疲哉汗欲僵。",
            "身大块中犹大疟，铁心禁得几炎凉。"
        ],
        "title": "题衡阳临湘驿",
        "id": "3d665f03-eca1-4542-a49a-f24bd80c6d81"
    },
    {
        "author": "李曾伯",
        "paragraphs": [
            "为底先生此水居，正缘不解学颜愚。",
            "身虽乐彼溪山似，名不期而天壤俱。",
            "往事勿言今已矣，当时岂意在兹乎。",
            "拟招故老穷佳胜，烟草萧萧宅一区。"
        ],
        "title": "过愚溪",
        "id": "6b75812e-818a-4fdc-b3ad-fe92037e57a4"
    },
    {
        "author": "李曾伯",
        "paragraphs": [
            "问驿寻梅路渐深，壁间谁帖迈来禽。",
            "困诗感叹人才旧，投笔惭书岁月今。",
            "访古暂陪湘水浒，忧时远到雪山阴。",
            "牧羝持节畴能似，空倩宾鸿为寄音。"
        ],
        "title": "过清湘洮阳驿和方孚若韵",
        "id": "8c999bff-e807-40fe-ba30-5dad91e0120a"
    },
    {
        "author": "李曾伯",
        "paragraphs": [
            "自得湘南一派奇，禅舂元熟不须师。",
            "几千亿化如来相，五百年将再出时。",
            "翠壁云连秋树老，宝坊香静午斋迟。",
            "我来欲和因缘事，众衲丛中有解知。"
        ],
        "title": "礼湘山佛和别驾叔韵",
        "id": "7ac517d0-3401-47af-9137-13a7eef7995e"
    },
    {
        "author": "李曾伯",
        "paragraphs": [
            "渊源正学富经纶，炳炳如丹一片心。",
            "中外久期还荷橐，江湖所至是棠阴。",
            "威声足使戎心慑，边腹何虞客气侵。",
            "指日玉阶清问及，盍思长策济当今。"
        ],
        "title": "送交代董矩堂赴召  其一",
        "id": "f5d66529-b4ff-4119-8cb6-ff8ffe549270"
    },
    {
        "author": "李曾伯",
        "paragraphs": [
            "渡泸已定葛巾北，分陕既成周衮东。",
            "二者于斯皆上意，群然以此望明公。",
            "香名千载梅边雪，归路三秋桂子风。",
            "百万民夷休恋恋，公方柄用福无穷。"
        ],
        "title": "送交代董矩堂赴召  其二",
        "id": "b63e60cd-480a-4ac4-a696-6e487cc8aa6a"
    },
    {
        "author": "李曾伯",
        "paragraphs": [
            "溯风绣节洞庭滨，作噩重逢未识真。",
            "不谓颓龄来岭海，乃承华武接星辰。",
            "公捐累印轻于叶，我愧满襟皆是尘。",
            "从此庙堂医国去，好留肘后遗陈人。"
        ],
        "tags": [
            "洞庭湖"
        ],
        "title": "送交代董矩堂赴召  其三",
        "id": "50bf97ba-dde4-460e-8243-698acb4d548a"
    },
    {
        "author": "李曾伯",
        "paragraphs": [
            "天涯秋晚见孤芳，华发萧骚易感伤。",
            "对酒未尝忘北海，因诗惟恐瘦东阳。",
            "古心翻得风霜白，冷艳宁随草木黄。",
            "惟屈可餐陶可采，蝶蜂争得识寒香。"
        ],
        "title": "和邓巽坡咏菊并见寄韵  其一",
        "id": "00fd62a5-d0cc-44fa-883b-28d9604a2ffb"
    },
    {
        "author": "李曾伯",
        "paragraphs": [
            "转蓬又是几三秋，客里常宜视鼎羞。",
            "岭首舍梅无所有，衡阳断雁寄何由。",
            "凄凉陈迹几年事，缱绻高情一夕留。",
            "圣代断无车盖禁，诗筒毋惜到南州。"
        ],
        "title": "和邓巽坡咏菊并见寄韵  其二",
        "id": "77b748a6-7523-41f4-9aac-7be183f315d6"
    },
    {
        "author": "李曾伯",
        "paragraphs": [
            "尧山举目见于墙，群玉森森拱巨梁。",
            "一幅画屏罗伟观，两诗银笔冠当场。",
            "沙平鹭立秋无尽，月冷乌啼夜未央。",
            "有客凭阑共清话，逍遥何异白云乡。"
        ],
        "title": "登逍遥楼和方孚若韵",
        "id": "e46a0769-d6e7-473c-ae13-7e49b67afe99"
    },
    {
        "author": "李曾伯",
        "paragraphs": [
            "天教管领众山来，笋立平章翠作堆。",
            "上马休怜翁矍铄，酌罍聊赋彼崔嵬。",
            "楼高苍桂奇观列，人对黄花逸兴催。",
            "公退呼儿同徙倚，卷舒风月等浮埃。"
        ],
        "title": "登湘南楼和方孚若韵",
        "id": "d4189d51-b2f0-436a-8c06-ee82dd71c2d2"
    },
    {
        "author": "李曾伯",
        "paragraphs": [
            "分弓来戍岭南州，勋镜尘生雪满头。",
            "愿进愚言宜简易，颇哀老子得遨游。",
            "青山落处钟闻寺，白鹭明边人倚楼。",
            "衙散吏归冰样静，一庭落叶和晴鸠。"
        ],
        "title": "登西楼题柱",
        "id": "cc1d6e18-43b2-4125-a57e-7317e42bc83d"
    },
    {
        "author": "李曾伯",
        "paragraphs": [
            "快束行装稳著鞭，梅边已报小春天。",
            "程开鹏翼三千里，名继龙头二百年。",
            "花插一枝趋燕喜，云占五色对胪传。",
            "丈夫自许当如此，举酒相期共勉旃。"
        ],
        "title": "己酉八桂劝驾",
        "id": "760b48a1-ea01-4c64-b8aa-6b77cf1bd583"
    },
    {
        "author": "李曾伯",
        "paragraphs": [
            "才见春从沙际归，堂堂背我迅于飞。",
            "病余窥圃心成怯，老去登楼力苦微。",
            "岸柳含烟犹绿瘦，海棠裛雨正红肥。",
            "山川信美非吾土，强作清吟祗遂非。"
        ],
        "title": "庚戌题雪观用方孚若韵",
        "id": "3b822aeb-6343-4c08-98b7-24c7287aad4e"
    },
    {
        "author": "李曾伯",
        "paragraphs": [
            "一笑芳宵万虑平，诗翁犹自假诗鸣。",
            "名邦想见灯成市，病骨相忘月暗城。",
            "人事谁能记今昨，天公都莫管阴晴。",
            "窗前细读梅花句，但觉身轻眼倍明。"
        ],
        "title": "和邓巽坡见寄元夕韵",
        "id": "a982a4d2-90dd-4167-99a3-70120a21b84e"
    },
    {
        "author": "李曾伯",
        "paragraphs": [
            "千里诗来字字香，品题著意到孤芳。",
            "以千林表丈人行，洗万古凡儿女妆。",
            "自是精神凌雪月，不妨风骨饱冰霜。",
            "撚髭聊以酬清思，病笔欹斜媿小王。"
        ],
        "title": "又和梅韵",
        "id": "7c2344c1-93a1-4b66-a996-583b085c68ae"
    },
    {
        "author": "李曾伯",
        "paragraphs": [
            "持酒殷勤问尔农，忧时同此愿年丰。",
            "仓箱欲致崇墉积，耒耜宜加旷土功。",
            "水北有田均夜雨，岭南无地不春风。",
            "吾皇德化形扶杖，亲见儿嬉七十翁。"
        ],
        "title": "宁寿寺劭农登慈氏阁和李诚之柱间韵",
        "id": "a8fc0b85-2da2-49f9-847b-e34a085cc3ec"
    },
    {
        "author": "李曾伯",
        "paragraphs": [
            "鲸浪中间一岛居，往时千虑笑狂愚。",
            "伏波方略今堪拟，渤海声名断与俱。",
            "小丑当从而靡矣，吾民其庶有瘳乎。",
            "双旌整顿双泉了，归佐清朝泽广区。"
        ],
        "title": "琼筦顾守示和愚溪诗用韵饯之",
        "id": "c2a423c3-2589-4e11-b254-8a970e911029"
    },
    {
        "author": "李曾伯",
        "paragraphs": [
            "簷阴寂寂转西迟，检点春工倍费诗。",
            "烟树鬰苍何处洞，雨苔斑驳旧人碑。",
            "清泉白石仙游地，芳草绿阴晴昼时。",
            "目送水云谁领会，沙鸥点点柳丝丝。"
        ],
        "title": "题越观和方孚若韵",
        "id": "3393f1f4-e288-46a1-99a3-37232b0a70b9"
    },
    {
        "author": "李曾伯",
        "paragraphs": [
            "漠漠风烟著野棠，一春多恨雨浪浪。",
            "古榕阴里作寒食，芳草城头过艳阳。",
            "不断山光通百粤，无边春思渺三湘。",
            "伊祁不放花飞尽，露湿蔷薇几阵香。"
        ],
        "title": "禁烟日登嵯峨阁和方孚若韵",
        "id": "d1c800b4-9f0e-4cc5-b25d-1c3d78d27e9e"
    },
    {
        "author": "李曾伯",
        "paragraphs": [
            "湘流得雨掌来平，艇子乘风羽样轻。",
            "过眼千山才岭粤，转头一水又衡荆。",
            "大江东下怀乡国，落日西边是戍城。",
            "鸣鴂数声青嶂晚，客心如铁也关情。"
        ],
        "title": "庚戌赴荆阃舟过湘江",
        "id": "4b7c0fde-09fc-45ac-b965-ab898d217896"
    },
    {
        "author": "李曾伯",
        "paragraphs": [
            "一老风流两社间，至今膏馥尚留残。",
            "典刑已矣墨犹润，生死以之盟未寒。",
            "淮海属心知士苦，山林投分只儒酸。",
            "灯前掩袂空三叹，盍与传诸琬琰看。"
        ],
        "title": "和总幕刘景文题杜立斋遗翰诗韵",
        "id": "ec460b1e-a0c4-40f6-b403-7b175a3f6a97"
    },
    {
        "author": "李曾伯",
        "paragraphs": [
            "客心似向汉槎来，便盍观光近斗台。",
            "王俭池边新节物，刘郎观里旧根栽。",
            "饶人老月添春好，特地痴云际晚开。",
            "明岁传柑天上宴，马头犹记渚宫囘。"
        ],
        "title": "辛亥元夕坐间和刘景文韵  其一",
        "id": "73355bbd-af65-408e-b1c2-fe232f68c381"
    },
    {
        "author": "李曾伯",
        "paragraphs": [
            "多谢孀娥得得来，肯陪绿鬓映黄台。",
            "剪成绛蜡灯间艳，移向青油幕底栽。",
            "万目竞拼通夕看，两眉赢得片时开。",
            "祗怜人亦牵丝戏，任向当场弄几囘。"
        ],
        "title": "辛亥元夕坐间和刘景文韵  其二",
        "id": "83ff9e46-e033-4e6a-94ff-2736c36b1d0c"
    },
    {
        "author": "李曾伯",
        "paragraphs": [
            "指点层云气可干，官身浩叹不如闲。",
            "几回落日诗怀古，一半春风酒破悭。",
            "许我婆娑从白发，于人妩媚有青山。",
            "前身王粲重拈笔，惜欠胡床著席间。"
        ],
        "title": "书院诸客登仲宣楼以诗寄之",
        "id": "dac62cf4-573f-4a28-9b29-aa2ae5ef5770"
    },
    {
        "author": "李曾伯",
        "paragraphs": [
            "五色云边昔稚圭，军戎万里已周知。",
            "趋朝岂止重凭广，出幕聊为送适诗。",
            "行李羽轻清涨稳，交情珍重岁寒期。",
            "君王若问荆州事，白玉阶前细数之。"
        ],
        "title": "送书记雷宜叔造朝",
        "id": "f4d7574a-0521-43dd-915f-35191942f92b"
    },
    {
        "author": "李曾伯",
        "paragraphs": [
            "别公知阅几桑阴，玉笋山中旧隠寻。",
            "郾暮联镳来自旧，泾舟共楫继由今。",
            "一门翁季芝兰味，四海弟兄金石心。",
            "塞上西风渐萧瑟，书来毋惜寄规箴。"
        ],
        "title": "曾总干以乃尊侍郎二诗见示和韵  其一",
        "id": "6d78031e-bbff-40f3-a5df-cbfc6bcdead3"
    },
    {
        "author": "李曾伯",
        "paragraphs": [
            "畴昔风云共壮游，笑吴夏口蜀江油。",
            "我犹乘险凛孤注，君早得闲先几筹。",
            "目底阿蒙元龌龊，膝间文度尽风流。",
            "个中妙理谁能会，且向平原唤督邮。"
        ],
        "title": "曾总干以乃尊侍郎二诗见示和韵  其二",
        "id": "38adb31e-4336-478f-9b56-d8d914ff7a9b"
    },
    {
        "author": "李曾伯",
        "paragraphs": [
            "百尺楼前舣去桅，元龙豪气肯低徊。",
            "昔从桂岭访梅去，今自荆江载月回。",
            "敢拟王刘曾主客，应嗤瑜逊等舆台。",
            "转头落日阳关外，三叹可人呼不来。"
        ],
        "title": "陈次贾归以二诗言别和韵送之  其一",
        "id": "40ff3ad8-260e-4494-a0a2-83ffbc6f3553"
    },
    {
        "author": "李曾伯",
        "paragraphs": [
            "手袖朱絃绿绮琴，身虽湖海调山林。",
            "家园千里归心切，朋友中年别恨深。",
            "国事艰难殚我力，世情巧令听渠任。",
            "海门雁过应相忆，塞上征人正苦心。"
        ],
        "title": "陈次贾归以二诗言别和韵送之  其二",
        "id": "1341c2b3-7217-43e8-b8fb-7bff07f26557"
    },
    {
        "author": "李曾伯",
        "paragraphs": [
            "天禀银河一派清，蔼然中外播休声。",
            "金城方略今充国，斜谷规模旧孔明。",
            "屈久辔丝勤使指，再须班笋著宗英。",
            "九重侧席亲贤切，有诏西南起老成。"
        ],
        "title": "寿利州赵漕  其一",
        "id": "6b38b66a-0fc9-4c0f-9675-ff02924d6342"
    },
    {
        "author": "李曾伯",
        "paragraphs": [
            "几载星轺惠汉关，埴培寿脉一分宽。",
            "数丝鹤鬓因民白，一片鸥心为国丹。",
            "绿野高风虽独慕，黄花晚节正争看。",
            "勋名麟阁清芬在，且伴松椿傲岁寒。"
        ],
        "title": "寿利州赵漕  其二",
        "id": "f551926f-765f-4c55-b0b0-390704073ce9"
    },
    {
        "author": "李曾伯",
        "paragraphs": [
            "今世儒宗一泰山，暂乘紫气下函关。",
            "主盟道学周程上，伯仲诗名李杜间。",
            "少府暂分肤使节，甘泉合在侍臣班。",
            "春江一碧平于掌，好趣牙樯待赐环。"
        ],
        "tags": [
            "泰山"
        ],
        "title": "寿遂宁李漕  其一",
        "id": "cacac3cb-0f44-4a63-b256-c1d85819f8fe"
    },
    {
        "author": "李曾伯",
        "paragraphs": [
            "自从岳牧著民庸，十载岷峨帝眷隆。",
            "草带雨锄周圃绿，粟和烟挽汉关红。",
            "活人阴德深无尽，寿国良方用不穷。",
            "一转钧间黄阁去，天涯岁岁囿东风。"
        ],
        "title": "寿遂宁李漕  其二",
        "id": "aea3789b-e1c5-43bf-94b6-1d3635666026"
    },
    {
        "author": "李曾伯",
        "paragraphs": [
            "自是清都紫府仙，德星躔次剑东川。",
            "香浮世界鶑花地，人乐春风燕麦天。",
            "元祐贤材名合近，绍兴相业庆基绵。",
            "一年一佛为公寿，五百尊成五百年。"
        ],
        "title": "寿遂宁李漕  其三",
        "id": "3442e7c2-574e-4fc8-969e-8cf2e9325123"
    },
    {
        "author": "李曾伯",
        "paragraphs": [
            "天遣长庚衍瓞瓜，几年清庙著声华。",
            "九重璿派周麟趾，千里金城汉犬牙。",
            "未驾说舟仪列鹭，已麾段笏击长蛇。",
            "堂堂一节鼎铛耳，岂借西山太史家。"
        ],
        "title": "寿蜀帅  其一",
        "id": "ede8aadf-9268-40b0-bd8e-f3ed545fe9d9"
    },
    {
        "author": "李曾伯",
        "paragraphs": [
            "霄汉当年把绣衣，载持斋钺建侯珪。",
            "春城月淡铜梁北，夜柝星沉玉垒西。",
            "外阃规模萧葛上，中朝勋望范韩齐。",
            "枫宸侧席亲贤久，早晚鸣珂步相堤。"
        ],
        "title": "寿蜀帅  其二",
        "id": "93ddc01a-787f-4080-bc78-166689081b24"
    },
    {
        "author": "李曾伯",
        "paragraphs": [
            "不用江山当寿巵，年年一佛住峨眉。",
            "崧高复见歌申伯，坰野宁无颂鲁僖。",
            "岁比绛人逾甲子，日逢皇览揆庚寅。",
            "书生愧乏梅花赋，引领东风上北枝。"
        ],
        "title": "寿蜀帅  其三",
        "id": "376fec0c-47ac-4734-a1dd-39d77cd57b5a"
    },
    {
        "author": "李曾伯",
        "paragraphs": [
            "自联班序简宸聪，廊庙江湖一节同。",
            "百世几人今蜀日，千年一到昔虞风。",
            "得莘渭上康时策，有伊洛间传道功。",
            "早晚为霖洗炎热，苍生俱出炭炉中。"
        ],
        "title": "寿应茶马  其一",
        "id": "80d72dcf-8337-4bfb-bd75-9001e2210db4"
    },
    {
        "author": "李曾伯",
        "paragraphs": [
            "太微一宿烛鱼凫，已奏平反课转输。",
            "绿碾雨前舒凤爪，青镰雪外长龙颅。",
            "班崇东壁图书府，惠畅西夷道德涂。",
            "伫佐修壤歌六月，载铭石鼓会东都。"
        ],
        "title": "寿应茶马  其二",
        "id": "0f464e77-15f1-457e-a64d-01d42f25e201"
    },
    {
        "author": "李曾伯",
        "paragraphs": [
            "汉昴殷箕谩拟伦，天将平治启儒真。",
            "钟英宝婺金华地，敛福铜梁玉垒民。",
            "冰壑雪山无点暑，桃溪棠荫有余春。",
            "绵绵寿脉无穷处，一派根源在至仁。"
        ],
        "title": "寿应茶马  其三",
        "id": "2d6a8976-7afc-4df6-8246-ff00c66bd69e"
    },
    {
        "author": "李曾伯",
        "paragraphs": [
            "十载青油驻汉关，勋名高压岘南山。",
            "雨滋万顷春犁乐，月淡三边夜柝闲。",
            "为小朝廷留宿望，升真学士重崇班。",
            "九重银信知非远，白玉阶前一武间。"
        ],
        "title": "寿陈制垣  其一",
        "id": "f5d5e7f9-55c1-4695-9911-a094925b8ac9"
    },
    {
        "author": "李曾伯",
        "paragraphs": [
            "向来荆楚说边州，人士今夸乐国游。",
            "千里潢池自交扰，一江汉水独安流。",
            "兵无敢惰身为率，民有犹饥惠亟赒。",
            "阴德活人无量大，不须香火祝王侯。"
        ],
        "title": "寿陈制垣  其二",
        "id": "b8a3034b-97cb-483e-83d0-5ee2ee7a8c22"
    },
    {
        "author": "李曾伯",
        "paragraphs": [
            "东皇妆就牡丹天，来献蓬莱不老仙。",
            "耆旧喜增羊祜传，蛮夷欣问晋公年。",
            "休怀苕水清风适，且醉檀溪绿草边。",
            "愿向衣冠图上看，银屏千岁映貂蝉。"
        ],
        "title": "寿陈制垣  其三",
        "id": "87e66018-6cbe-4a23-97e8-4f99ed62a55f"
    },
    {
        "author": "李曾伯",
        "paragraphs": [
            "十载青油驻岘山，屹如一柱倚人寰。",
            "秧畴雨足春犁乐，榆塞风清夜柝闲。",
            "威望龙堆毡帐外，勋名麟阁鼎彝间。",
            "命圭指日催裴度，乐府无烦唱玉关。"
        ],
        "title": "代为其亲寿  其一",
        "id": "ea2b5162-7786-4733-b63a-9fb1c2679ef3"
    },
    {
        "author": "李曾伯",
        "paragraphs": [
            "两星相比映文昌，戏彩蹁跹戟卫香。",
            "鬓底公因民事白，眉边人卜诏书黄。",
            "五千文字为家计，百万阴功即寿乡。",
            "要学元和同九老，未夸耆旧传襄阳。"
        ],
        "title": "代为其亲寿  其二",
        "id": "f2937369-7abd-47f2-8c9a-44d5db576394"
    },
    {
        "author": "李曾伯",
        "paragraphs": [
            "渡江人物照干坤，盟府勋庸奕叶存。",
            "崧岳千年申伯雅，汉台几世仲华孙。",
            "自将翠节临南纪，更佐金城护北门。",
            "禁柳官梅正春色，好看鸣玉上天阍。"
        ],
        "title": "寿岳漕  其一",
        "id": "aedcccee-94fa-4329-8b17-68276fbd8625"
    },
    {
        "author": "李曾伯",
        "paragraphs": [
            "檀溪翠雾晓轮囷，共庆皇华诞玉辰。",
            "偻指明宵三五夜，从头新岁八千春。",
            "且烦皎月清边徼，行逐东风造禁宸。",
            "留取棠阴蔽南岘，为陪羊杜寿苍珉。"
        ],
        "title": "寿岳漕  其二",
        "id": "a39c922f-b179-4d81-be0c-8b9bb6da8e0f"
    },
    {
        "author": "李曾伯",
        "paragraphs": [
            "喜对荆人一笑嫣，吾邦今见此嘉莲。",
            "脂容妩媚目疑幻，玉貌参差骨是仙。",
            "试把万葩千卉较，曾无一蒂九芳连。",
            "分明河洛中兴象，要竭精忠答上天。"
        ],
        "title": "江陵和费察推九蘂瑞莲韵",
        "id": "bcd59e5c-a05a-485b-9d3d-a129198471b1"
    },
    {
        "author": "李曾伯",
        "paragraphs": [
            "心已灰如鬓已皤，迫人桑荫疾于梭。",
            "更尝万事不为少，恍悟一身犹是多。",
            "田里乞身斯可矣，功名到手竟如何。",
            "公余幸喜边烽静，且对樽前浩浩歌。"
        ],
        "title": "壬子夏偶成",
        "id": "2389b1ef-ab36-4670-bb9c-ec7a94d81c01"
    },
    {
        "author": "李曾伯",
        "paragraphs": [
            "不见松庵又几年，书来云欲卜新椽。",
            "我方北寨愁供戍，君盍西湖喜结缘。",
            "多谢烹鱼勤客遗，薄言骑鹤寓腰缠。",
            "惜无广厦欢颜力，姑用长安作酒钱。"
        ],
        "tags": [
            "西湖"
        ],
        "title": "壬子江陵寄闻人松庵",
        "id": "22c18b32-02e9-425b-9f96-25e9146b6ab2"
    },
    {
        "author": "李曾伯",
        "paragraphs": [
            "明良相正体坤干，感格时旸本致虔。",
            "坐使群方皆见日，谁言千里不同天。",
            "只将精白承休德，岂在缁黄结善缘。",
            "更得北风无羽檄，不妨举酒乐康年。"
        ],
        "title": "秋霖喜霁适覩庙堂酬唱相去数千里而阴晴同之因用韵",
        "id": "ff76a504-f3de-4c87-8b0f-001e382300ae"
    },
    {
        "author": "李曾伯",
        "paragraphs": [
            "分弓辍自侍臣班，来拥貔貅设汉关。",
            "胆落毡裘千里外，指呼羽扇一麾间。",
            "共期朴实工夫到，会见承平气象还。",
            "荆益论盟如此酒，从今西顾释天颜。"
        ],
        "title": "宴四川余制置乐语口号",
        "id": "0b3fa873-d7a1-45f4-a0fd-6b3d5b8c7dd0"
    },
    {
        "author": "李曾伯",
        "paragraphs": [
            "辄从荀玉镇扶风，政事龚黄一样同。",
            "白发归田嗟我老，黑头入相属之公。",
            "萧然旧菊荒芜里，欣在甘棠蔽芾中。",
            "诏下鸳湖天咫尺，好风行送画船东。"
        ],
        "title": "宴嘉兴谢守乐语口号",
        "id": "b5c40148-3e64-44d5-a02c-acc83da9d96f"
    },
    {
        "author": "李曾伯",
        "paragraphs": [
            "使星一点寿星边，惠我三湘两阅年。",
            "既付龟符还楚垒，便持犀节上尧天。",
            "何参接踵新规在，侨札论心旧识然。",
            "入对丹墀访南事，细陈霜颊障蛮烟。"
        ],
        "title": "宴湖南章漕乐语口号",
        "id": "00caf6d2-9917-4518-bdbc-40e1f96c2147"
    },
    {
        "author": "李曾伯",
        "paragraphs": [
            "来湘话浙倍绸缪，天路风高借莫留。",
            "不俟驾行何惮暑，适逢圭觐恰当秋。",
            "登仙堪羨星辰履，归老终寻雪夜舟。",
            "公到甘泉陈大计，毋忘膏雨泽南州。"
        ],
        "title": "饯章漕乐语口号",
        "id": "32bcdcc2-2859-4a35-8f33-4b1686ef9c85"
    },
    {
        "author": "李曾伯",
        "paragraphs": [
            "仗节来从玉笋班，福星甫照举欢颜。",
            "持荷自盍登尧陛，挽粟宁容久汉关。",
            "庆集正当萸菊际，交盟喜在芷兰间。",
            "定王台小难留住，祗恐天边即予环。"
        ],
        "title": "宴湖南洪漕乐语口号",
        "id": "df52c417-5597-43fc-8769-c0422424d856"
    },
    {
        "author": "李曾伯",
        "paragraphs": [
            "帝遣星轺入桂州，雨余凉嫩一天秋。",
            "绣衣翠节皇华远，碧玉青罗喜气浮。",
            "犹昔孺文同此酒，喜今师德在吾舟。",
            "相期办却平蛮事，公向三阶我一丘。"
        ],
        "title": "宴广西丰宪乐语口号",
        "id": "7086b31b-5635-43e0-a725-036611bc03a6"
    },
    {
        "author": "李曾伯",
        "paragraphs": [
            "本是住山人，来作开山计。",
            "云出元无心，有心为云累。",
            "执柯与纫兰，如幻亦如寄。",
            "神游有昆蓬，御风归欤是。"
        ],
        "title": "赠柯山道士郑云谷来住澧之洞晨  其一",
        "id": "a823796a-4299-4cf1-a04d-86edc03368df"
    },
    {
        "author": "李曾伯",
        "paragraphs": [
            "道人本分事，不用达人诗。",
            "烟霞痼疾间，风月陶写之。",
            "漆园直寓言，谪仙岂吾师。",
            "卷怀置心斋，焚芗比希夷。"
        ],
        "title": "赠柯山道士郑云谷来住澧之洞晨  其二",
        "id": "3992ffac-724a-4c03-a928-eafc7d16d5ee"
    },
    {
        "author": "李曾伯",
        "paragraphs": [
            "心远目难尽，境须诗与论。",
            "风樯谁客艇，烟树某家村。",
            "野草春千古，江天月一痕。",
            "旧时方册事，一笑付方樽。"
        ],
        "title": "题怀远楼",
        "id": "632bd866-0fef-46c6-8493-053d63b8cce0"
    },
    {
        "author": "李曾伯",
        "paragraphs": [
            "早奏玉垣绩，才登金掌班。",
            "众皆期两地，谁谓老三山。",
            "江夏勋劳上，东平礼义间。",
            "壮猷惭弗克，孰与济时艰。"
        ],
        "title": "挽赵无垢  其一",
        "id": "4091ef4e-7f91-4668-875a-6bdc3a3000b8"
    },
    {
        "author": "李曾伯",
        "paragraphs": [
            "公未通闺日，相从入幕游。",
            "瞠乎惭后乘，藉甚伟前筹。",
            "原隰曾并辔，江涛几共舟。",
            "柯山回首处，老泪为横流。"
        ],
        "title": "挽赵无垢  其二",
        "id": "e721bb2b-c9d0-4e6a-9226-22315b96e3ee"
    },
    {
        "author": "李曾伯",
        "paragraphs": [
            "名阀蜚声远，甘泉跬步登。",
            "词华八塼日，姓字一条冰。",
            "恋阙丹心在，临朝清问曾。",
            "秀溪春梦杳，留得瓣香曾。"
        ],
        "title": "挽曾侍郎  其一",
        "id": "50cdecba-119b-42b0-a280-bcbcfd7a1220"
    },
    {
        "author": "李曾伯",
        "paragraphs": [
            "江汉云鸿遇，星霜电骥驰。",
            "同朝更同幕，相好更相规。",
            "肯托贤郎我，追伤益友谁。",
            "哀辞千里寄，相者为歌之。"
        ],
        "title": "挽曾侍郎  其二",
        "id": "7ab62af7-e865-4cfc-92e5-d7819006da54"
    },
    {
        "author": "李曾伯",
        "paragraphs": [
            "石首邑易治，难山政可师。",
            "弦歌聊戏耳，谈笑以为之。",
            "省德多餐饭，勤官少作诗。",
            "交情毋恃旧，公事定相规。"
        ],
        "title": "送石首傅宰",
        "id": "9478e3fb-b344-48a8-8a3c-3fc4f39ddb47"
    },
    {
        "author": "李曾伯",
        "paragraphs": [
            "玉奴梳洗罢，半面露新妆。",
            "江岸数枝影，篷窗一罅香。",
            "横披含晓色，卧对压春芳。",
            "庾岭几多力，剡溪方寸长。",
            "萧然临水月，即之贯冰霜。",
            "老出墨池手，清入诗人肠。",
            "孤梢亚篱落，全树嗤玉堂。",
            "故旧解后见，隽永约略尝。",
            "熏羞篆鼎供，醉梦纸帐傍。",
            "頼君润色工，著我怀袖藏。",
            "太繁厌易启，所取廉毋伤。",
            "谁为语逋逊，持此同相羊。"
        ],
        "title": "题推篷梅轴  其一",
        "id": "ed3be1c1-1869-42f9-a16a-1ea2314c460f"
    },
    {
        "author": "李曾伯",
        "paragraphs": [
            "片玉漏春色，恍逢江路傍。",
            "中山费巧思，寿阳矜轻妆。",
            "精神盈一握，标格压众芳。",
            "彷彿水边影，有无风前香。",
            "卷舒适人意，推敲挠予肠。",
            "形状仆草玄，谱系根花光。",
            "勿谓数枝隘，中寓千丈强。",
            "晏不满几尺，焉用张堂堂。",
            "桃李空满园，媿死安敢当。",
            "太羹少为贵，鼎鼐滋味长。",
            "只愁楮君弱，蠹鱼食春阳。",
            "慎勿示肉眼，收付奚奴囊。"
        ],
        "title": "题推篷梅轴  其二",
        "id": "172cb7bb-d225-49a2-8114-324044b8848b"
    },
    {
        "author": "李曾伯",
        "paragraphs": [
            "巍楼耸立千仞壁，熊楚奇观此其一。",
            "苍龙夭矫出一头，下瞰七泽干坤浮。",
            "平远献状呈几席，气势弹压东西州。",
            "仲宣襟抱六合隘，生阅曹刘几成败。",
            "当时徙倚落日边，岂计嘉名镇长在。",
            "高谈犹想四座惊，好语意得由天成。",
            "景升逝矣建安往，岂浊斯足清斯缨。",
            "今朝我与群贤集，风景还能类前日。",
            "赋斯楼者天台公，扬厉其谁会椽笔。",
            "嗟今视昔后视今，君子思远而忧深。",
            "运方济泰月在临，有如此水舟同心。",
            "芳名起日炳若揭，老子婆娑众宾悦。",
            "斯城斯楼天下无，王赋吴诗成四绝。"
        ],
        "title": "仲宣楼落成和吴深源制参韵  其一",
        "id": "360c3fe2-9e10-48d2-9a1d-a77c85a7a841"
    },
    {
        "author": "李曾伯",
        "paragraphs": [
            "东都一星下东壁，粲以文鸣斗南一。",
            "玄德髀肉瞒白头，俯仰宇宙俱沤浮。",
            "主人景升帝王胄，风土更羨远中州。",
            "安能不粟效夷隘，活著期扶弈枰败。",
            "仲华解笑人寂寂，历落山川旧图在。",
            "夜深旅梦鸡唤惊，崇楼百尺般手成。",
            "凭阑四顾万虑起，乡邻宁不思冠缨。",
            "英雄海内方麕集，长忆永平太平日。",
            "在心为志流为诗，吾岂争雄鹦鹉笔。",
            "风流好事传到今，岂知汉泽入人深。",
            "暇日载酒清流临，名篇雒启诵吾心。",
            "偈言玩味犹谛揭，意趣充然刍豢悦。",
            "飞鸿尽处烟雨隔，姑嗅梅花共清绝。"
        ],
        "title": "仲宣楼落成和吴深源制参韵  其二",
        "id": "1f159a05-f143-410e-b117-d5320a2d15fe"
    },
    {
        "author": "李曾伯",
        "paragraphs": [
            "妾家淇园北封君，厥祖慈事宗苍筼。",
            "子孙异代贞节闻，枝分一派从南巡。",
            "千古流落湘江滨，几番雨露敷新荣。",
            "斑斑不改啼红痕，膏煎漆伐悔自矜。",
            "卒以取祸罹斧斤，工巧斲削资它人。",
            "管城夫子出意新，作俑取义何其云。",
            "致之千里充吾庭，命以汤沐虞嫔名。",
            "彷彿太伯之文身，虚中直外圆且明。",
            "不丝不谷不受尘，一笑不用捐千金。",
            "曲眉丰颊从杂陈，虽有多喙无一嗔。",
            "晨夕荐我眠风櫺，曲肱时复呼真真。",
            "骨虽非玉肌似冰，蝶梦不到巫山云。",
            "白家蛮素卿自卿，老我祝尔毋忘盟。",
            "以便吾体全吾神，招魂共读离骚经。",
            "推枕同作华胥民，只虞一夜秋气清。",
            "犹筐中扇墙角檠，盍为青奴亦作白头吟。"
        ],
        "title": "管顺甫以湘竹为青奴儿贶为名湘夫人赋以谢之",
        "id": "afea2476-cf80-49d8-84f1-c966155a9355"
    },
    {
        "author": "李曾伯",
        "paragraphs": [
            "北帝东皇竞化工，六花吹满鬓毛松。",
            "谁令霓卫铺张晓，来与牛鞭断送冬。",
            "宝历明朝新纪凤，珠宫昨夜起骊龙。",
            "驱寒乞取酒泉郡，何必荆州万户封。"
        ],
        "title": "自和",
        "id": "bdea665e-acd0-43f9-bbe7-b0ab5fa1e182"
    },
    {
        "author": "李曾伯",
        "paragraphs": [
            "踏雪一登城上亭，山川草木亦精神。",
            "不知四面孰为水，但见一般俱是春。",
            "此际全然许和气，于中何处有纤尘。",
            "我来谩啜茶儿去，疑是神仙境界人。"
        ],
        "title": "登四望亭观雪",
        "id": "210dcd3f-4a0d-43ed-b16c-37c32ebe896c"
    },
    {
        "author": "李曾伯",
        "paragraphs": [
            "不夜城头著此亭，东皇幻化一何神。",
            "相将莲炬催芳夕，来俾梅花作好春。",
            "自腊月前尤可喜，觉西风外已无尘。",
            "衔枚晓奏鹅池捷，为问和门有此人。"
        ],
        "title": "自和",
        "id": "e1fc950f-655b-4bf8-8d08-fe2099f69d5f"
    },
    {
        "author": "李曾伯",
        "paragraphs": [
            "不夜城头著此亭，山川幻化抑何神。",
            "高低地势平于水，穷富人家等是春。",
            "一气中间知有造，四方上下了无尘。",
            "烹茶读易从古适，不羨梁园作赋人。"
        ],
        "title": "和八窗叔雪中登楼韵",
        "id": "33fea40a-cce1-4f6f-a3b6-ff1997a48748"
    },
    {
        "author": "李曾伯",
        "paragraphs": [
            "几年间气一全才，天以经纶属勉斋。",
            "勋盛十年词两制，寿开九袠位三阶。",
            "公于南国恩尤在，人惜东山望莫偕。",
            "岁晚倏闻梁木坏，君王应亦为伤怀。"
        ],
        "title": "挽陈勉斋文昌  其一",
        "id": "e0347023-2631-4071-8180-ae96e89661d8"
    },
    {
        "author": "李曾伯",
        "paragraphs": [
            "忆昨从军辱己知，不图二纪踵前规。",
            "人非城是黄粱梦，地老天荒白发悲。",
            "堕泪忍看羊祜传，伤心徒作魏公诗。",
            "勉旃衣钵芝兰事，传取清风百世师。"
        ],
        "title": "挽陈勉斋文昌  其二",
        "id": "e1bbc303-b179-4b6d-9f66-7d7aeb861096"
    },
    {
        "author": "李曾伯",
        "paragraphs": [
            "人物从来盛楚南，新元诏士奉芝函。",
            "身逢熙运千之一，名占巍科十有三。",
            "好趁驿梅催骑策，归来官柳映袍蓝。",
            "池边相祝趋闻喜，賸取宫花一朶簪。"
        ],
        "title": "壬子劝驾",
        "id": "0426d28a-b1ff-48a3-8226-aaa62bbae3dc"
    },
    {
        "author": "李曾伯",
        "paragraphs": [
            "怪见漫空万蝶狂，须臾色界眩昏黄。",
            "风姨知费几番信，天女才施半面妆。",
            "笔底诗徒和冰柱，酒边舞已失霓裳。",
            "梁园甚恨孤佳约，一笑吟梅且擅场。"
        ],
        "title": "和刘舍人咏雪",
        "id": "b18cb12e-74f0-4be9-bf02-9e05b94c9027"
    },
    {
        "author": "李曾伯",
        "paragraphs": [
            "剪彩宁如剪水工，瑞烟融出玉龙松。",
            "重看腊白不为晚，未到昏黄犹见冬。",
            "多谢玉妃鞭白凤，为催青帝驾苍龙。",
            "天心端报丰年喜，一稔相期乐可封。"
        ],
        "title": "立春日雪",
        "id": "71cff39a-2ed9-4af3-8e0b-a668e73f5830"
    },
    {
        "author": "李曾伯",
        "paragraphs": [
            "几历藩垣一节勤，归来两地会风云。",
            "调知白雪阳春别，香到黄花晚节闻。",
            "夷狄犹知问中立，朝廷惜竟老希文。",
            "台躔夜折空追叹，留得甘棠满楚郧。"
        ],
        "title": "挽别大参  其一",
        "id": "beadfffc-150a-4b6e-a39e-f4e26f51b609"
    },
    {
        "author": "李曾伯",
        "paragraphs": [
            "早年公已阿戎知，几与征西履屐随。",
            "百六椽间无足纪，二三子侧每相思。",
            "重来荆渚平生若，宁复苕溪一见之。",
            "哀此哲人今已矣，诗兮岂但哭吾私。"
        ],
        "title": "挽别大参  其二",
        "id": "78c2013b-7bbe-4900-af11-64658ec09eb1"
    },
    {
        "author": "李曾伯",
        "paragraphs": [
            "收揽河山入此楼，几年蚡冒古荆州。",
            "目穷夕照西沉队，心到寒江东尽头。",
            "历历雄图史南北，纷纷遗恨晋春秋。",
            "酒边感慨凭阑久，衰柳行间数白鸥。"
        ],
        "title": "登河山万里楼",
        "id": "2dcdfb60-ac40-4b26-9639-7785cb4a221c"
    },
    {
        "author": "李曾伯",
        "paragraphs": [
            "江带湖襟护一堤，人烟落落柳依依。",
            "白鸥世界秋容澹，红蓼汀州水际肥。",
            "断岸马危迟弗骤，中流舟顺疾于飞。",
            "归来得自推敲了，更共登楼对夕晖。"
        ],
        "title": "过西海隘即事",
        "id": "6a580328-cff0-4b82-9361-54fbd269eda1"
    },
    {
        "author": "李曾伯",
        "paragraphs": [
            "壮年游戏宝峰傍，梦觉黄粱鬓尽霜。",
            "旧俗几家罹变故，远人千里叹清扬。",
            "酆南松槚烦君访，剑北榛芜动客伤。",
            "頼有柳州诗唤起，莫言安顿便思乡。"
        ],
        "title": "赠杨户曹",
        "id": "e31f2d5e-9364-4a48-bd79-a0865c81f69b"
    },
    {
        "author": "李曾伯",
        "paragraphs": [
            "远驭夷涂迈牧之，三霜道路饱驱驰。",
            "和风俯趁春迎仗，落月回思夜入帷。",
            "自愧荐衡无好表，不妨道适有新诗。",
            "岁艰时棘边臣老，向阙须陈黼扆知。"
        ],
        "title": "送戴书记",
        "id": "d8c16745-249e-4399-9793-4224cee93ac3"
    },
    {
        "author": "李曾伯",
        "paragraphs": [
            "院落阴阴卷昼帘，彩绳高挂矗青天。",
            "纤腰对蹴争先起，香汗交流倦欲眠。",
            "花畔惊呼簪珥坠，柳梢时出彩罗鲜。",
            "可怜墙外行人恼，应费长安酒价千。"
        ],
        "title": "和刘舍人咏秋千",
        "id": "0c8d16eb-e11d-4871-a4e7-6510b1316c57"
    },
    {
        "author": "李曾伯",
        "paragraphs": [
            "我有芳樽与子同，老身却自悔从戎。",
            "休言晋事怀元凯，尚欠唐兵缚世充。",
            "往迹悠悠宁有极，短才咄咄叹无功。",
            "赋诗酾酒聊行乐，到底谁为一世雄。"
        ],
        "title": "襄捷和书院韵",
        "id": "91957ab7-ab52-4e9d-b36f-eccb5d0d9aba"
    },
    {
        "author": "李曾伯",
        "paragraphs": [
            "盟寻城下事方危，尚尔衰民益虏资。",
            "绐楚时曾无纪信，交秦计卒堕张仪。",
            "抗言玉铉吁何及，捐积琼林惜已迟。",
            "劫火既灰遗墨在，小臣唯有泪沾颐。"
        ],
        "title": "伏读靖康宸札有感",
        "id": "2bd5964a-78bc-4e0b-a762-425c834b584c"
    },
    {
        "author": "李曾伯",
        "paragraphs": [
            "怪得中宵梦羽衣，诗来恍见九臯飞。",
            "期君与共淮淝捷，舍我曷为缑岭归。",
            "愧乏缠腰娱彩服，喜将闻唳到柴扉。",
            "凌云岂是笼中物，要学当年老令威。"
        ],
        "title": "和制干陈循道惠鹤韵",
        "id": "b3e42068-54eb-495a-873c-0ff19535a24b"
    },
    {
        "author": "李曾伯",
        "paragraphs": [
            "古戍春归叹寂寥，老槐阴下鬓萧萧。",
            "正愁雨久人情厌，且喜天晴物意饶。",
            "歌吹遏云传白苎，旌旗拂日翳红蕉。",
            "月边休听啼鹃恨，只把诗篇与酒销。"
        ],
        "title": "和刘舍人夏雨喜霁",
        "id": "a27d4b6d-1e27-4f99-afa4-2dc58f2bda0b"
    },
    {
        "author": "李曾伯",
        "paragraphs": [
            "南风先自作秋声，蛩尔何知亦早吟。",
            "慵妇机边重到耳，征人塞上顿惊心。",
            "索裘应解寒将晚，彻土须乘天未阴。",
            "闻此休将儿戏看，盍图远略备当今。"
        ],
        "title": "五月闻蛩有感",
        "id": "bd7fd86d-2870-494b-a250-d8644f4196d5"
    },
    {
        "author": "李曾伯",
        "paragraphs": [
            "才听鸣蜩叶底声，倏闻振羽草根吟。",
            "物情感我千丝鬓，时事萦人一片心。",
            "读易牀头新课业，回文机上旧光阴。",
            "客怀休用嗟畴昔，更老那知得似今。"
        ],
        "title": "自和",
        "id": "80576560-0fbb-46c4-bf5e-68e35cf21abc"
    },
    {
        "author": "李曾伯",
        "paragraphs": [
            "壮年筋力惯驱驰，堪叹新来数问医。",
            "生老病催无怪者，寸关亦可自知之。",
            "养疴抗疏吾谋是，论证投方某剂宜。",
            "识破幻躯天赋命，儿曹昵昵复何疑。"
        ],
        "title": "累日脾疾自歌",
        "id": "1d5015e4-73f0-476b-b340-ec30af5d9b25"
    },
    {
        "author": "李曾伯",
        "paragraphs": [
            "凛凛清规百世师，功名仅见奉天时。",
            "忠谋任起奸谀忌，感涕宁无士卒思。",
            "落日桑榆存旧蹟，西风芦苇护荒祠。",
            "忠南流落何遗恨，留得良方遗后医。"
        ],
        "title": "题宣公祠",
        "id": "9503a153-2d0e-420c-8b16-68f0fc7d3683"
    },
    {
        "author": "李曾伯",
        "paragraphs": [
            "羽卫鬖髿万玉然，元从绣斧下青天。",
            "分明要与荆人看，苍桧擎枝一节坚。"
        ],
        "title": "和袁提刑咏雪  其一",
        "id": "70cc0d58-0993-49eb-95d4-5a813e780f94"
    },
    {
        "author": "李曾伯",
        "paragraphs": [
            "剪出瑶英顷刻飞，欠加天女锦云机。",
            "虚皇瑞报调羹信，添得梅花略似肥。"
        ],
        "title": "和袁提刑咏雪  其二",
        "id": "f4a59bd8-f351-4827-a1ed-39070435bb7e"
    },
    {
        "author": "李曾伯",
        "paragraphs": [
            "群玉峰头惯见春，此花常寓雪霜仁。",
            "东风又促孤山去，应向香边念故人。"
        ],
        "title": "和刘制参遗梅  其一",
        "id": "29eb20a1-a8c7-49c0-9e1f-a117755eb886"
    },
    {
        "author": "李曾伯",
        "paragraphs": [
            "感君寄我一枝春，雨虐风饕苦不仁。",
            "羞得玉奴浑不放，含香犹待浣溪人。"
        ],
        "title": "和刘制参遗梅  其二",
        "id": "dbcf0845-5ec3-4430-82a7-deced141b3f4"
    },
    {
        "author": "李曾伯",
        "paragraphs": [
            "雪凝霜降不肯春，花神岂类妇人仁。",
            "肯留年后供清思，分付东风与主人。"
        ],
        "title": "又用韵  其一",
        "id": "9cda4add-4dd2-4f38-8ba1-b55c77248097"
    },
    {
        "author": "李曾伯",
        "paragraphs": [
            "妆点铜瓶分外春，惜花尤见主翁仁。",
            "自怜白发衰如许，空对花前忆故人。"
        ],
        "title": "又用韵  其二",
        "id": "f8104598-8c6e-4a18-b926-4ceece7c7c27"
    },
    {
        "author": "李曾伯",
        "paragraphs": [
            "数诗盘谷友人钦，一片柴桑处士心。",
            "几十年间南北事，祗令三叹有遗音。"
        ],
        "title": "题覃怀吕充隠和陶诗卷",
        "id": "ae8e71ba-c7a3-4454-a4e6-3ae9fd566d7b"
    },
    {
        "author": "李曾伯",
        "paragraphs": [
            "云羃前溪洞，烟荒隔岸城。",
            "秋旗杂山色，晓角带江声。",
            "驻骑须边静，维舟待峡平。",
            "掀髯聊徙倚，一雁楚天横。"
        ],
        "title": "月峡城楼偶作",
        "id": "902b02a3-7869-4589-b2b6-68aeaf9df698"
    },
    {
        "author": "李曾伯",
        "paragraphs": [
            "落帽寻盟鬓久皤，今朝于此上嵯峨。",
            "云收谷浄山新霁，风定沙平水不波。",
            "对菊使人怀古尔，思莼如我感时何。",
            "明年把酒知何处，归到东篱更莫它。"
        ],
        "title": "月峡重九感怀",
        "id": "10262b06-0f0f-4169-af0b-639bd1d3cc4f"
    },
    {
        "author": "李曾伯",
        "paragraphs": [
            "领略东风一倚阑，凭高便觉小尘寰。",
            "目穷千古关河外，身在半空烟霭间。",
            "二水护城青映带，四山连野翠回环。",
            "英雄易老愁无极，境是人非鹤自还。"
        ],
        "title": "登尘表",
        "id": "37d56b43-3a5d-4db7-b644-379a0e78e7db"
    },
    {
        "author": "李曾伯",
        "paragraphs": [
            "百尺城头著画阑，当年气欲压人寰。",
            "天机野马浮游外，世事沙鸥浩荡间。",
            "俗靡风颓畴底柱，功成身退盍循环。",
            "君看方册中前鉴，办取轻帆及早还。"
        ],
        "title": "自和  其一",
        "id": "848e7b46-29f9-4d88-a442-f0900ddc0bca"
    },
    {
        "author": "李曾伯",
        "paragraphs": [
            "最高楼上又层阑，目短元龙空海寰。",
            "栋宇地雄千嶂表，金汤天设两江间。",
            "西风障面曾筹檄，夜月胡牀忆佩环。",
            "老去凭虚心辄悸，蜀城虽好不如还。"
        ],
        "title": "自和  其二",
        "id": "7db0e232-a5a6-4feb-9dd1-9f44bbfc5e21"
    },
    {
        "author": "李曾伯",
        "paragraphs": [
            "才过清和候，凄然感旅怀。",
            "新蛩吟古砌，落叶满前阶。",
            "榴火春仍驻，槐屯午自佳。",
            "凭诗记风土，归以语朋侪。"
        ],
        "title": "首夏而有秋意",
        "id": "6f1e9274-65f5-49c4-b872-886eda96a810"
    },
    {
        "author": "李曾伯",
        "paragraphs": [
            "徙倚上危梯，云空望眼迷。",
            "雁声秋信北，鸦背夕阳西。",
            "岸远舟逾小，水高山陡低。",
            "家乡天际是，何日赋归兮。"
        ],
        "title": "秋日登楼眺望",
        "id": "eb62c527-6722-466e-b34b-6c123c3048dc"
    },
    {
        "author": "李曾伯",
        "paragraphs": [
            "酌君以江南腊酿之酒，祝君以古戎秋芳之兰。",
            "饯君以慈恩千佛之笔，赠君以洪鑪九转之丹。",
            "酒呼美禄壮行色，兰取賸馥香人寰。",
            "笔将披腹写今古，丹可换骨超仙凡。",
            "霜晴水瘦过滟滪，春和花发登长安。",
            "妙龄翰墨富摛藻，肯堂源委从巍冠。",
            "珊瑚文采世所贵，玉树潇洒人争看。",
            "出门西笑著鞭去，郄林许我高枝攀。",
            "湘灵诗成看神助，论秦赋汉从容间。",
            "大对尧阶丹地前，细陈蜀道青天难。",
            "已然遄往证屡恶，方来未艾忧多端。",
            "当思头目我吴楚，罔忽腹背皆夷蛮。",
            "粒珠束桂楮烂贱，鱼頳难赭嗟维艰。",
            "马老伏枥筋力尽，剑新出匣锋铓寒。",
            "维国大宝一个信，维民司命一分宽。",
            "挽回线脉冀天鉴，生意庶可岷峨还。",
            "直须建策迈晁董，无愧名第联欧韩。",
            "胪传可卜庆云见，会见喜色盈天颜。",
            "宫袍新赐鹖弁弃，昼锦归博庭闱欢。",
            "乡闾相贺宝坊又一瑞，益使天下钦湘山。"
        ],
        "title": "送管季衡赴省",
        "id": "a2fbeb4b-85ad-49fc-aefb-aca9918481d8"
    },
    {
        "author": "李曾伯",
        "paragraphs": [
            "要识披图际，还同枉驾时。",
            "未应成否论，汉德有兴衰。"
        ],
        "title": "重庆阃治十咏 华明堂",
        "id": "48e0178d-b2b4-44ea-b814-18f8a6637136"
    },
    {
        "author": "李曾伯",
        "paragraphs": [
            "尧舜君民学，吾儒共讲磨。",
            "一毫如有愧，其若此堂何。"
        ],
        "title": "重庆阃治十咏 尊安堂",
        "id": "fdd98656-d9d6-49e5-8056-f712358273d3"
    },
    {
        "author": "李曾伯",
        "paragraphs": [
            "九重怀井络，一字侈奎章。",
            "来者思冰檗，其毋顷刻忘。"
        ],
        "title": "重庆阃治十咏 一廉堂",
        "id": "24321477-33d9-459d-b763-3ded7c996752"
    },
    {
        "author": "李曾伯",
        "paragraphs": [
            "先以一诚格，斯能众正招。",
            "要来堂下蔑，勿狥帐中超。"
        ],
        "title": "重庆阃治十咏 集思堂",
        "id": "72756d24-e7dd-428e-8fb1-9b72d76ad050"
    },
    {
        "author": "李曾伯",
        "paragraphs": [
            "硕果食难尽，其机运不停。",
            "岷峨几霜雪，依旧草青青。"
        ],
        "title": "重庆阃治十咏 生意堂",
        "id": "f8cb6e91-2dd2-4a79-9a2b-fd48ab26e167"
    },
    {
        "author": "李曾伯",
        "paragraphs": [
            "不逐风云去，盍求山泽安。",
            "祗怜当笔者，空作画屏看。"
        ],
        "title": "重庆阃治十咏 龙虎屏",
        "id": "c6c61c93-07d2-40c7-81ff-aeaa3db3a319"
    },
    {
        "author": "李曾伯",
        "paragraphs": [
            "卓尔有所立，俨然即之温。",
            "他疑攻玉异，交谊断金存。"
        ],
        "title": "重庆阃治十咏 友石",
        "id": "fca35fea-24cf-43d7-9919-3fc10a61561f"
    },
    {
        "author": "李曾伯",
        "paragraphs": [
            "坐却并州骑，行思楚泽渔。",
            "斯亭著斯客，斯意竟何如。"
        ],
        "title": "重庆阃治十咏 吟啸",
        "id": "21787bcb-e567-4166-a244-3e9c6f0c81ca"
    },
    {
        "author": "李曾伯",
        "paragraphs": [
            "不早浮槎去，焉能罔水行。",
            "叩舷谁共语，载不尽高情。"
        ],
        "title": "重庆阃治十咏 横舟",
        "id": "a4292c3f-ae66-48ff-962a-6c966118cac6"
    },
    {
        "author": "李曾伯",
        "paragraphs": [
            "四维风折势，一片雪同规。",
            "花竹丛间著，开樽瀹茗宜。"
        ],
        "title": "重庆阃治十咏 六角亭",
        "id": "e00afd52-afb8-47aa-b9c4-ca8ba081af90"
    },
    {
        "author": "李曾伯",
        "paragraphs": [
            "官辙驱驰遍四郊，老来于此尚投胶。",
            "绸缪先事心为碎，展转中宵睫不交。",
            "贪鼠驱无容出穴，惊乌疑恐弗安巢。",
            "灯残衾薄新寒力，听彻更筹五五敲。"
        ],
        "title": "枕上偶成",
        "id": "542968e8-8b55-4e9a-9a4f-efa4a2052c05"
    },
    {
        "author": "李曾伯",
        "paragraphs": [
            "春来便拟问归津，转眼江流若许深。",
            "六十岁翁穷塞客，八千里路故乡心。",
            "鹃啼月树添征思，鹊语风簷悮好音。",
            "只有云山遮不断，梦随栩蝶过家林。"
        ],
        "title": "思归偶成  其一",
        "id": "abd10647-ddc5-4690-b06a-77ce95af55cf"
    },
    {
        "author": "李曾伯",
        "paragraphs": [
            "杜鹃一自听天津，南北纷纷患转深。",
            "备谨彻桑征戍事，忧形恤纬老臣心。",
            "惊闻边信多蛮语，喜动乡情带楚音。",
            "若得君王放归去，便陪莲社访东林。"
        ],
        "title": "思归偶成  其二",
        "id": "8c0bea2b-77f7-4864-b18a-736b166e5682"
    },
    {
        "author": "李曾伯",
        "paragraphs": [
            "禅榻一觉睡，冬宵五更长。",
            "窗递清风入，枕边松柏香。"
        ],
        "title": "题宜兴庵壁  其一",
        "id": "47fa7892-219e-499e-ac17-61f06af6e77d"
    },
    {
        "author": "李曾伯",
        "paragraphs": [
            "秋尽菊都荒，蜂犹采蜜忙。",
            "何如龟缩壳，此际已深藏。"
        ],
        "title": "题宜兴庵壁  其二",
        "id": "2ef13002-4877-47a4-ba8f-856399505f11"
    },
    {
        "author": "李曾伯",
        "paragraphs": [
            "拂石坐小桥，临流俯清泚。",
            "松声与禽声，可以醒吾耳。"
        ],
        "title": "题宜兴庵壁  其三",
        "id": "a6ea4f2d-caea-4890-bb4c-c97b7d0dfe7b"
    },
    {
        "author": "李曾伯",
        "paragraphs": [
            "推枕月微明，登车才五更。",
            "啼破千山暝，枝禽三两声。"
        ],
        "title": "自湘赴广道间杂咏 永州晓行",
        "id": "b8722cb0-6919-4e15-a27f-ea6914d97399"
    },
    {
        "author": "李曾伯",
        "paragraphs": [
            "昨夜孤村宿，春深人寂寥。",
            "庭前一株李，为我缟中宵。"
        ],
        "title": "自湘赴广道间杂咏 李花",
        "id": "77341a81-75b1-4c5a-9b6d-e2ad47f803c1"
    },
    {
        "author": "李曾伯",
        "paragraphs": [
            "瞥见谁家燕，才惊社日临。",
            "洛花移种否，唤起故园心。"
        ],
        "title": "自湘赴广道间杂咏 飞燕",
        "id": "84faa03d-ded6-499c-a766-f30537fee698"
    },
    {
        "author": "李曾伯",
        "paragraphs": [
            "行尽离骚国，春深未见兰。",
            "容非隠君子，甘老蕨薇间。"
        ],
        "title": "自湘赴广道间杂咏 兰花",
        "id": "274d0db5-96b7-4c6a-b3a5-3b4226d7f6c4"
    },
    {
        "author": "李曾伯",
        "paragraphs": [
            "不见花开处，香浮七里村。",
            "试从风外觅，端是有山樊。"
        ],
        "title": "自湘赴广道间杂咏 山樊",
        "id": "f1357d62-8b13-4203-95ca-c478fa8b1385"
    },
    {
        "author": "李曾伯",
        "paragraphs": [
            "古木列官道，春风老干柯。",
            "炎凉知几变，来往阅人多。"
        ],
        "title": "自湘赴广道间杂咏 古木",
        "id": "c204d9af-2ca8-4f57-9749-e81ab5f342ef"
    },
    {
        "author": "李曾伯",
        "paragraphs": [
            "纹竹起嫔虞，因怀二女居。",
            "君泪夫人泪，思欤抑怨欤。"
        ],
        "title": "自湘赴广道间杂咏 湘竹",
        "id": "40260162-25eb-40a7-ad8e-4582644b382a"
    },
    {
        "author": "李曾伯",
        "paragraphs": [
            "红紫竞芳丛，中蟠一古松。",
            "春风自来去，吹不动苍龙。"
        ],
        "title": "自湘赴广道间杂咏 蟠松",
        "id": "aa137411-9eec-4354-8cc0-ff009866a345"
    },
    {
        "author": "李曾伯",
        "paragraphs": [
            "仙李明炫夜，夭桃艳当春。",
            "便将花作主，聘与玉为人。"
        ],
        "title": "自湘赴广道间杂咏 桃李",
        "id": "e3044896-981b-45d4-93d8-b4a0f144eb35"
    },
    {
        "author": "李曾伯",
        "paragraphs": [
            "竹里几椽茅屋，门前一树桃花。",
            "布袖蒿簪笑语，鸡豚社酒山家。"
        ],
        "title": "全州道间  其一",
        "id": "90e64257-8def-4c99-998a-b3f20d0071ba"
    },
    {
        "author": "李曾伯",
        "paragraphs": [
            "巷陌高题仪凤，桥梁横卧长虹。",
            "十里江山福地，满城桃李春风。"
        ],
        "title": "全州道间  其二",
        "id": "1c794334-4f0c-4e45-af95-31d29f3ec38c"
    },
    {
        "author": "李曾伯",
        "paragraphs": [
            "林坞禽鸣高树，溪桥人立危栏。",
            "芳草铺平绿野，白云界破青山。"
        ],
        "title": "全州道间  其三",
        "id": "f3321a43-f99f-4112-9528-6dd714084e62"
    },
    {
        "author": "李曾伯",
        "paragraphs": [
            "千古江山一览间，老瞒于此胆曾寒。",
            "凭高要起乘风志，肯把闲情作鸭栏。"
        ],
        "title": "过黄州和共山高寒韵",
        "id": "85c70308-f3cf-46c7-ad8b-f91c4ee76ac3"
    },
    {
        "author": "李曾伯",
        "paragraphs": [
            "黄叶满林霜尚轻，蓼花披岸水犹生。",
            "坐邀一段潇湘胜，元出钧陶手作成。"
        ],
        "title": "登寿沙楼和抑斋韵  其一",
        "id": "e3747dfb-5bd9-41df-8a8c-54f925aafd2d"
    },
    {
        "author": "李曾伯",
        "paragraphs": [
            "白鹭洲边多古寺，翠微阴里尽人烟。",
            "当时曾对掀髯笑，今问老龙何处眠。"
        ],
        "title": "登寿沙楼和抑斋韵  其二",
        "id": "28104299-4915-4c25-9cdf-d06c54617e8e"
    },
    {
        "author": "李曾伯",
        "paragraphs": [
            "江湖已老犹为吏，心境俱清即是仙。",
            "聊挹层峦荐湘菊，一时人在小壶天。"
        ],
        "title": "登寿沙楼和抑斋韵  其三",
        "id": "9d5a4472-2300-4e6d-b6cb-0c47cf8bf1b2"
    },
    {
        "author": "李曾伯",
        "paragraphs": [
            "底事阳和尚未回，书云已久未逢梅。",
            "忽然风递清香至，花在谁家园里开。"
        ],
        "title": "雪夜不寐偶成  其一",
        "id": "be2b2d44-f15a-467c-9cfb-be34e41a432e"
    },
    {
        "author": "李曾伯",
        "paragraphs": [
            "窗外风声又雪声，初更展转到三更。",
            "枕边自作推敲态，吟得诗成梦亦成。"
        ],
        "title": "雪夜不寐偶成  其二",
        "id": "2a1c8eb0-cbd2-4fa4-b1c4-afbeabaf00a1"
    },
    {
        "author": "李曾伯",
        "paragraphs": [
            "春近衡峰雁又回，老怀休忆故山梅。",
            "花期自是江南早，早晚湘南也解开。"
        ],
        "title": "洪云巖有和谢之  其一",
        "id": "71ca035b-917a-4b5b-8573-ad80d511386a"
    },
    {
        "author": "李曾伯",
        "paragraphs": [
            "听彻虚簷䔩䔩声，铁衣冰骨记身更。",
            "如今休忆鹅池路，纵竭龙钟做不成。"
        ],
        "title": "洪云巖有和谢之  其二",
        "id": "83a1cb96-31fe-4511-8941-fa38ef867b6d"
    },
    {
        "author": "李曾伯",
        "paragraphs": [
            "一线春从地脉回，工夫先是到江梅。",
            "雪边竟觉丰标别，曾向玉堂堂上开。"
        ],
        "title": "夜坐用韵简刘朔斋洪云巖  其一",
        "id": "aa481fff-6798-49fc-b155-9f7882375710"
    },
    {
        "author": "李曾伯",
        "paragraphs": [
            "风撼松梢夜作声，月昏水浅岁将更。",
            "江头不用嫌凄冷，滕六分明玉汝成。"
        ],
        "title": "夜坐用韵简刘朔斋洪云巖  其二",
        "id": "0be7972d-a67b-48ff-ba4e-4a9ff976f903"
    },
    {
        "author": "李曾伯",
        "paragraphs": [
            "骨胎尽出先生楮，醉梦常宜处士梅。",
            "席上雪铺便我寝，帐中风动任渠开。"
        ],
        "title": "用韵答纸衾简云巖  其一",
        "id": "e3a61364-94a7-4b80-9a92-2e57e5c69ef3"
    },
    {
        "author": "李曾伯",
        "paragraphs": [
            "欹枕犹存舒卷声，覆寒时与寝衣更。",
            "价廉功倍人人燠，一幅春风造化成。"
        ],
        "title": "用韵答纸衾简云巖  其二",
        "id": "4cc4cc27-eefa-458b-87f5-e5237592d938"
    },
    {
        "author": "李曾伯",
        "paragraphs": [
            "霜透青棱暖弗回，冰侵鹤骨瘦于梅。",
            "牀头幸有溪藤制，唤起家僮亟展开。"
        ],
        "title": "又用韵简朔斋  其一",
        "id": "550dd2c4-f68f-4a81-a266-67cb2d0629ba"
    },
    {
        "author": "李曾伯",
        "paragraphs": [
            "僮拥莆穰不作声，起来城上已残更。",
            "卷衾还却披衣出，此际如何睡得成。"
        ],
        "title": "又用韵简朔斋  其二",
        "id": "8a74dcbf-508e-4a24-9a0d-4361ec077364"
    },
    {
        "author": "李曾伯",
        "paragraphs": [
            "翠箔香销晓梦回，惊残楼角动寒梅。",
            "夜来颇觉风霜薄，问讯南枝开未开。"
        ],
        "title": "又和答云巖  其一",
        "id": "a6a75184-0d12-4125-a664-315ab506f73b"
    },
    {
        "author": "李曾伯",
        "paragraphs": [
            "冰柱刘叉素有声，诗筒毋惜仆频更。",
            "鸳鸯瓦上犹留伴，一霎南风又酿成。"
        ],
        "title": "又和答云巖  其二",
        "id": "9f5fd6d4-4c9f-48ec-8e60-81124f7783a1"
    },
    {
        "author": "李曾伯",
        "paragraphs": [
            "三两人家松柏林，翁垂霜发媪钗荆。",
            "儿耕妇织输官了，山茗村醪乐此生。"
        ],
        "title": "湘潭道间农家  其一",
        "id": "178d6ddb-ecd7-4919-add5-2404f7fb6a84"
    },
    {
        "author": "李曾伯",
        "paragraphs": [
            "竹外流泉绕屋鸣，田头有水不忧晴。",
            "春来岂问芳菲事，只办犁锄要早耕。"
        ],
        "title": "湘潭道间农家  其二",
        "id": "54408269-4e8c-4a04-a5ba-bbcc33736130"
    },
    {
        "author": "李曾伯",
        "paragraphs": [
            "十年两度看山来，云琐融峰特地开。",
            "办取篮舆穷胜处，南边无事岭头回。"
        ],
        "title": "登岳寺悦亭",
        "id": "81f7ad2c-c3f3-4019-80ac-131225f6f2f8"
    },
    {
        "author": "李曾伯",
        "paragraphs": [
            "奕奕衡山禹甸之，功成手植万年枝。",
            "苍然柯派孤根出，如见九州疏濬时。"
        ],
        "tags": [
            "衡山"
        ],
        "title": "禹柏  其一",
        "id": "8fd5ec51-b494-4630-9399-86cbdf9ca7e3"
    },
    {
        "author": "李曾伯",
        "paragraphs": [
            "星岳钟为一木奇，霜皮剥落类骈胝。",
            "生从洚水初平日，阅尽青山无老时。"
        ],
        "title": "禹柏  其二",
        "id": "09493b33-0177-49e1-b05e-fab90219e479"
    },
    {
        "author": "李曾伯",
        "paragraphs": [
            "满林松竹翠交加，路过衡阳得几家。",
            "门傍粉墙人寂寂，一陂春水数株花。"
        ],
        "title": "衡阳道间  其一",
        "id": "36af65ac-b534-4104-92a4-b2c1d10e0b3e"
    },
    {
        "author": "李曾伯",
        "paragraphs": [
            "听彻山鸡唤雨声，东风未肯放新晴。",
            "行人莫叹泥涂苦，且幸田家得水耕。"
        ],
        "title": "衡阳道间  其二",
        "id": "3446a03a-50be-4b61-b514-6a5f4e6d808f"
    },
    {
        "author": "李曾伯",
        "paragraphs": [
            "风著征裘怯晚寒，一番春事在征鞍。",
            "羞听后骑鸣笳鼓，赢得儿童夹道看。"
        ],
        "title": "衡阳道间  其三",
        "id": "01ccc680-5da4-47c6-a81d-d3c03ae90000"
    },
    {
        "author": "李曾伯",
        "paragraphs": [
            "建岭人夸第一纲，湘中热后已先尝。",
            "虽然声价殊官焙，反觉山家气味长。"
        ],
        "title": "赋新茶",
        "id": "99624479-eb40-4571-9b7d-4ccbbe669748"
    },
    {
        "author": "李曾伯",
        "paragraphs": [
            "地据九江汇，天教五老看。",
            "孤标横碧落，百里见青峦。",
            "星斗光堪摘，烟霞秀可餐。",
            "何时谢人事，膏秣以从盘。"
        ],
        "tags": [
            "庐山"
        ],
        "title": "赋庐山",
        "id": "a100df40-6a34-493f-b0db-8ba37c3e2cac"
    },
    {
        "author": "李曾伯",
        "paragraphs": [
            "孤立江淮地，中分南北天。",
            "洪流冲巨块，对峙束平川。",
            "屹若壁千仞，远之螺一拳。",
            "谁将牛女比，斯事岂其然。"
        ],
        "title": "过小孤",
        "id": "84d9f7ff-5d11-4cc4-8590-b0b986df987f"
    },
    {
        "author": "李曾伯",
        "paragraphs": [
            "拟以风斯下，胡然日在兹。",
            "一头聊且避，八面欲何施。",
            "坎有险如此，需于沙待之。",
            "姑陪鹏力厚，万里看南为。"
        ],
        "title": "阻风池州界",
        "id": "e629e6b2-c8bf-402a-9cf1-24e5403c9d0f"
    },
    {
        "author": "李曾伯",
        "paragraphs": [
            "犹记午桥边，曾吟太华莲。",
            "浮生春梦耳，山色故人然。",
            "翠滴层峦雨，青横一抹烟。",
            "何时身此境，濯我以清泉。"
        ],
        "title": "望九华",
        "id": "e575689c-2b07-43a0-a36d-89ac44a01352"
    },
    {
        "author": "李曾伯",
        "paragraphs": [
            "夜报风姨息，晓乘波后平。",
            "江涵一镜浄，山列两眉横。",
            "依约燃犀处，分明倒蔗生。",
            "徐行戒舟子，勿使白鸥惊。"
        ],
        "title": "行铜陵道",
        "id": "62a7fab6-91de-48b7-8f4a-d77cf113d40d"
    },
    {
        "author": "李曾伯",
        "paragraphs": [
            "火伞漾中流，炎风撼叶舟。",
            "热几堪炙手，矮莫可擡头。",
            "昼困杯为却，宵蚊扇不休。",
            "清凉一榻地，得此足优游。"
        ],
        "title": "道间苦热",
        "id": "23145644-7aad-4e0f-abf4-e46eda6742b7"
    },
    {
        "author": "李曾伯",
        "paragraphs": [
            "冬当月初后，天欲试霜时。",
            "永夜绝人语，新寒听雁知。",
            "壮心忧国在，老计入山宜。",
            "莫作邯郸梦，萧萧鬓已丝。"
        ],
        "title": "宿宜兴禅房",
        "id": "1745e909-a4d2-444d-bb55-8c9669ac1f24"
    },
    {
        "author": "李曾伯",
        "paragraphs": [
            "久历家庭役，今欣羽翼成。",
            "此行为别驾，平步可颛城。",
            "常整韦絃佩，要持冰檗声。",
            "山林佚吾老，有子足光荣。"
        ],
        "title": "送子倅当涂",
        "id": "bbe4d689-5c2e-4b43-9e74-d7ff7caf95df"
    },
    {
        "author": "李曾伯",
        "paragraphs": [
            "风概推诸老，霜台伟壮游。",
            "握兰宜入从，剖竹乃为州。",
            "早为庭闱佚，晚犹乡国忧。",
            "甘棠遗笏在，衮衮有公侯。"
        ],
        "title": "挽蹇都官  其一",
        "id": "22780964-1d42-4450-b051-05a260a2b862"
    },
    {
        "author": "李曾伯",
        "paragraphs": [
            "倾盖荆州日，扬旌兰澧时。",
            "相为王事虑，犹以岁寒期。",
            "笔寄嗟麟绝，言忠勿驷追。",
            "典型今已矣，老泪不胜悲。"
        ],
        "title": "挽蹇都官  其二",
        "id": "5ff34898-4bd1-43db-b5ab-7637f7434623"
    },
    {
        "author": "李曾伯",
        "paragraphs": [
            "挺秀古灵基，来为学子师。",
            "壮心存远业，余力付新诗。",
            "阔步云霄了，细吟风月宜。",
            "老来无软语，敢以此相期。"
        ],
        "title": "淡沧陈校勘以诗稿求序答之  其一",
        "id": "38b9833f-be53-44bb-812d-ead24c0d051c"
    },
    {
        "author": "李曾伯",
        "paragraphs": [
            "先生杖屦所，童子钓游曾。",
            "遗我奇哉作，非吾耄矣能。",
            "柳凋怀故老，梅小类新朋。",
            "唤醒黄粱梦，书帏二尺灯。"
        ],
        "title": "淡沧陈校勘以诗稿求序答之  其二",
        "id": "2ac07748-2a41-48f6-a54b-2a90d3a16cc3"
    },
    {
        "author": "李曾伯",
        "paragraphs": [
            "归来闲未久，老去役何堪。",
            "未远蜀天北，又之湘水南。",
            "奔驰缘未足，辛苦分当甘。",
            "徒羨林泉适，长年任住庵。"
        ],
        "title": "丁巳到宜兴坟庵",
        "id": "cc977846-5266-4b67-89eb-8ac9f0d548b7"
    },
    {
        "author": "李曾伯",
        "paragraphs": [
            "前王千载后，奕代几人来。",
            "汉事一抔土，湘祠数仞台。",
            "山容青拱揖，树影绿周回。",
            "客有登临者，犹存陟屺哀。"
        ],
        "title": "和晦庵先生定王台韵",
        "id": "a9763ac1-8264-436f-a148-cb0295f4199b"
    },
    {
        "author": "李曾伯",
        "paragraphs": [
            "已佐当涂郡，春台再往临。",
            "勿言官是赘，常以国为心。",
            "勉勉思全璧，频频寄抵金。",
            "史君天下士，澡雪奉规箴。"
        ],
        "title": "送子倅宜春  其一",
        "id": "2f9c2a3d-5192-4413-9098-3157cc443287"
    },
    {
        "author": "李曾伯",
        "paragraphs": [
            "爱子喜能仕，恋亲犹欲留。",
            "肯堂斯室就，不稼曷禾收。",
            "持此一廉往，绰然千里游。",
            "彼邦存学记，熟复勿贻羞。"
        ],
        "title": "送子倅宜春  其二",
        "id": "9bb34bbc-3678-467b-867b-05a6d2bac550"
    },
    {
        "author": "李曾伯",
        "paragraphs": [
            "境占祝融胜，镇从盘古来。",
            "车航一都会，鼎鼐几楼台。",
            "远水便鸥狎，前峰约雁回。",
            "当思牧民意，保养甚于胎。"
        ],
        "title": "登寿沙和抑斋韵",
        "id": "0f46407e-0264-491e-b8bb-9b32fe4a0c51"
    },
    {
        "author": "李曾伯",
        "paragraphs": [
            "故人木已拱，妙墨尚春温。",
            "三复家庭语，一如樽酒论。",
            "竹林毋负籍，兰砌要追元。",
            "宝此犹圭璧，流芳在后昆。"
        ],
        "tags": [
            "衡山"
        ],
        "title": "跋衡山曾尉持示秀溪翰墨",
        "id": "c6205005-3091-4e31-9e5d-fd4264fe7c36"
    },
    {
        "author": "李曾伯",
        "paragraphs": [
            "古驿湘潭道，人家松竹林。",
            "山连梅外远，春入柳边深。",
            "征骑虽欣霁，耕犁久望阴。",
            "貂裘嗟已敝，犹怯老寒侵。"
        ],
        "title": "行湘潭道",
        "id": "4ff9a111-8ba3-4440-9905-3bb31bb6cdd5"
    },
    {
        "author": "李曾伯",
        "paragraphs": [
            "春事已十一，梅花才两三。",
            "青烟回野烧，翠霭护晴岚。",
            "风暖雁将北，日迟人渐南。",
            "病余宜缓辔，勿用客程贪。"
        ],
        "title": "宿梅下",
        "id": "4b9b0436-1afe-4d21-bd3a-48635c1268f5"
    },
    {
        "author": "李曾伯",
        "paragraphs": [
            "夜宿三家市，晨征十里程。",
            "竹舆冲雾去，草屐带霜行。",
            "无犬花村吠，有鸡茅店鸣。",
            "湖南真乐土，邻柝莫相惊。"
        ],
        "title": "宿千坵市晓行",
        "id": "25a2b7bd-0279-491a-b9e6-7bd659d31083"
    },
    {
        "author": "李曾伯",
        "paragraphs": [
            "松老傲前岭，梅疏卧浅溪。",
            "避风巢上鹊，唤雨竹间鸡。",
            "野迥夕犹牧，田干春未犁。",
            "路迢人倦甚，只向近林栖。"
        ],
        "title": "宿中洞",
        "id": "608c47b4-27d5-4010-861a-00a2c363df44"
    },
    {
        "author": "李曾伯",
        "paragraphs": [
            "登陟天犹暝，栖回日已西。",
            "形躯一萍梗，襟袖半尘泥。",
            "夹道松成径，谁家花满溪。",
            "定台凝望远，烟草正萋萋。"
        ],
        "title": "宿岳市",
        "id": "a2b28378-b424-48be-be46-86431184c355"
    },
    {
        "author": "李曾伯",
        "paragraphs": [
            "雨后春寒冽，山前夕照斜。",
            "身犹寻垒燕，声杂宿林鸦。",
            "过岭尚千里，隔村能几家。",
            "毋嫌茅店恶，窗下有梅花。"
        ],
        "title": "过衡阳晚宿",
        "id": "0c69b484-80e9-4bd7-b101-9618647c23a2"
    },
    {
        "author": "李曾伯",
        "paragraphs": [
            "野宿孤村迥，山行十里荒。",
            "犊眠衰草壤，马踏落梅香。",
            "入眼春晴薄，打头风势扬。",
            "莫嗟登陟苦，明日看潇湘。"
        ],
        "title": "将到永州宿村舍",
        "id": "8e3721b5-f489-4ddd-bc1e-6def444778ad"
    },
    {
        "author": "李曾伯",
        "paragraphs": [
            "雨欠农忧燥，风多客苦埃。",
            "犹寒鶑未出，将社燕还来。",
            "桃放红凝脸，梅飘粉褪腮。",
            "春山如旧识，一笑病颜开。"
        ],
        "title": "过永州道间",
        "id": "89ecea45-6ede-42b9-b5dc-a6e2d20d240f"
    },
    {
        "author": "李曾伯",
        "paragraphs": [
            "二水城南路，谁人处士家。",
            "不为轩冕累，尽洗市廛华。",
            "庭立竹千个，墙留梅数花。",
            "吾庐归未得，对此重咨嗟。"
        ],
        "title": "永州城南一士夫家可爱",
        "id": "4099012c-86fb-46fc-b4a8-29c9a8745503"
    },
    {
        "author": "李曾伯",
        "paragraphs": [
            "渐远零陵道，前瞻驿尚赊。",
            "路傍多古木，村外少人家。",
            "碍眼云遮岫，薄情风落花。",
            "堪怜艳阳月，汩汩走尘沙。"
        ],
        "title": "道间纪事",
        "id": "7a3a6433-bd43-4f30-8bf2-69a459f0d81c"
    },
    {
        "author": "李曾伯",
        "paragraphs": [
            "旅顿饭足饱，村帘酒莫赊。",
            "暮龄嗟客路，春事属山家。",
            "蕨长竹将笋，梅残李始花。",
            "问翁何处去，岭外有烟沙。"
        ],
        "title": "自和",
        "id": "c0aa00d3-a36f-4f78-83dc-d76b364b6ffa"
    },
    {
        "author": "李曾伯",
        "paragraphs": [
            "渐近湘山境，土风清且饶。",
            "林峦接墟市，水竹带溪桥。",
            "焙出新茶煮，帘垂老酒招。",
            "春和民气乐，几日是花朝。"
        ],
        "title": "入清湘界",
        "id": "fe3ad5ee-83ff-4288-a780-e6265aadd378"
    },
    {
        "author": "李曾伯",
        "paragraphs": [
            "天与粤相接，岭由秦始开。",
            "隔林禽散乱，寻垒燕惊猜。",
            "芳草春无尽，长亭人几来。",
            "山川作时雨，万里洗烟埃。"
        ],
        "title": "和清湘驿颐斋韵",
        "id": "af1b6a32-66df-457b-931c-662ddf0f87b5"
    },
    {
        "author": "李曾伯",
        "paragraphs": [
            "岭石水分脊，湖南山尽头。",
            "廛声通海远，塔影插天浮。",
            "香接宝坊界，星联铜柱州。",
            "祖孙凡几到，亦是宿缘不。"
        ],
        "title": "过兴安塔寺僧以先世诗来偶赋",
        "id": "82758000-21b9-4305-af58-a049b5a2fe05"
    },
    {
        "author": "李曾伯",
        "paragraphs": [
            "路入兴安境，风光异昔年。",
            "山川虽好在，井邑顿凄然。",
            "雨打半颓屋，烟荒未辟田。",
            "起丁征籴急，官府为防边。"
        ],
        "title": "入兴安界",
        "id": "da953786-230d-489d-afcc-cbbb8528e702"
    },
    {
        "author": "李曾伯",
        "paragraphs": [
            "去去灵川境，晴岚带暮烟。",
            "槟榔新满市，榕树老参天。",
            "舂委工于水，犁资手以佃。",
            "凄凉海天角，何事羽书传。"
        ],
        "title": "过灵川县",
        "id": "c475bff5-b73b-405b-9817-2dd3f2e730a9"
    },
    {
        "author": "李曾伯",
        "paragraphs": [
            "去国二千里，离家五十程。",
            "炎歊无计避，忧患以身更。",
            "误矣骖鸾句，伤哉舐犊情。",
            "何时拂衣去，藜藿保余生。"
        ],
        "title": "己酉六月阻水于宜春道间枫树",
        "id": "59b7a0a5-2fa7-4dfc-9cac-e5f437b1c52b"
    },
    {
        "author": "李曾伯",
        "paragraphs": [
            "经济由身致，安危主意深。",
            "威名振华夏，岁月付山林。",
            "世望一老在，天胡二竖侵。",
            "盖棺公论定，不泯是人心。"
        ],
        "title": "挽史鲁公  其一",
        "id": "c347eff6-2751-46a8-89fe-8eba6d7c18be"
    },
    {
        "author": "李曾伯",
        "paragraphs": [
            "自出权衡下，当从履屐间。",
            "旧游今历落，往事几危艰。",
            "纪德哀辞痛，酬知老泪潸。",
            "哲人今已矣，魂梦绕鄞山。"
        ],
        "title": "挽史鲁公  其二",
        "id": "65311f0d-0f38-4b5c-a98b-fd43934adc6b"
    },
    {
        "author": "李曾伯",
        "paragraphs": [
            "担簦往解蜀山纷，归舸经行老几分。",
            "楚国喜夸新令尹，霸陵畴识故将军。",
            "相逢举酒酹江月，一笑携书访岫云。",
            "乞得身闲了无事，但知耕凿感吾君。"
        ],
        "title": "过江陵寄陈次贾",
        "id": "80cb4b78-2516-4523-826e-68bbb146c68b"
    },
    {
        "author": "李曾伯",
        "paragraphs": [
            "度岭来荆又戍西，惊涛险栈尽同之。",
            "七年相与犹一日，万里偕还分两岐。",
            "苕隠我归终此世，宝坊君到出何时。",
            "交情果未轻捐弃，回首毋忘赠别诗。"
        ],
        "title": "岳阳送管顺甫还清湘",
        "id": "bafcad82-e818-401d-9460-5b70c570e46a"
    },
    {
        "author": "李曾伯",
        "paragraphs": [
            "壮游几度上南楼，今度重来二十秋。",
            "俯仰之间只犹昨，登临何处是无愁。",
            "好山常在世青眼，此水如斯人白头。",
            "老兴未阑明月上，归欤笠泽有扁舟。"
        ],
        "title": "过鄂渚登南楼",
        "id": "9414c53f-5012-4836-94cf-1de5edbaf525"
    },
    {
        "author": "李曾伯",
        "paragraphs": [
            "因君郢调问前踪，贤者斯能乐雪宫。",
            "四海香名寰宇外，百年公论党碑中。",
            "癯然鹤骨存生气，寂甚鸾胶续古风。",
            "留得墨池芳润在，草玄犹可忆扬雄。"
        ],
        "title": "和刘疏轩雪堂韵",
        "id": "48340e26-b643-40a9-83ce-bc4f989198e5"
    },
    {
        "author": "李曾伯",
        "paragraphs": [
            "高亭俯瞰蓼苹洲，人老香山月自秋。",
            "过耳好音堪一笑，伤心往事只轻沤。",
            "休嗟塞上明妃调，且送江头过客舟。",
            "壮士肯为儿女泪，柔肠一任恼苏州。"
        ],
        "title": "和疏轩琵琶亭韵",
        "id": "6eab94f0-3be9-44d3-857e-a5c929fdd310"
    },
    {
        "author": "李曾伯",
        "paragraphs": [
            "忠贯羲娥勇冠军，虎臣勋烈在三分。",
            "江东父老犹王我，天下英雄有使君。",
            "万顷怒涛翻白雪，一楼晴霭插红云。",
            "我来多谢神鸦力，风送牙樯意许勤。"
        ],
        "title": "望富池卷雪楼作",
        "id": "09acf38f-7eb2-4eb1-a4ef-d91215a050ff"
    },
    {
        "author": "李曾伯",
        "paragraphs": [
            "三日江行两日风，短篷掀舞浪花中。",
            "危疑正贵须臾忍，静定将收造化功。",
            "休叹退飞犹六鹢，会看遇顺若孤鸿。",
            "挽回一息南薰力，稳送征樯秋浦东。"
        ],
        "title": "阻风黄盆口",
        "id": "41a3f711-3924-42ad-8aa9-ec46f49e8ede"
    },
    {
        "author": "李曾伯",
        "paragraphs": [
            "隔江屯坞自孙吴，犹记孤军出此涂。",
            "阅十九年如梦觉，历千万里几驰驱。",
            "月沉荒垒马横塞，风卷寒沙雁宿芦。",
            "忆著当时身是胆，归休毋更老江湖。"
        ],
        "title": "戊戌冬护军援庐濡自栅江入今日过之恍然如昨梦因成",
        "id": "ed82348d-90dd-4ed0-b5f3-473ba15dca8c"
    },
    {
        "author": "李曾伯",
        "paragraphs": [
            "历峡浮江万里归，一湖乃尔尼留之。",
            "由吾天籁偶相值，岂汝川灵敢肆欺。",
            "上水虽饶趋下便，北风会有转南时。",
            "浮生只作无心看，何用咨咨咄咄为。"
        ],
        "title": "阻风固城湖",
        "id": "703ebe53-d4f1-4304-9f35-241a9a5ee386"
    },
    {
        "author": "李曾伯",
        "paragraphs": [
            "孤舟横岸水潺湲，野色天成一段闲。",
            "十数牧儿黄犊侧，两三钓叟白鸥间。",
            "丛丛烟树谁家市，浅浅云峦甚处山。",
            "风定浪平归路稳，更无魂梦到萧关。"
        ],
        "title": "固城湖边即事",
        "id": "170df12c-d902-4da3-84be-7c74e32ad1de"
    },
    {
        "author": "李曾伯",
        "paragraphs": [
            "八载天涯喜遂归，吴乡当暑亦相宜。",
            "茗烹阳羨慰久间，鲈买松江更一奇。",
            "老树经风惟柳长，新田得雨未秋迟。",
            "不因看镜惊头白，将谓情怀只旧时。"
        ],
        "title": "道间即事亦有间而感慨",
        "id": "d4406a95-7fd5-4b82-825b-3eaf860fddee"
    },
    {
        "author": "李曾伯",
        "paragraphs": [
            "八年不见此山青，一见殊增老眼明。",
            "鬓发已从霜露改，翠屏只在水天横。",
            "纤尘不染皆秋色，久间相于若世情。",
            "朝爽夕佳常领略，去来争似钓舟轻。"
        ],
        "title": "过宜兴舟中见霅川诸山",
        "id": "b077a906-0bc7-4177-88c0-fbc3021e7c1d"
    },
    {
        "author": "李曾伯",
        "paragraphs": [
            "心悟玄机妙不传，家虽谷口近平泉。",
            "且谈方外山林乐，休诧人间将相权。",
            "世事何如难逆睹，吾生已矣莫多缠。",
            "未能免俗聊相问，更活耕桑得几年。"
        ],
        "title": "术士余云谷求诗和永国韵",
        "id": "47e9a638-9b47-4d5d-a887-864e4722f872"
    },
    {
        "author": "李曾伯",
        "paragraphs": [
            "寺有宗盟几百年，洪恩新锡出尧天。",
            "三生香火前因在，一段林峦旧识然。",
            "华表鹤归今岂异，葛陂龙化古尝传。",
            "更须行脚江湖了，来结云山不尽缘。"
        ],
        "title": "初到善权香火院",
        "id": "b2ca8d17-7f18-4996-a1f0-592d5a6bb2ce"
    },
    {
        "author": "李曾伯",
        "paragraphs": [
            "二十年前典此州，经行中又几春秋。",
            "青山面目元无恙，白发形骸祗自羞。",
            "客子登临知有酒，古心忧爱在斯楼。",
            "凭栏慨想飞吟过，水视杯坳芥视舟。"
        ],
        "tags": [
            "岳阳楼"
        ],
        "title": "丁巳闰月六日登岳阳楼",
        "id": "09284d85-d37f-493d-bf8e-24f5fb217865"
    },
    {
        "author": "李曾伯",
        "paragraphs": [
            "簷花窗叶和灯前，全似江南雁到天。",
            "渐老弗堪秋意早，不眠那为雨声然。",
            "学儒不力冠非误，善舞何心袖足旋。",
            "唤醒几番关塞梦，蛩吟四壁只年年。"
        ],
        "title": "长沙郡斋中夜闻雨不寐",
        "id": "9cb55168-5c6a-45aa-acae-159fbb826066"
    },
    {
        "author": "李曾伯",
        "paragraphs": [
            "天赋经纶满壮怀，饱于敭历老其才。",
            "江东见谓无卿比，今世谁能舍我哉。",
            "岭表分弓宽上顾，淮头弄印待公来。",
            "玉阶宜罄忠言告，闻说天边有诏催。"
        ],
        "title": "徐介卿赴召经筵二诗送之  其一",
        "id": "6d2dec83-4fb5-4793-988c-efbc23817c1c"
    },
    {
        "author": "李曾伯",
        "paragraphs": [
            "袂判平山十五年，喜迎召节下楼船。",
            "交情一见岁寒在，世事几番春梦然。",
            "我亦将归谋佚老，公今此去类登仙。",
            "一杯且酌长沙酒，莫忆灯棋话汉边。"
        ],
        "title": "徐介卿赴召经筵二诗送之  其二",
        "id": "2e1011aa-82ee-4efd-a564-a189f2412bb0"
    },
    {
        "author": "李曾伯",
        "paragraphs": [
            "苍苍仙种自谁栽，一度秋光两度开。",
            "故遣宝花装世界，重教金粟见如来。",
            "香于月下开樽对，意似霜前把菊催。",
            "生怕重阳风雨近，亟须领略莫迟回。"
        ],
        "title": "郡圃木樨开第二花",
        "id": "05d2427d-7d62-4da1-a748-e326ac12b7d1"
    },
    {
        "author": "李曾伯",
        "paragraphs": [
            "汉恩列土育如春，留得芳名远到今。",
            "几换人民此城郭，四围阛阓有山林。",
            "见长安日存吾敬，望大行云契彼心。",
            "忠孝永贻千载后，绝胜易水筑黄金。"
        ],
        "title": "登定王台  其一",
        "id": "0031b9f0-20b6-42eb-b085-fe7d7e824cfc"
    },
    {
        "author": "李曾伯",
        "paragraphs": [
            "羽旄钟鼓旧曾游，沟叶宫花迹尚留。",
            "耆老遗开秦雍土，登临伟观楚湘州。",
            "月明故国存千禩，木落空山又一秋。",
            "极目长天诗不尽，西风吹雁使人愁。"
        ],
        "title": "登定王台  其二",
        "id": "85ec5c3f-28a6-4ed1-8a1e-5d2901ed7566"
    },
    {
        "author": "李曾伯",
        "paragraphs": [
            "偶因萸菊到城头，手揽潇湘一片秋。",
            "西北黄尘清远徼，东南紫气盛中州。",
            "众山环拱皆衡麓，一水横陈是橘洲。",
            "且酌芳樽酹千古，去来鸥雁自沉浮。"
        ],
        "title": "九日登寿沙城楼",
        "id": "406bb61a-9cf7-4943-bbf9-e53a1049ea27"
    },
    {
        "author": "李曾伯",
        "paragraphs": [
            "老态龙钟雪满头，黄花招我对清秋。",
            "东篱幸可安吾土，南服何堪典此州。",
            "莫忆风巾游汉渚，早呼雨笠访沧洲。",
            "明年把酒知何处，预约家僮酿蚁浮。"
        ],
        "title": "自和",
        "id": "9c20ad70-c5c0-428d-ab07-7385957f7f56"
    },
    {
        "author": "李曾伯",
        "paragraphs": [
            "公余赢得片时休，徙倚危亭豁倦眸。",
            "屹屹独存今岳阜，滔滔不尽古湘流。",
            "犹看雪意微茫在，顿觉春光骀荡浮。",
            "举酒莫论今古事，只将身世付沙鸥。"
        ],
        "title": "立春后登裴公亭时已解郡组",
        "id": "c289bb14-6177-4323-b5d7-2cfeff7f69d5"
    },
    {
        "author": "李曾伯",
        "paragraphs": [
            "占得湘中地最高，山川端欲助人豪。",
            "萍蓬江海通吴会，兰芷汀洲带楚骚。",
            "人住翠微藏夕霭，水连碧落见秋毫。",
            "阑干立尽家何许，徒赋归心折大刀。"
        ],
        "title": "登妙高台",
        "id": "e3945ed3-8b3d-4d42-83c2-c6112fe456f1"
    },
    {
        "author": "李曾伯",
        "paragraphs": [
            "阅三十载墨犹新，公是当时第一人。",
            "马革伏波惭立柱，羊裘严濑老垂纶。",
            "观宾可以观其主，在子胜如在乃身。",
            "多少汗颜君袖手，凭谁举酒问穹旻。"
        ],
        "title": "和萧石城袖示壬午李漕革夫劝驾诗",
        "id": "27d55ae0-7725-4cd8-a59d-29c6adc5983b"
    },
    {
        "author": "李曾伯",
        "paragraphs": [
            "虚簷索笑几逡巡，不得春风不肯春。",
            "忽覩冰肌傍官道，相逢霜鬓在征尘。",
            "怜渠孤迥犹寒畯，慰我漂摇类故人。",
            "犹頼东君不捐弃，枝无南北一番新。"
        ],
        "title": "道间见梅",
        "id": "1e6310d0-782f-4828-a5d4-9484fb0763ac"
    },
    {
        "author": "李曾伯",
        "paragraphs": [
            "衡山九十里衡阳，风物熙然冠楚乡。",
            "古木千章屯翠幄，小溪数曲卧虹梁。",
            "雨蔬旋摘充庖美，社酒新篘透瓮香。",
            "村舍春长无一事，门前车马任渠忙。"
        ],
        "tags": [
            "衡山"
        ],
        "title": "衡阳道间即事",
        "id": "566aa1d8-e9f8-4c58-92f4-c3dcec5ddbeb"
    },
    {
        "author": "李曾伯",
        "paragraphs": [
            "数日征行喜即晴，山明溪秀翠为屏。",
            "竹门梅出数枝白，松外山横几叠青。",
            "人渐采茶登陇阜，家多酿秫市邮亭。",
            "短舆午困几成梦，两两枝禽为唤醒。"
        ],
        "title": "午行即事",
        "id": "f4a5049b-cab0-42aa-8aa9-a251a3cee3ed"
    },
    {
        "author": "李曾伯",
        "paragraphs": [
            "行尽潇湘第几山，短舆轧轧费跻攀。",
            "柳边官驿堠十里，竹里人家屋数间。",
            "宿霭弄阴风料峭，春泥障路雨斓斑。",
            "韶华衮衮成虚掷，强托清吟解病颜。"
        ],
        "title": "过衡州值雨偶赋",
        "id": "2a878fcc-7e9c-45a6-8166-7da8dd70467a"
    },
    {
        "author": "李曾伯",
        "paragraphs": [
            "境入祁阳驿堠迢，道旁烟火顿萧萧。",
            "茅冈丛篠路磊砢，蓬舍扃柴人寂寥。",
            "市粒颇艰缘岁俭，野芳交发自春饶。",
            "扶藜勇过黄罴岭，知竭精忠答圣朝。"
        ],
        "title": "入祁阳县界即事",
        "id": "338ee05c-13a6-4c19-abec-a23c6b24e072"
    },
    {
        "author": "李曾伯",
        "paragraphs": [
            "垂垂白发老相催，末路崎岖毂又推。",
            "万里备更霜雪苦，十年重入瘴乡来。",
            "休思往事骖鸾去，恍类前身化鹤回。",
            "行尽潇湘春脉脉，故人惟有道边梅。"
        ],
        "title": "宿祁阳题县驿",
        "id": "1743a6a7-9a9d-4810-b3b3-988b8fcd62ff"
    },
    {
        "author": "李曾伯",
        "paragraphs": [
            "病躯羸马陟崔巍，扑面征尘抖擞开。",
            "万古春愁借山隔，几番风信把花催。",
            "染成湘泪笑邻竹，飘作寿妆嗟辱梅。",
            "撚尽吟髭无奈困，亟呼茗椀胜村醅。"
        ],
        "title": "永州四十里头偶赋题郡驿",
        "id": "6690812b-fce5-4cf5-bb60-0bc23acab1ef"
    },
    {
        "author": "李曾伯",
        "paragraphs": [
            "可恨封姨妬双玉，飘残羽袂委泥涂。",
            "香余江路诗传甫，影落孤山仙去逋。",
            "桃李儿曹从后我，竹松朋友肯疏吾。",
            "梦回纸帐身为蝶，留得掀篷数尺图。"
        ],
        "title": "道间梅花可爱风后无复存者",
        "id": "8e1c8a82-688b-4abb-ab4d-22afc2ef6839"
    },
    {
        "author": "李曾伯",
        "paragraphs": [
            "冷落愚溪十里村，暂容车骑憇柴门。",
            "松荒顿忆陶潜隠，梅落难招宋玉魂。",
            "累日有风春自暖，今宵无月夜难昏。",
            "勿令鼓角鸣行帐，田舍将疑有戍屯。"
        ],
        "title": "离永州宿愚溪十里村",
        "id": "619f6513-d498-40f7-8db0-83bc7fbe87a6"
    },
    {
        "author": "李曾伯",
        "paragraphs": [
            "仆仆征鞍日向西，相将山色界湘漓。",
            "农多火种春犹烧，客每露行朝未炊。",
            "燕傍人家犹细认，马行官道似曾知。",
            "眼前风物纪无尽，賸费吟鞭几首诗。"
        ],
        "title": "晚宿大塘市",
        "id": "cba949aa-d8cb-46b5-9439-56c574ad9b27"
    },
    {
        "author": "李曾伯",
        "paragraphs": [
            "湘浦才春已著鞭，依稀渐近劝耕天。",
            "山樱花落红飘雨，野草烧残青入烟。",
            "云接岭头阴漠漠，泉流涧底响涓涓。",
            "严关两入知非偶，重扣宝坊占宿缘。"
        ],
        "title": "宿深桥驿",
        "id": "4f3ccf7a-30a5-4cfa-aaa5-34006ecde7ff"
    },
    {
        "author": "李曾伯",
        "paragraphs": [
            "行尽湘中一月春，霜髭几欲染缁尘。",
            "山无重数几何路，花不知名俱可人。",
            "午困得茶聊吻润，春愁著柳亦眉颦。",
            "天教早办公家事，乞取身归笠泽滨。"
        ],
        "title": "轿中午困啜茶偶成",
        "id": "edda9c2c-2ea1-4e4b-a0bc-b12724b8abca"
    },
    {
        "author": "李曾伯",
        "paragraphs": [
            "雨欲今朝忽又晴，客涂忧纬为关情。",
            "木多未叶春几槁，桃已皆花水未生。",
            "宿麦既辜秋陇种，新秧正候早田耕。",
            "蛰龙何处深渊睡，乞取霆声为唤惊。"
        ],
        "title": "夜雨复晴",
        "id": "c0a5b90c-e32b-4030-9e6a-1b96671aa6d1"
    },
    {
        "author": "李曾伯",
        "paragraphs": [
            "冰霜染得鬓毛深，又复钩辀听岭禽。",
            "老马已非筋力旧，好山重见面颜今。",
            "地饶风物皆春意，天念尘烦为午阴。",
            "转首十年成一梦，龙蛇满壁富新音。"
        ],
        "title": "至清湘驿和己酉壁间韵",
        "id": "87262efb-f7c2-4186-8a36-8f170f68355e"
    },
    {
        "author": "李曾伯",
        "paragraphs": [
            "误领元戎太乙旗，提封四履镇南篱。",
            "旄倪争向道涂看，名姓亦为蛮徼知。",
            "时务正殷毋事酒，春光虽好莫言诗。",
            "经营都了家山去，此是从容觞咏时。"
        ],
        "title": "将至桂林戒弗作诗饮酒",
        "id": "2483c7c4-3033-4a6d-bd38-f73d6fc86b26"
    },
    {
        "author": "李曾伯",
        "paragraphs": [
            "十年复此主文盟，喜得名邦岁贡英。",
            "宴启鹿鸣珠照乘，堂开鹏运玉连城。",
            "梅花雪里传魁信，桂子风前送客程。",
            "若到天庭问南事，细陈长策为销兵。"
        ],
        "title": "劝驾桂林乡举",
        "id": "227048c9-1e38-401c-aa9e-e9fba25f7ce2"
    },
    {
        "author": "李曾伯",
        "paragraphs": [
            "雁峰自昔号名州，尔既难辞我莫留。",
            "临政毋忘宣上德，持身谨勿遗亲羞。",
            "当令民诵循良守，罔俾人讥恩泽侯。",
            "国事正殷宜黾勉，明年吾自问归舟。"
        ],
        "title": "送子守衡州",
        "id": "d47a3c86-c59d-45a7-91ba-7fc6ec8470bb"
    },
    {
        "author": "李曾伯",
        "paragraphs": [
            "子在衡州我桂州，两州相望共承流。",
            "天回北斗又华旦，人立东风正黑头。",
            "新岁五更三节序，老夫六十二春秋。",
            "何时共对屠苏饮，应念孤云为倚楼。"
        ],
        "title": "己未元日寄子",
        "id": "f5237968-2215-4f97-9ea8-0fb3b56edfec"
    },
    {
        "author": "李曾伯",
        "paragraphs": [
            "犹记冲寒溯峡来，相期偕至亦偕回。",
            "朝廷有诏许归老，藩岳无人值借才。",
            "顾我凋年嗟已矣，如君英略勉之哉。",
            "度泸要了经营事，心放公平手放开。"
        ],
        "title": "别权泸帅朱杞材太社",
        "id": "c765ef2b-2ffd-4b73-8d51-343dabfcd0ec"
    },
    {
        "author": "李曾伯",
        "paragraphs": [
            "蜀道登天难，尤难溯流入。",
            "自峡上夔渝，江险滩节密。",
            "前年冲寒来，水落且石出。",
            "寄命竹一缕，寸挽退或尺。",
            "旬宣愧罔功，征戍幸逭责。",
            "仁哉圣主恩，有诏许归佚。",
            "匆匆乘月下，初值朱明律。",
            "常年桃涨后，此际梅潦溢。",
            "危漩若釜沸，惊湍如矢激。",
            "今年独何异，水势平于席。",
            "仅添半篙绿，稳泛万顷碧。",
            "纵横顺濆淖，隠见辨沙碛。",
            "毋庸事盘滩，了不惧触石。",
            "一日涪州岸，三宿云安邑。",
            "滟滪露山骨，底柱屹中立。",
            "巫峰披宿雾，奇哉翠欲滴。",
            "建瓴高屋易，百里一瞬息。",
            "安然中流坐，恍若前山失。",
            "舟轻蜚鸟过，岸駃脱兔疾。",
            "伊滩以新名，此水虑微涩。",
            "黎明报船步，数尺长一夕。",
            "波臣信有助，棹师喜何剧。",
            "前竿与后枕，橹六视听一。",
            "招呼左右向，心手应相得。",
            "所取无厘差，其矢如绳直。",
            "载瞻洺川祠，不远西陵驿。",
            "倏焉飞廉怒，卷起浪涛白。",
            "篙篷掀欲舞，绠缆系惟亟。",
            "凡我同舟人，相顾几动色。",
            "兴言大川涉，畴为讯诸易。",
            "古谚固有云，飘风不终日。",
            "须臾棹歌发，安危在漏刻。",
            "衰迟嗟我生，险阻几身历。",
            "萍梗遍江海，星霜老疆埸。",
            "此行亦良苦，岂敢计终吉。",
            "始入凡四旬，今出仅更浃。",
            "行止非人为，扶持有神力。",
            "瓣香荐牲酒，对越寸衷赤。",
            "自兹丘樊归，谨无以形役。",
            "晚来贺平善，诗以纪其实。"
        ],
        "title": "过新滩作出峡行",
        "id": "657fafa4-6044-4709-8e98-d0794321e7b6"
    },
    {
        "author": "李曾伯",
        "paragraphs": [
            "归程雪边来，四旬六千里。",
            "瞿唐过滟滪，洞庭至彭蠡。",
            "涉历天下险，心有如此水。",
            "朅来太湖滨，到家步才跬。",
            "胡贻蜚廉怒，相挟冯夷氏。",
            "惊飚昼而作，骇浪暮不已。",
            "令人向洋叹，可望不可迩。",
            "组练前陈扼，银屋平地起。",
            "逡巡问维楫，飘泊委芦苇。",
            "归心苦何遽，短棹姑小𫇢。",
            "尝闻强则避，事当顺而理。",
            "平明迟解缆，天宇果新霁。",
            "金乌甫生东，鱼龙首俱弭。",
            "上下大圆镜，四面平如砥。",
            "天公翻覆手，风后吹嘘是。",
            "巽转而之坤，帆去随所指。",
            "出湖且入港，曾不片时尔。",
            "前津问锡麓，弗远尺有咫。",
            "舟人顾相贺，昨忧变今喜。",
            "我生客江湖，噫嘻嗟老矣。",
            "可以速则速，时当止则止。",
            "岂惟行舟然，世事只如此。",
            "由兹石塘出，此去皆坦履。",
            "归来荷圣恩，全家頼天赐。",
            "息阴亟休影，杜门以却轨。"
        ],
        "tags": [
            "太湖",
            "洞庭湖"
        ],
        "title": "阻风太湖沙塘港",
        "id": "8dfe0ba2-6eb6-4d93-8560-7fba3922f5e8"
    },
    {
        "author": "李曾伯",
        "paragraphs": [
            "用药如用兵，命医犹命将。",
            "医良则身安，将良则师壮。",
            "表里孰虚实，存亡在俯仰。",
            "能出康济方，忧虑危急状。",
            "活法虽指间，活机寓心上。",
            "活国与活人，一忠乃可仗。",
            "我愿将皆方虎医扁仓，四海生民举无恙。"
        ],
        "title": "题张医谕活庵",
        "id": "c8c9c290-ef96-4a12-9174-63f7afedd4a3"
    },
    {
        "author": "李曾伯",
        "paragraphs": [
            "乐郊从昔推南州，今控西鄙犹心喉。",
            "碧虚境界富登览，前贤故址存风流。",
            "斯楼枕江屹雉堞，俯瞰寒碧潜蟠虬。",
            "夕佳朝爽在几席，岸巾拄笏供遨头。",
            "迩年胡雏肆狙伺，南北不间风马牛。",
            "经营墉壑备亭障，旗鼓讙亮雄谯楼。",
            "岿然东壁乃头角，适与壤会将谁修。",
            "斯何时也事斯役，或者食肉非良谋。",
            "缅怀昨梦阅十载，不谓白首重来游。",
            "虽然左腹证日急，类舍剑栈窥江油。",
            "视兹罅漏弗补葺，毋乃闲暇忘绸缪。",
            "梓人余力建重屋，吾意正岂舒吾眸。",
            "三湘百粤类砥柱，金城頟頟江浮浮。",
            "黄茅薰炙鸢堕水，不费矢镞空群酋。",
            "畴其载笔纪崖右，落成且也陈觥筹。",
            "筑惟甲戌继费誓，城沂亦倣书春秋。",
            "吾皇神武光四表，自此丑类岂复能虔刘。",
            "佳哉此诗幕中彦，孤凰一鸣惊群啾。",
            "带篸梅雪久绝响，眼前有景君兼收。",
            "谩搜枯腹欲貂续，祗觉颜汗包骍羞。"
        ],
        "title": "湘南楼落成和林书记韵",
        "id": "b10eb56c-28c5-464e-b77a-a5c0555271b2"
    },
    {
        "author": "李曾伯",
        "paragraphs": [
            "身际干淳盛，家传祖笏棠。",
            "典型周大雅，人物鲁灵光。",
            "厚德千钧重，明时一鉴亡。",
            "哲人今已矣，梦卜负巖廊。"
        ],
        "title": "挽尤端明  其一",
        "id": "1ac50b1c-977b-4dac-a194-79649ad58931"
    },
    {
        "author": "李曾伯",
        "paragraphs": [
            "渡江无故老，文武少全材。",
            "金玉其相者，朝廷有几哉。",
            "銮坡资润色，虎帐壮规恢。",
            "盍展经纶蕴，登调鼎鼐梅。"
        ],
        "title": "挽尤端明  其二",
        "id": "d41a6492-e435-44b4-897c-32f38d91ecaa"
    },
    {
        "author": "李曾伯",
        "paragraphs": [
            "自入乌公府，受知三十秋。",
            "水鱼承雅眷，风鹤记良筹。",
            "一意人才进，平居国事忧。",
            "丝桐宜束阁，谁似子期不。"
        ],
        "title": "挽尤端明  其三",
        "id": "15fdfff2-b34e-449a-a48c-38227429947f"
    },
    {
        "author": "李曾伯",
        "paragraphs": [
            "忆昨趋湘水，公归问锡山。",
            "惜时为俗累，欠往拜师颜。",
            "不复亲温厉，畴其念险艰。",
            "莫持鸡炙去，老泪不胜潸。"
        ],
        "title": "挽尤端明  其四",
        "id": "94d5dd58-6a81-4cb5-b918-6cb75ae9fe77"
    },
    {
        "author": "李曾伯",
        "paragraphs": [
            "六十三年忧患乡，人言晚景尚悠长。",
            "不知气鬰致痰厥，忽尔异证生微茫。",
            "操修弗遂仁者寿，治疗倍费医之良。",
            "今将累日未痊愈，自知不善摄养贻天殃。",
            "头目昏眩手足不能动，偃然一榻殊徬徨。",
            "光摇两目皎无寐，汗流四体痛欲僵。",
            "纵然未即致幻化，惟恐废弃难安强。",
            "人生修短固定数，不必以此萦吾肠。",
            "枝披叶殒待风寒，根本弗固安能当。",
            "平生踪迹等一梦，未必可保风灯光。",
            "儿女满前无顾恋，家山何许莫思量。",
            "是非得失一勾断，万事尽付之遗忘。",
            "宁神定虑听造物，至此收拾甘归藏。",
            "门前风月正清朗，符到即去庸何伤。"
        ],
        "title": "庚申病中作",
        "id": "57014549-3745-405f-a92c-0c8cde82ebd5"
    },
    {
        "author": "李曾伯",
        "paragraphs": [
            "两月之间星入斗，畴昔之夜星入月。",
            "入斗前史验虏走，入月韩诗应虏灭。",
            "昭然垂象不轻示，适验天心厌胡羯。",
            "此胡蚕食诸戎尽，云扰中原野流血。",
            "去年突然渡江左，几欲长驱控京阙。",
            "使其得气不击败，延及生灵祸何烈。",
            "衣冠正统幸阴佑，依然天堑限南北。",
            "乃知硕果弗尽剥，东南生意不终绝。",
            "吾皇修德务饬己，悔悟一念足对越。",
            "正当岁星在吴分，不待一言退荧惑。",
            "胡运百载天将亡，两星炯炯岂虚设。",
            "自今有道守四夷，海寓一家混吴越。",
            "病夫得复见太平，愿以余年老农业。"
        ],
        "title": "记十五日夜星犯月",
        "id": "9862b47d-317d-4e92-9568-39ddc5c3ed30"
    },
    {
        "author": "李曾伯",
        "paragraphs": [
            "三载烟岚在岭陬，几番清梦到松楸。",
            "每怜老子身关塞，长忆童时某水丘。",
            "今得归来访渔隠，不妨高卧老菟裘。",
            "据鞍矍铄成何事，徒愧平生马少游。"
        ],
        "title": "庚申七月自桂归资寿作",
        "id": "cd966825-b4db-4c2f-a717-a59ea6ebcea4"
    },
    {
        "author": "李曾伯",
        "paragraphs": [
            "强健南游抱病还，鬓毛剥落足蹒跚。",
            "喜观云衲酬前约，莫听家僮说旧官。",
            "幸免如陵羞在陇，将期同愿老于盘。",
            "当家公案师拈出，更向三山石上看。"
        ],
        "title": "归善权谢福巖",
        "id": "a661809e-4349-4af7-9737-5c047e3ce7d0"
    },
    {
        "author": "李曾伯",
        "paragraphs": [
            "面壁者十年，桑下者一宿。",
            "时止则止行则行，可久则久速则速。",
            "时思老子苦硬人，孤云其身心槁木。",
            "三年牢落此山中，禅衲争归众魔伏。",
            "平时欲定方外交，白石清泉正相属。",
            "我归师去人谓何，毋乃欲善其身独。",
            "巾瓶到处即为家，何必江湖苦驰逐。",
            "若还飞锡出门去，此一瓣香谁与续。",
            "得住且住则为佳，敬以此为上人祝。"
        ],
        "title": "勉时思王和尚留",
        "id": "6ecc88ee-113f-490a-a6f6-a7c1e148cb9a"
    },
    {
        "author": "李曾伯",
        "paragraphs": [
            "记得桂林临别，劝师紧闭禅关。",
            "又被如来牵率，未容高卧云山。"
        ],
        "title": "福巖再过公安赠行  其一",
        "id": "d4987900-eb3c-4d2c-8a80-ca8c663e0a8b"
    },
    {
        "author": "李曾伯",
        "paragraphs": [
            "浙境欲留师住，荆人争望师来。",
            "要是因经未了，不妨两地裴回。"
        ],
        "title": "福巖再过公安赠行  其二",
        "id": "9106ffca-41f8-4e3c-9ba1-e734cac17afa"
    },
    {
        "author": "李曾伯",
        "paragraphs": [
            "方藉名山作主，胡然旧席重开。",
            "了却江湖愿力，切须早早归来。"
        ],
        "title": "福巖再过公安赠行  其三",
        "id": "251cf3b5-f3cc-4285-8b4c-cbb0e3b654ce"
    },
    {
        "author": "李曾伯",
        "paragraphs": [
            "画诺三边頼一贤，怜余东下病缠绵。",
            "驱驰不惮数千里，缱绻相于十二年。",
            "我老已辜康乐屐，君行快著祖生鞭。",
            "祗惭无力堪吹送，雪意垂垂饯去船。"
        ],
        "title": "饯管制干",
        "id": "c1e5e8ae-c416-4a3f-b659-b827d9a21153"
    },
    {
        "author": "李曾伯",
        "paragraphs": [
            "禅榻相逢六载前，当时驽力尚堪鞭。",
            "继更烟瘴为形役，遍历风涛不意全。",
            "思旧仙游嗟已远，老躯痿废抑谁怜。",
            "而今莫问人间事，得正狐丘是甚年。"
        ],
        "title": "辛酉首夏余云谷自四明来访且录示丙辰年所和永国韵恍然唤起昨梦嗟壮健之不可复得今病废无它问谩书五十六字谢之时病犹未愈",
        "id": "b5cebf95-2e47-4702-beb8-4bedeca47388"
    },
    {
        "author": "李曾伯",
        "paragraphs": [
            "相唐德丛复兴隆，仁义条陈百奏中。",
            "正欲谏君今别驾，延龄更不念孤忠。"
        ],
        "title": "宣公祠  其一",
        "id": "8c6943d9-4fb2-41db-8490-b7b18c0016d9"
    },
    {
        "author": "李曾伯",
        "paragraphs": [
            "双湖真泽国，千载相公祠。",
            "中有钓鱼者，问之俱不知。"
        ],
        "title": "宣公祠  其二",
        "id": "dd73d737-232d-441d-8f65-4a27dabc9b36"
    },
    {
        "author": "李曾伯",
        "paragraphs": [
            "自重来岭峤，岂暇访湖山。",
            "缇骑行边了，戎旗护戍闲。",
            "相看羣玉外，一笑六郎间。",
            "回首西风静，何愁老汉关。"
        ],
        "title": "游千山观",
        "id": "951503c2-ef7b-4f37-92ce-027d7b969a93"
    },
    {
        "author": "李曾伯",
        "paragraphs": [
            "粤从融结此山川，便作人间小洞天。",
            "香火丛林千古盛，神仙窟宅自今传。",
            "品分三洞中犹宇，脉贯两巖下出泉。",
            "我自有缘聊乞取，万松阴里一牛眠。"
        ],
        "title": "善权奇观",
        "id": "3ebf0099-1e83-4a9c-b4cc-8fde2e1bde3e"
    },
    {
        "author": "蒋志父",
        "paragraphs": [
            "春风亭上问秋风。"
        ],
        "title": "句  其一",
        "id": "2e551e9a-9559-4e03-890e-ec7f84869689"
    },
    {
        "author": "蒋志父",
        "paragraphs": [
            "每恨从来欠机会，却怜今代少英雄。"
        ],
        "title": "句  其二",
        "id": "e83b6a95-e2c4-4787-93ed-ee788310d091"
    },
    {
        "author": "蒋志父",
        "paragraphs": [
            "能张吾军从古少，差强人意似君无。"
        ],
        "title": "句  其三",
        "id": "a9d34270-faa0-4454-8cdf-a6539fa94b2f"
    },
    {
        "author": "戴飞",
        "paragraphs": [
            "休把诗来只管催，也曾对菊赋归来。",
            "闲云自笑出山去，未雨如何便得回。"
        ],
        "title": "寓杭次族人催归诗韵",
        "id": "c635942d-0b71-4d18-85a9-fb56d01ef782"
    },
    {
        "author": "章谦亨",
        "paragraphs": [
            "造化雕镌巧，真成一洞天。",
            "曾将修蟒逐，却许蛰龙眠。",
            "石现金刚足，泉流仙客田。",
            "炷香吾道者，色体尚依然。"
        ],
        "title": "云巖",
        "id": "0b627d1c-5eb9-4515-88e3-84ab79785287"
    },
    {
        "author": "章谦亨",
        "paragraphs": [
            "杰石何空洞，中藏一寺幽。",
            "不须补天漏，时觉有云浮。",
            "蟾吐半轮月，鲸吞万斛舟。",
            "兹巖本同姓，欲去且迟留。"
        ],
        "title": "章巖",
        "id": "95219238-13bb-4999-a084-6e585ad07113"
    },
    {
        "author": "章谦亨",
        "paragraphs": [
            "梅在西湖上，精神别一般。",
            "喜供诗客赏，怕与俗人看。",
            "映水林文瘦，依山范叔寒。",
            "生平逢此友，更觉酒肠宽。"
        ],
        "tags": [
            "西湖"
        ],
        "title": "西湖观梅三首  其一",
        "id": "98ae5ba7-b106-46ce-873e-91a55af05fce"
    },
    {
        "author": "章谦亨",
        "paragraphs": [
            "不费东君力，常先草木荣。",
            "魏征元娬媚，夷甫太鲜明。",
            "有色谁同洁，无香可比清。",
            "飘零惟不恶，羌笛任渠横。"
        ],
        "tags": [
            "西湖"
        ],
        "title": "西湖观梅三首  其二",
        "id": "2a22308a-db91-4642-a114-327e60dfb223"
    },
    {
        "author": "章谦亨",
        "paragraphs": [
            "腊寒彻骨越精神，吐尽清香不待春。",
            "华屋芳筵犹恶俗，竹篱茅舍只安贫。",
            "湖烟笼处难藏艳，窗月飞来为写真。",
            "自得孤山题品后，至今偏解恼诗人。"
        ],
        "tags": [
            "西湖"
        ],
        "title": "西湖观梅三首  其三",
        "id": "7a29413a-a727-4f80-ae9c-715d1c8f5f1c"
    },
    {
        "author": "章谦亨",
        "paragraphs": [
            "出郭寻芳作野行，巖高墅旷水流声。",
            "草亭日午鹦啼巧，竹院更深月色明。",
            "宝殿鳞鳞章佛界，珠帘卷卷向山清。",
            "悠然一榻浑无梦，时有溪声枕外生。"
        ],
        "title": "祖教寺  其一",
        "id": "f3a32c3f-3455-4406-a8d2-273c1e45abf2"
    },
    {
        "author": "章谦亨",
        "paragraphs": [
            "飞鸟遗音入翠林，转教柳外和鶑吟。",
            "巖留云雨过朝暮，寺枕溪流亘古今。",
            "客过端阳欣采艾，僧嫌破衲懒缝针。",
            "杯中蒲酒休辞醉，目断青山有远心。"
        ],
        "title": "祖教寺  其二",
        "id": "3d6684e3-5001-4d7e-b9ee-14320e7d6012"
    },
    {
        "author": "章谦亨",
        "paragraphs": [
            "浄惠荒凉寺，平林浅阜闲。",
            "殿存碧支佛，门对赭亭山。",
            "遶屋竹阴翠，沿阶苔晕斑。",
            "雨中来托宿，却羨白鸥闲。"
        ],
        "title": "浄惠院",
        "id": "f6879623-c01f-4ffe-a306-24b32ab6ebcd"
    },
    {
        "author": "施梓人",
        "paragraphs": [
            "暇日肩舆上翠微，烟光峦气湿人衣。",
            "桃花片片随流去，巖漏泠泠作雨飞。",
            "丹井稚川成药处，双峰滕子读书基。",
            "观音阁上清风爽，拟我诸公吟未归。"
        ],
        "title": "葛稚川炼丹室",
        "id": "dce51661-5855-4f99-883f-d5dc4fd5717f"
    },
    {
        "author": "袁君儒",
        "paragraphs": [
            "断鼇立极天不崩，谁著天柱东南方。",
            "浑沌无窍不斧凿，谁开九锁如回肠。",
            "栖真其人今在否，天坛千载空苍茫。",
            "我来泉上一抚掌，龙洞激烈而腾骧。",
            "翠蛟亭前无六月，天为洗涤心清凉。",
            "雅欲削去仙隠迹，驱此山过云水乡。"
        ],
        "title": "大涤洞天留题",
        "id": "08273d4e-f484-401f-b20e-fb51956ef798"
    },
    {
        "author": "陈文孙",
        "paragraphs": [
            "林木自春兰自芽，游山过我兴何赊。",
            "铁桥问径最高顶，石洞开云随处家。",
            "人讶长年能绿发，我知真性即丹砂。",
            "谈锋未了归途速，一雨洗尘清可涯。"
        ],
        "title": "寄莫道人  其一",
        "id": "a8b84e3a-cd43-4ec4-996f-1c2439dd7f47"
    },
    {
        "author": "陈文孙",
        "paragraphs": [
            "暂闲吏债访仙居，云亦随人为卷舒。",
            "桑下忽逢三度宿，腹中如饱十年书。",
            "哦诗对酒谁知我，食柏餐霞一任渠。",
            "底事若能无障碍，不愁无地著吾庐。"
        ],
        "title": "寄莫道人  其二",
        "id": "6ad2d304-3edc-405c-baae-7897f3721329"
    },
    {
        "author": "周端常",
        "paragraphs": [
            "一官负弩精神小，两木成林气象清。",
            "且道将军能止渴，正应宰相作和羹。"
        ],
        "title": "梅林",
        "id": "0080aeb4-edf7-485c-a190-53fa336f31f7"
    },
    {
        "author": "黄载",
        "paragraphs": [
            "片帆寂寞绕孤村，茅店惊寒半掩门。",
            "行草不成风断雁，一江烟雨正黄昏。"
        ],
        "title": "晚泊",
        "id": "f4ba1d7a-8909-4d22-a8ad-69e5242abaaf"
    },
    {
        "author": "黄载",
        "paragraphs": [
            "船头落日如血红，客言今夕当有风。",
            "空山梦回刺骨冷，纩被无力身如弓。",
            "但闻纸窗响僁窣，初意空厨饥鼠出。",
            "忽然扉户竞开阖，犹谓偷儿入吾室。",
            "须臾歘作号怒声，鼙鼓百万渔阳鸣。",
            "室庐动摇地欲转，林木震吼山如崩。",
            "噫嘻异哉那有此，欹枕恍惚疑梦寐。",
            "应是钱塘醉未醒，翻海胥涛骋游戏。",
            "或者客寓紫塞旁，铁骑赴敌古战场。",
            "不然此处安乐国，何遽陧阢犹乘航。",
            "起来穴牖目如割，平湖已卷十堆雪。",
            "乃知跋扈是飞廉，似妒晚来客饶舌。",
            "因思前年到黄冈，朔风摇江惊断肠。",
            "骁将忍冻骨比铁，壮士力鬭身如汤。",
            "此身彷彿临皋上，一感还生百惆怅。",
            "长安贵人正酣眠，日高尚恋销金帐。",
            "东窗未白鸡未啼，相公自起烧松枝。"
        ],
        "title": "陪侍丞相安晚先生宿觉际寺夜遇大风可畏遂赋大篇",
        "id": "f8b0b164-01c9-4b9d-bc3e-db6600e2633e"
    },
    {
        "author": "黄载",
        "paragraphs": [
            "重来已过十番秋，更十番秋欲白头。",
            "无限旧时心里事，青山残照水东流。"
        ],
        "title": "过长安渡",
        "id": "dfceb7f9-71f9-4b5c-a487-cfb819dfd134"
    },
    {
        "author": "黄载",
        "paragraphs": [
            "翠树青烟笑语稠，家家领客醉松楸。",
            "老翁哭子气欲绝，行到前村更转头。"
        ],
        "title": "赣州道上见上坟者  其一",
        "id": "9a6efcf6-83b8-4f60-94ae-cbc46bf680d1"
    },
    {
        "author": "黄载",
        "paragraphs": [
            "攫祭乌鸦噪晚田，草芽新染绿如烟。",
            "墓头寂寂虫鸣急，惟有春风舞纸钱。"
        ],
        "title": "赣州道上见上坟者  其二",
        "id": "4da38603-6809-40db-a744-5137195fd488"
    },
    {
        "author": "黄载",
        "paragraphs": [
            "蛙吹儿童事，重开已汗颜。",
            "更须留近作，待过十年看。"
        ],
        "title": "读旧稿蛙吹集一绝",
        "id": "90bdd51c-6c5c-49c1-a391-17ce6ec0f217"
    },
    {
        "author": "黄载",
        "paragraphs": [
            "地当平旷易为山，故得崔嵬汉沔间。",
            "云雾涌来无下界，楼台浮起在中天。",
            "开窗时见雷霆出，隠几闲看日月还。",
            "更有钟声最堪恨，南风时到八陵边。"
        ],
        "title": "题大洪山",
        "id": "3f94b86f-5507-4496-a484-ab8e4e3696c5"
    },
    {
        "author": "黄载",
        "paragraphs": [
            "石路崎岖石濑鸣，峰峦回合小原平。",
            "桑麻积雨肥春垅，鸡犬一村喧昼晴。",
            "田妇共携中饭去，樵童相唤上山声。",
            "边头今有江南景，十数年来不用兵。"
        ],
        "title": "随州沙溪",
        "id": "3c9dd69d-86f1-441c-9d51-b64f71bf5dc2"
    },
    {
        "author": "黄载",
        "paragraphs": [
            "向来陵谷尚休然，放眼高台万象还。",
            "南国一池襄汉水，中原千古邓唐山。",
            "斜阳淡淡飞鸿没，芳草萋萋戎马闲。",
            "前代英雄亦何许，棹歌日日过沧湾。"
        ],
        "title": "题岘山",
        "id": "b19690ed-7873-402b-ac1f-641ed56496d0"
    },
    {
        "author": "黄载",
        "paragraphs": [
            "谁推酆都扃，逸此魔十二。",
            "相羣鬭蟆供戏剧，绡墨何从拂其迹。",
            "两雄鬭于前，四鬼相视欣欣然。",
            "小蟆对睨摊双膝，筠笼一蟆跳欲出。",
            "前者差壮一力肩，后者引索擎于拳。",
            "髯翁磬折目胜负，突眼老妪探头觑。",
            "就中黄叟如蹲鸱，破帽长袍吾老馗。",
            "只眼直下看不匝，诸鬼乐与吾翁狎。",
            "四丁更与蟆之魁，疾驰不能压欲颓。",
            "蟆肥于豚怒于虎，张颐缩项夸相顾。",
            "昔时唐宋失天经，妖蟆曾搳天眼精。",
            "今魔视蟆细于螘，魔若跳梁那可指。",
            "羣阴胶凝互掀翻，六鼇顶戴愁颠连。",
            "但能伐魔既厥类，芟夷妖蟆谈笑耳。",
            "僇妖之事馗所司，何独反与为儿戏。",
            "不惟失职纵奸宄，鬼祸如蟆将及尔。",
            "参军参军其然乎，或者好事丹青图。",
            "谅应馗笑玉川子，诛蟆未诛骨先苦。",
            "风悲雨凄天地愁，蟆鬼正是相雄秋。",
            "仅余一目不可搳，我曷不可相娱说。",
            "会闻隔帘歌鬭鼃，山鬼性命摧红牙。"
        ],
        "title": "钟馗观鬼鬬蟆图",
        "id": "ad9bca5d-2fc5-4a3c-b4dd-d27dba6f121e"
    },
    {
        "author": "黄载",
        "paragraphs": [
            "社寒比腊更清严，花蕊萧疏半欲缄。",
            "过手重裘犹得力，莫将晴煗信春衫。"
        ],
        "title": "绝句",
        "id": "9bff5851-4d6f-4277-9d65-856c50680732"
    },
    {
        "author": "黄载",
        "paragraphs": [
            "梦觉三通鼓，连樯闻欠呵。",
            "世间半夜后，枕上醒人多。",
            "思想从天落，悲欢奈晓何。",
            "南柯莫轻笑，未易到南柯。"
        ],
        "title": "舟中梦觉",
        "id": "2479d8b5-51c3-4526-aec0-87144e0e9ac2"
    },
    {
        "author": "王学可",
        "paragraphs": [
            "天柱峰高万壑分，故留九锁限尘棼。",
            "泉飞窗牖长为雨，日上冈峦半是云。",
            "洞擘阴崖通远岫，石生暗晕作奇纹。",
            "圣朝每为民祈福，绝笈求仙汉代君。"
        ],
        "title": "洞霄宫  其一",
        "id": "45dea923-2fad-4f5e-8f0b-488d4240b330"
    },
    {
        "author": "王学可",
        "paragraphs": [
            "历遍江湖几万重，岂期方到洞霄中。",
            "山翻九锁天分出，洞彻三茅地透东。",
            "夭矫龙蛇幢节影，晶荧日月御香风。",
            "茫茫世上寻云汉，何必仙宫胜此宫。"
        ],
        "title": "洞霄宫  其二",
        "id": "389c8fce-10ed-4b0d-95c5-6b72d8e77490"
    },
    {
        "author": "王学可",
        "paragraphs": [
            "天巧何年路，千峰乱入云。",
            "瀑飞双涧合，崖断一桥分。",
            "树色春犹冻，猿声夜或闻。",
            "灵踪如可见，煮茗共炉熏。"
        ],
        "title": "石梁和韵",
        "id": "6ccd649c-3491-4566-9bc3-f611355af617"
    },
    {
        "author": "王学可",
        "paragraphs": [
            "苏公早闻道，文章乃其戏。",
            "乳泉出重海，作赋聊记异。",
            "玉池咽中夜，挈瓶非小智。",
            "气者水之生，此语可深味。"
        ],
        "title": "题苏端明书乳泉赋后",
        "id": "8a2aa0cc-54d6-453d-a858-7140ebc80733"
    },
    {
        "author": "冯褎然",
        "paragraphs": [
            "万山森玉寒如削，一骑奔尘去欲飞。",
            "路阔并鞍同笑语，酒酣执手话依违。",
            "英名他日垂青史，好语今朝纪翠微。",
            "三月钱塘江上道，莫歌金缕易忘归。"
        ],
        "tags": [
            "钱塘江"
        ],
        "title": "登齐山",
        "id": "ad3b554b-4a78-4324-9fee-480ae0cec7c2"
    },
    {
        "author": "黄社庵",
        "paragraphs": [
            "蜀道于今似弈棋，要令一著□安危。",
            "朝廷独选李曾伯，勋业当如郭子仪。"
        ],
        "title": "题浯溪  其一",
        "id": "53bcc522-1b93-4e42-aa6d-e851e0bbeced"
    },
    {
        "author": "黄社庵",
        "paragraphs": [
            "虽扼咽喉□□间，犹□□脉得良医。",
            "□□□□平成报，重读磨崖□字碑。"
        ],
        "title": "题浯溪  其二",
        "id": "3160284f-81c4-48ab-ac25-c84c17037b35"
    },
    {
        "author": "杨之麟",
        "paragraphs": [
            "上人胸次有文机，信手招来总是诗。",
            "莫问铺排谁句子，逼人清压雪梅枝。"
        ],
        "title": "题亚愚江浙纪行集句诗",
        "id": "f866a9c9-25c0-4734-90d5-370bf587c56a"
    },
    {
        "author": "陈书𥩝",
        "paragraphs": [
            "未于诗上著工夫，争把疏愚敌亚愚。",
            "只盍金沙分半席，归舟能用几钱租。"
        ],
        "title": "题亚愚江浙纪行集句诗",
        "id": "a5328693-a8f8-4555-b171-5e8c98c217ff"
    },
    {
        "author": "王谌",
        "paragraphs": [
            "蠲吉辰，荐明廷。",
            "祇中坛，宾万灵。",
            "醮祠寿宫礼太一，东祀天孙西太室。",
            "灵芝宝鼎胙元封，亲郊雍畤回中峰。",
            "中峰绝崄天所划，百神驱道平如席。",
            "云髾秀革高拂空，翠辇玉鸾鸣霹雳。",
            "试凭萧关望朔方，月支稽首楼兰降。",
            "复朝独鹿狩鸣泽，芬树羽林归建章。",
            "建章壁门春昼永，井干泰液多游幸。",
            "千秋万岁奈乐何，几度鸾旗出安定。"
        ],
        "title": "上之回",
        "id": "be160c1d-a486-47ba-9709-6fccbdc59528"
    },
    {
        "author": "王谌",
        "paragraphs": [
            "有客可与游，阙酒得无病。",
            "岂意四从事，过我不待请。",
            "洗杓挹风度，免慙林花盛。",
            "公学此味如，浑厚兼醇正。",
            "公量虚谷如，有来良善应。",
            "肯分兵厨沥，少佐笔力劲。",
            "罢营杖头钱，徐取松间径。",
            "登临旧能赋，七发踵枚乘。",
            "此兴老未衰，西日尚余映。",
            "风怒雷再鼓，云破天一镜。",
            "山花下野鸟，诗题一堪命。",
            "府公文章伯，声称耸羣听。",
            "明朝倒锦囊，非是庶所订。",
            "岂伊彩凤鸣，而聆露鹤警。",
            "定知谢东山，凡百易子敬。"
        ],
        "title": "张守送酒次敬字韵作诗谢之游北山",
        "id": "acd15650-5e20-46a4-a9e7-a6c4affc350a"
    },
    {
        "author": "王谌",
        "paragraphs": [
            "毕逋秦氏乌，差池吴宫燕。",
            "秦人挟弹巢若危，吴宫遗火巢空散。",
            "不知野田雀，终日茅簷角。",
            "卑栖俛啄蓬艾间，不畏鹰鹯与缯𥐊。"
        ],
        "title": "黄雀",
        "id": "9e434cce-8274-49e4-ac2a-b70c5302e86e"
    },
    {
        "author": "王谌",
        "paragraphs": [
            "逢人说也休，举世任沉浮。",
            "清磬野云晓，素琴山月秋。",
            "诗材频料理，世事不经求。",
            "每向沧波上，时时戏鸭鸥。"
        ],
        "title": "赠茅也休  其一",
        "id": "2d24216d-c944-4736-92c5-923b9f9a0486"
    },
    {
        "author": "王谌",
        "paragraphs": [
            "觌面祇谈道，知音不和诗。",
            "盈樽清竹叶，围坐古梅枝。",
            "煮茗云生鼎，抄糜雪满匙。",
            "张山山木落，何日又追随。"
        ],
        "title": "赠茅也休  其二",
        "id": "a01c1fb9-8a37-45aa-b9bc-324fa0ff9d11"
    },
    {
        "author": "王谌",
        "paragraphs": [
            "君来古括州，吴楚一节游。",
            "衣染匡庐碧，诗清雁荡秋。",
            "山行寻隠逸，野坐傲公侯。",
            "不欲携书献，文章生古愁。"
        ],
        "tags": [
            "庐山"
        ],
        "title": "赠括苍季此翁",
        "id": "0132b1d9-1236-4d69-9794-cfe4f11e0297"
    },
    {
        "author": "王谌",
        "paragraphs": [
            "自是神仙客，梅花亦让青。",
            "绿垂云叶重，黄映雪花轻。",
            "袜小凌波稳，杯斜带露倾。",
            "一枝来赠我，吟几觉春生。"
        ],
        "title": "次韵谢惠山村送水仙",
        "id": "293c5ab5-59e4-4f3d-aa1f-a309d05c789f"
    },
    {
        "author": "王谌",
        "paragraphs": [
            "晓入荆溪路，西风快似刀。",
            "雪深埋树脚，水浅见溪毛。",
            "岁序相将换，人心只自劳。",
            "牧童牛背卧，令我愧儿曹。"
        ],
        "title": "早行",
        "id": "4ea2b06a-d918-4023-a6a2-021964d25d91"
    },
    {
        "author": "王谌",
        "paragraphs": [
            "温然如美玉，文以武兼之。",
            "发镞妙穿的，挥毫不待思。",
            "行途多早气，参学已秋期。",
            "捷报重阳近，黄花汎一巵。"
        ],
        "title": "送薛端夫赴武学赴举",
        "id": "21050b4a-44f2-445b-a2b3-631fe1da4d5c"
    },
    {
        "author": "王谌",
        "paragraphs": [
            "案有磨人墨，囊无使鬼钱。",
            "难教典班史，只可折花钿。",
            "破屋日多雨，颓簷夜见天。",
            "山童因煮笋，庖下始生烟。"
        ],
        "title": "煮笋",
        "id": "3bcdfa6b-7b70-4b95-a2fe-c3e78838ffad"
    },
    {
        "author": "王谌",
        "paragraphs": [
            "饭罢扣松关，襟怀分外宽。",
            "冻云深拥寺，寒濑浅鸣滩。",
            "苔剥碑文字，香萦古篆盘。",
            "寻春难著句，为怕起愁端。"
        ],
        "title": "饭罢  其一",
        "id": "67eac3da-5289-4278-8702-022858b62497"
    },
    {
        "author": "王谌",
        "paragraphs": [
            "雪意犹商略，溪云半有无。",
            "短莎眠野犊，枯树点寒乌。",
            "牢落诗仍在，萧条岁已徂。",
            "过门人挽住，相倩写桃符。"
        ],
        "title": "饭罢  其二",
        "id": "16116ea6-a749-4a8c-a056-0dcfc1ecabe5"
    },
    {
        "author": "王谌",
        "paragraphs": [
            "解作漫天雪，终成满地灰。",
            "行空无罣碍，入幕任徘徊。",
            "巧趁蜂须去，轻随燕翼来。",
            "颠狂浑不定，飞舞过楼台。"
        ],
        "title": "柳絮",
        "id": "4ce603a2-5e7a-4d1c-b1cb-e4d4d543427c"
    },
    {
        "author": "王谌",
        "paragraphs": [
            "经行到北林，此地转惊心。",
            "小市鱼虾贵，荒村竹树深。",
            "帆樯侵柳影，罾屋占溪阴。",
            "诗罢还飞去，沙鸥识苦吟。"
        ],
        "title": "北林",
        "id": "7bbddd9e-74e7-48cd-9a98-887ff57b292c"
    },
    {
        "author": "王谌",
        "paragraphs": [
            "兀坐苦无营，乘闲偶访僧。",
            "山深云作伴，庵迥石为朋。",
            "古木含苍藓，幽花落翠藤。",
            "昏钟三扣罢，童子上香灯。"
        ],
        "title": "宿北山  其一",
        "id": "8f56f088-4e09-43bd-b8aa-7858d7c40317"
    },
    {
        "author": "王谌",
        "paragraphs": [
            "四壁静无人，翛然夜不惊。",
            "龛灯光焰薄，纸帐梦魂清。",
            "有月山犹暗，无风松自鸣。",
            "结茅终隠此，高枕待升平。"
        ],
        "title": "宿北山  其二",
        "id": "9d91ea45-1cde-4834-bffc-8325f974e68c"
    },
    {
        "author": "王谌",
        "paragraphs": [
            "马踏新松影，衣沾秀麦寒。",
            "藤花缀缨珞，竹笋透琅玕。",
            "诗向闲中得，心因静处宽。",
            "一声幽鸟啭，深在翠林端。"
        ],
        "title": "入邑  其一",
        "id": "81f710ed-a868-4b5a-981b-800a2f97fa78"
    },
    {
        "author": "王谌",
        "paragraphs": [
            "野蔓侵沙径，山泉渡石梁。",
            "树头蚕葚熟，篱下雀梅香。",
            "人与春光老，闲随日影长。",
            "撚须吟不就，穷杀孟襄阳。"
        ],
        "title": "入邑  其二",
        "id": "30078660-fc45-4f82-8fa0-173fbdad0d4c"
    },
    {
        "author": "王谌",
        "paragraphs": [
            "五言与七字，句句总清新。",
            "但得诗囊富，何忧客路贫。",
            "梅花一巘雪，瑶草半巖春。",
            "著我司盟去，吟边养病身。"
        ],
        "title": "题褚道士雪巘诗卷",
        "id": "8da43c31-c3f6-4c5a-bfd8-0c48c46b62e3"
    },
    {
        "author": "王谌",
        "paragraphs": [
            "会面苦无因，缄书意亦勤。",
            "相望七十里，仅隔一重云。",
            "有句来求墨，得诗如见君。",
            "从知相忆梦，花下拟论文。"
        ],
        "title": "酬赵懒翁求墨",
        "id": "ebd82234-745c-4770-b3dd-6f8303b7b681"
    },
    {
        "author": "王谌",
        "paragraphs": [
            "荒祠存玉像，画壁剥苍苔。",
            "额古名难问，村空祭不来。",
            "乱鸦号古木，鬭雀罥浮埃。",
            "犹有人求珓，西风动纸灰。"
        ],
        "title": "道傍庙",
        "id": "ac428883-8a8b-40f0-8e21-8769b126f580"
    },
    {
        "author": "王谌",
        "paragraphs": [
            "又是逢初度，红稀绿暗时。",
            "自斟生日酒，闲理去年诗。",
            "活计惟书在，衰容只镜知。",
            "人情与天道，翻覆似枯棋。"
        ],
        "title": "生日",
        "id": "c698c05e-6953-4308-aa5f-73670eb14592"
    },
    {
        "author": "王谌",
        "paragraphs": [
            "未晚僮先卧，无聊自展衾。",
            "一灯愁里梦，数首客中吟。",
            "隣舍谁歌曲，谯更远送音。",
            "秋风催素发，憔悴满华簪。"
        ],
        "title": "旅中述怀",
        "id": "b2be7f55-530d-4d29-84a3-c35bed527f56"
    },
    {
        "author": "王谌",
        "paragraphs": [
            "到此添离恨，垂杨已拂肩。",
            "担轻缘少镪，衣暖欲抽绵。",
            "春事遽如许，客怀殊未然。",
            "竹篱沽酒市，雨湿杏花烟。"
        ],
        "title": "到此",
        "id": "c2e5757c-bae7-4b59-bf9e-9a0dfc6f0394"
    },
    {
        "author": "王谌",
        "paragraphs": [
            "去日犹残雪，归来夏气清。",
            "闲随白云出，看到绿阴成。",
            "野色供诗料，山光快客情。",
            "路逢乡父老，驻足问行程。"
        ],
        "title": "乍归",
        "id": "9e951bd3-6fee-438a-aede-0bb31ed63bd9"
    },
    {
        "author": "王谌",
        "paragraphs": [
            "此地知谁隠，当门列翠屏。",
            "栽花多是药，题壁半书经。",
            "栗鼠咀红果，山禽堕翠翎。",
            "峰头宜眺望，只欠小茅亭。"
        ],
        "title": "过山家",
        "id": "6cc4c42f-6896-4cf7-b318-a24fbe4d166f"
    },
    {
        "author": "王谌",
        "paragraphs": [
            "长安为客者，皆是利名人。",
            "只有君同我，惟添病与贫。",
            "秋风篱下菊，夜雨水边莼。",
            "拟共租船去，归家趁小春。"
        ],
        "title": "简刘吉父",
        "id": "8e39f100-0972-40a5-bf81-b50c93117c1e"
    },
    {
        "author": "王谌",
        "paragraphs": [
            "论交三十载，彼此坐诗穷。",
            "只恨性各别，其他心尽同。",
            "茶苗封谷雨，书叶寄苹风。",
            "无限怀君意，鶑声绿树中。"
        ],
        "title": "简章伯和",
        "id": "725d2437-400f-493d-9438-574a2601b099"
    },
    {
        "author": "王谌",
        "paragraphs": [
            "钓艇横溪水，渔罾搭槿篱。",
            "年丰翁自乐，酒熟客先知。",
            "凉吹生苹叶，斜阳恋竹枝。",
            "苦吟浑未就，倚柂立移时。"
        ],
        "title": "舟行即事",
        "id": "5b931ab1-3ecf-41ea-b4bb-57ba5125ea73"
    },
    {
        "author": "王谌",
        "paragraphs": [
            "伏枕屡经旬，医庸药不灵。",
            "自从春意动，才觉病魂醒。",
            "露洗桃心赤，风揩柳眼青。",
            "劳君相忆梦，每夜到巖扃。"
        ],
        "title": "答章伯和问疾",
        "id": "336e0a2a-4d76-4f4b-81a1-48b001e8ef0e"
    },
    {
        "author": "王谌",
        "paragraphs": [
            "试子玉簪笔，他工总不如。",
            "毫长宜贮墨，管净可抄书。",
            "汝自夸淮兔，吾犹注鲁鱼。",
            "鬓毛斑白尽，心折正缘渠。"
        ],
        "title": "赠笔工",
        "id": "8d45bb64-74e0-41d9-9f66-54b1c6c5403b"
    },
    {
        "author": "王谌",
        "paragraphs": [
            "松江期一到，二十二三年。",
            "今日身临此，凭虚骨欲仙。",
            "塔连吴苑树，帆带洞庭烟。",
            "见说鲈鱼美，囊无斫鲙钱。"
        ],
        "tags": [
            "洞庭湖"
        ],
        "title": "吴江桥",
        "id": "5429862c-abd0-4f76-9544-7368c05f9973"
    },
    {
        "author": "王谌",
        "paragraphs": [
            "欲言非一事，晓夕待君来。",
            "吟屋新装办，闲门未敢开。",
            "春光归巷陌，山色入楼台。",
            "犹有梅花在，相期把酒杯。"
        ],
        "title": "招玉渊",
        "id": "cd9d98cc-5c47-428b-ab03-6ee6e4d1c193"
    },
    {
        "author": "王谌",
        "paragraphs": [
            "向来已观集，今见自吟诗。",
            "天下有清论，僧中真白眉。",
            "淡如秋水浄，浓比夏云奇。",
            "慎勿轻拈出，常人罕见知。"
        ],
        "title": "题诗僧亚愚眉白集",
        "id": "321a79dd-1348-4d36-8904-6283aa335f1f"
    },
    {
        "author": "王谌",
        "paragraphs": [
            "策杖扣禅坊，空山草木长。",
            "殿荒人晒席，僧去佛无香。",
            "榆树苔衣绿，松花粉穗黄。",
            "兹行无伴侣，独自绕修廊。"
        ],
        "title": "到李山寺",
        "id": "3fb627aa-9f23-4db8-8f19-1c164f09f3f0"
    },
    {
        "author": "王谌",
        "paragraphs": [
            "简师得道不参禅，燕坐常居古色轩。",
            "夏禹告功遗迹在，任公垂钓有车存。",
            "海通泉洞深千尺，寺映重巖月一痕。",
            "何日短筇尘外去，瓣香来此叩玄门。"
        ],
        "title": "为简上人赋古色轩  其一",
        "id": "3a0fb871-c53a-42eb-a187-b50ad539c7fd"
    },
    {
        "author": "王谌",
        "paragraphs": [
            "小舟吚哑渡横塘，十里秋畦粳稻香。",
            "莫怪雨声惊客梦，要催诗句入行囊。",
            "重过苹水波浮绿，遥见菊篱花正黄。",
            "佳节莫论重九后，𫇢篷独酌汎茱觞。"
        ],
        "title": "为简上人赋古色轩  其二",
        "id": "edd13d64-b5f1-4281-bb2b-9af144ba04ee"
    },
    {
        "author": "王谌",
        "paragraphs": [
            "五百年前吾祖宅，云孙从昔未曾经。",
            "山藏古寺窗连碧，水绕平田稻正青。",
            "台染夜云微带润，剑涵秋水尚余腥。",
            "僧堂借得羊毛笔，自蘸寒泉写石屏。"
        ],
        "title": "虎丘",
        "id": "937dd46d-a344-459a-813a-435a3f78a2c9"
    },
    {
        "author": "王谌",
        "paragraphs": [
            "五旬行李经吴越，四月风光正惠夷。",
            "绿水悠悠晴脉脉，青条总总实离离。",
            "飞来何处双黄蝶，叫彻他山一子规。",
            "却把闲身成倦客，关心书几昼长时。"
        ],
        "title": "远出乍归",
        "id": "bd266e4f-7f2f-42e0-8029-08f98b9f2e72"
    },
    {
        "author": "王谌",
        "paragraphs": [
            "丝桐挂壁户常扃，雅弄深防俗耳听。",
            "滴露研朱重点易，焚香炷火细翻经。",
            "山含晚色千峰紫，松傲新霜一派青。",
            "独向巖扉抱高隠，有谁能识少微星。"
        ],
        "title": "简吴若清",
        "id": "d3c52fbf-433c-4747-88da-0ffec089f1e7"
    },
    {
        "author": "王谌",
        "paragraphs": [
            "前面人家是画图，数间茅屋映菰蒲。",
            "濛笼云里羣峰出，欵乃滩边一棹孤。",
            "岁熟农人还自乐，天晴水鸟竞相呼。",
            "绝怜两岸垂丝柳，比却来时一半枯。"
        ],
        "title": "舟行",
        "id": "2233a996-b052-407f-a520-f40791bd78d5"
    },
    {
        "author": "王谌",
        "paragraphs": [
            "细字书横双眼明，破窗阅尽几阴晴。",
            "年来干禄浑无梦，老去吟诗尚有情。",
            "谩向纸田耕石砚，断无金缕侑银觥。",
            "和篇聊博先生笑，应笑寒儒太瘦生。"
        ],
        "title": "次岳尚书韵",
        "id": "6a3bf657-e089-409c-9ffe-28df180d7dae"
    },
    {
        "author": "王谌",
        "paragraphs": [
            "世态翻云覆雨间，令人合眼梦还山。",
            "生平名义入肝膈，岁晚师门要面颜。",
            "鸥鹭波宽虽有约，凤凰城近可容闲。",
            "留年看试调元手，未拟安仁赋拙艰。"
        ],
        "title": "寄王仲衡尚书",
        "id": "cd46256e-5ce7-4cfb-89e6-8b43a70d7b07"
    },
    {
        "author": "王谌",
        "paragraphs": [
            "特地扪萝入翠微，杨花故故点征衣。",
            "游人尽逐暮光去，野老独携山色归。",
            "拟泛银涛浮浩渺，难寻玉貌问芳菲。",
            "吴亡越伯浑休问，且买清樽送落晖。"
        ],
        "title": "归山",
        "id": "6567f427-9d82-41ca-ae49-95d1e7239427"
    },
    {
        "author": "王谌",
        "paragraphs": [
            "遥山一望青如染，到得山边却不青。",
            "松径有风常自扫，巖扉入夜不曾扃。",
            "烧残栢子重添火，沽得村醪旋倒瓶。",
            "却羨山僧无一事，日长帘下自翻经。"
        ],
        "title": "留山庵",
        "id": "c7c1e2c4-8bb3-4ab4-907f-25961c3800db"
    },
    {
        "author": "王谌",
        "paragraphs": [
            "连日新晴惬病怀，跧藏一室绝纤埃。",
            "出来未得寒犹在，穷不奈何春又回。",
            "酒盏惭疎朋旧少，纸帘不为俗人开。",
            "日长自有闲工课，汲水铜瓶浸古梅。"
        ],
        "title": "病起",
        "id": "7a77c800-5052-43bd-8baa-ca4562f3dfba"
    },
    {
        "author": "王谌",
        "paragraphs": [
            "借得小楼聊寄蹟，夜深犹自未扃扉。",
            "鼠摇暗壁惊人梦，萤度破窗粘客衣。",
            "旧隠图书从水汎，后园松菊与心违。",
            "思量应被沙鸥笑，烟雨满船胡不归。"
        ],
        "title": "借楼",
        "id": "2e237818-7246-4204-acf7-40aeab26ef77"
    },
    {
        "author": "王谌",
        "paragraphs": [
            "二十年前曾到此，重来又是晚春时。",
            "芦因水长全然短，山被云遮分外奇。",
            "渔艇添成古图画，鴈行点破碧瑠璃。",
            "布衣憔悴江湖客，闲倚栏干自觅诗。"
        ],
        "title": "题云海亭",
        "id": "d7f0d4cd-9e53-4354-a50a-0aeb105a80cc"
    },
    {
        "author": "王谌",
        "paragraphs": [
            "去年相遇钓鱼矶，今岁飘飘又入扉。",
            "渡月薄侵蟾兔冷，拂云轻助燕鸿飞。",
            "逗遛余响惊残梦，催促新寒上裌衣。",
            "欲把丝桐传此曲，破琴絃断损金徽。"
        ],
        "title": "秋风",
        "id": "22ecd106-0966-4c5a-a833-1c5a63b1f7e4"
    },
    {
        "author": "王谌",
        "paragraphs": [
            "六幅蒲帆去似飞，浪翻新涨绿沿堤。",
            "一川水墨王摩诘，十里鶑花杜牧之。",
            "云遶楚宫春雨后，烟笼秦树晚晴时。",
            "人生来往情何极，江北江南酒一巵。"
        ],
        "title": "泛苕溪",
        "id": "8b2409b7-8821-455d-91e5-1ec07725a9be"
    },
    {
        "author": "王谌",
        "paragraphs": [
            "闲来古寺欲忘归，无奈征尘染素衣。",
            "绿叶云稠荒涧水，白云青湿旧禅扉。",
            "窗涵远色明丹篆，钟冒岚烟入翠微。",
            "盛世登封今已矣，断碑无语对斜晖。"
        ],
        "title": "游善区寺",
        "id": "6a6f14d5-49d9-49a7-9334-5860b41ffe5e"
    },
    {
        "author": "王谌",
        "paragraphs": [
            "故人邀我共清樽，蹑屐归来已半醺。",
            "无限雨声供醉笔，一窗灯影共谁分。",
            "铜瓶火煖鸣天籁，宝鼎香残拂岫云。",
            "今夜梦魂清更甚，扁舟冷伴白鸥羣。"
        ],
        "title": "友人招饮",
        "id": "f0760f24-6b8f-4bf9-9e50-4e679d5b4f75"
    },
    {
        "author": "王谌",
        "paragraphs": [
            "入却山来事事宜，眼边何处不关诗。",
            "风飘花片上书册，水浸山峰入砚池。",
            "酒欲饮时斟易尽，棋当胜处著嫌迟。",
            "个中自有无穷趣，莫遣儿曹取次知。"
        ],
        "title": "入山",
        "id": "66a9dc85-4569-4322-bb18-548a7f70d33e"
    },
    {
        "author": "王谌",
        "paragraphs": [
            "遣送书斋小浄瓶，麝煤藏久带芳馨。",
            "难书八万四千偈，只写多心一卷经。"
        ],
        "title": "送墨与则上人",
        "id": "c0679bc1-0b58-4711-9da4-16fee676e6ae"
    },
    {
        "author": "王谌",
        "paragraphs": [
            "扁舟烟重冷渔蓑，两岸人家浸小河。",
            "芳草自生春自老，落花随雨晚风多。"
        ],
        "title": "苕溪舟次",
        "id": "2ba5ec10-5743-4f77-974c-8495d9dd74d4"
    },
    {
        "author": "王谌",
        "paragraphs": [
            "一炷清香一局棋，坐看山雨到来时。",
            "晚晴独步出门去，云挂碧青松树枝。"
        ],
        "title": "山庵即景",
        "id": "e4c35453-5416-4a25-af94-afb755850aec"
    },
    {
        "author": "王谌",
        "paragraphs": [
            "睡起西窗午正蹉，小春天气尚融和。",
            "颠狂绝笑簷前蝶，不道残阳已不多。"
        ],
        "title": "十月晦日睡起",
        "id": "7df0c992-1c5c-4312-b83a-690dfebfdb76"
    },
    {
        "author": "王谌",
        "paragraphs": [
            "万里春光眼界明，半窗斜日醉魂醒。",
            "有时梦入庐山去，瀑布声中拄杖行。"
        ],
        "tags": [
            "庐山"
        ],
        "title": "次亚愚韵  其一",
        "id": "463b23c9-b695-4663-8bbf-777a0589dc56"
    },
    {
        "author": "王谌",
        "paragraphs": [
            "丝丝杨柳拂轻烟，那惜床头买酒钱。",
            "此段风流如不赏，一般佳致又明年。"
        ],
        "title": "次亚愚韵  其二",
        "id": "49f1e761-51b7-459e-a676-7dcea736d2a4"
    },
    {
        "author": "王谌",
        "paragraphs": [
            "梅脸斓斑褪粉粧，桃心依约晕轻黄。",
            "春风花草经行遍，次第安排到海棠。"
        ],
        "title": "次亚愚韵  其三",
        "id": "d87a78f2-31f7-47d5-9179-78ce2413a194"
    },
    {
        "author": "王谌",
        "paragraphs": [
            "寒梅一树照清池，花底嫣香尚觅诗。",
            "稚子不知吟思苦，却来池上数鱼儿。"
        ],
        "title": "次亚愚韵  其四",
        "id": "e762a47e-6696-4e35-a47f-6b53923d1c4e"
    },
    {
        "author": "王谌",
        "paragraphs": [
            "兰芷流来水亦香，满汀鸥鹭动斜阳。",
            "声欵乃，间鸣榔，侬家只住岸西旁。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其一",
        "id": "d8b08ff5-97d3-4b2d-b12f-1138ee98eba4"
    },
    {
        "author": "王谌",
        "paragraphs": [
            "翁妪齐眉妇亦贤，小姑颜貌正笄年。",
            "头发乱，髻鬟偏，爱把花枝立柂前。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其二",
        "id": "94cc1fb1-4289-4be8-b0da-1588316241c9"
    },
    {
        "author": "王谌",
        "paragraphs": [
            "湘妃泪染竹根斑，风雨连朝下钓难。",
            "春浪急，石矶寒，买得茅柴味亦酸。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其三",
        "id": "1a740e3e-c5ab-4c33-a5a3-5883bd288e62"
    },
    {
        "author": "王谌",
        "paragraphs": [
            "满湖飞雪搅长空，急起呼儿上短篷。",
            "蓑笠具，画图同，铁笛声长曲未终。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其四",
        "id": "cb581bc3-21dd-4342-995f-8b469a21a841"
    },
    {
        "author": "王谌",
        "paragraphs": [
            "离骚读罢怨声声，曾向江边问屈平。",
            "醒还醉，醉还醒，笑指沧浪可濯缨。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其五",
        "id": "746237d1-c5f3-41a7-a7d4-a147faf8fe09"
    },
    {
        "author": "王谌",
        "paragraphs": [
            "白发髼松不记年，扁舟泊在荻花边。",
            "天上月，水中天，夜夜烟波得意眠。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其六",
        "id": "e15d7975-1f47-4f79-a6a9-0da9138b09e6"
    },
    {
        "author": "王谌",
        "paragraphs": [
            "只在青山可卜邻，妻儿语笑意全真。",
            "休识字，莫嫌贫，方是安闲第一人。"
        ],
        "title": "嘉熙戊戌季春一日画溪吟客王子信为亚愚诗禅上人作渔父词七首  其七",
        "id": "ae546f77-4b99-4414-9083-f4c7b79e791f"
    },
    {
        "author": "王谌",
        "paragraphs": [
            "紫燕黄鹂兴已阑，薰风庭院绿阴寒。",
            "儿童竞说新篁长，只隔前窗懒去看。"
        ],
        "title": "绝句  其一",
        "id": "ee183564-52aa-4f7e-8f62-34e7b37b3f22"
    },
    {
        "author": "王谌",
        "paragraphs": [
            "午风吹梦过桥西，梦里诗成未有题。",
            "睡起不知天早晚，柳风忽送子规啼。"
        ],
        "title": "绝句  其二",
        "id": "e20ad70c-9158-4d3e-a38b-1068cf8bc3fc"
    },
    {
        "author": "王谌",
        "paragraphs": [
            "过了荼䕷与素馨，一春风雨欠追寻。",
            "却从立夏晴多日，策杖闲来看绿阴。"
        ],
        "title": "绝句  其三",
        "id": "06838f23-5626-428e-a3ba-e7239613ef3a"
    },
    {
        "author": "王谌",
        "paragraphs": [
            "草绿花红展绣衾，菜畦一色漾黄金。",
            "行行山路情何限，春事三分一半深。"
        ],
        "title": "无题  其一",
        "id": "36398d7b-e115-4d19-8a11-be3e34dda29c"
    },
    {
        "author": "王谌",
        "paragraphs": [
            "小院风来荷叶香，莓苔绕砌绿阴凉。",
            "燕飞低拂琴絃响，惊破一窗幽梦长。"
        ],
        "title": "无题  其二",
        "id": "5abd6ef0-8989-4b59-a2e4-af6b92b34878"
    },
    {
        "author": "王谌",
        "paragraphs": [
            "万古玉潭水，君何独擅名。",
            "多应吟思苦，一似此泉清。",
            "山泽供高隠，江湖已著声。",
            "小诗拈未出，更欲与君评。"
        ],
        "title": "题刘玉潭诗",
        "id": "60fca10f-782d-4b33-9191-3fd5bf36f7e6"
    },
    {
        "author": "王谌",
        "paragraphs": [
            "荒村日已黄，小泊近横塘。",
            "昨夜一番雨，今宵满意凉。",
            "湿沙藏蚓唱，风柳卸萤光。",
            "隔浦谁家住，吹来荷叶香。"
        ],
        "title": "姚村夜泊",
        "id": "cf3b0155-3ba8-4f94-88ea-d74a1fae1d78"
    },
    {
        "author": "王志道",
        "paragraphs": [
            "古木夹幽径，森严夏禹祠。",
            "阴云护陵寝，遗庙锁蛟螭。",
            "窆石今犹在，梅梁事亦奇。",
            "道人情意厚，邀我读残碑。"
        ],
        "title": "题大禹庙",
        "id": "bd2d2e44-1d76-4f2f-948f-0879102f63cc"
    },
    {
        "author": "王志道",
        "paragraphs": [
            "重屋祗承敬勿休，前星主鬯贰凝旒。",
            "度筵九尺陈黄目，助祭诸王未白头。",
            "精意已知通烈祖，仪文元不减圜丘。",
            "两阶屡舞苗民格，何况金穰岁有秋。"
        ],
        "title": "和半庵庆成诗韵",
        "id": "3b60466a-0116-48b5-b096-f6057ec91896"
    },
    {
        "author": "王志道",
        "paragraphs": [
            "东南王气萃钱塘，襟帯江湖国势强。",
            "万顷烟波流德泽，四时絃管乐丰穰。",
            "帆归别浦鱼盐聚，雨过平堤草木香。",
            "欲赋上林才不逮，举头三祝寿无疆。"
        ],
        "title": "赋江湖伟观",
        "id": "4ee248da-aa53-4c4e-85b8-68a8980d6577"
    },
    {
        "author": "王志道",
        "paragraphs": [
            "场屋辛勤债未偿，又随宦辙到河阳。",
            "米无五斗腰徒折，醋有三升鼻惯尝。",
            "屡典朝衣赒过客，时沽坊酒涤愁肠。",
            "此心对越知无愧，午夜炉香乞岁穰。"
        ],
        "title": "简中朝贵人",
        "id": "330e8bc1-e5a6-46bb-8c3a-05fd64e18c9e"
    },
    {
        "author": "王志道",
        "paragraphs": [
            "化瑟初更世道清，宗臣只合在朝廷。",
            "谋猷况已弥台衮，姓字尤当列御屏。",
            "不向红云鸣玉佩，却随丹旐引刍灵。",
            "象贤喜有金闺彦，全似先生旧典刑。"
        ],
        "title": "挽赵右司",
        "id": "f80c6f31-4671-47ca-85dd-21c275644646"
    },
    {
        "author": "王志道",
        "paragraphs": [
            "窗前银烛焰将暗，楼上梅花引已残。",
            "忽听鸡鸣思起舞，百年王业尚偏安。"
        ],
        "title": "和秋浦闻鸡偶成",
        "id": "9d9a1e2f-d0ab-4db4-809e-2045cd5a5f1d"
    },
    {
        "author": "王志道",
        "paragraphs": [
            "一杯春酒对湖山，远胜夷犹绿水间。",
            "觅句未工天欲暮，碧云飞满舍前湾。"
        ],
        "title": "日南长至小饮于双清楼坐客九人皆一时名胜各和湾字韵诗予亦效颦以谢",
        "id": "4ab2ea96-5db7-4c70-b6fe-6afb426599c7"
    },
    {
        "author": "王志道",
        "paragraphs": [
            "五湖深处足逍遥，错把扁舟系柳条。",
            "尘世不如烟水阔，笑骑黄鹤上层霄。"
        ],
        "title": "寄兴",
        "id": "2d68530e-c455-4f87-b7d7-a6c84469630a"
    },
    {
        "author": "王志道",
        "paragraphs": [
            "幽居无事属山家，闭却柴门日未斜。",
            "啼鸟一声惊梦觉，小窗闲坐听蜂衙。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其一",
        "id": "24898f23-379e-44c3-a136-29e95ab73226"
    },
    {
        "author": "王志道",
        "paragraphs": [
            "羃羃黄云麦垅秋，牧童横笛倒骑牛。",
            "百金买得葫芦扇，持向田头蔽日头。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其二",
        "id": "84bf1db9-ea06-45d5-9067-de44e967ff3d"
    },
    {
        "author": "王志道",
        "paragraphs": [
            "雨过天青似蔚蓝，碧云收入鳠鱼潭。",
            "蚕姑举手交相庆，趁得新晴老却蚕。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其三",
        "id": "15078117-4176-4e56-8d32-98ec0e01c0f5"
    },
    {
        "author": "王志道",
        "paragraphs": [
            "早蚕上箔将成茧，晚界蚕方起大眠。",
            "两月辛勤敢胥怨，成丝成绢更成绵。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其四",
        "id": "4a046366-9697-4831-bd56-7c7ffe0541ab"
    },
    {
        "author": "王志道",
        "paragraphs": [
            "树头桑叶似穿钱，准拟今年贱似前。",
            "谁信天公难预料，今年却贵似常年。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其五",
        "id": "e9e36420-a112-499a-8312-d720b257d09a"
    },
    {
        "author": "王志道",
        "paragraphs": [
            "纺车才了办缫车，涧水当门足沤麻。",
            "输却官租偿却债，今年犹剩百斤茶。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其六",
        "id": "cdedc89e-ae39-4a4f-b347-7fcc439891a1"
    },
    {
        "author": "王志道",
        "paragraphs": [
            "自从巡尉罢搜茶，便觉山中气象嘉。",
            "卖得钱来供饱饭，尚余醉酒插山花。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其七",
        "id": "ee0b99a7-9368-4359-9586-377d8aeab9d6"
    },
    {
        "author": "王志道",
        "paragraphs": [
            "漠漠轻烟护鹊巢，杨花无頼矗天高。",
            "粼粼白水秧畴满，省却年时灌溉劳。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其八",
        "id": "5dc5b02d-4298-40c8-ab32-fae55c08ca0f"
    },
    {
        "author": "王志道",
        "paragraphs": [
            "樵得田头二麦归，做成餠饵饱妻儿。",
            "农家喜有耘田本，接到籼禾稻熟时。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其九",
        "id": "b7fa9ddc-857f-4343-8c52-d757c5dc8708"
    },
    {
        "author": "王志道",
        "paragraphs": [
            "新竹成林犹带粉，早秧出水便成针。",
            "日长门巷无人过，一觉齁齁夏木阴。"
        ],
        "title": "侨寄山居霍然几月凡见之于目闻之于耳者辄缀成绝句名之曰田园杂兴非敢比石湖聊以写一时闲适之趣云尔  其一○",
        "id": "89d3f6da-53c4-4ebf-92ca-c4ba0e397a61"
    },
    {
        "author": "王志道",
        "paragraphs": [
            "雨余西子湿香腮，那得心情滞酒杯。",
            "浪逐画舡分社饭，也教人道赏春来。"
        ],
        "tags": [
            "西湖"
        ],
        "title": "和岘窗韵是日也适赴座主西湖社日之讌",
        "id": "aa6a9448-4c20-4e78-89b8-620c0e0fec05"
    },
    {
        "author": "王志道",
        "paragraphs": [
            "漠漠轻云冒两山，楼台依约有无间。",
            "画船未出波光定，一目新鸿度柳湾。"
        ],
        "title": "秋早过湖",
        "id": "31ef287c-4c8b-4b0d-8b53-cc1840d6bf69"
    },
    {
        "author": "王志道",
        "paragraphs": [
            "文如翻水艳天葩，始信才猷属故家。",
            "为爱新吟贪咀嚼，霜髭撚断日西斜。"
        ],
        "title": "和高簿送梅  其一",
        "id": "58bd9de1-2ebe-4413-ab68-3639a6ca70e2"
    },
    {
        "author": "王志道",
        "paragraphs": [
            "多君时送早春葩，不减孤山处士家。",
            "留取水窗和月看，夜深踈影正横斜。"
        ],
        "title": "和高簿送梅  其二",
        "id": "c24a5ab4-b2c6-43d8-a01b-eba40d7b9f9a"
    },
    {
        "author": "王志道",
        "paragraphs": [
            "标格清奇压众葩，数枝频到士元家。",
            "情知老大花应笑，强饮从教醉眼斜。"
        ],
        "title": "和高簿送梅  其三",
        "id": "0d7ee5e8-179a-4178-9d2f-597d9474358d"
    },
    {
        "author": "王志道",
        "paragraphs": [
            "屈曲溪桥路两丫，淡烟如隔小櫺纱。",
            "南枝已入诗人手，三弄从教咽暮笳。"
        ],
        "title": "和高簿送梅  其四",
        "id": "d218b348-ce55-4c4f-9d1e-36d65bec2bab"
    },
    {
        "author": "王志道",
        "paragraphs": [
            "远望青山两髻丫，水纹风细绉如纱。",
            "不知游冶谁家子，也卷黄芦学塞笳。"
        ],
        "title": "和高簿送梅  其五",
        "id": "2b6faf52-b2a1-4cab-9458-ee1c011ec946"
    },
    {
        "author": "王志道",
        "paragraphs": [
            "花底莓苔蒲树丫，翠翘玉珥碧襦纱。",
            "靓粧雅器鸣琴友，不向朱门听鼓笳。"
        ],
        "title": "和高簿送梅  其六",
        "id": "a4d0a962-b738-4f37-ba6c-6d96cf3beede"
    },
    {
        "author": "王志道",
        "paragraphs": [
            "一种薰笼出锦机，殷勤遣送到书帏。",
            "自惭不是裁花手，沾得仇香香满衣。"
        ],
        "title": "口占谢高簿送锦薰笼",
        "id": "87453136-0d75-4fef-ae53-5b207a767ccd"
    },
    {
        "author": "王志道",
        "paragraphs": [
            "双桂婆娑天上花，殷勤分送士元家。",
            "捷钤果副联鞯祝，谒谢当期谷旦差。"
        ],
        "title": "和谭云翔送双桂韵",
        "id": "32b9b423-eb2a-45f8-86b3-b72bb10821d6"
    },
    {
        "author": "王志道",
        "paragraphs": [
            "岸芷汀兰曲曲春，绿蓑青箬老江濆。",
            "倚船三弄东风恶，吹断巫山片片云。"
        ],
        "title": "渔父",
        "id": "1bddec0c-d29b-473f-aa6e-c53a2e2c2f0c"
    },
    {
        "author": "王志道",
        "paragraphs": [
            "岁朝伊轧上蓝舆，酷似当年在帝都。",
            "柔橹数声杨柳外，小舟逗晓过西湖。"
        ],
        "tags": [
            "西湖"
        ],
        "title": "岁朝轿中伊轧声类橹舟因感旧游",
        "id": "b627d9d8-e3c8-4d99-882c-32888555136f"
    },
    {
        "author": "王志道",
        "paragraphs": [
            "颇得山居趣，悠然醉复醒。",
            "闭门延爽气，数竹寄闲情。",
            "清磬敲残月，寒潭浴晓星。",
            "谁能牵世网，汩汩苦劳生。"
        ],
        "title": "五言",
        "id": "52604b78-a6bc-4e38-9d2d-83dbb2fefe29"
    },
    {
        "author": "王志道",
        "paragraphs": [
            "步绕西湖路，荷盘送晚香。",
            "归舟初袅缆，斜月已侵廊。",
            "水外钟声杳，风前曲韵长。",
            "剨然思远举，逸兴渺难量。"
        ],
        "tags": [
            "西湖"
        ],
        "title": "六月八日夜步西湖即事",
        "id": "94bda0f8-abb1-4984-a7cb-cef87be11754"
    },
    {
        "author": "萧澥",
        "paragraphs": [
            "雁门翼处不身亲，成事安知非楚人。",
            "何事当年良史笔，啬于一传著功臣。"
        ],
        "title": "读史  其一",
        "id": "a01bd9e9-d6b7-4593-b10c-4ce2665e1b86"
    },
    {
        "author": "萧澥",
        "paragraphs": [
            "何事汉庭羞哙伍，竟于钟室起疑猜。",
            "腰间刀剑少年气，尚出淮阴跨下来。"
        ],
        "title": "读史  其二",
        "id": "d38a5f43-553c-46d9-853f-fc1e3c7814e1"
    },
    {
        "author": "萧澥",
        "paragraphs": [
            "古今题品几词人，莫怨边风两鬓尘。",
            "不是丹青曾汝误，琵琶到老一宫嫔。"
        ],
        "title": "写乐府昭君怨后",
        "id": "4fd2a153-6347-42f0-ae8e-1087a3f26e51"
    },
    {
        "author": "萧澥",
        "paragraphs": [
            "琵琶马上去踌躇，不是丹青偶误渠。",
            "会得吴宫西子事，汉家此策未全疎。"
        ],
        "title": "昭君词",
        "id": "a765ca0c-ab7a-417c-8cb9-0d5df925dd78"
    },
    {
        "author": "萧澥",
        "paragraphs": [
            "筑了连云万里城，春风弦管醉中听。",
            "凄凉六籍寒灰里，宿得咸阳火一星。"
        ],
        "title": "读秦纪",
        "id": "5cab2f9f-b169-438c-abcf-9836bd751bab"
    },
    {
        "author": "萧澥",
        "paragraphs": [
            "不顾此身轻夜驰，晚年吟苦亦奚为。",
            "从来簪折瓶沈事，已在双鬟暗合时。"
        ],
        "title": "读文君白头吟",
        "id": "a186c378-0775-441c-ba9d-aa2c205b3e6d"
    },
    {
        "author": "萧澥",
        "paragraphs": [
            "薄幸抛人轻似梭，忆君还似恨君多。",
            "此心至竟真相忆，到得恨时无奈何。"
        ],
        "title": "戏效玉台体",
        "id": "1d71c055-2e6c-4912-bac0-c599d300dcd6"
    },
    {
        "author": "萧澥",
        "paragraphs": [
            "倒樽醉卧菊篱边，此段风流亦偶然。",
            "要识先生独醒处，平生心事在寒泉。"
        ],
        "title": "题东篱采菊图",
        "id": "4d5947af-c9bb-46b0-9e60-82c147c968d8"
    },
    {
        "author": "萧澥",
        "paragraphs": [
            "溪落洲荒水半篙，枯杨两岸冷萧骚。",
            "田家预办来年事，加得陂头一丈高。"
        ],
        "title": "江上冬日效石湖田园杂咏体",
        "id": "12d6f469-0bf9-4a40-9029-5bb5f8b1ef16"
    },
    {
        "author": "萧澥",
        "paragraphs": [
            "屋外一蝉鸣树阴，矮窗睡起静沈沈。",
            "破衣半解斜阳里，扪得蝨时多快心。"
        ],
        "title": "睡起",
        "id": "7a783122-6764-4066-8368-1809becbc086"
    },
    {
        "author": "萧澥",
        "paragraphs": [
            "一雪晓来旋放晴，瓦沟余滴响中庭。",
            "开窗已上三竿日，满岭松梢醉未醒。"
        ],
        "title": "雪晴",
        "id": "3066be14-8796-47ec-a0de-f7fda8e868d2"
    },
    {
        "author": "萧澥",
        "paragraphs": [
            "民困饥寒为盗贼，却从乐处弄干戈。",
            "大都郡邑初轻视，不剪柔桑烦斧柯。"
        ],
        "title": "绍定庚寅纪事  其一",
        "id": "2b1e13b8-eb89-4638-85db-39e5168a8395"
    },
    {
        "author": "萧澥",
        "paragraphs": [
            "稻粱平地寇难防，到处搬为塞上粮。",
            "路险林深多脱谷，东风绿偃满山秧。"
        ],
        "title": "绍定庚寅纪事  其二",
        "id": "1182c3b1-cd7a-4bb4-98cf-7121535e2406"
    },
    {
        "author": "萧澥",
        "paragraphs": [
            "桑柘原头绿正肥，巢林春燕引雏飞。",
            "前村不复炊烟起，长是清明寒食时。"
        ],
        "title": "绍定庚寅纪事  其三",
        "id": "3e8b29fa-4c62-48e6-8475-13855184b9d3"
    },
    {
        "author": "萧澥",
        "paragraphs": [
            "山花依旧发新丛，沟浍池塘水自通。",
            "前日人家无间断，颓墙破灶草莱中。"
        ],
        "title": "绍定庚寅纪事  其四",
        "id": "33b0305d-9e7e-48f8-87e9-35976bebf62e"
    },
    {
        "author": "萧澥",
        "paragraphs": [
            "风动绿林千里乱，星垂黑气万家灾。",
            "可怜堕在如今劫，人祸天刑先后来。"
        ],
        "title": "绍定庚寅纪事  其五",
        "id": "c4a022d5-1d56-4198-9f2c-8837dea88240"
    },
    {
        "author": "萧澥",
        "paragraphs": [
            "三三两两伏茅茨，有事难言只自知。",
            "心破胆寒无处著，风枝露叶亦惊疑。"
        ],
        "title": "寇中逃山  其一",
        "id": "b3f46b26-bc04-49e1-a614-d6c12ab2cefe"
    },
    {
        "author": "萧澥",
        "paragraphs": [
            "才入林峦屏迹时，此身自幸少人知。",
            "婴孩底苦不解事，偏是怕时方始啼。"
        ],
        "title": "寇中逃山  其二",
        "id": "148cb692-00a9-43a6-a84b-3fd3d67c322c"
    },
    {
        "author": "萧澥",
        "paragraphs": [
            "崎岖石迳起江滨，寸步登天苦瘦身。",
            "行到三叉开路口，更从隔岭问樵人。"
        ],
        "title": "度九曲岭",
        "id": "1f82e98b-5b3d-4356-b5ce-1021d7616967"
    },
    {
        "author": "萧澥",
        "paragraphs": [
            "茅柴白白两三杯，客里情怀旋旋开。",
            "正喜江头风月好，却缘风月又愁来。"
        ],
        "title": "客中月夜",
        "id": "322fec6a-0f95-4ee1-a61b-65f5c63be916"
    },
    {
        "author": "萧澥",
        "paragraphs": [
            "剪剪香云翠影寒，更无红粉旧时痕。",
            "祇因曾悟桃花偈，闲却春风梦几番。"
        ],
        "title": "题或林尼院壁",
        "id": "5a9ca251-70a0-430b-89b9-342957edd0da"
    },
    {
        "author": "萧澥",
        "paragraphs": [
            "望断碧云无白衣，一春长是独醒时。",
            "烦君卷舌东风里，休劝饥人食肉糜。"
        ],
        "title": "题壶",
        "id": "041fd8cf-bedb-4ce5-b773-de94746804d8"
    },
    {
        "author": "萧澥",
        "paragraphs": [
            "两岸人家峙两楼，中间一水过行舟。",
            "倚篷碎擘桃花片，乱掷江心试急流。"
        ],
        "title": "常山舟中",
        "id": "7c6393e5-32ea-4503-abf3-306ee3294d33"
    },
    {
        "author": "萧澥",
        "paragraphs": [
            "乱蝉鸣咽夕阳天，杨柳阴中几客船。",
            "岸下长江流浩浩，谁知岸上有干田。"
        ],
        "tags": [
            "长江"
        ],
        "title": "还安舟中",
        "id": "af2540cf-40d7-4c55-8123-44581897c004"
    },
    {
        "author": "萧澥",
        "paragraphs": [
            "前时来客此山居，同醉梅边酒几壶。",
            "不道后来成死别，影堂吟落一灯孤。"
        ],
        "title": "过东平悼曾英甫",
        "id": "0fb44819-dc51-4e6e-8641-aa9fd00ef391"
    },
    {
        "author": "萧澥",
        "paragraphs": [
            "茅屋一区山四围，门前蓣圃带茭池。",
            "儿童似骇儒衣到，两两三三壁缝窥。"
        ],
        "title": "韶口山家",
        "id": "60592ac7-fe25-4289-a846-f1dec7fbdd50"
    },
    {
        "author": "萧澥",
        "paragraphs": [
            "野人生长在高山，道路崎岖轻往还。",
            "长是五更炊未熟，已笼鸡鸭送林间。"
        ],
        "title": "避乱山家  其一",
        "id": "43a91dbe-33fa-44e3-88d1-1bbcc3845154"
    },
    {
        "author": "萧澥",
        "paragraphs": [
            "深村林麓冷飕飕，满眼风光总是愁。",
            "日月羨渠双喜鹊，自跳自掷树梢头。"
        ],
        "title": "避乱山家  其二",
        "id": "510f5a44-79ba-4eeb-b683-a971762fb108"
    },
    {
        "author": "萧澥",
        "paragraphs": [
            "纸窗破碎网蜘蛛，古铁香炉灰半无。",
            "吟得诗成无笔在，闲寻枯炭壁间书。"
        ],
        "title": "乱后过隆教寺",
        "id": "ed59c762-2c42-4b30-aeb1-4460b8c9322a"
    },
    {
        "author": "萧澥",
        "paragraphs": [
            "蒙蒙野草自荣华，破屋夹茅人卖茶。",
            "满巷门基带砖石，有时认得故人家。"
        ],
        "title": "乱定到邑",
        "id": "9b796bb1-7f11-471b-aada-a8e901e40d03"
    },
    {
        "author": "萧澥",
        "paragraphs": [
            "西湖幽处卧烟霞，湖里荷花匝四涯。",
            "何事先生得佳句，荷花却不似梅花。"
        ],
        "tags": [
            "西湖"
        ],
        "title": "写林和靖梅花诗后",
        "id": "1749757c-ef45-4562-92fb-f419227b5224"
    },
    {
        "author": "萧澥",
        "paragraphs": [
            "衣缝密密今垂老，襁褓咿咿渐趁行。",
            "君纵无情到闺阃，那应母子亦无情。"
        ],
        "title": "无题",
        "id": "3f2bf8d2-f2bf-47bd-b67c-77d99abdd676"
    },
    {
        "author": "萧澥",
        "paragraphs": [
            "瘦竹挑云过此村，十年前事总销魂。",
            "当时新庙曾题字，壁老泥枯半不存。"
        ],
        "title": "重过邓村",
        "id": "4d9ca90d-2150-4f13-bd41-4d5890a9c1f3"
    },
    {
        "author": "曾原一",
        "paragraphs": [
            "万骑西行驻马嵬，凌波曾此堕尘埃。",
            "谁知一掬香罗小，踏转开元宇宙来。"
        ],
        "title": "赋杨妃袜",
        "id": "c727657e-1cae-4ceb-ae1f-58f18cd2ea57"
    },
    {
        "author": "曾原一",
        "paragraphs": [
            "线迳盘邅回，老壁出参错。",
            "洞深路欲无，且进还悸愕。",
            "太虚堕滓液，有此奇伟作。",
            "芮也劳斧斤，此语失之凿。",
            "鬭崖湿生云，泉杂云影落。",
            "殿头何时仙，怡然骑木鹤。"
        ],
        "title": "同戴石屏十人重游分韵得凿字即席赋",
        "id": "1871d3ed-51f6-4fc3-a7a9-39aece4e4a4e"
    },
    {
        "author": "曾原一",
        "paragraphs": [
            "玄龙卷雨翻东溟，万华变灭如轻尘。",
            "雹拳破瓦万甲疾，祇恐天地今无春。",
            "东来一马当轩下，云叶眵剥天痕青。",
            "云开衡岳韩子到，此事恍惚今难凭。",
            "桃源有路不可入，桃花影绝那得寻。",
            "喳喳鹊鸣拔鸟起，岂子伟语曰沧溟。",
            "联骑瘦蹇踏脆绿，见者谓我椒庭人。",
            "瑶琴飞响暗雪瀑，杰句泣画逃山精。",
            "胸蟠玉虹世李白，笔舞铁锁今颜卿。",
            "飞仙遗章出天韵，引觞清酌球琳鸣。",
            "泉淙淙兮灵鼓，山崇崇兮太古。",
            "神明有舍炳万象，何处人间非紫府。",
            "灵根晔晔贯元气，瞬睫蓬莱无弱水。",
            "云褷褷，露泚泚。",
            "米珠簸兮方秤，橘社同兮舟里。"
        ],
        "title": "金精歌",
        "id": "ef16e7c8-9673-40a7-a9ed-95b339c83dcc"
    },
    {
        "author": "曾原一",
        "paragraphs": [
            "散策深寻紫翠边，雨余林密意苍然。",
            "玄崖拥路奇千叠，邃洞扃抽自一天。",
            "殿古尚存唐岁月，地灵疑带汉风烟。",
            "斜阳欲趁归樵路，倚杖更听云外泉。"
        ],
        "title": "金精山",
        "id": "171abb5c-6a50-4768-8952-53b2fb87edd6"
    },
    {
        "author": "曾原一",
        "paragraphs": [
            "行尽青山路，楼居傍石安。",
            "环云疑世隔，弯沼倒涵山。",
            "瀑近晴如雨，巖深暑亦寒。",
            "道人弄刀镊，怪我鬓毛斑。"
        ],
        "title": "东华山",
        "id": "b64180a9-3a79-4114-97a8-8b2f34ef5cde"
    },
    {
        "author": "曾原一",
        "paragraphs": [
            "东湖湖面波渺弥，东湖岸上春土肥。",
            "先生鉏云明月晓，种来蔬甲今成畦。",
            "把茅萧萧环四壁，此身不愿人间识。",
            "干坤清夷那复知，寸心杳渺黄尘隔。",
            "故人子房今九云，交情不断江湖滨。",
            "江西使漕却驺骑，故作敲门问字人。",
            "黄金百镒牋一幅，多谢春风到茅屋。",
            "君为使者吾邦民，见君容我更樵服。",
            "故人与我情重哉，君且归矣明当来。",
            "明朝启扉人不见，黄金不动书不开。",
            "使者持书三太息，封书径上黄扉侧。",
            "翩翩鹤驭云冥冥，空向湖山访行迹。",
            "向来桐江严子陵，曾得故人双眼青。",
            "芒鞋却踏京华路，太史惊夸说客星。",
            "先生得书掉头去，并此湖光不回顾。",
            "梦夫孀妇截髻鬟，亦有老大闺中女。"
        ],
        "title": "作歌咏苏云卿",
        "id": "e6d4033a-e381-422b-be49-023cc86932b4"
    },
    {
        "author": "曾原一",
        "paragraphs": [
            "翻手作云覆手雨，刘翁乃尔女如许。",
            "飘飘上下随春风，妾身肯似章台絮。",
            "门前江水深更深，沈沈此水明妾心。",
            "后来志士为感慨，过此往事成悲吟。",
            "嗟嗟许蔡复许吴，女吴绝蔡成二夫。",
            "此时哀泪苦几谏，翁意或可还其初。",
            "吴家箱币罗堂前，女兮脉脉胡不言。",
            "后来吴郎傥不死，清祠未必能江边。",
            "女今贤明照天宇，翁也反覆闻千古。",
            "许吴之日回此天，女贤翁否俱无传。"
        ],
        "title": "题贤女祠",
        "id": "d6a334b1-8839-42a2-9f60-3ef9f675757e"
    },
    {
        "author": "曾原一",
        "paragraphs": [
            "少尽其力老弃之，可怜骨立行步迟。",
            "何心更惜干障泥，病夫醉兀枯行枝。",
            "主家刍豆岂不饱，吾宁忍死不愿肥。",
            "肥时无奈人争骑，骑时鞭打无休时。"
        ],
        "title": "题瘦马歌",
        "id": "2300a694-2289-469f-9560-d548029d39f9"
    },
    {
        "author": "曾原一",
        "paragraphs": [
            "懒出前山去，得闲唯访僧。",
            "窗寒依瘦石，屋老络枯藤。",
            "赴饭听堂鼓，看书傍佛灯。",
            "西南有孤塔，扶杖亦时登。"
        ],
        "title": "寺中侨居",
        "id": "ecbad862-ed85-4358-a7d0-730d33747fc7"
    },
    {
        "author": "曾原一",
        "paragraphs": [
            "少陵忘却浑闲事，更有离骚忘却梅。"
        ],
        "title": "句",
        "id": "16b8c084-bb6b-4719-88aa-b344d944616b"
    },
    {
        "author": "曾原郕",
        "paragraphs": [
            "鲸奔兽骇罗羣峰，晴岚溼雾深几重。",
            "世言番君勇穿石，此事荒唐敢云实。",
            "仙凡聚散那得知，祗今流水篆元之。",
            "冲升坛在肯回顾，木鹤痴情飞不去。",
            "五诗遗笔写元云，残碑记载心何勤。",
            "谁通一罅山前路，车马尘埃了朝暮。",
            "刘郎想自天台来，步步锦绣连云开。",
            "千崖万壑玲珑窍，今日重逢应一笑。",
            "苍苍石鼓青云齐，名章合刻悬崖西。",
            "可怜一觉邯郸炊，胸中五色蟠晴霓。",
            "此桃种在清虚处，不断尘埃笑崔护。",
            "人世从教隔古今，洞府何从认新故。",
            "我发白矣骨尚凡，悠悠空老兹山间。",
            "酌泉祈仙会当见，曾有麻姑访王远。"
        ],
        "title": "游金精次韵",
        "id": "b7472a30-317d-4eb1-9474-9016839823c0"
    },
    {
        "author": "宋自逊",
        "paragraphs": [
            "苦无根蒂逐波流，风约才稀雨复稠。",
            "旧说杨花能变此，是他种子亦轻浮。"
        ],
        "title": "萍",
        "id": "dfc3165d-40e0-444c-99ff-59a077a98f25"
    },
    {
        "author": "宋自逊",
        "paragraphs": [
            "揭纸糊窗莫放开，园丁新送木犀来。",
            "绕屏著色无非画，尽日烘香不用煤。",
            "同气相求唯径菊，后生可畏独江梅。",
            "月中一本应灵异，待向仙娥觅种栽。"
        ],
        "title": "桂花",
        "id": "71ac5a41-b1e4-42c0-b514-aaf82247f5cf"
    },
    {
        "author": "宋自逊",
        "paragraphs": [
            "东篱千古属重阳，此本偏宜夏日长。",
            "会得渊明高卧意，故来同占北窗凉。"
        ],
        "title": "五月菊",
        "id": "1a217140-c25f-4162-82c1-2788f7807075"
    },
    {
        "author": "宋自逊",
        "paragraphs": [
            "短研深煨倒插宜，明年便有绿垂垂。",
            "只因造化大容易，不见岁寒冰雪时。"
        ],
        "title": "种柳",
        "id": "c186e99a-b20e-47a3-8e48-2cd6d07ca5ef"
    },
    {
        "author": "宋自逊",
        "paragraphs": [
            "雪眼羞明夜转飞，梅花未觉竹先知。",
            "一炉柴火三杯酒，谁记山阴有戴逵。"
        ],
        "title": "夜雪",
        "id": "722fae42-87c0-4156-877c-3deab2e17829"
    },
    {
        "author": "宋自逊",
        "paragraphs": [
            "韫质他山带玉挥，干旋坤载妙玄机。",
            "转时隠隠海风起，落处纷纷春雪飞。",
            "圆体外通常不碍，贞心中立动无违。",
            "世间多少槐安梦，信手频推为解围。"
        ],
        "title": "茶磨",
        "id": "dd8c4fe7-fb41-4e0e-8c3a-618966c478a0"
    },
    {
        "author": "宋自逊",
        "paragraphs": [
            "朋比趋炎态度轻，御人口给屡憎人。",
            "虽然暗里能钻刺，贪不知几竟杀身。"
        ],
        "title": "蚊",
        "id": "5d916d04-9d7a-44ff-adbb-a25acc9ca65c"
    },
    {
        "author": "宋自逊",
        "paragraphs": [
            "五鼎生封事不难，此身当与道相关。",
            "天高地下日易晚，古往今来人少闲。",
            "靖节早辞彭泽县，子陵终老富春山。",
            "当时若为虚名起，未必有名留世间。"
        ],
        "title": "隠逸",
        "id": "ec0f9343-cd39-4e49-8e1c-30bdc9092bc9"
    },
    {
        "author": "宋自逊",
        "paragraphs": [
            "采花莫掣叶，掣叶伤莲根。",
            "食子莫弃心，味苦生意存。"
        ],
        "title": "莲",
        "id": "6913a973-903c-48f6-9165-0a897ec30236"
    },
    {
        "author": "宋自逊",
        "paragraphs": [
            "或居巖谷或居廛，未作天仙且地仙。",
            "诗只半联人寡和，画才数笔世争传。",
            "弹琴无谱自成曲，卖药资身不较钱。",
            "或问先生今几岁，笑言谁解记生年。"
        ],
        "title": "赠隠者",
        "id": "8d2233ac-49c9-434b-9c85-943a2e8b6407"
    },
    {
        "author": "宋自逊",
        "paragraphs": [
            "又是六年别，浑无一字书。",
            "性宽难得老，交久只如初。",
            "白发添诗集，黄金散酒垆。",
            "行程遍江海，何处是吾庐。"
        ],
        "title": "赠戴石屏",
        "id": "bc888c45-4bb8-40ef-9680-650a5f281bf2"
    },
    {
        "author": "宋自逊",
        "paragraphs": [
            "岂是林逋放鹤迟，习闲成懒静相宜。",
            "落花时节人中酒，夜雨轩窗客赌棋。",
            "身外浮名何用觅，人间多事不须知。",
            "屋边梅树梅边石，岁岁春风日日诗。"
        ],
        "title": "答客问",
        "id": "67f443c1-65ee-4c24-85cb-210dbdbb1a7c"
    },
    {
        "author": "宋自逊",
        "paragraphs": [
            "芃芃秋草闭门深，世事年来口欲瘖。",
            "文欠官衔谁著眼，命无时彩自劳心。",
            "收书祇愿儿能读，得酒惟须客共斟。",
            "幸有无絃琴挂壁，不容声处是知音。"
        ],
        "title": "谢深道问近况答之",
        "id": "97621de1-9397-4eb3-a989-db0766e48933"
    },
    {
        "author": "宋自逊",
        "paragraphs": [
            "鹭引归船犬吠篱，片时风景万千诗。",
            "向来柳下曾沽酒，不似如今看画时。"
        ],
        "title": "和曾子实题画笺韵",
        "id": "27b1a738-5a26-4417-8a5e-90f53f1790fe"
    },
    {
        "author": "宋自逊",
        "paragraphs": [
            "匣中青镜秋月明，妍嗤毫发无遁形。",
            "人心不同有如面，青铜照面不照心。",
            "人心本灵本虚静，谁实昏之私欲胜。",
            "匣取青铜且勿开，自照心中大圆镜。"
        ],
        "title": "照镜辞",
        "id": "f3cac85c-e91c-4a6c-a9a7-8bad8e814782"
    },
    {
        "author": "宋自逊",
        "paragraphs": [
            "一片宽闲地，半生江海情。",
            "有梅添月色，无竹欠秋声。",
            "酒热浑家醉，诚诗逐字评。",
            "拙疎尘事少，贫贱也身轻。"
        ],
        "title": "闲地",
        "id": "80073402-fccf-46cb-bf53-95d837917b9f"
    },
    {
        "author": "宋自逊",
        "paragraphs": [
            "店翁排日送春花，老去情怀感物华。",
            "翁欲殷勤留客住，客因花恼转思家。"
        ],
        "title": "店翁送花",
        "id": "a863a2af-dbdb-4cb7-90e0-3a378aaab8e1"
    },
    {
        "author": "宋自逊",
        "paragraphs": [
            "绿杨有花飞作絮，黄芦有花亦为絮。",
            "此絮天寒不可衣，但解随风乱飞舞。",
            "木绵蒙茸入机杼，妙胜春蚕茧中缕。",
            "均为世上一草木，有用无用廼如许。",
            "木绵有用称者稀，杨花芦花千古传声诗。"
        ],
        "title": "看人取木绵",
        "id": "45fff9da-8bcd-4028-8f92-fd60745d5669"
    },
    {
        "author": "宋自逊",
        "paragraphs": [
            "彼乌鹊兮，无异众禽之鸣。",
            "吉凶在人兮，彼鸣何心。",
            "吁嗟人兮，万物之灵。",
            "不能自信兮，占吉凶于二禽。"
        ],
        "title": "乌鹊引",
        "id": "af300e98-82ed-469b-b819-2c54beb4e445"
    },
    {
        "author": "宋自逊",
        "paragraphs": [
            "志非啄木在啄虫，利觜似染虫血红。",
            "木外无虫虫在中，外视一啄殊不空。",
            "人嗟木皮遭囓毁，岂知虫多木心死。",
            "木心无蠹木乃荣，安得去国之蠹如此觜。"
        ],
        "title": "啄木吟",
        "id": "79764429-3e29-46e6-b285-79cafb2419f7"
    },
    {
        "author": "宋自逊",
        "paragraphs": [
            "世求骏马事驱驰，我买人间钝马骑。",
            "不是爱他行路稳，好山多处要寻诗。"
        ],
        "title": "买马",
        "id": "cc5008f7-ec20-41f0-ad48-5fb6313fcf59"
    },
    {
        "author": "宋自逊",
        "paragraphs": [
            "一片青山水四围，家家有竹护柴扉。",
            "养成猿鹤通人语，放去牛羊识路归。",
            "紫蕨甘肥轻鼎味，绿蓑安稳胜朝衣。",
            "浮云遮断人间事，浪说桃源今世稀。"
        ],
        "title": "山家",
        "id": "89029634-9424-4344-a970-86a1e278eaea"
    },
    {
        "author": "宋自逊",
        "paragraphs": [
            "清溪遶山流，茅屋瞰溪住。",
            "山田虽不多，荒年亦禾黍。",
            "有园不栽花，但种桑与苎。",
            "有儿只为农，不士不商旅。",
            "老翁雪满头，煮茗相劳抚。",
            "问我从何来，今将去何所。",
            "日月如飞梭，人生几寒暑。",
            "浮名底须求，求之亦何补。",
            "我见贪名人，名成隔千古。",
            "微利不足营，营之徒自苦。",
            "我见嗜利人，甘作守钱虏。",
            "青山冢累累，今古一抔土。",
            "勉我勤归鞯，风雪岁云暮。",
            "因作田家谣，备述老翁语。"
        ],
        "title": "田家谣",
        "id": "7bd2f143-03f7-42f1-b776-372eb8e5ffac"
    },
    {
        "author": "宋自逊",
        "paragraphs": [
            "一室冷如冰，梅花相对清。",
            "残年日易晚，夹雪雨难晴。",
            "身计茧千绪，世纷棋一枰。",
            "曲生差解事，谈笑破愁城。"
        ],
        "title": "一室",
        "id": "9cd16f40-085e-42fc-93e7-2553761ad25b"
    },
    {
        "author": "宋自逊",
        "paragraphs": [
            "一盏清灯到夜深，掩书趺坐学禅心。",
            "山猿白日无踪迹，夜夜来啼松树林。"
        ],
        "title": "书报先生壁",
        "id": "37325f25-5044-4b59-bb19-07af9e54fe57"
    },
    {
        "author": "宋自逊",
        "paragraphs": [
            "梅传春信伴持觥，寿数新年满六庚。",
            "长与白云分屋住，闲骑黄犊趁山行。",
            "不因问药深深隠，除却能诗事事生。",
            "看到阿咸俱白发，百年门户共支撑。"
        ],
        "title": "寿铁石翁",
        "id": "329f201c-7699-43f8-9c59-b21af9589f5e"
    },
    {
        "author": "宋自逊",
        "paragraphs": [
            "团团隄路行无极，一株一步杨柳碧。",
            "佳人反覆看荷花，自恨鬓边簪不得。"
        ],
        "title": "东湖看荷花呈愿父",
        "id": "2b253b18-700a-4d3f-82dc-44d7c2f075d9"
    },
    {
        "author": "陈棨",
        "paragraphs": [
            "靖节高风去千载，至今遗响在平塘。",
            "洗耳洗心甘绿野，濯缨濯足付沧浪。",
            "松间月色诗千首，竹里棋声酒几觞。",
            "正受全归无一欠，未为公憾为时伤。"
        ],
        "title": "挽故知容州朝请陶公章",
        "id": "2bd81d81-3f04-4ba3-8227-d8999e75f00f"
    },
    {
        "author": "高彦竹",
        "paragraphs": [
            "金陵往事已成虚，江水清清只见鱼。",
            "遗庙空存元帝像，故家多有二王书。",
            "秋风出塞调生马，夜月吟淮跨蹇馿。",
            "借问新亭诸老泪，而今烟景复何如。"
        ],
        "title": "送胡彦龙过金陵",
        "id": "bb93c3e2-6991-441a-8c5c-7d29979035de"
    },
    {
        "author": "高彦竹",
        "paragraphs": [
            "辘轳梦断金梧井，夜月沉沉风露冷。",
            "起向庭中独自行，伴人惟有梅花影。"
        ],
        "title": "寒夜",
        "id": "44a79ff7-9abf-444b-9353-c13a04462b86"
    },
    {
        "author": "李昴英",
        "paragraphs": [
            "海濒老同年，五载依宇下。",
            "春风舞蓑笠，爱日曝田舍。",
            "喜无撞搪吏，追逐款段马。",
            "剧谈许绦褐，得趁公余暇。",
            "达官来三迳，小队隣翁诧。",
            "明公杰俊人，麟族称大雅。",
            "典刑样诸老，胸次郁酝藉。",
            "西派溯其源，境物入陶写。",
            "才高事无难，只手擘太华。",
            "乘轺始踰岭，风采贤使者。",
            "堂堂开大阃，部属肃鞾帕。",
            "台端有老蜮，闯影含沙射。",
            "孤忠冕旒知，还许河内借。",
            "铃斋安独处，冷淡闲僧夏。",
            "例钱推不受，金贝视土苴。",
            "首祠酌泉翁，坐使饕俗化。",
            "葭萌细摩拊，生意被原野。",
            "循良渤海遂，平理颍川霸。",
            "威风戢偷窃，德意销诡诈。",
            "能令飓母伏，默祷雨师洒。",
            "开仓散穷闾，俭岁低粒价。",
            "贡场宏敞拓，芘士千间厦。",
            "历观古贤牧，美政公其亚。",
            "谗夫真枉了，有识共唾骂。",
            "君子竟何伤，徽誉愈脍炙。",
            "诏还九棘班，明发不俟驾。",
            "倾城送津亭，牵缆不忍舍。",
            "老夫前致辞，再拜进离斝。",
            "立朝要敢言，切勿效喑哑。",
            "此行众所望，磐石巩宗社。"
        ],
        "title": "送广帅赵平斋汝暨解印趋朝",
        "id": "0dd105be-25b3-40a8-abe8-ac36cc159337"
    },
    {
        "author": "李昴英",
        "paragraphs": [
            "京都士如云，一见知好修。",
            "未尝广文饭，已替肉食谋。",
            "炎门耻曳裾，漫郎肯从游。",
            "惊座吐倔奇，倚麈觉我羞。",
            "穷边人惮之，长笑驱行舟。",
            "远烽乱夕烟，戎马骄高秋。",
            "清野空子衿，丛棘荒半流。",
            "此去欲何之，幕府应拔尤。",
            "吾道岂空谈，取胜在一筹。",
            "献馘早归来，平步班瀛洲。"
        ],
        "title": "送荆门王广文之官",
        "id": "bd37cc31-0841-4261-b18c-69de872f2fcf"
    },
    {
        "author": "李昴英",
        "paragraphs": [
            "桑下戒三宿，我此尚留恋。",
            "曹溪悟一宿，我复无知见。",
            "镇公房逊客，所须如执券。",
            "园丁晓供茹，行者时灌砚。",
            "饭奴更蒭马，纸帐费香篆。",
            "主人真好事，应答色无倦。",
            "欲归兴未阑，欲住面有腼。",
            "飞锡肯三迳，亦有伊蒲馔。"
        ],
        "title": "久住白云呈镇长老",
        "id": "64505869-c188-4fd4-b297-abc5aa578fab"
    },
    {
        "author": "李昴英",
        "paragraphs": [
            "双虬挟泓玉，奥入百转湾。",
            "向无长公诗，草木今何颜。",
            "此山二百年，偃蹇客往还。",
            "长风驾余舟，老人急开关。",
            "逢迎欠高僧，喜有识面山。",
            "平生癖幽壑，便合茅三间。",
            "君命何敢留，归棹随赐还。",
            "惭愧和光翁，笑指青童鬟。"
        ],
        "title": "游峡山和东坡韵",
        "id": "47e93b6a-e059-485a-b418-b35f9902132e"
    },
    {
        "author": "李昴英",
        "paragraphs": [
            "去冬初去国，逆旅等顺境。",
            "祸机众危之，沙蜮伺人影。",
            "拂衣肯同归，荒驿灯夜永。",
            "幸脱妖蟇口，黑月重磨镜。",
            "勤君再行役，我愧心耿耿。",
            "陛下皇明穹，贤聚纤邪屏。",
            "石渠盛此士，岂复松厅冷。",
            "胸中贮奇策，可以靖边警。",
            "平生羞辕驹，看取囊露颖。",
            "堂堂曲江翁，芳躅在梅岭。"
        ],
        "title": "酌别张子元二首  其一",
        "id": "62c67f0a-c08e-4b5e-aeac-814ebc0b394e"
    },
    {
        "author": "李昴英",
        "paragraphs": [
            "南士如君几，妙处方寸境。",
            "撑肠五千卷，落笔擅三影。",
            "喜谈狂朱云，耻作谀谷永。",
            "忧时点髭雪，未肯疎镊镜。",
            "摩挲匣中龙，起视斗牛耿。",
            "每同画灰语，寒夜僮仆屏。",
            "吾侪期岁晏，世俗任炎冷。",
            "江亭挥别酒，谑笑鬭机警。",
            "景文兄弟情，亩异禾同颖。",
            "日边多便驿，频书来越岭。"
        ],
        "title": "酌别张子元二首  其二",
        "id": "07d12ea6-2b7d-4d0a-863a-4ea045191077"
    },
    {
        "author": "李昴英",
        "paragraphs": [
            "座上多俊人，奇掘角拔犀。",
            "追风飙馆游，鼍鸣玉龙嘶。",
            "夕阳催归鞭，更酌樽重携。",
            "怀开钩钩帘，语合印印泥。",
            "似与花神期，拈出糕字题。",
            "壮哉千尺台，虎踞谯之西。",
            "枰中十万家，一目城市低。",
            "乘风巾可桥，取月箸可梯。",
            "豪气压崆峒，双月照虹溪。",
            "响山慨怀古，妙句吾家鸡。",
            "邦人趁遨头，壶榼山之蹊。",
            "最喜秋事成，千亩黄云齐。"
        ],
        "title": "重九游鬰孤台和座客韵",
        "id": "b21b32de-69cd-49d7-8063-7c841be76ff1"
    },
    {
        "author": "李昴英",
        "paragraphs": [
            "九秋天地香，赣产饶木犀。",
            "登高诣其巅，风健戏马嘶。",
            "偷得一日闲，古锦奚奴携。",
            "秋阳阁霏雨，飞盖换障泥。",
            "举扬马祖禅，拂摩老坡题。",
            "菊萸劝人饮，猛吞玉东西。",
            "凭阑视九州，莽苍烟水低。",
            "如何昌黎翁，华岭须缚梯。",
            "野性淡无嗜，所乐惟山溪。",
            "每羞名利区，得失争虫鸡。",
            "意行契真趣，荒苔踏成蹊。",
            "嘉辰且尽欢，聚散或不齐。"
        ],
        "title": "是日至马祖巖和前韵",
        "id": "c66af2e8-e2bc-4eda-a3b7-11e567fe4877"
    },
    {
        "author": "李昴英",
        "paragraphs": [
            "人生天地间，本是同胞出。",
            "贵贱与贤愚，分殊而理一。",
            "上帝立君师，朝廷设官职。",
            "凡百有司存，各欲尽其责。",
            "一或无人心，何以顺天则。",
            "广南十四州，官吏几满百。",
            "公道孰扶持，田野多菜色。",
            "大桀作威福，小桀肆蝥贼。",
            "周兴而爪牙，郄超而宾客。",
            "君禄君忍欺，天民天弗恤。",
            "贪饕事篚苞，残忍尚徽纆。",
            "可怜田舍翁，骈首膏斧锧。",
            "可怜富家儿，鞭背遭黥墨。",
            "怒气剧炎火，谗言易转石。",
            "恩门甘仰面，墦间争屈膝。",
            "喑哑一世人，天高云雾黑。",
            "岂无贤大夫，留此一线脉。",
            "堂堂西蜀翁，愤气填胸臆。",
            "尚友周濂溪，拙矣谋身策。",
            "念我同胞人，罹此操戈厄。",
            "苦语为平反，片言天可质。",
            "细阅拙录篇，事事皆阴隲。",
            "孟子谓非人，由其无隠恻。",
            "此翁仁者勇，奸谀诛以笔。",
            "天道本昭昭，彼巧竟何益。",
            "吾皇本好生，桁杨西列棘。",
            "安得百于公，落落参邦国。"
        ],
        "title": "肇庆府倅王庚应平反广府帅司冤狱诗以纪其事",
        "id": "07827d43-df75-4744-a7e3-026da39d6e69"
    },
    {
        "author": "李昴英",
        "paragraphs": [
            "商金久得柄，老火未退舍。",
            "甑中著寰宇，赫酷甚于夏。",
            "池汤颇殃鱼，田龟应害稼。",
            "桃笙亦浆汗，水国无凉榭。",
            "扇挥腕欲脱，忍渴畏杯斝。",
            "树间寂秋声，矩令何时下。",
            "四序本循环，寒暑相代谢。",
            "炎炎推不去，谁与诘造化。",
            "人思濯清泠，风露愿一借。",
            "再拜祈蓐收，西陆早命驾。"
        ],
        "title": "苦秋暑引",
        "id": "d4faa835-feb5-478b-a777-086cc8444dc6"
    },
    {
        "author": "李昴英",
        "paragraphs": [
            "钟撼鸡鸣万家起，月下纷纷白袍子。",
            "提壶挈榼春游閙，擎箱擐箧谁家徙。",
            "通衢隘塞行人绝，露坐欠伸奴跛倚。",
            "远闻雷譟轰应答，近亦汹汹殊聒耳。",
            "轧然棘户破晓色，阵脚忽移去如蚁。",
            "壮夫先入护几案，儒雅雍容行且止。",
            "垂髫趁哄未知苦，戴白相持叹衰矣。",
            "自从明诏到郡国，士出深山集城市。",
            "但能操笔不曳白，秋榜人人都准拟。",
            "分明结社战所兵，投合主司谁得髓。",
            "昨科试人今或亡，三年场屋能消几。",
            "功名信分置勿言，身健频来已堪喜。",
            "槐黄早脱吾侥幸，因送儿曹得观视。",
            "傍人休笑李秀才，三十年前亦如此。"
        ],
        "title": "观入试者",
        "id": "afa77588-c591-474b-a766-8596235c30f9"
    },
    {
        "author": "李昴英",
        "paragraphs": [
            "涵育累朝士兴起，薄海絃歌争教子。",
            "籯金世守韦一经，俎豆少成孟三徙。",
            "尽从科举梯进取，鹤发望深门日倚。",
            "艺先德后已非古，心术乖违徒口耳。",
            "天门髣髴冯为马，阴德却关桥度蚁。",
            "时来乳臭亦观光，潦倒英雄频坎止。",
            "棘闱投卷姑应之，桂籍题名先定矣。",
            "可怜数千困眊氉，仅二十人夸利市。",
            "近岁词场尚剽拾，文体腐陈难古拟。",
            "倩人者幸耘人贪，气习陋污沦骨髓。",
            "主司头脑易冬烘，日色不迷世能几。",
            "所忧程文悮后学，岂但升沉系悲喜。",
            "他人爱子亦如我，何敢庸心秦越视。",
            "愿言通榜皆实才，如己得之无彼此。"
        ],
        "title": "再用观入试韵",
        "id": "a0f97571-94a7-439b-ab57-0e38a24e49e8"
    },
    {
        "author": "李昴英",
        "paragraphs": [
            "昔人入山访隠君，每恨见山不见人。",
            "子持画图走踆踆，人虽可即山非真。",
            "自言谷中万修筠，泉鸣琮琤石嶙峋。",
            "谁甘混迹麋鹿群，雅意远游阔见闻。",
            "飞筇遂过南海濒，翻海一洗征衣尘。",
            "东望绝域天无垠，药洲风月蒲涧云。",
            "间出奇语颇自珍，奚囊十袭而三熏。",
            "槿花猩血荔锦纹，何如故圃桃李春。",
            "江湖社友杯十分，何如族聚情话亲。",
            "行路之难多酸辛，还家火急埋车轮。",
            "拂拭矶苔开径榛，畹兰篱菊庭古椿。",
            "赠篇满箧不疗贫，几人炼药能轻身。",
            "本分荷锄驱犊西畴耘，武夷山下击壤为尧民。"
        ],
        "title": "送梁伯隆归丹谷旧隠",
        "id": "71d66ffb-a2eb-4dfb-980b-bd45809a8831"
    },
    {
        "author": "李昴英",
        "paragraphs": [
            "山头钓引千钧鱼，铁桥曾逢稚川奴。",
            "风波平地误点额，戏取墨汁翻糢糊。",
            "纵观濠上契妙趣，浩浩胸次涵江湖。",
            "墨云忽从砚池起，拨剌跳出形模殊。",
            "大鱼腾骧撼风雨，小鱼琐碎游荇蒲。",
            "技如元放几许奇，金盘一个松江鲈。",
            "试张亭前涨波影，舂锄飞下傍睢盱。",
            "世间画史少活笔，描写终类鲋肆枯。",
            "文溪一湾浮钓徒，欠得龙眠为严濑羊裘图。"
        ],
        "title": "罗浮何君祐夫相访惠诗又出所作水墨鱼戏题卷末",
        "id": "d84713bc-fa75-41a4-b6c7-172904311218"
    },
    {
        "author": "李昴英",
        "paragraphs": [
            "山中招提鼎足踞，路如丁字分头入。",
            "远看港汊纷长绳，俯见阜丘才小笠。",
            "班荆坐仆纵之息，争解绿荷撮红粒。",
            "羣然饮涧忽喧噪，石兀深丛疑虎立。",
            "我起胡床划孤啸，前峰响答松风急。",
            "举头云端尚天半，搘竹扳萝进千级。"
        ],
        "title": "三山亭",
        "id": "32479d80-ae80-493e-a86c-8efc33b4b4bd"
    },
    {
        "author": "李昴英",
        "paragraphs": [
            "似屈才伸蛇解蛰，似断还连龙蜕骨。",
            "天河失却古槎橜，落在人间撑突兀。",
            "若非胸中磊块洒浇出，老死画工无此笔。"
        ],
        "title": "题石室木",
        "id": "4d72cae2-d363-4d68-91c3-d6f213053e1e"
    },
    {
        "author": "李昴英",
        "paragraphs": [
            "叶叶枝枝各标致，密密疎疎总风味。",
            "笔为化工壁为地，顷刻种成此君子。",
            "虽然月影水影写真似，安得千年尚生意。"
        ],
        "title": "题东坡竹",
        "id": "9981670b-2519-45b5-b582-1d964095c87e"
    },
    {
        "author": "李昴英",
        "paragraphs": [
            "主僧走城磨馿儿，廊僧闭门缩头龟。",
            "长发行者披鹑衣，瀹我苦茗行相随。",
            "禅床破簟客自展，急呼苍头挥大扇。",
            "卧到夕阳暑力软，归趁潮平柁流转。"
        ],
        "title": "河南扫松访古胜寺不遇主僧",
        "id": "3665440a-314c-4749-ba27-238897e6cbe9"
    },
    {
        "author": "李昴英",
        "paragraphs": [
            "征衣点落红，君去与春同。",
            "贫到归时见，吟多醉后工。",
            "不应冠尚鹖，自许气如虹。",
            "急著看山眼，飞帆吸快风。"
        ],
        "title": "送郑雪屋归里",
        "id": "78ce7393-c9e2-4481-9f3e-ffa8267d3ebf"
    },
    {
        "author": "李昴英",
        "paragraphs": [
            "别我谷之盘，今谁似二难。",
            "西江诗种好，南斗剑光寒。",
            "千里依莲重，三年食蘗安。",
            "头班人品称，春意暖征鞍。"
        ],
        "title": "送连推黄端简赴班",
        "id": "5b020459-119a-4422-a4ef-ceedcc91eb15"
    },
    {
        "author": "李昴英",
        "paragraphs": [
            "闲乘石罅船，又到浙江边。",
            "回向初心地，皈依古洞天。",
            "成丹呼鹤舞，喷酒起龙眠。",
            "雨意偏留客，杯茶定宿缘。"
        ],
        "title": "武夷观",
        "id": "3695b7c3-70e9-4d17-8451-abe870eefd7f"
    },
    {
        "author": "李昴英",
        "paragraphs": [
            "恨未澄清尽，孤踪己不安。",
            "缪悠臣罪大，感激上恩宽。",
            "乡国三千里，人心百八盘。",
            "梦归今始验，为我谢言官。"
        ],
        "title": "建仓解归诗复徐意一二首  其一",
        "id": "3d449d38-2f40-47fe-b06d-4aef90ac1c39"
    },
    {
        "author": "李昴英",
        "paragraphs": [
            "吏擎双印出，便觉此身轻。",
            "物我忘恩怨，渔樵寄姓名。",
            "笛声黄犊背，诗兴白鸥盟。",
            "故旧休相讶，无书到帝城。"
        ],
        "title": "建仓解归诗复徐意一二首  其二",
        "id": "e6500f30-521d-4014-9c42-0dfc364da4a7"
    },
    {
        "author": "李昴英",
        "paragraphs": [
            "终朝咬菜根，那得许精神。",
            "自笑形为赘，从渠画不真。",
            "闲云留片影，活佛化千身。",
            "大梦何时觉，痴人问木人。"
        ],
        "title": "题雪峰因大梦顶相",
        "id": "d346d26c-6cfd-445f-b241-f192a28b19b4"
    },
    {
        "author": "李昴英",
        "paragraphs": [
            "江湖三十载，败笠破袈裟。",
            "老面阿罗汉，全身小释迦。",
            "定无牛犯稼，不见鸟衔花。",
            "一笑西湖上，相逢且吃茶。"
        ],
        "tags": [
            "西湖"
        ],
        "title": "赠始兴顺首座",
        "id": "0f4e89fa-bb54-4454-95a6-88086d353a34"
    },
    {
        "author": "李昴英",
        "paragraphs": [
            "树合疑山尽，攀缘有路通。",
            "远鸦追夕照，低雁压西风。",
            "瀑势雷虚壑，松声浪半空。",
            "凭栏僧指似，涨雾是城中。"
        ],
        "title": "景泰寺",
        "id": "f5ae0694-9b6a-477b-8ca4-ad7e3ab4fcc9"
    },
    {
        "author": "李昴英",
        "paragraphs": [
            "家学存斋授，渊源自晦庵。",
            "魁文行海内，师道重天南。",
            "衔未冰条一，州才刀梦三。",
            "芳名却千载，俎豆拜祠龛。"
        ],
        "title": "挽钝斋先生许象州三首  其一",
        "id": "4e6c5dbb-bdbb-4518-9589-be2556dc0853"
    },
    {
        "author": "李昴英",
        "paragraphs": [
            "义重人谁及，高风有古人。",
            "己田分友子，黎事保羁臣。",
            "抱负耕莘志，依稀陋巷仁。",
            "丹青遗像在，难写道心真。"
        ],
        "title": "挽钝斋先生许象州三首  其二",
        "id": "907e84ca-e2b0-4ca3-a458-6c8517fec78a"
    },
    {
        "author": "李昴英",
        "paragraphs": [
            "丈席即之温，终身佩一言。",
            "栋梁失安定，山斗惨韩门。",
            "恸矣心丧重，凄然手泽存。",
            "江声助悲些，莫返大夫魂。"
        ],
        "title": "挽钝斋先生许象州三首  其三",
        "id": "98bff5d5-6dec-4c91-8a34-f758bb26b77a"
    },
    {
        "author": "李昴英",
        "paragraphs": [
            "罗浮禽五色，创见此山椒。",
            "锦羽嬉同坠，铁冠迁最乔。",
            "疑随仙驭过，喜趁白云招。",
            "贵客非关我，劳渠千里遥。"
        ],
        "title": "白云山见五色雀",
        "id": "6aca3a94-1282-4285-8e93-5abbf512f378"
    },
    {
        "author": "李昴英",
        "paragraphs": [
            "南国去天远，行程勿滞留。",
            "试期催负笈，战决胜焚舟。",
            "澹墨题金榜，英声起璧流。",
            "旦评期望久，著力在毫头。"
        ],
        "title": "送梁上舍必得大学解试",
        "id": "76546d78-467f-47cf-b89e-0a280ffb9085"
    },
    {
        "author": "李昴英",
        "paragraphs": [
            "谦为贤业址，取履卜封留。",
            "笔下千钧弩，胸中万斛舟。",
            "椿庭闻诲语，米廪友名流。",
            "连捷归蓝绶，邻翁好话头。"
        ],
        "title": "用前韵送潘上舍",
        "id": "640195e3-a1af-4b9b-97d5-7e80aed9d543"
    },
    {
        "author": "李昴英",
        "paragraphs": [
            "不见才三日，喧传已坐亡。",
            "平生功行到，垂绝偈言香。",
            "缘分无高刹，禅名却四方。",
            "开包残藁在，切勿放毫光。"
        ],
        "title": "挽如老归真",
        "id": "823ed1d5-4291-453c-8ba0-972f1aece059"
    },
    {
        "author": "李昴英",
        "paragraphs": [
            "背城赢一战，璧水是儒林。",
            "词赋八叉手，功名寸铁心。",
            "程兼驰数驿，学苦惜分阴。",
            "清献起庚戌，长风送捷音。"
        ],
        "title": "送叶耆卿试太学",
        "id": "1ec3a2b6-15d9-4f95-bd81-c7643f380300"
    },
    {
        "author": "李昴英",
        "paragraphs": [
            "负郭平田阔，秋深获课勤。",
            "短镰行缺月，多稼剪黄云。",
            "旧腊占三白，今年稔十分。",
            "太平村舍里，堕穗饱鸡群。"
        ],
        "title": "观获",
        "id": "3c280f5c-a87e-4b2e-bc24-d99fe25c0462"
    },
    {
        "author": "李昴英",
        "paragraphs": [
            "尘中事日生，拨剔且山行。",
            "幞被欣然出，登车趣便清。",
            "奴收携蜡屐，客请带棋枰。",
            "才过城闉外，耳根无市声。"
        ],
        "title": "山行",
        "id": "e253feb2-0202-446c-93bd-cfe6eeefbdbd"
    },
    {
        "author": "李昴英",
        "paragraphs": [
            "寺巧蟠山背，池圆印寺前。",
            "连筒泉落罋，如镜地无砖。",
            "茗苦苛留客，僧淳懒说禅。",
            "使君期不至，一宿笑无缘。"
        ],
        "title": "后峒月溪寺",
        "id": "ce9e3ecd-ac08-48fc-be8a-39e79c4261ce"
    },
    {
        "author": "李昴英",
        "paragraphs": [
            "近道其樵者，劳哉食束薪。",
            "运斤碎盘错，荷担下嶙峋。",
            "恐是仙王质，何须贵买臣。",
            "路傍迎一笑，笑我绊簪绅。"
        ],
        "title": "樵者",
        "id": "f1ed60ac-1c53-4306-bd21-491202c069db"
    },
    {
        "author": "李昴英",
        "paragraphs": [
            "绝顶鬰其前，寒崖喷玉泉。",
            "亭成山补阙，境胜我搀先。",
            "树杪江天接，榕根石磴悬。",
            "赏心遂连日，合为智仙传。"
        ],
        "title": "云泉亭",
        "id": "a801f9cd-7efe-4735-a702-a7a3d4120fe4"
    },
    {
        "author": "李昴英",
        "paragraphs": [
            "谕贼散私财，冥顽不可囘。",
            "愤然瞋目骂，吾已戴头来。",
            "一死当凶刃，千家免劫灰。",
            "遗孤元未有，行路为悲哀。"
        ],
        "title": "哭清远权宰楼海司法二首  其一",
        "id": "a20e4876-38c8-455d-a1ca-2fdac11f7716"
    },
    {
        "author": "李昴英",
        "paragraphs": [
            "百里称廉吏，谁欤起衅端。",
            "州符需赋急，军饷及期难。",
            "节义扶浇俗，朝廷赠大官。",
            "邑人崇庙像，犹似发冲冠。"
        ],
        "title": "哭清远权宰楼海司法二首  其二",
        "id": "0e563984-85db-4d8f-a0b9-de9abc0f00e3"
    },
    {
        "author": "李昴英",
        "paragraphs": [
            "裹粮数千里，贾勇万人场。",
            "庾岭琴书去，桥门姓字香。",
            "有司应眼具，喜气已眉黄。",
            "践履宜天相，时文况所长。"
        ],
        "title": "送陈大雷试太学",
        "id": "1542c578-c381-404b-967f-7ebaa7e1291d"
    },
    {
        "author": "李昴英",
        "paragraphs": [
            "碧眸泓铁面，跣足衲悬鹑。",
            "数日蒲团定，一如泥塑人。",
            "施钱随散掷，忍辱已忘嗔。",
            "丁字何曾识，拈提话转新。"
        ],
        "title": "悼花首湛长老二首  其一",
        "id": "c9b7a0fe-dd8c-4d15-9b37-02f3e6f12802"
    },
    {
        "author": "李昴英",
        "paragraphs": [
            "别我笑吟吟，罗浮愿力深。",
            "空拳餬众口，平地起丛林。",
            "山迥孤云没，溪寒片月沉。",
            "人今奇坐蜕，在日孰知音。"
        ],
        "title": "悼花首湛长老二首  其二",
        "id": "e6209048-c5ab-4a67-bdc1-1974c59f004d"
    },
    {
        "author": "李昴英",
        "paragraphs": [
            "座满挺时髦，经明亦富豪。",
            "几年勤用志，三日健挥毫。",
            "笑取刀牛角，相逢酒蟹螯。",
            "有名还有分，秋鹗碧云高。"
        ],
        "title": "饮赴解试士友二首  其一",
        "id": "51973a07-4056-4f1a-bbc6-8ffd1582feff"
    }
]