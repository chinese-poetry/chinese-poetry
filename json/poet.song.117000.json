[
    {
        "author": "晁公遡",
        "paragraphs": [
            "官曹無人吏休沐，杜門謝病車脫軸。",
            "門前經旬客不至，苔色侵階春更綠。",
            "書堂蕭然白日靜，黄蜂收聲蜜房足。",
            "楊花浩蕩天無風，簷端三丈朝陽紅。",
            "晴薰病眼煖欲醉，卧搔短髮如飛蓬。",
            "枕書睡熟呼不醒，黄粱正飯邯鄲翁。",
            "不知紛紜夢幾許，覺來煙際聞昏鐘。"
        ],
        "title": "晝寢",
        "id": "95bbab9d-bb8b-4a97-b6af-9efd95431a21"
    },
    {
        "author": "晁公遡",
        "paragraphs": [
            "沙痕夜漲春流生，微風不起波紋平。",
            "雲間眩轉失煙樹，輕舟直下鳬鷗驚。",
            "櫓聲欲出含風灣，舟人已指平都山。",
            "仙宮無人鎖春日，蒼煙漠漠松聲寒。",
            "謫仙賓天上寥廓，三百年來無此樂。",
            "知君此游殆奇絕，硤中山川豈云惡。",
            "昔年相期欲同往，流落空山阻清賞。",
            "興公雖不見天台，執筆猶能寄遐想。"
        ],
        "title": "平都山硤中勝處余思欲一到而不能近得予弟書云今歲仲春嘗與外兄孫長文順流往遊焉聞之不勝悵然",
        "id": "e71a9186-91f7-4c4f-a52e-6b49786f06ee"
    },
    {
        "author": "晁公遡",
        "paragraphs": [
            "西風夜驚林，木葉下寒浦。",
            "大江未收潦，黄流尚奔注。",
            "起看曙光開，忽已暗煙霧。",
            "靄靄空谷雲，冥冥秋江雨。",
            "昏霾天際山，暝入雲間樹。",
            "跳波亂沸白，行旅皆斷渡。",
            "況復悲遠行，扶疾在道路。",
            "嚴程不可緩，端爲斗米誤。",
            "有田儻可歸，破甑誰復顧。"
        ],
        "title": "恭南道中有感",
        "id": "ee6dc6c6-af6b-4130-a873-d5d8514678b9"
    },
    {
        "author": "晁公遡",
        "paragraphs": [
            "冥冥雨脚來，巖谷生暝色。",
            "大江失洲渚，隠起煙霧白。",
            "微茫沙邊樹，坐覺雲氣隔。",
            "霖霪已經時，初不見天日。",
            "城中三尺泥，陌上無轍迹。",
            "秋田穫無時，農父相對泣。",
            "各言迫軍輸，督責甚峻急。",
            "今晨忽晴霽，曉日照屋壁。",
            "吾饑行可療，庶食明年麥。"
        ],
        "title": "雨中",
        "id": "f6f13b37-da14-4f9f-8fa5-a48c3903b9ae"
    },
    {
        "author": "晁公遡",
        "paragraphs": [
            "訟庭鞠茂草，圜扉生網蟲。",
            "政成胡不樂，酒肴可從容。",
            "人云倡優拙，公在宴寢中。",
            "翰墨以自娛，落紙驚游龍。",
            "壁間三大字，筆畫元自工。",
            "焚香日清坐，未覺塵事蒙。",
            "窗虛度清光，簾疎捲秋風。",
            "隠几衆山碧，題詩秋葉紅。",
            "脩篁發清籟，爲公奏笙鏞。",
            "坐客憮然笑，此興誰能同。",
            "但聞太守樂，焉知清靜功。"
        ],
        "title": "凝香堂",
        "id": "e2013255-102f-47a4-a76d-832a2318a38e"
    },
    {
        "author": "晁公遡",
        "paragraphs": [
            "平凉歃血不濡齒，奚車轔轔臨渭水。",
            "一丸未及封函關，已復胡歌飲都市。",
            "近聞移屯集岐下，戰聲日震長平瓦。",
            "兩軍相持久未决，將軍寶帳皆在野。",
            "野田秋深風力勁，邊雲日滿青泥嶺。",
            "三軍雨立甲裳重，諸將露宿旃裘冷。",
            "原頭霜落黄蘆乾，西風獵獵邊亭寒。",
            "從軍之樂今有幾，仲宣寄詩煩說似。"
        ],
        "title": "有客自關外來頗道邊亭暴露之苦時子止兄方趨原上予因感而有作",
        "id": "7551b35d-ee2e-4876-8c03-54c8e524560b"
    },
    {
        "author": "晁公遡",
        "paragraphs": [
            "本朝流澤長，後世多宗英。",
            "故老稱先王，往往如咸平。",
            "及見後來秀，亦皆有典刑。",
            "辟疆好清靜，雖仕不近名。",
            "每笑黄須兒，鞍馬勤遠征。",
            "功成不過侯，彈雀良自輕。",
            "養恬一室內，尤見避世情。",
            "帝欲睦其族，賜祿恩甚榮。",
            "不煩親指呼，卧護鈴下兵。",
            "優游有餘樂，軒窗亦虛明。",
            "客來願置醴，庶無忘穆生。"
        ],
        "title": "題趙誠甫養恬軒",
        "id": "8f9e5809-10aa-428a-aa1f-e7e6b988bb1b"
    },
    {
        "author": "晁公遡",
        "paragraphs": [
            "松環樓殿青，江遶石壁流。",
            "清波天讓碧，月照無邊秋。",
            "風景自清好，江山難獨遊。",
            "舉觴聊一醉，放懷忘百憂。"
        ],
        "title": "遊仙都山",
        "id": "fbda2c8b-7d16-410c-9ece-04364413478e"
    },
    {
        "author": "晁公遡",
        "paragraphs": [
            "晨煙生遠山，空翠蒙餘昏。",
            "天容頗不佳，北風凄以寒。",
            "醉眠擁敗絮，方知有奇溫。",
            "夢餘忽驚悟，簷有鬭鵲喧。"
        ],
        "title": "早起",
        "id": "9b3adf04-4ec5-4202-a7ff-15cbf943f204"
    },
    {
        "author": "晁公遡",
        "paragraphs": [
            "風林委黄葉，寒烏噪枯枝。",
            "四山失其蔽，慘淡無奇姿。",
            "是時歲云暮，節物良可悲。",
            "邊馬嘶北風，塞垣草亦衰。",
            "傳聞西南戍，未敢休王師。",
            "不辭征行苦，頗念餽餉遲。",
            "遥憐持戟士，半是五陵兒。",
            "不知家存亡，辛苦臨邊陲。",
            "日暮裘褐單，誰當寄征衣。"
        ],
        "title": "冬暮",
        "id": "15f64f82-7af0-4b3c-8fe4-1b45792f2461"
    },
    {
        "author": "晁公遡",
        "paragraphs": [
            "歲晏天益寒，短景殊未長。",
            "曉日出愈遲，翳翳迷扶桑。",
            "微陽不破霧，髣髴光有芒。",
            "開門視屋瓦，北風吹朝霜。",
            "起坐擁寒爐，束带指已僵。",
            "灰中見宿火，晶熒無餘光。",
            "天寒不可出，墐戶宜深藏。",
            "朝衙不敢後，歛板趨公堂。",
            "歸來日正出，臨階負朝陽。",
            "茲晨暫自適，明朝殊未央。"
        ],
        "title": "歲晏",
        "id": "f9f42d1f-42a5-4631-8c8d-2132b2ef1dc6"
    },
    {
        "author": "晁公遡",
        "paragraphs": [
            "樹頭謖謖風聲來，木葉已盡吹黄埃。",
            "是時霜飛萬瓦白，曉霧欲破晨光開。",
            "嚴天禦寒惟酒可，急喚江南鸚鵡盃。",
            "一盃未盡醉色起，紅入兩頰驚春回。",
            "惟愁見守不少貸，酒力未解還相催。",
            "遥瞻浮雲蔽北極，故鄉何在心悠哉。",
            "茂陵先帝儻見夢，敢不奏記通天台。"
        ],
        "title": "天寒",
        "id": "6d76c2c5-b6c4-4771-831d-405f65e0d08f"
    },
    {
        "author": "晁公遡",
        "paragraphs": [
            "平生每臨岐，輒作數日惡。",
            "況當暮冬際，尤用感離索。",
            "千林已空枝，饑烏晚猶啄。",
            "北風殊未已，槭槭卷黄落。",
            "想當道里遠，窈窕復尋壑。",
            "霜寒清夜驛，月樹墮驚鵲。",
            "僕夫睡已熟，獨坐誰與樂。",
            "寄詩往問之，聊以慰寂寞。"
        ],
        "title": "子兼行後一日作",
        "id": "19b7808c-aa0d-450a-8be8-c1d67db7ff3b"
    },
    {
        "author": "晁公遡",
        "paragraphs": [
            "秋風洞庭波，霜落洲渚出。",
            "黄蘆半傾倒，江樹無復色。",
            "獨餘千木奴，后皇所嘉植。",
            "芳辛有餘味，不減玉斚瀝。",
            "可令披黄苞，以甘授歡伯。",
            "釀成無邊春，吞此雲夢澤。",
            "猶持陶家輪，斷取李衡宅。",
            "納之甕盎中，未覺宇宙窄。",
            "方當玉腴熟，溜溜糟床滴。",
            "尚带含霜容，未飲香滿室。",
            "味奪桑落醇，色輕蒲萄碧。",
            "夷考無前聞，疇能妙儀狄。",
            "流傳自王家，遺法後世得。",
            "不宜博凉州，時可餉賓客。",
            "輟餐茗戰罷，持用解水厄。"
        ],
        "tags": [
            "洞庭湖"
        ],
        "title": "馮萬州當可以洞庭春色遺王子載蓋用安定郡王遺法也子載招予飲爲賦之",
        "id": "1dc455b9-8b15-4cd2-a1e9-e743dc95153a"
    },
    {
        "author": "晁公遡",
        "paragraphs": [
            "沙晴草軟羔羊肥，玉肪與酒還相宜。",
            "鸞刀薦味下麴糵，釀久骨醉凝浮脂。",
            "朝來清香發甕面，起視綠漲微生漪。",
            "入杯無聲瀉重碧，僅得一醉夫何爲。",
            "君不見先王作誥已刺譏，後來爲此尤可悲。"
        ],
        "title": "飲兵厨羔羊酒",
        "id": "470b0604-1c7d-4e27-8aa6-81fd0f8b3a95"
    },
    {
        "author": "晁公遡",
        "paragraphs": [
            "密雲卷雨歸空山，暮林接翅昏鴉還。",
            "須臾水面明月出，滄江萬頃瑠璃寒。",
            "波平汗漫天無風，水光月色相爲容。",
            "臨流愛此無盡碧，乘月直下滄浪中。",
            "江心石出高崔嵬，水作鏡面無停埃。",
            "琉璃萬頃忽破碎，知是一葦橫江來。",
            "中流與月更媚嫵，湛湛無聲翠光舞。",
            "飄然長嘯順流下，櫂夫請留恐仙去。",
            "姑令結纜寒沙邊，月方正中光入船。",
            "洗杯索酒屬明月，今夕之樂寧非天。"
        ],
        "title": "樂溫舟中作",
        "id": "5e3520e2-8960-4110-bf67-d8a42031dc91"
    },
    {
        "author": "晁公遡",
        "paragraphs": [
            "長來故倦游，車轍環天下。",
            "艱難不吾容，虎兕適曠野。",
            "世方卧積薪，敢獨怨飄瓦。",
            "久荒小山桂，幾葬蒲圃檟。",
            "百罹生不辰，一死天所赦。",
            "故交贈綈袍，旅食悲冷炙。",
            "將索長安米，偶中澤宮射。",
            "倚楹日悲歌，魯國疑欲嫁。",
            "退慙一木微，安足支大厦。",
            "收聲就泯默，故意遂衰謝。",
            "二年游諸侯，彈鋏守代舍。",
            "地濕恐鵩來，常畏閼單夏。",
            "官慙司馬巧，學愧齊人詐。",
            "低回甘折腰，俯仰甚出胯。",
            "入遭妻孥笑，出畏官長駡。",
            "一官終無成，他日要稅駕。",
            "買山誅茅草，遶屋植桑柘。",
            "婦能躬井臼，時饁南畝稼。",
            "人皆見我窮，連蹇足悲咤。",
            "往往怪范君，何不老閒暇。",
            "不知驥伏櫪，風雲要凌藉。",
            "一日千里行，汗溝沫流赭。",
            "我方馭欵段，敢追王良靶。",
            "聞君近舉子，滿室光照社。",
            "少年早乘龍，佳境漸食蔗。",
            "傑思到班揚，英妙等終賈。",
            "被褐肯迷邦，韞櫝久待價。",
            "理無珠遺海，果見金躍冶。",
            "出陳治安策，去覽德輝下。",
            "大才噲非伍，高論秦可借。",
            "决科在此舉，定取一戰霸。",
            "勿爲棲棘鸞，會見上金馬。",
            "晚來秋風高，木葉下清夜。",
            "急令呼麴生，爲我飲伯雅。",
            "家貧無絲竹，作詩助陶寫。",
            "歸時更過我，捫蝨同倚樺。"
        ],
        "title": "聞范道卿將赴試成都作此勉之",
        "id": "8c174a1f-4730-4824-b25b-f42692f0a26a"
    },
    {
        "author": "晁公遡",
        "paragraphs": [
            "玉斧琢月玻瓈聲，月中桂樹秋風驚。",
            "終年待此一輪滿，不憂蛙食憂鼉鳴。",
            "白鼉十日鳴空山，雨師乘雲呼不還。",
            "黄塵曉漲三尺潦，明河夜飛千丈瀾。",
            "廣寒不復觀霓裳，公子豈解歌秋陽。",
            "釜星未滅日已出，風櫺雨隙棲清光。",
            "須臾紺繒展秋碧，仰見西山銜半璧。",
            "青天冥冥星益疎，光芒寒溢千山白。",
            "今夕何夕誰與度，舉杯屬月當起舞。",
            "陶然相對影凌亂，不覺驚烏起庭樹。",
            "樹頭霏霏木葉墜，白露懸空斗垂地。",
            "雖無絲竹爲陶寫，亦有鳴蛙當鼓吹。",
            "向來悲歌子桑子，饑坐虛憂木生耳。",
            "安知上帝思澄清，要令六合無泥滓。"
        ],
        "title": "今秋久雨至八月望夕始晴月色尤清澈可愛置酒月下作",
        "id": "e5303aa3-433e-4111-85fc-29bb8f03b6bd"
    },
    {
        "author": "晁公遡",
        "paragraphs": [
            "今日當賜沐，幸同官屬休。",
            "於時輿梁成，徑絕蒼江流。",
            "山靈念我來，遂使蒙雨收。",
            "林端膏澤滋，巖際陽光浮。",
            "倚杖送飛雲，列席俯滄洲。",
            "所携坐上客，不減枚與鄒。",
            "被服玳瑁簪，辭華珊瑚鈎。",
            "樽中瀟湘清，引滿更獻酬。",
            "欲觀南東畝，往登西北樓。",
            "其下島嶼出，凄然洞庭秋。",
            "將歸各賦詩，聊復記此游。"
        ],
        "tags": [
            "洞庭湖"
        ],
        "title": "十月晦日同一屬官劉司戶師教授孫司理游九頂山登萬景樓分韻賦詩得游字韻",
        "id": "5d37b8f7-c477-42c4-99f8-79a0ba74354c"
    },
    {
        "author": "晁公遡",
        "paragraphs": [
            "種木已大拱，今年初一過。",
            "方持斗酒奠，其若下泉何。",
            "寒日墟中淡，悲風冢上多。",
            "一爲知己慟，淚濕石盤沱。"
        ],
        "title": "哭盤石墓下",
        "id": "b471461e-f567-457d-8816-f2c141760640"
    },
    {
        "author": "晁公遡",
        "paragraphs": [
            "青松初生在澗阿，未聞託根附女蘿。",
            "女蘿弱質安足恃，奈此歲晚風霜何。",
            "我觀婦翁念汝婦，亦知阿翁昔念汝。",
            "阿翁之恩那可忘，明年歸守五畝桑，勿使父老祠桐鄉。"
        ],
        "title": "寄師會三郎",
        "id": "600822f9-1973-4be9-af6b-435e2496858d"
    },
    {
        "author": "晁公遡",
        "paragraphs": [
            "庭柯不摇綠蔽空，西風未回尚南風。",
            "香稻既收八月白，晚花能開百日紅。",
            "安排物色慰年暮，流落天涯嗟路窮。",
            "炎江熱石那可觸，少待征帆駕歸鴻。"
        ],
        "title": "聞稻有成",
        "id": "8fc5054b-02ca-401c-9047-133eb26d26e7"
    },
    {
        "author": "晁公遡",
        "paragraphs": [
            "塵埃蓬勃欲障天，畧無爽氣北牖前。",
            "五月風炎竹尚醉，九衢日長柳亦眠。",
            "小兒畏熱書頗廢，老子罷食夢相牽。",
            "桂漿蔗飲不解渴，汲盡百壺冰井泉。"
        ],
        "title": "竹醉日",
        "id": "374bb850-c8ed-4ecd-8689-97e638ea91fd"
    },
    {
        "author": "晁公遡",
        "paragraphs": [
            "盤石山深鳥相呼，常憂草木侵樵蘇。",
            "子孫存者亦牢落，安得上冢來鴻臚。",
            "憶初起家聲烜赫，翰林主人嗟莫及。",
            "只今若使翁不亡，再試南宮期第一。",
            "傳郎十四如我長，骨骼已似能文章。",
            "阿翁穿楊有舊箭，傳乎勉力不可忘。"
        ],
        "title": "贈師傳郎",
        "id": "58f26751-f051-4173-b144-f331029a2f86"
    },
    {
        "author": "晁公遡",
        "paragraphs": [
            "白露下木末，寒蜩抱枝鳴。",
            "道旁幾官樹，稍稍棲烏驚。",
            "不知何爲爾，蕭瑟來秋聲。",
            "遥山歛暝色，凉月含空明。",
            "吾其及清夜，登車可徐行。",
            "露幘受新爽，風襟逐輕塵。",
            "兀兀寄殘夢，泠泠析餘酲。",
            "東行二十里，斗落參復橫。",
            "晨光明紫霞，銀潢淡疎星。",
            "吾行不可緩，曉復塵沙生。"
        ],
        "title": "秋日送客梁山道中",
        "id": "ae7d08ba-06f6-4f62-b4c3-55d712f00ab8"
    },
    {
        "author": "晁公遡",
        "paragraphs": [
            "閉門莓苔青，欹枕風雨秋。",
            "白日稍覺短，急景逝不留。",
            "鳴蟬尖舊響，高槐老新柔。",
            "弔古哀九辯，感今懷百憂。",
            "是時甫七月，大火方西流。",
            "陰麓懸暮色，停雲掛空愁。",
            "凉風颯然至，有聲在林丘。",
            "蕭蕭吹遊子，意已思良裘。",
            "隠几默不樂，讀書將安求。",
            "豈無三益友，共此百尺樓。",
            "陳郎漳濱卧，久闕過我游。",
            "朝來見顔色，厥疾云已瘳。",
            "自茲可來往，笑談更獻酬。",
            "不憂飯成糜，相約劒買牛。",
            "誰能與此世，顛倒同薰蕕。"
        ],
        "title": "喜陳行之病起",
        "id": "efb7f8c3-4255-4b38-81bb-cc6bce32e2e5"
    },
    {
        "author": "晁公遡",
        "paragraphs": [
            "西風何時來，秋聲已蕭瑟。",
            "卧聞庭前樹，終日鳴策策。",
            "雖云未摇落，慘淡損光澤。",
            "官槐脫高花，穉柏矜獨碧。",
            "感茲歲婉娩，客路尚行役。",
            "病骨感秋氣，瘧癘苦見迫。",
            "蝸牛猶自庇，狐兔亦有宅。",
            "抱病寄官舍，意氣非復昔。",
            "顧無揣摩才，胡爲諸侯客。"
        ],
        "title": "西風",
        "id": "f5409492-2a16-4944-aaf3-174e33681480"
    },
    {
        "author": "晁公遡",
        "paragraphs": [
            "昔別我髮青如葱，再來兩鬢真飛蓬。",
            "怪君五十面猶紅，答我有婦賢梁鴻。",
            "澹然意遠態甚濃，乃有謝家林下風。",
            "詩書圖史仍兼通，豈惟刀尺工削縫。",
            "入門不憂四壁空，要使我樂忘其窮。",
            "終朝舉桉歡笑同，方牀曲几陳座中。",
            "紙窗雲母明房櫳，華堂雖未掛桑弓。",
            "兩女雜佩琥珀龍，大女已能繡芙蓉。",
            "小女解唱風入松，事夫如賓顔色恭。",
            "歲時稱壽曲三終，自歌鵲巢詠阜螽。",
            "正須富貴報汝功，何時執戟明光宮。",
            "只今西州兵馬雄，盍往獻策西平戎。"
        ],
        "title": "醉歌行贈閭丘伯有",
        "id": "b2285ecb-1703-4b8f-9ba6-3beb0f751f82"
    },
    {
        "author": "晁公遡",
        "paragraphs": [
            "四無市聲身燕閒，更居高明益清安。",
            "銅缾水冷碧井凍，冰漿飯香白雪寒。",
            "味毋致和夏小正，仗當早歸漢從官。",
            "此身不願奉朝請，但願常甘藜藿盤。"
        ],
        "title": "燕閒",
        "id": "4767f5fa-9d0d-46ef-99fe-1326d7623790"
    },
    {
        "author": "晁公遡",
        "paragraphs": [
            "春江漲黄流，漸沒灘上石。",
            "是時三日霖，壠麥半腐黑。",
            "四顧雲氣昏，江樹生遠色。",
            "蒼茫何所辨，目盡千頃白。",
            "汗漫若無際，空濛如有覿。",
            "蕭蕭雨中帆，正此遠行役。",
            "馮夷喜我至，歸路風愈力。",
            "中流浪爲開，蕩漾放舟入。",
            "恍疑瀟湘游，白蘋了無迹。",
            "故人樓中望，天際應可識。"
        ],
        "title": "合江縣舟中作",
        "id": "30242a0e-5309-4a40-8080-00b35ca5456c"
    },
    {
        "author": "晁公遡",
        "paragraphs": [
            "今晨天氣佳，晴光被茂草。",
            "草際含餘滋，粲然泫清曉。",
            "舟師催解纜，及此風色好。",
            "江神似相予，扁舟若輕矯。"
        ],
        "title": "三月二十九日舟中作",
        "id": "f742fe01-aa50-415e-ab53-7dd2930057bd"
    },
    {
        "author": "晁公遡",
        "paragraphs": [
            "岡陵雖坡陀，其下水所積。",
            "山通巫硤雨，地類長沙濕。",
            "太陽豈不照，浸漬本膏脈。",
            "氣蒸柱礎潤，暗起窗戶黑。",
            "老屋生菌衣，陰牆上苔色。",
            "不知今何時，寒暑晝夜易。",
            "邑人安土風，特不宜北客。",
            "我初忽不戒，詩酒頗自適。",
            "艱難出一語，不博萬戶邑。",
            "竟坐傷天和，兩卧漳濱疾。",
            "急求三年艾，幾墮衆鬼域。",
            "自惟形羸甚，固易中膚革。",
            "昔年見君至，豪氣非我敵。",
            "謂將獨免此，不受瘴癘厄。",
            "胡爲亦效我，傾倒弄翰墨。",
            "吟哦彫肝腎，辛苦出鈎棘。",
            "邇來亦抱病，發作乃併日。",
            "滌胃無全功，徙薪有上策。",
            "意其水帝子，欲君更奇出。",
            "手掉芙蓉旗，聊爾一戲劇。",
            "庶聞譴瘧篇，相將還白石。"
        ],
        "title": "病中一首簡陳行之",
        "id": "479f8e60-f7b7-4438-8cec-44a8d7ed1a53"
    },
    {
        "author": "晁公遡",
        "paragraphs": [
            "浮雲起層陰，空中薄爲霧。",
            "簷端雨聲寒，客子念遲暮。",
            "祝融如昨日，白帝已更御。",
            "寒聲傍絡緯，秋意入庭樹。",
            "六龍疾其驅，歲月不吾與。",
            "婦子催授衣，荒城聞砧杵。"
        ],
        "title": "雨",
        "id": "8a66ed22-3afb-4ba7-bab1-c05eea7bc96c"
    },
    {
        "author": "晁公遡",
        "paragraphs": [
            "一別相望費歲時，盛山父老至今思。",
            "才高方朔三千牘，名配韋郎十二詩。",
            "論薦久聞章奏上，推遷獨怪璽書遲。",
            "少留剩看平羌水，更繼風流太白詞。"
        ],
        "title": "至漢嘉簡李悅夫",
        "id": "94fe7784-4420-494c-85f8-fbec0d9d27ca"
    },
    {
        "author": "晁公遡",
        "paragraphs": [
            "悻直每疾惡，淹留無徙官。",
            "性雖與物忤，吾獨惜才難。",
            "垂老須聞道，爲邦貴在寬。",
            "君宜念此語，衰鬢各霜殘。"
        ],
        "title": "示犍爲李令君",
        "id": "07982d1b-24cb-4b36-8e5d-b8613917b782"
    },
    {
        "author": "晁公遡",
        "paragraphs": [
            "始見擢高第，即當登赤墀。",
            "今聞一節召，已恨十年遲。",
            "聖主圖興造，諸儒合論思。",
            "此行宜努力，勿復負清時。"
        ],
        "title": "送梁子輔赴召  其一",
        "id": "f3e1ce5e-267f-4c8d-93d6-30cea59e8602"
    },
    {
        "author": "晁公遡",
        "paragraphs": [
            "今日朝廷議，如聞少及民。",
            "諸侯無患楚，三戶可亡秦。",
            "但使誅求減，常令貢賦均。",
            "荒年免離散，率土盡王臣。"
        ],
        "title": "送梁子輔赴召  其二",
        "id": "dd3c44b5-fdea-4828-9b6f-ddb1f1055d08"
    },
    {
        "author": "晁公遡",
        "paragraphs": [
            "漢廷日徵召，舟楫去紛紛。",
            "行路子所見，成功吾未聞。",
            "故人期此去，聖代用斯文。",
            "會使如椽筆，書勳繼典墳。"
        ],
        "title": "送梁子輔赴召  其三",
        "id": "8d275a76-57a9-4d80-85b9-3e6f0bb87a95"
    },
    {
        "author": "晁公遡",
        "paragraphs": [
            "吾識宣城守，又違之一邦。",
            "相看知雅曲，必解賦澄江。",
            "溫厚氣無雜，衰慵心已降。",
            "舉觴喜見屬，親爲撥春缸。"
        ],
        "title": "簡謝達夫",
        "id": "8540cb0a-a1ff-4478-84ae-2b531a152fce"
    },
    {
        "author": "晁公遡",
        "paragraphs": [
            "守地難越境，弔生寧及哀。",
            "自傷轉蓬遠，莫致束芻來。",
            "慘日熙夏屋，悲風號夜臺。",
            "遥知倚廬處，流淚漬蒼苔。"
        ],
        "title": "寄李仁甫",
        "id": "8813ee62-0674-42a0-a5d8-ac0e23dee3ab"
    },
    {
        "author": "晁公遡",
        "paragraphs": [
            "將老尚逐食，相逢聊舉觴。",
            "貧非原憲病，酒發次公狂。",
            "未至世臣國，先登君子堂。",
            "誰能更拘束，短髮已滄浪。"
        ],
        "title": "李悅夫劉文潛坐上醉歸作",
        "id": "3d476596-7dd1-4654-bb03-46a2ff01bdc5"
    },
    {
        "author": "晁公遡",
        "paragraphs": [
            "張子目盲心不盲，吾知胸次有人倫。",
            "眼光安用如巖電，白首王戎不識人。"
        ],
        "title": "贈張聽聲  其一",
        "id": "56797fe6-22df-4384-9fc2-c6898276922a"
    },
    {
        "author": "晁公遡",
        "paragraphs": [
            "論士平生妙入神，是誰無此耳輪囷。",
            "喚鍾作甕皆堪笑，自是渠儂聽不真。"
        ],
        "title": "贈張聽聲  其二",
        "id": "b6721d00-89ea-45f1-8828-9be5eb11887d"
    },
    {
        "author": "晁公遡",
        "paragraphs": [
            "所得乃三益，相從非一朝。",
            "龍方卧隴底，魚肯似陽橋。",
            "月看玉奩滿，風吹金燼銷。",
            "少留吾亦住，不待楚詞招。"
        ],
        "title": "自恭州之眉陽相送者六客意不可忘以詩爲謝",
        "id": "d6e2db0e-6974-4837-bcb8-2f5f7291f9f1"
    },
    {
        "author": "晁公遡",
        "paragraphs": [
            "洛陽盛人物，喪亂亦南遷。",
            "今見大夫後，猶如翁子賢。",
            "端居送日月，秀句寫風煙。",
            "相遇何匆促，臨分重惘然。"
        ],
        "title": "贈朱師軻朱奎父",
        "id": "143de69b-345e-4ccd-9a92-17afad8b15ee"
    },
    {
        "author": "晁公遡",
        "paragraphs": [
            "高木已在望，不妨寬作程。",
            "相看愁饌徹，未用遽杯行。",
            "春暖姜肱被，川平雍齒城。",
            "遥知喜公至，雞犬亦歡迎。"
        ],
        "title": "置酒北郊外送張真甫還什邡",
        "id": "93b30a46-f09c-4b05-84ad-5adcb62913c6"
    },
    {
        "author": "晁公遡",
        "paragraphs": [
            "東津草生花未開，西山雪消水欲來。",
            "玻瓈江盡不受垢，蒲萄酒濃初醱醅。",
            "啄木喚君有扣戶，提壺勸我勤舉杯。",
            "春能幾何看即暮，一月杖藜須百回。"
        ],
        "title": "東津",
        "id": "42ef689e-9579-4578-9d11-d6ba64757478"
    },
    {
        "author": "晁公遡",
        "paragraphs": [
            "龍爪灘前江水平，蟆頤山下春草生。",
            "白石既出細可數，雜花初開遠更明。",
            "日落盡見樓閣影，天晴易聞鐘鼓聲。",
            "至今回思三峽路，蛇退猿愁心甚驚。"
        ],
        "title": "龍爪灘",
        "id": "ee12b28e-030b-479c-a1a3-c612f6690a00"
    },
    {
        "author": "晁公遡",
        "paragraphs": [
            "桃杏顔衰不解紅，朝來飛雪舞回風。",
            "東風似與加湔拂，病葉枯枝一洗空。"
        ],
        "title": "十二月八日雪",
        "id": "5665b127-3f3f-4cc1-853b-82b0ae3ded0e"
    },
    {
        "author": "晁公遡",
        "paragraphs": [
            "舉觴自起勸西風，吹盡千林木葉紅。",
            "遮斷前山渾不見，恐妨極目送飛鴻。"
        ],
        "title": "登梁山縣亭",
        "id": "164a4d83-e329-428a-829e-899c5893a65b"
    },
    {
        "author": "晁公遡",
        "paragraphs": [
            "中原耆舊老江東，淚灑軍前草木風。",
            "巫峽山高苦霜雪，附書那有北來鴻。"
        ],
        "title": "感事三首  其一",
        "id": "8f84bd9f-2512-4d60-82d0-ab422f149fd0"
    },
    {
        "author": "晁公遡",
        "paragraphs": [
            "長安摧堞有烏聲，草木猶蒙戰伐塵。",
            "應念關中不忘漢，至今遺老願王秦。"
        ],
        "title": "感事三首  其二",
        "id": "3046a2e5-bd92-4a16-9d37-6cd959059012"
    },
    {
        "author": "晁公遡",
        "paragraphs": [
            "常恐東南驛騎疎，每逢人至問揚都。",
            "深知白虜心輕漢，終倚黄旗運在吳。"
        ],
        "title": "感事三首  其三",
        "id": "18e1dfe4-2f94-4500-85b4-355c632878bc"
    },
    {
        "author": "晁公遡",
        "paragraphs": [
            "久坐思行樂，茲晨强出門。",
            "菰蒲荒少岸，桑柘遠知村。",
            "波急春濤大，山晴午樹昏。",
            "每來成獨往，佳處與誰論。"
        ],
        "title": "江上春漲",
        "id": "a5af4163-9dbb-4bb9-baf9-786ab9bedbf6"
    },
    {
        "author": "晁公遡",
        "paragraphs": [
            "宿草丘邊手自耘，輟耘過我意良勤。",
            "可憐一語未深接，借問去來何見聞。"
        ],
        "title": "送王師厚  其一",
        "id": "a9513c1f-608b-48e4-8ec0-875181ac3d37"
    },
    {
        "author": "晁公遡",
        "paragraphs": [
            "季父高名映里閭，復欣千里識名駒。",
            "當令東海評清譽，他日還如二大夫。"
        ],
        "title": "送王師厚  其二",
        "id": "d53f055d-8a3f-4b82-8e00-88b8c3960ef5"
    },
    {
        "author": "晁公遡",
        "paragraphs": [
            "幾年持鉢下瞿塘，踏遍東南古道場。",
            "鄉里再來人不識，碧瞳白頰带湖光。"
        ],
        "title": "照上人去硤內游吳下十年而歸眉宇炯然無復瀘濮間氣喜作二解贈之  其一",
        "id": "dc85a0a8-b8a4-469f-8791-becdc53fbd59"
    },
    {
        "author": "晁公遡",
        "paragraphs": [
            "吳帆却入瞿塘硤，草樹連雲山四圍。",
            "想見同來木上座，怪君何苦復東歸。"
        ],
        "title": "照上人去硤內游吳下十年而歸眉宇炯然無復瀘濮間氣喜作二解贈之  其二",
        "id": "234b2a33-f76f-4523-9374-b52977e73e05"
    },
    {
        "author": "晁公遡",
        "paragraphs": [
            "一洗糟粕地，再聞鐘梵音。",
            "前身老東院，具體小西林。",
            "自昔知味少，于今無巷深。",
            "是中有妙理，直下試叅尋。"
        ],
        "title": "過圓覺院簡照上人",
        "id": "bd12f6ba-13d2-4623-a602-6b984353b365"
    },
    {
        "author": "晁公遡",
        "paragraphs": [
            "食時持鉢乞諸隣，不用毗耶遣化身。",
            "想見堂中慙此老，法輪未轉轉饑輪。"
        ],
        "title": "近承琮上人問訊甚勤老懶不能作書以偈答之  其一",
        "id": "7c39c55b-f91c-4ddf-8630-4feca4c64976"
    },
    {
        "author": "晁公遡",
        "paragraphs": [
            "世界猶如露電身，更於空裏聚微塵。",
            "何時麥積崖邊路，說法重來要度人。"
        ],
        "title": "近承琮上人問訊甚勤老懶不能作書以偈答之  其二",
        "id": "bbfc51ae-eaa2-452c-b1eb-2dba5da67247"
    },
    {
        "author": "晁公遡",
        "paragraphs": [
            "十年不到吳溪上，聞道禪龕更斬新。",
            "得見山中此松老，後來誰是住庵人。"
        ],
        "title": "近承琮上人問訊甚勤老懶不能作書以偈答之  其三",
        "id": "76bccc0b-ec31-4c18-8c18-13d6e255d5f1"
    },
    {
        "author": "晁公遡",
        "paragraphs": [
            "天子齋居坐法宮，萬方都屬指揮中。",
            "敢安無事思樂泮，方戒有司歸在豐。",
            "每念三農皆望歲，直期九月始休工。",
            "知君亦喜連宵雨，與漲詞源更不窮。"
        ],
        "title": "次韻謝石教授喜雨",
        "id": "7e41b489-6014-4ce4-816a-dcb2005b285f"
    },
    {
        "author": "晁公遡",
        "paragraphs": [
            "久知經籍總皆通，萬卷縱橫在腹中。",
            "占雨正當求管輅，藏冰更欲問申豐。",
            "每慚列爵來分土，未辦通商與惠工。",
            "君自還家歌樂職，大碑深刻示無窮。"
        ],
        "title": "次韻謝張德粹主簿",
        "id": "4121f5d3-aad2-4b28-9102-b7603e8fb91a"
    },
    {
        "author": "晁公遡",
        "paragraphs": [
            "岡嶺逶迤草木低，東山好處我能知。",
            "色濃意遠真堪畫，須在冥濛奄靄時。"
        ],
        "title": "雨中登披風榭望東山",
        "id": "41aa0568-dfcd-4725-b6d7-c4484e3b9c12"
    },
    {
        "author": "晁公遡",
        "paragraphs": [
            "清陰布幽徑，綠水溢回塘。",
            "筍長露漬粉，蓮開風壞粧。",
            "坐多惟踵息，躁定自心凉。",
            "學道今始得，頤生真有方。"
        ],
        "title": "方塘",
        "id": "61cc3e37-e42e-46eb-a6e1-84775d4cd42f"
    },
    {
        "author": "晁公遡",
        "paragraphs": [
            "年侵慵更甚，帙亂卷還舒。",
            "衰白愁看鏡，雌黄倦校書。",
            "臨風知地爽，映日愛窗虛。",
            "近報畬田粟，洿邪亦滿車。"
        ],
        "title": "年侵",
        "id": "8839fb1f-fd72-4021-b408-6aec10460ebd"
    },
    {
        "author": "晁公遡",
        "paragraphs": [
            "脩枝密葉總扶疎，小摘登盤置坐隅。",
            "翠蓋高垂張葆羽，赤繒全皺裹明珠。",
            "不勞漢候十五里，可壓越人三百株。",
            "欲與銓量立題品，豈惟當使橘爲奴。"
        ],
        "title": "庭下荔子熟",
        "id": "b3182d26-9714-4659-9dad-1fabf9478423"
    },
    {
        "author": "晁公遡",
        "paragraphs": [
            "十里爲一候，奔騰南海來。",
            "封章伯游切，詩句少陵哀。",
            "異縣歲月改，前年霜雪摧。",
            "筠籠今遠寄，珍重手親開。"
        ],
        "title": "劉文潛以荔子并詩見寄",
        "id": "f5a5c496-05ab-4a2d-93fd-65d5ecdc74ce"
    },
    {
        "author": "晁公遡",
        "paragraphs": [
            "少陵有幽事，止共阮生論。",
            "把酒與賢樂，爲邦慚主恩。",
            "欻傾賓客坐，知出聘君門。",
            "勝識中郎面，區區對虎賁。"
        ],
        "title": "侯革以詩見示次韻",
        "id": "4ffd58b5-daf9-42a6-9c46-10b54e03725b"
    },
    {
        "author": "晁公遡",
        "paragraphs": [
            "已聚糧三月，聊爲客數旬。",
            "吾難留逸駕，此去立通津。",
            "聖主坐中具，嘉謀思上陳。",
            "請言堯舜道，第一在安民。"
        ],
        "title": "送劉文潛如吳下",
        "id": "b180fde7-2612-4916-95f5-3392568b4596"
    },
    {
        "author": "晁公遡",
        "paragraphs": [
            "冉冉晨霧重，暉暉冬日微。",
            "草黄迷犢卧，水白見鷗飛。",
            "在野樵牧少，閉關商旅稀。",
            "妻孥屬長至，遥想望吾歸。"
        ],
        "title": "隆州道中",
        "id": "3ba27186-2d73-4afa-9267-a6e57082721b"
    },
    {
        "author": "晁公遡",
        "paragraphs": [
            "冠劔堂堂仁壽公，昨提金鼓去平戎。",
            "惜君不往分一矢，共射佛貍江水中。"
        ],
        "title": "送張君玉赴寧江幕府七首  其一",
        "id": "052adfb8-4fae-4fd9-879c-5e73f0c1dc63"
    },
    {
        "author": "晁公遡",
        "paragraphs": [
            "莫言地近嶲昆明，刺史題書筆不停。",
            "解道澄江浄如練，空濛山水是昭亭。"
        ],
        "title": "送張君玉赴寧江幕府七首  其二",
        "id": "f9b3aef9-2f87-4462-868c-c62036a30a14"
    },
    {
        "author": "晁公遡",
        "paragraphs": [
            "子去夔州頗自矜，舉杯大叫氣憑陵。",
            "新詩硤內流傳滿，今有高人王右丞。"
        ],
        "title": "送張君玉赴寧江幕府七首  其三",
        "id": "e0f9529b-0a99-403e-806b-338b19c1e4cf"
    },
    {
        "author": "晁公遡",
        "paragraphs": [
            "來守劔西三里城，胸中豈止俗塵生。",
            "簿書堆案惟思睡，見此魁梧覺眼明。"
        ],
        "title": "送張君玉赴寧江幕府七首  其四",
        "id": "68a6a11b-27d9-4393-b31d-ad7c59573192"
    },
    {
        "author": "晁公遡",
        "paragraphs": [
            "遠景樓高風月清，酒酣要看筆縱橫。",
            "山川有待君知否，可是東坡賦不成。"
        ],
        "title": "送張君玉赴寧江幕府七首  其五",
        "id": "b3b64671-0400-49e5-a371-706d5b224c1c"
    },
    {
        "author": "晁公遡",
        "paragraphs": [
            "衆水爭流赴硤中，輕舟東下疾飛鴻。",
            "流金不信人間熱，知有長江萬里風。"
        ],
        "tags": [
            "长江"
        ],
        "title": "送張君玉赴寧江幕府七首  其六",
        "id": "8bc85721-b782-4c2d-94d5-47b943d64f44"
    },
    {
        "author": "晁公遡",
        "paragraphs": [
            "江聲洶洶雷霆硤，山氣蒼蒼雲雨臺。",
            "白髮拾遺吟不盡，分留物色待君來。"
        ],
        "title": "送張君玉赴寧江幕府七首  其七",
        "id": "f4168b0a-77f0-4ca7-95a7-39559c21021d"
    },
    {
        "author": "晁公遡",
        "paragraphs": [
            "微風獵樹有佳聲，一榻無塵戶牖明。",
            "已擘荔枝憐玉破，更開瓜碧嚼冰清。"
        ],
        "title": "鮮于東之晉伯之子贈詩次韻  其一",
        "id": "5b3c65b3-8393-4bab-b55a-71001b98e1b8"
    },
    {
        "author": "晁公遡",
        "paragraphs": [
            "堂上詩書抵萬鍾，席間罇俎是千峯。",
            "蕭然更聽松風曲，喚起江東阮仲容。"
        ],
        "title": "鮮于東之晉伯之子贈詩次韻  其二",
        "id": "8e566bb9-34e2-4da7-b553-db1fb33daf39"
    },
    {
        "author": "晁公遡",
        "paragraphs": [
            "高簾不卷戶長開，須子時時著屣來。",
            "一坐清風生白羽，九衢烏帽失黄埃。"
        ],
        "title": "鮮于東之晉伯之子贈詩次韻  其三",
        "id": "7a29d4f8-6953-4bf1-bbf3-a7ddb8f82630"
    },
    {
        "author": "晁公遡",
        "paragraphs": [
            "尊前每誦赤壁賦，如見當年禿鬢翁。",
            "誰謂流傳到喬木，果然遺響託悲風。"
        ],
        "title": "鮮于東之晉伯之子贈詩次韻  其四",
        "id": "302f4626-1a16-44d4-9bd4-f065225fd2e8"
    },
    {
        "author": "晁公遡",
        "paragraphs": [
            "一掃浮雲萬里空，月華都在野航中。",
            "葛巾藜杖勤相過，共賞芙蓉四面風。"
        ],
        "title": "鮮于東之晉伯之子贈詩次韻  其五",
        "id": "6815ba89-a197-450d-97c2-91ac8d4fd294"
    },
    {
        "author": "晁公遡",
        "paragraphs": [
            "資州太守知衰懶，日日倒床惟睡濃。",
            "走送甘鮮三百顆，似君風味喜相逢。"
        ],
        "title": "鮮于東之晉伯之子贈詩次韻  其六",
        "id": "a9d40e47-996e-4cfe-8ba9-35841ff92c09"
    },
    {
        "author": "晁公遡",
        "paragraphs": [
            "一別三十載，再來聞未聞。",
            "割鮮煩啗我，舉酒欲浮君。",
            "辯口霏木屑，醉顔生纈紋。",
            "相從能幾日，明發重離羣。"
        ],
        "title": "寄查元章",
        "id": "f28086cd-bb9c-4673-8038-0e73dae05938"
    },
    {
        "author": "晁公遡",
        "paragraphs": [
            "關塞三峨北，山川五渡西。",
            "喜逢連璧友，來自釣璜溪。",
            "先世施行馬，高才滯割雞。",
            "平生李元禮，好士必提携。"
        ],
        "title": "喜見呂元錫聞往謁李仁甫奉簡短作",
        "id": "47d88890-b96c-45fb-bf39-9b6377087115"
    },
    {
        "author": "晁公遡",
        "paragraphs": [
            "憶昨歸來萬里遥，不能對策未央朝。",
            "山林得計成長往，松石爲朋是久要。",
            "痛飲肯來同榼挈，小詩聊遣當弓招。",
            "請君莫學全椒老，澗下辛勤捨墮樵。"
        ],
        "title": "王伯厚以詩招伯渾次韻同往邀之",
        "id": "59a4d10b-bfab-4be7-adf7-8ecd304a8e0b"
    },
    {
        "author": "晁公遡",
        "paragraphs": [
            "束書歸隠不辭遥，庠序懶陪耆老朝。",
            "野外卜居無鬼瞰，山中誓墓以神要。",
            "暫來同作荔枝社，安可輕違桂樹招。",
            "已遣官奴理琴瑟，豈惟百戲但歌樵。"
        ],
        "title": "師伯渾用韻復次  其一",
        "id": "9c2ca32d-6421-4967-ae31-b75fb48e2e17"
    },
    {
        "author": "晁公遡",
        "paragraphs": [
            "風俗相傳三近古，作成況自聖明朝。",
            "藏家文字本蒼史，繼世子孫非黑要。",
            "近報漢廷頻詔下，時聞蜀士有旌招。",
            "怪君尚爾衣逢掖，獨向空山伴採樵。"
        ],
        "title": "師伯渾用韻復次  其二",
        "id": "0cd94bf7-ee4a-4dfe-8a08-5cbb5815aaaa"
    },
    {
        "author": "晁公遡",
        "paragraphs": [
            "背郭深通一徑遥，奔流坐看百川朝。",
            "飛來黄鵠陂已復，歸去白鷗盟可要。",
            "益部官曹寧久處，津鄉書札近相招。",
            "此生若有躬耕地，白首甘心老負樵。"
        ],
        "title": "師伯渾用韻復次  其三",
        "id": "6c09b828-34db-42c0-ab31-9053e1105d57"
    },
    {
        "author": "晁公遡",
        "paragraphs": [
            "古者諸侯今牧守，衰遲難强歲相朝。",
            "惟須稚子理簑笠，兼有老妻縫襋要。",
            "來歲定從田父去，飛書不待故人招。",
            "平生最愛津鄉聚，江小可漁山可樵。"
        ],
        "title": "師伯渾用韻復次  其四",
        "id": "2b32a90f-379e-4d72-956d-1ed294eefc93"
    },
    {
        "author": "晁公遡",
        "paragraphs": [
            "東望行都絳闕遥，老來筋力倦趨朝。",
            "誰能作吏沈簿領，但欲買田書質要。",
            "雅意庶同高士傳，不才難望大夫招。",
            "津鄉舊有先賢宅，過者蒭蕘莫敢樵。"
        ],
        "title": "師伯渾用韻復次  其五",
        "id": "dc79b2c2-1c7e-420f-ad25-63464e4c14c8"
    },
    {
        "author": "晁公遡",
        "paragraphs": [
            "筋力何堪道路遥，難陪諸彥侍同朝。",
            "初無計上三年最，況敢功思萬里要。",
            "北塞單于皆入貢，西山贊普不勞招。",
            "傳聞已卧清邊鼓，塹壘長閒守木樵。"
        ],
        "title": "師伯渾用韻復次  其六",
        "id": "645c2acc-7175-4bd7-a1a0-7571e21ea6c4"
    },
    {
        "author": "晁公遡",
        "paragraphs": [
            "日飜蠹簡書齋裏，往往編摹自漢朝。",
            "雞距束毫來武信，馬肝琢硯出高要。",
            "時因撫事歌成相，更復懷人作大招。",
            "知子山中富吟詠，縱橫文力到孫樵。"
        ],
        "title": "師伯渾用韻復次  其七",
        "id": "21d13b20-576d-47e8-b0d0-6d2e05960e1b"
    },
    {
        "author": "晁公遡",
        "paragraphs": [
            "慚愧居士屩，遠來尊者巖。",
            "深知煩露宿，徑爲落風帆。",
            "潭浄魚堪喚，花殘鹿罷銜。",
            "堂中有耆老，禪病說呢喃。"
        ],
        "title": "去通義按刑漢嘉至中巖師伯渾臨別於此因成二詩  其一",
        "id": "0fd8cb7d-8060-4f73-8279-dadaad3921ef"
    },
    {
        "author": "晁公遡",
        "paragraphs": [
            "相送自崖返，忍看騎馬回。",
            "故情真獨厚，疊鼓未須催。",
            "此去無三舍，相留盡一杯。",
            "風林如惜別，摵摵暮聲哀。"
        ],
        "title": "去通義按刑漢嘉至中巖師伯渾臨別於此因成二詩  其二",
        "id": "3616a107-bc1c-4ead-90d3-750cccd953ca"
    },
    {
        "author": "晁公遡",
        "paragraphs": [
            "盈牋寄我送春詩，不減風流杜牧之。",
            "覓句已應兒輩覺，論書那得外人知。",
            "如聞此上三年最，相過能成一段奇。",
            "況及霜天宜把酒，四郊物色勝花時。"
        ],
        "title": "次韻鮮于晉伯清明日過水南  其一",
        "id": "db84a55e-ca96-463f-8f92-6cadb2d701a9"
    },
    {
        "author": "晁公遡",
        "paragraphs": [
            "又賦斜川五日詩，行將去此欲何之。",
            "一年春事倉庚報，萬里鄉心杜宇知。",
            "筆力早衰無痛快，詞源漸老乏經奇。",
            "文章子駿惟君似，學到揚州刺史時。"
        ],
        "title": "次韻鮮于晉伯清明日過水南  其二",
        "id": "876cfb84-c667-4e93-b679-285eef4c0f0d"
    },
    {
        "author": "晁公遡",
        "paragraphs": [
            "歲盡餘一候，年侵懷百憂。",
            "人生漢南樹，節物劔西州。",
            "風榭梅花委，春杯柏葉浮。",
            "峨眉有佳色，領覽爲登樓。"
        ],
        "title": "歲盡",
        "id": "7bba2080-82ab-466a-9294-5121a8ba2ea6"
    },
    {
        "author": "晁公遡",
        "paragraphs": [
            "白水諸山翠作堆，豈令飛舄著塵埃。",
            "勿嫌屈子峨眉縣，正得同吾婪尾杯。",
            "淑日升堂迎晝永，和風排闥送春來。",
            "還家尚可爲親壽，柏葉清尊手自開。"
        ],
        "title": "師襲卿來權攝峨眉縣祿東之來乃去送以詩乃元日也",
        "id": "4b63c181-2b34-4122-8f3b-b65a9f0c0ff7"
    },
    {
        "author": "晁公遡",
        "paragraphs": [
            "江湖此去水連空，萬賈連檣浩渺中。",
            "帆影浸斜青草月，笛聲吹盡碧蘆風。",
            "未論魏闕功名近，不與巴山氣象同。",
            "更到臨平看輦路，沙堤十里軟塵紅。"
        ],
        "title": "送湯子才",
        "id": "67b304cd-8a83-42aa-9aea-4e5c4591cf38"
    },
    {
        "author": "晁公遡",
        "paragraphs": [
            "宣室思賢久，鋒車促召還。",
            "去調金鉉鼎，來別玉屏山。",
            "拱木雨露下，豐碑天地閒。",
            "九原凜如在，想足慰慈顔。"
        ],
        "title": "聞虞參政至玉屏山  其一",
        "id": "75fcb996-f0fd-4c85-b5f6-314d34fbbf87"
    },
    {
        "author": "晁公遡",
        "paragraphs": [
            "鄉黨敬前輩，朝廷尊大儒。",
            "公無念丘墓，人自禁樵蘇。",
            "此去居衡軸，長留執事樞。",
            "求賢養邦本，深爲贊吁俞。"
        ],
        "title": "聞虞參政至玉屏山  其二",
        "id": "74986ee0-56d0-446d-99ca-675a8eabadc0"
    },
    {
        "author": "晁公遡",
        "paragraphs": [
            "我爲應真來，欲結無生緣。",
            "不食中巖飯，但酌中巖泉。",
            "莫言一杯水，實具五味禪。",
            "請師問應真，此語然不然。"
        ],
        "title": "示中巖長老子文",
        "id": "6ad97979-2b94-4052-ae66-8943452cae4d"
    },
    {
        "author": "晁公遡",
        "paragraphs": [
            "子雲世所賤，既死名乃傳。",
            "至今讀其書，共言以爲賢。",
            "必待成丘壠，何如用當年。",
            "貴耳不重目，斯人真可憐。"
        ],
        "title": "子雲",
        "id": "261b5802-73ba-4fe1-89f0-71fa515695f9"
    },
    {
        "author": "晁公遡",
        "paragraphs": [
            "白頭蔡光祿，不肯拜司徒。",
            "滿朝愕相視，蓋是時所無。",
            "負乘初莫責，循牆乃當誅。",
            "古書若盡信，夫子實欺予。"
        ],
        "title": "蔡光祿",
        "id": "88bd0e70-d05d-4d3a-a3ba-eaeedf88e90e"
    },
    {
        "author": "晁公遡",
        "paragraphs": [
            "瀘南道窮復劔西，桃花浪生行苦遲。",
            "百丈牽舟上春水，三尺爲邦逢聖時。",
            "平蕪細麥綠相映，老樹雜花紅已衰。",
            "峨眉山月今始見，令人絕歎謫仙詞。"
        ],
        "title": "江行",
        "id": "9c58403c-36fc-4d6b-af9b-3f424e4933d0"
    },
    {
        "author": "晁公遡",
        "paragraphs": [
            "粟玉開花顔色新，秋光未覺減陽春。",
            "蕭然不受風埃涴，知是高標可辟塵。"
        ],
        "title": "木犀花二首  其一",
        "id": "38040807-5cf1-49e9-b8d6-d9cfeaadbee8"
    },
    {
        "author": "晁公遡",
        "paragraphs": [
            "滿貯彫盤可鎮帷，論花壓盡劔東西。",
            "豈惟鼻觀遭渠惱，鄰舍聞香亦駭雞。"
        ],
        "title": "木犀花二首  其二",
        "id": "8e3f2eb0-1198-4df5-8a5c-c19876d35ae8"
    },
    {
        "author": "晁公遡",
        "paragraphs": [
            "學海波瀾濶，人間爵齒尊。",
            "南宮冠多士，東海起高門。",
            "請去三公府，歸休五畝園。",
            "何須篆幽石，天下有師言。"
        ],
        "title": "楊參政挽章二首  其一",
        "id": "35d1cf25-a5a9-4594-996e-f32c68aa9e93"
    },
    {
        "author": "晁公遡",
        "paragraphs": [
            "亟上疏封印，空馳會葬車。",
            "山川渾不改，氣象比何如。",
            "德行太常議，功名惇史書。",
            "平生所薦士，豈復減嚴徐。"
        ],
        "title": "楊參政挽章二首  其二",
        "id": "e2b2678d-2c80-46f9-a2b1-58f8d717a707"
    },
    {
        "author": "晁公遡",
        "paragraphs": [
            "便覺近長夏，溫風蠶欲成。",
            "冠欹知髮少，衣薄喜身輕。",
            "初荻青穿水，繁陰綠滿城。",
            "朝來試新火，茶鼎聽松聲。"
        ],
        "title": "清明",
        "id": "e61fca22-bdc0-45e8-8675-6f94c133397a"
    },
    {
        "author": "晁公遡",
        "paragraphs": [
            "遲日高樓上，江山引望長。",
            "浮鷗輕浩渺，飛鳥滅蒼茫。",
            "洲渚蘋初白，陵陂麥未黄。",
            "流年太匆促，轉燭過春光。"
        ],
        "title": "晚望",
        "id": "a48a2c35-5fe1-4728-a2f0-d76cbd91ef3a"
    },
    {
        "author": "晁公遡",
        "paragraphs": [
            "入境封人報，飛書侍史還。",
            "初聞虎節使，已至馬鞍山。",
            "霽野風煙麗，端居日月閒。",
            "此行吾所羨，脫屣簿書間。"
        ],
        "title": "聞李士舉宿馬鞍山",
        "id": "f4c7218f-c498-42fb-873f-9053171f3474"
    },
    {
        "author": "晁公遡",
        "paragraphs": [
            "江淺晴沙見，山高細路分。",
            "老藤維墮石，遠樹掛殘雲。",
            "燕鴈遥難到，巴鶑暖遂聞。",
            "花飛少顔色，委地自紛紛。"
        ],
        "title": "江上",
        "id": "5710ba7f-cdbc-4584-8c6a-35f4ca559caa"
    },
    {
        "author": "晁公遡",
        "paragraphs": [
            "花發春連屋，山晴晝滿樓。",
            "所過皆異縣，何處是皇州。",
            "頏頡鶑銜逐，呢喃燕聚謀。",
            "物生各有累，於世孰無求。"
        ],
        "title": "春日",
        "id": "83ce5f95-ed37-4941-9b4b-19e6c109061a"
    },
    {
        "author": "晁公遡",
        "paragraphs": [
            "興發尋春去，寧知生路賒。",
            "簷牙啄晴漢，屐齒散平沙。",
            "風偃陵陂麥，雲垂間道花。",
            "芳菲看即過，留滯改年華。"
        ],
        "title": "野亭",
        "id": "627d8a0f-9e8c-43ef-b600-39d36830b086"
    },
    {
        "author": "晁公遡",
        "paragraphs": [
            "挈榼吾何往，閒臨積水邊。",
            "晚紅看落日，春碧愛晴川。",
            "蜂蝶低窺酒，鳧鷖狎近船。",
            "平生五湖興，見此一欣然。"
        ],
        "title": "挈榼",
        "id": "1d68fdc0-37a8-4859-b882-a083eb3000df"
    },
    {
        "author": "晁公遡",
        "paragraphs": [
            "出郭花相引，尋荒草欲迷。",
            "綠低憐獨卧，紅缺見鶑啼。",
            "溪石皆堪坐，山醪亦偶携。",
            "淹留送落日，直過石城西。"
        ],
        "title": "出郭",
        "id": "55b01fe1-eec2-4fd8-b11b-5a0924092ffd"
    },
    {
        "author": "晁公遡",
        "paragraphs": [
            "雲氣昏江樹，春流沒釣磯。",
            "如何連夜漲，似欲送人歸。",
            "亂石水聲急，片帆風力微。",
            "舟師且停櫓，鷗鷺畏人飛。"
        ],
        "title": "合江舟中作",
        "id": "660a1e8b-3aef-4a55-bb16-924f1a9d653c"
    },
    {
        "author": "晁公遡",
        "paragraphs": [
            "江草被霜槁，江雲隨雨飛。",
            "稍看霑徑濕，故作映空微。",
            "曉浪初吹浦，春泥未污衣。",
            "南征羨鴻雁，獨有故鄉歸。"
        ],
        "title": "江雨",
        "id": "cc793437-bebf-4b98-a75f-29c9a70cbdd3"
    },
    {
        "author": "晁公遡",
        "paragraphs": [
            "寒江多石出，危岸有沙摧。",
            "短綠行穿麥，高紅仰嗅梅。",
            "故人能共往，勝日可頻來。",
            "春事從茲始，羣花次第開。"
        ],
        "title": "出郊",
        "id": "83ce9625-c381-4cf1-8ca3-e75c790f52e4"
    },
    {
        "author": "晁公遡",
        "paragraphs": [
            "小立臨洲渚，徐行過野亭。",
            "頹沙江沸白，穿徑草分青。",
            "秩酒近無給，窮途真獨醒。",
            "春來慰羈放，幽絕頼郊坰。"
        ],
        "title": "小立",
        "id": "3c677521-865b-4533-ae2f-049065137170"
    },
    {
        "author": "晁公遡",
        "paragraphs": [
            "微陽回孤根，霜雪破餘凜。",
            "顔紅發春鮮，膚粟憐夜永。",
            "輕風送幽香，缺月散清影。",
            "寒烏忽飛來，伴此一枝冷。"
        ],
        "title": "梅",
        "id": "3fa66a90-fe1b-43db-afe1-1fd112a857bb"
    },
    {
        "author": "晁公遡",
        "paragraphs": [
            "棲巖既下集，賓天復上征。",
            "八子似荀氏，中當有慈明。"
        ],
        "title": "中巖十八詠 慈姥巖",
        "id": "6356efb7-5527-4e19-9e57-9b826be6f9d0"
    },
    {
        "author": "晁公遡",
        "paragraphs": [
            "釋迦行中國，設教周孔同。",
            "吾知諸子弟，不殊闕里中。"
        ],
        "title": "中巖十八詠 羅漢洞",
        "id": "8f4a2b77-76cd-437b-8c7d-906410f9c265"
    },
    {
        "author": "晁公遡",
        "paragraphs": [
            "潭水清見底，老僧來喚魚。",
            "與渠同法食，持鉢施齋餘。"
        ],
        "title": "中巖十八詠 喚魚潭",
        "id": "1f579f69-21c8-4ba6-ad65-51fc3cd41da2"
    },
    {
        "author": "晁公遡",
        "paragraphs": [
            "誰將巾瓶來，置此几席間。",
            "不可喚木𣔻，試往問溈山。"
        ],
        "title": "中巖十八詠 寶瓶峯",
        "id": "6f40e45a-7ff2-4dfa-818f-9f2205803b9b"
    },
    {
        "author": "晁公遡",
        "paragraphs": [
            "山靈亦自喜，尊者乃吾師。",
            "得與鷲嶺並，不作虎頭癡。"
        ],
        "title": "中巖十八詠 虎頭峯",
        "id": "1563d1f2-42bd-4d06-9b97-87eae612875a"
    },
    {
        "author": "晁公遡",
        "paragraphs": [
            "飛廉日掃除，預知尊者過。",
            "不令有塵垢，污此石盤陀。"
        ],
        "title": "中巖十八詠 盤陀石",
        "id": "eb1ac9ac-0fee-4ab0-a956-59d4f4cca458"
    },
    {
        "author": "晁公遡",
        "paragraphs": [
            "有風地鳴籟，無風石抱雲。",
            "上人如宴坐，不可墮聲聞。"
        ],
        "title": "中巖十八詠 風穴",
        "id": "60e7885b-209a-4ace-a75e-088ef32fac59"
    },
    {
        "author": "晁公遡",
        "paragraphs": [
            "濺沫響空谷，分流清法筵。",
            "元因卓錫地，今爲洗鉢泉。"
        ],
        "title": "中巖十八詠 瀑布泉",
        "id": "6eeb8b31-9efe-4426-9477-0b229b4d1c71"
    },
    {
        "author": "晁公遡",
        "paragraphs": [
            "偶來俯滄波，遥見生白蘋。",
            "望望不得上，笑彼涉江人。"
        ],
        "title": "中巖十八詠 望江亭",
        "id": "fa67aaa5-d418-4e7e-acba-948e03875f44"
    },
    {
        "author": "晁公遡",
        "paragraphs": [
            "徘徊立泉上，誰敢酌寒清。",
            "莫解金鑿落，且聽玉琮琤。"
        ],
        "title": "中巖十八詠 玉泉亭",
        "id": "64ef310b-4acb-4fd9-9748-b33427097e90"
    },
    {
        "author": "晁公遡",
        "paragraphs": [
            "皎皎石上月，颼颼松下風。",
            "清絕誰領會，倚杖送飛鴻。"
        ],
        "title": "中巖十八詠 松風亭",
        "id": "86a7f54e-07c0-4a52-b484-9f617dbf0b47"
    },
    {
        "author": "晁公遡",
        "paragraphs": [
            "松道須雨灑，山扉遣風開。",
            "塵念自起滅，至人無去來。"
        ],
        "title": "中巖十八詠 應現亭",
        "id": "fcbd8f8e-1736-4b06-9ee7-612f43206ce1"
    },
    {
        "author": "晁公遡",
        "paragraphs": [
            "崖陰日慘慘，石潤露漙漙。",
            "何似藍田下，高並玉山寒。"
        ],
        "title": "中巖十八詠 寒峯軒",
        "id": "5914d45a-ad42-4dfa-b2c3-7390a4a44428"
    },
    {
        "author": "晁公遡",
        "paragraphs": [
            "蕭然一叢竹，何當舉似人。",
            "不可妄認此，青青爲法身。"
        ],
        "title": "中巖十八詠 碧筠亭",
        "id": "acf6ecf8-3b8d-4e8f-944c-dd849b364b02"
    },
    {
        "author": "晁公遡",
        "paragraphs": [
            "奇峯如立筍，太陰生古苔。",
            "誰能此出入，咄咄金石開。"
        ],
        "title": "中巖十八詠 石筍庵",
        "id": "3f9f225a-77c9-412e-a75f-a04ff2a01da1"
    },
    {
        "author": "晁公遡",
        "paragraphs": [
            "卷書置案上，默坐初不看。",
            "侍者空堵立，湛然惟壁觀。"
        ],
        "title": "中巖十八詠 壁軒",
        "id": "8d3c326f-080d-4f1f-96eb-a3f430ac33dc"
    },
    {
        "author": "晁公遡",
        "paragraphs": [
            "智者有所說，後生誰究明。",
            "韋編具此眼，時止復時行。"
        ],
        "title": "中巖十八詠 止庵",
        "id": "7f555850-023f-40e0-b926-ffcd57f3cd04"
    },
    {
        "author": "晁公遡",
        "paragraphs": [
            "官失學四夷，寂寥洙泗濱。",
            "至此每再拜，西方有聖人。"
        ],
        "title": "中巖十八詠 西方閣",
        "id": "23d47717-d52e-410b-b703-0f832c2a97f3"
    },
    {
        "author": "晁公遡",
        "paragraphs": [
            "眼看數竿今白頭，高標直節氣橫秋。",
            "果能似此孤竹子，何羨渭川千畝侯。"
        ],
        "title": "前恩陽尉周邦舉出予兄激仲所書其父竹軒記求詩因題二解  其一",
        "id": "4f5b73e0-0185-4317-baa7-50ef86bb6ef8"
    },
    {
        "author": "晁公遡",
        "paragraphs": [
            "俗士胸中數斛塵，此君偃蹇不相親。",
            "當年曾識子猷面，大令今來是故人。"
        ],
        "title": "前恩陽尉周邦舉出予兄激仲所書其父竹軒記求詩因題二解  其二",
        "id": "f68e2f8e-867b-49dd-8ac1-c30b17fa3a70"
    },
    {
        "author": "晁公遡",
        "paragraphs": [
            "南北東西極目天，看天不比下牢關。",
            "遥知前面山尤遠，直到飛鴉滅沒間。"
        ],
        "title": "園中二首  其一",
        "id": "f7d45327-9f04-48b6-9823-ef4698bb867b"
    },
    {
        "author": "晁公遡",
        "paragraphs": [
            "眇眇周垣總路平，森森夏木已陰成。",
            "却疑身在華軒上，翠幄中間曳杖行。"
        ],
        "title": "園中二首  其二",
        "id": "8f219d3b-9101-44ca-8714-e03c28951f2c"
    },
    {
        "author": "晁公遡",
        "paragraphs": [
            "子勿誚毛穎，渠言何使余。",
            "遥知生白室，誰助殺青書。",
            "巴墨漆相似，蜀牋霜不如。",
            "殷勤遣分寄，吾汝與同車。"
        ],
        "title": "用薛郎所寄示詩三韻  其一",
        "id": "c60c37c8-ea6b-41bf-bfba-fd6945b5de09"
    },
    {
        "author": "晁公遡",
        "paragraphs": [
            "阿傳議酒食，察貳更廉空。",
            "開甕鴨頭綠，磨刀魚眼紅。",
            "報功他日在，食淡暫時同。",
            "富貴行自致，聖時無道窮。"
        ],
        "title": "用薛郎所寄示詩三韻  其二",
        "id": "55b191be-8169-4f27-8637-69e8b2a71757"
    },
    {
        "author": "晁公遡",
        "paragraphs": [
            "薛君昔在日，才可齒諸任。",
            "繼世能傳業，爲文有嗣音。",
            "千秋當却老，六籍更鈎深。",
            "何以壽吾子，高才無陸沈。"
        ],
        "title": "用薛郎所寄示詩三韻  其三",
        "id": "46b0f5a8-3fca-4415-96a2-fc39a5b92d5a"
    },
    {
        "author": "晁公遡",
        "paragraphs": [
            "朦朧兩眼著玄花，認取空中起滅華。",
            "我是官曹老龐藴，終無瞎棒與盲枷。"
        ],
        "title": "請緣老住持象耳山有詩次韻  其一",
        "id": "653cd11d-ed53-420c-bd13-7cdf79da9dc5"
    },
    {
        "author": "晁公遡",
        "paragraphs": [
            "中巖尊者幸同堂，浪走諸方有底忙。",
            "若道渠儂棒可畏，新羅未過合思量。"
        ],
        "title": "請緣老住持象耳山有詩次韻  其二",
        "id": "43be2d63-bf08-4b2c-a331-f10bc944f367"
    },
    {
        "author": "晁公遡",
        "paragraphs": [
            "仰事各黄髮，今爲閭里榮。",
            "共看朱紱貴，更益綵衣明。",
            "泥軾幸小駐，羽觴當緩行。",
            "期君如石建，烜赫漢西京。"
        ],
        "title": "送王章赴長寧通判",
        "id": "f94030bc-6202-43b5-97ef-eb686a867541"
    },
    {
        "author": "晁公遡",
        "paragraphs": [
            "形模豈稱侍承明，不願簫韶聽九成。",
            "但願豐年有高廩，千夫穫稻看秋晴。"
        ],
        "title": "次楊國材韻  其一",
        "id": "20b4a561-fdb9-407d-96d2-18c7d6f94d31"
    },
    {
        "author": "晁公遡",
        "paragraphs": [
            "耆年何在隠牆東，常樂簞瓢陋巷中。",
            "白首可無知所自，宜歌帝力頌天功。"
        ],
        "title": "次楊國材韻  其二",
        "id": "c568115d-5dd9-47f7-a0e9-46e4cf972785"
    },
    {
        "author": "晁公遡",
        "paragraphs": [
            "欲平靺鞨與堅昆，下詔旁求闢四門。",
            "吾子莫孤明主意，建隆開國聖雲孫。"
        ],
        "title": "師廷珍以詩見惠因用其韻  其一",
        "id": "130d7a69-cf31-4bff-8084-4af8e663df96"
    },
    {
        "author": "晁公遡",
        "paragraphs": [
            "蒼苔半蝕蔡邕碑，今日中郎有女歸。",
            "莫怪昏昏暗丘壟，浮雲淚濕不能飛。"
        ],
        "title": "師廷珍以詩見惠因用其韻  其二",
        "id": "1a797afa-6356-4845-97a9-42e5b2bb7af1"
    },
    {
        "author": "晁公遡",
        "paragraphs": [
            "詩禮初聞衛尉旁，起家期擅蜀文章。",
            "快吟芍藥當階句，剩看芙蓉別殿香。"
        ],
        "title": "師廷珍以詩見惠因用其韻  其三",
        "id": "e5d9c46f-0c87-47d8-a6e8-0d9bdc8d2fa2"
    },
    {
        "author": "晁公遡",
        "paragraphs": [
            "把酒悲歌望蜀天，感今懷昔重悽然。",
            "道堅或謂如無忌，靈運還欣對阿連。",
            "他日鵬應自鵾化，此生蚿豈待夔憐。",
            "筆鋒剩淬猶錐利，明歲文場破兩甄。"
        ],
        "title": "王元才甥見過其弟元濟甥繼來有詩次韻",
        "id": "4d407817-2943-4a5e-96e0-8ee38b884c41"
    },
    {
        "author": "晁公遡",
        "paragraphs": [
            "蜀士相與語，故家誰得如。",
            "千年令威宅，一紙伏波書。"
        ],
        "title": "宇文紹恭所藏其父德聞手書其祖家訓一卷",
        "id": "0545039b-53a9-4b66-bb5b-de7a004c5c22"
    },
    {
        "author": "晁公遡",
        "paragraphs": [
            "城上高樓出女牆，遥看初日尚蒼凉。",
            "松邊淅瀝風成響，草際晶熒露有光。",
            "樂歲共歌羊考牧，新春不與雁還鄉。",
            "聖時願報收輿地，快自襄陽下洛陽。"
        ],
        "title": "曉望",
        "id": "6330d0ef-950c-4273-99ad-87f4ecb6a6f6"
    },
    {
        "author": "晁公遡",
        "paragraphs": [
            "忽鼓硤中櫂，來從渝上城。",
            "何爲向南畝，本合侍西清。",
            "樹色行相引，灘聲鳴不平。",
            "青城有仙伯，往矣授長生。"
        ],
        "title": "李士舉見寄次韻爲謝二首  其一",
        "id": "484fec92-9f7d-4869-a8ca-a13b87e0d67d"
    },
    {
        "author": "晁公遡",
        "paragraphs": [
            "想見山靈喜，如看柱史來。",
            "江清無急硤，野潤失飛埃。",
            "行攬孟博轡，再然安國灰。",
            "相過忍遽別，莫放錦帆開。"
        ],
        "title": "李士舉見寄次韻爲謝二首  其二",
        "id": "2ab5673f-0a7e-43a9-aa78-6862a890082a"
    },
    {
        "author": "晁公遡",
        "paragraphs": [
            "閒居何不樂，非願世兼收。",
            "利乃庶人意，道惟君子憂。",
            "野花開北陌，官酒酌東樓。",
            "故里有書至，應言無久留。",
            "此去即鄉黨，子寧無友生。",
            "不堪今日別，真見故人情。",
            "杯覆葵花小，尊傾竹葉清。",
            "送行須盡醉，兼爲破愁城。"
        ],
        "title": "師伯渾以詩告別次韻",
        "id": "cbbd387f-fc99-4963-90fa-72698067a0f6"
    },
    {
        "author": "晁公遡",
        "paragraphs": [
            "林間熟丹實，葉底綴紅雲。",
            "並舍皆好事，絕甘能勸分。",
            "扣門知使至，登俎覺香聞。",
            "更與詩爭麗，紛披錦繡文。"
        ],
        "title": "楊復先寄荔子仍和予昨所贈二詩因次韻  其一",
        "id": "e4d8797d-3ae2-4870-8b59-40fd78381cf7"
    },
    {
        "author": "晁公遡",
        "paragraphs": [
            "嘉果喜三嗅，名園思一游。",
            "駢頭丹殻皺，繞指玉漿流。",
            "味壓乾𦠆子，韻高蕭灑侯。",
            "安居日啗此，邊堠幸兵休。"
        ],
        "title": "楊復先寄荔子仍和予昨所贈二詩因次韻  其二",
        "id": "ec300c86-ed91-4226-a866-499b187210cb"
    },
    {
        "author": "晁公遡",
        "paragraphs": [
            "遥想載酒客，時來從子雲。",
            "山高去天咫，日永惜陰分。",
            "秋稼田畝接，夏弦閭里聞。",
            "草堂無數出，猿鶴有移文。"
        ],
        "title": "楊復先寄荔子仍和予昨所贈二詩因次韻  其三",
        "id": "e71551f3-b58c-415d-af7f-a4a9fa398bf9"
    },
    {
        "author": "晁公遡",
        "paragraphs": [
            "野色正如此，廢書時出游。",
            "山吞落日盡，硤束大江流。",
            "俗駕謝逋客，郊居如隠侯。",
            "愛君吐佳句，落紙不能休。"
        ],
        "title": "楊復先寄荔子仍和予昨所贈二詩因次韻  其四",
        "id": "63560868-b905-4eb1-9d4c-04455f1728b6"
    },
    {
        "author": "晁公遡",
        "paragraphs": [
            "廷尉已執天下平，更出一節令循行。",
            "時清斷獄歲大減，小臣何功君聖明。",
            "紙窗風破夜自語，瓦溝雨來寒有聲。",
            "官閒無事但宴坐，滿室惟對書縱橫。"
        ],
        "title": "書齋",
        "id": "14a68107-0c19-4abe-ab4c-90dd83e13f80"
    },
    {
        "author": "晁公遡",
        "paragraphs": [
            "晨光慘慘雜微霄，寒水濺濺更斷橋。",
            "風隕栗房開紫玉，煙蒙蘿幄疊青綃。",
            "官曹已畢三年考，客路深嗟萬里遥。",
            "從此揚舲下巴硤，新年當及未央朝。"
        ],
        "title": "離南平",
        "id": "173c4dd7-4717-4a1d-87a1-5574d3829f8f"
    },
    {
        "author": "晁公遡",
        "paragraphs": [
            "萬州城西何所有，高山其下俯寒塘。",
            "浮鷗藉草溪沙暖，飛鳥衝花野樹香。",
            "他日擬從南岳隠，平生尤愛北窗凉。",
            "道人爲我收松子，剩種清陰十畝長。"
        ],
        "title": "西山",
        "id": "59320c9e-9457-4a2e-b2a4-cdb8956732b3"
    },
    {
        "author": "晁公遡",
        "paragraphs": [
            "今日當長至，窮年尚遠行。",
            "野晴春草細，江晚夕陽明。",
            "衰病依僮僕，經過得友生。",
            "濁醪來近市，堅坐且徐傾。"
        ],
        "title": "至日留滯荆渚同鄧氏兄弟飲酒",
        "id": "51b482f1-0483-4ee8-afd3-2cf852c9f7ac"
    },
    {
        "author": "晁公遡",
        "paragraphs": [
            "路出蒼江上，雲生亂石間。",
            "中年幸强健，今日試躋攀。",
            "湍硤寒鳴地，頹陽暮隠山。",
            "僕夫問行李，早晚遂東還。"
        ],
        "title": "行李",
        "id": "ef70bc16-72c6-483e-82f2-96bd6ae9df83"
    },
    {
        "author": "晁公遡",
        "paragraphs": [
            "硤內收多雨，沙邊慘積陰。",
            "龍吟殷地遠，虹飲入江深。",
            "不作山林去，非憂荆棘侵。",
            "經年困奔走，無力更登臨。"
        ],
        "title": "硤內",
        "id": "1da3aed0-1c1f-491c-a448-3af3a140a9ac"
    },
    {
        "author": "晁公遡",
        "paragraphs": [
            "落日卧郿塢，忽聞吹笛聲。",
            "天清孤鶴唳，江浄蟄龍鳴。",
            "谷響風時下，山高月未生。",
            "誰能永今夕，呼酒與同傾。"
        ],
        "title": "聞笛",
        "id": "4cdbba7a-5b1a-4259-a1f5-93592958109e"
    },
    {
        "author": "晁公遡",
        "paragraphs": [
            "掃徑通春屐，開林啟夕扉。",
            "浮鷗避人去，輕燕引雛飛。",
            "尊俎深留客，風塵漸息機。",
            "不妨坐至晚，少待月同歸。"
        ],
        "title": "掃徑",
        "id": "09880523-3db8-4486-81b5-042cd6776113"
    },
    {
        "author": "晁公遡",
        "paragraphs": [
            "白沙素石浄無泥，橘刺藤梢已不迷。",
            "牛放遠山連鴈鶩，蛙鳴廢沼下鳧鷖。",
            "終年去國空彈鋏，盡日看雲且杖藜。",
            "久客諸侯成底事，幸逢寬政免推擠。"
        ],
        "title": "山行",
        "id": "3852bc25-b64c-4b62-bb65-e8ce2786b4a2"
    },
    {
        "author": "晁公遡",
        "paragraphs": [
            "素石寒沙共眇然，荒城古木暮雲懸。",
            "空山靜答鐘聲遠，落日晴隨樹影圓。",
            "屢報傳烽沈塞外，時來倚杖立江邊。",
            "東南耆舊今安否，欲寄新詩誰爲傳。"
        ],
        "title": "江邊  其一",
        "id": "a5f6229b-362a-48b2-b841-6da1b897c3f2"
    },
    {
        "author": "晁公遡",
        "paragraphs": [
            "江邊日日强登臺，越柁吳檣久不來。",
            "投迹東巴留萬里，側身南極望三台。",
            "公朝遣使丁年去，丞相疏恩甲第開。",
            "聖主得賢如作頌，微臣愧乏子淵才。"
        ],
        "title": "江邊  其二",
        "id": "d0eaf9e3-76dd-458f-9520-6f45d5fc9a8d"
    },
    {
        "author": "晁公遡",
        "paragraphs": [
            "草盡春泥綠，花乘晚照明。",
            "遥山先暝色，平野易風聲。",
            "歸沐休形役，深居感物情。",
            "據鞍聊一出，佳處得徐行。"
        ],
        "title": "郊外",
        "id": "c64faf28-5093-47ee-876e-f46dbdbc9551"
    },
    {
        "author": "晁公遡",
        "paragraphs": [
            "水滿春畦白，雲連晚照黄。",
            "野花時結子，溪柳不成行。",
            "客禮容吾懶，酣歌與世忘。",
            "晚來得新句，吟罷立蒼茫。"
        ],
        "title": "春畦",
        "id": "36b101cc-e736-4903-ab43-a83e6d5a5fff"
    },
    {
        "author": "晁公遡",
        "paragraphs": [
            "道路通襄野，風煙近楚天。",
            "地卑荒巨澤，山斷見平川。",
            "舟楫自此去，音書誰與傳。",
            "西南是巴峽，應盡落霞邊。"
        ],
        "title": "漢川",
        "id": "ae8f9fcd-cd6a-48c7-9a2d-ab6c669ba308"
    },
    {
        "author": "晁公遡",
        "paragraphs": [
            "客裏逢春色，江梅發故枝。",
            "正應傷老大，似欲慰棲遲。",
            "雪樹真相引，風花莫倒吹。",
            "南來愧何遜，吾病不能詩。"
        ],
        "title": "大冶縣見梅",
        "id": "54d61456-8312-4ccd-9b49-c1b2ce07e711"
    },
    {
        "author": "晁公遡",
        "paragraphs": [
            "行路傷徂歲，思家佇遠情。",
            "雲迷五尺道，春動九江城。",
            "耆舊無元亮，交游得仲卿。",
            "尊前見芳草，已似喚愁生。"
        ],
        "title": "正月二日至九江過陳漢卿",
        "id": "1564def0-e3d1-4334-801a-ad6762bcc66c"
    },
    {
        "author": "晁公遡",
        "paragraphs": [
            "樹合春城暗，江鳴夜硤喧。",
            "艱難猶此地，漂泊更何言。",
            "冉冉輕煙集，輝輝列宿繁。",
            "巡簷望南斗，無路入脩門。"
        ],
        "title": "夜",
        "id": "ad3827e0-429e-4af8-ab83-c3a94f17a832"
    },
    {
        "author": "晁公遡",
        "paragraphs": [
            "雨徑蒼苔滑，風簾翠篠斜。",
            "邑居藏萬室，驛道接三巴。",
            "曉堞調清角，春庭放早衙。",
            "歸休幸無事，隨意酌流霞。"
        ],
        "title": "官舍",
        "id": "a56a3245-4c33-4b6f-be41-0bbb92b496e7"
    },
    {
        "author": "晁公遡",
        "paragraphs": [
            "草色熏晴野，溪痕上白沙。",
            "鳴鳩行哺子，晚樹續開花。",
            "多事真堪厭，浮生每自嗟。",
            "坐來歸興動，城郭欲吹笳。"
        ],
        "title": "晴野",
        "id": "add4b6ed-11d4-4759-8a20-2bf0a69c40d3"
    },
    {
        "author": "晁公遡",
        "paragraphs": [
            "官居復何有，幽事亦堪誇。",
            "高樹行春蔓，疎篁上晚花。",
            "常年皆作客，隨地即爲家。",
            "尚想關山路，傷心故國賒。"
        ],
        "title": "偶作",
        "id": "8252ecbf-919a-4cc2-9dbf-c6bedf0d3d51"
    },
    {
        "author": "晁公遡",
        "paragraphs": [
            "今日祁門縣，衝泥怯遠行。",
            "含風雲葉細，間雨雪花輕。",
            "溪晚白鷗下，草寒黄犢鳴。",
            "吾今更何往，漂泊愧平生。"
        ],
        "title": "雨中過祁門十里不能進宿旅次",
        "id": "e83cae70-a558-4ee7-9308-e63fe5ec33da"
    },
    {
        "author": "晁公遡",
        "paragraphs": [
            "漠漠硤雲亂，冥冥汀露微。",
            "鴉喧得食喜，鷗近畏人飛。",
            "旅宿天涯滯，心期歲暮違。",
            "滄江聞已漲，似欲勸吾歸。"
        ],
        "title": "旅宿",
        "id": "102ae344-ed12-4aa8-8369-eab86a90ef3b"
    },
    {
        "author": "晁公遡",
        "paragraphs": [
            "晴峽開寒祲，滄波逗遠光。",
            "年華已衰謝，春意尚微茫。",
            "久污功曹掾，終慙謁者郎。",
            "南方誠瘴癘，經月或無霜。"
        ],
        "title": "歲暮",
        "id": "611c0376-d8be-49a1-bb05-0749268f46ae"
    },
    {
        "author": "晁公遡",
        "paragraphs": [
            "沙寒兼白石，瀼斷入青溪。",
            "硤霧連山暗，江雲出水低。",
            "遠游殊俗倦，歸路故鄉迷。",
            "日落荒原上，城烏已復啼。"
        ],
        "title": "沙寒",
        "id": "ddd7a668-1ff6-41e5-b287-2b905a0756f3"
    },
    {
        "author": "晁公遡",
        "paragraphs": [
            "江流日日上平蕪，細徑侵沙漸欲無。",
            "嫋嫋紫苞開露筍，森森青節亂風蒲。",
            "晴川默數千艘過，深硤遥看一水趨。",
            "傳道南檣有歸使，晚來失喜問揚都。"
        ],
        "title": "江流",
        "id": "20c7700b-855f-4a38-a74a-eb339c177cb6"
    },
    {
        "author": "晁公遡",
        "paragraphs": [
            "離離樹影曉仍疎，寂寂禽聲暖自呼。",
            "雨垤蓄粻來聚蟻，風簷壞網落懸蛛。",
            "十年空誦歸田賦，萬里試披輿地圖。",
            "老向人間定何許，只今湖海更南隅。"
        ],
        "title": "偶成",
        "id": "28c87d9a-8f74-45d4-9812-5ca58900ce6f"
    },
    {
        "author": "晁公遡",
        "paragraphs": [
            "公館可休舍，良宵宜對床。",
            "肯汙白雲屨，來過碧瀾堂。",
            "置饌同三飯，開筵累十觴。",
            "凉秋當泛菊，小住擷微芳。"
        ],
        "title": "李仁甫將至郭下以詩迎之",
        "id": "4ba9076d-a74d-40cb-9b71-8c6749474e8c"
    },
    {
        "author": "晁公遡",
        "paragraphs": [
            "北牖厭高卧，西山思勝游。",
            "詩人少題詠，物色盡分留。",
            "小憩青城夜，幽尋丹景秋。",
            "何人與同往，二老實風流。"
        ],
        "title": "次韻李仁甫",
        "id": "eabb9260-3a60-4a02-a363-966784865ae7"
    },
    {
        "author": "晁公遡",
        "paragraphs": [
            "中原北望連虎牢，遺老畧皆死草茅。",
            "腥臊千秋萬歲殿，塵埃四通五達郊。",
            "無人雄心肯出塞，何日戰骨與封崤。",
            "三軍歲歲費供給，但聞邊庭峙芻茭。"
        ],
        "title": "中原",
        "id": "085c36b1-7b60-4d22-8fcd-3c5d93fd148f"
    },
    {
        "author": "晁公遡",
        "paragraphs": [
            "節往天始肅，地炎霜尚微。",
            "靜聞木葉下，晴見荻花飛。",
            "積水蛤猶吠，並隣雞正肥。",
            "孤雲吾所羨，獨有故山歸。"
        ],
        "title": "節往",
        "id": "73725e7c-43a3-4881-8a36-eb12c67079cc"
    },
    {
        "author": "晁公遡",
        "paragraphs": [
            "吾宗衰謝尚斯文，長抱遺經教子孫。",
            "海內世家慚衛史，壁中編簡即齊論。",
            "交游幸得二三子，毀譽當如六四坤。",
            "肯爲清談飲一石，絕勝雜坐獨留髠。"
        ],
        "title": "石判官惠詩用韻爲謝",
        "id": "34d2b962-cf46-433e-97df-7022a8a06272"
    },
    {
        "author": "晁公遡",
        "paragraphs": [
            "昔別嗟何往，今晨問始知。",
            "茲爲泛舟役，端若赴襟期。",
            "夜雨霑桃葉，春風在柳枝。",
            "相逢不同醉，辜負豔陽時。"
        ],
        "title": "簡任季明府判",
        "id": "88c1129b-0db2-485a-9a3a-6054aa709f11"
    },
    {
        "author": "晁公遡",
        "paragraphs": [
            "遶樹行百匝，臨池把一杯。",
            "白知茶蕊上，紅對燭花開。",
            "已作尋芳去，何辭盡夜回。",
            "惡風無藉在，明日滿蒼苔。"
        ],
        "title": "遶樹",
        "id": "3026c66d-d7cc-4eb5-be74-92ff4fac562b"
    },
    {
        "author": "晁公遡",
        "paragraphs": [
            "林陰忽忽已藏鴉，作急尋芳賞歲華。",
            "尊每不空緣好客，席無何鄉爲隨花。",
            "開新合故從衣薄，度密穿深信帽斜。",
            "儻有歸休五畝宅，老夫著處便爲家。"
        ],
        "title": "游園",
        "id": "093df05c-57a1-41bb-8144-1ddb45f699f0"
    },
    {
        "author": "晁公遡",
        "paragraphs": [
            "故國山川安在哉，他鄉今復見春來。",
            "蓬蒿並興草益茂，桃李不言花自開。",
            "催促年華似推轂，較量筋力試登臺。",
            "歸田尚可扶犁在，明歲當驅俗駕回。"
        ],
        "title": "他鄉",
        "id": "d6806a5f-4c24-4ec4-937c-3ad4d58affe6"
    },
    {
        "author": "晁公遡",
        "paragraphs": [
            "郊原漸看薺麥繁，塵沙遠著榆柳昏。",
            "花光照眼暖自醉，江聲入耳清不煩。",
            "縣官作堨相地利，邦人防城釃水源。",
            "我將載酒勞掾史，酌言酬之兩山尊。"
        ],
        "title": "與官屬往江上觀淘江",
        "id": "5fc78107-4613-427a-9f34-72754b2707bc"
    },
    {
        "author": "晁公遡",
        "paragraphs": [
            "刺史敢云樂，今非耆舊初。",
            "香醪秋露薄，膏火曉星疎。",
            "豈止君不足，誰能財有餘。",
            "近聞寬賦歛，明詔議虧除。"
        ],
        "title": "丙戌元夕",
        "id": "d7549855-9e3a-4110-a5ff-9b556684e77d"
    },
    {
        "author": "晁公遡",
        "paragraphs": [
            "春到人間得幾時，可堪鵯鳷趣春歸。",
            "不辭日去千回看，便恐風飄萬點飛。"
        ],
        "title": "看花",
        "id": "14e092b3-25d3-4fa1-bf92-2fae86f6a52d"
    },
    {
        "author": "晁公遡",
        "paragraphs": [
            "南村北村布穀鳴，家家隴頭催出耕。",
            "道逢田父喜相語，四十三箇春水生。"
        ],
        "title": "布穀",
        "id": "ca2d9011-f00d-4ff3-870f-c5f1cdf8a537"
    },
    {
        "author": "晁公遡",
        "paragraphs": [
            "野樹皆綠葉，清江初白蘋。",
            "偶來無筮日，小出當行春。",
            "人頌勾龍社，恩沾佩犢民。",
            "橫江三百丈，遥見石嶙峋。"
        ],
        "title": "視通濟堰二首  其一",
        "id": "f4d29b25-1545-42d2-808b-4ea31677b70d"
    },
    {
        "author": "晁公遡",
        "paragraphs": [
            "往年初堰壞，樂歲亦民饑。",
            "再見龍尾水，如興鴻却陂。",
            "名同召伯埭，人立許楊祠。",
            "祝史有祀事，歌予迎送詩。"
        ],
        "title": "視通濟堰二首  其二",
        "id": "60713f6b-4d7d-4c5d-93bd-41f4ad8699b0"
    },
    {
        "author": "晁公遡",
        "paragraphs": [
            "細雨真宜麥，輕陰似養花。",
            "人烟隨土斷，村徑逐溪斜。",
            "大道能方軌，春泥欲濺車。",
            "歸來洗鞾袴，城郭未吹笳。"
        ],
        "title": "細雨",
        "id": "2447292d-6343-446d-8572-6aa8713a670c"
    },
    {
        "author": "晁公遡",
        "paragraphs": [
            "野綠平如案，松青潤更加。",
            "兩岐惟有麥，一縣已無花。",
            "日色深迷霧，江流淺見沙。",
            "平生愛春事，忽復過年華。"
        ],
        "title": "新津道中",
        "id": "2422c120-1735-474f-90f7-fe611ac9f7ad"
    },
    {
        "author": "晁公遡",
        "paragraphs": [
            "郡縣紛紛數代更，循良少似漢西京。",
            "未聞子産能寬服，誰見翁歸有急名。",
            "所望家無空杼柚，常令天不害粢盛。",
            "打門不怕催科吏，願與君王竭地征。"
        ],
        "title": "郡縣",
        "id": "0f2c2fb2-b02b-4493-8a73-057333746e77"
    },
    {
        "author": "晁公遡",
        "paragraphs": [
            "山遶象耳北，堰橫龍爪西。",
            "遥瞻蜀玉壘，不減漢金堤。",
            "未合三江水，仍通百社溪。",
            "春流已可愛，散亂浴鳧鷖。"
        ],
        "title": "修覺寺",
        "id": "b1601432-8442-4754-91cd-c380155924a0"
    },
    {
        "author": "晁公遡",
        "paragraphs": [
            "冉冉煙生樹，溶溶水滿池。",
            "藻寒魚不食，花暖蝶先知。",
            "相對飲鑿落，不妨歌接䍦。",
            "還山何用遽，同過艷陽時。"
        ],
        "title": "池上與師伯渾飲酒",
        "id": "19a800eb-7d61-470e-94f2-b3279e417603"
    },
    {
        "author": "晁公遡",
        "paragraphs": [
            "賓筵聊可樂，筦庫亦何勞。",
            "近已尸鼠輩，果能清馬曹。",
            "晴郊堪挈榼，春事助揮毫。",
            "借問浣花水，只今深幾篙。"
        ],
        "title": "寄李悅夫時監成都軍資庫茶馬司檄兼僚屬聞近治胥吏數輩",
        "id": "b0547002-6857-42d3-abed-bc936e5a3476"
    },
    {
        "author": "晁公遡",
        "paragraphs": [
            "再到叢林得我驚，斬新花果自然成。",
            "種田更有僧祇戶，乞食何如舍衛城。"
        ],
        "title": "恭州報恩長老宣公以四偈見別用韻爲謝  其一",
        "id": "2f7e4e48-108c-451c-9bd4-de1136314f5b"
    },
    {
        "author": "晁公遡",
        "paragraphs": [
            "甑中炊米釜烹鮮，莫道巴兒不解禪。",
            "日日扣門來乞火，箇中已有一燈傳。"
        ],
        "title": "恭州報恩長老宣公以四偈見別用韻爲謝  其二",
        "id": "631748d0-c37f-43d1-aa42-19961b6884f1"
    },
    {
        "author": "晁公遡",
        "paragraphs": [
            "大地八風初不動，老夫自駕鐵船行。",
            "莫憂船上不知曉，元有木雞來報更。"
        ],
        "title": "恭州報恩長老宣公以四偈見別用韻爲謝  其三",
        "id": "25708072-a80e-42d0-9b1f-2ee60390cc84"
    },
    {
        "author": "晁公遡",
        "paragraphs": [
            "海頭已白藏頭黑，老去心情總不堪。",
            "請唱德山歌一曲，却能打鼓似關南。"
        ],
        "title": "恭州報恩長老宣公以四偈見別用韻爲謝  其四",
        "id": "ed432228-be61-429b-a86b-555a549c627e"
    },
    {
        "author": "晁公遡",
        "paragraphs": [
            "平生有志欲歸休，老向殊方尚轉流。",
            "五畝桑今如卜宅，千章荻可比封侯。",
            "幾經峽口江水夜，往看峨眉山月秋。",
            "終恐官曹敗人意，不如一笠釣滄洲。"
        ],
        "title": "次韻杜主簿",
        "id": "612fb608-9028-44f6-8a52-6c339a1cc9cf"
    },
    {
        "author": "晁公遡",
        "paragraphs": [
            "元有不病者，君無嗟遽衰。",
            "閉門謝餘子，扶杖看清時。",
            "野樹著花早，春江生浪遲。",
            "相過忍輕別，小立爲題詩。"
        ],
        "title": "喜簡元輔兄二首  其一",
        "id": "84b2fc85-c05d-48a5-a167-7e5333bead4a"
    },
    {
        "author": "晁公遡",
        "paragraphs": [
            "息女有所託，衰懷寬老翁。",
            "通家猶孔氏，得婿似權公。",
            "奕世姻婭在，平生憂患同。",
            "追思九原友，宰木亦悲風。"
        ],
        "title": "喜簡元輔兄二首  其二",
        "id": "c07da9c5-0698-4049-955b-68b3f8bc75ab"
    },
    {
        "author": "晁公遡",
        "paragraphs": [
            "聖主思獻納，諸公專討論。",
            "吾生端有命，此去勿多言。",
            "往泛碧萬頃，歸來朱兩轓。",
            "江湖自可樂，不必上龍門。"
        ],
        "title": "白宋瑞",
        "id": "3070c548-6feb-4ef0-85e1-521f26e03688"
    },
    {
        "author": "晁公遡",
        "paragraphs": [
            "邇來才力愈衰遲，說向諸公笑脫頤。",
            "來對老夫何所見，歸求文字有餘師。",
            "相期要作後彫柏，自獻當同前列龜。",
            "莫學一官今潦倒，白頭深愧伐檀詩。"
        ],
        "title": "次師瓌韻",
        "id": "247ed3b3-a99e-4c08-9ef2-c49434910373"
    },
    {
        "author": "晁公遡",
        "paragraphs": [
            "脫畧簿書外，按行池籞中。",
            "筍長風解碧，蓮浄雨欹紅。",
            "佳客常契濶，良宵難會同。",
            "巾車幸過我，取別莫匆匆。"
        ],
        "title": "與客飲池上",
        "id": "7c439107-aadf-4707-882d-726eeb8bcc7e"
    },
    {
        "author": "晁公遡",
        "paragraphs": [
            "承平玉燭四時和，處處惟聞擊壤歌。",
            "富國不須搜粟尉，勸民當應力田科。",
            "使君身似社樗老，故里賢如喬木多。",
            "今日九原誠可作，吾誰歸者有東坡。"
        ],
        "title": "次劉機將仕韻",
        "id": "d97bf54f-674d-421b-8e3b-0763aa30a10a"
    },
    {
        "author": "晁公遡",
        "paragraphs": [
            "雲霧相纏暝不開，披衣衝雨獨登臺。",
            "風號曠野吹江立，雷擘蒼山震地來。",
            "從使郊原昏白晝，剩教草木洗黄埃。",
            "夜凉如此真堪飲，喜折圓荷作酒杯。"
        ],
        "title": "六月八日雷雨大作喜呈張仲季孟",
        "id": "c92b3489-193c-4a33-8726-2d7364aee20f"
    },
    {
        "author": "晁公遡",
        "paragraphs": [
            "初戲塗鴉壁，今升奠雁堂。",
            "真堪當寢醮，已共乃翁長。",
            "歲月良易得，詩書宜自强。",
            "他時再相見，兒女即成行。"
        ],
        "title": "送李敞逆婦敘州乃予友悅夫之子也",
        "id": "bb3d07e7-5c9a-4679-9d55-291b019da52f"
    },
    {
        "author": "晁公遡",
        "paragraphs": [
            "已覺香皮腥染乾，漸憂熟顆鳥銜殘。",
            "高攀上帝紅雲朵，笑撮仙人白玉丹。"
        ],
        "title": "啗荔子戲作",
        "id": "d85d57b8-686f-4d3b-a8c6-664f0452881c"
    },
    {
        "author": "晁公遡",
        "paragraphs": [
            "杖鉞知何處，看雲望欲迷。",
            "真同阮南北，各寄蜀東西。",
            "峽嶮水增急，樓高山爲低。",
            "春來日行樂，桃李想成蹊。"
        ],
        "title": "寄瀘南子止兄",
        "id": "05516366-ec97-4116-a7e5-a4aaf64f83bb"
    },
    {
        "author": "晁公遡",
        "paragraphs": [
            "布席三峨見，升堂二妙來。",
            "端須置尊酒，一爲洗塵埃。",
            "翔雪吳江渡，薰風漢殿開。",
            "往還雖萬里，親得到蓬萊。"
        ],
        "title": "呂子山楊廷仲廷試歸",
        "id": "be2a4feb-04f5-4926-8118-b0a863c7e230"
    },
    {
        "author": "晁公遡",
        "paragraphs": [
            "本將豪句慰衰遲，開卷寧知起我悲。",
            "獨對春風揮老淚，如聞人誦蓼莪詩。"
        ],
        "title": "謝人惠生日詩二絕  其一",
        "id": "290a2d1e-2d83-4cf6-81bc-1fef7de7e7f4"
    },
    {
        "author": "晁公遡",
        "paragraphs": [
            "壽我新詩意甚勤，此難專享要平分。",
            "願從薊子摩銅狄，可謝蘇公贈鐵君。"
        ],
        "title": "謝人惠生日詩二絕  其二",
        "id": "25af5574-23e3-44d5-b2c8-f3df7f5a9d47"
    },
    {
        "author": "晁公遡",
        "paragraphs": [
            "樹陰高下遶周牆，靜夜猶聞刻漏長。",
            "斗轉未離天北極，參斜已近月西廂。"
        ],
        "title": "夏夜",
        "id": "e06d7ee9-5cfc-4ce5-9214-6755dfbae646"
    },
    {
        "author": "晁公遡",
        "paragraphs": [
            "壤畫東西劔，川分上下江。",
            "論才難塞職，逐食强爲邦。",
            "曉起雨南畝，晚來風北窗。",
            "幽懷得陶寫，頼有酒盈缸。"
        ],
        "title": "爲邦",
        "id": "565979ca-cc55-40a0-a1a0-0586b926a736"
    },
    {
        "author": "晁公遡",
        "paragraphs": [
            "清瀾深幾許，夏潦冬即空。",
            "定非蛟龍宅，徒爲螺蚌宮。"
        ],
        "title": "眉州燕游雜詠十首 碧瀾堂",
        "id": "7643b2e1-2114-4f65-8b29-33e85b246524"
    },
    {
        "author": "晁公遡",
        "paragraphs": [
            "杲杲東出日，萬方被照臨。",
            "鸜鵒不踰濟，草木有常心。"
        ],
        "title": "眉州燕游雜詠十首 葵亭",
        "id": "d972577f-a243-4378-94b1-f46547799f9c"
    },
    {
        "author": "晁公遡",
        "paragraphs": [
            "舉扇謝風伯，排闥有清音。",
            "不可遣塵汙，但當開我襟。"
        ],
        "title": "眉州燕游雜詠十首 臨風閣",
        "id": "3b21caa6-7bc2-4de4-9d5b-d86bcdc5ee49"
    },
    {
        "author": "晁公遡",
        "paragraphs": [
            "雜樹畧就列，清晨時涉園。",
            "逢幽付鼻詠，懷新勞目存。"
        ],
        "title": "眉州燕游雜詠十首 晚賦園",
        "id": "20a033c4-dffb-46a7-8c4b-514463400984"
    },
    {
        "author": "晁公遡",
        "paragraphs": [
            "屏幛盡通徹，蕭然塵土空。",
            "不畏趙盾日，知有楚王風。"
        ],
        "title": "眉州燕游雜詠十首 披風榭",
        "id": "a7b29a0f-6484-43e5-a733-eb48d2b93905"
    },
    {
        "author": "晁公遡",
        "paragraphs": [
            "天地有萬籟，中存韶濩音。",
            "斯文未嘗廢，但見古猶今。"
        ],
        "title": "眉州燕游雜詠十首 起文堂",
        "id": "4bcf16a2-5878-47f7-8b43-cfd0787f9161"
    },
    {
        "author": "晁公遡",
        "paragraphs": [
            "方牀客常滿，豈止兩三人。",
            "誰可負之走，長留採白蘋。"
        ],
        "title": "眉州燕游雜詠十首 野航",
        "id": "85caea95-11de-4ecb-bdcb-772723528794"
    },
    {
        "author": "晁公遡",
        "paragraphs": [
            "清陰夏可玩，秀色春可餐。",
            "桃李事且置，四時各有觀。"
        ],
        "title": "眉州燕游雜詠十首 芳菲亭",
        "id": "a4b78c11-dce7-4a18-a33d-b2df97a5e0d4"
    },
    {
        "author": "晁公遡",
        "paragraphs": [
            "臨池可手攬，何似湘水中。",
            "冥冥望北渚，木末有芙蓉。"
        ],
        "title": "眉州燕游雜詠十首 摇香亭",
        "id": "74169ee1-414a-4f01-9da3-04036f449a29"
    },
    {
        "author": "晁公遡",
        "paragraphs": [
            "山川未爲遠，在此軒楯中。",
            "我覺千歲近，民今三代同。"
        ],
        "title": "眉州燕游雜詠十首 遠景樓",
        "id": "c31cb2b5-3fa0-4963-9fee-f28b1518cb95"
    },
    {
        "author": "晁公遡",
        "paragraphs": [
            "此去夔州氣倍增，白鹽赤甲兩崚嶒。",
            "喜看司隸李校尉，往事高人王右丞。",
            "若使主公登紫殿，亦歸郎省卧青綾。",
            "老夫只擬安田畝，他日烝民頌中興。"
        ],
        "title": "送李紹祖通判寧江",
        "id": "5c604736-0025-4687-afde-afc60e1dad18"
    },
    {
        "author": "晁公遡",
        "paragraphs": [
            "胡爲行役尚殊方，已覺春容近艷陽。",
            "石齒潄江飜翠浪，蔣牙穿渚出青芒。",
            "艱難去國成淹泊，老大逢辰倍感傷。",
            "幕府吾歸具朋酒，兕觥猶及享公堂。"
        ],
        "title": "行役",
        "id": "ddae89ce-dd00-4c03-bb6d-298f197df351"
    },
    {
        "author": "晁公遡",
        "paragraphs": [
            "林烏晴自語，水鶴暮知還。",
            "故國浮雲外，寒溪積雪間。",
            "東行臨赤岸，北望阻青關。",
            "石上漥尊在，吾將酌次山。"
        ],
        "title": "樊口",
        "id": "cfab4d5a-60b8-49fd-8e88-ab4577fa4a28"
    },
    {
        "author": "晁公遡",
        "paragraphs": [
            "晚歲辭荒塞，青春赴上都。",
            "望雲君日近，犯斗客星孤。",
            "獻納看多士，衰遲失壯圖。",
            "功名吾已懶，歸擬著潛夫。"
        ],
        "title": "上都",
        "id": "0fc26285-590e-4677-8150-03b421928c5d"
    },
    {
        "author": "晁公遡",
        "paragraphs": [
            "野老門前雲覆溪，雨晴雲氣亦霏微。",
            "水生蘆筍纖纖長，日暖楊花細細飛。",
            "得食慈烏皆反哺，卷簾乳燕自知歸。",
            "天涯物色堪行樂，況復淮西近解圍。"
        ],
        "title": "溪上",
        "id": "9a1d4a12-d50b-4dda-8b6e-dab2a47f39ab"
    },
    {
        "author": "晁公遡",
        "paragraphs": [
            "苔色侵階上，晴光度隙來。",
            "庭花隨鳥下，池藻逐魚開。",
            "舊國悲銅雀，新詩擬玉臺。",
            "一春常道路，歸即送春回。"
        ],
        "title": "春晚  其一",
        "id": "af47be00-5523-47f4-89e1-b0633d84e646"
    },
    {
        "author": "晁公遡",
        "paragraphs": [
            "野樹交新葉，春江上晚潮。",
            "花泥粘落蘂，麥隴散疎苗。",
            "輕籟因風發，游塵著雨消。",
            "遥憐小山桂，久負楚辭招。"
        ],
        "title": "春晚  其二",
        "id": "dd1759e9-6f97-47f8-bd7f-62f39ff12ed5"
    },
    {
        "author": "晁公遡",
        "paragraphs": [
            "小築何年隠，巾車得再臨。",
            "竹陰覆地薄，樹影入池深。",
            "雲日清暉動，山林暮景侵。",
            "南枝棲未穩，接翅有來禽。"
        ],
        "title": "小築",
        "id": "f40d1b5c-7f8b-4897-820a-99d0823e9e97"
    },
    {
        "author": "晁公遡",
        "paragraphs": [
            "出林雲未斷，入坐雨初霑。",
            "急點鳴高瓦，寒聲瀉壞簷。",
            "懸牆閒玉麈，散帙亂牙籤。",
            "誰道幽居勝，吾今吏隠兼。"
        ],
        "title": "秋陰",
        "id": "95afaf3d-ee46-4987-879c-f4e91ecd60d2"
    },
    {
        "author": "晁公遡",
        "paragraphs": [
            "蜀江楚硤鬰巉巖，雲霧中兼草木參。",
            "飛鶻飜空投霽野，游魚跳水亂澄潭。",
            "朝廷共仰辰之北，羈旅長留斗以南。",
            "更欲暇時求勝槩，每從隣叟恣窮探。"
        ],
        "title": "蜀江",
        "id": "0d681b61-0871-46f9-baec-c38163db13fa"
    },
    {
        "author": "晁公遡",
        "paragraphs": [
            "我來佇立望晴空，目極蒼茫萬壑中。",
            "樹色昏昏酣霽霧，江紋細細織柔風。",
            "一行殊俗猶爲吏，三揖今年擬送窮。",
            "聞道東田耕帝藉，慙無賦奏大明宮。"
        ],
        "title": "立春",
        "id": "7bfcd6e6-2a91-4551-b64f-163df3ee04f3"
    },
    {
        "author": "晁公遡",
        "paragraphs": [
            "春來江上解霜嚴，羣柏周廬筍出簷。",
            "突兀貍頭蒙紫籜，參差龍甲長蒼髯。",
            "閒思井臼高人宅，懶傍車輿刺史幨。",
            "留滯殊方憂鵩入，今年試爲發書占。"
        ],
        "title": "江上春事",
        "id": "f491d762-bbdd-4140-9510-991bf8bc54d1"
    },
    {
        "author": "晁公遡",
        "paragraphs": [
            "城郭初瞻北斗移，春回冰壑已流澌。",
            "石林背日垂寒旆，江藻舒風引細絲。",
            "物色徐看催歲換，形容先擬駐年衰。",
            "天涯草木雖無頼，亦復欣欣及聖時。"
        ],
        "title": "春回",
        "id": "9d042fd3-8980-4a92-9dea-1037e5d510aa"
    },
    {
        "author": "晁公遡",
        "paragraphs": [
            "比從關塞歷巴城，不復衣冠立漢庭。",
            "越巂江寒嗟獨往，瞿塘硤險駭初經。",
            "雙崖石立懸深翠，萬嶺排空送遠青。",
            "久抗塵容驅俗駕，往來吾亦愧山靈。"
        ],
        "title": "巴城",
        "id": "f6556df7-3518-4481-be17-431355840e4a"
    },
    {
        "author": "晁公遡",
        "paragraphs": [
            "清秋獨立望殊方，粉堞遥瞻埤堄長。",
            "水滿蒼江平巨硤，風交翠木亂寒塘。",
            "滯留晚歲違公府，準擬明年入帝鄉。",
            "多病早衰才不振，豫慙無賦奏長楊。"
        ],
        "title": "清秋",
        "id": "6609bb58-b314-4ce3-b518-2b7886242f52"
    },
    {
        "author": "晁公遡",
        "paragraphs": [
            "渺渺蒼江遶郭流，菰蒲杜若滿汀洲。",
            "山雲不動飛黄鶴，春水無邊沒白鷗。",
            "日落荒城聞戍鼓，天清絕浦見行舟。",
            "老夫舊有湘吳興，聊復今年作遠游。"
        ],
        "title": "潯陽",
        "id": "dec53dca-19a1-4381-9fcf-bd4c5eb7ea79"
    },
    {
        "author": "晁公遡",
        "paragraphs": [
            "脩林遶屋尚扶疎，紺葉樛枝老不枯。",
            "晴廡無風烏自語，秋場落日雉相呼。",
            "一區未有子雲宅，半世空看摩詰圖。",
            "終擬買田陽羨去，肯浮滄海遠乘桴。"
        ],
        "title": "郭外",
        "id": "db7335c8-7ec3-41a5-8fa8-df4824195e32"
    },
    {
        "author": "晁公遡",
        "paragraphs": [
            "軸艫千里薄樅陽，未數當年漢省方。",
            "勿爲催歸啼望帝，且看奉引駕乘黄。",
            "四邊每報風塵靜，萬國同瞻日月光。",
            "我願與民歌擊壤，求田當賣橐中裝。"
        ],
        "title": "趙主簿護貢篚至吳下有詩見示用詩爲謝",
        "id": "f231e210-f4c1-439c-9b28-7b31a1d545ae"
    },
    {
        "author": "晁公遡",
        "paragraphs": [
            "高閣前臨野外村，坐看急雨灑山根。",
            "黑雲合沓奔崖暗，白水崩騰赴硤喧。",
            "已快脩渠通草徑，稍清瘴土浄柴門。",
            "晚來更報滄江漲，津北津南沒舊痕。"
        ],
        "title": "觀雨",
        "id": "69e7c888-d826-40b6-bde5-3fb91cead225"
    },
    {
        "author": "晁公遡",
        "paragraphs": [
            "燕寢真宜雨，卧聞風有聲。",
            "莫驚無礙睡，寧爲不平鳴。",
            "折筍低行蟻，飛梅暗打鶑。",
            "最憐兩岐麥，欹倒亂縱橫。"
        ],
        "title": "雨罷風大作",
        "id": "122ae317-3ad7-4398-b910-ce93c19abe4a"
    },
    {
        "author": "晁公遡",
        "paragraphs": [
            "岸冷霜排草，川明月上梅。",
            "清游誠可愛，深夜孰能來。",
            "不作尋山去，難成訪剡回。",
            "此生慙野老，過往只田萊。"
        ],
        "title": "江上",
        "id": "9a2264d6-a644-4cf3-9c03-946320edead9"
    },
    {
        "author": "晁公遡",
        "paragraphs": [
            "白日寒無色，黄流漲未平。",
            "雲低催夕暝，江濁污秋清。",
            "尚覺物多累，敢期詩有聲。",
            "窮愁今至骨，書或似虞卿。"
        ],
        "title": "白日",
        "id": "5749760e-ecc5-4f67-85d5-20939177ec9f"
    },
    {
        "author": "晁公遡",
        "paragraphs": [
            "故鄉喬木莫知年，聞道端居似玉川。",
            "勿謂魯侯吾不遇，試言衛政子奚先。",
            "傳家學問三冬足，插架文書四庫全。",
            "頗復因君懷柱史，當時高會有羣賢。"
        ],
        "title": "次韻程愿以十詩見示篇中多及故起居舍人程子山老懶姑取其一用韻答之",
        "id": "9a9ac85e-e47f-4050-aff3-c97196d4a4d7"
    },
    {
        "author": "晁公遡",
        "paragraphs": [
            "大費家聲星斗垂，乃翁名蹟世人知。",
            "平生於此辭無愧，不減東京有道碑。"
        ],
        "title": "費子範以予銘其父墓持錦物相餉盡歸之姑留洮州綠石研一作詩謝之  其一",
        "id": "761e6b04-3e56-47de-919a-3336ef00dcec"
    },
    {
        "author": "晁公遡",
        "paragraphs": [
            "訟牒裝懷塵滿胸，少無筆力老尤慵。",
            "洮州綠石堪爲礪，聊與衰翁淬筆鋒。"
        ],
        "title": "費子範以予銘其父墓持錦物相餉盡歸之姑留洮州綠石研一作詩謝之  其二",
        "id": "c886c7af-d96a-41a7-942d-af3b6ebad024"
    },
    {
        "author": "晁公遡",
        "paragraphs": [
            "豈料高陽里，于今復舊游。",
            "風塵兩地隔，江海一身留。",
            "夢斷烏衣夜，魂傷白帝秋。",
            "臨平江上柳，早晚繫歸舟。"
        ],
        "title": "王才諒歸自臨安備道羣從內集之樂感而有作",
        "id": "bffe2f21-a9f4-4db4-badb-2bc4f8dff298"
    },
    {
        "author": "晁公遡",
        "paragraphs": [
            "官冷經過少，門寒亦懶開。",
            "雨餘苔及榻，病起研生埃。",
            "客淚隨猿落，家書想雁來。",
            "似聞溪上柳，一一報春回。"
        ],
        "title": "病中",
        "id": "bd777988-d81e-40b1-8f5f-9141872e5e2e"
    },
    {
        "author": "晁公遡",
        "paragraphs": [
            "歲盡無人訪汴州，東風應到未央樓。",
            "荒垣草沒牛羊入，廢苑春生雉兔游。",
            "萬里艱難炊劔首，十年流落夢刀頭。",
            "一官何事不歸去，空戴南冠泣楚囚。"
        ],
        "title": "立春有感",
        "id": "c914d12c-41cc-4ece-8a33-c113ce02e602"
    },
    {
        "author": "晁公遡",
        "paragraphs": [
            "征衣消盡洛陽塵，泣向東風拭淚痕。",
            "不及青春歸有信，一年一別樂游園。"
        ],
        "title": "感事",
        "id": "09adedee-1b93-4c07-bc89-a7631087f6f6"
    },
    {
        "author": "晁公遡",
        "paragraphs": [
            "離離荒草滿遺宮，羽化無人殿閣空。",
            "白鶴亦應天上去，獨餘枯櫪起秋風。"
        ],
        "title": "木櫪觀",
        "id": "672841d9-ae74-4f35-9717-a0b7a41a4950"
    },
    {
        "author": "晁公遡",
        "paragraphs": [
            "獨立層樓上，遥看衆壑中。",
            "山頭冠落日，谷口吸長風。",
            "雲霧吳天接，江湖蜀柁通。",
            "只今洞庭岸，白浪沒青楓。"
        ],
        "tags": [
            "洞庭湖"
        ],
        "title": "層樓",
        "id": "3dc39bed-a8c1-4f64-8981-7f335d0d9da3"
    },
    {
        "author": "晁公遡",
        "paragraphs": [
            "凍雨霏霏不濕山，冰溪淺淺欲生瀾。",
            "我來問訊無消息，笑倩東風與破寒。"
        ],
        "title": "溪上尋梅",
        "id": "644b0a85-c862-416d-a90c-a1b02e2d6658"
    },
    {
        "author": "晁公遡",
        "paragraphs": [
            "遣愁自笑筆無功，醉覺花梢入眼紅。",
            "本擬消磨付杯勺，不堪中酒過春風。"
        ],
        "title": "病酒",
        "id": "f6085977-1b43-4089-b0a0-da33c470207e"
    },
    {
        "author": "晁公遡",
        "paragraphs": [
            "久晴風暖紵溪城，陌上輕埃欲汙人。",
            "不惜春泥三日雨，且消烏帽十分塵。",
            "霏微著柳空添色，浩蕩欺花便減春。",
            "擬作郊居雌霓賦，故人今日有王筠。"
        ],
        "title": "喜雨簡仲霍行之",
        "id": "9b80bcb8-751a-4265-bfd8-58ccaf924cb6"
    },
    {
        "author": "晁公遡",
        "paragraphs": [
            "楊梢飛雪滿城風，暖日催花爛熳紅。",
            "詩興消磨渾欲盡，一春心事簿書中。"
        ],
        "title": "簿書",
        "id": "4933e1b8-1c7c-4f4e-acd6-04986a5e4265"
    },
    {
        "author": "晁公遡",
        "paragraphs": [
            "花輸落蘂歸蜂室，風約疎簾納燕泥。",
            "見此令人思故里，山門搔首忘東西。"
        ],
        "title": "春晚",
        "id": "a07f10f2-9de1-4cf7-937a-7d5fa778d205"
    },
    {
        "author": "晁公遡",
        "paragraphs": [
            "只知流落倦飄蓬，豈識朝回合殿風。",
            "二月春容山色裏，五更歸夢雨聲中。"
        ],
        "title": "二月  其一",
        "id": "b2bbba76-40b8-4db2-bb3c-75da8554d2c1"
    },
    {
        "author": "晁公遡",
        "paragraphs": [
            "門外春寒數日風，登樓聊恃醉顔紅。",
            "水浮渺莽春畦外，山在冥茫暮雨中。"
        ],
        "title": "二月  其二",
        "id": "5858492b-55a0-4204-b3ef-ed3f95707d90"
    },
    {
        "author": "晁公遡",
        "paragraphs": [
            "屬者俱被命，敕書黄札光。",
            "同將舜權量，與較蜀文章。",
            "投分雖已晚，傳經何可忘。",
            "對床風雨地，長記此升堂。"
        ],
        "title": "去八月同張文饒考試始遂言集執經問道至今不敢忘因成二詩  其一",
        "id": "d2390b63-69a1-4d1d-b684-a73a5a16c554"
    },
    {
        "author": "晁公遡",
        "paragraphs": [
            "通變莫如易，韋編存至今。",
            "如傳仲尼手，盡見伏羲心。",
            "此去被清問，豈惟蒙賞音。",
            "要通天下志，觀象得惟深。"
        ],
        "title": "去八月同張文饒考試始遂言集執經問道至今不敢忘因成二詩  其二",
        "id": "485d7d4a-3e1c-463d-bdb8-8904a23930ec"
    },
    {
        "author": "晁公遡",
        "paragraphs": [
            "吳蜀相望萬里程，經年書到說都城。",
            "御溝猶泛宮花出，春草還依輦路生。",
            "京洛衣冠皆去國，東南父老亦傷情。",
            "鄭公鄉里聞如故，誰道胡兒解弛兵。"
        ],
        "title": "二十七叔父書來說東都故居如昔",
        "id": "404b3b7b-a20e-44f6-adfb-6ca50c585720"
    },
    {
        "author": "晁公遡",
        "paragraphs": [
            "吟盡江南草木春，只今臺閣有詩人。",
            "漢廷安用滄浪句，容我持竿詠白蘋。"
        ],
        "title": "讀江南諸公詩",
        "id": "bf18e522-6b13-4d29-8b0e-0eae2b4e8ea8"
    },
    {
        "author": "晁公遡",
        "paragraphs": [
            "漸覺銅壺刻漏遲，捲簾花日弄晴輝。",
            "午窗睡美無人喚，夢逐游絲自在飛。"
        ],
        "title": "午睡",
        "id": "ced706bb-bfce-49c1-b519-d98f0b457894"
    },
    {
        "author": "晁公遡",
        "paragraphs": [
            "久矣吾人愧白鷗，塵埃無路入南州。",
            "愁橫蜀嶺何年斷，夢繞吳江盡日流。",
            "病骨本無軒冕相，微官端爲稻粱謀。",
            "與君共約東歸日，江總還家要黑頭。"
        ],
        "title": "南州",
        "id": "66a59119-a540-4f86-8753-58b7f5fbb8ad"
    },
    {
        "author": "晁公遡",
        "paragraphs": [
            "得閒誰更傍人門，且喜深居少送迎。",
            "楊柳春風垂地影，芭蕉夜雨隔窗聲。",
            "病寬束带圍應減，愁攪枯腸睡苦輕。",
            "明日公庭有官事，又須持板候雞鳴。"
        ],
        "title": "官舍",
        "id": "903b1118-2823-4a44-8948-e24b16afd57c"
    },
    {
        "author": "晁公遡",
        "paragraphs": [
            "卧病經旬不舉觴，胸中無復少年狂。",
            "春心已逐飛花盡，午夢還隨白日長。",
            "塵事無窮那可了，詩情常在不能忘。",
            "閉門覓句無餘事，書策紛紛正繞牀。"
        ],
        "title": "止酒",
        "id": "43576797-4014-4dac-bfdf-b02278738c32"
    },
    {
        "author": "晁公遡",
        "paragraphs": [
            "故國邊聲靜鼓鼙，依然宮闕淚沾衣。",
            "端門曉日烏聲樂，別殿春風燕影歸。",
            "目斷楚天嗟樹隔，夢回梁苑逐雲飛。",
            "里中父老今誰在，聞說比隣半是非。"
        ],
        "title": "即事",
        "id": "3326ddf2-f78a-437c-a2f2-a51e86a737e3"
    },
    {
        "author": "晁公遡",
        "paragraphs": [
            "春風殿閣百花香，欲去題詩細作行。",
            "聞爾東游有佳句，只應先我賦靈光。"
        ],
        "title": "寄子兼弟時聞有平都之游",
        "id": "3d7152b4-1e10-48a2-b184-ef361be7f353"
    },
    {
        "author": "晁公遡",
        "paragraphs": [
            "白盡汀蘋老，黄彫岸草秋。",
            "西風正蕭瑟，何處不堪愁。"
        ],
        "title": "遣愁",
        "id": "9017ebfb-2356-413b-ac3d-d5ed43398cbc"
    },
    {
        "author": "晁公遡",
        "paragraphs": [
            "巴江暮秋末，霜降千林空。",
            "山色不改碧，蓼花無數紅。",
            "木葉感湘浦，蓴羹憶江東。",
            "艱難志當壯，吾未怨途窮。"
        ],
        "title": "巴江",
        "id": "c58eca12-4579-48d2-99f0-ac221aac9337"
    },
    {
        "author": "晁公遡",
        "paragraphs": [
            "霸國山河在，秋風草樹疎。",
            "羈游今幾日，旅食定何如。",
            "夢想池塘句，愁消鴻雁書。",
            "細思治安策，勉力獻公車。"
        ],
        "title": "懷子兼弟時在寧江赴試  其一",
        "id": "e9f70670-007f-424c-aee9-bb9b16cc6af9"
    },
    {
        "author": "晁公遡",
        "paragraphs": [
            "江晚微收潦，乘流久已歸。",
            "沈郎正多病，水帝有餘威。",
            "鴻雁幾時到，脊鴒相背飛。",
            "題書問行李，東望獨依依。"
        ],
        "title": "懷子兼弟時在寧江赴試  其二",
        "id": "90d9debf-98f7-4d29-8472-fd87f81ad519"
    },
    {
        "author": "晁公遡",
        "paragraphs": [
            "重來閒曳杖藜行，白帽依前似管寧。",
            "風雨只如當日恨，江山不改故時青。",
            "天寒未夕窗先暝，霜晚無聲葉自零。",
            "詩罷時爲洛生詠，醉吟聊使故人聽。"
        ],
        "title": "予己未十月二十有二日去涪上越明年八月二十有八日以事再來觀山川之勝無異於昔而予之幽憂抑鬰亦自若也",
        "id": "62b1d1c6-efc7-403b-a4cf-b645ff41282e"
    },
    {
        "author": "晁公遡",
        "paragraphs": [
            "壁掛凝塵榻，苔生嘯月樓。",
            "喜聞佳客至，能爲故人留。",
            "雨積山川暝，風傳鼓角秋。",
            "沙邊晚相別，留眼送歸舟。"
        ],
        "title": "送王和甄竇公瑞歸魚洞",
        "id": "34bda4aa-bd23-4028-918c-3ee4186abb92"
    },
    {
        "author": "晁公遡",
        "paragraphs": [
            "秋江水清不勝綠，還與漢江顔色同。",
            "望中白鳥忽飛去，落日丹楓相映紅。"
        ],
        "title": "秋江",
        "id": "1b58116e-83e9-40ff-9061-a7d8aef6ce64"
    },
    {
        "author": "晁公遡",
        "paragraphs": [
            "水落灘聲急，風來樹影移。",
            "懶窮千里目，空誦四愁詩。",
            "白帽何妨隠，黄粱未遣炊。",
            "要令鄉國夢，暫向枕中遲。"
        ],
        "title": "和郭安道",
        "id": "de0ae00c-ea60-4b3a-9574-59005e535f10"
    },
    {
        "author": "晁公遡",
        "paragraphs": [
            "西風送殘雨，吹盡簷際滴。",
            "稍稍江流清，湛此千頃碧。",
            "雲收天倚蓋，山靜月銜壁。",
            "秋容日夕佳，真欲慰北客。"
        ],
        "title": "雨晴",
        "id": "555c954e-7fde-4a72-8cbc-148037c83121"
    },
    {
        "author": "晁公遡",
        "paragraphs": [
            "客路悲秋落木邊，江流滾滾尚連天。",
            "病來懶著登山屐，歸去聊乘下瀨船。",
            "回首關河嗟去國，傷心風雨送殘年。",
            "相逢又作怱怱別，擬續陽關第二篇。"
        ],
        "title": "別郭安道盧能甫",
        "id": "235bc3ce-e739-4612-9e0a-6b10fcd6da98"
    },
    {
        "author": "晁公遡",
        "paragraphs": [
            "秋色丹楓畔，愁心白雁邊。",
            "東來又相失，更擬待明年。"
        ],
        "title": "偶題懷子兼弟",
        "id": "1ced0912-b85b-4b5d-9be3-c96292ab5367"
    },
    {
        "author": "晁公遡",
        "paragraphs": [
            "舉鞭重到故都行，予亦咨嗟恨不勝。",
            "心與隴雲留漢苑，目隨煙樹遶秦陵。"
        ],
        "title": "夢中作",
        "id": "c96630a8-e6eb-4bd3-8912-82a4a1d3eb08"
    },
    {
        "author": "晁公遡",
        "paragraphs": [
            "問訊溪頭樹，如何殊未春。",
            "亦應心老大，不逐世陳新。"
        ],
        "title": "尋梅花尚未有開者",
        "id": "07a02da1-99a1-445f-9b50-87d8720c2a4f"
    },
    {
        "author": "晁公遡",
        "paragraphs": [
            "不見罘罳闕，于今已十春。",
            "素衣不忍棄，爲有洛陽塵。"
        ],
        "title": "有感",
        "id": "4811b598-00a9-4085-92fd-8feea3bc054b"
    },
    {
        "author": "晁公遡",
        "paragraphs": [
            "霏霏凍雨細無聲，解洗梅花花上塵。",
            "似與橫枝借顔色，故應添我一分春。"
        ],
        "title": "雨中觀庭下梅二首  其一",
        "id": "973c6f9f-3300-456a-8b54-2c75ed8100b5"
    },
    {
        "author": "晁公遡",
        "paragraphs": [
            "春近梅梢著意紅，留花不發待東風。",
            "籬邊一樹最佳處，半在冥濛煙雨中。"
        ],
        "title": "雨中觀庭下梅二首  其二",
        "id": "ad740389-d19f-4828-82e1-f285fe2ecba6"
    },
    {
        "author": "晁公遡",
        "paragraphs": [
            "折得寒香日暮歸，銅缾添水養橫枝。",
            "書窗一夜月初滿，却似小溪清淺時。"
        ],
        "title": "詠銅缾中梅",
        "id": "5c908d20-6e2e-47a8-bc85-908c4b18d230"
    },
    {
        "author": "晁公遡",
        "paragraphs": [
            "提封爲國守，樂歲見天心。",
            "與此一年食，賜之三日霖。",
            "打荷看急點，歷竹有清音。",
            "上帝嗟何遠，昭昭寔汝臨。"
        ],
        "title": "喜雨",
        "id": "556b83b6-7aa9-4d2d-a3bf-f449417dd863"
    },
    {
        "author": "晁公遡",
        "paragraphs": [
            "平生每欲惜芳菲，人事還多與願違。",
            "卧病不常同客醉，作詩才及送春歸。"
        ],
        "title": "三月晦日舟中",
        "id": "fcda1899-497e-4616-8f9a-344fa17cc935"
    },
    {
        "author": "晁公遡",
        "paragraphs": [
            "渺渺無風浪自平，順流乘曉放舟行。",
            "汀蘋不與春同老，池草能隨夢復生。",
            "山色向人元不改，年華轉景未須驚。",
            "故人相會無多日，有酒何妨爲我傾。"
        ],
        "title": "四月一日舟中",
        "id": "207e8a94-5214-4827-a1bf-806fc504fffc"
    },
    {
        "author": "晁公遡",
        "paragraphs": [
            "鼻祖貽謀遠，承家積慶長。",
            "青箱元不墜，玉樹久逾芳。",
            "氣驗三嵎秀，祥占五世昌。",
            "向來蜀父老，久憶漢文章。",
            "試問風騷將，誰登翰墨場。",
            "浮雲玉壘變，秋草墨池荒。",
            "大雅淪金石，斯文厭秕穅。",
            "九成方命舜，三變必興唐。",
            "東壁初觀象，南箕果降光。",
            "終當薦清廟，始驗出崑岡。",
            "世喜韶音在，人皆肉味忘。",
            "遥聞望帝國，重立鄭公鄉。",
            "議論看前輩，春秋守素王。",
            "談經追服杜，下筆逼班揚。",
            "價重連城璧，功高治水航。",
            "詞源傾灧澦，才刃劇干將。",
            "思涌辭穿月，文成字挾霜。",
            "高明齊日觀，豪健敵風檣。",
            "不但垂金薤，方期兆玉璜。",
            "徑宜排稷下，不用奏阿房。",
            "退草三千牘，深窺數仞牆。",
            "多聞正科斗，博識辨商羊。",
            "鄉黨尊王烈，交游說鄭莊。",
            "絃歌化鄒魯，文物見成康。",
            "壯歲觀周樂，昭時笑楚狂。",
            "風塵天下轍，日月魏中梁。",
            "星列橋門外，霜寒璧水傍。",
            "應書隨漢傳，鼓篋上虞庠。",
            "大策先多士，高談兀老蒼。",
            "諸儒甘折角，宗伯許升堂。",
            "擢秀聯龍虎，凌霄翳鳳凰。",
            "西黌聊偃息，北海暫徊翔。",
            "絳帳師儒室，青衿弟子行。",
            "至音消鄭衛，俗學起膏肓。",
            "德業方天縱，才名故日彰。",
            "築巖宜夢說，負鼎可干湯。",
            "憲古興華旦，蒐儒列奉常。",
            "魯宮傳禮樂，趙鐸應宮商。",
            "金納諸侯酎，郊崇上帝觴。",
            "朝儀修草具，廟樂紀芝房。",
            "方刺封中制，將分岱岳祊。",
            "守邦嚴典禮，範俗正隄防。",
            "恩賜尚書舄，班齊騎省郎。",
            "明光聯執戟，建禮入含香。",
            "鳴玉趨文陛，垂紳拱御牀。",
            "天臨豸冠動，風凜獸樽凉。",
            "禁省吟紅藥，朝廷少皂囊。",
            "憂時惟賈傅，疾惡甚張綱。",
            "伏閣曾留諫，埋輪詎畏强。",
            "忠言深慷慨，直氣欻飛揚。",
            "屢乞開宣室，常思請尚方。",
            "馬皆貪立仗，鳳獨見朝陽。",
            "直道難容黯，羣臣惜渡湘。",
            "虛心忘寵辱，知命信行藏。",
            "徼道森長樂，周廬肅未央。",
            "贅衣重入侍，交戟儼開張。",
            "地有長城固，時無寶瑟僵。",
            "鳴鑾思禹穴，飛旆入雷塘。",
            "仗狩崆峒遠，旌垂少海黄。",
            "方資清宿衛，乃遽釋軒裳。",
            "負郭俄回駕，專城再耀鋩。",
            "化移江北枳，訟决召南棠。",
            "已去浮江虎，潛軀避境蝗。",
            "使車更刺舉，夷路看騰驤。",
            "未即歸前席，還聞出護羌。",
            "不通五尺道，坐富十年糧。",
            "念昔東南帝，多興楚越疆。",
            "聚星占晉國，厭氣走秦皇。",
            "往者何勞繼，今王未易量。",
            "布書垂象魏，仄席在巖廊。",
            "大業雖中僨，神謀正外攘。",
            "會須擒頡利，方擬殄燒當。",
            "宇宙依秦樹，山河接汶篁。",
            "再令宮禁肅，必頼股肱良。",
            "豈久留乘塞，行看入奉璋。",
            "無安都護府，亟趣舍人裝。",
            "有客彈長鋏，終年竊太倉。",
            "乘龍安敢望，飛鳳果爲祥。",
            "貪祿難投幘，登堂阻奉觴。",
            "遥期千歲壽，坐見海生桑。"
        ],
        "title": "師安撫生日",
        "id": "f8844534-f982-487f-8977-3d80dc26c177"
    },
    {
        "author": "晁公遡",
        "paragraphs": [
            "文正垂芳久，風流八葉蕭。",
            "名傳慶歷頌，功冠寶元朝。",
            "人物追三代，儀刑正百僚。",
            "後來登玉筍，故自有霜條。",
            "配德皆乘鳳，生賢必珥貂。",
            "賦高梁苑雪，聲振浙江潮。",
            "已慶生金社，俄聞夢紫霄。",
            "飈車度弱水，絳節下陽寥。",
            "溫潤珠無纇，清修玉不雕。",
            "成家自褵結，高節陋琴挑。",
            "靈匹期河漢，仙槎近斗杓。",
            "擇夫得溫嶠，傳業繼班昭。",
            "比物能吟絮，逢辰解頌椒。",
            "早遵王吉儉，久去少君驕。",
            "絳帳詩書在，朱絃律呂調。",
            "行皆圖史應，步節珮環摇。",
            "林下風姿遠，閨中禮法饒。",
            "翟衣嚴象服，彤史嗣英飈。",
            "夙御魚軒駕，和鳴鳳管簫。",
            "清標矜竹潤，盛德頌桃夭。",
            "八桂知同秀，三芝等後彫。",
            "他年看洗髓，終不羨雲翹。"
        ],
        "title": "范令人生日",
        "id": "a892f59a-ac38-4136-891c-7f5d84b68926"
    },
    {
        "author": "晁公遡",
        "paragraphs": [
            "鸞鑑無塵月影圓，不須朱粉污紅顔。",
            "待傳京兆眉膴樣，剩寫春容入遠山。"
        ],
        "title": "偶成  其一",
        "id": "82e3a49e-65f2-47d5-afb8-4cfaca374013"
    },
    {
        "author": "晁公遡",
        "paragraphs": [
            "臉上桃花春自開，眉邊柳色日全回。",
            "遥知弄粉粧成晚，應待溫郎玉鏡臺。"
        ],
        "title": "偶成  其二",
        "id": "ea99c356-a607-47a8-b979-1625aa9c38df"
    },
    {
        "author": "晁公遡",
        "paragraphs": [
            "樓上東風簾幕垂，纖纖春筍弄粧遲。",
            "玉籠鸚鵡知人意，催報花梢日影移。"
        ],
        "title": "偶成  其三",
        "id": "4e2d396a-9dab-4b27-a6ea-ded5d30e6973"
    },
    {
        "author": "晁公遡",
        "paragraphs": [
            "深深小閤夜籠香，日上珠簾逗曉光。",
            "爲喚羅帷春睡起，翠盆添水試新粧。"
        ],
        "title": "偶成  其四",
        "id": "6770c1c7-1454-4895-80c8-24640693eed0"
    },
    {
        "author": "晁公遡",
        "paragraphs": [
            "霜林木葉未全紅，疎雨蕭蕭不滿空。",
            "萬里黄花欺病眼，十年烏帽怯秋風。",
            "可憐望遠身能健，愈覺追歡歲不同。",
            "便欲題詩問鄉國，不堪回首失飛鴻。"
        ],
        "title": "九日",
        "id": "8946a801-6a84-4c55-935c-5744616ff352"
    },
    {
        "author": "晁公遡",
        "paragraphs": [
            "康成名已滿山東，復見談經鄭小同。",
            "卧病向來嗟髀減，誦詩多謝愈頭風。",
            "休隨賓客游梁苑，合有文章動漢宮。",
            "如我空疎已何用，一生丘壑坐奇窮。"
        ],
        "title": "答鮮于晉伯再用游卧龍山詩韻見贈之什",
        "id": "9d8e915d-02cb-47db-b8d2-0af868c16ad3"
    },
    {
        "author": "晁公遡",
        "paragraphs": [
            "懶觀南土化，歸勒北山銘。",
            "蠟屐乃相過，巾車何不停。",
            "復回千里駕，去食五侯鯖。",
            "想見知君到，傳呼閤下鈴。"
        ],
        "title": "喜王志夫來",
        "id": "20c0bc3e-5dbf-4159-927a-cfc763944cc0"
    },
    {
        "author": "晁公遡",
        "paragraphs": [
            "但聞兩廡讀書聲，學館無塵地更清。",
            "歲久緇林皆木拱，春來泮水有芹生。",
            "剩令龍虎登高第，再賦鳧鷖美太平。",
            "我老循行才不稱，愧君刻畫與虛名。"
        ],
        "title": "恭州教授宋師民有詩次韻",
        "id": "b1fb7be2-7d97-42aa-8437-5845c7ef9e54"
    },
    {
        "author": "晁公遡",
        "paragraphs": [
            "聞道西從使者車，殷勤問訊武侯廬。",
            "卧牛已去多新冢，化鶴重來失舊居。",
            "草木久荒門外逕，塵埃應化壁中書。",
            "遥知流落歸無處，未免悲歌問孟諸。"
        ],
        "title": "聞伯初兄從周宣諭往兩京",
        "id": "2596bb90-c8e8-4a7e-bf72-7a2e0a23f99c"
    },
    {
        "author": "晁公遡",
        "paragraphs": [
            "天風夜半剪冰花，三十六峯如玉立。"
        ],
        "title": "句",
        "id": "dee96872-dad3-4379-a225-fb09de38cba9"
    },
    {
        "author": "方翥",
        "paragraphs": [
            "鄧侯牽挽政難留，六十年來亦倦游。",
            "至竟眼高無俗韵，不因人喚始回頭。",
            "江湖白鳥緣應熟，塵土烏靴心少休。",
            "可笑山翁癡未已，欲成吏隠更何由。"
        ],
        "title": "次韵鄭夾漈題林時隠霆芹齋詩",
        "id": "66ad1fb5-2ade-43c7-949b-9904b3555c1e"
    },
    {
        "author": "方翥",
        "paragraphs": [
            "何人登眺睨絕頂，一樹一石探幽奇。",
            "蟲文鳥篆不可識，如讀岣嶁神禹碑。"
        ],
        "title": "仙篆石",
        "id": "c9f67150-c704-4a86-aec8-7548958cb6b3"
    },
    {
        "author": "方翥",
        "paragraphs": [
            "纍纍蠔山着石面，此非所有能無疑。",
            "細看大石深孔竅，舟人撐篙跡猶遺。",
            "乃知此山千載前，洶湧尚作海渺瀰。",
            "蛟龍魚鼈占窟宅，不省造化能密移。"
        ],
        "title": "粘蠔石",
        "id": "3c391753-1650-4e8a-be42-f0fb3625235e"
    },
    {
        "author": "方翥",
        "paragraphs": [
            "羽儀潔白如自脩，風雨晦冥那失曉。",
            "沙頭鷗鳥不馴熟，雪裏鷺絲太孤皎。",
            "山寒夜半落葉深，閉門垂荑偎重衾。",
            "聞雞而起竟何事，我老看書不入心。",
            "久無鬭志形如木，世上癡兒能舍肉。",
            "白雞之肉不可食，無勞斷尾亦爲福。",
            "山僧窮獨老無妻，想見愛養如嬰兒。",
            "得地羽毛愈應好，天年全得山中老。"
        ],
        "title": "家有白雞蓄之三年矣馴熟可愛謙之讀書山中一日相過偶道庵僧所闕遂送謙之以遺之",
        "id": "9aaed7ea-72c3-488b-9635-7b3549ea46d4"
    },
    {
        "author": "方翥",
        "paragraphs": [
            "吟詩夜半霜月白，胡床夢作乘槎客。",
            "醉中入月捉玉兔，手摵桂枝鳴策策。",
            "風吹天河銀浪高，月邊星宿相周遭。",
            "五色機頭索雲錦，天孫一笑顔如桃。",
            "天河下接武陵溪，重覓仙源路却迷。",
            "五更波上回煙棹，半空飛雨落凄凄。",
            "羽衣稚子雙瞳方，伴我清江老嚴光。",
            "落日還收釣筒去，蘆風起處暮天長。"
        ],
        "title": "次韻時瑞見寄",
        "id": "1f191f9d-b234-4cbd-a5fa-9660f0f1e7e6"
    },
    {
        "author": "方翥",
        "paragraphs": [
            "雲昏雨暗黄蘆渚，沙磧風高人斷渡。",
            "一葉扁舟忽下來，落日還收釣筒去。",
            "收盡沙頭白鳥飛，蒹葭暮雪滿蓑衣。",
            "千門萬戶擁被卧，獨釣寒波人未歸。"
        ],
        "title": "跋漁村晚景瀟湘夜雨圖",
        "id": "5cb02e9d-c299-4428-a0fd-3f519a10e17a"
    },
    {
        "author": "方翥",
        "paragraphs": [
            "去年雪暗江南路，日暮踟躕無宿處。",
            "今年坐見故園春，梅花已過桃花新。",
            "東皋薄田纔數畝，依方旋造逡巡酒。",
            "嗣宗痛飲是吾師，萬事否臧勿掛口。",
            "循環三百真超忽，誰向空濛問巢窟。",
            "愚癡聰慧一冥冥，不如且進杯中物。"
        ],
        "title": "除夜寄謙之",
        "id": "8df02fcb-64ee-4f06-b0fd-ffabf071b8f2"
    },
    {
        "author": "方翥",
        "paragraphs": [
            "生犀百萬環帳立，漏聲未殘楚聲急。",
            "拔山男子心轉柔，夜倚芙蓉秋露泣。",
            "帳中別酒苦如荼，不是嬋娟害覇圖。",
            "勦人憤死愁雲氣，呂氏田頭見老夫。",
            "漢宮三萬六千日，得意蛾眉亦陳迹。",
            "至今一曲唱虞姬，恨草摇摇向春碧。"
        ],
        "title": "虞美人",
        "id": "34a96173-3082-4630-bfeb-fda85c02ce50"
    },
    {
        "author": "方翥",
        "paragraphs": [
            "策筇山下路，未省盡幽尋。",
            "回首見桑柘，始知墟落深。"
        ],
        "title": "與鄭國叔司法山行",
        "id": "cb976f2e-86c4-497a-9f89-3a1e9f8504ca"
    },
    {
        "author": "方翥",
        "paragraphs": [
            "暗雨落漫漫，山中五月寒。",
            "大江渾不覺，溪壑有驚湍。"
        ],
        "title": "無題",
        "id": "35f45aa8-6e6d-4437-b9c2-0362e53ba9f1"
    },
    {
        "author": "方翥",
        "paragraphs": [
            "樹連平野濶，深夜易高風。",
            "星月迷濛外，乾坤鼓蕩中。",
            "山窗寒未白，宿炭曉能紅。",
            "抱被論詩句，長長與子同。"
        ],
        "title": "再過幾先姪齋中",
        "id": "513e47ff-0c54-4d53-8c11-124410f20877"
    },
    {
        "author": "方翥",
        "paragraphs": [
            "又見增年齒，謀身事事非。",
            "時難逢歲飯，日暖換春衣。",
            "新莽姦猶在，懷王殯未歸。",
            "中原久離絕，感節淚頻揮。"
        ],
        "title": "元日",
        "id": "619bca3f-48ab-4ea9-970a-2c652ae1eef2"
    },
    {
        "author": "方翥",
        "paragraphs": [
            "晝出陽關已斷腸，那堪真別更凄凉。",
            "癡人刻水方求劍，一息舟行過夜郎。"
        ],
        "title": "讀易",
        "id": "509749af-b2a4-4e86-bc93-d6f9d9a17c66"
    },
    {
        "author": "方翥",
        "paragraphs": [
            "蕩蕩春風野老家，欲尋蹤跡隔煙霞。",
            "洞中携出小桃核，種作碧雲千樹花。"
        ],
        "title": "讀易 乾",
        "id": "849e3b54-e5f8-458f-940f-4f9437cbb40c"
    },
    {
        "author": "方翥",
        "paragraphs": [
            "雨過前村湖水平，魚頭戢戢逐波生。",
            "隣家籃裏收雞子，昨夜分明報五更。"
        ],
        "title": "讀易 元",
        "id": "c2876537-d2e9-4893-a783-bd127a6448f8"
    },
    {
        "author": "方翥",
        "paragraphs": [
            "洛邑舟中萬里均，舟車白浪與紅塵。",
            "微掀衣角凉生面，不是清風動白蘋。"
        ],
        "title": "讀易 亨",
        "id": "db7380a7-b706-4ff2-9aab-0498b4a2987f"
    },
    {
        "author": "方翥",
        "paragraphs": [
            "江上柴門照夕陽，牧童蓑笠下牛羊。",
            "明朝依舊山前路，溪北溪南花草香。"
        ],
        "title": "讀易 利",
        "id": "78cbd7a4-c812-4d74-9563-29a2d30d642f"
    },
    {
        "author": "方翥",
        "paragraphs": [
            "牛背穩如千斛舟，斜烟細雨任遨遊。",
            "春風草綠江南岸，祇見輕寒不見牛。"
        ],
        "title": "讀易 貞",
        "id": "7fad64ef-c099-4d6f-a33e-5697442457f2"
    },
    {
        "author": "方翥",
        "paragraphs": [
            "鄧侯牽挽政難留，六十年來亦倦游。",
            "至竟眼高無俗韻，不因人喚始回頭。"
        ],
        "title": "次韻鄭漢仲講書",
        "id": "85c9e101-e834-4cad-80a1-362018b61a90"
    },
    {
        "author": "方翥",
        "paragraphs": [
            "茅簷寂寞住人稀，落日逢迎宿酒旗。",
            "夢覺五更山月上，溪邊人語釣船移。"
        ],
        "title": "宿釣溪",
        "id": "d4065f39-442e-44ba-86c7-2400fcd18b07"
    },
    {
        "author": "方翥",
        "paragraphs": [
            "老僧方丈倚雲巖，窘束公私百不堪。",
            "雖有此泉無此耳，留君旬日駐征驂。"
        ],
        "title": "過華嚴謁陳季若同年",
        "id": "d2f6f672-1e3d-4114-86c4-a4903182deaa"
    },
    {
        "author": "方翥",
        "paragraphs": [
            "星光如月映長空，驚起愁眠夜向中。",
            "殘暑不妨欺枕簟，隔窗鳴葉是西風。"
        ],
        "title": "立秋",
        "id": "33b329f2-c630-4451-a8da-8bbf665ba8d4"
    },
    {
        "author": "方翥",
        "paragraphs": [
            "隔屋青燈一點明，卧聽簷雨落三更。",
            "無因作得還鄉夢，門外兒童爆竹聲。"
        ],
        "title": "癸酉冬赴部除夜宿信州客舍",
        "id": "cb3853f3-f1d0-4d27-8c74-cc668a62d935"
    },
    {
        "author": "方翥",
        "paragraphs": [
            "來時雪片楊花落，今見楊花作雪飛。",
            "獨立暮江心似醉，羨他一葉釣船歸。"
        ],
        "title": "臨安江上",
        "id": "6cccb7ff-afb1-4541-a9e4-2b90d2eddcec"
    },
    {
        "author": "方翥",
        "paragraphs": [
            "大江東接海漫漫，海氣江風吹雨寒。",
            "纔出國門三十里，便成回首望長安。"
        ],
        "title": "離武林",
        "id": "a4384ed9-35b1-4e78-96ff-a6a4961e583d"
    },
    {
        "author": "方翥",
        "paragraphs": [
            "且柅流沙青犢車，葱葱佳氣滿城閭。",
            "白頭不解家人語，狂學司空城旦書。"
        ],
        "title": "讀老子",
        "id": "cf163a4c-5f05-444d-abc8-5e77bbbfb98a"
    },
    {
        "author": "方翥",
        "paragraphs": [
            "兒女歡喜羅酒漿，夜深笑語火爐傍。",
            "如何去歲聽風雪，身在江南夢故鄉。"
        ],
        "title": "甲戌除夕",
        "id": "98ee133d-674b-4ce2-9ddf-bb565091d09e"
    },
    {
        "author": "方翥",
        "paragraphs": [
            "淡蕩光風尋戶牖，迷濛宿霧浄園林。",
            "春深燕子來無數，雨後桃花落不禁。"
        ],
        "title": "病起",
        "id": "171f84b2-56aa-4373-a6ef-dbad3806a256"
    },
    {
        "author": "方翥",
        "paragraphs": [
            "宿命須同一洞天，相逢孰處故依然。",
            "不知墮落青衫底，何日塵泥是了緣。"
        ],
        "title": "送虞仲房監倉歸臨安",
        "id": "8f727114-32d9-4f18-beca-21b23e438b87"
    },
    {
        "author": "方翥",
        "paragraphs": [
            "天寒古寺往來希，門掩柴爐晝共圍。",
            "細雨無聲潛自落，開簾時復見霏霏。"
        ],
        "title": "宿尊勝庵二首呈謙之  其一",
        "id": "0663f98c-a397-4a49-a83e-df4d1f6edd25"
    },
    {
        "author": "方翥",
        "paragraphs": [
            "陣陣山風遞雨來，夜深飄損滿庭梅。",
            "未應一等成摇落，知有人家花未開。"
        ],
        "title": "宿尊勝庵二首呈謙之  其二",
        "id": "aeb52170-9647-457c-adff-c9182e69bb4c"
    },
    {
        "author": "方翥",
        "paragraphs": [
            "斷崖日夕自撞舂，未近先看氣象雄。",
            "萬壑不停雷隠隠，一川長覺雨濛濛。"
        ],
        "title": "百丈漈",
        "id": "2d65fa8d-9844-4573-bb5c-eceaf65b8a05"
    },
    {
        "author": "方翥",
        "paragraphs": [
            "學得天文夜睡遲，雲籠月照恨星稀。",
            "而今病眼都無力，猶向簷邊認紫微。"
        ],
        "title": "紫微",
        "id": "090913ac-0fd6-4c5b-8f79-d6443ffa12c4"
    },
    {
        "author": "方翥",
        "paragraphs": [
            "遠山馬首尚相隨，近岸迎人勢却迴。",
            "鸜鵒食殘松子落，虹霓飲過水聲來。"
        ],
        "title": "再至北鄉幹歸路中作",
        "id": "df3f70c1-2cc8-4db0-853f-e04b70ec41df"
    },
    {
        "author": "方翥",
        "paragraphs": [
            "雞犬還家自識村，重營生理長兒孫。",
            "時平戰地逢華屋，歲久他鄉是故園。",
            "別後塵埃如我老，歸來耆舊幾人存。",
            "雁行疇昔從游者，莫話凋零恐斷魂。"
        ],
        "title": "謂柔立兄",
        "id": "2126a65a-262f-473e-ba03-3f3843c78c24"
    },
    {
        "author": "方翥",
        "paragraphs": [
            "出戶春光刮眼明，遠雲遲日慶初晴。",
            "偶來傍樹尋梅子，時聽新蟬葉底聲。"
        ],
        "title": "出戶",
        "id": "9c94141b-3a9e-494e-b102-2852b65c754d"
    },
    {
        "author": "方翥",
        "paragraphs": [
            "江山入眼昔無殊，只有人事堪嗟歔。",
            "權門雜沓行苞苴，屠兒販客紆青朱。",
            "梵儀膜拜參浮屠，癡兒嬌子不識書。",
            "淫坊博塞爲歡娛，金章下堂揖老胥，老胥分庭抗士儒。",
            "身裹道衣臂佛珠，歲時入謁何易于。",
            "羊肩斗酒清而腴，酬酢偃蹇以字呼。",
            "官家赤子元何辜，一毫枉直憑青蚨。",
            "十八年前此事無，作詩一笑君應呼。"
        ],
        "title": "詩一首",
        "id": "8616e1d8-58e8-449e-ac25-600d1a42295e"
    },
    {
        "author": "方翥",
        "paragraphs": [
            "遊從忘朝晡，尊酒輕招呼。",
            "笑語恣玩狎，翻覆雲雨疎。",
            "我友數君子，古心相與娛。",
            "每見輒賓敬，衣裳儼而趨。",
            "惡石寓規誡，美疢疾佞諛。",
            "深山足風雨，零落梅花株。",
            "亭亭巖上松，霜姿一何孤。",
            "感茲各努力，勿以歲事徂。"
        ],
        "title": "寺中別林謙之兼寄諸鄭",
        "id": "c8c3967c-00b3-478c-842a-b43f79b456c0"
    },
    {
        "author": "方翥",
        "paragraphs": [
            "忽憶夫君阻笑言，出門南望欲飛翻。",
            "孤誠隔水初浸夜，畫角因風自入村。",
            "短句有時隨意得，古心近日與誰論。",
            "未除習氣君應哂，月冷梅香易斷魂。"
        ],
        "title": "冬夜憶謙之",
        "id": "49fecf14-c38b-4cfb-a9ff-6289cec7797e"
    },
    {
        "author": "方翥",
        "paragraphs": [
            "秋明河漢外，月近南斗旁。"
        ],
        "title": "句  其一",
        "id": "98830cd0-b08c-4ed9-a2e3-3f79cd3b9384"
    },
    {
        "author": "方翥",
        "paragraphs": [
            "瀨寒隠魚鼈，廟古動龍蛇。"
        ],
        "title": "句  其二",
        "id": "fc2af456-4505-4e1d-8fba-b44040be5ae7"
    },
    {
        "author": "方翥",
        "paragraphs": [
            "山寒一杯酒，歲晚兩窮人。"
        ],
        "title": "句  其三",
        "id": "3fa35822-8c1e-4a16-8d12-c063a96ac38e"
    },
    {
        "author": "方翥",
        "paragraphs": [
            "可惜聽泉夜，還當殘月時。"
        ],
        "title": "句  其四",
        "id": "0c9c95de-4d6f-48be-b110-3b50cee9c73e"
    },
    {
        "author": "方翥",
        "paragraphs": [
            "上書北闕妨何事，笑殺孤寒孟浩然。"
        ],
        "title": "句  其五",
        "id": "400d9523-14f7-444f-b8e7-1ae24162ed66"
    },
    {
        "author": "方翥",
        "paragraphs": [
            "無端正踏江南路，暮雪蕭騷滿客衣。"
        ],
        "title": "句  其六",
        "id": "14bd80e3-be67-4b7c-b94b-09a03debc11e"
    },
    {
        "author": "黄公度",
        "paragraphs": [
            "薄暮雨霏霏，歸心恨不飛。",
            "客程三日阻，家舍半年違。",
            "澗澀水爭道，山空雲觸衣。",
            "憑誰洗光手，取出太陽輝。"
        ],
        "title": "仙霞道中阻雨",
        "id": "cec24f91-ea02-4534-98c8-fe7774a935a2"
    },
    {
        "author": "黄公度",
        "paragraphs": [
            "閩越飽溪山，何如蜀道難。",
            "驛行仍怯嶺，舟駛復憂灘。",
            "行李三秋杪，居民百戰殘。",
            "今宵投宿處，茅店倚層巒。"
        ],
        "title": "題金沙驛",
        "id": "212f6800-39a4-426f-bef5-8ce11d162e8a"
    },
    {
        "author": "黄公度",
        "paragraphs": [
            "惡石亂崢嶸，胡爲君此行。",
            "功名成底事，舟檝誤平生。",
            "天遠寧容問，灘流本自鳴。",
            "林猿如會意，故作斷腸聲。"
        ],
        "title": "過使華亭悼七友",
        "id": "206c02fe-aec1-408e-9b47-a51ab98d13e8"
    },
    {
        "author": "黄公度",
        "paragraphs": [
            "山逐寒雲斷，天隨暮靄低。",
            "稻畦迷上下，樵徑自東西。",
            "故國存書劒，他鄉尚鼓鼙。",
            "涓埃期補報，未敢卜幽棲。"
        ],
        "title": "奧村晚望",
        "id": "596f1376-a9ec-46cc-b591-adf3a4a3c022"
    },
    {
        "author": "黄公度",
        "paragraphs": [
            "納凉北窗下，景象有餘清。",
            "林暝惟螢影，庭幽但竹聲。",
            "語闌驚坐久，露重覺衣輕。",
            "不寐饒詩思，徘徊參斗橫。"
        ],
        "title": "初秋夜坐",
        "id": "1d9320dd-7b18-4a8b-824f-54dbccea732c"
    },
    {
        "author": "黄公度",
        "paragraphs": [
            "忽忽春將半，冥冥雨未休。",
            "過從喧屐齒，追賞負觥籌。",
            "詩句那排悶，鶑聲巧喚愁。",
            "晴郊饒勝槩，何日許同遊。"
        ],
        "title": "久雨阻西郊之遊",
        "id": "53608e1d-49e1-4c2a-9eb0-6209107d4f8f"
    },
    {
        "author": "黄公度",
        "paragraphs": [
            "時事干戈裏，年光卷帙中。",
            "有懷憂社稷，無力靖華戎。",
            "世路日多梗，齋扉晝掩蓬。",
            "悲歌撫長鋏，爽颯氣摩空。"
        ],
        "title": "和宋永四兄集句",
        "id": "68c756d7-bfab-4560-a25b-18dcabad8b4b"
    },
    {
        "author": "黄公度",
        "paragraphs": [
            "蘭省三千士，莆陽十五人。",
            "此時鄉曲會，異日廟堂身。",
            "名塞乾坤隘，恩沾雨露新。",
            "天邊三鴈遠，回首獨凝神。"
        ],
        "title": "會同年共樂臺",
        "id": "109d0b5d-3395-44bc-9749-e5639992fcf3"
    },
    {
        "author": "黄公度",
        "paragraphs": [
            "文宿動三吳，于門應大儒。",
            "中秋寒律近，九葉瑞蓂敷。",
            "錦被棲郎舍，朱幡鎮海隅。",
            "金鰲淹從橐，銅虎暫分符。",
            "德蔭紛桃李，仁風暖袴襦。",
            "祝公椿壽永，千歲贊蘿圖。"
        ],
        "title": "賀孫使君",
        "id": "ef0f0a11-34e4-4c84-a42d-a6215fba8c88"
    },
    {
        "author": "黄公度",
        "paragraphs": [
            "舉目江河異，傷心漢闕低。",
            "未聞胡折北，誰復將征西。",
            "志苦甘嘗膽，身先願執鼙。",
            "時惟王事急，六月尚棲棲。"
        ],
        "title": "次韻宋永兄傷時二首  其一",
        "id": "37b5bb25-59af-4286-a446-077d187fb54a"
    },
    {
        "author": "黄公度",
        "paragraphs": [
            "目斷吳天遠，魂飛楚塞低。",
            "六龍巡漠北，萬騎遶淮西。",
            "寒月籠烟燧，霜風遞曉鼙。",
            "征夫蝴蝶夢，休傍故園棲。"
        ],
        "title": "次韻宋永兄傷時二首  其二",
        "id": "fe874cce-d116-4aaa-b468-b5d7b8826755"
    },
    {
        "author": "黄公度",
        "paragraphs": [
            "木落孤城迥，苔封古寺深。",
            "結廬依近地，隠几愜幽心。",
            "細草秋仍綠，脩篁晚更陰。",
            "紅塵門外路，六轡漫如琴。"
        ],
        "title": "和徐子由題晝寂軒",
        "id": "7f719e33-90dd-4410-b23c-f5cf6e81afac"
    },
    {
        "author": "黄公度",
        "paragraphs": [
            "背堂資僻遠，要路亦高深。",
            "未負幽棲志，回看不住心。",
            "寒花隠亂草，飛鳥度層陰。",
            "獨遶荒齋徑，新詩近玉琴。"
        ],
        "title": "戲集老杜句再和",
        "id": "671d7da9-2ae1-4fec-979b-cb1d6f59d899"
    },
    {
        "author": "黄公度",
        "paragraphs": [
            "渥漥産龍種，筦簟兆熊禧。",
            "木星光芒舒紫焰，玉出崑山珠出隋。",
            "徐卿憂何有，于門高可期。",
            "啼聲已識是英物，成立行看少壯時。",
            "瓦盆盛酒醺四座，我獨不許陪宗支。",
            "眼穿難望葱牙鏹，吻燥不沾荷葉巵。",
            "涓滴於人甘分絕，枯腸强索祝兒詩。",
            "祝兒效張良，熟讀韜鈐爲帝師。",
            "祝兒效陳平，磊落胸中吐六奇。",
            "天驕捧首遁漠北，豈容郊壘尚纍纍。",
            "勿效文章致身者，畫餠虛名天下知。"
        ],
        "title": "次方咨謀韻賀鄭宋英弄璋",
        "id": "8b3427e5-e427-41f2-b909-2147603ca997"
    },
    {
        "author": "黄公度",
        "paragraphs": [
            "才子連鑣俯近坰，霜風散逐馬蹄輕。",
            "芳樽屢約同年會，要路行看異日情。",
            "境僻却嫌絲管沸，坐闌轉覺笑談清。",
            "松峰自此宣高價，不使慈恩獨擅名。"
        ],
        "title": "松峰菴即席示同年",
        "id": "c50cd34e-b675-4a9c-a4fc-4506840fe5de"
    },
    {
        "author": "黄公度",
        "paragraphs": [
            "勞君携酒出郊坰，强緝巴詞醉墨輕。",
            "我輩詎能捐習氣，伊人底事寡詩情。",
            "漫令抆目朝朝望，無復揮毫字字清。",
            "冷淡生涯殊不惡，想應著意諱窮名。"
        ],
        "title": "徯諸同年和章久之無耗再用前韻",
        "id": "b457bb58-6839-426a-bb33-8f004598450e"
    },
    {
        "author": "黄公度",
        "paragraphs": [
            "繭足度殘臘，回頭又一年。",
            "文書疎病眼，事業付高眠。",
            "盥櫛從朝懶，衾裯覺夜便。",
            "南隣競春色，車馬日喧闐。"
        ],
        "title": "庚申元日",
        "id": "573b20bb-2413-4ae5-9931-1a9100b6b7fc"
    },
    {
        "author": "黄公度",
        "paragraphs": [
            "五馬風流在，昇平笑樂空。",
            "時難寸心異，歲晚一樽同。",
            "畫角寒雲外，籃輿暮雨中。",
            "歸來狎兒女，殘燭耿紗籠。"
        ],
        "title": "陪孫使君宴歸路口占呈應求宋永二兄",
        "id": "63629ecf-33cd-4bef-97d7-05bae92c249d"
    },
    {
        "author": "黄公度",
        "paragraphs": [
            "不與雪霜分素艷，却隨桃杏競芳辰。",
            "自知孤潔羣心妒，故著微紅伴早春。"
        ],
        "title": "早春紅梅盛開有感  其一",
        "id": "27093a9f-9610-4ad7-9735-502e6f3d180d"
    },
    {
        "author": "黄公度",
        "paragraphs": [
            "少年桃李競青春，回顧寒梅已丈人。",
            "强欲施朱追俗好，誰知翻是失天真。"
        ],
        "title": "早春紅梅盛開有感  其二",
        "id": "851c5e5b-51ec-483a-92be-fe1603952e04"
    },
    {
        "author": "黄公度",
        "paragraphs": [
            "萬事縈心空歲月，一分春色已塵埃。",
            "簷前雨脚何時斷，陌上遨頭幾日來。",
            "寒束幽花如有待，風延啼鳥苦相催。",
            "明年此會各南北，趁取官閒共酒杯。"
        ],
        "title": "正月晦日寄宋永兄",
        "id": "c5850a29-1045-418f-b5ce-ca7a98aa5f52"
    },
    {
        "author": "黄公度",
        "paragraphs": [
            "策蹇衝泥到野扉，故人相對破愁眉。",
            "話因別久卒難盡，情逐杯深那更辭。",
            "十里雲山乖素約，一番桃李負幽期。",
            "蕭蕭半夜空階雨，亂滴枯腸百斛詩。"
        ],
        "title": "和陳應求韻兼呈方次雲",
        "id": "114ad8a6-9441-407a-a913-06c1d674129d"
    },
    {
        "author": "黄公度",
        "paragraphs": [
            "茅舍囂塵外，青燈笑語中。",
            "相逢今夕欵，忽憶去年同。",
            "瓶澀傾無綠，爐寒撥更紅。",
            "卧聞窗雨響，簷溜受斜風。"
        ],
        "title": "次雲見過留宿有詩因賡其韻二首  其一",
        "id": "87615d54-8c54-49d0-99c7-26700f1fff18"
    },
    {
        "author": "黄公度",
        "paragraphs": [
            "惜別情無頼，狂吟意有餘。",
            "琴尊閒院落，花柳暗村墟。",
            "行樂真聊爾，論交莫後予。",
            "裹糧山下約，來往未應疎。"
        ],
        "title": "次雲見過留宿有詩因賡其韻二首  其二",
        "id": "e5778b1a-44ce-4cf7-baeb-c357a054ff26"
    },
    {
        "author": "黄公度",
        "paragraphs": [
            "倦僕去復返，憐君歸未能。",
            "吟餘幽砌月，夢破短檠燈。",
            "地僻人稀到，書成雁莫憑。",
            "秋風霜翮健，天末看飛騰。"
        ],
        "title": "家僮歸得王慶長消息知留浙中秋舉",
        "id": "e2bc4257-d53b-42af-9d1c-0e4d55afdbc6"
    },
    {
        "author": "黄公度",
        "paragraphs": [
            "夜雨纔霑地，朝暉已照牆。",
            "潤畦舒菜甲，暖樹拆茶槍。",
            "胡虜潛沙磧，關河息戰場。",
            "王孫緣底事，萍迹久他鄉。"
        ],
        "title": "春日懷王慶長",
        "id": "0f31a52e-8809-4ba0-80ef-15cc38170746"
    },
    {
        "author": "黄公度",
        "paragraphs": [
            "獨酌澆愁酒，慵翻信手書。",
            "折腰行俗吏，投足且吾廬。",
            "歲月鶑聲老，江湖雁影踈。",
            "依棲五侯第，旅食近何如。"
        ],
        "title": "久不得浙耗",
        "id": "b942a043-e418-4310-af6a-373b38893352"
    },
    {
        "author": "黄公度",
        "paragraphs": [
            "行色動高蓋，題詩寄短箋。",
            "離亭春草外，吉水暮雲邊。",
            "鵰鶚摶霜翅，驊騮受玉鞭。",
            "槐黄須努力，好語及秋天。"
        ],
        "title": "贈弟稚圭別",
        "id": "18351d9c-5649-421b-bb0a-25a803c76c02"
    },
    {
        "author": "黄公度",
        "paragraphs": [
            "尺素書憑雁足傳，側身吟望楚江邊。",
            "關山去我仍千里，風月思君閲二年。",
            "蓮幕宦情今好在，莆川春色故依然。",
            "相逢若問官閒事，爲道粗裘飽晝眠。"
        ],
        "title": "寄呈察推二兄廷直",
        "id": "4172ce27-f236-4384-9ad2-fe2d268da0e4"
    },
    {
        "author": "黄公度",
        "paragraphs": [
            "時事含胡裏，年華轉燭間。",
            "利名多噂沓，貧賤覺安閒。",
            "致主知無術，歸休幸有山。",
            "茅堂一尊酒，時得慰愁顔。"
        ],
        "title": "漫成",
        "id": "16a89b76-f149-4131-a7f2-f857702dde88"
    },
    {
        "author": "黄公度",
        "paragraphs": [
            "僊掌露初凝，高空月迥明。",
            "雪霜千里色，關塞一時情。",
            "永夜驚烏鵲，中原有弟兄。",
            "清輝憐獨對，良會苦難并。",
            "目斷一天遠，愁隨兩地生。",
            "倚樓何處笛，凄切送殘聲。"
        ],
        "title": "千里共明月",
        "id": "c4bff849-a1c1-4c44-882c-c76a5ac7262d"
    },
    {
        "author": "黄公度",
        "paragraphs": [
            "秋色滿瀟湘，天寒玄鳥忙。",
            "數聲離疊嶂，片影度橫塘。",
            "風翮摶寥廓，烟蹤入渺茫。",
            "乍隨萍荇沒，還共水雲長。",
            "冷浸千尋碧，斜侵兩岸霜。",
            "凝眸西塞遠，踈點带殘陽。"
        ],
        "title": "鳥影度寒塘",
        "id": "d37d2cad-a704-48df-aa6e-ec44a644a4aa"
    },
    {
        "author": "黄公度",
        "paragraphs": [
            "昏昏午汗浹桃笙，醒眼清詩仗友生。",
            "俘馘遥傳泮水捷，琴書初解杏壇盟。",
            "開尊頼有論文酒，舍肉應無遺母羹。",
            "好種桑麻歸杜曲，行藏休更問君平。"
        ],
        "title": "和余子美即事二首  其一",
        "id": "96869762-63c8-497c-886d-3d1de34631c0"
    },
    {
        "author": "黄公度",
        "paragraphs": [
            "黌堂歸去葛衣輕，怪底形容太瘦生。",
            "抖擻慳囊償酒債，安排嶮韻主詩盟。",
            "妖韶梅老自餘態，滋味韓休薄大羹。",
            "强策駑駘追逸駕，不堪才力但平平。"
        ],
        "title": "和余子美即事二首  其二",
        "id": "c511b172-9b46-4ea7-bb3c-dda319f7e7b3"
    },
    {
        "author": "黄公度",
        "paragraphs": [
            "酷暑避脩竹，繁陰侵短楹。",
            "形骸方枕簟，車馬忽柴荆。",
            "對酒情無極，哦詩韻更清。",
            "昏鴉催別急，天末片雲橫。"
        ],
        "title": "夏日陳應求見訪",
        "id": "f336f364-d4b9-4cc6-8dbb-e1364512ea79"
    },
    {
        "author": "黄公度",
        "paragraphs": [
            "玉井晨不冷，茅簷午欲焚。",
            "月摇看畫箑，榴吐認紅裙。",
            "迥野都如火，奇峰空自雲。",
            "衣巾負芒刺，曝背有人耘。"
        ],
        "title": "苦熱",
        "id": "139a171e-e7e8-4025-9968-54bdc2e69083"
    },
    {
        "author": "黄公度",
        "paragraphs": [
            "秋入蒹葭霜正威，數聲歸雁塞痕微。",
            "欺人白髮蕭蕭得，未老丹楓故故飛。",
            "胡虜乾坤多戰骨，江湖風雨一蓑衣。",
            "百年粗飯從衰朽，萬事塵寰有是非。"
        ],
        "title": "秋興二首  其一",
        "id": "9a1caa73-c1c6-4a4d-ba8f-38316d99a039"
    },
    {
        "author": "黄公度",
        "paragraphs": [
            "牙叉老木抱江城，城古江寒相對清。",
            "雲雁不逢音信杳，沙鷗無數往來輕。",
            "露華今夜凝僊掌，詞藻他年動帝京。",
            "淮海一身猶卧病，關河千里未休兵。"
        ],
        "title": "秋興二首  其二",
        "id": "b5c40216-d7bb-4348-8abc-da31709bcb91"
    },
    {
        "author": "黄公度",
        "paragraphs": [
            "枝頭血色萬年萍，錯落橫天粲彗星。",
            "昔日楊姬勞走驛，一時王姥欲俱刑。",
            "浪傳石蜜來他域，巧似珊瑚出漲溟。",
            "僊種世傳工益壽，飽嘗端勝衛生經。"
        ],
        "title": "和宋永兄詠荔支用東坡刑字韻四首  其一",
        "id": "0f419580-0f2f-4343-bc3f-e8b8800fd7c7"
    },
    {
        "author": "黄公度",
        "paragraphs": [
            "蜜甜誰數楚江萍，枉道偷桃是歲星。",
            "長夏日烘憐國色，去年霜薄赦秋刑。",
            "侯堂舊許祠南海，使驛曾勞走北溟。",
            "名種尚堪重品第，未甘陸羽著茶經。"
        ],
        "title": "和宋永兄詠荔支用東坡刑字韻四首  其二",
        "id": "21d7cafc-61ed-46fb-b66b-f68a375164b2"
    },
    {
        "author": "黄公度",
        "paragraphs": [
            "脩竹繁陰覆綠萍，壓牆朱實鬭星星。",
            "明珠落掌驪龍睡，丹殻歸盤白馬刑。",
            "曾指畫圖誇北客，至今漬蜜動南溟。",
            "可憐傖父流涎久，何日烏山始一經。"
        ],
        "title": "和宋永兄詠荔支用東坡刑字韻四首  其三",
        "id": "5c031ee4-1b4c-4f36-aa66-7f5790027efa"
    },
    {
        "author": "黄公度",
        "paragraphs": [
            "一時紅紫逐飄萍，風雨殘枝尚綴星。",
            "西國葡萄甘僕隸，白家躑躅强儀刑。",
            "誰移僊種從丹府，不使靈荄遍八溟。",
            "大業豪華今寂寞，佳名空著海山經。"
        ],
        "title": "和宋永兄詠荔支用東坡刑字韻四首  其四",
        "id": "c5637cc1-b1de-4b18-9293-f470c727b2d3"
    },
    {
        "author": "黄公度",
        "paragraphs": [
            "冰壺玉麈逼人寒，忽漫過逢豁肺肝。",
            "千載有人扶古道，一時傾蓋盡儒冠。",
            "不妨我輩詩腸在，要取他年酒量寬。",
            "萬卷白頭成底事，販屠之輩任艱難。"
        ],
        "title": "寄林謙之",
        "id": "2e358006-e93e-49c1-a514-c7b4ca0378f8"
    },
    {
        "author": "黄公度",
        "paragraphs": [
            "吹笛清宵何處聲，隔窗斜月聽人行。",
            "夢回案上青熒火，魂斷城頭長短更。",
            "三伏故人憐卧病，百年薄宦任浮生。",
            "春風尚憶茅堂話，相對哦詩天未明。"
        ],
        "title": "方次雲伏枕久不入城獨宿知稼堂有懷",
        "id": "4ed0aae1-2a0c-46c6-9048-6c56b9ebbf9a"
    },
    {
        "author": "黄公度",
        "paragraphs": [
            "幅巾別我五周星，今日相逢眼暫明。",
            "一第男兒身自致，曾將蹤跡問君平。"
        ],
        "title": "贈日者黄明遠",
        "id": "7faa2095-bc8e-4e1c-9f38-53a28b580e04"
    },
    {
        "author": "黄公度",
        "paragraphs": [
            "山木轉斜暉，秋風動客衣。",
            "露華侵坐冷，星宿傍簷稀。",
            "樓迥鐘聲隠，更長燭影微。",
            "年來倦奔走，早覺利名非。"
        ],
        "title": "迓泉守晚宿囊山",
        "id": "ef5ec29e-4336-4046-8e86-f545f6386cbb"
    },
    {
        "author": "黄公度",
        "paragraphs": [
            "慈竹陰初合，新梢翠欲流。",
            "晚摇千尺影，冷撼一堂秋。",
            "笋迸苔痕拆，葉蒙山色幽。",
            "鳳凰棲息穩，端爲此君留。"
        ],
        "title": "慈竹",
        "id": "2f2794fe-8251-47e9-91bf-545d993295fd"
    },
    {
        "author": "黄公度",
        "paragraphs": [
            "返照隠西山，烟村一水間。",
            "路長人自急，林暮鳥知還。",
            "楓巷秋常掃，蓬門夜不關。",
            "風塵猶劇盜，歲月但催顔。"
        ],
        "title": "返照",
        "id": "b7b09b4d-b2fc-42da-9029-48162efcba7d"
    },
    {
        "author": "黄公度",
        "paragraphs": [
            "茅簷供倚薄，藜杖費扶携。",
            "天入平蕪濶，山含宿靄低。",
            "樹聲風便旋，野色晚凄迷。",
            "容易營生事，秋田稻欲齊。"
        ],
        "title": "倚薄",
        "id": "688127dd-1edc-4536-ad11-1b08b9e97011"
    },
    {
        "author": "黄公度",
        "paragraphs": [
            "木落閩山暮，雲深野寺秋。",
            "寒花空照眼，濁酒不禁愁。",
            "宦拙羞奔走，時危且滯留。",
            "迥廊供徙倚，萬慮寄冥搜。"
        ],
        "title": "迓楊守宿九峰",
        "id": "22c84817-72d0-4c11-b69c-9ef2945e4a95"
    },
    {
        "author": "黄公度",
        "paragraphs": [
            "北陌爭迎丞相車，南郡新分刺史符。",
            "弩矢紛紛夾道趨，旌旗獵獵照通衢。",
            "一時冠蓋事奔走，車馬不許停斯須。",
            "賢愚貴賤俱物役，始覺名利真區區。",
            "我亦年來忝簪紱，苛禮羈人日湮汩。",
            "往來叨沐主人恩，陶母不恪千金髮。",
            "平明聯轡逐西風，歸路三更踏明月。",
            "解貂野店貰濁酒，醉罷高譚偃溟渤。",
            "風塵薄宦君勿悲，猶勝低回場屋時。",
            "烏帽白袍青竹榻，短檠終夜照紅蠟。"
        ],
        "title": "偕方次雲餞孫守月下同歸戲成",
        "id": "d6b4d7ad-5ac2-4498-a032-d0dfe9218f39"
    },
    {
        "author": "黄公度",
        "paragraphs": [
            "畫角城頭繞怨音，秋風握手別杯深。",
            "三年故國相從地，萬里青雲欲別心。",
            "醉罷林霜催菊老，夢回江月轉棠陰。",
            "預愁曉色離亭外，衰草撩人思不禁。"
        ],
        "title": "奉別王宰先之",
        "id": "709c3064-f12e-4007-be14-99d7af8bb1f2"
    },
    {
        "author": "黄公度",
        "paragraphs": [
            "同雲幕幕暗前山，急雨颼颼釀小寒。",
            "桃花欲開尚羞澀，梅梢已老半闌珊。",
            "話別一尊休草草，丈夫相識期歲老。",
            "綈袍萬一未忘情，春風莫惜歸來早。"
        ],
        "title": "醉中別李元泰",
        "id": "a97ad5f5-2ec1-4eaa-bc75-44649e6c0ef7"
    },
    {
        "author": "黄公度",
        "paragraphs": [
            "滿目繁春事，題詩寄所思。",
            "輕寒欺酒力，宿雨褪花姿。",
            "經世知無術，追歡要及時。",
            "郊原賸晴景，莫負去年期。"
        ],
        "title": "和陳應求春日見寄",
        "id": "a70ebf89-5394-4fcf-8e49-9c7082cf8389"
    },
    {
        "author": "黄公度",
        "paragraphs": [
            "道屈時危且茹藜，不妨去魯儘遲遲。",
            "一軒容膝分藍宇，十里携筇闖麥岐。",
            "杜老皓頭真可惜，陶潛知命更奚疑。",
            "干戈淮上無消息，愁絕南山獨步時。"
        ],
        "title": "和余子美春日緩步",
        "id": "9572cd06-c79b-4439-80a0-975f148c6515"
    },
    {
        "author": "黄公度",
        "paragraphs": [
            "落石奔沙岸，頹雲擁樹根。",
            "牛羊千古道，雞犬數家村。",
            "風遞隣舂急，春歸農事繁。",
            "生涯隨處樂，翁嫗話柴門。"
        ],
        "title": "山行即事二首  其一",
        "id": "3b6b7abc-0333-41d3-a839-ec0a00024137"
    },
    {
        "author": "黄公度",
        "paragraphs": [
            "席改尊猶在，心閒屐自遲。",
            "角巾欹短樹，風带罥踈籬。",
            "作難憂胡羯，全生混野麋。",
            "晚來幽意愜，歸路恐多岐。"
        ],
        "title": "山行即事二首  其二",
        "id": "ae12dcca-fee1-4170-997a-e5a77ffcd594"
    },
    {
        "author": "黄公度",
        "paragraphs": [
            "抱被招提聽晚鐘，昔遊回首七春風。",
            "斬新花木軒窗外，依舊樓臺烟靄中。",
            "永夜篝燈元自照，故人尊酒偶然同。",
            "明年此日看騰踏，先數班楊賦律工。"
        ],
        "title": "宿鷲峰菴題壁兼呈林孚卿諸友",
        "id": "819dbbb5-0d5d-4086-9c9e-04dbfcdb6e42"
    },
    {
        "author": "黄公度",
        "paragraphs": [
            "請纓未係單于頸，置火須然董卓臍。",
            "列郡奔馳喧羽檄，聖朝哀痛下芝泥。",
            "盟寒關隴無來使，春晚江淮有戰鼙。",
            "十載枕邊憂國泪，不堪幽夢破晨雞。"
        ],
        "title": "和龔實之聞虜人敗盟",
        "id": "41845eba-6933-410c-a532-4f7b6627beba"
    },
    {
        "author": "黄公度",
        "paragraphs": [
            "負郭濃春事，高齋闢曉關。",
            "晴雲浮越嶠，芳草接荆蠻。",
            "祿薄難長飽，才微分久閒。",
            "年華兵甲裏，吁駭鏡中顔。"
        ],
        "title": "和宋永兄春日閒居",
        "id": "b50dd60b-43cb-4558-bd76-339c227f1141"
    },
    {
        "author": "黄公度",
        "paragraphs": [
            "皇天嗇甘澤，爲農生理休。",
            "哀哉桑麻瘁，得意蓬蒿稠。",
            "一夜溜簷雨，曉屋喧鳴鳩。",
            "驚濤注空壑，秀色溢平疇。",
            "田舍無宿儲，及此寬百憂。",
            "陌上誰家郎，惟恐阻春遊。"
        ],
        "title": "喜雨",
        "id": "95c4391e-a3de-40c7-88f0-ef2adecbaef5"
    },
    {
        "author": "黄公度",
        "paragraphs": [
            "一室函滄海，羣公半列侯。",
            "放懷追許謝，洗耳笑巢由。",
            "花暖蜂相趁，泥香燕自求。",
            "杖藜窮勝境，染筆記春遊。"
        ],
        "title": "偕徐子由余子侯陳應求游虎丘巖偶題壁韻叶因分字聯句",
        "id": "90f8c186-c752-4749-ae7d-9669b5d0b662"
    },
    {
        "author": "黄公度",
        "paragraphs": [
            "寂寂春葩映短牆，半山松竹奏笙簧。",
            "無情幽鳥背人去，不慣村童笑客狂。"
        ],
        "title": "題翠峰寺西軒",
        "id": "88a896e1-378e-4c31-9172-a7aad1060e66"
    },
    {
        "author": "黄公度",
        "paragraphs": [
            "氣合論文地，魂銷惜別筵。",
            "離亭芳草外，飛蓋落花前。",
            "北闕舊通籍，南州先著鞭。",
            "郤詵丹桂早，萊子綵衣鮮。",
            "側耳聆佳政，成名及妙年。",
            "因風能見憶，得句會須傳。",
            "筮仕聊棲棘，駑才阻泛蓮。",
            "交情期歲晚，會面數秋天。",
            "莆水浮春樹，桐城際暮烟。",
            "龔黄真忝竊，末路共騰騫。"
        ],
        "title": "送龔實之赴官南安十韻",
        "id": "8d7fd86a-db39-439a-a0af-83e8fc213045"
    },
    {
        "author": "黄公度",
        "paragraphs": [
            "緩步春山春日長，流鶑不語燕飛忙。",
            "桃花落處無人見，濯手惟聞澗水香。"
        ],
        "title": "暮春山間",
        "id": "1bc3a357-dfdf-4db9-ba9c-71b62dbf4f9e"
    },
    {
        "author": "黄公度",
        "paragraphs": [
            "一水遠能白，羣山陰更青。",
            "靜憐風細細，閒任雨冥冥。",
            "春色供多病，時情畏獨醒。",
            "平生憂國意，客至問朝廷。"
        ],
        "title": "閒居",
        "id": "5ba347dd-2a0c-4e06-bcaa-bbcbfccdf984"
    },
    {
        "author": "黄公度",
        "paragraphs": [
            "竹杖椶鞋意自便，蘚牆莎徑色相鮮。",
            "平疇漲麥雲連海，絕壁蟠松蓋倚天。",
            "竟日虎巖延眺矚，何時蟹井費攀緣。",
            "歸來幽獨不成寢，山月侵廊鐘韻圓。"
        ],
        "title": "次韻余子侯遊石泉",
        "id": "52718e62-26d8-4ecf-bacd-932960ea8d74"
    },
    {
        "author": "黄公度",
        "paragraphs": [
            "霽色孤城外，秋聲獨樹邊。",
            "烟雲澄遠嶼，風月渺平川。",
            "寇盜休何日，登臨憶去年。",
            "吾曹得踈放，醉墨灑層巔。"
        ],
        "title": "秋日晚晴懷南山舊遊",
        "id": "3f60b3de-ff43-4b08-8052-1561c02e88d7"
    },
    {
        "author": "黄公度",
        "paragraphs": [
            "近有清源信，官期報早秋。",
            "時危從薄宦，情在惜同遊。",
            "簪笏趨新幕，琴書別故邱。",
            "君能訪茅宇，尊酒話離愁。"
        ],
        "title": "寄方次雲",
        "id": "0cf75e15-441f-465b-a02f-4761e99f1052"
    },
    {
        "author": "黄公度",
        "paragraphs": [
            "萬里西風入晚扉，高齋悵望獨移時。",
            "迢迢別浦帆雙去，漠漠平蕪天四垂。",
            "雨意欲晴山鳥樂，寒聲初到井梧知。",
            "丈夫感慨關時事，不學楚人兒女悲。"
        ],
        "title": "悲秋",
        "id": "e28d50ed-4ad9-4463-b16d-2c0fc392a5b1"
    },
    {
        "author": "黄公度",
        "paragraphs": [
            "南郡趨新幕，微官愧野人。",
            "客懷投寺晚，歸夢到家頻。",
            "歲月看蓬鬢，塵埃聽葛巾。",
            "相隨一杯酒，且慰百年身。"
        ],
        "title": "和鄭叔友題真如",
        "id": "a1ddfa53-81ff-4822-ab65-f07aed9f98a2"
    },
    {
        "author": "黄公度",
        "paragraphs": [
            "至日空相憶，何時復此來。",
            "素書煩蠟炬，往事付寒杯。",
            "夢破風驚竹，詩成雨綻梅。",
            "江城低婺女，回首亦勞哉。"
        ],
        "title": "和方次雲至日作",
        "id": "e967594c-9eeb-4aa7-8d61-f99075eae835"
    },
    {
        "author": "黄公度",
        "paragraphs": [
            "天意恢炎歷，星躔降昴精。",
            "典刑存大雅，領袖屬名卿。",
            "出入三朝舊，青冥萬里程。",
            "磨鉛周太史，視草漢承明。",
            "詞采今宗匠，艱危急老成。",
            "邃旒方側席，高纛尚專城。",
            "卜築鄱陽外，懸弧晉水清。",
            "先君桃李蔭，比屋袴襦聲。",
            "晝永黄堂夢，春晴綠野耕。",
            "日邊稽召節，幕下及稱觥。",
            "盛業期伊呂，脩齡頌老彭。",
            "一麾難久借，四海欲休兵。"
        ],
        "title": "上汪內相生日",
        "id": "3834d58c-4b35-4fd6-80d2-fa5fbae06662"
    },
    {
        "author": "黄公度",
        "paragraphs": [
            "官達身何補，才名陸未沉。",
            "不妨吾道在，休較吏文深。",
            "城郭春將暮，風雲晚更陰。",
            "相看炎海闊，魂斷欲分襟。"
        ],
        "title": "送鄭察推叔友罷官之潮陽二首  其一",
        "id": "39c26564-e73e-48f2-9bf2-1ff75299c827"
    },
    {
        "author": "黄公度",
        "paragraphs": [
            "春草故人去，落花離緒多。",
            "芙蓉少顔色，薏苡盡風波。",
            "塵土非長策，功名一醉歌。",
            "周南暫留滯，莫改歲寒柯。"
        ],
        "title": "送鄭察推叔友罷官之潮陽二首  其二",
        "id": "fb0e1263-dd63-44be-a3bf-379266ab0fa1"
    },
    {
        "author": "黄公度",
        "paragraphs": [
            "一夜晴風吹曉霞，平明聯轡踏飛花。",
            "嵐光且對聖賢酒，世事僅同蠻觸蝸。",
            "簿領迷人春易老，漁樵滿地晝無譁。",
            "登臨未飽溪山興，歸路星星月照沙。"
        ],
        "title": "和蔡司法南安之什",
        "id": "d9e1fea6-ec5b-4f16-9389-99ce4420a77f"
    },
    {
        "author": "黄公度",
        "paragraphs": [
            "自喜平生山水心，公餘猶及此登臨。",
            "雲埋古寺鐘聲遠，花落空村烟雨深。",
            "是處芳尊追勝槩，幾人寒勒度踈林。",
            "都無春色一分在，况有塵寰萬慮侵。"
        ],
        "title": "春雨中會西山佛迹",
        "id": "0b3c8d5a-e010-4cc4-880d-fdd61840f51f"
    },
    {
        "author": "黄公度",
        "paragraphs": [
            "百年遺址俯郊坰，十里蒼波带古亭。",
            "隔岸樓臺春去遠，滿湖烟雨酒微醒。",
            "苔碑缺落庭松老，野鳥去來汀草青。",
            "風物不殊天竺路，扁舟髣髴舊曾經。"
        ],
        "title": "陳晉江以壬戌四月上澣宴同僚于二公亭",
        "id": "877f80dc-261f-4d5b-a315-0571bad22b98"
    },
    {
        "author": "黄公度",
        "paragraphs": [
            "雅製初仍舊，佳名留至今。",
            "城依刺桐古，亭入芰荷深。",
            "尊俎賓僚集，旌麾刺史臨。",
            "自公多暇日，及此豁塵襟。"
        ],
        "title": "越十日陪使君汪內翰復來",
        "id": "947e4e12-eded-42fc-b032-795cfbac37b2"
    },
    {
        "author": "黄公度",
        "paragraphs": [
            "鞍馬侵三伏，萍蓬寄一身。",
            "及秋歸計早，到日附書頻。",
            "炎嶺休長客，清漳有故人。",
            "過逢如問信，爲道各埃塵。"
        ],
        "title": "再別鄭叔友兼寄方次雲",
        "id": "6fd48bbb-e452-4f11-86dd-c2befe58b2f9"
    },
    {
        "author": "黄公度",
        "paragraphs": [
            "雨積稻畦白，晴添麥壠黄。",
            "野橋排雁齒，山路轉羊腸。",
            "鳥語有時好，田家隨事忙。",
            "一年春盡日，身迹更他鄉。"
        ],
        "title": "三月三十日郊外即事",
        "id": "87e9bf1d-d84c-4e99-b965-316fa3861891"
    },
    {
        "author": "黄公度",
        "paragraphs": [
            "羌吹宣重籥，胡床近小臺。",
            "輕輕雲片度，淡淡月華開。",
            "壁暗雨留蘚，庭虛風落梅。",
            "納凉公宇邃，清夜興悠哉。"
        ],
        "title": "夜坐梅樹下率爾",
        "id": "f683b0b9-48e1-4890-aded-d8fd899be326"
    },
    {
        "author": "黄公度",
        "paragraphs": [
            "漢家虎璽重分銅，鑾坡厭直金蓮紅。",
            "海角瘡痍煩大手，循良不愧古人風。",
            "偃蹇霜風鈴閣寂，蒙茸春色圜扉空。",
            "爲郡風流見前輩，隙日車蓋飛城東。",
            "鰲首虛亭未泯滅，騷人古意無終窮。",
            "香風十里菰蒲外，喜氣一城尊俎中。",
            "中原景物久荆棘，南渡衣冠隨梗蓬。",
            "此地龜文符古讖，盛觀略與承平同。",
            "腐儒謬忝無雙裔，聲價遠慚吾祖童。",
            "青衫幕府困奔走，頼有新詩爲發聾。"
        ],
        "title": "和汪端中陪府君遊東湖",
        "id": "2864aad0-0141-4307-8399-73b633c2789d"
    },
    {
        "author": "黄公度",
        "paragraphs": [
            "怪底兒童無遠圖，埋盆注水插芙蕖。",
            "人心不作非真想，便覺東湖入座隅。"
        ],
        "title": "晚自東湖携藕花歸兒輩爭插盆池香艷不歇亦供兩日嗅翫因成",
        "id": "06288962-9f86-45d4-b506-814a28aa73cc"
    },
    {
        "author": "黄公度",
        "paragraphs": [
            "摇落江城暮，招提訪舊遊。",
            "泉聲終夜雨，竹影一堂秋。",
            "露湛衣裳冷，山空枕簟幽。",
            "故人憐寂寞，抱被肯相投。"
        ],
        "title": "壬戌中秋沿檄行縣與龔實之同宿于琴泉軒",
        "id": "0f1e9207-5e3b-4bba-9212-ff7fc5bf9cea"
    },
    {
        "author": "黄公度",
        "paragraphs": [
            "鞅掌從王事，招邀愧主人。",
            "彈琴秋葉落，聽雨夜床親。",
            "歲月何妨紀，詩篇莫厭頻。",
            "要令千載下，不但數姜秦。"
        ],
        "title": "實之有詩復次其韻",
        "id": "78071acd-bac0-47d4-97ed-410d0163e80e"
    },
    {
        "author": "黄公度",
        "paragraphs": [
            "夜宿姜峰寺，曉投劉店村。",
            "秋光隨杖屨，逸興滿郊原。",
            "短句時時得，何人細細論。",
            "鳳凰山下約，回首欲飛翻。"
        ],
        "title": "早發延福道間偶作錄呈",
        "id": "a010bc2d-dfc6-42b1-866e-cd75ab26dd0d"
    },
    {
        "author": "黄公度",
        "paragraphs": [
            "抱琴歷高峰，拂石就晚陰。",
            "空山對摇落，懷哉千古心。"
        ],
        "title": "陪實之登姜峰絕頂鎸石",
        "id": "7862ed6e-4733-4b7d-96fe-012d9ff2aeee"
    },
    {
        "author": "黄公度",
        "paragraphs": [
            "一溪清淺抱山根，山霧溪烟白晝昏。",
            "負郭可能無五斗，肩輿何事走空村。"
        ],
        "title": "鄭山鋪用實之韻",
        "id": "e2f4268b-9dc2-4a00-8a07-dc7b5ce2e3ab"
    },
    {
        "author": "黄公度",
        "paragraphs": [
            "鞍馬泊孤亭，人烟接古城。",
            "半村留晚照，萬壑送秋聲。",
            "風月思玄度，文章愧長卿。",
            "桃源何處在，山驛至今名。"
        ],
        "title": "晚泊桃源驛奉懷幕府諸公",
        "id": "8c534288-eeb0-4452-92aa-4a4ad0f3ef96"
    },
    {
        "author": "黄公度",
        "paragraphs": [
            "少皡不用事，八月猶苦熱。",
            "南方本炎蒸，况乃甘澤闕。",
            "雨師弛厥職，旱魃逞餘孽。",
            "金石鑠欲流，汙池龜甲裂。",
            "稼穡亦已休，田家生理絕。",
            "敢意築場圃，漸聞罌瓶竭。",
            "租歛數有恒，不爲愆陽輟。",
            "州縣急錙銖，鞭箠動流血。",
            "吁嗟號帝閽，此語何由徹。",
            "空村巫覡舞，靈祠香火謁。",
            "水旱制於天，祈禳恐虛設。",
            "嘗聞桑林禱，爪犧亦清潔。",
            "萬國幾爲魚，堯德豈其劣。",
            "但令備先具，難必沴氣滅。",
            "江淮十萬兵，仰口資餽轍。",
            "太倉無宿儲，有司憂百結。",
            "腐儒從薄宦，籃輿走嵽嵲。",
            "王事有嚴程，亭午不得歇。",
            "林鳥呀無聲，僕夫屢告暍。",
            "馬得變玄冬，陰厓踏層雪。"
        ],
        "title": "秋旱熱甚尤苦登陟輿中戲成",
        "id": "b63ce0ea-090d-43af-9255-5f306f56c413"
    },
    {
        "author": "黄公度",
        "paragraphs": [
            "行李秋將老，停鞭日已西。",
            "深村見人少，孤寺與雲齊。",
            "試問霑微祿，何如返故棲。",
            "雞鳴不成寢，乘月下清溪。"
        ],
        "title": "宿齊雲寺",
        "id": "3cfbffa2-ad15-4ff2-a027-0210543b65bd"
    },
    {
        "author": "黄公度",
        "paragraphs": [
            "一代衣冠霸業休，半山金碧梵宮留。",
            "傷心廢宅松榆老，滿目寒塘菡萏秋。",
            "馬鬣未平餘葬地，蛾眉不見但粧樓。",
            "憑高欲問豪華事，耆舊無人僧白頭。"
        ],
        "title": "題鳳凰寺",
        "id": "cf06d2a0-7f56-409f-a6c9-a2f11a6244d9"
    },
    {
        "author": "黄公度",
        "paragraphs": [
            "月黑前村笛，風清俯檻琴。",
            "老苔虛殿閉，喬木故宮深。",
            "宿鳥依叢樹，踈鐘出斷林。",
            "夜堂留暑濕，秋谷半晴陰。",
            "事業惟欹枕，塵埃一散襟。",
            "勞生倦奔走，遠目寄登臨。",
            "割據當年事，英雄萬古心。",
            "青山空白骨，華屋漫黄金。",
            "酒薄何勞醉，詩成不廢吟。",
            "艱危多感慨，時序苦侵尋。"
        ],
        "title": "鳳凰夜坐聯句",
        "id": "4d2e5c44-f533-4dab-8a60-2603475964db"
    },
    {
        "author": "黄公度",
        "paragraphs": [
            "倚杖清秋遠，彈琴白晝長。",
            "笙簫離館廢，雲木晚風凉。",
            "往事空流水，巋心滿夕陽。",
            "相逢惜分手，珍重故人觴。"
        ],
        "title": "題凉峰",
        "id": "0f3a41e5-39c2-4649-9d89-b41b048b87a5"
    },
    {
        "author": "黄公度",
        "paragraphs": [
            "西風城郭尚炎威，竟日琴尊歷翠微。",
            "紅盡秋林楓正落，凉生晚寺雨初飛。",
            "相從歲月交情舊，此去塵埃會面稀。",
            "往事惟餘故侯塚，白楊衰草露霑衣。"
        ],
        "title": "題雲臺寺",
        "id": "16b89d25-d8b0-4042-9efc-97023e061b38"
    },
    {
        "author": "黄公度",
        "paragraphs": [
            "嗚呼禍變稔前朝，都城千雉摧天驕。",
            "翠華北征沙漠遥，六宮萬里從翬褕。",
            "我皇龍飛守宗祧，周宣漢武見今朝。",
            "問安視膳阻夙宵，位極萬乘心何聊。",
            "大哉聖孝回天眷，萬類革心非革面。",
            "天邊驛騎急星電，傳報騩輿涉淮甸。",
            "小臣喜極手欲抃，朝坤一夜歡聲遍。",
            "遥想千官會星弁，拜舞稱觴長樂殿。"
        ],
        "title": "聞太母還輿喜極成歌",
        "id": "7b4f142b-2fe5-4145-9f70-f5c0bc4913a8"
    },
    {
        "author": "黄公度",
        "paragraphs": [
            "西風落莫空館，暮色迷蒙遠巒。",
            "家近不妨酒盡，夜寒陡怯衣單。"
        ],
        "title": "題大盈驛壁",
        "id": "dbb8c805-44a7-4858-a87a-8eeb7e49a455"
    },
    {
        "author": "黄公度",
        "paragraphs": [
            "凉風愜人如故舊，客燕殘蟬度清晝。",
            "摇落三秋楚澤悲，相思一夜東陽瘦。",
            "愁連黛入眉山重，猶憶去年和泪送。",
            "魚沉鴈斷消息稀，頻來惟有清宵夢。"
        ],
        "title": "和李元泰艷歌",
        "id": "71f49fdd-d44c-4129-a2f5-7d2083df6cc1"
    },
    {
        "author": "黄公度",
        "paragraphs": [
            "五閏干戈極，炎暉歷數新。",
            "析圭綿六服，卜鼎邁千春。",
            "哀痛朝姦稔，夤緣國步屯。",
            "近畿橫彗孛，嚴禁失鈎陳。",
            "魏絳謀和敵，包胥日哭秦。",
            "翠華旋北狩，清蹕且南巡。",
            "霧塞紛銅馬，祥開表玉麟。",
            "官軍推大弟，耆老赴仁人。",
            "唐祚興靈武，昭王問水濱。",
            "悲纏刁斗急，警報羽書頻。",
            "關輔騰驕子，朝廷倚大臣。",
            "夢符巖肖說，天祐岳生申。",
            "濯濯襟靈邁，溫溫德業純。",
            "家聲真不墜，廟略信如神。",
            "行潔圭無玷，心堅竹有筠。",
            "蒼生出塗炭，黄屋待經綸。",
            "蘇峻稱兵日，姬公復辟辰。",
            "祚危旒在綴，主辱涕盈巾。",
            "諸將趨行殿，孤軍入帝闉。",
            "乾坤收逆氣，淮海霽妖塵。",
            "尊俎辭樞極，旌旄下蜀岷。",
            "霜稜函谷外，春色錦江瀕。",
            "流馬通飛漕，推鋒截要津。",
            "榮親萬鍾祿，許國百年身。",
            "盛烈刊彜鼎，丹忠薄昊旻。",
            "流言初抵隙，積毀竟排真。",
            "感激回天眷，須臾秉國鈞。",
            "精神千載會，霖雨八方均。",
            "曉几趨環佩，朝班領搢紳。",
            "荆蠻淹月定，胡騎暮年馴。",
            "奉詔移甌越，承恩拜紫宸。",
            "地遥分虎節，日暖想龍鱗。",
            "潁上歸黄霸，河間借寇恂。",
            "台衡期必復，風俗再還淳。",
            "嘆惜寒門士，叨陪上國賓。",
            "雕蟲慙小技，連蹇分長貧。",
            "短劍秋仍撫，殘燈夜更親。",
            "曳裾胡不可，投璧懼無因。",
            "海運鵬孤翥，泥蟠蠖未伸。",
            "濟時公努力，宇宙久荆榛。"
        ],
        "title": "擬上張丞相",
        "id": "d6ad32ef-0b2f-4f98-9d40-9302121e5073"
    },
    {
        "author": "黄公度",
        "paragraphs": [
            "刺桐城邊桐葉飛，刺桐城外行人稀。",
            "客來別我有所適，問客此去何當歸。",
            "林卿妙齡才秀發，胸中萬卷涌溟渤。",
            "家聲合沓蓋九州，里第嶙峋表雙闕。",
            "朅來試吏天南方，驥縶焉能騁所長。",
            "梅僊脫身東市卒，杜老落筆中書堂。",
            "傳道淮壖減豺虎，政須禮樂事明主。",
            "之子軒軒霄漢姿，好向春風刷毛羽。"
        ],
        "title": "惜別行送林梅卿赴闕",
        "id": "9d413ca5-adbb-46b7-9f0c-23a2b6fd5f2d"
    },
    {
        "author": "黄公度",
        "paragraphs": [
            "龍紀膺圖代，龜書出洛年。",
            "人文初炳煥，神化共回旋。",
            "大雅藩籬缺，諸儒門戶專。",
            "天將扶古道，嶽始降名賢。",
            "派別軒皇遠，江回楚邑偏。",
            "英靈久蟠鬰，簪笏舊蟬聯。",
            "家學傳桑硯，詞場著祖鞭。",
            "風雲千載會，宇宙大名懸。",
            "行潔圭無玷，才長桷有梴。",
            "西都經術富，東閣道山連。",
            "蠹簡煩紬繹，羣書益貫穿。",
            "才超班馬上，道探老莊玄。",
            "近代風騷變，詞人霧縠鮮。",
            "俳優驚異體，輕薄竟相沿。",
            "作者今亡矣，明公獨勉旃。",
            "狂瀾資反正，墜緒得扶顛。",
            "內史趨欄藥，中書落筆椽。",
            "直詞批勑尾，清議列龜前。",
            "法駕南巡日，妖氛北刺天。",
            "新亭空涕泪，神汴一腥膻。",
            "慰將言彌切，徵兵檄屢宣。",
            "奉天憑陸贄，淮上困苻堅。",
            "素祕龍韜策，爰參虎旅權。",
            "精誠潛貫日，勳業合凌烟。",
            "耆舊朝廷倚，文章海內傳。",
            "三長青史筆，五典白麻篇。",
            "思贍宮人蠟，榮歸御榻蓮。",
            "研經魚辨魯，揮翰驥奔泉。",
            "方徯金鑾作，聊從銅虎遷。",
            "瘡痍承帝念，愷悌沃民編。",
            "鈴索晝齋永，棠陰夜月圓。",
            "豐登諸縣樂，治最八州先。",
            "詔易宣城郡，恩遺晉水壖。",
            "歌襦恐來暮，卧轍惜言還。",
            "漢守終丞相，黄公且潁川。",
            "長亭春草外，巨鎮日華邊。",
            "况復師瞻久，由來德望全。",
            "芝函行召對，鼎席即詳延。",
            "尚父西辭渭，司徒北破燕。",
            "斯民免塗炭，吾黨頼陶甄。",
            "竹尺元通籍，瓜時忝備員。",
            "孩提曾識面，父執絕隨肩。",
            "被遇憐才小，懷恩覺體孱。",
            "塵埃餘冗吏，情緒足離筵。",
            "歌闋魂飛渚，詩成淚染牋。",
            "轅駒何局促，巫步失趼躚。",
            "舊治應騎竹，他邦未暖氊。",
            "公歸勞驛騎，地遠想台躔。",
            "處士依文舉，賢臣頌子淵。",
            "瀛洲如許到，未敢卜歸田。"
        ],
        "title": "送汪內相移鎮宣城",
        "id": "817604ef-4856-4fd7-be7c-fb935fa7775c"
    },
    {
        "author": "黄公度",
        "paragraphs": [
            "天涯霜露羈離久，海內風塵歸思賒。",
            "萬里窮途雙白鬢，一尊濁酒對黄花。",
            "頻年奔走哀王粲，落日登臨憶孟嘉。",
            "絕塞歡娛易蕭瑟，悲來忍泪望京華。"
        ],
        "title": "九日",
        "id": "ee8ac2f2-82c5-4c62-9d59-77fd5303af61"
    },
    {
        "author": "黄公度",
        "paragraphs": [
            "黎明呼羸僮，拄策渡野水。",
            "輕嵐翳初日，古道步平砥。",
            "麥隴黄四出，松竹翠相倚。",
            "人間春告盡，巖色秀未已。",
            "眼入故鄉明，語還親舊喜。",
            "印非朱買臣，金無蘇季子。",
            "竊笑免妻孥，相過動隣里。",
            "富貴豈吾謀，薄游聊爾耳。"
        ],
        "title": "還家",
        "id": "7576712b-bb1f-4a08-b145-a0319475c195"
    },
    {
        "author": "黄公度",
        "paragraphs": [
            "五更驅倦僕，發軔古城邊。",
            "月色潮初上，鐘聲人正眠。",
            "自憐筋力在，無補歲時遷。",
            "遠愧陶彭澤，歸心獨浩然。"
        ],
        "title": "早發東城迓憲車",
        "id": "fe7367cc-f6f3-44fb-af06-176b66554d09"
    },
    {
        "author": "黄公度",
        "paragraphs": [
            "要洗襟懷萬斛埃，一尊相屬莫遲回。",
            "顛狂柳絮將春去，排比荷花刺水開。",
            "懶矣宦情甘冗長，拙於句法强追陪。",
            "人生行樂須閒健，千古朱顔同一頹。"
        ],
        "title": "暮春宴東園方良翰有詩入夏追和",
        "id": "34c3383e-adb8-45c1-90d2-b8db921f48ca"
    },
    {
        "author": "黄公度",
        "paragraphs": [
            "避暑寓祇園，黎明度遠村。",
            "桑麻迷杜曲，雞犬散桃源。",
            "逕草細將合，溪流深不喧。",
            "幽懷未能愜，城郭已朝暾。"
        ],
        "title": "自法石早歸",
        "id": "eb74bd69-5a46-4f89-b2e7-b9dae8862e4a"
    },
    {
        "author": "黄公度",
        "paragraphs": [
            "溪光山色兩幽深，更結新亭倚翠林。",
            "老木參天烟漠漠，虛簷掛日影沉沉。",
            "三年此地留喬舄，六月凉風颯楚襟。",
            "趁取公餘急行樂，人生容易二毛侵。"
        ],
        "title": "和南安余宰題翠陰亭致爽軒二首  其一",
        "id": "d6211ce3-7c63-4487-aa48-6cf26a7d1eb4"
    },
    {
        "author": "黄公度",
        "paragraphs": [
            "面勢揖孤峙，交柯藏伯勞。",
            "日臨公館寂，人與此軒高。",
            "對酒屢中聖，題詩應僕騷。",
            "喬林思舊隠，咫尺聽風號。"
        ],
        "title": "和南安余宰題翠陰亭致爽軒二首  其二",
        "id": "37c5c9b3-0d89-4c46-bdea-7df6cdcfbd3e"
    },
    {
        "author": "黄公度",
        "paragraphs": [
            "何須輪擁朱，不願佩懸玉。",
            "青山得去且歸去，謀生待足何時足。",
            "林間招提金碧開，門外過客誰能來。",
            "桂花落盡無人問，古牆秋逕生青苔。",
            "舊山泉石故應好，菟裘不營亦可老。",
            "此身已與三徑期，未分淵明迹如掃。"
        ],
        "title": "癸亥秋行縣夜寓下生院倦甚慨然有歸歟之興戲用壁間韻以盟泉石",
        "id": "74b0f962-8e31-45d8-9c2c-dcdce0ff7d7f"
    },
    {
        "author": "黄公度",
        "paragraphs": [
            "疾風吹塵暗河縣，去馬來牛不復辨。",
            "黄昏始扣主人門，置酒張燈促華饌。",
            "夜如何其初促膝，人生會合難再得。",
            "簿書何急來相仍，且將欵曲終今夕。",
            "腐儒衰晚謬通籍，射策君門期第一。",
            "天門日射黄金榜，自怪一日聲輝赫。",
            "三年奔走空皮骨，足繭荒山轉愁疾。",
            "未有涓埃答聖朝，途窮反遭俗眼白。",
            "懷抱何時得好開，生前相遇且銜杯。",
            "儒術於我何有哉，黄帽青鞋歸去來。"
        ],
        "title": "晚泊同安林明府携酒相過戲集杜陵句爲醉歌行",
        "id": "72cc4aca-90e3-4da3-a875-2a90d74fd36e"
    },
    {
        "author": "黄公度",
        "paragraphs": [
            "紫帽山顛秋色高，刺桐城頭風怒號。",
            "乾坤沖融忽異態，千里和氣生旌旄。",
            "昴星之精來瑞世，要令致主唐虞際。",
            "骨相誕鍾嵩嶽靈，風流不泯磻溪裔。",
            "懷香握蘭今幾春，瑣闥畫省曾彌綸。",
            "他年攬轡探禹穴，平反所活凡千人。",
            "南土分憂寬主顧，棠陰好在來何暮。",
            "儒風郁郁蜀文翁，德量汪汪黄叔度。",
            "相種由來多山東，蟬聯八葉屬我公。",
            "百年耆舊謳歌裏，萬里山河指顧中。",
            "聲名合沓蓋九州，人物中興第一流。",
            "風雲變化固有待，蒼虬寧許池中留。",
            "青衫腐儒趨幕府，香火祝公如衛武。",
            "夾輔皇家不計年，長將朽質入陶甄。"
        ],
        "title": "賀呂守用中",
        "id": "24b514ce-fc9f-4b9f-95db-1aa8eab7f9bc"
    },
    {
        "author": "黄公度",
        "paragraphs": [
            "爲憐山色好，百里赴幽期。",
            "疊嶂生寒早，脩林出日遲。",
            "年華空晼晚，時事竟艱危。",
            "咫尺故園在，題詩有所思。"
        ],
        "title": "題定光寺",
        "id": "510599b1-170a-41a6-ac34-912a806ec686"
    },
    {
        "author": "黄公度",
        "paragraphs": [
            "醉眼乾坤大，歸心日夜長。",
            "風霜歲云暮，塵土鬢成蒼。",
            "俗物猶能在，危機只自防。",
            "可無田種秫，三徑未宜荒。"
        ],
        "title": "思歸",
        "id": "1d509d38-6e5a-44b8-b1aa-c6f6348d117c"
    },
    {
        "author": "黄公度",
        "paragraphs": [
            "丈夫貴成名，人子重養志。",
            "志養非鼎食，名成要身致。",
            "世上萬男兒，二者少稱遂。",
            "樂哉張公子，此事有餘地。",
            "昔我遊武林，始與張君值。",
            "津津紫芝眉，落落青雲器。",
            "驊騮步康衢，鵰鶚騰秋翅。",
            "一官天南州，艱難已嘗試。",
            "悠然望白雲，歸來爲隠吏。",
            "軒裳非吾心，菽水重親意。",
            "築堂九畹邊，遠取南陔義。",
            "膳羞務馨潔，晨夕必躬視。",
            "老人嗜國香，幽懷時一寄。",
            "春風敷柔絲，色與恩袍類。",
            "不效荆楚俗，紉之爲佩璲。",
            "不學會稽亭，徒然脩褉事。",
            "願言倚玉樹，同作庭階瑞。",
            "他年粉署握，永伴萊衣戲。"
        ],
        "title": "張雲翔采蘭堂",
        "id": "7b1b9d6b-131c-4e4b-8453-be81a611fd57"
    },
    {
        "author": "黄公度",
        "paragraphs": [
            "朝來乾鵲啅簷牙，昨夜燈開送喜花。",
            "好事寧期貴公子，携詩肯訪野人家。",
            "客愁到此逢寒食，薄宦羈人屢歲華。",
            "載酒他年問奇字，故園歸去老桑麻。"
        ],
        "title": "次韻陳宜中携詩見訪",
        "id": "8e32b78c-dabf-4c54-a523-fbbdbf9fda5e"
    },
    {
        "author": "黄公度",
        "paragraphs": [
            "海上曾聞屬國歸，歸來依舊壯心違。",
            "風塵萬里長爲客，管庫三年不救饑。",
            "尊酒欲謀良夜醉，庭花故就別時飛。",
            "看君好刷沖天翼，莫遣江城過鴈稀。"
        ],
        "title": "別方良翰",
        "id": "6da1dc15-3ea5-45f4-a80e-9d86fd9b7812"
    },
    {
        "author": "黄公度",
        "paragraphs": [
            "一水曳脩带，千山羅峻屏。",
            "客懷今古泪，人世短長亭。",
            "歲月身將老，功名夢未醒。",
            "長卿倦遊久，歸思滿巖扃。"
        ],
        "title": "題詩口鋪",
        "id": "62b9053f-8147-4411-bc8e-4c2916492711"
    },
    {
        "author": "黄公度",
        "paragraphs": [
            "草樹天邊碧，溪流雨外渾。",
            "僕夫經燕岫，筋力盡龍門。",
            "斜日當幽徑，輕風度晚村。",
            "築場茅屋底，約畧似東屯。"
        ],
        "title": "過白衣莊",
        "id": "a182322f-f5bf-49f2-960f-59f36f44e153"
    },
    {
        "author": "黄公度",
        "paragraphs": [
            "羸驂踏遍亂山青，薄宦羈人醉未醒。",
            "破午停鞭得幽寺，眼明初見竹間亭。"
        ],
        "title": "題化度寺竹間亭",
        "id": "0cac043c-9120-43bd-97dc-720d4f642630"
    },
    {
        "author": "黄公度",
        "paragraphs": [
            "雞豚殆盡官軍過，豺虎猶存野老愁。",
            "萬一皇恩更寬大，會令戈甲變耡耰。"
        ],
        "title": "行安溪道中",
        "id": "59886c4b-ca4c-47d4-80ad-3ec9ada484fa"
    },
    {
        "author": "黄公度",
        "paragraphs": [
            "花枝已盡鶑將老，桑葉漸稀蠶欲眠。",
            "半濕半晴梅雨道，乍寒乍暖麥秋天。",
            "村壚沽酒誰能擇，郵壁題詩盡偶然。",
            "方寸怡怡無一事，粗裘糲食地行僊。"
        ],
        "title": "道間即事",
        "id": "9af78890-07bc-418f-988f-7bb652e64c03"
    },
    {
        "author": "黄公度",
        "paragraphs": [
            "家世唐蕭瑀，風流晉謝安。",
            "胸中畜邱壑，筆下富波瀾。",
            "耆舊謳歌惜，賓僚禮數寬。",
            "龔黄初報政，飛詔忽江干。"
        ],
        "title": "別呂守三首  其一",
        "id": "3ce808b9-030f-4632-a072-b9c7a1981567"
    },
    {
        "author": "黄公度",
        "paragraphs": [
            "自此調元去，人今卧轍同。",
            "棠陰閩嶺外，星傳浙江東。",
            "四月黄梅雨，千山荔子風。",
            "離亭獨歸處，回首意無窮。"
        ],
        "title": "別呂守三首  其二",
        "id": "e28cf9ae-13ce-47dd-b518-80ee44839cd8"
    },
    {
        "author": "黄公度",
        "paragraphs": [
            "涉獵愧醇儒，南州入幕初。",
            "力疲三尺法，塵滿一床書。",
            "不有劉寬恕，何堪阮籍踈。",
            "才微甘冗長，感激辱吹噓。"
        ],
        "title": "別呂守三首  其三",
        "id": "e053a8ca-47a8-48b6-b39b-cbaa916723fc"
    },
    {
        "author": "黄公度",
        "paragraphs": [
            "錯認松風萬壑傳，又如急雨碎池蓮。",
            "青燈孤館元無寐，况復溪聲到枕邊。"
        ],
        "title": "白沙夜聞灘聲",
        "id": "6aec41f4-f681-4510-9dc4-28655573973e"
    },
    {
        "author": "黄公度",
        "paragraphs": [
            "巨浸滔天後，遺黎復業初。",
            "桑田皆變海，老稚半爲魚。",
            "鑿石開新道，行人問故廬。",
            "客愁那對此，搔首重欷歔。"
        ],
        "title": "大水二首  其一",
        "id": "68b19d5f-85a3-49ef-b819-071555e2ea84"
    },
    {
        "author": "黄公度",
        "paragraphs": [
            "洚水應垂儆，高穹豈不仁。",
            "發陳遵故事，執咎定何人。",
            "岸落溪容改，山摧土色新。",
            "傷心問耆舊，誰與弔斯民。"
        ],
        "title": "大水二首  其二",
        "id": "588457d1-1002-4b83-b281-1e49d0bc23f3"
    },
    {
        "author": "黄公度",
        "paragraphs": [
            "嗚咽泉流萬仞峯，斷腸從此各西東。",
            "誰知不作多時別，依舊相逢滄海中。"
        ],
        "title": "題分水嶺兩絕  其一",
        "id": "8d7682be-1320-4c91-a47d-aa233dca1810"
    },
    {
        "author": "黄公度",
        "paragraphs": [
            "閩越江南此地分，鮑娘詩句尚能存。",
            "客懷未覺今宵好，家住壺山烟雨村。"
        ],
        "title": "題分水嶺兩絕  其二",
        "id": "8de7bf22-1b5a-45cc-ba21-4e287612f1d7"
    },
    {
        "author": "黄公度",
        "paragraphs": [
            "睡美生憎曉色催，丹心自愧未能灰。",
            "塵埃汩汩歲將暮，霜霧濛濛晝不開。",
            "身外百端俱長物，時危萬事入羈懷。",
            "君恩早晚粗酬了，糲飯敝裘歸去來。"
        ],
        "title": "題崇安驛",
        "id": "d01ade50-7d7f-400e-98b4-10973392a656"
    },
    {
        "author": "黄公度",
        "paragraphs": [
            "離家一月斷家書，家在閩山深處居。",
            "路入江南隔分水，山猶不見况吾廬。"
        ],
        "title": "題紫溪驛",
        "id": "de2534ab-4b2d-4c6f-8d53-5032cbc14c90"
    },
    {
        "author": "黄公度",
        "paragraphs": [
            "去年至日老夫家，呼兒具酒對梅花。",
            "今年至日空奔走，豈止無花亦無酒。",
            "薄宦驅人無已時，客懷牢落强裁詩。",
            "君不見杜陵老詩伯，年年至日長爲客。"
        ],
        "title": "至日戲題天福寺",
        "id": "902a0b8c-251a-4c07-adfb-8ba79aebae2a"
    },
    {
        "author": "黄公度",
        "paragraphs": [
            "客裏萍蓬愧此身，天涯風俗對茲辰。",
            "雲容山意商量雪，梅蕾葭灰漏洩春。",
            "歲晚旅懷元自惡，夜長歸夢爲誰頻。",
            "遥憐兒女團欒處，應念江山飄泊人。"
        ],
        "title": "至日題江山驛",
        "id": "f25c76fb-45cb-418d-8c7f-09ad8f36ac38"
    },
    {
        "author": "黄公度",
        "paragraphs": [
            "拂拂秋風生桂枝，于門何日誕英奇。",
            "請看素魄初圓夜，正是奎星呈瑞時。"
        ],
        "title": "上陸鹽生辰五首  其一",
        "id": "bf1123b0-072e-4ee6-908d-4627b5f0f9a7"
    },
    {
        "author": "黄公度",
        "paragraphs": [
            "高議曾匡馬上翁，聲名凜凜尉佗宮。",
            "誰知千載經行地，猶有雲來紹祖風。"
        ],
        "title": "上陸鹽生辰五首  其二",
        "id": "5f1bdcef-d455-4d1f-93b7-8c7269d3ed69"
    },
    {
        "author": "黄公度",
        "paragraphs": [
            "嘉謨合補三公衮，餘事聊分八使車。",
            "想得忠勤徹旒冕，天涯洗眼看徵書。"
        ],
        "title": "上陸鹽生辰五首  其三",
        "id": "b8470070-0eec-41ef-bca2-6b1ef0f5bce1"
    },
    {
        "author": "黄公度",
        "paragraphs": [
            "名家詩禮有諸郎，飛入南宮鴻雁行。",
            "不向人前稱閥閲，要須僊桂五枝芳。"
        ],
        "title": "上陸鹽生辰五首  其四",
        "id": "2b546cd6-7a9a-46e8-9b60-84b7a796e338"
    },
    {
        "author": "黄公度",
        "paragraphs": [
            "可但人間五福全，飄飄真是地行僊。",
            "摩娑銅狄成追憶，游戲塵寰五百年。"
        ],
        "title": "上陸鹽生辰五首  其五",
        "id": "b888aad5-30e3-4e5d-b72b-cac7971ef156"
    },
    {
        "author": "黄公度",
        "paragraphs": [
            "芒鞋踏遍萬山松，得得歸來丈室中。",
            "破祴一身在懸罄，清談對客似撞鐘。",
            "名家要看驚人舉，覓句何須效我窮。",
            "春雨地爐分半坐，便疑身住古禪叢。"
        ],
        "title": "和泉上人",
        "id": "ea879ca2-fede-4833-8e36-dd44d7cdd02b"
    },
    {
        "author": "黄公度",
        "paragraphs": [
            "昭代干戈戢，炎輝歷數長。",
            "蒼生久蘇息，寰海屢豐穰。",
            "社稷基新命，朝廷舉舊章。",
            "太平周禮樂，垂拱舜衣裳。",
            "拜壽先長樂，傳聲出未央。",
            "冕旒端黼座，儀物備明堂。",
            "閶闔星辰外，旂常日月旁。",
            "天顔春穆穆，雲物曉蒼蒼。",
            "雪色殘鳷鵲，韶音雜鳳凰。",
            "嚴宸分羽衛，荒服走梯航。",
            "人正今行夏，民心舊戴商。",
            "觀光環萬國，班朔首三陽。",
            "列辟鑾聲噦，羣工玉珮鏘。",
            "奉常陳雅奏，太史報殊祥。",
            "於穆前朝盛，丕承奕世昌。",
            "版圖還大禹，風俗再陶唐。",
            "已格無爲治，猶懷不敢康。",
            "幾年脩縟典，今日付吾皇。",
            "所願終寅畏，無忘每贊襄。",
            "明良相際會，長奉萬年觴。"
        ],
        "title": "進元會詩",
        "id": "f65dffc0-ff59-4d6c-8775-486e82e9b5e4"
    },
    {
        "author": "黄公度",
        "paragraphs": [
            "暮景流年速，寒燈照夜長。",
            "艱危仍薄宦，時序更他鄉。",
            "雪暗吳宮下，春歸越嶠傍。",
            "明朝對佳節，無處覓椒觴。"
        ],
        "title": "除夜",
        "id": "6680616f-73c5-4249-8942-598e323d7c75"
    },
    {
        "author": "黄公度",
        "paragraphs": [
            "老去低徊强北遊，春來消息望南州。",
            "別離况復年華換，富貴難令少壯留。",
            "行李未知何處定，屠蘇還解憶人不。",
            "可堪一夜寒江雨，滴作羈懷萬斛愁。"
        ],
        "title": "元日次良翰韻",
        "id": "ffa000dc-4f36-4849-a5a9-362c4a25d166"
    },
    {
        "author": "黄公度",
        "paragraphs": [
            "結宇囂塵外，寓形天地間。",
            "幽懷付松菊，高卧對雲山。",
            "門巷來人少，琴書竟日閒。",
            "可憐朝市客，名利老朱顔。"
        ],
        "title": "題方民瞻草堂",
        "id": "a828648c-553c-4bd9-9fa8-03f9f210a997"
    },
    {
        "author": "黄公度",
        "paragraphs": [
            "千年鶴表映溪濱，一代鴻文動至尊。",
            "仕路低徊唐老杜，才名合沓漢公孫。",
            "家風不減太丘令，盛事何如通德門。",
            "肯把浮榮衒流俗，欲遺典則到仍昆。"
        ],
        "title": "和詠陳賢良華表",
        "id": "cfa76276-23c6-4dd4-a96f-1c73c658fc9e"
    },
    {
        "author": "黄公度",
        "paragraphs": [
            "誤向文闈齒搢紳，相君分賜壑源春。",
            "窮搜千卷非吾事，滿引一杯如故人。",
            "無復睡魔能偃蹇，敢將詩律鬭清新。",
            "西湖好趁清明約，泉活涓涓火不陳。"
        ],
        "tags": [
            "西湖"
        ],
        "title": "試院中蒙相君惠茶和錢教授韻",
        "id": "6981d846-2c47-4206-ac5a-9047936075fa"
    },
    {
        "author": "黄公度",
        "paragraphs": [
            "銀袍健筆落雲烟，入眼高文墨尚鮮。",
            "隠隠蠶聲桑葉下，看看鵠立棘圖前。",
            "空階夜響催詩雨，平地雷轟造榜天。",
            "試問西湖好風景，何如華屋艷神僊。"
        ],
        "tags": [
            "西湖"
        ],
        "title": "將放榜用錢韻",
        "id": "14f90433-2b39-4506-ae03-9cb83507ed08"
    },
    {
        "author": "黄公度",
        "paragraphs": [
            "紅盡桃初實，青濃柳欲花。",
            "春歸人迹少，山遠市聲譁。",
            "空有前朝樹，難尋處士家。",
            "登臨多感慨，况復客天涯。"
        ],
        "title": "雨後陪省中諸公游竹閣",
        "id": "069f05be-f0ed-4a36-84a7-519af5d8bd1e"
    },
    {
        "author": "黄公度",
        "paragraphs": [
            "北首寒猶淺，南轅暑正深。",
            "馬蹄長道路，鹿性本山林。",
            "客至能相勉，愁來可獨禁。",
            "功名竟何物，造化久冥心。"
        ],
        "title": "將歸",
        "id": "5edad174-a8b9-4cbb-a7e5-1bef8d02b821"
    },
    {
        "author": "黄公度",
        "paragraphs": [
            "細雨出江城，潮回江正清。",
            "未能捐俗累，不敢憚嚴程。",
            "落日行人少，空山獨鳥鳴。",
            "離愁似春草，觸處便能生。"
        ],
        "title": "離臨安",
        "id": "8e298460-270d-4552-9343-18878009bc4f"
    },
    {
        "author": "黄公度",
        "paragraphs": [
            "歸來已負百花期，閒拂塵埃看舊詩。",
            "極目平蕪二千里，鄉心惟有杜鵑知。"
        ],
        "title": "題須江驛詩後",
        "id": "752c66b0-8e9d-404b-a5ba-49fc93d610b0"
    },
    {
        "author": "黄公度",
        "paragraphs": [
            "負郭可無三頃秫，蓋頭幸有兩間茅。",
            "還鄉且盡田家樂，舉世誰非市道交。",
            "村酒一杯澆磊塊，山程數驛更磽嶅。",
            "羸驂莫怪歸鞭急，心在輕紅荔子梢。"
        ],
        "title": "題白沙鋪",
        "id": "42842671-fc25-42f9-a170-26885a350045"
    },
    {
        "author": "黄公度",
        "paragraphs": [
            "才微祇合老荆扉，悞竊虛名及盛時。",
            "藜杖端須爲劉燭，匏竽聊復預齊吹。",
            "亨衢騰踔非吾事，客路逢迎仰己知。",
            "莫訝歸程秋向晚，也應去魯自遲遲。"
        ],
        "title": "和超然翁韻二首  其一",
        "id": "59e9a983-6e51-4efe-8061-0fc8f7a24b38"
    },
    {
        "author": "黄公度",
        "paragraphs": [
            "西風回首故鄉情，何日爲園學邵平。",
            "已辦孤帆衝夕浪，可堪萬壑更秋聲。",
            "折腰爲米追時輩，當面輸心愧老成。",
            "飲罷歸來未能寢，微吟擁鼻數寒更。"
        ],
        "title": "和超然翁韻二首  其二",
        "id": "4d18695e-a7d7-4775-9ea2-12ed47fd56d1"
    },
    {
        "author": "黄公度",
        "paragraphs": [
            "碧湘幽夢秋帷冷，玉滴宵壺聲耿耿。",
            "平生不作等閒愁，風月故人長引領。",
            "青樓花開歡正新，當時握手欲留春。",
            "樓空花落春竟去，惟有紗窗鎖暗塵。",
            "風流回首年華晚，愁與宮眉添宛轉。",
            "不堪翠袖裛殘香，六曲屏山爲誰展。"
        ],
        "title": "不見",
        "id": "725ac6cc-0bb0-428d-bc9f-652548a2eea3"
    },
    {
        "author": "黄公度",
        "paragraphs": [
            "傑閣侵霄漢，宸章煥壁奎。",
            "內庭頒寶宴，中使揭璇題。",
            "信誓山河固，厖恩雨露低。",
            "寒儒倚天祿，目斷五雲西。"
        ],
        "title": "御賜閣額二首  其一",
        "id": "1095175c-2e47-4943-8106-8a7445cc6a9b"
    },
    {
        "author": "黄公度",
        "paragraphs": [
            "功掩蕭何第，名超崔氏堂。",
            "孤忠扶社稷，一德契穹蒼。",
            "金碧飛翬外，鸞虬結綺傍。",
            "落成紛賀燕，弱羽得高翔。"
        ],
        "title": "御賜閣額二首  其二",
        "id": "7c730d2b-8790-4929-9dac-2d62f05b54b6"
    },
    {
        "author": "黄公度",
        "paragraphs": [
            "一鸇獨立鳥羣空，寂寞誰憐漢閣雄。",
            "鴈塔他年曾接武，烏臺今日自生風。",
            "平湖入座摇寒碧，返照催人墮晚紅。",
            "目斷禁城驄馬客，何時譚笑一尊同。"
        ],
        "tags": [
            "西湖"
        ],
        "title": "西湖會同年和巫子先韻",
        "id": "a283df48-1b9a-45f2-a4f0-f3f6193bbd1c"
    },
    {
        "author": "黄公度",
        "paragraphs": [
            "國勢巍巍盛，時髦衮衮生。",
            "雲師綿世胄，漢相舊家聲。",
            "學海波瀾闊，神峰冰雪清。",
            "天涯逢誕日，目極曲江城。"
        ],
        "title": "黄憲生朝三首  其一",
        "id": "6b84389a-b072-44a0-a825-5a61908e7880"
    },
    {
        "author": "黄公度",
        "paragraphs": [
            "經術賢關望，訏謨帝席前。",
            "詞場聲擲地，憲府力回天。",
            "金鑑風流在，炎陬雨露偏。",
            "慇懃理歸揖，早覲日華邊。"
        ],
        "title": "黄憲生朝三首  其二",
        "id": "f621a9ee-4b44-49e1-b370-d2fd070cc6ee"
    },
    {
        "author": "黄公度",
        "paragraphs": [
            "陰德千人活，霜威五嶺寒。",
            "三持使者節，一著惠文冠。",
            "臺省班聯忝，賓僚禮數寬。",
            "微官慙束縛，稱壽阻門闌。"
        ],
        "title": "黄憲生朝三首  其三",
        "id": "dc2d062c-5761-43da-862b-b96a54436e32"
    },
    {
        "author": "黄公度",
        "paragraphs": [
            "莫辭酒，且聽歌，休被驪駒白玉珂。",
            "主人勸客終今夕，明日長亭可奈何。",
            "金風蕭蕭鏖餘熱，砌蟲唧唧助凄切。",
            "此時景物不勝愁，况是離人心欲折。",
            "陳侯陳侯，貌巖巖而俊整，才浩浩而清絕。",
            "有如壺山之萬仞巑岏，壽水之千尋瑩澈。",
            "青芝赤箭藥籠儲，金鐘大鏞廊廟須。",
            "天生奇才爲時出，容易棄擲天南隅。",
            "君不見馬賓王，新豐一逆旅。",
            "又不見公孫弘，菑川一老儒。",
            "逢辰立譚取卿相，至今文采照天衢。",
            "廣文官舍雖落莫，刀筆不與俗吏俱。",
            "公餘更勤五車讀，未必不是北門西掖之權輿。",
            "刺桐古城花欲燃，舊遊人物想依然。",
            "憑君到彼訪二陸，向道故人飽飯度殘年。"
        ],
        "title": "送陳應求赴官",
        "id": "7f5f6924-4077-40d3-8fae-02936b36ac59"
    },
    {
        "author": "黄公度",
        "paragraphs": [
            "贈君以宣城秋兔之穎，佩君以嶧陽焦尾之琴。",
            "餞君以顯父清壺之酒，送君以安仁金谷之吟。",
            "筆傳洙泗之正印，琴彈單父之遺音。",
            "酒以陶百里醇醲之化，詩以寫一時離別之心。",
            "門前車馬氣駸駸，黄葉飛飜秋正深。",
            "風雨對床連夜語，江山異地欲分襟。",
            "憶昔聯名唱行殿，一日聲華九垓遍。",
            "自知無用甘林泉，君亦何爲尚州縣。",
            "君今未用嘆滯留，丈夫勳業要晚收。",
            "信臣千載循吏傳，密令當年褒德侯。",
            "高才所蒞無全牛，民自不冤吏早休。",
            "倘免誅求急星火，行看寇盜盡鋤耰。"
        ],
        "title": "送弟士季赴永春",
        "id": "20e7d9a2-0ec7-453f-80d4-7deb03bad6e7"
    },
    {
        "author": "黄公度",
        "paragraphs": [
            "雞蟲底處覓得失，鳬鶴無心較短長。",
            "醫國未能三折臂，憂時空費九回腸。"
        ],
        "title": "無題",
        "id": "56faeb02-4924-4e3e-be8b-9c1be91579c9"
    },
    {
        "author": "黄公度",
        "paragraphs": [
            "九重仁聖不忘遠，庶獄哀矜軫慮深。",
            "本恕定知黄霸用，無刑端契有虞心。"
        ],
        "title": "送外兄方卿公美赴廣東憲十絕  其一",
        "id": "f9cc01fe-8794-44f3-a56f-7f19f737dc43"
    },
    {
        "author": "黄公度",
        "paragraphs": [
            "遐陬赤子困侵牟，跳弄潢池今幾秋。",
            "從此聲威憺强梗，自然戈戟變鋤耰。"
        ],
        "title": "送外兄方卿公美赴廣東憲十絕  其二",
        "id": "88ee9796-2936-48d0-a3ac-98c60267c094"
    },
    {
        "author": "黄公度",
        "paragraphs": [
            "石門酌水賦新詩，舊事曾聞吳隠之。",
            "習習清風化貪懦，不圖今見古齊夷。"
        ],
        "title": "送外兄方卿公美赴廣東憲十絕  其三",
        "id": "bdecc265-a2bd-463b-b511-cf6e1383a38b"
    },
    {
        "author": "黄公度",
        "paragraphs": [
            "親輿昔侍角方總，使節今持鬢未蒼。",
            "竹馬兒童半相識，分明遺愛在甘棠。"
        ],
        "title": "送外兄方卿公美赴廣東憲十絕  其四",
        "id": "621be5ca-89df-4ce6-be31-02957073a761"
    },
    {
        "author": "黄公度",
        "paragraphs": [
            "早晚芝函下九天，不容瓜戍更期年。",
            "蒼生屬望爲霖久，肯使炎方雨露偏。"
        ],
        "title": "送外兄方卿公美赴廣東憲十絕  其五",
        "id": "f529c5fb-9c5b-40a5-8810-5ed05a3adb45"
    },
    {
        "author": "黄公度",
        "paragraphs": [
            "聞道韶陽一畝宮，居民奉祀曲江公。",
            "憑君到日酹尊酒，醖藉風流事事同。"
        ],
        "title": "送外兄方卿公美赴廣東憲十絕  其六",
        "id": "47361c30-6202-47c5-94e4-e3279987f2f7"
    },
    {
        "author": "黄公度",
        "paragraphs": [
            "怪底青雲懶著鞭，年來餘事覺真詮。",
            "圜扉晝闢庭無訟，時訪曹溪六祖禪。"
        ],
        "title": "送外兄方卿公美赴廣東憲十絕  其七",
        "id": "690c6872-8503-41c0-82ee-07356a473eeb"
    },
    {
        "author": "黄公度",
        "paragraphs": [
            "千里江山一鴈聲，廣文官舍冷如冰。",
            "祁奚若未忘公舉，魏戊猶堪備內稱。"
        ],
        "title": "送外兄方卿公美赴廣東憲十絕  其八",
        "id": "5031d5d4-081c-4999-af97-5ed7b8dcb474"
    },
    {
        "author": "黄公度",
        "paragraphs": [
            "新息功名晚始收，送君今去跕鳶州。",
            "男兒未上雲臺畫，莫念平生馬少游。"
        ],
        "title": "送外兄方卿公美赴廣東憲十絕  其九",
        "id": "3e23cda5-3ea5-4bb4-ac82-9e2c07a38a58"
    },
    {
        "author": "黄公度",
        "paragraphs": [
            "十里紅旗擁使星，一杯綠蟻話長亭。",
            "明朝車馬各南北，誰唱陽關且細聽。"
        ],
        "title": "送外兄方卿公美赴廣東憲十絕  其一○",
        "id": "ae02b00d-b47f-48d9-ab53-886b71d3556e"
    },
    {
        "author": "黄公度",
        "paragraphs": [
            "三年惠政留巖邑，千里歸舟犯惡灘。",
            "烏鵲信傳知漸近，白鷗盟在未應寒。"
        ],
        "title": "和宋永兄罷官還家途中見寄四絕  其一",
        "id": "20a5a643-d917-4674-ac6d-9e023a3daf52"
    },
    {
        "author": "黄公度",
        "paragraphs": [
            "流年忽忽雙蓬鬢，薄宦紛紛一旅亭。",
            "惟有長官衫色在，至今猶與眼俱青。"
        ],
        "title": "和宋永兄罷官還家途中見寄四絕  其二",
        "id": "d5d0dc23-31c0-4d5d-a3de-1871e5db1538"
    },
    {
        "author": "黄公度",
        "paragraphs": [
            "知稼堂中一味閒，卷簾終日卧看山。",
            "雖無微祿供貧病，幸有新詩伴往還。"
        ],
        "title": "和宋永兄罷官還家途中見寄四絕  其三",
        "id": "b634fdb7-888a-4b17-b797-543cc78f25f4"
    },
    {
        "author": "黄公度",
        "paragraphs": [
            "不比人心驚歲移，且看鴈影逐春歸。",
            "明朝已辦椒花頌，相對一尊忘是非。"
        ],
        "title": "和宋永兄罷官還家途中見寄四絕  其四",
        "id": "2bdc400a-2932-4f66-aed9-ccfe0a144e1c"
    },
    {
        "author": "黄公度",
        "paragraphs": [
            "怪底窮途遭白眼，依然別酒對青春。",
            "百年甘旨爲貧計，千里羈棲有故人。",
            "道在不妨輕去魯，功成他日會歸秦。",
            "江淮若遇南飛翼，尺素無忘東海濱。"
        ],
        "title": "送余子美歸淮上",
        "id": "a9c6302b-b87f-436d-8e0f-4a2f3bf16267"
    },
    {
        "author": "黄公度",
        "paragraphs": [
            "無復西郊訪綺羅，任教佳景去如梭。",
            "殘杯冷炙何曾夢，亂絮飛花積漸多。",
            "舉世盡從忙裏過，幾人能共醉時歌。",
            "不辭作意營春事，急雨狂風可奈何。"
        ],
        "title": "西郊步武地春將老矣不能一往朝吉姪今日爲遨頭澀雨大作非惟人心難并止或尼之枕上得小詩資宋永兄一噱因呈昔遊兄弟速尋舊盟勿爲天公所玩",
        "id": "f9f5ebaa-0582-4e2c-a0d8-49aee181f774"
    },
    {
        "author": "黄公度",
        "paragraphs": [
            "一年秋色垂垂老，九日寒花處處同。",
            "落帽何人羞短髮，危臺向晚易高風。",
            "黄雲萬頃峰巒下，白雪幾聲宵漢中。",
            "陌上行人盡回首，使君開宴在層空。"
        ],
        "title": "己巳九日陪陸使君宴共樂臺和莊倅韻",
        "id": "b50e01f4-e37e-4c86-9aec-607c00a33e8e"
    },
    {
        "author": "黄公度",
        "paragraphs": [
            "百里平疇一望間，綠蕪盡處見青山。",
            "孤雲自在開仍合，白鳥羣飛去復還。",
            "竟日茶瓜留客坐，滿床圖史伴君閒。",
            "携醪許我問奇字，剝啄何妨屢扣關。"
        ],
        "title": "和宋去華愛日樓之什",
        "id": "83008f79-7e68-4367-a77b-0769215f3790"
    },
    {
        "author": "黄公度",
        "paragraphs": [
            "畫圖展處千山雪，漁艇歸時一笛風。",
            "爲愛東溟日色好，側身樓外望壺公。"
        ],
        "title": "和宋永兄愛日樓見寄八首  其一",
        "id": "7e868f7f-1e38-4c6c-be3d-1952a5fbcd95"
    },
    {
        "author": "黄公度",
        "paragraphs": [
            "陳樓高卧真佳士，陶徑歸來有古風。",
            "只恐功名不相放，驅人須作黑頭公。"
        ],
        "title": "和宋永兄愛日樓見寄八首  其二",
        "id": "afdd00d1-2d37-4c98-8340-4e844f7d892b"
    },
    {
        "author": "黄公度",
        "paragraphs": [
            "野意樓前滿，秋聲樹杪回。",
            "歲華行老矣，午夢思悠哉。",
            "碌碌甘捐棄，時時幸往來。",
            "不才詩有債，多病酒爲媒。"
        ],
        "title": "和宋永兄愛日樓見寄八首  其三",
        "id": "e3937edc-6f7b-4497-badf-344f31e16924"
    },
    {
        "author": "黄公度",
        "paragraphs": [
            "醫手無三折，愁腸漫九回。",
            "宦情聊復爾，世事轉艱哉。",
            "狂態未能免，新詩特地來。",
            "從今罷歌舞，焦尾聽無媒。"
        ],
        "title": "和宋永兄愛日樓見寄八首  其四",
        "id": "cc3dccf7-4734-430a-9a9f-e3b7a71cc948"
    },
    {
        "author": "黄公度",
        "paragraphs": [
            "軒組挽人力，萬中無一回。",
            "急流能退者，捨我有誰哉。",
            "此意何時遂，相携歸去來。",
            "東皋春雨足，荷鍤聽鳩媒。"
        ],
        "title": "和宋永兄愛日樓見寄八首  其五",
        "id": "c17ebe9e-2878-40e7-baec-33e48480543e"
    },
    {
        "author": "黄公度",
        "paragraphs": [
            "齠齓携書冊，成名天上回。",
            "如公希世者，自古幾人哉。",
            "山藪詎宜去，功名看鼎來。",
            "人間無伯樂，相馬失龍媒。"
        ],
        "title": "和宋永兄愛日樓見寄八首  其六",
        "id": "363922b2-cb94-4ba2-8320-fe2cd990778a"
    },
    {
        "author": "黄公度",
        "paragraphs": [
            "秋心驚杵急，遠目見潮回。",
            "衰日可愛也，楚風真快哉。",
            "卷開前聖對，竹動故人來。",
            "去魯遲休怪，謀身恥自媒。"
        ],
        "title": "和宋永兄愛日樓見寄八首  其七",
        "id": "cd9815d6-4c89-4e49-80cd-90f99eac0c28"
    },
    {
        "author": "黄公度",
        "paragraphs": [
            "山林往不返，朝市去無回。",
            "能樂窮通者，真知出處哉。",
            "次山稱漫仕，彭澤賦歸來。",
            "堪笑脅肩子，相從不待媒。"
        ],
        "title": "和宋永兄愛日樓見寄八首  其八",
        "id": "83d1634f-6f6e-4856-8394-52172af1f6e0"
    },
    {
        "author": "黄公度",
        "paragraphs": [
            "交情自許膠投漆，賓主相輝璧與琨。",
            "賣劍早書循吏傳，種瓜時問故侯園。",
            "百年耆舊須親訪，千里耕桑戴上恩。",
            "一郡風流古來少，筆端珠玉富歸軒。"
        ],
        "title": "和使君劭農之什",
        "id": "629e2b9a-7f05-4986-b068-488a01e327d0"
    },
    {
        "author": "黄公度",
        "paragraphs": [
            "機雲二子才孤標，妙齡馳聲典午朝。",
            "今見遠孫來海嶠，儒雅雍容飾漢條。",
            "德化醇醲春有脚，天姿粹美玉不彫。",
            "無復犢牛充带佩，坐令襦袴成歌謠。",
            "藴藉斯人合臺閣，暫把一麾亦不惡。",
            "鈴閣正午槐陰清，訟庭無人鳥聲樂。",
            "政成瑞應一何多，天香國艷駢花蕚。",
            "可但漁陽頌麥岐，會見西京紀神爵。",
            "吾聞作善天降祥，拭目泥封下建章。",
            "一時文采七閩郡，千載風流三瑞堂。",
            "坤珍效祉來未央，九莖怒芽抽且長。",
            "胡不圖之獻天子，播在樂府歌芝房。"
        ],
        "title": "三瑞堂",
        "id": "d24a2f81-a3ef-4c93-b605-25dd7eae635c"
    },
    {
        "author": "黄公度",
        "paragraphs": [
            "棘扉曉闢萬袍趨，鄒魯雖微士所都。",
            "三獻有人懷楚璞，濫吹何事試齊竽。",
            "要令廋語題韲臼，莫把元文覆醤瓿。",
            "袖手傍觀君勿怪，箇中曾是老於菟。"
        ],
        "title": "庚午秋觀進士入試",
        "id": "87c5eb09-3cdd-49c4-b066-1d235c1fb8e8"
    },
    {
        "author": "黄公度",
        "paragraphs": [
            "銀鬢詎如許，金丹奈若何。",
            "休垂髀肉涕，莫擊唾壺歌。",
            "世事奕棋局，人材在沚莪。",
            "未須相料理，大器晚成多。"
        ],
        "title": "次韻宋永兄白髮",
        "id": "9b5c6d5a-2758-47ed-acfc-bca2581b2b56"
    },
    {
        "author": "黄公度",
        "paragraphs": [
            "歌闋一尊清晝長，曲池小景晚風凉。",
            "波微動處見魚戲，荷半開時過雨香。"
        ],
        "title": "回文絕句",
        "id": "e5f5c60e-ebf1-4858-a56e-8dec4f447574"
    },
    {
        "author": "黄公度",
        "paragraphs": [
            "雞唱度纔三，羸僮井臼探。",
            "缺瓶分曉月，古竈湧晴嵐。",
            "口腹真吾累，庖厨頼爾堪。",
            "支離不耕者，對案敢無慙。"
        ],
        "title": "贈炊僮",
        "id": "8914d97e-65a6-4e60-aa2e-660f34d86e98"
    },
    {
        "author": "黄公度",
        "paragraphs": [
            "可但溫恭九族敦，平生鄉黨更恂恂。",
            "山林得趣身長健，門館無私物自春。",
            "一室琴尊對咸籍，百年膠漆付雷陳。",
            "共傳宅相工題品，未數東坡德有鄰。"
        ],
        "title": "和蘇伯承題恂恂軒",
        "id": "9b9203e7-47c3-4c02-bef1-326559980cf8"
    },
    {
        "author": "黄公度",
        "paragraphs": [
            "才薄難任家國憂，年衰未免稻粱謀。",
            "權門雖好羞摇尾，世路多猜敢轉喉。",
            "是處溪山可藏拙，何人庭院許尋幽。",
            "便須火急營春事，九十韶光一半休。"
        ],
        "title": "春日書懷",
        "id": "bb06086b-5551-4b00-b7d0-568da4981e31"
    },
    {
        "author": "黄公度",
        "paragraphs": [
            "君不見邊孝先，才得午枕一覺眠。",
            "便遭弟子嘲便便，又不見馬季長。",
            "橫經高堂坐絳帳，背後女樂盈妖妍。",
            "青春一去少者老，白髮不分愚與賢。",
            "試看刻苦要稱天下士，何如落魄且作地行仙。",
            "東風來習習，新月照娟娟。",
            "若逢花解語，須用酒爲年。"
        ],
        "title": "次韻宋永兄春日放言寄秉彝廣文兄",
        "id": "6b053afc-2a88-4b3b-bd73-ad85de233347"
    },
    {
        "author": "黄公度",
        "paragraphs": [
            "煩君管領東君手，收拾風光尊俎中。",
            "與作遨頭共春燕，何須擁鼻學秋蟲。",
            "誰憐老子興不淺，自笑窮人詩轉工。",
            "趁取身閒酒價賤，明年此日又西東。"
        ],
        "title": "唱和盈軸而燕集未期小詩請廣文兄爲遨頭",
        "id": "e0a1ca34-eec5-49c1-94e1-4b27e1e4c966"
    },
    {
        "author": "黄公度",
        "paragraphs": [
            "朱轂常懷蹉跌憂，蓽門長苦斗升謀。",
            "此生幸不貧到骨，未死何妨酒入喉。",
            "北里人隨春漸老，西郊地與興俱幽。",
            "憑君更語廣文叟，飯足還須醉始休。"
        ],
        "title": "宋永兄見和春懷再賦仍約秉彝兄尋春西郊",
        "id": "e7da09d9-7fe6-4e86-94b5-e8b8f9e98411"
    },
    {
        "author": "黄公度",
        "paragraphs": [
            "鳴鐘伐鼓南山阿，傾城車馬相戛摩。",
            "萬釭高下照朱碧，百堵往來紛綺羅。",
            "身入醉鄉頹紅玉，月明歸路湛金波。",
            "挽君一出卧三日，奈此陌上春光何。"
        ],
        "title": "宋永兄一訪青帝而黄婆作惡累日戲作小詩問安二首  其一",
        "id": "d51c667f-42c2-4b00-a26b-f936c4dc610e"
    },
    {
        "author": "黄公度",
        "paragraphs": [
            "陌上春光遽如許，花落花開任風雨。",
            "誰憐四印居士賢，苦遭造化小兒侮。",
            "古來醫手罕折肱，老去流年劇飛羽。",
            "無復當時倒載歸，羣童拍手山公舞。"
        ],
        "title": "宋永兄一訪青帝而黄婆作惡累日戲作小詩問安二首  其二",
        "id": "a9adb24a-cd81-4725-8f29-28cb4eb13946"
    },
    {
        "author": "黄公度",
        "paragraphs": [
            "猶憶當年歌畫空，乘歡直欲舉千鍾。",
            "韶光半老不相識，樂事一生能幾逢。",
            "戲蝶狂蜂隨意好，閑花蔓草向人濃。",
            "當壚春色今何在，病酒相如卧蜀邛。"
        ],
        "title": "次韻宋永兄感舊五首  其一",
        "id": "76bb45ae-de8f-46b1-968b-6f986801fd61"
    },
    {
        "author": "黄公度",
        "paragraphs": [
            "何用咄咄愁書空，何用鼎食鳴金鍾。",
            "流行坎止隨所值，穮蔉不憂年不逢。",
            "金釵困懶海棠睡，玉斚淋漓琥珀濃。",
            "安能辛勤鍊石髓，苦學成周人姓邛。"
        ],
        "title": "次韻宋永兄感舊五首  其二",
        "id": "cac0ffce-c71c-4848-8330-7b1e81c46ef1"
    },
    {
        "author": "黄公度",
        "paragraphs": [
            "齠齓談經動聖聰，山川英氣向來鍾。",
            "中書落筆萬人繞，天陛賜袍千載逢。",
            "利鎖名韁身半老，酒徒詩社意偏濃。",
            "莫欺犬子倦游久，得志猶能通筰卭。"
        ],
        "title": "次韻宋永兄感舊五首  其三",
        "id": "cc7cd0e1-3bb4-42ff-ac8e-53fe46f99f70"
    },
    {
        "author": "黄公度",
        "paragraphs": [
            "待價君方藏尺璧，知音誰解聽號鐘。",
            "渥漥天上非無種，伯樂人間那易逢。",
            "墨綬解來三歲改，白雲飛處寸心濃。",
            "鴟翔鸞伏古如此，直道不容非孔邛。"
        ],
        "title": "次韻宋永兄感舊五首  其四",
        "id": "fc599ae4-2e51-482f-8eb3-425252d920e6"
    },
    {
        "author": "黄公度",
        "paragraphs": [
            "三分春色二分空，莫待春歸怨曉鐘。",
            "詩句逼人何太甚，酒徒知己信難逢。",
            "百年夜永晝愁短，千樹紅踈綠漸濃。",
            "尊俎班荆元不惡，試張雲幕席苕邛。"
        ],
        "title": "次韻宋永兄感舊五首  其五",
        "id": "edea2269-69cd-4577-a595-69c88ca78ff1"
    },
    {
        "author": "黄公度",
        "paragraphs": [
            "鳴鳩乳燕報新晴，更被提壺苦勸人。",
            "萬點桃花落紅雨，十分蕉葉負青春。",
            "醉鄉歸去疑無路，詩筆拈來似有神。",
            "莫惜千金買一笑，餘年樂事更關身。"
        ],
        "title": "雨後春遊",
        "id": "a3c73925-2334-46de-89be-5bb14062410f"
    },
    {
        "author": "黄公度",
        "paragraphs": [
            "習習春風軟，遲遲春日暄。",
            "生意遍宇宙，盡托青皇恩。",
            "屏翳剛作惡，一夜如翻盆。",
            "奔流萬壑怒，比曉千山昏。",
            "鳴鳩喚我起，杖屨行中園。",
            "呼僮理僵仆，春事無半存。",
            "蓬蒿增意氣，蘭藥遭排根。",
            "雖無桃李妍，却有桑麻繁。",
            "萬化相除謝，此理誰明論。",
            "去去勿復辨，榮枯任乾坤。"
        ],
        "title": "雨後行花圃",
        "id": "9d064970-89f9-43a7-b912-21a147faa60f"
    },
    {
        "author": "黄公度",
        "paragraphs": [
            "野鳥春布穀，階蟲秋絡絲。",
            "呶呶空過耳，終不救寒饑。"
        ],
        "title": "偶成",
        "id": "70d85fb2-b498-4627-bd5e-04ff4054de96"
    },
    {
        "author": "黄公度",
        "paragraphs": [
            "禪翁笑擁兩朱輪，麈尾蒲團付底人。",
            "千里謳吟真刺史，三朝出入老宗臣。",
            "春風半道旌旗轉，南國一番桃李新。",
            "莫把蹄涔留尺鯉，早令圖畫上麒麟。"
        ],
        "title": "贈泉守趙表之二首  其一",
        "id": "b461fafb-28f2-4375-beb0-acf032434e6d"
    },
    {
        "author": "黄公度",
        "paragraphs": [
            "扁舟昔艤浙江邊，曾醉王孫玳瑁筵。",
            "竹杖芒鞵晚城上，金荷銀燭夜堂前。",
            "宦游我輩聊復爾，聚散人間亦偶然。",
            "誰料天涯今八載，青燈相對各華顛。"
        ],
        "title": "贈泉守趙表之二首  其二",
        "id": "5accb52c-a813-4d0e-9e4f-f5d4b5330a4e"
    },
    {
        "author": "黄公度",
        "paragraphs": [
            "畫棟朱甍插紫清，連山带水自紆縈。",
            "閭閻高下魚鱗比，田畝縱橫碁局平。",
            "花發鳥啼春耐事，夜闌客散月多情。",
            "寸陰自古千金重，一笑人間萬慮輕。"
        ],
        "title": "春日宴共樂臺",
        "id": "83338422-3e31-4e38-a034-87182b4029d5"
    },
    {
        "author": "黄公度",
        "paragraphs": [
            "溪山態足身無事，天地功深歲有秋。",
            "投老相從管城子，平生得意醉鄉侯。",
            "捲簾清坐月排闥，橫笛誰家風滿樓。",
            "可是離人更遺物，自緣身世兩無求。"
        ],
        "title": "秋夜獨酌",
        "id": "811b7598-03ca-4cd6-9624-c8912f30b01d"
    },
    {
        "author": "黄公度",
        "paragraphs": [
            "閒處工夫要破除，茅堂一枕黑甜餘。",
            "漆園栩栩看成蝶，邊笥便便舊貯書。",
            "掃盡機心還罔象，了無行迹便華胥。",
            "故人千里能知我，遠寄月團供燕居。"
        ],
        "title": "午睡起得富沙信",
        "id": "ac965f03-d12a-41cb-85e6-4ff9e58d7cfe"
    },
    {
        "author": "黄公度",
        "paragraphs": [
            "枯木肇靈滄海東，參差宮殿崒晴空。",
            "平生不厭混巫媼，已死猶能效國功。",
            "萬戶牲醪無水旱，四時歌舞走兒童。",
            "傳聞利澤至今在，千里危檣一信風。"
        ],
        "title": "題順濟廟",
        "id": "4ee8088d-3ad1-4b73-a41c-7a5fbb565613"
    },
    {
        "author": "黄公度",
        "paragraphs": [
            "歲熟牛羊飽，村寒鳥獸呼。",
            "霜餘山骨露，水落澗毛枯。",
            "歸艇收漁網，行人問酒壚。",
            "微軀任南北，未覺旅懷孤。"
        ],
        "title": "冬日道間",
        "id": "ea565d86-4ba0-42a9-a44a-31d68b0ce015"
    },
    {
        "author": "黄公度",
        "paragraphs": [
            "飄然瓶錫信行藏，偶駐姜峰古道場。",
            "欲識高人用心處，白雲堂下一爐香。"
        ],
        "title": "贈延福端老二絕  其一",
        "id": "910cf9e6-baee-40dc-9343-eac1406815e9"
    },
    {
        "author": "黄公度",
        "paragraphs": [
            "我來欲問小乘禪，慙愧塵埃未了緣。",
            "忽憶去年秋夜話，共聽風雨不成眠。"
        ],
        "title": "贈延福端老二絕  其二",
        "id": "d49baa33-2c45-457d-9705-3f6421e4738f"
    },
    {
        "author": "黄公度",
        "paragraphs": [
            "古來仕路多機穽，我復情田少町畦。",
            "回首壯圖猶拾瀋，驚心往事屢吹韲。",
            "不因昏嫁那能許，此去聲名敢厭低。",
            "但使安閒更强健，何妨流落在塗泥。"
        ],
        "title": "將赴高要官守書懷",
        "id": "a738675d-ea4d-4923-8b4f-05f0ffcd9b4e"
    },
    {
        "author": "黄公度",
        "paragraphs": [
            "自笑年來爲食謀，扶携百指過南州。",
            "時平四野皆青草，此地何曾解瘦牛。"
        ],
        "title": "題瘦牛嶺",
        "id": "c08f99aa-a946-4bbb-8e8b-9e00d3230360"
    },
    {
        "author": "黄公度",
        "paragraphs": [
            "月色今宵萬里，笛聲何處孤舟。",
            "世事堪驚流水，鄉心不忍登樓。"
        ],
        "title": "中秋西江上",
        "id": "6851131a-eb01-4c35-8287-c245dfd6c9e1"
    },
    {
        "author": "黄公度",
        "paragraphs": [
            "于門爲國産英賢，淮海鍾靈五百年。",
            "松竹千尋森氣節，江湖萬頃渺情田。",
            "白頭未握封侯印，皂蓋猶分刺史天。",
            "俗變農桑皆犢佩，家傳愷悌只蒲鞭。",
            "歛容不動吏曹畏，清坐無言上意宣。",
            "四野歡聲豐歲裏，西山爽氣壽杯前。",
            "籬邊陶菊千苞折，階下堯蓂一葉鮮。",
            "香火祝公三入後，却來平地作飛僊。"
        ],
        "title": "賀劉使君",
        "id": "1c356b58-98e5-4d6d-b6c6-c2bc6b99e300"
    },
    {
        "author": "黄公度",
        "paragraphs": [
            "農夫烈日夏畦耕，僊家九轉丹竈成。",
            "阿奴投燭婢翻羹，飛蛾赴焰雞遭烹。",
            "湯爲池兮火爲城，未如三伏南州行。",
            "大旱赤地金將流，火炎崑岡玉石休。",
            "六月王師萬貔貅，叢坐氊帳襲重裘。",
            "鄰人延燒已焦頭，未如三伏行南州。"
        ],
        "title": "南來苦熱戲作二首",
        "id": "16c3ed3f-8560-48b1-902a-3e5fa733f0cc"
    },
    {
        "author": "黄公度",
        "paragraphs": [
            "一氣潛回萬物春，星躔降昴嶽生申。",
            "釣臺今古風流在，梅嶺東西雨露均。",
            "再擁朱轓專節制，久虛清禁待經綸。",
            "衮衣莫訝公歸晚，要使遐荒識鳳麟。"
        ],
        "title": "方帥務德生朝三首  其一",
        "id": "4638d058-c24a-449a-9876-ed25d920ff6d"
    },
    {
        "author": "黄公度",
        "paragraphs": [
            "一別帝城今幾秋，憂時不復爲身謀。",
            "枌榆故國三千里，桃李新陰四十州。",
            "談笑折衝無鼠輩，平生推轂盡清流。",
            "急須整頓乾坤了，鳴玉槐庭要黑頭。"
        ],
        "title": "方帥務德生朝三首  其二",
        "id": "6acfee86-bd34-4250-8312-37ff0e48277f"
    },
    {
        "author": "黄公度",
        "paragraphs": [
            "高門餘慶自綿綿，唾手功名不作難。",
            "况是胸中絕畦町，更於筆下富波瀾。",
            "家傳元老謀猷壯，人樂將軍禮數寬。",
            "香火祝公千百壽，姓名高並斗星寒。"
        ],
        "title": "方帥務德生朝三首  其三",
        "id": "441867de-1685-40c4-921a-5a3a19ad1599"
    },
    {
        "author": "黄公度",
        "paragraphs": [
            "逃空每喜足音聞，之子相逢真可人。",
            "知友無非大父行，求君須向古人倫。",
            "蠻烟傾蓋情如故，蜀繭題詩墨尚新。",
            "文采風流百不俗，更餘筆力挽千鈞。"
        ],
        "title": "和謝單推宋卿惠詩",
        "id": "eeaa25f3-29ee-4272-9d73-9962b53675c9"
    },
    {
        "author": "黄公度",
        "paragraphs": [
            "恕齋且袖經綸手，他日能容吏吐茵。",
            "四壁琴書供宴坐，一言佩服要終身。",
            "襟懷但令有餘地，刀筆從教不若人。",
            "想得清尊及閒暇，賓僚相對面生春。"
        ],
        "title": "寄題方機宜稚川恕齋",
        "id": "02cbcdb6-cf8a-4575-97a3-845399f17927"
    },
    {
        "author": "黄公度",
        "paragraphs": [
            "朝市競紛華，山林甘寂寞。",
            "要之其間各有趣，飛鳥沖天魚縱壑。",
            "我本麋鹿姿，誤被簪紳縛。",
            "男婚女嫁苦逼人，薄宦天涯失身落。",
            "似吏非吏兮似隠非隠，謂强不强兮謂弱不弱。",
            "五斗紅腐可以療饑，一室琴書可以自樂。",
            "負暄捫虱度清晝，未覺嶺南官况惡。"
        ],
        "title": "官舍閒居",
        "id": "5b17830b-3d13-4fa2-b71b-6072f50b5215"
    },
    {
        "author": "黄公度",
        "paragraphs": [
            "北方九月霜，賓盤無生菜。",
            "嶺南信地暖，窮冬竹萌賣。",
            "君念庾郎貧，繭栗供庖宰。",
            "中有歲寒姿，真時久不壞。",
            "前身渭川侯，千畝償宿債。",
            "珍可配天花，賤不數石芥。",
            "早薤與晚菘，奴僕望賓介。",
            "文園酒渴餘，想不厭姑嘬。",
            "預恐吹作竹，明日東風噫。",
            "急須驅兒童，傾筐携采采。"
        ],
        "title": "謝傅參議彥濟惠笋用山谷韻",
        "id": "db285ff3-4ccd-4d6f-a4ff-e272f31810a7"
    },
    {
        "author": "黄公度",
        "paragraphs": [
            "場屋聲名識子初，氣吞楊孔况其餘。",
            "十年流落猶州縣，千里往來祇簡書。",
            "卧雨餐風從鞅掌，昂霄聳壑正權輿。",
            "割雞久屈屠牛手，洗眼天涯看詔除。"
        ],
        "title": "桂陽宰胡達信同年見贈三首次韻  其一",
        "id": "f6852622-9c7b-4337-8629-439ad17c46f2"
    },
    {
        "author": "黄公度",
        "paragraphs": [
            "誰能了了學癡兒，身世從教事事違。",
            "百不如人甘鷁退，朅來此地看鳶飛。",
            "低徊共受微官縛，早晚要須三徑歸。",
            "頼有故人相慰薦，霏霏玉屑坐生輝。"
        ],
        "title": "桂陽宰胡達信同年見贈三首次韻  其二",
        "id": "9e04fd30-2434-46a2-8c73-5a580c3df73e"
    },
    {
        "author": "黄公度",
        "paragraphs": [
            "萬事人人咨伯始，他年文采動詞場。",
            "軒墀喜色回天眄，鞍馬青春照地光。",
            "社燕賓鴻催日月，喬松翠竹飽風霜。",
            "丈夫勳業莫嫌晚，良驥由來老更驤。"
        ],
        "title": "桂陽宰胡達信同年見贈三首次韻  其三",
        "id": "fd8e3892-875d-4b86-831a-6471b3db39c6"
    },
    {
        "author": "黄公度",
        "paragraphs": [
            "萬里炎荒一草亭，微官挽我落南溟。",
            "誰栽古木圍空翠，爲翦卑枝納遠青。",
            "風雨半天秋縮瑟，江湖滿地客伶俜。",
            "日長吏散無公事，欹枕看書門晝扃。"
        ],
        "title": "題綠陰堂",
        "id": "0f170195-d088-4490-aa4f-f4234c21539b"
    },
    {
        "author": "黄公度",
        "paragraphs": [
            "斗粟折腰真鄙夫，且圖一飽似侏儒。",
            "淵明欲賦歸來引，未免絃歌預計謨。"
        ],
        "title": "和鄭邦達主簿五絕  其一",
        "id": "2fbe2b06-960f-4ba7-bbea-1188b44dcd81"
    },
    {
        "author": "黄公度",
        "paragraphs": [
            "望重東京憲與香，自憐忝祖寸無長。",
            "高天厚地容螻蟻，乞與江湖作漫郎。"
        ],
        "title": "和鄭邦達主簿五絕  其二",
        "id": "0df24ab8-53e7-44c3-8c1b-d1da13ccf60d"
    },
    {
        "author": "黄公度",
        "paragraphs": [
            "長倩抱關真碌碌，仲升吐策但平平。",
            "頭顱四十已自揣，空負林宗裁鑒明。"
        ],
        "title": "和鄭邦達主簿五絕  其三",
        "id": "00471bb6-5727-4fd2-a8cc-16a2371321d7"
    },
    {
        "author": "黄公度",
        "paragraphs": [
            "風姿眇眇志堂堂，詩句驚人易數長。",
            "高士行看三府辟，可容枳棘困仇香。"
        ],
        "title": "和鄭邦達主簿五絕  其四",
        "id": "731943a9-87a2-45d4-92d3-05a70ce49462"
    },
    {
        "author": "黄公度",
        "paragraphs": [
            "邂逅天涯一破顔，緇塵染素客途艱。",
            "休將俗眼輕游子，無數珠璣咳唾間。"
        ],
        "title": "和鄭邦達主簿五絕  其五",
        "id": "27d14584-a18a-4dd6-abaf-a1ef05499736"
    },
    {
        "author": "黄公度",
        "paragraphs": [
            "商飈送喜滿華軒，喬嶽鍾靈積慶門。",
            "天上台星對南極，人間佳節是中元。",
            "一時閩越看前輩，千載機雲見遠孫。",
            "香火祝公如衛武，他年勳業照乾坤。"
        ],
        "title": "賀陸鹽允濟二首  其一",
        "id": "0f05a906-6269-47f6-9f46-3b2564314d50"
    },
    {
        "author": "黄公度",
        "paragraphs": [
            "大手聊分八使車，腰叢六印益紆徐。",
            "圜扉鞠草刑無濫，萬竈熬波國有儲。",
            "航棧蠻琛紛絡繹，權衡選路不崎嶇。",
            "蒼生久鬰爲霖望，早晚徵書下玉除。"
        ],
        "title": "賀陸鹽允濟二首  其二",
        "id": "7fddf390-0101-4533-8b19-d305ab9dda67"
    },
    {
        "author": "黄公度",
        "paragraphs": [
            "投檄真成出瘴鄉，籃輿漸喜到僧坊。",
            "長風解事吹江雨，乞與行人五月凉。"
        ],
        "title": "題潮陽石塔寺",
        "id": "f31a1972-5753-478a-a9e7-d2825b30658b"
    },
    {
        "author": "黄公度",
        "paragraphs": [
            "南來厭見跕飛鳶，之子相逢意凜然。",
            "未用天涯歎淪落，要知幕府盛才賢。",
            "清譚霏屑論交地，疊鼓喧江送別筵。",
            "帆腹漸肥人漸遠，離愁長在夕陽邊。"
        ],
        "title": "與方稚川",
        "id": "67b3df23-4db0-4445-9d3e-4c51ac469218"
    },
    {
        "author": "黄公度",
        "paragraphs": [
            "快筆三江倒，宏材太室須。",
            "平生閲人久，所識似君無。",
            "嶺海非長策，乾坤頼壯圖。",
            "殷勤將壽斚，邂逅即亨衢。",
            "老驥心猶在，饑鷹寒易呼。",
            "何時殿門外，握手話江湖。"
        ],
        "title": "與洪景伯",
        "id": "6c1e7a4d-d6fc-4edf-8df4-75ca883a8227"
    },
    {
        "author": "黄公度",
        "paragraphs": [
            "夫子賢堯舜，老彭嘗竊比。",
            "郯子及師襄，下問曾不恥。",
            "河汾一書生，自謂聖復起。",
            "西京投閣士，敢與孟軻齒。",
            "古人取名廉，後人取名侈。",
            "誰知今人中，復見古君子。",
            "方君帥南越，千載少倫擬。",
            "燕居榜師吳，一謙具四美。",
            "隠之經石門，得名一杯水。",
            "伯始萬事優，可但清而已。",
            "官曹服公德，廉仁革貪鄙。",
            "民俗陶公化，淳厚勝姦宄。",
            "蠻獠畏公威，折箠制千里。",
            "老猾憚公明，束手敢干紀。",
            "三城有餘力，一堂仍舊址。",
            "裘带自清閒，賓僚多燕喜。",
            "惟昔開元相，勳業照青史。",
            "胸蟠活國計，試手曾向此。",
            "我公廊廟具，勞外亦久矣。",
            "尺一趣歸裝，高蹈廣平軌。"
        ],
        "title": "題師吳堂",
        "id": "948c5d36-7c86-47e0-827c-78229a6b877a"
    },
    {
        "author": "黄公度",
        "paragraphs": [
            "天上何時落斗星，化爲巨石羅翠屏。",
            "洞拆三叉盤空曲，壁立萬仞穿青冥。",
            "客尋舊路不知處，龍去千載猶聞腥。",
            "欲訪僊子問真訣，巖扃寂寂水泠泠。"
        ],
        "title": "題七星巖",
        "id": "cf2fc28c-f17d-4121-b2c6-8c96ed0d3840"
    },
    {
        "author": "黄公度",
        "paragraphs": [
            "再歲大江濱，了無功可程。",
            "行行看絕塞，錄錄更專城。",
            "不作安巢鳥，應慚出谷鶑。",
            "頼同草玄手，時抱一經橫。"
        ],
        "title": "赴南恩道間和楊體南三首  其一",
        "id": "32720414-8fa2-4ca0-8b2b-6d01ca237f06"
    },
    {
        "author": "黄公度",
        "paragraphs": [
            "身任東西南北居，心安到處即吾廬。",
            "窮途俗眼休相薄，沮洳焉知無大魚。"
        ],
        "title": "赴南恩道間和楊體南三首  其二",
        "id": "40ea336d-c481-4615-ac6f-2d36ded3100b"
    },
    {
        "author": "黄公度",
        "paragraphs": [
            "白鷗應怪舊盟寒，斗粟低佪真强顔。",
            "更度桑乾隔并土，不堪回首舊家山。"
        ],
        "title": "赴南恩道間和楊體南三首  其三",
        "id": "aeafba82-18f0-4a49-a64b-3df2b3d696ce"
    },
    {
        "author": "黄公度",
        "paragraphs": [
            "知君琢句用功深，屹立長城不受侵。",
            "紙上雲烟驚老眼，筆端風雨起予心。",
            "萬里初逢談衮衮，一尊相對樹陰陰。",
            "斯文入手豈易得，况復逃空喜足音。"
        ],
        "title": "邵監携詩相訪用集中閒居韻爲謝",
        "id": "bad23d33-4cce-4cb1-80ec-3d699629d2ef"
    },
    {
        "author": "黄公度",
        "paragraphs": [
            "行行漸入瘴鄉深，官事從人笑我侵。",
            "越俎代庖真有愧，逢場作戲本無心。",
            "賓僚暇日一杯酒，杖屨西園十畝陰。",
            "政爾無能落閒處，且從猿鳥覓知音。"
        ],
        "title": "再用韻書懷",
        "id": "700ab117-4fbe-44b1-a8ad-a5a004603a9e"
    },
    {
        "author": "黄公度",
        "paragraphs": [
            "清樾纔十畝，炎陬別一天。",
            "華堂依怪石，老木插飛烟。",
            "長夏絕無暑，乘風幾欲僊。",
            "心閒境自勝，底處覓林泉。"
        ],
        "title": "西園二首  其一",
        "id": "797d2e59-04ee-4a57-808d-3cdd0ef35d94"
    },
    {
        "author": "黄公度",
        "paragraphs": [
            "意得壺觴外，心清杖屨間。",
            "簿書休吏早，花鳥向人閑。",
            "舊隠在何許，倦遊殊未還。",
            "天涯頼有此，退食一開顔。"
        ],
        "title": "西園二首  其二",
        "id": "814f548e-8b64-48f4-9790-eae89044261c"
    },
    {
        "author": "黄公度",
        "paragraphs": [
            "詩才千丈清且嵬，筆力萬牛挽不回。",
            "平生用心有根柢，丱角指南得天才。",
            "江西波瀾浩如海，一派流落天南垓。",
            "久謂升堂胔已嚌，可是持鼓門過雷。",
            "詩能窮人豈其理，人窮乃工於詩爾。",
            "不妨俗眼自青白，第恐獠音無正始。",
            "俛首誰能兄孔方，高談直欲妻法喜。",
            "眼高未伏下孔楊，渠肯碌碌數餘子。",
            "我無寸長班俊髦，狐裘之傍羞縕袍。",
            "所得虛名真畫餠，朅來窮海試鉛刀。",
            "書生習氣掃未盡，畫諾閉門思和陶。",
            "錐處囊中穎立見，君欲逃名何可逃。",
            "君家故侯青門東，人物於今有祖風。",
            "落拓一官姑吏隠，敏捷千首追詩翁。",
            "何者蹄涔留尺鯉，未辦斗水活蛟龍。",
            "丈夫功業不嫌晚，政恐夫君甘養蒙。"
        ],
        "title": "和邵觀復見贈",
        "id": "69024432-f3f3-497e-af80-c8be13f0cde8"
    },
    {
        "author": "黄公度",
        "paragraphs": [
            "稻粱未飽且紛紛，鴻鵠低徊雞鶩羣。",
            "萬里歸心閩嶠月，十年旅夢瘴溪雲。",
            "隣諳好事頻賒酒，家不全貧肯賣文。",
            "未用天涯歎離索，一尊滿意說桑枌。"
        ],
        "title": "西園招陳彥招同飲",
        "id": "de47cc2b-14a2-4908-a9fc-275ef06e0b2c"
    },
    {
        "author": "黄公度",
        "paragraphs": [
            "斗粟驅人墮世紛，卯申鳬鶩動成羣。",
            "桁楊閒卧吏休日，尊俎清譚士集雲。",
            "久矣蠻荒真下策，信哉鄒魯號多文。",
            "酒酣預約雞豚社，會見婆娑故國枌。"
        ],
        "title": "再用韻",
        "id": "7a4ca08b-9588-4097-a382-f2da0a5a227d"
    },
    {
        "author": "黄公度",
        "paragraphs": [
            "昨夜庭梧滿意凉，秋風不貸鬢邊霜。",
            "等閒鑷白了時節，書策縱橫日上廊。"
        ],
        "title": "鑷白",
        "id": "afc3b4c8-1035-46e7-9ad5-7a50ca2e809e"
    },
    {
        "author": "黄公度",
        "paragraphs": [
            "斷續悲笳起麗譙，冥冥晚色四山椒。",
            "隔江人散虛分米，十里津喧蜑趁潮。",
            "夕照含山心悄愴，西風動地鬢飄蕭。",
            "低頭自笑微官縛，東望滄溟歸路遥。"
        ],
        "title": "秋城晚望",
        "id": "ee391fd4-a6b3-40ad-b4a0-fd5f62430f71"
    },
    {
        "author": "黄公度",
        "paragraphs": [
            "萬頃膏腴欲圻龜，禱祠曾不補毫釐。",
            "朝廷無事政刑簡，天地何心嶺海饑。",
            "絕徼難逢霖雨手，隠憂先到老農眉。",
            "誰能鞭策卧龍起，乞與滂沱一解頤。"
        ],
        "title": "秋旱祈雨",
        "id": "14901bad-aafa-40dd-af6b-1da7fda61800"
    },
    {
        "author": "黄公度",
        "paragraphs": [
            "當年畫省與成均，聯璧看君親弟昆。",
            "清世幾人兼五福，白頭相對備三尊。",
            "朝班猶識尚書履，時論同推通德門。",
            "早晚芝函趣歸騎，要令勳業照乾坤。"
        ],
        "title": "賀鄭漕三首  其一",
        "id": "4560ada9-ef36-492a-b3cb-f9085ecd46d6"
    },
    {
        "author": "黄公度",
        "paragraphs": [
            "天子欲寬南顧憂，繡衣曾是舊人求。",
            "山川不改元風采，父老能言昔政猷。",
            "襦褲疲民應枕奠，紀綱新度覺錢流。",
            "生靈一種同天地，雨露何偏十四州。"
        ],
        "title": "賀鄭漕三首  其二",
        "id": "05ed4007-2400-4be3-a7d1-739c5e78b31d"
    },
    {
        "author": "黄公度",
        "paragraphs": [
            "東京望重兩儒先，經術傳家幾百年。",
            "派別九僊緜慶胄，運逢千載毓真賢。",
            "鼎槐未即登三事，社櫟何知託二天。",
            "壽考祝公如衛武，願賡淇澳入詩篇。"
        ],
        "title": "賀鄭漕三首  其三",
        "id": "1927b15b-eb94-4cca-876c-cc255ecbe899"
    },
    {
        "author": "黄公度",
        "paragraphs": [
            "可但兒曹學未成，鄙心蔓草要鋤耕。",
            "勞君窮海坐賓館，爲我文壇作主盟。",
            "苜蓿闌干朝飯薄，圖書跌蕩夜譚清。",
            "便携琴劍東歸得，信有人間桑梓情。"
        ],
        "title": "體南先生戒途有日惠詩爲別三復黯然和韻奉送言不逮情  其一",
        "id": "413d160f-b711-4f0c-8a15-ac0a375d76d5"
    },
    {
        "author": "黄公度",
        "paragraphs": [
            "摶沙聚散苦匆匆，歲晚山寒吾道東。",
            "萬木飄蕭催客老，一官去住任天公。",
            "情知今夕芳尊倒，魂斷長亭返照紅。",
            "却喜到家春正好，蠻烟洗盡見華風。"
        ],
        "title": "體南先生戒途有日惠詩爲別三復黯然和韻奉送言不逮情  其二",
        "id": "f520d654-8cb1-4bc3-ae44-f91d417c5d0b"
    },
    {
        "author": "黄公度",
        "paragraphs": [
            "華堂存繪事，昭代得儀刑。",
            "迹與莓苔古，名爭蘭茝馨。",
            "清風無遠近，喬木未彫零。",
            "今日斵泥手，依然瘦鶴形。"
        ],
        "title": "和章守三詠 包公堂",
        "id": "e86095ea-de12-4543-9860-d78a62298f48"
    },
    {
        "author": "黄公度",
        "paragraphs": [
            "千里有餘刃，一堂聊賞心。",
            "庭虛延遠吹，簷敞受繁陰。",
            "休吏簾初下，忘懷機自沉。",
            "人間足塵土，無路到清襟。"
        ],
        "title": "和章守三詠 清心堂",
        "id": "ecf109a8-93d4-47e8-9dbd-e7a6da02fa56"
    },
    {
        "author": "黄公度",
        "paragraphs": [
            "飛樓跨危堞，雲霧曉披披。",
            "形勝供臨眺，公餘來燕宜。",
            "江橫睥睨闊，山入綺疏奇。",
            "風月本無價，君侯况有詩。"
        ],
        "title": "和章守三詠 披雲樓",
        "id": "770a5ebb-63f0-4ce6-b263-06349b4b3fda"
    },
    {
        "author": "黄公度",
        "paragraphs": [
            "時序鄉心破，烟波眼力催。",
            "城頭烏信喜，海上鴈書來。",
            "一別壺山月，三看庾嶺梅。",
            "天涯椒桂酒，淚墮伯仁杯。"
        ],
        "title": "次韻弟師白至日及弄璋之什二首  其一",
        "id": "cb853953-822b-407f-915d-aa2866c8c65f"
    },
    {
        "author": "黄公度",
        "paragraphs": [
            "未辦謀生學計然，紛紛又落海西偏。",
            "癡心政爾了官事，坐嘯何能作散僊。",
            "霜雪半頭明鏡裏，江湖歸夢野鷗前。",
            "入懷雙鯉詩材健，醒眼三珠喜氣全。",
            "處處看雲眠白日，時時舉酒望青天。",
            "想應留客煮湯餠，弱柳犀錢細細穿。"
        ],
        "title": "次韻弟師白至日及弄璋之什二首  其二",
        "id": "617d72dc-9458-4d3f-a2a1-b98e7f11e7c6"
    },
    {
        "author": "黄公度",
        "paragraphs": [
            "三見春歸人未歸，天涯依舊賦春詩。",
            "一官得失不相補，萬事乘除只自知。",
            "年去年來供屈指，嶺南嶺北入支頤。",
            "柳眉桃臉競時節，難遣東風染鬢絲。"
        ],
        "title": "立春日有感",
        "id": "80b04c99-1107-471e-bc25-3c4753672044"
    },
    {
        "author": "黄公度",
        "paragraphs": [
            "紅入西園早，青歸平野多。",
            "日長花欲睡，風軟幕微波。",
            "萬戶茅柴酒，一聲欵乃歌。",
            "天涯春漫好，無奈客愁何。"
        ],
        "title": "春思",
        "id": "3bd3b2ef-5769-42ff-9166-180f324985e4"
    },
    {
        "author": "黄公度",
        "paragraphs": [
            "紅紅白白兩銅瓶，軟飽相看眼倍明。",
            "臠肉自能知鼎味，底尋酒海與花城。"
        ],
        "title": "對瓶花獨酌",
        "id": "ee414572-3a47-42ed-9506-0310a759b059"
    },
    {
        "author": "黄公度",
        "paragraphs": [
            "千尺鰲山面紫宸，豪華曾見夾城春。",
            "至今魂夢鈞天奏，投老宦遊窮海濱。",
            "隨分尊罍奉佳客，記時燈火照嚴闉。",
            "年來大覺歡情減，聊與風光作主人。"
        ],
        "title": "恩平燈夕憶上都舊遊呈座客",
        "id": "99a52e15-2eb8-490b-aa72-65933131fe9c"
    },
    {
        "author": "黄公度",
        "paragraphs": [
            "勺水回環含淺清，寸莖蒼翠冠崢嶸。",
            "扁舟浮玉山前過，想見江湖萬里情。"
        ],
        "title": "方斛石菖蒲",
        "id": "3dcd8fad-c8ff-4698-82db-f832b258aa4b"
    },
    {
        "author": "黄公度",
        "paragraphs": [
            "誰琢翠嵐如許工，晴巒洶湧欲穿空。",
            "一塵不動心齋處，寸縷初飛鼻孔通。"
        ],
        "title": "石博山",
        "id": "7666ff31-6ca2-47fa-8f24-11a86eab1657"
    },
    {
        "author": "黄公度",
        "paragraphs": [
            "工拙相懸幾驛亭，敢將沮洳敵東溟。",
            "百年事契心先許，千里神交眼倍青。",
            "嗜酒楊雄官拓落，耽詩杜甫瘦伶俜。",
            "何時握筆論今古，經苦勞君一啟扃。"
        ],
        "title": "章運幹和綠陰堂用韻爲謝",
        "id": "48c2e742-0279-4026-81d3-4ba28cee42ce"
    },
    {
        "author": "黄公度",
        "paragraphs": [
            "四山如畫古端州，州在西江欲盡頭。",
            "漫道江山解留客，老夫歸思甚東流。"
        ],
        "title": "自恩平還題嵩臺宋隆館二絕  其一",
        "id": "14f24792-5703-4ce0-b8b4-100c0a2bfa0d"
    },
    {
        "author": "黄公度",
        "paragraphs": [
            "松菊壺山手自栽，二年羈宦客嵩臺。",
            "無端却被東風誤，又作恩平一夢回。"
        ],
        "title": "自恩平還題嵩臺宋隆館二絕  其二",
        "id": "26a95658-ff97-4908-ab63-f1849b2d8402"
    },
    {
        "author": "黄公度",
        "paragraphs": [
            "不入東風桃李羣，結根遠在瘴江濆。",
            "眼看南國添春色，天遣餘波及寶薰。",
            "淡泊直疑梅失素，清幽欲與蕙爭芬。",
            "上林託足雖無地，猶有香名萬里聞。"
        ],
        "title": "洪景盧賦素馨有遐陬不遇賞拔之嘆戲作反之",
        "id": "f71a26fc-ee32-40bf-9462-e36736ecccc5"
    },
    {
        "author": "黄公度",
        "paragraphs": [
            "翻劫解圍心有兵，謀生政要眼雙青。",
            "已收鵞陣烏巢幕，未放鷹揚鷗滿汀。"
        ],
        "title": "和宋永兄圍棋青字韻因成五絕  其一",
        "id": "f8d67035-30eb-44d0-ab8f-6460115d7b1e"
    },
    {
        "author": "黄公度",
        "paragraphs": [
            "塊然木石本無情，底事紛紛如許爭。",
            "天遣人間作仇敵，只緣黑白太分明。"
        ],
        "title": "和宋永兄圍棋青字韻因成五絕  其二",
        "id": "e4472a71-c3c6-4402-9e4e-19b972505d4d"
    },
    {
        "author": "黄公度",
        "paragraphs": [
            "一勝一負乃常事，七縱七擒真妙機。",
            "九械難窺墨翟守，六奇終破白登圍。"
        ],
        "title": "和宋永兄圍棋青字韻因成五絕  其三",
        "id": "aa0436ef-1209-4281-9d4a-76e47a852d44"
    },
    {
        "author": "黄公度",
        "paragraphs": [
            "哲匠觀旁嘿若喑，銜枚勇士用功深。",
            "管中窺豹誰家子，技癢時時不自禁。"
        ],
        "title": "和宋永兄圍棋青字韻因成五絕  其四",
        "id": "e5c93639-0f80-40a3-aba3-6581b24e2db9"
    },
    {
        "author": "黄公度",
        "paragraphs": [
            "千里歸來兩鬢絲，清風永日對枯棋。",
            "紅塵萬事不到眼，此樂勿容兒輩知。"
        ],
        "title": "和宋永兄圍棋青字韻因成五絕  其五",
        "id": "b768ef9e-6fd4-49fc-93c5-9ae577e7b812"
    },
    {
        "author": "黄公度",
        "paragraphs": [
            "物望唐姚宋，才名漢董晁。",
            "力陳治安策，親際聖明朝。",
            "讜議裨宸極，高文燦斗杓。",
            "鵬程九萬里，一舉接扶摇。"
        ],
        "title": "送陳景明尚書赴召四首  其一",
        "id": "89800b92-65bc-4ed3-aaa6-39603d457c6a"
    },
    {
        "author": "黄公度",
        "paragraphs": [
            "鼎軸今虛席，憂勤軫我皇。",
            "蒼生思起謝，丹詔急徵黄。",
            "風欲回三代，恩難私一方。",
            "願公攄遠業，吾道倍輝光。"
        ],
        "title": "送陳景明尚書赴召四首  其二",
        "id": "78613f47-77b4-4df8-af6c-3bd4e8944d2c"
    },
    {
        "author": "黄公度",
        "paragraphs": [
            "鴈塔相先後，麟臺數往還。",
            "至今清夜夢，時共早朝班。",
            "歲月棲遲裏，雲泥指顧間。",
            "天涯瞻馬首，喜氣動衰顔。"
        ],
        "title": "送陳景明尚書赴召四首  其三",
        "id": "be4250e1-446e-4ed5-aa39-ce111a20f419"
    },
    {
        "author": "黄公度",
        "paragraphs": [
            "薄宦跕鳶城，歸來夢乍驚。",
            "壯圖空老大，朴學誤平生。",
            "有客嘲楊子，無人薦禰衡。",
            "鹽車逢伯樂，作意一長鳴。"
        ],
        "title": "送陳景明尚書赴召四首  其四",
        "id": "2ce12d9d-f8f9-486d-a2b9-7f4e8be52449"
    },
    {
        "author": "黄公度",
        "paragraphs": [
            "翬翼東西勢欲翔，高懷卜築白雲鄉。",
            "蝦鬚半捲山排闥，屬玉雙飛水拍塘。",
            "天上功名身未老，年來邱壑意何長。",
            "萬間廣厦須公辦，政恐徵書下建章。"
        ],
        "title": "次韻林梅卿尚書新塘之什",
        "id": "875c2641-4837-44d7-bf9b-cf872fcd53ef"
    },
    {
        "author": "黄公度",
        "paragraphs": [
            "年來似覺道途熟，老去空更歲月頻。",
            "爆竹一聲鄉夢破，殘燈永夜客愁新。",
            "雲容山意商量雪，柳眼桃腮領畧春。",
            "想得在家小兒女，地爐相對說行人。"
        ],
        "title": "乙亥歲除漁梁村",
        "id": "4eef7c61-23cc-4c75-987f-55951fab1b20"
    },
    {
        "author": "黄公度",
        "paragraphs": [
            "村村翁嫗賀年華，不道行人亦念家。",
            "可是浮名能挽我，杖藜元日度僊霞。"
        ],
        "title": "仙霞道中",
        "id": "ab7ba72e-8342-41df-ac76-f33a79cc9de9"
    },
    {
        "author": "黄公度",
        "paragraphs": [
            "且看時事愜心期，莫爲流年作許悲。",
            "足慰羈愁緣鴈序，恐無奇策對龍墀。",
            "梅粧已覺香全減，柳線相將綠四垂。",
            "臘雪漸消春又到，人間底事不潛移。"
        ],
        "title": "次師白弟元日韻",
        "id": "cf189e0b-e588-43ee-baa5-e54dc61d4908"
    },
    {
        "author": "黄公度",
        "paragraphs": [
            "未遣枯桐逐竈煤，君今收拾到微才。",
            "東山謝傅爲時起，前度劉郎何處來。",
            "自喜餘年瞻日表，恐無奇策上雲臺。",
            "尊前不用悲流落，懷抱相逢且好開。"
        ],
        "title": "次李元泰見贈韻",
        "id": "cf86e61b-3aed-4acc-ab6c-22c94ec60f9d"
    },
    {
        "author": "黄公度",
        "paragraphs": [
            "董晁大策無今古，曾據龍頭拜未央。",
            "天府带頒腰覺重，露門茗賜齒餘香。",
            "麻詞一掃千言就，玉節三持萬里强。",
            "自是中朝人第一，更將威信憺要荒。"
        ],
        "title": "別陳景明二首  其一",
        "id": "b7d23e50-8485-42dd-b744-92b6947176ce"
    },
    {
        "author": "黄公度",
        "paragraphs": [
            "冕旒目送出延英，鼓吹江喧引去程。",
            "三夏日遲心自急，百年恩重命還輕。",
            "賈胡久矣傳詩句，蠻長依然識姓名。",
            "丹鼎刀圭應有在，願隨雞犬上蓬瀛。"
        ],
        "title": "別陳景明二首  其二",
        "id": "0caa7cee-1e2a-4b82-8a4b-ac37abea282c"
    },
    {
        "author": "黄公度",
        "paragraphs": [
            "吾道初彫喪，斯文竟老成。",
            "一經貽子訓，萬石擅家聲。",
            "棠棣春陰重，芝蘭晚節榮。",
            "餘芳知未泯，奕世有簪纓。"
        ],
        "title": "輓樂全宋丈二首  其一",
        "id": "32d3d741-8043-45a8-ab85-2b04df594009"
    },
    {
        "author": "黄公度",
        "paragraphs": [
            "嘆息高人逝，儀形繪事傳。",
            "耆年餘八十，遺行滿三千。",
            "朱紱沾新命，蒼松鬰故阡。",
            "春風笳吹咽，桃李亦凄然。"
        ],
        "title": "輓樂全宋丈二首  其二",
        "id": "9facfb85-35ea-4177-84f9-cc76f78d626a"
    },
    {
        "author": "黄公度",
        "paragraphs": [
            "安室全貞操，刑家藹令儀。",
            "乘龍推快壻，幹蠱有馨兒。",
            "未遂林烏報，俄纏風樹悲。",
            "汗青他日傳，不愧柏舟詩。"
        ],
        "title": "輓朱師禹母二首  其一",
        "id": "1c5136b3-373b-40f2-bb1c-46fea30df1fe"
    },
    {
        "author": "黄公度",
        "paragraphs": [
            "孝養空懷橘，嚴規想斷機。",
            "影留生日面，棺掩嫁時衣。",
            "萱室言猶在，蘭陔事已非。",
            "九原行楚挽，桃李慘春暉。"
        ],
        "title": "輓朱師禹母二首  其二",
        "id": "9fd3e040-6861-4ad4-8b11-9d750ea5ca9e"
    },
    {
        "author": "黄公度",
        "paragraphs": [
            "生平勁節朱絲直，老去清規玉斗寒。",
            "卜築空存新第宅，典刑不見舊衣冠。",
            "百年世事隨風燭，二紀才名獨冷官。",
            "謝砌餘芳知未泯，森森兒姪長芝蘭。"
        ],
        "title": "輓方有成教授",
        "id": "70ed02e5-a4cb-43ce-bf1f-56f00743a568"
    },
    {
        "author": "黄公度",
        "paragraphs": [
            "吾道初彫喪，名公竟典刑。",
            "牧民沾漢璽，詔子有韋經。",
            "阻奉金鑾對，虛埋石槨銘。",
            "登門人已往，遺範儼丹青。"
        ],
        "title": "輓林惠州深父二首  其一",
        "id": "9be51b49-e982-4eab-bfb7-23c54e8158c4"
    },
    {
        "author": "黄公度",
        "paragraphs": [
            "昭代輕辭祿，高堂久擊鮮。",
            "慶餘黄雀報，夢契白雞年。",
            "酹酒生芻外，歸魂宿草邊。",
            "傷生耆舊盡，執紼涕潸然。"
        ],
        "title": "輓林惠州深父二首  其二",
        "id": "2761404b-0ba9-4fac-b6a4-728e606c90b9"
    },
    {
        "author": "黄公度",
        "paragraphs": [
            "末學知歸㝢，先生有典刑。",
            "家貧甘半菽，身後只羣經。",
            "尊俎言猶在，瓊瑰夢已靈。",
            "林宗負全節，無愧冢中銘。"
        ],
        "title": "輓張直講聖行二首  其一",
        "id": "1d976021-baed-453d-9c67-5b7318ef659e"
    },
    {
        "author": "黄公度",
        "paragraphs": [
            "故老復誰在，此邦嗟至今。",
            "文章千古事，忠孝一生心。",
            "客散門庭寂，塵留几杖深。",
            "莆人頌遺愛，南望淚橫襟。"
        ],
        "title": "輓張直講聖行二首  其二",
        "id": "69465f0a-bd3c-4297-9a76-b3dd80a62a1a"
    },
    {
        "author": "黄公度",
        "paragraphs": [
            "膴政漸遐俗，清風律懦夫。",
            "人憐埋玉樹，誰復奠生芻。",
            "賦壽無三甲，傳家有二雛。",
            "經綸才不展，身世一長吁。"
        ],
        "title": "輓蔡公南別駕二首  其一",
        "id": "e85378a2-7cfb-4479-b768-bd508f9ca453"
    },
    {
        "author": "黄公度",
        "paragraphs": [
            "往歲從新幕，逢君入瘴鄉。",
            "但知期白首，誰意熟黄粱。",
            "星屏塵埃合，銘旌道路長。",
            "幾經遺愛地，清淚濕甘棠。"
        ],
        "title": "輓蔡公南別駕二首  其二",
        "id": "3a28ff2f-141a-4d7a-a9f8-930f38e899e0"
    },
    {
        "author": "黄公度",
        "paragraphs": [
            "斷機貽子訓，截髮具賓盤。",
            "異數行開邑，他鄉忽蓋棺。",
            "薤歌春日晚，萱樹北堂寒。",
            "蕭瑟青門道，萊衣淚不乾。"
        ],
        "title": "輓歐陽夫人許氏二首  其一",
        "id": "05bda4c8-fe5e-4b3e-85df-a48135d34ec4"
    },
    {
        "author": "黄公度",
        "paragraphs": [
            "曹範梅峯下，安輿晉水傍。",
            "百年虧上壽，五鼎富前喪。",
            "鸞鑑塵初合，龍龕木已蒼。",
            "平生足陰德，親受伯仁觴。"
        ],
        "title": "輓歐陽夫人許氏二首  其二",
        "id": "69d18ac5-bbac-4af9-890d-d1fa304ca93e"
    },
    {
        "author": "黄公度",
        "paragraphs": [
            "才華早歲妙中州，惠愛長存瘴嶺頭。",
            "陳迹他年循吏傳，遺文何日茂陵求。",
            "平生業履一經在，投老功名萬事休。",
            "惟有巋然峴山石，往來涕淚不勝流。"
        ],
        "title": "輓方仲及簽判二首  其一",
        "id": "348df8fe-7935-42da-841a-e2458be0c995"
    },
    {
        "author": "黄公度",
        "paragraphs": [
            "年來羣盜滿南區，百指間關返舊廬。",
            "杖屨不辭還往數，尊罍猶想笑譚餘。",
            "音容忽忽成千古，身世悠悠竟六如。",
            "脩短窮通一無恨，可憐經濟盡丘墟。"
        ],
        "title": "輓方仲及簽判二首  其二",
        "id": "3df5d462-c373-48be-a60d-444b9beb851e"
    },
    {
        "author": "黄公度",
        "paragraphs": [
            "德齒周元老，風流漢二疏。",
            "千鍾兒輩事，三徑野人居。",
            "獨行他年傳，生涯幾卷書。",
            "東山終不起，天意竟何如。"
        ],
        "title": "輓蔡子應郎中二首  其一",
        "id": "9b15db6c-a5e9-4595-97a3-f72381f46d4a"
    },
    {
        "author": "黄公度",
        "paragraphs": [
            "襲慶名臣胄，棲身世隠堂。",
            "憂時多鯁論，疾惡見剛腸。",
            "髣髴商楹奠，凄凉漢署香。",
            "老成無復見，雨泣路人傷。"
        ],
        "title": "輓蔡子應郎中二首  其二",
        "id": "634681a1-b123-4357-a5c9-58ecf2d0532b"
    },
    {
        "author": "黄公度",
        "paragraphs": [
            "襟懷淵海浩難量，仕路恩威見弛張。",
            "劇邑蒲鞭閑累月，潢池血劍肅如霜。",
            "朱門絕迹心常泰，銀艾橫腰鬢未蒼。",
            "學不康時年半百，可憐天道竟茫茫。"
        ],
        "title": "輓顧德將別駕",
        "id": "13c6e4af-4260-41ef-bc27-c05370d0cbbe"
    },
    {
        "author": "黄公度",
        "paragraphs": [
            "吳侯大雅姿，妙齡飽經術。",
            "場屋早蜚聲，囊錐穎立出。",
            "携書走帝閽，一第頷髭摘。",
            "夷途騁駿步，霄漢刷健翮。",
            "胸中萬餘卷，未試二三策。",
            "誰知廊廟具，反任州縣責。",
            "官小不自卑，直道酬平昔。",
            "愛民如愛子，憂國如憂室。",
            "愷悌疲俗蘇，廉介貪夫律。",
            "至今遺愛地，籍籍數嘉績。",
            "松菊動歸思，塵埃辭吏役。",
            "挂冠神武門，高卧揚雄宅。",
            "追念平生爲，秋毫一無失。",
            "桎梏謝軒冕，膏肓嗜水石。",
            "十載州府間，不見龐公迹。",
            "萬事同甑破，百年過箭疾。",
            "嗚呼老成人，忽忽就窀穸。",
            "豐碑存衆口，餘慶有佳息。",
            "於公雖無憾，豈不爲時惜。",
            "作詩遣哀情，詩成轉悽惻。"
        ],
        "title": "輓吳君與大夫",
        "id": "cdf1bdda-96de-4f91-888f-cbbe31840ff8"
    },
    {
        "author": "黄公度",
        "paragraphs": [
            "少年挾策上皇都，晚歲論功向石渠。",
            "猶憶微才在天祿，鉛丹曾爲校遺書。"
        ],
        "title": "輓方宋賢四絕  其一",
        "id": "e0dbae50-855a-448f-947c-26189e59148e"
    },
    {
        "author": "黄公度",
        "paragraphs": [
            "千年忠孝歸圖畫，百卷風騷動冕旒。",
            "一尉南州成底事，可憐夜壑遽移舟。"
        ],
        "title": "輓方宋賢四絕  其二",
        "id": "dad1371e-9ec0-4b16-84a0-cd37bdc4b3b3"
    },
    {
        "author": "黄公度",
        "paragraphs": [
            "管輅相無壬甲壽，鄭玄夢告己辰年。",
            "收書恨未齊東觀，作記虛傳上九天。"
        ],
        "title": "輓方宋賢四絕  其三",
        "id": "81b04799-02f9-4802-8a7f-aa78033eedbb"
    },
    {
        "author": "黄公度",
        "paragraphs": [
            "平生好尚流俗表，無數交遊氣槩中。",
            "未覺門前車轍少，阿戎清賞有渾風。"
        ],
        "title": "輓方宋賢四絕  其四",
        "id": "df8077c7-1a5c-4c6d-b8c7-81cfe037c04a"
    },
    {
        "author": "黄公度",
        "paragraphs": [
            "貴不改舊習，老猶遵幼儀。",
            "安貧偕隠者，急義勝男兒。",
            "餘潤河九里，寧馨桂一枝。",
            "秋毫有遺恨，石窌剖封遲。"
        ],
        "title": "輓陳夫人卓氏二首  其一",
        "id": "32ac6fb7-e3d7-4e9c-adbc-785b4080c579"
    },
    {
        "author": "黄公度",
        "paragraphs": [
            "蘋藻潔羞遺訓在，芝蘭奕葉慶源賒。",
            "何人誄德須千字，他日塚傍應萬家。",
            "秋風摧謝忘憂草，古木悲啼反哺鴉。",
            "猶憶升堂初拜跪，依然象服儼笄珈。"
        ],
        "title": "輓陳夫人卓氏二首  其二",
        "id": "d8de82c5-ec3b-443a-9a34-fd87f3d1a36a"
    },
    {
        "author": "黄公度",
        "paragraphs": [
            "曾向文闈屈壯圖，羞將華髮傍戎車。",
            "平生自致千金産，投老相辜一卷書。",
            "有子克家追羯末，何人會葬盡嚴徐。",
            "青天白日佳城閉，宰木蕭蕭繐帳虛。"
        ],
        "title": "輓林聞遠",
        "id": "15599d91-1ce9-4f1b-9d6d-2adc34fdc5f5"
    },
    {
        "author": "黄公度",
        "paragraphs": [
            "孟母鄰兮陶母賓，祥麟威鳳各才名。",
            "早持容德嬪天族，誰信艱勤老我生。",
            "雙鶴跰躚來弔客，一牛贔屭得佳城。",
            "人間毫髮有遺恨，五桂纔看一桂榮。"
        ],
        "title": "輓趙若愚母",
        "id": "abc33bf1-c417-4fcc-89ee-27a24e0a8370"
    },
    {
        "author": "黄公度",
        "paragraphs": [
            "弓冶傳家學，才名觀國賓。",
            "譚經至白首，投老漫青綸。",
            "北去曾乘險，南歸益自珍。",
            "要知超悟處，縹帙有離塵。"
        ],
        "title": "輓十一伯奉議四首  其一",
        "id": "b1ac7d74-058a-4365-8c87-a74f893df974"
    },
    {
        "author": "黄公度",
        "paragraphs": [
            "丘壑性所樂，詩書老自娛。",
            "譚惟聽兩部，貧不種千奴。",
            "歲月柯間蟻，功名水上鳬。",
            "平生五車讀，留得付諸孤。"
        ],
        "title": "輓十一伯奉議四首  其二",
        "id": "490fec96-0fd2-4603-8074-1c43767f19da"
    },
    {
        "author": "黄公度",
        "paragraphs": [
            "有子皆麟鳳，承家頼一夔。",
            "朝班通籍日，綸誥錫封時。",
            "堂上蘭羞罷，人間風樹悲。",
            "生榮死不朽，猶恨未期頤。"
        ],
        "title": "輓十一伯奉議四首  其三",
        "id": "fece842e-0ca7-439f-8204-b9484d01895f"
    },
    {
        "author": "黄公度",
        "paragraphs": [
            "往者更聲律，公兮獨老成。",
            "餘波及猶子，作賦得虛名。",
            "瘴海三年別，靈巖一夢驚。",
            "歸來訪遺跡，心折涕縱橫。"
        ],
        "title": "輓十一伯奉議四首  其四",
        "id": "6bf92741-119d-452e-8d3f-115f375e3fe7"
    },
    {
        "author": "黄公度",
        "paragraphs": [
            "十方同聚會，箇箇學無爲。",
            "此是選佛場，心空及第歸。"
        ],
        "title": "謁守浄禪師",
        "id": "e8f193f0-b606-4407-8ec0-63290993b8bf"
    },
    {
        "author": "黄公度",
        "paragraphs": [
            "後樂先憂記飽觀，茲樓今始得憑欄。",
            "吐吞五水波濤闊，出納三光境界寬。",
            "黄帝樂聲喧廣宙，湘君山影浸晴瀾。",
            "江山何獨助張說，收拾清暉上筆端。"
        ],
        "tags": [
            "岳阳楼"
        ],
        "title": "岳陽樓",
        "id": "5ec8c1be-3095-471c-9ec6-1f027209a0a1"
    },
    {
        "author": "黄公度",
        "paragraphs": [
            "欲治之主不世出，大名之下難久居。"
        ],
        "title": "句  其一",
        "id": "31d9efb5-7db8-4855-9fb7-424a49b89d74"
    },
    {
        "author": "黄公度",
        "paragraphs": [
            "依舊家山萬里，重新場屋三年。"
        ],
        "title": "句  其二",
        "id": "54b5855b-802b-4660-b740-a695760073b2"
    },
    {
        "author": "余子侯",
        "paragraphs": [
            "無正文。"
        ],
        "title": "游虎丘巖偶題壁韻叶因分字聯句",
        "id": "b5ebf53c-78b9-40be-b863-069ad04d9478"
    },
    {
        "author": "黄瑀",
        "paragraphs": [
            "直上雲峰表，雲間謁洞天。",
            "自慚無善政，來此乞豐年。"
        ],
        "title": "樂山禱雨",
        "id": "a4f29261-049f-41ac-b91a-d9f61afd3a2e"
    },
    {
        "author": "汪澈",
        "paragraphs": [
            "一室安巾鉢，穨然了性空。",
            "曲肱忘世夢，行脚本家風。",
            "山靜人稀到，窗開意不窮。",
            "我來頻假寐，樂亦在其中。"
        ],
        "title": "留題授上人曲肱齋",
        "id": "7eed06f2-a5ce-4b02-8efb-cc7bf26f00a2"
    },
    {
        "author": "錢端禮",
        "paragraphs": [
            "塵纓久欲濯滄浪，今日來遊大澤塘。",
            "水似我心心似水，更無一事可商量。"
        ],
        "title": "題瑞巖大澤塘",
        "id": "982955be-502b-4926-b624-0243312c621e"
    },
    {
        "author": "錢端禮",
        "paragraphs": [
            "架屋巾山最上頭，曲肱打睡百無憂。",
            "雲容獻狀留殘雨，海月橫陳有去舟。",
            "閑裏琴書緣好客，向來鐘鼓不驚鷗。",
            "會將一滴曹溪水，洗盡胸中萬斛愁。"
        ],
        "title": "留題授上人曲肱齋",
        "id": "77c73ae0-38cc-4a71-b721-d1fda932afff"
    },
    {
        "author": "錢端禮",
        "paragraphs": [
            "畫手自高前輩，雲山已屬吾曹。",
            "若會瀟湘物色，便當醉讀離騷。"
        ],
        "title": "題米元暉瀟湘圖",
        "id": "6d322a6c-4600-420d-98fe-f593c765d26f"
    },
    {
        "author": "錢端禮",
        "paragraphs": [
            "□□雲收出遠林，兩山不隔□□鳴。",
            "層臺迥出層霄外，霜□還同霜月平。",
            "修竹可人無俗韻，疏梅能事□僧清。",
            "寶□遍□虛空界，深夜猶聞梵唄聲。"
        ],
        "title": "咏般若臺一首贈源□長□",
        "id": "6851f7b9-fa21-4e00-aed8-218034f08e1e"
    },
    {
        "author": "李龜朋",
        "paragraphs": [
            "翰苑前資漢碩儒，苦心何翅十年餘。",
            "修成當代將來法，讀盡生平未見書。",
            "黄帊奏篇登御府，紫綸加秩下宸除。",
            "近臣已是聞天語，鸞鵲催歸定不虛。"
        ],
        "title": "賀熊克進九朝要略轉一官",
        "id": "cb938913-7983-4828-8718-b3126dfe2244"
    },
    {
        "author": "李龜朋",
        "paragraphs": [
            "石磴行崎曲，緣雲入翠微。",
            "山寒驚歲晚，渚綠認春歸。",
            "絕境爲誰設，清歡如此稀。",
            "軒窗生夜氣，簷角有星飛。"
        ],
        "title": "同謝子肅諸公飲巾山岊上人房",
        "id": "b169703d-7020-4985-907a-ea0cf4e42855"
    },
    {
        "author": "曾覿",
        "paragraphs": [
            "天寶胡塵暗兩京，禍從妃子笑中生。",
            "玉環兩字真堪恨，好與青山別改名。"
        ],
        "title": "玉環山",
        "id": "80a324a5-3bd9-41ef-91a1-a499394b82a8"
    },
    {
        "author": "曾覿",
        "paragraphs": [
            "筆端造化出天巧，寫出江南雪壓枝。",
            "誰道春歸無覓處，橫斜全似越溪時。"
        ],
        "title": "題楊補之雪梅圖",
        "id": "34c9aa9b-0197-406b-a55c-f17ae56136d1"
    },
    {
        "author": "釋寶印",
        "paragraphs": [
            "徧地殘紅春去也，拍天漲綠興悠哉。",
            "道人覓甚安心法，達磨當時带不來。"
        ],
        "title": "偈頌十五首  其一",
        "id": "e2710e7a-98f3-4750-9053-93c7f47402fc"
    },
    {
        "author": "釋寶印",
        "paragraphs": [
            "六月初一，燒空赤日。",
            "十字街頭，雪深一尺。",
            "掃除不暇，回避不及。",
            "凍得東村廖胡子，半夜著鞋水上立。"
        ],
        "title": "偈頌十五首  其二",
        "id": "4a89d407-2936-432b-91be-daaf93db1710"
    },
    {
        "author": "釋寶印",
        "paragraphs": [
            "虎頭带角人難措，石火電光須密布。",
            "假饒烈士薦應難，懵底如何善回互。"
        ],
        "title": "偈頌十五首  其三",
        "id": "fc99c2fd-2f18-4cbc-8a29-c7119f1a6351"
    },
    {
        "author": "釋寶印",
        "paragraphs": [
            "便是猶陪句，如何已涉言。",
            "須知言句外，聲色不相干。"
        ],
        "title": "偈頌十五首  其四",
        "id": "9c8f8fb6-20cb-44b2-ab9c-a16068d7a2a0"
    },
    {
        "author": "釋寶印",
        "paragraphs": [
            "前箭射人可，後箭射人深。",
            "鍾先生沒後，此道少知音。"
        ],
        "title": "偈頌十五首  其五",
        "id": "d13f2aa6-2258-4f72-8373-42daddb8d628"
    },
    {
        "author": "釋寶印",
        "paragraphs": [
            "來也宮殿隨身，去也笙歌滿路。",
            "侍者白頭如新，趙州傾蓋如故。"
        ],
        "title": "偈頌十五首  其六",
        "id": "da39b01e-e518-4c31-9e8c-2538fd1b20c9"
    },
    {
        "author": "釋寶印",
        "paragraphs": [
            "佛高一丈，魔高一丈。",
            "正覺山前，無風起浪。",
            "金山箇裏，佛魔俱喪。",
            "明星現時，且莫欺誑。",
            "無牛乳糜，有德山棒。",
            "爲甚如此，真法供養。"
        ],
        "title": "偈頌十五首  其七",
        "id": "1aa0c634-ed44-4de6-867a-e0d09731de7d"
    },
    {
        "author": "釋寶印",
        "paragraphs": [
            "雨足歛煙雲，山晴開錦綉。",
            "良哉信心人，知有向上竅。",
            "携家上崔嵬，法席爲宏開。",
            "五百阿羅漢，擲錫與浮杯。",
            "赴供如雲集，壽山增岌岌。",
            "次男慧性開，念念皆迪吉。",
            "徑山不覆藏，言外要承當。",
            "風雲重際會，歸去侍清光。"
        ],
        "title": "偈頌十五首  其八",
        "id": "09c02229-9bbf-4bef-892e-d4e845c44529"
    },
    {
        "author": "釋寶印",
        "paragraphs": [
            "說法不勞三寸舌，參禪惜取兩莖眉。",
            "玉欄干畔青青柳，最好人間二月時。"
        ],
        "title": "偈頌十五首  其九",
        "id": "0a720e75-2fef-4cfa-96ba-810e3cbfb200"
    },
    {
        "author": "釋寶印",
        "paragraphs": [
            "何似生，合取口，三世諸佛不知有。",
            "日午打三更，面南看北斗。"
        ],
        "title": "偈頌十五首  其一○",
        "id": "88f4d9ea-548c-4e42-a593-9042f5224577"
    },
    {
        "author": "釋寶印",
        "paragraphs": [
            "律身行業凜冰霜，接物機關走雷電。",
            "七千餘指渴思漿，願爲重提正法眼。"
        ],
        "title": "偈頌十五首  其一一",
        "id": "4a691137-4a5e-4641-829d-50164f3d3733"
    },
    {
        "author": "釋寶印",
        "paragraphs": [
            "初三十一，中九下七。",
            "衆眼難瞞，當機莫惜。"
        ],
        "title": "偈頌十五首  其一二",
        "id": "512d7e02-b15a-461e-8fe2-e5a5871e61a0"
    },
    {
        "author": "釋寶印",
        "paragraphs": [
            "胡張三，黑李四。",
            "不會禪，不識字。",
            "驀然相見閙籃頭，話盡平生各歸去。",
            "十日雨，五日風，謳歌鼓舞樂無窮。"
        ],
        "title": "偈頌十五首  其一三",
        "id": "7e44e462-9cad-4881-9e02-690a3bbc52e2"
    },
    {
        "author": "釋寶印",
        "paragraphs": [
            "浮玉山頭留不住，相携夜過長蘆渡。",
            "識得諸方第一機，踏翻船子先歸去。"
        ],
        "title": "偈頌十五首  其一四",
        "id": "bd5bc09b-26ad-4f15-b502-a01b49f4daba"
    },
    {
        "author": "釋寶印",
        "paragraphs": [
            "千尺絲綸直下垂，錦鱗撥剌上鈎時。",
            "斜風細雨歌歸去，醉倒蓬窗百不知。"
        ],
        "title": "頌古三首  其一",
        "id": "1d667794-da9c-47e4-b53a-9998af2a034f"
    },
    {
        "author": "釋寶印",
        "paragraphs": [
            "水因有月方知靜，天爲無雲始覺高。",
            "獨坐孤峯休更問，此時難著一絲毫。"
        ],
        "title": "頌古三首  其二",
        "id": "7f0de0af-8817-4285-8226-7971108a4008"
    },
    {
        "author": "釋寶印",
        "paragraphs": [
            "學佛人人被佛瞞，撥塵見得幾何般。",
            "狂風卷地雲吹散，獨立欄干宇宙寬。"
        ],
        "title": "頌古三首  其三",
        "id": "7e06eb8a-8cad-42f4-89ea-d1c429d2556e"
    },
    {
        "author": "釋寶印",
        "paragraphs": [
            "日上月下，速如電轂。",
            "又是重新，一陽來復。",
            "湛不摇處，暖生寒谷。",
            "籬落梅華，枝枝粲玉。",
            "賀客街頭，亞肩疊足。",
            "借婆裙子拜婆年，不識本來真面目。"
        ],
        "title": "偈二首  其一",
        "id": "b161bdf1-ed61-4d08-8a8e-55500226f36b"
    },
    {
        "author": "釋寶印",
        "paragraphs": [
            "將心除妄妄難除，即妄明心道轉迂。",
            "桶底趯穿無忌諱，等閑一步一芙蕖。"
        ],
        "title": "偈二首  其二",
        "id": "2f8f5800-6c07-4ea5-aa31-cfd404d015f5"
    },
    {
        "author": "釋寶印",
        "paragraphs": [
            "江路歲崢嶸，酸風更蕭瑟。",
            "發興訪梅花，主盟得詩伯。",
            "孤芳有餘妍，初不带脂澤。",
            "香度竹籬短，影摇谿水碧。",
            "同時飲中仙，著我林下客。",
            "春槽沸滴紅，滿坐喧舉白。",
            "澆胸獨茗碗，臭味曾不隔。",
            "公今日邊去，陛下正前席。",
            "請看枝頭春，中有和羹實。",
            "反騷試與題，不礙心鐵石。"
        ],
        "title": "梅林分韻得澤字",
        "id": "20883d8c-eafe-42ec-9f02-8b3f0cf63c7a"
    },
    {
        "author": "釋寶印",
        "paragraphs": [
            "有無語默謾徒勞，居士何曾動一毫。",
            "世祖功成三十六，雲臺爭似釣臺高。"
        ],
        "title": "頌古十八首  其一",
        "id": "cd8c8b43-1904-48c3-b26d-4f2d421fb684"
    },
    {
        "author": "釋寶印",
        "paragraphs": [
            "手按吹毛豈易爲，兩堂要活死貓兒。",
            "趙州上樹安身法，多少傍人眼搭𥉍。"
        ],
        "title": "頌古十八首  其二",
        "id": "e92eaf9c-646a-484d-8e5f-63881cbe4d1d"
    },
    {
        "author": "釋寶印",
        "paragraphs": [
            "一箇形骸兩姓名，入泥入水可憐生。",
            "回頭掣斷黄金鏁，肯向毗盧頂上行。"
        ],
        "title": "頌古十八首  其三",
        "id": "2b2717ae-ebae-47be-a1c2-9b5e7b5f5353"
    },
    {
        "author": "釋寶印",
        "paragraphs": [
            "豎起拂子封白紙，千里誰知有知己。",
            "行人莫與路爲讎，四海五湖王化裏。"
        ],
        "title": "頌古十八首  其四",
        "id": "f4aa5b06-2d8b-47e1-b79a-d1834b92aff8"
    },
    {
        "author": "釋寶印",
        "paragraphs": [
            "一橈提起定綱宗，直得乾坤大地空。",
            "只爲夾山輕放過，至今四海錯流通。"
        ],
        "title": "頌古十八首  其五",
        "id": "b801f5c4-eba0-4444-a750-d53b2d142fb5"
    },
    {
        "author": "釋寶印",
        "paragraphs": [
            "臨濟慣白拈，普化慣掣顛。",
            "一場好笑具，後世作三玄。"
        ],
        "title": "頌古十八首  其六",
        "id": "d7c7f004-901a-4a2e-bcc2-c8a871e2c8eb"
    },
    {
        "author": "釋寶印",
        "paragraphs": [
            "全收全放不通風，點破將來已不中。",
            "禮拜起來雖悟去，街頭笑倒李三翁。"
        ],
        "title": "頌古十八首  其七",
        "id": "4775dc43-f2c7-40fc-aaac-6046e166858c"
    },
    {
        "author": "釋寶印",
        "paragraphs": [
            "山之峩峩，水之湯湯。",
            "冷眼覷著，無處慚惶。"
        ],
        "title": "頌古十八首  其八",
        "id": "73889b28-92f9-405e-b3e8-596fe34dd687"
    },
    {
        "author": "釋寶印",
        "paragraphs": [
            "忽然不然，如鋏如鉗。",
            "神仙秘訣，父子不傳。"
        ],
        "title": "頌古十八首  其九",
        "id": "8a3be876-0faa-433a-88e7-708e485ea026"
    },
    {
        "author": "釋寶印",
        "paragraphs": [
            "不疑不徹不失，片片春風狼籍。",
            "至今江北江南，游子徒勞外覓。",
            "休外覓，明如杲日黑如漆。"
        ],
        "title": "頌古十八首  其一○",
        "id": "8f077521-0d9e-4c03-8768-64a7518b66d7"
    },
    {
        "author": "釋寶印",
        "paragraphs": [
            "臨機一味放憨癡，其毒尤深棒喝時。",
            "堪笑人來誇敏手，得便宜是落便宜。"
        ],
        "title": "頌古十八首  其一一",
        "id": "c4356ac3-e604-4296-9d0a-cbae586c3397"
    },
    {
        "author": "釋寶印",
        "paragraphs": [
            "何必不必，金刀玉尺。",
            "甜者如檗，苦者如蜜。",
            "二十年來，無處雪屈。"
        ],
        "title": "頌古十八首  其一二",
        "id": "ba0cc48b-0086-4113-9b90-70fbaa84eccb"
    },
    {
        "author": "釋寶印",
        "paragraphs": [
            "李公要勸張公酒，却被張公罰一盃。",
            "珠遶團團休錯會，還家拍手笑哈哈。"
        ],
        "title": "頌古十八首  其一三",
        "id": "4a29bd93-a0d8-4276-ba82-dc1a34a17476"
    },
    {
        "author": "釋寶印",
        "paragraphs": [
            "應口曹源一滴時，誰知依樣畫貓兒。",
            "袖中三尺龍泉劒，落盡髑髏人不知。"
        ],
        "title": "頌古十八首  其一四",
        "id": "7f448bbc-0bb0-4f9d-84f7-984670a7be05"
    },
    {
        "author": "釋寶印",
        "paragraphs": [
            "衲僧悟易要迷難，無限漁翁失釣竿。",
            "點鐵成金猶自可，點金成鐵太無端。"
        ],
        "title": "頌古十八首  其一五",
        "id": "7f35314a-2eda-4686-8a8f-e565d57608eb"
    },
    {
        "author": "釋寶印",
        "paragraphs": [
            "正月孟春猶寒，從頭萬種千般。",
            "昨夜虛空落地，和風搭在闌干。"
        ],
        "title": "頌古十八首  其一六",
        "id": "723351f0-477b-4792-a4ea-44818fd6a27e"
    },
    {
        "author": "釋寶印",
        "paragraphs": [
            "胡張三背手張弓，黑李四反身架箭。",
            "直饒囓鏃古將軍，對面髑髏穿一穿。"
        ],
        "title": "頌古十八首  其一七",
        "id": "9d96d8e5-f8b3-4d2a-a0a1-8536d4356c16"
    },
    {
        "author": "釋寶印",
        "paragraphs": [
            "生鐵鑄就崑崙兒，眼耳鼻舌如泥塊。",
            "西天此土謾紛紜，鐵眼銅睛看不破。"
        ],
        "title": "頌古十八首  其一八",
        "id": "f432068d-a241-4f83-8149-ce0df61bfa69"
    },
    {
        "author": "釋寶印",
        "paragraphs": [
            "窈窕門前九鎖山，琮琤石角千層水。",
            "白雲影裏閲羣仙，風斷木犀香未已。",
            "我從青城大面來，羽衣駕鶴欣相陪。",
            "五峯去此在咫尺，肯惜杖屨時徘徊。"
        ],
        "title": "寓宿洞霄",
        "id": "14cf5798-c834-47c2-9f84-ac26a7f0c15f"
    },
    {
        "author": "釋寶印",
        "paragraphs": [
            "滿屋掛碑光耿耿。"
        ],
        "title": "句",
        "id": "3bbc4747-f755-4362-8711-dfdcc2dc8790"
    },
    {
        "author": "葉黯",
        "paragraphs": [
            "文章萬言抵杯水，世上虛名徒爾耳。",
            "我常自笑一生癡，那更將癡笑羣子。",
            "大屋沈沈餘百年，到今所閲知幾士。",
            "看渠得失自偶然，其間悲喜從何起。",
            "君聞我言亦大笑，爲說萬事總如此。",
            "□□□□□□□，□□□□□□□。",
            "急須了却公家事，門外不知春有幾。",
            "□□□□□□□，□□□□□□□。",
            "□□□□□□□，飛雨時聞打窗紙。",
            "他年萬一復相從，未必從容今日似。"
        ],
        "title": "和洪容齋鎖院作",
        "id": "ba6f027f-8026-449c-84eb-3a2684b3f3c0"
    },
    {
        "author": "葉黯",
        "paragraphs": [
            "一門伯仲知誰似，四海文章正數君。",
            "何事與予如舊識，由來于世兩相聞。",
            "閑官各喜光陰賸，勝地空多物色分。",
            "忽復翩然從此去，便應變化上青雲。"
        ],
        "title": "送容齋自福倅滿歸  其一",
        "id": "26b30567-2e46-495e-88fe-d4cc705fe09e"
    },
    {
        "author": "葉黯",
        "paragraphs": [
            "此地相從驚歲晚，登臨況是客歸時。",
            "却將襟抱向誰可，正爾艱難唯子知。",
            "情到中年工作惡，別于生世易爲悲。",
            "梅花盡醉清江上，黯澹西風凍雨垂。"
        ],
        "title": "送容齋自福倅滿歸  其二",
        "id": "56e6eeee-c4e5-44c6-bf63-31f04f91619a"
    },
    {
        "author": "李靚",
        "paragraphs": [
            "樹在溪無影，禽來鶻未知。",
            "愛花留潤與，避日卷陰移。"
        ],
        "title": "霧",
        "id": "1accb12b-795e-4c1d-8b4c-9eab0d95e118"
    },
    {
        "author": "胡仔",
        "paragraphs": [
            "小院春寒閉寂寥，杏花枝上雨瀟瀟。",
            "午窗歸夢無人喚，銀葉龍涎香漸銷。"
        ],
        "title": "春寒",
        "id": "387decae-a96c-4d2d-9b5c-c7164719094f"
    },
    {
        "author": "胡仔",
        "paragraphs": [
            "何處金錢與玉錢，化爲蝴蝶夜翩翩。",
            "青絲網住芳叢上，開作秋花取意妍。"
        ],
        "title": "詠黄白菊花",
        "id": "869adcd9-f53e-4d6e-aa2c-a7c893b1e3bb"
    },
    {
        "author": "胡仔",
        "paragraphs": [
            "青玻璃色瑩長空，爛銀盤挂屋山東，晚凉徐度一襟風。",
            "天分風月相管領，對之技癢誰能忍，吟哦自恨詩才窘。",
            "掃寬露坐發興新，浮蛆琰琰拋青春，不妨舉盞成三人。"
        ],
        "title": "對月用促句換韻格",
        "id": "3766c588-e483-4ffe-b48b-b740f29ff65d"
    },
    {
        "author": "胡仔",
        "paragraphs": [
            "新詩湔拂自蘇黄，想見當年喜色香。",
            "草木無情遇真賞，豈知千載有餘芳。"
        ],
        "title": "和人詠蠟梅絕句因紀其事",
        "id": "c40bfa00-7702-4ff1-8f39-9009aa676c00"
    },
    {
        "author": "胡仔",
        "paragraphs": [
            "溪邊短短長長柳，波上來來去去船。",
            "鷗鳥近人渾不畏，一雙飛下鏡中天。"
        ],
        "title": "題苕溪漁隠圖  其一",
        "id": "08d6c503-e6e7-4d31-8601-e38c66f1db5c"
    },
    {
        "author": "胡仔",
        "paragraphs": [
            "秋雲漠漠烟蒼蒼，蘆花初白蓮葉黄。",
            "釣船盡日來往處，南村北村秔稻香。"
        ],
        "title": "題苕溪漁隠圖  其二",
        "id": "585ad417-ebca-473b-9cbb-dcd8303033b4"
    },
    {
        "author": "胡仔",
        "paragraphs": [
            "卷起綸竿撇櫂歸，短篷斜掩宿漁磯。",
            "日高春睡無人喚，撩亂楊花繞夢飛。"
        ],
        "title": "題苕溪漁隠圖  其三",
        "id": "b1c1ea4c-a2cf-4ebe-9917-e0df9ae75273"
    },
    {
        "author": "胡仔",
        "paragraphs": [
            "三間小閣賈耘老，一首佳詞沈會宗。",
            "無限當時好風月，如今總屬績溪翁。"
        ],
        "title": "詠苕溪水閣",
        "id": "8da0f71f-8472-4d77-a796-989f5ddc674d"
    },
    {
        "author": "胡仔",
        "paragraphs": [
            "乞巧筵開玉露秋，一鈎凉月掛西樓。",
            "人間百巧方無奈，寄語天孫好罷休。"
        ],
        "title": "和人七夕詩",
        "id": "8b126762-4978-43f3-b795-6a651ac76a76"
    },
    {
        "author": "胡仔",
        "paragraphs": [
            "執戟老人雙鬢斑，陸沉三世不遷官。",
            "窮如老鼠穿牛角，拙似鮎魚上竹竿。",
            "豈有葡萄博名郡，空餘苜蓿上朝盤。",
            "榮華氣象無絲許，正坐平生骨相寒。"
        ],
        "title": "足子蒼和人詩",
        "id": "7d7eeb4d-339a-4686-af17-7ff11f969e21"
    },
    {
        "author": "胡仔",
        "paragraphs": [
            "碑存溪石高嵯峨，漢字漫滅新鎸訛，臺非舊築行人過。",
            "赤帝當年布衣起，老嫗悲啼白龍死，芒碭生雲凝夜紫。",
            "一朝花發咸陽春，老劍磨血消京塵，歸來故里天上人。",
            "千古斜陽愁色裏，草沒荒城狐掉尾，不信英雄化爲鬼。"
        ],
        "title": "歌風臺",
        "id": "369d34e7-5932-4e00-946b-a43dbe00092f"
    },
    {
        "author": "胡仔",
        "paragraphs": [
            "壯圖鵬翼九萬里，末路羊腸百八盤。"
        ],
        "title": "句  其一",
        "id": "3df3a1f9-6bcf-4a9e-af95-c3acbef2be5b"
    },
    {
        "author": "胡仔",
        "paragraphs": [
            "話盡春愁雙紫燕，喚回午夢一黄鸝。"
        ],
        "title": "句  其二",
        "id": "9b44c58a-4460-4253-848b-3ee9f99fefb9"
    },
    {
        "author": "胡仔",
        "paragraphs": [
            "潤資宿麥兩歧秀，寒勒新花幾信風。"
        ],
        "title": "句  其三",
        "id": "77fa1b9d-2d07-4dc2-aa49-4718cdb9ad32"
    },
    {
        "author": "胡仔",
        "paragraphs": [
            "鸚鵡杯且酌清濁，麒麟閣懶畫丹青。"
        ],
        "title": "句  其四",
        "id": "8b3bbcfd-b432-4fb9-bfe8-a9cc714d6051"
    },
    {
        "author": "胡仔",
        "paragraphs": [
            "爲官兩部喧朝夢，在野千機促婦功。"
        ],
        "title": "句  其五",
        "id": "a202aaef-6e8d-440d-9d5c-32a993423ebc"
    },
    {
        "author": "胡仔",
        "paragraphs": [
            "釣艇江湖千里夢，客氈風雪十年寒。"
        ],
        "title": "句  其六",
        "id": "768ec1d2-bb9a-4d3e-b52c-609ae1c8d19e"
    },
    {
        "author": "胡仔",
        "paragraphs": [
            "霞抹晚空魚尾赤，水生春渚鴨頭青。"
        ],
        "title": "句  其七",
        "id": "36832202-567f-4073-8185-2f6d06bb90d5"
    },
    {
        "author": "胡仔",
        "paragraphs": [
            "愁隨竹葉消春盞，喜入燈花綴夜缸。"
        ],
        "title": "句  其八",
        "id": "e2930388-7ef2-4c9e-8d9b-21d4808ffe33"
    },
    {
        "author": "胡仔",
        "paragraphs": [
            "飛花紅千點，芳草綠萬里。"
        ],
        "title": "句  其九",
        "id": "5bd564c1-409a-4474-a0d1-cc9cc69077e2"
    },
    {
        "author": "胡仔",
        "paragraphs": [
            "白髮惟公道，春風不世情。"
        ],
        "title": "句  其一○",
        "id": "dcf60ee2-6e87-40b9-81f3-cb850681f627"
    },
    {
        "author": "胡仔",
        "paragraphs": [
            "飛絮落花春向晚，疾風甚雨暮生寒。"
        ],
        "title": "句  其一一",
        "id": "64307cef-87bf-4238-addc-5f96de5f065b"
    },
    {
        "author": "李縝",
        "paragraphs": [
            "疑與月相吞。"
        ],
        "title": "句  其一",
        "id": "4181bd1c-2b19-45de-a94b-0f103629e5f9"
    },
    {
        "author": "李縝",
        "paragraphs": [
            "借發明年最早花。"
        ],
        "title": "句  其二",
        "id": "e7445fcf-beb1-4698-8f2c-fd6128a2050a"
    },
    {
        "author": "李縝",
        "paragraphs": [
            "客愁春恨兩茫茫。"
        ],
        "title": "句  其三",
        "id": "63e2e117-4a56-4269-83ce-a1b8460f3bc1"
    },
    {
        "author": "李縝",
        "paragraphs": [
            "南園北園花滿風。"
        ],
        "title": "句  其四",
        "id": "9eb2a288-21de-4925-933d-c298e2b05730"
    },
    {
        "author": "李縝",
        "paragraphs": [
            "豈待世間桃李風。"
        ],
        "title": "句  其五",
        "id": "7665e1e6-fddf-4ee6-804f-7e768811d103"
    },
    {
        "author": "李縝",
        "paragraphs": [
            "莫嫌春淺花房小。"
        ],
        "title": "句  其六",
        "id": "d2216093-f34d-4309-bbcf-b40ff0a2adf9"
    },
    {
        "author": "李縝",
        "paragraphs": [
            "酥滴寒英露滴香。"
        ],
        "title": "句  其七",
        "id": "97794673-14f2-46e4-b754-996e33f2f36c"
    },
    {
        "author": "李縝",
        "paragraphs": [
            "蘭替天香蜜替黄。"
        ],
        "title": "句  其八",
        "id": "43f3b5e5-2212-457b-a2ba-7a7b0c20140d"
    },
    {
        "author": "李縝",
        "paragraphs": [
            "疑是西湖處士魂。"
        ],
        "tags": [
            "西湖"
        ],
        "title": "句  其九",
        "id": "4ff5196e-f5c1-4255-8cca-ae7830287e82"
    },
    {
        "author": "李縝",
        "paragraphs": [
            "又遣相思夢到家。"
        ],
        "title": "句  其一○",
        "id": "d7f3d150-8564-4b25-9898-d6ca5c650c8b"
    },
    {
        "author": "李縝",
        "paragraphs": [
            "直似山陰雪下時。"
        ],
        "title": "句  其一一",
        "id": "5867c74f-f63d-4352-90f2-65ac0248f504"
    },
    {
        "author": "李縝",
        "paragraphs": [
            "可憐幾許懷春意。"
        ],
        "title": "句  其一二",
        "id": "1cad9818-6d3f-42d9-84b7-3d42e0df2257"
    },
    {
        "author": "李縝",
        "paragraphs": [
            "眼明初識道家裝。"
        ],
        "title": "句  其一三",
        "id": "f665fb68-c140-402d-b1e1-6a4f9a691a7c"
    },
    {
        "author": "李縝",
        "paragraphs": [
            "仙衣襞積素中單。"
        ],
        "title": "句  其一四",
        "id": "6932dc7d-6677-4e05-b4d1-a0d11a6e9415"
    },
    {
        "author": "李縝",
        "paragraphs": [
            "鶗鴂一聲春事空。"
        ],
        "title": "句  其一五",
        "id": "744df9c7-7e50-407e-8582-cb3025d0c0ae"
    },
    {
        "author": "李縝",
        "paragraphs": [
            "幾回夢作花間蝶。"
        ],
        "title": "句  其一六",
        "id": "c817fb64-bce6-4683-84d1-6956a5195209"
    },
    {
        "author": "李縝",
        "paragraphs": [
            "似嫌時世妝梳淺。"
        ],
        "title": "句  其一七",
        "id": "dcb935ef-a190-4243-9534-841ba4e16eb7"
    },
    {
        "author": "李縝",
        "paragraphs": [
            "女鬟誇巧幻寒芳。"
        ],
        "title": "句  其一八",
        "id": "d977c0cb-b383-441f-8caf-1ff53f5d7d08"
    },
    {
        "author": "李縝",
        "paragraphs": [
            "惆悵晚來風定後。"
        ],
        "title": "句  其一九",
        "id": "3f20fc31-f2ab-4aec-9983-b84576f665ad"
    },
    {
        "author": "李縝",
        "paragraphs": [
            "從教革带減詩鐶。"
        ],
        "title": "句  其二○",
        "id": "331a4853-8c38-4a81-98b6-fc2d5fc52ef7"
    },
    {
        "author": "李縝",
        "paragraphs": [
            "幾回醉嚼春風骨。"
        ],
        "title": "句  其二一",
        "id": "1dd694fb-d86e-4d86-9829-e7c1c09736f5"
    },
    {
        "author": "李縝",
        "paragraphs": [
            "天與風流春與嬌。"
        ],
        "title": "句  其二二",
        "id": "b6f46e9e-e314-47aa-98e4-5b8c661f2308"
    },
    {
        "author": "李縝",
        "paragraphs": [
            "暗香都自著人來。"
        ],
        "title": "句  其二三",
        "id": "a71176ab-314e-4daa-9d42-40c57b117538"
    },
    {
        "author": "李縝",
        "paragraphs": [
            "童初宮裏雨斑斑。"
        ],
        "title": "句  其二四",
        "id": "4278dff1-3799-4426-b7d3-e48727959f2e"
    },
    {
        "author": "李縝",
        "paragraphs": [
            "淺笑微顰盡斷腸。"
        ],
        "title": "句  其二五",
        "id": "2a244b69-98c9-48a2-aef3-fcf83874e1c3"
    },
    {
        "author": "李縝",
        "paragraphs": [
            "行人將底酬春色。"
        ],
        "title": "句  其二六",
        "id": "99e4bc5f-a453-4889-b82b-08af254668f7"
    },
    {
        "author": "李縝",
        "paragraphs": [
            "蜂撩蝶嬲不相饒。"
        ],
        "title": "句  其二七",
        "id": "ce0bd556-a157-4c5f-8f19-9ed7a533e3d0"
    },
    {
        "author": "李縝",
        "paragraphs": [
            "芒鞵遠覓香來處。"
        ],
        "title": "句  其二八",
        "id": "dfbbc8b5-1f34-4ae3-a147-8d7044cc438b"
    },
    {
        "author": "李縝",
        "paragraphs": [
            "駝裘幾折犯寒花。"
        ],
        "title": "句  其二九",
        "id": "a12a1c2e-6ceb-4876-8eaa-c44849f8f44e"
    },
    {
        "author": "李縝",
        "paragraphs": [
            "何人月下此幽尋。"
        ],
        "title": "句  其三○",
        "id": "1d6d75d4-a468-492b-a4dd-250df0feabf5"
    },
    {
        "author": "李縝",
        "paragraphs": [
            "江頭千樹玉模糊。"
        ],
        "title": "句  其三一",
        "id": "56cb8d27-6e87-47c8-b615-9e72ef3bf948"
    },
    {
        "author": "李縝",
        "paragraphs": [
            "可憐風味故依然。"
        ],
        "title": "句  其三二",
        "id": "6306fca4-b07c-4fa4-a2aa-fa2eb98f95b0"
    },
    {
        "author": "員興宗",
        "paragraphs": [
            "時序一轉轂，乾坤雙旅亭。",
            "此日即昨日，春過秋崢嶸。",
            "如何萬象間，寓我七尺形。",
            "忽憶縣以西，遠覽目屢經。",
            "前峰一鼇伏，遥巘千螺青。",
            "是窮天外勝，誰託世上名。",
            "翩翩佳公子，語秀含餘清。",
            "來此集賓客，溪山兩鍾情。",
            "亭如栖烟樹，客乃委浪萍。",
            "共此一時勝，遐哉萬古城。",
            "長歌白雲遏，落日金盃傾。",
            "我至將無時，庶以娛瞻聽。",
            "三嵎此其一，松柏爭敷榮。",
            "地靈瑩骨秀，不受紅塵攖。",
            "今朝動清興，有人踏皇扃。",
            "勝絕定何如，同起爲蒼生。"
        ],
        "title": "和王丞絕勝亭",
        "id": "91d333dc-9299-494c-ba0e-cd0ab04096ed"
    },
    {
        "author": "員興宗",
        "paragraphs": [
            "吾生會如寄，俯仰歲月荒。",
            "安得無盡境，寓樂窮時觴。",
            "朅來古城隅，露坐蔭石牀。",
            "皎皎月在野，山光映低昂。",
            "諸公飲文字，歌黛何由將。",
            "環客者誰歟，青青在吾傍。",
            "此君有令質，簡潔韻自長。",
            "一掃塵土想，化作冰雪腸。",
            "歲寒知幾何，衆木誰能霜。",
            "獨此抱身正，有耻踰平當。",
            "高度竟凜凜，不以外物攘。",
            "此會定清真，此懷爲君忘。"
        ],
        "title": "遊城西李氏園李仁甫謝伯堅同會席中得當字",
        "id": "60d33f36-0c1d-4492-9aee-3864f7f6ff39"
    },
    {
        "author": "員興宗",
        "paragraphs": [
            "疎疎來往舟，續續後前雨。",
            "湖光不自持，春色遽如許。",
            "日車忍停輪，塔鈴幸無語。",
            "沖懷宇宙寬，空濛我當取。"
        ],
        "title": "春遊分韻得雨字",
        "id": "01aac801-9717-4b2a-8793-91a91678b0f6"
    },
    {
        "author": "員興宗",
        "paragraphs": [
            "相與飲花下，飲極人自歌。",
            "有酒不共盡，奈此春光何。",
            "翻愁白日短，勿厭紅樹多。",
            "樹多尚云可，紅落無停柯。",
            "萬象懸悲端，歸卧山之阿。"
        ],
        "title": "諸公飲海棠下因賦韋陶體二首  其一",
        "id": "6554cbe9-0fbb-4d18-a5c2-c5dfa34a9d87"
    },
    {
        "author": "員興宗",
        "paragraphs": [
            "雨露下澤澤，衆卉含新滋。",
            "彼美海外棠，嫣然自繁枝。",
            "枝繁不忍折，與春作容姿。",
            "春容無定好，紛落青門道。",
            "故山菖蒲花，九節石上老。"
        ],
        "title": "諸公飲海棠下因賦韋陶體二首  其二",
        "id": "ede1f7e7-a369-48dd-abac-7dd257d4c01e"
    },
    {
        "author": "員興宗",
        "paragraphs": [
            "山花亂紛葩，崇蘭度輕馥。",
            "謂言抱正身，何以堪衆目。",
            "離披委叢萃，萬物困幽獨。",
            "美人尋當來，紉之佩空谷。"
        ],
        "title": "遺任子淵省元六首  其一",
        "id": "6683db6a-da5e-48e5-becf-9408d8689bb4"
    },
    {
        "author": "員興宗",
        "paragraphs": [
            "平生數任李，異質苦同調。",
            "饑作一飽營，詞欲四裔照。",
            "蟲魚慎勿箋，皇墳可敷奧。",
            "我亦玩世者，畸言期久要。",
            "斯人竟天遊，出語仍奇妙。"
        ],
        "title": "遺任子淵省元六首  其二",
        "id": "7fbd8973-a0f5-4610-a308-dbfd9dd4f398"
    },
    {
        "author": "員興宗",
        "paragraphs": [
            "何勞話前三，俱共入不二。",
            "耕耕我村田，自免荆棘累。",
            "因茲等用舍，已作舟不繫。",
            "枯風掩我情，零露泫我淚。"
        ],
        "title": "遺任子淵省元六首  其三",
        "id": "60f59b92-0560-4f67-b80c-cce981126b18"
    },
    {
        "author": "員興宗",
        "paragraphs": [
            "妙想語不周，中夜興抱膝。",
            "憶昨親蛟蜃，風浪身惻惻。",
            "天意增吳濤，滄江渺何極。",
            "君舟且勿理，南首快所歷。",
            "何如西樓觀，蕉花紅正滴。"
        ],
        "title": "遺任子淵省元六首  其四",
        "id": "ea78c7eb-c076-469b-8308-7953a4e13cc2"
    },
    {
        "author": "員興宗",
        "paragraphs": [
            "我有二三子，文字粲彪炳。",
            "一說爲波臣，或傳近華省。",
            "豈徒異榮寂，又墮生滅境。",
            "懸知羣物攝，大類任毛穎。",
            "不如洗故習，長笑天地永。"
        ],
        "title": "遺任子淵省元六首  其五",
        "id": "add13c03-b903-404a-8302-855b9700416e"
    },
    {
        "author": "員興宗",
        "paragraphs": [
            "我興一枯枿，空此歲月度。",
            "公幹仍多難，病亦沉綿屢。",
            "象犀竟誰攬，漫衝江海霧。",
            "誰說官異人，我才止堪簿。"
        ],
        "title": "遺任子淵省元六首  其六",
        "id": "acdf2eef-6e5f-4546-87c6-52e176ed0ccf"
    },
    {
        "author": "員興宗",
        "paragraphs": [
            "舟亦不肯駐，人亦不肯息。",
            "君有浩蕩志，我带憔悴色。",
            "欣然別我去，吾寧旅終極。",
            "念昔始知子，氣度流輩百。",
            "元祐明公孫，對面想宿昔。",
            "馮翁口吃吃，遇子亦賓客。",
            "悼徃懷今茲，俯見江漢窄。",
            "一官家萬里，悵恍凍饑逼。"
        ],
        "title": "送李省元周輔",
        "id": "df7a2187-3866-418f-bf47-1743af9ab048"
    },
    {
        "author": "員興宗",
        "paragraphs": [
            "幼安湖海士，氣杳秋空雲。",
            "遠目隘九州，誰識中領軍。",
            "真命寒柏獨，逸氣崇蘭熏。",
            "超遥首陽山，夫子猶二君。"
        ],
        "title": "管寧",
        "id": "0825add9-bb37-4fe2-92c9-e8eaed388283"
    },
    {
        "author": "員興宗",
        "paragraphs": [
            "我愛阮嗣宗，天懷達而放。",
            "理觴墮沉冥，出語輒清曠。",
            "駕言窮所之，途窮涕亦浪。",
            "伊人已真契，誰謂失之蕩。",
            "夷庚得神超，世以多岐喪。"
        ],
        "title": "阮籍",
        "id": "fc8df5ee-82cf-4a81-9c10-36855aa51c1a"
    },
    {
        "author": "員興宗",
        "paragraphs": [
            "青青十二樓，萬瓦浮雲稜。",
            "居者誰氏子，酒肉堆丘陵。",
            "一一閒峨眉，捨此不爲登。",
            "清夢幾時回，何曾舍虛凝。",
            "本欲了萬境，竟爲景所繩。",
            "我友子真子，士以古誼徵。",
            "載書來上都，結朿車不勝。",
            "插架備小築，且以觴賓朋。",
            "或人指之笑，謂此不能宏。",
            "有如短尾航，又如朿翅鷹。",
            "團疑戀殻龜，局類遭寒蠅。",
            "卑卑形覆缶，短短射依堋。",
            "行行頻壁礙，倚倚難軒憑。",
            "風立苦打頭，月坐傷橫肱。",
            "寒足籠擁掩，炎軀甑炊蒸。",
            "俯首忽見地，閉目可數層。",
            "何當攬星辰，惟堪掛用繒。",
            "君子促改辦，不爾陋可憎。",
            "我興聽是說，諸友無乃稱。",
            "交從二十年，我能識其膺。",
            "彼腹椰子大，千卷貯亦曾。",
            "體作黄冠樸，言乃水雲僧。",
            "豈其八尺高，而能礙晨興。",
            "瞻想西南北，衆萬皆環緪。",
            "奈此歸思何，猶然間騫騰。",
            "世好巍粉飾，是態惡可懲。",
            "元規塵可謝，肝膽醒春冰。",
            "但使居者樂，勿使疑者升。",
            "諸公斂戲語，俄然迭嗟矜。",
            "携酒共過之，窗虛納清澄。",
            "員子眼力到，數來數歸鵬。",
            "擬乎天上人，天門杳不應。",
            "爲君出登賦，歸來伴龕燈。",
            "三年京國夢，一柱立不能。",
            "我數無何鄉，神尻以爲乘。"
        ],
        "title": "李巽巖四望樓",
        "id": "47a17e3e-8091-4cdd-8f95-26125bb22fce"
    },
    {
        "author": "員興宗",
        "paragraphs": [
            "萬籟久已息，幽鳴竟天和。",
            "川靈如有知，野鳥時驚柯。",
            "明月照我衣，我起聊自歌。",
            "無酒今可觴，如此良夜何。"
        ],
        "title": "平等寺",
        "id": "b424586c-6d92-4a29-a680-43ffa54765c3"
    },
    {
        "author": "員興宗",
        "paragraphs": [
            "我本不即世，世網以維之。",
            "維之意何傷，俯仰百念衰。",
            "清真寓天壤，誠盡復誰欺。",
            "情忘物自遣，深虞未忘時。",
            "平生寄筆墨，幽解畧自茲。"
        ],
        "title": "即事",
        "id": "cb0f548a-e6ea-4930-b77e-691847ad3d27"
    },
    {
        "author": "員興宗",
        "paragraphs": [
            "道渾語不枯，意盡文自止。",
            "思成繭抽緒，渙若風行水。",
            "恭惟古先民，吾今亦如此。",
            "誰歟章句繪，碌碌寄餘子。"
        ],
        "title": "述古",
        "id": "ebe83163-cdd0-401a-a5ea-aaf544b43063"
    },
    {
        "author": "員興宗",
        "paragraphs": [
            "長蘆衝短蘆，挽船如挽車。",
            "一縷江摇天，縈带千里餘。",
            "時焉忽斷岸，依依見幽居。",
            "試問居者誰，此地家焉如。",
            "居者顧我笑，官何問之愚。",
            "一生宅莽蒼，豈覺城市娛。",
            "出戶舟爲步，入戶羹爲魚。",
            "田牧我有時，牛羊與之俱。",
            "但願秔稻豐，俯仰無所須。",
            "山河總白日，城市仍丘墟。",
            "我興愧其言，勞生嘆囚拘。",
            "因笑永民鼠，人大長狙狙。"
        ],
        "title": "自荆入沌至鄂凡十日沌中",
        "id": "a38bf832-c501-40d2-a22d-49cc9ab044d8"
    },
    {
        "author": "員興宗",
        "paragraphs": [
            "衆萬欣有託，我興渺無依。",
            "軻雄去則久，道論何其衰。",
            "味薄成抱惡，時趨化心低。",
            "豈謂杳莽中，有子相嬉嬉。",
            "君乃柏下苓，我乃松間絲。",
            "河關兩值遇，綢繆竟天姿。",
            "直我我即敬，曉我我自思。",
            "如何萬里舟，忽去不可維。",
            "頻變覺情易，人遠中自移。",
            "持杯動孤影，秋風又凄其。",
            "去日懸幾許，重來傍衰遲。",
            "渾渾皓首交，願言固來茲。"
        ],
        "title": "送校理梁同年子輔守彭門",
        "id": "5de94c9f-32f0-41c1-acd7-7ea327014cb8"
    },
    {
        "author": "員興宗",
        "paragraphs": [
            "生世事憂喜，擾擾合與分。",
            "合即海上鷗，分乃風中雲。",
            "分合懸有定，誰能預戚忻。",
            "心空等行脚，得酒且策勳。",
            "念昔求見子，相看每相羣。",
            "夤緣再值遇，天南話鄉枌。",
            "朝聲並屋喧，夜飲竟面醺。",
            "我遇不易振，但知祖皇墳。",
            "君言時作我，神機謝耡耘。",
            "如何日蹙唧，蹙唧向我云。",
            "自來越上吟，五別西山芹。",
            "緬然動中懷，羈心爲之焚。",
            "辭殫起後慮，徃勇稽前聞。",
            "歸思溢浩浩，江流泛沄沄。",
            "君鞭先我著，我其敢後君。",
            "蜀遠誰肯顧，萬里乘華勛。",
            "國恩自丘山，彼此當勤勤。",
            "况復坐紅日，椒桂來奇芬。",
            "人生行樂爾，妙寄窮天垠。",
            "却寫分外慮，太空鼓蠅蚊。",
            "君行不作癡，我將理吾軍。",
            "漸營卓錐地，遺書收放紛。",
            "故家通社臘，與子同朝曛。",
            "斯言不自領，請移北山文。"
        ],
        "title": "送關國錄守簡州",
        "id": "fdb35712-7901-4e6e-bdfd-b3aa73a0c24c"
    },
    {
        "author": "員興宗",
        "paragraphs": [
            "江行駭湍濤，文字無暇尋。",
            "滿聽舟人歌，胸中垢穢侵。",
            "宜賓夷獠鄉，繫纜日欲沉。",
            "倉卒拜年契，外堂聞韶音。",
            "雞肥爲予烹，酒美亦共斟。",
            "語笑不知夕，蟾蜍滿衣襟。",
            "首陳兵戰謀，西北敵可擒。",
            "次論月蝕詩，獨採仝愈心。",
            "未憎輕簿走，竊譽希山林。",
            "儒學規矩奇，約繩固所欽。",
            "誓將革愚魯，庶異柴與參。",
            "會淺別又長，情重愁愈深。",
            "願終保壯節，勿作澗松吟。",
            "天子思太平，此非久滯淫。"
        ],
        "title": "宜賓別楊同年",
        "id": "b576229a-8a3a-41e9-90df-f50ec9e04f81"
    },
    {
        "author": "員興宗",
        "paragraphs": [
            "平生一靈臺，機智得深屏。",
            "出使星移天，歸朝月生嶺。",
            "上書肺肝露，不事頰舌逞。",
            "事狀嚴歷歷，九原忽蘇醒。"
        ],
        "title": "哭待制許先生",
        "id": "704002ec-a158-4d09-8641-a2dfc50d054c"
    },
    {
        "author": "員興宗",
        "paragraphs": [
            "我夢窮躋攀，滑滑泥掩胯。",
            "我自摩天嶺，而轉風木榭。",
            "有客冠甚峩，見之驚已乍。",
            "邴姓原其名，風流蔑曹謝。",
            "賓我復坐我，豐草殊可藉。",
            "英言有深吐，微論亦高駕。",
            "與原濶千祀，待我仍管華。",
            "斯人竟天遊，神尻不暫卸。",
            "願言赴汗漫，同予觀物化。"
        ],
        "title": "夢邴徵君",
        "id": "3cd32e6d-2ea8-4b0f-b619-aebda11c88df"
    },
    {
        "author": "員興宗",
        "paragraphs": [
            "山月照我形，水月澡我神。",
            "對月淚已波，尚想亭之人。",
            "高懷寓玄照，清晤逃時紛。",
            "老我竟誰憐，歲月空崢嶸。",
            "寒光注夜夜，瓊樹舒冥冥。",
            "而子於是間，逸抱回天真。",
            "我時走浩蕩，乾坤渺虛營。",
            "文字掛衆陋，一縱不可循。",
            "子起笑謂言，世念違紅塵。",
            "忘言亦忘默，第飲千盃醇。",
            "藉我月下草，枕我亭邊雲。",
            "遊將躡天去，寸步逶迤親。",
            "故人今何許，白日仍西傾。",
            "悼徃迹已邁，趨交意彌屯。",
            "尚爾一徑迷，烟草空亭亭。",
            "何當三千秋，歸鶴驚四鄰。"
        ],
        "title": "題山月水月二亭",
        "id": "2b54cb1d-00ae-4263-a6cd-69c1581e5b23"
    },
    {
        "author": "員興宗",
        "paragraphs": [
            "知公經術富，少小足奇尚。",
            "堂堂蘭茁芽，願言契新賞。",
            "蕭條度風霜，汴西鞍馬上。",
            "暫行幾羊腸，世路蛛自網。",
            "綠衣一秋荷，而能脫塵鞅。",
            "聖言得微奧，理明詞亦暢。",
            "有文不带酸，餘味甚熊掌。",
            "其中殆天全，識解自超曠。",
            "事佛當晚年，精神著內朗。",
            "禪談水月澄，逸韻天風爽。",
            "我昔尚童子，門戟過雙敞。",
            "而公見之喜，單辭幸相廣。",
            "勵我多苦心，寒庖對珍享。",
            "山花草然然，胡爲歲月往。",
            "瑞蘭期遠插，庶以慰黄壤。"
        ],
        "title": "挽二叔通直",
        "id": "58bf48ab-a5d3-41c2-a20f-cae223e981a1"
    },
    {
        "author": "員興宗",
        "paragraphs": [
            "青峰高隆隆，赤縣垂世世。",
            "俯仰或百年，興衰寄一字。",
            "有人紀國勳，今日起天意。",
            "父老歡不徹，衢歌傳盛事。"
        ],
        "title": "州以隆名誠盛事也父老歡喜一詞僕亦感且慰因賦詩以志其盛",
        "id": "2c6448ff-0dd8-4d56-bb5f-9fbe93ae428a"
    },
    {
        "author": "員興宗",
        "paragraphs": [
            "桃李妍衆目，取次紅綠插。",
            "練練湖中姿，佳菓鬚作鐵。",
            "名字勝且高，意亦倣鷄舌。",
            "黧面君莫侮，滿腹珠璣列。",
            "昔者靈沼會，賦就蘇子轍。",
            "只今風味遠，是說非密說。"
        ],
        "title": "詠鷄頭",
        "id": "6760fa1f-39cc-4d83-9bca-0a3872db0ef2"
    },
    {
        "author": "員興宗",
        "paragraphs": [
            "君起西南思，爲予疊前篇。",
            "我興樂東南，珍烹口同然。",
            "佳哉有蛤氏，商略依舜泉。",
            "馬刀形則古，瓦屋蟲能天。",
            "入手意便韻，况余謝葷羶。",
            "何必逢麴車，爲君口流涎。"
        ],
        "title": "詠蛤蜊",
        "id": "399f46f1-6a72-4197-92d9-0379ca083d03"
    },
    {
        "author": "員興宗",
        "paragraphs": [
            "鮮鮮眼中瑶，玉柱出珍抱。",
            "吾家天萬里，識君恨不早。",
            "携來定雪兒，中膏非外槁。",
            "不知何物尤，醉臉茲一掃。",
            "平生珠爲鄰，冰盤仗幽討。",
            "或言比丹荔，同傳韓非老。"
        ],
        "title": "詠江鰩",
        "id": "6b8caedc-0c03-44ee-829c-e43e9f905fb7"
    },
    {
        "author": "員興宗",
        "paragraphs": [
            "歲若大旱作霖雨，禱而雨兮旱不苦。",
            "誠之一字與天參，往古聖賢珍此語。",
            "歲星在蜀二十年，觸處豐登多黍稌。",
            "世不少惜蹂踐之，枉使寶稼棄如土。",
            "况復縱恣相憑凌，氣焰熏天遽如許。",
            "三綱五常淪且斁，以故傷和逢癉怒。",
            "旱魃爲災熾袢暑，撲鹿陽烏乘九數。",
            "火雲釜甑蒸肉山，不奈炎官云我所。",
            "公方憂民心瘉瘉，掃除熱瘴還清楚。",
            "却憶曾侍玉帝旁，授以金科行按部。",
            "辦獄更過顔魯公，一路傳呼御史雨。",
            "不聞匹婦且銜冤，西蜀向安誰敢侮。",
            "和以致祥應止止，喜見太平舊官府。",
            "肅時若是號休徵，甘澤霑霈來以敘。",
            "石燕漫飛商羊舞，穴處那能問狐鼠。",
            "巫覡罷散鼓笛閒，龍德欲歸江海去。",
            "爲言西成祀田祖，飽食不驕民樂聚。",
            "昔何戚嗟今怡悅，力回造化公爲主。",
            "濯濯厥靈玉不焚，伊格皇天歸宰輔。",
            "燄燄無若雨反風，燮理陰陽且封魯。",
            "禦災捍患世亦希，可但明時繼前古。",
            "願言霖雨思賢佐，鎸入堅珉作詩譜。"
        ],
        "title": "賀雨",
        "id": "313963f2-baa8-4c75-a27d-815828f1d2e2"
    },
    {
        "author": "員興宗",
        "paragraphs": [
            "君不見天台賀季真，鑑湖一曲光泠泠。",
            "又不見錢塘林處士，西湖千載成高名。",
            "千頃菰蒲抹岸白，幾樹寒梅踈影橫。",
            "呼吸湖光映湖綠，兩公便謂得此生。",
            "吾僚胸次本丘壑，中有林賀之高情。",
            "銀盤夜色清鏡動，便欲邀汝成三人。",
            "旋喜叵羅金在眼，肯議仙桂來無根。",
            "前時六濁皆運出，招此不夜歸重城。",
            "未蒙濡沫到惡客，先苦詩句來繽紛。",
            "思君對洗同一靜，大勝狂歌歸四明。"
        ],
        "tags": [
            "西湖"
        ],
        "title": "遊漢嘉明月湖次宇文子重韻",
        "id": "a5530875-7895-4b1a-b347-792ef128761f"
    },
    {
        "author": "員興宗",
        "paragraphs": [
            "君不見茂州長史文章翁，生平姓字懸天東。",
            "英言撼帝帝不從，建隆以來無此忠。",
            "今焉棲神寓玄躬，道在翳嘶峰外之高峰。",
            "是間真趣排天胸，指顧可了荆岱嵩。",
            "邇年秋練春光融，離離渡漢舒溟濛。",
            "狀殊宋車非越龍，亦非石壁浮青紅。",
            "望之雲遠討其蹤，類風飄煙欺霧濃。",
            "直排閶闔貫紫宮。",
            "父老語我昭我聾，疑是先生不掩之精雄。",
            "自爾支拄瓊崖中，要把英爽飛摩空。",
            "有如韓王結襦騰騰化異氣，亦如衛生食昴疊疊欺長虹。",
            "誠於斯民有願力，此段奇特將無同。",
            "先生英名無有盡，乃雲無心洞無窮。",
            "或云礱鑿發天秘，不知的的勝事符阿戎。",
            "勸君不必崑閬通，五雲之祥由李宗。",
            "君家種義昭玄穹，可隸黄字驅青童。",
            "掃灑願勿俗子容，斗酒爲嗔王無功。"
        ],
        "title": "紫雲洞",
        "id": "2abc9d3e-2205-4284-8082-02ac9471e267"
    },
    {
        "author": "員興宗",
        "paragraphs": [
            "君不見翳嘶路轉重行行，玉几有洞含餘清。",
            "跨鼇棲魂正爾所，合沓萬古遺忠名。",
            "洞口雲騰紫羃羃，洞外草茁未英英。",
            "從來精爽自難沒，地不愛寶天敷榮。",
            "嘉祥一書世則瑞，而况君家二者并。",
            "請原昨日盃酒事，公子沃客金盃傾。",
            "有童有童跪再拜，云得異本由天成。",
            "主人于于衆客笑，春入四座歡縱橫。",
            "夜如何其不忍去，翦燭細看枝瓊瓊。",
            "有同魏縣玉三幹，大似漢宮金九莖。",
            "巖間義氣埋不得，宛轉再露乾坤情。",
            "公子世猷亦有相，他山之石何由生。",
            "願言勿隠東郭几，穩出卧護南陽城。",
            "天邊瑞蓋兩旌節，我相公子非癯卿。"
        ],
        "title": "瑞芝",
        "id": "ea2e418b-c6d1-4afa-9490-3a58b2d6b5f6"
    },
    {
        "author": "員興宗",
        "paragraphs": [
            "君不見北風吹淮風浪黑，鐵馬千羣凝一色。",
            "當時廟論孰經濟，將相無言潛動魄。",
            "或云南紀當何憂，今代諸葛身姓劉。",
            "陸下喚取守淮甸，彼有勝算踰干矛。",
            "登時詔語從天墜，汜爲先鋒錡制置。",
            "併遣健士付阿權，等是兩淮兵馬地。",
            "豈期將潰兵川流，翻手忽忽無十州。",
            "前時冠劍錯準擬，此事吐口貽人羞。",
            "幸哉天禍不終極，至尊避殿憂思集。",
            "樞臣督戰侍臣謀，上則倚公叅贊職。",
            "征鞍此日去皇皇，所過騎士多羸傷。",
            "不見何人出聲鼓意氣，但見十十五五坐路傍。",
            "公趣下馬詢衆語，衆共來前致辭苦。",
            "平時節使驅爲奴，逐逐無聊戰無主。",
            "而今側身墮兩失，官騎已亡難再得。",
            "誠令軍政日月懸，我有微軀人不惜。",
            "公聞瑟縮涕潸然，汝曹寄命真可憐。",
            "朝今清明萬乘聖，權已殛死家南遷。",
            "若等是行能奮死，朝建勳名暮朱紫。",
            "官今付我誥如山，節使察使皆在此。",
            "軍家聞此逐蹄輪，喜氣酣酣如遇春。",
            "當時戰死身昧昧，今日分付當其人。",
            "兵官來見同聽命，適有時張王戴盛。",
            "分麾列伍擺布畢，髣髴平戎萬全陣。",
            "斯須望敵來何多，千里斷岸皆遮邏。",
            "天低野曠笳鼓咽，衆寡不敵將奈何。",
            "是時仲冬日建丑，羣雄爭先莫肯後。",
            "濯纓刑馬震天地，燄燄兵威古無有。",
            "旋見飛臺天樣齊，黄蓋團團傍赤旗。",
            "指揮渡河在頃刻，我默戰義人安知。",
            "公呼時俊騰口說，汝每四方聞膽决。",
            "只今戰態作兒女，便恐汝名從此歇。",
            "長嘯激俊揮戈迴，萬斧並下聲如雷。",
            "十舟先粉百舟敗，連艟接艦成飛埃。",
            "嗟敵初來何草草，一夕崩摧如電掃。",
            "命踰破竹青離離，血潰江流紅杲杲。",
            "明朝北陣更奔波，坐料强敵成蹉跎。",
            "隄防更藉盛新力，爲我往護楊林河。",
            "運去一朝同覆水，敵再渡江終送死。",
            "射人射將數不徹，何况更問舟中指。",
            "移時巉天送哭喧，棄舟而遁舟自焚。",
            "公命火攻列火傘，船焦檝爛無逃門。",
            "敵愁驚心疑鶴唳，十步迴頭九墮淚。",
            "又疑官軍尾其衆，清野數州無食地。",
            "衆殘北顧心悠悠，金亮更欲抵死留。",
            "放言京口少備者，曷若舉兵由潤州。",
            "大將顯忠來是日，執杖升階光照席。",
            "公先勞苦甚生平，遂借百舟如過鷁。",
            "迤邐仲冬日十二，旅食無烟寢無寐。",
            "公來督府見相公，便及瓜洲防拓事。",
            "督視推公膽有餘，此事豈忍他人徂。",
            "昨來兵試威萬萬，別遣諸將無乃迂。",
            "公仍稟命侵星過，或傳鐵騎金山破。",
            "淮西萬姓舍惟煙，淮東居民淚潛墮。",
            "公擺吳艟異水嬉，勢壓海浸傾天維。",
            "一見使敵無可奈，再見使敵心骨悲。",
            "敵亡傲兀猶不悟，尚呼達官招萬戶。",
            "歲云暮矣無北歸，我所思兮决南渡。",
            "達官再拜乞徐徐，波浪駕天千丈餘。",
            "比前采石三倍惡，主其急我吾其魚。",
            "金亮尚嫉忠言醜，快劍垂垂擬其首。",
            "只今速渡汝得活，不爾愛身身在否。",
            "萬戶相顧歸相言，慓悍難容血面論。",
            "北人項領不易保，如此郎主何足存。",
            "此夜踈星江淚濕，敵將一一彎弓入。",
            "御寨三重侍衛郎，對面公然如不識。",
            "帳中方嬖花不如，帳外忽飛金僕姑。",
            "投哀賒死身困苦，軟語不類平時粗。",
            "骨肉披離頭萬里，魂飛却作他鄉鬼。",
            "殺氣漫天烟草迷，不歸州絕風塵起。",
            "君不見昔日秦魏之兵扼上流，阿堅阿瞞皆老謀。",
            "淝水血腥赤壁潰，兩豪一蹷泯默至死休。",
            "况我中都徃頹促，千古喪師無此酷。",
            "沉冤萬衆銜已久，合沓天心宜下燭。",
            "三十年飛戰馬塵，支吾多用豪傑人。",
            "但傳兇勢時未減，不見度外加經綸。",
            "須信更生無盡福，高價屬公勳譽逐。",
            "不費兩淮千斛水，一洗萬古乾坤辱。",
            "近來分陝從天闕，懸解西民愁百結。",
            "三軍鼎鼎禮意濃，七兵堂堂恩數絕。",
            "行并咸秦脈絡通，更遣諸將圖山東。",
            "爲君再賦洗兵馬，下客敢繼唐詩翁。"
        ],
        "title": "歌兩淮",
        "id": "523fcb3b-cb01-45d4-b65e-b2d0707d35d5"
    },
    {
        "author": "員興宗",
        "paragraphs": [
            "鄭侯興言水于溫，厥災茫昧數莫源。",
            "于時頑秋後中元，淫虹曳曳妖暈噴。",
            "夜星不呈墨微垣，鬰律撼怒排天根。",
            "擺磨雜嶽濤飛軒，豁驚瞥悚勢蕩渾。",
            "凶颶埽寬震虛垠，瀿傾瀆裂軸轉坤。",
            "腷膊萬馬來聲喧，衆鼓駭駭闐箎塤。",
            "湠漫沏送無回沄，陰旄威纛空飛騫。",
            "嬰鮐漂沛趨冥門，带不不屬隳巾褌。",
            "啾呶直上聲天冤，元驅鬼紲俱奔奔。",
            "肉不擁掩張髀臀，母識子死翁號孫。",
            "凌耶厲耶千山髠，而况下數鷄鼠豚。",
            "濘淖飛濺疑翻盆，岸津水溽沸鵰猿。",
            "目材耳井其能存，我知其端義可援。",
            "無乃水伯真少恩，翹翹抉抉兇凌屯。",
            "手擘三山巨靈翻，大漚幕島叢旗㠾。",
            "天吳不仁閃雙湲，主張龍孽龜魚黿。",
            "牙眼怖鰐翼厲鯤，唅呀擺掉齒腭反。",
            "禹手不胼息兩跟，四載難乘駐厥轓。",
            "漢家循河昔墊昏，側身以蔽太守尊。",
            "淛東之東孰於藩，赤子魚頭浸莫言。",
            "帝階修修闢重閽，媕娿欺天樹幽怨。",
            "沉家十萬忍不論，誰歟廣騷些其魂。",
            "幸哉皇明煦朝暾，羅金走帛恩丘園。",
            "我咨溫人爲周爰，河魁之應顛崑崙。",
            "嗟嗟奚自理不煩，常盤喜鮮口吐吞。",
            "剜元剔鬣命蜿蜿，毫髮不備唏空飧。",
            "以是眩客詔後昆，帝敕海若澆愁痕。",
            "自今起仁略炮燔，縱彼川泳鱗鰭掀。",
            "物不暴殄帝所敦，永嘉于于福以蕃。",
            "嗚呼愈也惟戒焚，我則解摘哀窮樊，其亦滅愧心可捫。"
        ],
        "title": "永嘉水",
        "id": "958ff99b-937f-45fe-9409-5cf35f8b97a9"
    },
    {
        "author": "員興宗",
        "paragraphs": [
            "君不見昔賢聲名渺雲邊，追慕茫茫千百載。",
            "東山遺墨不塵埃，南海碑辭尚光彩。",
            "是公胸懷冰鏡清，當時玉署厭殘更。",
            "惟餘清夢到古寺，因爲亭宇加修名。",
            "亭邊古洞可治易，何必竹溪師六逸。",
            "清音不斷山不磨，人間衮衮成今昔。",
            "徃日中都朋黨興，賢者皆思御李膺。",
            "元祐諫紙今最重，此亭返不蒙知音。",
            "我聞膠西黄樓賓主列，賦就價喧君弟轍。",
            "彼樓雖已陷幽都，名號猶爲人記別。"
        ],
        "title": "遊九頂清音亭次宇文子重韻",
        "id": "ff87a460-95a2-446d-b92a-61985b63ea73"
    },
    {
        "author": "員興宗",
        "paragraphs": [
            "員子一寒世無有，愛簇生盤如愛酒。",
            "菠薐鐵甲幾戟唇，老莧緋裳公染口。",
            "駢頭攢玉春試筍，掐指探金暮翻韮。",
            "達官堂饌化溝坑，我誦菜君人解否。"
        ],
        "title": "菜食",
        "id": "e723d294-7a15-41bd-b6e7-f14084f12d5d"
    },
    {
        "author": "員興宗",
        "paragraphs": [
            "汴水奔流天子都，海涵百谷來羣儒。",
            "黑笠白袍紛盈衢，清才落筆各有徒。",
            "人人懷矛戈戟殳，文陣未戰磨以須。",
            "我方整旅備不虞，坐驚縶微黨援孤。",
            "聞君烈烈真丈夫，外視宮室呈廉隅。",
            "於時委身願投壺，亦既見止心則愉。",
            "聯翩折趐同嗟吁，奈何西歸不得俱。",
            "地遠天高成異區，尺書相問藥困痡。",
            "繼之詩句非常模，字妙羲獻堪僕奴。",
            "幽懷感深長鬰紆，魚目安可酬驪珠。",
            "古今窮達猶摴蒱，慎無致意榮且枯。",
            "六經且務評精粗，一朝良媒聘閭娵，神房山館魁衆姝。"
        ],
        "title": "酬新安仁孝主簿",
        "id": "5c63c942-7fc4-4782-b8b9-031f45563917"
    },
    {
        "author": "員興宗",
        "paragraphs": [
            "天台插天天一色，先生乃在山之側。",
            "擁書萬卷日逍遥，戶外絕無塵土客。",
            "自跡詩書分戰場，垂垂六甲皆科郎。",
            "治言說盡萬物理，亦有苦語原天荒。",
            "保寧之軍憤苛取，大夫回回軍吏苦。",
            "公來約束仗忠信，健兒三千膽如鼠。",
            "倦遊俯仰栖瀛洲，吏非散仙矧肯留。",
            "金門間作林下語，對之使我銷百憂。",
            "人皆病心公病膝，歸卧輕舟江月夕。",
            "君不見書劍只今誰訪君，靈鷲蕭蕭墓三尺。"
        ],
        "title": "哭友人故校書王君夷仲",
        "id": "3f7168e1-4288-4cc2-a17a-bf03d37a1d63"
    },
    {
        "author": "員興宗",
        "paragraphs": [
            "世綱連天天地窄，君乃對人眼青白。",
            "口占道論餘五千，身徃仙山尋八百。",
            "趙侯精靈足詩態，員子慚愧今詞伯。",
            "不須對月人自三，他年共作滄浪客。"
        ],
        "title": "贈呂德璋道人",
        "id": "93ccc3ff-91ff-4280-a58d-6eb570950bb5"
    },
    {
        "author": "員興宗",
        "paragraphs": [
            "我生喜際招提客，欲宜漚幻了塵色。",
            "偶然揮斥仍六極，無相光中豈南北。",
            "上人得我慰寂寞，相與含笑了一默。",
            "生死奪機無瞬息，禪談鶻落霜後翼。",
            "中間鵠鵠露白黑，我欲角角急不得。",
            "終朝爲子寫胸臆，回首江山忘鄉國。",
            "相看一夢非空質，山風吹衣馬去櫪。",
            "君不見九華雖墮名利場，逢人也解吞荆棘。"
        ],
        "title": "別眉山源上人",
        "id": "802a2daa-a0b3-44cf-9663-bf6dd75c5ce2"
    },
    {
        "author": "員興宗",
        "paragraphs": [
            "君不見昔日中巖印元發，聲名宇縣何煌煌。",
            "層冰瑩骨語秀靜，松風入齒詩清狂。",
            "有時健筆賦巖石，天地萬象隨低昂。",
            "儒流稽首頌舌相，徃徃謂带花木香。",
            "自從別我無消息，江鰐無情江浪黑。",
            "至今夾岸楓林青，歲老迷魂招不得。",
            "古來英才多薄命，杳杳湘潭絲五色。",
            "世間妙質便恐無，使我哀吟纏八極。",
            "豈料嘉川餘舊遊，雲來雲來開我愁。",
            "時吐芳鮮恣吞嚼，軟語髣髴從湯休。",
            "勞生乾坤我已倦，飲半一嘯滄浪舟。",
            "三峨聯子憩寂寞，下視華屋皆山丘。"
        ],
        "title": "贈雲上人",
        "id": "03ddf475-31b0-4ec4-9423-a6489b3e8f62"
    },
    {
        "author": "員興宗",
        "paragraphs": [
            "太丘落日東郊昏，蘭風桂露啼幽痕。",
            "年周九十笑語溫，衝頭雪矣花仍存。",
            "仙裾拂拂始倚門，扶挾何必煩諸孫。",
            "二鶵前起慰心魂，喻宗老人五院尊。",
            "衆口咽矣遍地恩，柔則之餘六四坤。"
        ],
        "title": "挽喻夫人",
        "id": "46864a23-ec16-4409-a087-984738fe50ba"
    },
    {
        "author": "員興宗",
        "paragraphs": [
            "少日家鄰社，生年說二崔。",
            "諸孫接高第，吾子更長才。",
            "意逐歸鴻急，身疑社燕回。",
            "再逢却持酒，同上望鄉臺。"
        ],
        "title": "送崔子淵登第西歸",
        "id": "f7f72f21-a3e5-4d2e-a1eb-75412b5cd4b1"
    },
    {
        "author": "員興宗",
        "paragraphs": [
            "青春了無事，挈客上伽藍。",
            "遥指翠微樹，來尋尊者庵。",
            "不須談九九，何必論三三。",
            "且坐吃茶去，留禪明日叅。"
        ],
        "title": "春日過僧舍",
        "id": "63cad8fc-dba8-4ca5-8ed4-22a058f2ca11"
    },
    {
        "author": "員興宗",
        "paragraphs": [
            "上妙空王殿，靈神不敢窺。",
            "乾坤捧兜率，日月遶須彌。",
            "八柱真如宰，三山自不奇。",
            "海鯨吞巨浪，只要十分詩。"
        ],
        "title": "海波",
        "id": "cd75130c-7098-404f-bea2-d3917662dcbb"
    },
    {
        "author": "員興宗",
        "paragraphs": [
            "商君寧暫駐，日轂不停翻。",
            "白鳥歸何處，黄花又一番。",
            "異鄉曾蝶夢，今日伴鼇山。",
            "幽事仍關目，巖雲相對還。"
        ],
        "title": "秋興",
        "id": "e884e525-d202-4b38-92d2-f402859d3645"
    },
    {
        "author": "員興宗",
        "paragraphs": [
            "九十老生涯，緋衣落照斜。",
            "長安三度客，蜀縣半庭花。",
            "飯素匙抄雪，麻頭韈带沙。",
            "秋風空色相，飛入梵王家。"
        ],
        "title": "挽喻朝奉",
        "id": "0822c89a-26d2-438b-a7e7-e2232d73001b"
    },
    {
        "author": "員興宗",
        "paragraphs": [
            "先聲一鶚天，萬點蜀山懸。",
            "天子留英閣，君王問進賢。",
            "玉書遺二冊，金馬獨三年。",
            "胄子文書活，花間愧管弦。"
        ],
        "title": "挽夔路帥韓徽猷  其一",
        "id": "1a0a1b7b-475f-4c6f-a5d7-83d9430fc55a"
    },
    {
        "author": "員興宗",
        "paragraphs": [
            "敵舫浪花翻，瞿塘動暗關。",
            "君因漢戈甲，守固蜀江山。",
            "軫域澧渝接，樓船灧澦閒。",
            "如何寧邑事，不屬邇臣刪。"
        ],
        "title": "挽夔路帥韓徽猷  其二",
        "id": "8a7e5176-bba6-4ba9-87d4-8e20e9ef453a"
    },
    {
        "author": "員興宗",
        "paragraphs": [
            "若試遷都策，山東自不灰。",
            "政刑仍玉雪，議論亦風雷。",
            "瑞竹雙光斷，靈襟一夢摧。",
            "而今夔子國，廟貌日悠哉。"
        ],
        "title": "挽夔路帥韓徽猷  其三",
        "id": "2343bd9a-dc2a-400d-aee8-c6fd23fc57cc"
    },
    {
        "author": "員興宗",
        "paragraphs": [
            "尚憶西方守，輸忠北斗邊。",
            "疲氓千里裕，破竈萬家煙。",
            "桃李不言處，虎狼今滿廛。",
            "傳聞澈泉淚，半在蜀南偏。"
        ],
        "title": "挽待制許先生  其一",
        "id": "51c21d1d-5277-4a49-886e-43479629d451"
    },
    {
        "author": "員興宗",
        "paragraphs": [
            "宣室來何暮，都門價已喧。",
            "皂囊說二六，白髮任三千。",
            "國老躬爲地，羣飛哭刺天。",
            "門扃許見否，真氣閟元泉。"
        ],
        "title": "挽待制許先生  其二",
        "id": "72527fc6-9f88-4f23-952f-8a431370276b"
    },
    {
        "author": "員興宗",
        "paragraphs": [
            "衛幕昔年開，西英續續來。",
            "諸公叅牧政，愧我忝書臺。",
            "徃事風流盡，於今志念灰。",
            "侯芭萬感集，空抱報恩顋。"
        ],
        "title": "挽待制許先生  其三",
        "id": "5440469e-a94b-4f24-a0d2-fd82b560c282"
    },
    {
        "author": "員興宗",
        "paragraphs": [
            "迥迥江湖興，乾坤墮渺茫。",
            "近傳行在信，爲報故人亡。",
            "蓮社今誰繼，詩壇竟不昌。",
            "無家成句法，佇立泣斜陽。"
        ],
        "title": "哭劉夷叔  其一",
        "id": "caab54e0-8a46-468f-bd90-4f6950fff847"
    },
    {
        "author": "員興宗",
        "paragraphs": [
            "何人言曠遠，吾子了希微。",
            "幸有青雲志，如何白骨歸。",
            "空江流蜀恨，哀雁帖雲飛。",
            "若箇情親者，滄洲有願違。"
        ],
        "title": "哭劉夷叔  其二",
        "id": "95e280a0-b68b-4158-8bbc-c676db741df2"
    },
    {
        "author": "員興宗",
        "paragraphs": [
            "故國地靈處，人文天意深。",
            "公從捫膝子，句亦掉頭吟。",
            "白雪雙歌斷，歸雲無路尋。",
            "祈招渾簡遠，我念正愔愔。"
        ],
        "title": "哭黄省元貢  其一",
        "id": "ae1f1f62-3654-4dad-b08e-72804e6f9b41"
    },
    {
        "author": "員興宗",
        "paragraphs": [
            "惜昔豺狼路，喧卑燕雀羣。",
            "誰歟非楚咻，何者避秦人。",
            "黄卷中如律，青雲斷後塵。",
            "幼安湖海趣，百世不荆榛。"
        ],
        "title": "哭黄省元貢  其二",
        "id": "f578968a-a763-412f-b578-69c5bef76176"
    },
    {
        "author": "員興宗",
        "paragraphs": [
            "羈遊不記春，書劍老風塵。",
            "爲問長頭事，無踰四乳人。",
            "青衫經濟念，白髮苦吟身。",
            "尚想忠文舊，天涯淚滿巾。"
        ],
        "title": "挽范通直",
        "id": "9edbe112-3ed0-4f56-98c5-3ea11f3b31a6"
    },
    {
        "author": "員興宗",
        "paragraphs": [
            "今年輔相得真儒，和氣融融慶曆初。",
            "一柱擎天隆廟社，三邊無地著兵車。",
            "功名入手歸談笑，操畧隨時自卷舒。",
            "萬歲千秋臣主願，未饒兩紀說中書。"
        ],
        "title": "壽虞丞相  其一",
        "id": "95bda56a-467b-45ab-a417-79175fca6899"
    },
    {
        "author": "員興宗",
        "paragraphs": [
            "敬捧仙家九醖觴，試將窺管述鉛黄。",
            "功名采石乾坤大，議論襄城日月長。",
            "收拾元勳歸鼎鼐，扶持公道起膏粱。",
            "敵人正爾咨年貌，莫放青青鬢染霜。"
        ],
        "title": "壽虞丞相  其二",
        "id": "061eb4a5-3d03-45a7-9b62-bc72cbee7435"
    },
    {
        "author": "員興宗",
        "paragraphs": [
            "海上三神絕地維，巨鼇移著劍峰西。",
            "山高自昔翔鸞鳳，人傑於今拔象犀。",
            "夢說已知箕尾近，生申還與嶽嵩齊。",
            "他年要作封留地，便覺峨眉氣象低。"
        ],
        "title": "壽虞丞相  其三",
        "id": "736bb52d-74e1-479e-802b-5523e2b5bd76"
    },
    {
        "author": "員興宗",
        "paragraphs": [
            "命圭相印錫元勳，天子龍飛第八春。",
            "昨夜老人推甲子，明朝寶牒換庚寅。",
            "壺中日月胚胎久，掌上乾坤把握新。",
            "二十四年黄閤樣，坐看霜雪到松筠。"
        ],
        "title": "壽虞丞相  其四",
        "id": "cfcdfe7f-76ac-49e0-899a-632640a2493e"
    },
    {
        "author": "員興宗",
        "paragraphs": [
            "中使傳聲出禁闈，曉庭烏鵲繞簷飛。",
            "天香暗度金虬暖，詔墨遥迎彩鳳歸。",
            "四海每年歌詠滿，兩宮傳賀古今稀。",
            "殷勤更有南星極，長伴文昌拱太微。"
        ],
        "title": "壽虞丞相  其五",
        "id": "3de2b2cd-6268-47e0-99b8-81dc28c7bc82"
    },
    {
        "author": "員興宗",
        "paragraphs": [
            "三邊騎火照桃林，髀骨渾驚歲月深。",
            "衮繡東征非有意，衣冠南渡不甘心。",
            "人皆穩步金懸印，公爲捐軀雪滿簪。",
            "將相勳名千古事，試將全傳細推尋。"
        ],
        "title": "壽虞丞相  其六",
        "id": "6de7fedc-781c-422e-bab8-2374f7b65bc2"
    },
    {
        "author": "員興宗",
        "paragraphs": [
            "吐握勤勞只自卑，人希賓退欲歸時。",
            "一編燈火重簾靜，萬里關河夢枕欹。",
            "周召成名須保義，蕭曹何事盡規隨。",
            "維新造化今將始，魚躍鳶飛物物宜。"
        ],
        "title": "壽虞丞相  其七",
        "id": "4587759d-6151-4a88-9f16-35dcbb08ba89"
    },
    {
        "author": "員興宗",
        "paragraphs": [
            "千齡期運到如今，古佛更生願力深。",
            "鼎鑄萬方陶冶地，燈傳一點聖賢心。",
            "全機徑度曹溪水，大地同霑傅野霖。",
            "從此不須憂歲旱，桑麻處處樹陰陰。"
        ],
        "title": "壽虞丞相  其八",
        "id": "0c17984f-e26f-4806-9d32-d5940c664888"
    },
    {
        "author": "員興宗",
        "paragraphs": [
            "黄道初開御幄新，山呼動地聽絲綸。",
            "人間喜見新丞相，江上猶呼舊舍人。",
            "此事十年爭屈指，於今四海在洪鈞。",
            "調元別有無邊手，付與江山自在春。"
        ],
        "title": "壽虞丞相  其九",
        "id": "dbb67d0a-24c3-43d8-b89a-ed3b8fd390c8"
    },
    {
        "author": "員興宗",
        "paragraphs": [
            "冠裳初集大明宮，祗倚堂堂廟柱雄。",
            "門外問年驚潞國，陣前克敵記萊公。",
            "肯穿豹尾趨南極，羣向螭頭拜下風。",
            "轉物工夫渾不動，折衝端在笑談中。"
        ],
        "title": "壽虞丞相  其一○",
        "id": "d5783f3a-e107-4d4d-9fbd-98b8c5b3eee1"
    },
    {
        "author": "員興宗",
        "paragraphs": [
            "凌煙漫說古丹青，玉立堂堂聳大庭。",
            "仗內留班隆體貌，端門扈從看儀形。",
            "槐陰匝地中書靜，榆塞無憂外戶扃。",
            "乞與八荒安穩地，河沙一一是修齡。"
        ],
        "title": "壽虞丞相  其一一",
        "id": "79d52026-e321-43b7-a910-c1f8ca9a9ece"
    },
    {
        "author": "員興宗",
        "paragraphs": [
            "此生恩地更何之，教育偏深未第時。",
            "舉世盡知牛馬走，從公看到鳳凰池。",
            "應憐弱質含春淺，豈是陽和變杏遲。",
            "願上君臣千萬壽，白頭東閣賦新詩。"
        ],
        "title": "壽虞丞相  其一二",
        "id": "892a1e41-9652-42fb-95b0-8b2c44248a98"
    },
    {
        "author": "員興宗",
        "paragraphs": [
            "雪態垂垂鬢兩邊，官身底事厭蓬旋。",
            "秋風蒓鱠歸張子，春草池塘賦惠連。",
            "詩卷清思出冰玉，扁舟活計任湖天。",
            "南山得去初心遂，冷笑襄陽孟浩然。"
        ],
        "title": "次韻送鄧祭酒  其一",
        "id": "d3830a8d-7704-44c8-b9f4-463277681965"
    },
    {
        "author": "員興宗",
        "paragraphs": [
            "欲去未去重湖邊，贈公一言公即旋。",
            "念無三徑作陶令，好繼七人追少連。",
            "官路行持荷葉橐，清罇且趁菊花天。",
            "懸知投老護四印，到處南綦心嗒然。"
        ],
        "title": "次韻送鄧祭酒  其二",
        "id": "6bbb47f5-2bc1-4435-9101-a24a5c078577"
    },
    {
        "author": "員興宗",
        "paragraphs": [
            "我家西土官南邊，學省愁卧思言旋。",
            "羨公散吏一龍小，去卜真隠三龜連。",
            "賢哉復有大夫歎，倦矣羞題刺史天。",
            "作惱岷峨限牛斗，夢魂相值意翛然。"
        ],
        "title": "次韻送鄧祭酒  其三",
        "id": "aed87bad-e897-4acb-82c9-3cacdb0e3160"
    },
    {
        "author": "員興宗",
        "paragraphs": [
            "去去不憂豺虎邊，陽關幾作絮飛旋。",
            "揮金將對父老語，鋤豆勿遣根株連。",
            "閉目時教風掃地，沉心大似水涵天。",
            "西湖淡粧君念否，十客何時十指然。"
        ],
        "tags": [
            "西湖"
        ],
        "title": "次韻送鄧祭酒  其四",
        "id": "db76fa96-2532-4408-88be-067002804e64"
    },
    {
        "author": "員興宗",
        "paragraphs": [
            "東田水决西田流，十日雨汁少日休。",
            "勿厭唾金夜縷縷，準擬炊玉秋浮浮。",
            "我欣清腸免牛吼，坐快赤子非魚頭。",
            "社鬼豚蹄政浪得，使君端是監河侯。"
        ],
        "title": "知郡前日見過顧念雨霪不止蓋苗而未穟頻雨者嘉生之祥也繼此真可以止矣因賦二篇拜呈  其一",
        "id": "b05e9ad5-2724-469a-b003-a3d8ac706e1e"
    },
    {
        "author": "員興宗",
        "paragraphs": [
            "欲墮之雨天垂垂，三山容態無定姿。",
            "隴邊風回香作餌，頭上雲黑疑催詩。",
            "粘壁蝸牛心得計，沸天蚊豹口何施。",
            "請占錦繡紋開後，勿把琉璃鍾自持。"
        ],
        "title": "知郡前日見過顧念雨霪不止蓋苗而未穟頻雨者嘉生之祥也繼此真可以止矣因賦二篇拜呈  其二",
        "id": "15df3184-6e7a-4bb8-a3ff-b88d575c3c95"
    },
    {
        "author": "員興宗",
        "paragraphs": [
            "行殿青冥天盡頭，草間祇解老伊周。",
            "中吳誰命虎牙將，重趙幾成牛後羞。",
            "君去忘家勿忘國，我悲非劍亦非緱。",
            "動容乞予功名地，不作西南斗樣州。"
        ],
        "title": "用子文韻呈李參議彥澤  其一",
        "id": "7b253613-24e4-4b40-bb05-596bfea07599"
    },
    {
        "author": "員興宗",
        "paragraphs": [
            "驅車翻蓋電非追，有客有客公門馳。",
            "雙鴻西至一書墮，五馬南邊三峽遲。",
            "况值神傾意豁士，無愁歲暮日斜時。",
            "張眸指注話鄉國，爲說兩川猶漏巵。"
        ],
        "title": "用子文韻呈李參議彥澤  其二",
        "id": "8678f071-1a62-40a4-b8da-090e0f8b62aa"
    },
    {
        "author": "員興宗",
        "paragraphs": [
            "使節西來快舊遊，淳和一洗蜀鵑愁。",
            "文章星斗三千帙，號令風雷六十州。",
            "北虜竚瞻司馬相，南夷祇畏卧龍侯。",
            "願君翻出調元手，萬億春兮萬億秋。"
        ],
        "title": "賀陽帥  其一",
        "id": "c4891ebc-6d5b-4d4a-8117-31da91511694"
    },
    {
        "author": "員興宗",
        "paragraphs": [
            "西掖北門明辯餘，道家豈與法家殊。",
            "父爲鴻漸子鵬舉，兄是龍駒弟鳳雛。",
            "金版六韜回地軸，玉衡七政總天樞。",
            "誰知左相兵刑外，草就歌詩頌有虞。"
        ],
        "title": "賀陽帥  其二",
        "id": "09a81a1d-8de5-41ad-85c0-e33a77ad144f"
    },
    {
        "author": "員興宗",
        "paragraphs": [
            "旅愁不放上雙眉，倚杖長吟李杜詩。",
            "虎膽狼心須畏伏，鳳肌鶴骨恣詼奇。",
            "章非索海無成日，句想穿天有得時。",
            "珍重公孫才力健，著鞭努力看追隨。"
        ],
        "title": "雲安贈張殿直",
        "id": "5fb201a0-2991-44a3-9a19-f3101a073c36"
    },
    {
        "author": "員興宗",
        "paragraphs": [
            "亭築休休未作難，晚因觀物遂觀瀾。",
            "不賒日月霑新渥，肯對星辰戀舊官。",
            "龜策幽幽餘處索，牛頭衮衮靜中看。",
            "杜鵑口血老臣淚，勿信東川甫也歎。"
        ],
        "title": "送張郎中出守潼川",
        "id": "d03788a8-9cf1-4e55-9cf7-3fd569aac301"
    },
    {
        "author": "員興宗",
        "paragraphs": [
            "一襟和氣敵春陽，教本寬仁鎮益昌。",
            "未問禁中留召畢，且欣劍外得龔黄。",
            "奔馳蜀道三千遠，控制秦關百二强。",
            "况是太平今有象，邊城處處樂耕桑。"
        ],
        "title": "與利州守  其一",
        "id": "0c55948d-a992-4992-8179-40786000d125"
    },
    {
        "author": "員興宗",
        "paragraphs": [
            "劍關雲棧蜀西頭，公在平川最上流。",
            "五百里中爲甸服，一千年裏作賢侯。",
            "城烏想爾齊師遁，邊馬從他魏使愁。",
            "燕寢凝香無所事，姓名料想覆金甌。"
        ],
        "title": "與利州守  其二",
        "id": "e5599917-53db-41a4-8f7b-a5576e7616f7"
    },
    {
        "author": "員興宗",
        "paragraphs": [
            "夙稱無盡老先生，况復鄉賢繼踵榮。",
            "和氣四時調玉燭，德輝千里照金城。",
            "羣歌太守來何暮，細數長安去幾程。",
            "仰察帝心應有在，時分台曜近周京。"
        ],
        "title": "與利州守  其三",
        "id": "682e79e1-6eec-4d19-b789-5e2eb46b5b0c"
    },
    {
        "author": "員興宗",
        "paragraphs": [
            "山中勝踐蜀中稀，炯炯鼇頭吐火齊。",
            "牛斗下流明夜徑，蟾輪飛窟墮山西。",
            "諸公泛泛千觴穩，我夢蘧蘧一蝶迷。",
            "異日端門千仗散，也能擁首聽朝鷄。"
        ],
        "title": "和何知郡子文跨鼇觀燈",
        "id": "6edf2c48-0249-4fbe-a2d7-0c084c073378"
    },
    {
        "author": "員興宗",
        "paragraphs": [
            "羨翁詩禮飽丘園，况有諸孫名義傳。",
            "得雨蛟龍勢逐逐，接翰鳬鳳聲聯聯。",
            "靈明入地含一笑，癡客問天今九年。",
            "合沓高名吉人後，會題影響疊前篇。"
        ],
        "title": "送喻志夫登第西歸",
        "id": "55627467-1851-4dba-b214-cb6c1da701ac"
    },
    {
        "author": "員興宗",
        "paragraphs": [
            "寺外青驄擁月題，寺中笑語逐雲低。",
            "不知春色老不老，來訪禪林西復西。",
            "心地虛明簷外竹，舌聲長廣眼前溪。",
            "幽尋寓我清凉境，何必羈愁念故棲。"
        ],
        "title": "遊西林寺",
        "id": "e3c1c38e-bce9-464f-becc-9dfc41495e4c"
    },
    {
        "author": "員興宗",
        "paragraphs": [
            "湖光無礙雨溟濛，且任蘭橈去路通。",
            "珍重羣仙三日約，忍教春色二分空。",
            "人言羈思鷗前破，天遣清樽我輩同。",
            "笑指城闉倦歸思，晚晴對起舞雩風。"
        ],
        "title": "遊湖",
        "id": "fad35a8e-d0c5-4989-a0f2-d4a56cfde8c1"
    },
    {
        "author": "員興宗",
        "paragraphs": [
            "烏衣巷陌盡清閒，鸞鶴飄然任往還。",
            "九棘三槐前魯國，一椿五桂老燕山。",
            "姓名玉笈琅函上，班次珠宮貝闕間。",
            "數百年來傳洛學，儘從尹喜望秦關。"
        ],
        "title": "壽李巽岩",
        "id": "8f519347-41bc-4af2-a3a2-1ef743223ee5"
    },
    {
        "author": "員興宗",
        "paragraphs": [
            "楚玉騷頭雲錦裳，天然智術自成章。",
            "仙娥宮裏香風遠，慈姥巖前慧日長。",
            "良夜北陰循軌革，清秋西母薦壺觴。",
            "願言桐桂皆蕭呂，葉數宏開八九行。"
        ],
        "title": "壽張母",
        "id": "419319db-cc88-4c34-acc3-cc610a8b444c"
    },
    {
        "author": "員興宗",
        "paragraphs": [
            "獵獵風欹袖，垂垂雨打船。",
            "最憐荷似屋，不障水如天。"
        ],
        "tags": [
            "西湖"
        ],
        "title": "六月初雨中渡西湖因至道人庵燒佛香略憩靈隠與鄉僧同啜茶乘晚以歸  其一",
        "id": "819f397c-9767-4f37-8fa2-db3252961c61"
    },
    {
        "author": "員興宗",
        "paragraphs": [
            "溪頭斷續雨，松下送迎僧。",
            "世境不到處，心融意自澄。"
        ],
        "tags": [
            "西湖"
        ],
        "title": "六月初雨中渡西湖因至道人庵燒佛香略憩靈隠與鄉僧同啜茶乘晚以歸  其二",
        "id": "0ad091d0-8b10-478b-92fb-aa02b4a055cf"
    },
    {
        "author": "員興宗",
        "paragraphs": [
            "久困塵埃夢，暫隨香火緣。",
            "栖鴉急殘照，我亦踏歸船。"
        ],
        "tags": [
            "西湖"
        ],
        "title": "六月初雨中渡西湖因至道人庵燒佛香略憩靈隠與鄉僧同啜茶乘晚以歸  其三",
        "id": "fc7b3167-71c5-4056-8b3a-93a201dc69c9"
    },
    {
        "author": "員興宗",
        "paragraphs": [
            "今我非故我，行禪坐亦禪。",
            "送風當八面，一鉢老三川。"
        ],
        "title": "燕居",
        "id": "c0f62381-5a46-4487-a41a-970e7f68abcb"
    },
    {
        "author": "員興宗",
        "paragraphs": [
            "水面數千里，頼公託此身。",
            "如何阻惡灘，與我爲參辰。"
        ],
        "title": "新灘險惡不可前遂出乘灘下舟作詩送灘上舟",
        "id": "5ff48ae2-e7d4-4364-8f16-04805b1308b0"
    },
    {
        "author": "員興宗",
        "paragraphs": [
            "我實假衆力，送君遊蠻荆。",
            "灘危不可前，徒有濟川名。"
        ],
        "title": "代舟答",
        "id": "083b6388-1640-493d-a965-cb24e03d43a0"
    },
    {
        "author": "員興宗",
        "paragraphs": [
            "公非不通險，任重載者淺。",
            "此去荷責輕，又得先歸便。"
        ],
        "title": "再送舟",
        "id": "c795a36d-11ac-49f9-b81d-0c2d82bee4fc"
    },
    {
        "author": "員興宗",
        "paragraphs": [
            "此去責雖輕，恐爲商賈資。",
            "細瓷枉壓我，使我成徇私。"
        ],
        "title": "舟再答",
        "id": "c9e8fc3f-6f87-41b8-8ec4-6d9aff5b416a"
    },
    {
        "author": "員興宗",
        "paragraphs": [
            "承露珠微微，弄態金淺淺。",
            "秋風一披拂，清意忽作遠。"
        ],
        "title": "木樨花二首  其一",
        "id": "59b3a603-1655-46f7-851d-9f6b3f3addc0"
    },
    {
        "author": "員興宗",
        "paragraphs": [
            "山空花更幽，日透香自永。",
            "只欠欹月梅，同汝弄疎影。"
        ],
        "title": "木樨花二首  其二",
        "id": "c02279c9-39c1-4108-838e-2899ddfbc18a"
    },
    {
        "author": "員興宗",
        "paragraphs": [
            "甲觀吾何事，丁年歲又周。",
            "霜餘一尊在，梅過百花羞。"
        ],
        "title": "和何知郡子文冬日即事",
        "id": "8af2758a-8a95-47e0-bde1-2d9cd50606fd"
    },
    {
        "author": "員興宗",
        "paragraphs": [
            "因嗟零落栖遲客，舊注聱牙詰屈書。",
            "脚踏紅塵愧泉石，身無清夢到蓬壺。"
        ],
        "title": "上許大卿  其一",
        "id": "67f021a1-ab68-422b-b5b0-c12b45e43962"
    },
    {
        "author": "員興宗",
        "paragraphs": [
            "晴霧青冥馬首來，道逢雙劍倚天開。",
            "北軒賦就含經緯，斗覺靈光氣象推。"
        ],
        "title": "上許大卿  其二",
        "id": "cd9a77ee-51d0-4e58-9275-cc998979912c"
    },
    {
        "author": "員興宗",
        "paragraphs": [
            "萬象無涯春有涯，愁腸幾逐夢魂賒。",
            "解吟整整堂堂句，勝看紅紅白白花。"
        ],
        "title": "病中春盡言懷",
        "id": "87517f96-69d9-4fa8-917d-545f026507ac"
    },
    {
        "author": "員興宗",
        "paragraphs": [
            "村煙漸稀村徑失，山雨或過山花泣。",
            "此身浩浩幾轉蓬，此口離離當掛壁。"
        ],
        "title": "往省隴阡遭雨有感",
        "id": "0a916fb4-52d7-482f-a92d-0bc4ca3cbc7e"
    },
    {
        "author": "員興宗",
        "paragraphs": [
            "秦樹青冥馬首來，路逢雙劍倚天開。",
            "江山細入騷人眼，好带詩囊古錦迴。"
        ],
        "title": "走筆送王省幹",
        "id": "b9963210-ab5b-4687-9551-676442e59f31"
    },
    {
        "author": "員興宗",
        "paragraphs": [
            "好在青山成獨往，無端赤縣擁清曹。",
            "會須披草對田叟，豈問無豪即易高。"
        ],
        "title": "遣興十首  其一",
        "id": "ca7a1460-7d5b-435d-9df0-adc481707a98"
    },
    {
        "author": "員興宗",
        "paragraphs": [
            "閉門不出我何爲，詞之洽矣昌其詩。",
            "暗邊沈謝可摸索，高處曹劉任指揮。"
        ],
        "title": "遣興十首  其二",
        "id": "8eaa05d7-2fa4-40cd-8964-b898f6ca6613"
    },
    {
        "author": "員興宗",
        "paragraphs": [
            "月鍜便驅詩入社，年侵何頼酒爲徒。",
            "而今便作顧夫子，白絹搭頭閒著書。"
        ],
        "title": "遣興十首  其三",
        "id": "998e6e6a-a17b-42a5-94a4-d207fe92fe3c"
    },
    {
        "author": "員興宗",
        "paragraphs": [
            "文到黄初掃地無，我輩乃欲窺唐虞。",
            "崇崇筆冢遽如許，劫劫饑坑有是夫。"
        ],
        "title": "遣興十首  其四",
        "id": "88229650-abd9-4ec8-b0c0-a258184bf57d"
    },
    {
        "author": "員興宗",
        "paragraphs": [
            "草色當階綠漸侵，我觀物化豈無心。",
            "風軒納絮春無頼，雨屋關愁夜不禁。"
        ],
        "title": "遣興十首  其五",
        "id": "ab86010c-84ad-4afc-bf48-881330b6e42c"
    },
    {
        "author": "員興宗",
        "paragraphs": [
            "牆外遥峯列黛眉，堂開尚友好棲遲。",
            "且栽筠篠成千箇，與管烟霞當一司。"
        ],
        "title": "遣興十首  其六",
        "id": "8ffe79cc-0988-4248-bc2b-45317c9d0b98"
    },
    {
        "author": "員興宗",
        "paragraphs": [
            "手弄茶月玉川子，腸入詩星賈浪仙。",
            "寒吟苦飲息萬動，兩公等是區中賢。"
        ],
        "title": "遣興十首  其七",
        "id": "34422a46-f38b-41fe-93b0-369bfb4c1b8c"
    },
    {
        "author": "員興宗",
        "paragraphs": [
            "陝府東郊魏仲先，曾言無事小神仙。",
            "而今懶殘渾到我，去子百年仍著鞭。"
        ],
        "title": "遣興十首  其八",
        "id": "0d09f854-4f09-4fa3-88c2-af5015fccefa"
    },
    {
        "author": "員興宗",
        "paragraphs": [
            "一秋病暑暑纔退，終日倦書書不翻。",
            "生怕朝衫誇若若，且容居士號閑閑。"
        ],
        "title": "遣興十首  其九",
        "id": "fac966ac-5ddd-4c9c-a138-1dd67d337ccb"
    },
    {
        "author": "員興宗",
        "paragraphs": [
            "舍南百尺樹駭綠，籬外一梢梅破春。",
            "不須訪我伶俜事，儘有幽花料理人。"
        ],
        "title": "遣興十首  其一○",
        "id": "453f9f27-bcb7-4455-9801-3641a025e1e1"
    },
    {
        "author": "員興宗",
        "paragraphs": [
            "樽俎當年緩带公，山月自高亭自遠。",
            "榮榮枯枯幾晉餘，世外蓬萊忽清淺。"
        ],
        "title": "題峴山圖",
        "id": "9596ad16-beea-4f33-8ee0-1ed6552fb684"
    },
    {
        "author": "員興宗",
        "paragraphs": [
            "百篇醉倒長安市，古今只數騎鯨李。",
            "何事騎馿踏玉沙，詩叟一寒乃如此。"
        ],
        "title": "題灞橋圖",
        "id": "bffaeb0f-ff92-4fed-a691-91b962353036"
    },
    {
        "author": "員興宗",
        "paragraphs": [
            "靜中我不記吾誰，戶外春摇百卉腓。",
            "何處聖賢留箇箇，勿喧孔老競師師。"
        ],
        "title": "春事已深終日坐忘有感",
        "id": "b49dbb4e-6f60-4cf6-823c-322e8b8b292d"
    },
    {
        "author": "員興宗",
        "paragraphs": [
            "別語離離風作惡，羈情滾滾江何盡。",
            "石頭路滑好一驅，入境遲公提正令。"
        ],
        "title": "江頭送別  其一",
        "id": "356e8bec-3daf-4ce2-9137-1a22fccc3a2a"
    },
    {
        "author": "員興宗",
        "paragraphs": [
            "乙夜覽奏天震動，甲科除郎君等閒。",
            "玉堂再至不小却，語邊勿惜鬢毛斑。"
        ],
        "title": "江頭送別  其二",
        "id": "7d40000b-c99b-421c-adce-c71a0ea82b51"
    },
    {
        "author": "員興宗",
        "paragraphs": [
            "我有孤心寓白雲，白雲起處自心親。",
            "白衣蒼狗今休問，且伴研朱點易人。"
        ],
        "title": "白雲洞  其一",
        "id": "4f97f963-a55c-4e6a-9789-e9693c16d223"
    },
    {
        "author": "員興宗",
        "paragraphs": [
            "歸巖無定出無心，過客從何議淺深。",
            "只欠太湖三萬頃，吞空不許世塵侵。"
        ],
        "tags": [
            "太湖"
        ],
        "title": "白雲洞  其二",
        "id": "f28ad7aa-4960-4817-bf54-9cbc5e082775"
    },
    {
        "author": "員興宗",
        "paragraphs": [
            "吳中市井漢淮陰，落拓錢郎用意深。",
            "希世異人人不識，却因頑石遂知音。"
        ],
        "title": "石照",
        "id": "1c947e73-6fdf-414a-8f6f-8e2ec4412c89"
    },
    {
        "author": "員興宗",
        "paragraphs": [
            "一生憫憫寄儒冠，客路羈愁特地寒。",
            "擬倩幽梅當供給，旋添疎竹報平安。"
        ],
        "title": "題普慈官舍竹軒",
        "id": "b2cf97da-6412-40a5-bede-d724334eb4db"
    },
    {
        "author": "員興宗",
        "paragraphs": [
            "折天一徑入林幽，亂石牙牙蹲虎丘。",
            "不爲生公夜點首，世間般若自頭頭。"
        ],
        "title": "虎丘生公說法堂",
        "id": "10b47160-aff1-4375-b9bc-95341415f57f"
    },
    {
        "author": "員興宗",
        "paragraphs": [
            "一鈴自語風薄林，千濤夜湧月翻金。",
            "寺內何人口生醭，阿師政爾息深深。"
        ],
        "title": "贈金山老",
        "id": "80741f0f-6a4e-4300-80f8-8fb7e415d152"
    },
    {
        "author": "員興宗",
        "paragraphs": [
            "清流汩汩樹斜斜，勝地金山底處家。",
            "總是光明拳下路，任人擊竹笑桃花。"
        ],
        "tags": [
            "西湖"
        ],
        "title": "距西湖五里至白塔院名藍連五六最幽絕云",
        "id": "afad424a-9354-4071-99b4-61662c923ca8"
    },
    {
        "author": "員興宗",
        "paragraphs": [
            "未分幽容相料理，只緣老子合婆娑。",
            "此中琢句出氷玉，曾吸湖光奈爾何。"
        ],
        "tags": [
            "西湖"
        ],
        "title": "偶經西湖林逋故宅四聖觀見旁畜野鶴立草徑對之蕭然有懷  其一",
        "id": "cd729ed3-20f8-4d8e-888f-42b6d1569935"
    },
    {
        "author": "員興宗",
        "paragraphs": [
            "霜草深披野徑開，幽情端有鶴相媒。",
            "筆椽擬欲題三尺，悔欠一龜行李來。"
        ],
        "tags": [
            "西湖"
        ],
        "title": "偶經西湖林逋故宅四聖觀見旁畜野鶴立草徑對之蕭然有懷  其二",
        "id": "47b2cf6b-be78-422e-8bdc-bc9aa3de5568"
    },
    {
        "author": "員興宗",
        "paragraphs": [
            "湖頭接城城滿煙，湖尾亂樹昏連連。",
            "從前觸境關心事，萬里橋邊家可憐。"
        ],
        "tags": [
            "西湖"
        ],
        "title": "再往上竺遊渡西湖忽晴忽雨凄然有感  其一",
        "id": "009e4155-8923-412c-8f3b-e4c882f1a12f"
    },
    {
        "author": "員興宗",
        "paragraphs": [
            "乍濃乍散後前雨，相笑相迎來往舟。",
            "四山眩轉我作惡，不慣長湖生許愁。"
        ],
        "tags": [
            "西湖"
        ],
        "title": "再往上竺遊渡西湖忽晴忽雨凄然有感  其二",
        "id": "a71dbbda-11fd-4736-a9b4-61c54e2b7a3c"
    },
    {
        "author": "員興宗",
        "paragraphs": [
            "半日緣雲看九峯，江狂樹怪滿雙瞳。",
            "可憐玉磬僧廊下，未奏一聲郊廟中。"
        ],
        "title": "遊凌雲寺",
        "id": "22f57580-cec2-43de-9c88-f8e712c40840"
    },
    {
        "author": "員興宗",
        "paragraphs": [
            "望中劈箭度輕篙，誰省儂家意氣豪。",
            "潮落潮生不關汝，三吳是處有風濤。"
        ],
        "title": "射潮",
        "id": "40590836-2338-4177-a364-4c5aeea409e1"
    },
    {
        "author": "員興宗",
        "paragraphs": [
            "未暇鷗前弄清泚，都緣帽底踏黄埃。",
            "荷花浄盡有底急，不待商量細細開。"
        ],
        "tags": [
            "西湖"
        ],
        "title": "秋中再至西湖荷花半殘凄然有後時之歎縱步投夜歸城中  其一",
        "id": "7a9acd62-3acb-400a-8d79-7835225097e9"
    },
    {
        "author": "員興宗",
        "paragraphs": [
            "禁當芳意忽蟬噪，張主客愁惟雁聲。",
            "頼有清沂舞雩態，湖窮却與月同行。"
        ],
        "tags": [
            "西湖"
        ],
        "title": "秋中再至西湖荷花半殘凄然有後時之歎縱步投夜歸城中  其二",
        "id": "404675cb-eb24-4377-8c82-a6fad99a0fa4"
    },
    {
        "author": "員興宗",
        "paragraphs": [
            "孤心琳宇事無事，再拜玉門山上山。",
            "重至玉堂合小却，好抽金匱爲重刪。"
        ],
        "title": "送王檢討年丈以足疾辭歸天台  其一",
        "id": "6d9ce0c6-ebb9-4202-b8c7-5682fc05e335"
    },
    {
        "author": "員興宗",
        "paragraphs": [
            "天台真人分天章，曾爲詩翁掃粃糠。",
            "公過故山忽呼出，物從衆昧視荒荒。"
        ],
        "title": "送王檢討年丈以足疾辭歸天台  其二",
        "id": "9412dd1d-8b30-4b81-bd11-50a2bae04975"
    },
    {
        "author": "員興宗",
        "paragraphs": [
            "幽情不作宦情薄，衆足羣知尊足存。",
            "收拾青鞋聊示病，踏鯤却遍水雲村。"
        ],
        "title": "送王檢討年丈以足疾辭歸天台  其三",
        "id": "765207cc-a44e-495b-86b0-3db79124e661"
    },
    {
        "author": "員興宗",
        "paragraphs": [
            "黄河溟溟日落海，逝川流光不相待。",
            "春容去我秋髮衰，擬欲餐霞駐光彩。"
        ],
        "title": "李太白古風高奇或曰能促爲竹枝歌體何如戲促李歌爲數章  其一",
        "id": "55923abc-5194-423f-8ea5-3d1e7dc33d14"
    },
    {
        "author": "員興宗",
        "paragraphs": [
            "天津三月桃與李，朝能斷腸暮流水。",
            "綠珠黄犬悲相續，何如湖海鴟夷子。"
        ],
        "title": "李太白古風高奇或曰能促爲竹枝歌體何如戲促李歌爲數章  其二",
        "id": "b741818b-723a-42b0-9cf7-dc69e15695ac"
    },
    {
        "author": "員興宗",
        "paragraphs": [
            "郢客遺音飛上天，誰歌此曲誰爲傳。",
            "但聞色聲紛唱和，使我默歎心悽然。"
        ],
        "title": "李太白古風高奇或曰能促爲竹枝歌體何如戲促李歌爲數章  其三",
        "id": "73a61320-0b3c-48d6-adb2-d13f4a0df9bd"
    },
    {
        "author": "員興宗",
        "paragraphs": [
            "鄭客入關行未已，逢人見謂祖龍死。",
            "秦人竟去無來蹤，千載桃源隔流水。"
        ],
        "title": "李太白古風高奇或曰能促爲竹枝歌體何如戲促李歌爲數章  其四",
        "id": "7c4dcb3d-c0ee-4724-a840-2da81ce2e95e"
    },
    {
        "author": "員興宗",
        "paragraphs": [
            "有客張陵曾寓此，仙乎仙乎生實死。",
            "鴻名制作往事空，盛蹟今應頌天子。"
        ],
        "title": "隆州  其一",
        "id": "81ed1ff5-b137-4c67-b323-f984d8e06052"
    },
    {
        "author": "員興宗",
        "paragraphs": [
            "笑殺丹淵吐語輕，山城都不似川城。",
            "不知禁路春風透，幾放溪山照眼明。"
        ],
        "title": "隆州  其二",
        "id": "b223a3fa-1a7e-4a19-a46d-07b71fa55da9"
    },
    {
        "author": "員興宗",
        "paragraphs": [
            "衆山環環萬山過，駢首三峯當道卧。",
            "鬭分蛇鼠舊何人，繪入麒麟今幾箇。"
        ],
        "title": "隆州  其三",
        "id": "f84cf0e3-62d9-4cb9-ae53-1f4c0abe4307"
    },
    {
        "author": "員興宗",
        "paragraphs": [
            "語我馮公有味哉，巨靈恰續斷鼇回。",
            "從今東道君公貴，免喚西州市令來。"
        ],
        "title": "隆州  其四",
        "id": "2a5cac87-756c-47fa-aeec-0d0e752b7d6e"
    },
    {
        "author": "員興宗",
        "paragraphs": [
            "碧眼不輸巖下電，清詩迸出隴頭瀧。",
            "何須更下牢關鐵，出沒無心月在江。"
        ],
        "title": "贈休上人",
        "id": "6c6ca800-3453-4fef-904a-dec2de308ae9"
    },
    {
        "author": "員興宗",
        "paragraphs": [
            "夫人不訝容髮暮，八十解將盃酒度。",
            "不見歲寒今浩亭，花開花落悲行路。"
        ],
        "title": "挽歸潁川喻夫人",
        "id": "f7a6802a-8ca7-4448-9072-18542f49e0e0"
    },
    {
        "author": "員興宗",
        "paragraphs": [
            "夫子宦遊三十年，乞身歸老舊林泉。",
            "須知朝路抽簪後，不要鄉人負弩前。",
            "儒素生涯圖史富，官清門戶子孫賢。",
            "羨君此去渾無事，滿眼青山劍外天。"
        ],
        "title": "清賢堂",
        "id": "f0f0ee4a-52aa-4701-8a5c-f6efea2e97a1"
    },
    {
        "author": "員興宗",
        "paragraphs": [
            "淵淵西土，惟天之府。",
            "昔際大吏，以貙以虎。",
            "不寬如之何，民亦仇止。",
            "不儉如之何，人亦悴止。",
            "有羨其輸，有豐其橐。",
            "左公右卿，則覬我得。",
            "厥佐聯聯，乃翼乃前。",
            "嗟我君子，則噤不言。",
            "戾極而傾，疾用不寧。",
            "既殛既鉏，伊我皇明。",
            "皇曰西土，惟我有痌。",
            "其守自今，惟寬儉是庸。",
            "格其難頑，慰其嚬呻。",
            "皇言載恩，侯心載仁。",
            "孰是遠斯，而不率馴。",
            "瞻彼江梁，我民我阜。",
            "惟皇之德，惟侯之守。",
            "敢耻于詞，以詔不朽。"
        ],
        "title": "天府",
        "id": "a9a53da6-e836-4a50-87ef-496dabab6c03"
    },
    {
        "author": "員興宗",
        "paragraphs": [
            "細馬輕裘緩緩歸，一樽原野亦光輝。",
            "如今更訝將軍樹，土木如何衣錦衣。"
        ],
        "title": "將軍樹",
        "id": "0c226be9-595b-4452-8aa2-711c8988c405"
    },
    {
        "author": "員興宗",
        "paragraphs": [
            "晚衝白鳥幾飛迴，夜度清猿一嘯哀。",
            "洞閟何人獲幽踐，可須高李共登臺。"
        ],
        "title": "清風洞  其一",
        "id": "d6cd0398-f252-42c0-92b2-8870d5717a94"
    },
    {
        "author": "員興宗",
        "paragraphs": [
            "萬壑森寒如潑水，也復蕭蕭吹醉耳。",
            "飛乘何處覓蓮萊，試喚茶顛玉川子。"
        ],
        "title": "清風洞  其二",
        "id": "5103f2fc-068e-47dc-8d32-f788346985a5"
    },
    {
        "author": "員興宗",
        "paragraphs": [
            "欲落未落天疎星，東方作矣絳樓明。",
            "人間但眩長春洞，此地真如不夜城。"
        ],
        "title": "朝霞洞  其一",
        "id": "ffe94c3e-cdef-4890-a6d6-98bf814719c3"
    },
    {
        "author": "員興宗",
        "paragraphs": [
            "何事杯深若邀月，端有空明供眼纈。",
            "朝霞□合當朝餐，絕勝石髓堅如鐵。"
        ],
        "title": "朝霞洞  其二",
        "id": "43fd3626-8147-4c27-a2e8-78616f9444b5"
    },
    {
        "author": "陳豐",
        "paragraphs": [
            "盡日尋春不見春，杖藜踏破幾山雲。",
            "歸來試把梅花看，春在梅稍已十分。"
        ],
        "title": "尋春",
        "id": "bfcccb37-2cfb-4538-9727-dcb0212b68c9"
    },
    {
        "author": "徐蕆",
        "paragraphs": [
            "斜光月映紗窗小，美蔭雲連翠竹高。",
            "花露染成香地暖，隔簾輕吹晚騷騷。"
        ],
        "title": "春夜",
        "id": "a0b43360-240d-4883-b383-9604914d4816"
    },
    {
        "author": "徐蕆",
        "paragraphs": [
            "咽咽聲殘吐水龍，玉爐煙斷寶樽空。",
            "窗前盡日無人到，只有荷花滿意紅。"
        ],
        "title": "漾花池",
        "id": "27d38355-cca3-48eb-b911-6f6da2a9ef17"
    },
    {
        "author": "蔡柟",
        "paragraphs": [
            "太師駡賊眼欲裂，由來大剛不獲闕。",
            "堂堂忠義八十年，與賊共生寧共滅。",
            "泰山可摧地可陷，不可奪者公之節。",
            "姦邪盧杞知不知，舌舐忠臣頭上血。"
        ],
        "tags": [
            "泰山"
        ],
        "title": "題顔魯公祠",
        "id": "e3f01934-4874-48ec-b209-e6de7f9ffa61"
    },
    {
        "author": "蔡柟",
        "paragraphs": [
            "遠岫迴環碧四圍，一峰清絕萬峰低。",
            "浮雲復作人間雨，天上長晴世不知。"
        ],
        "title": "詠軍山",
        "id": "228ed7e1-4b10-4116-87f2-5ec39711e567"
    },
    {
        "author": "蔡柟",
        "paragraphs": [
            "太宗之治萬國新，梯山航海來珠珍。",
            "當時寶藏盡充溢，暇日從容延近臣。",
            "君無驕吝臣不諂，博哉仁言吾所聞。",
            "乃知不能正君者，雖有議論徒紛紛。",
            "至今華堂扁秋雨，衮衮積善歸雲仍。",
            "誰能歲晚事斯語，堂中主人丞相孫。"
        ],
        "title": "題秋雨堂",
        "id": "7748d19b-089a-461c-a2a8-54e9364bbce3"
    },
    {
        "author": "蔡柟",
        "paragraphs": [
            "層臺跨青空，溪水出其側。",
            "千峰競神秀，萬里無限隔。",
            "王侯賢令尹，心匠巧經畫。",
            "平生不凡處，眼高四海窄。",
            "坐令荆棘場，化作山川國。",
            "登臨有勝集，而我非佳客。",
            "聽候妙談兵，四座皆辟易。",
            "冰霜繞牙齒，韜略貫胸臆。",
            "迺知杜元凱，不特有傳癖。",
            "風塵猶澒洞，早試平戎策。",
            "當沉峴山銘，更效燕然勒。"
        ],
        "title": "題廣昌縣平西臺",
        "id": "2e4fe4e9-e178-46d1-bcca-d9064b7c0a3a"
    },
    {
        "author": "蔡柟",
        "paragraphs": [
            "溪雲障微陰，竹風消午暑。",
            "行窮紫翠間，金榜開梵宇。",
            "殘僧四五輩，衣破貌淳古。",
            "碧筒𣂏寒泉，屋角掛飛雨。",
            "高堂儼遺像，丹青爛圭且。",
            "當時立廊廟，兄弟皆接武。",
            "誰知百世士，今作一丘土。",
            "石麟卧斜陽，斷碣枕庭廡。",
            "悟此笑世人，微榮何足數。"
        ],
        "title": "題崇覺寺",
        "id": "569682b6-9118-415f-9cef-9fadcd26bbbd"
    },
    {
        "author": "蔡柟",
        "paragraphs": [
            "簷外川原迥，煙中草樹微。",
            "山城暮吹角，客子淚沾衣。",
            "歲月經身老，行藏與願違。",
            "歸禽带落日，渺渺背人飛。"
        ],
        "title": "登稽古閣晚眺",
        "id": "03a1fcc5-a84a-4aee-9c8f-aaa6f5e224a2"
    },
    {
        "author": "蔡柟",
        "paragraphs": [
            "高臺百尺凌雲碧，維舟夜久霜月白。",
            "癭木窣窣摇枯藤，寒瀨潺潺落蒼石。",
            "先生退隠知幾年，漢家鐘鼎徒凌煙。",
            "高風千古磨不盡，山水照映長明鮮。",
            "我來俯仰慚羈旅，衝寒愁怕玄冬暮。",
            "此身不負白鷗盟，暫此遲留亦何預。",
            "起來搔首江茫茫，孤篷却逐雁隨陽。",
            "人生遊行豈易得，惟有此夕難相忘。"
        ],
        "title": "泊釣臺",
        "id": "a49c2409-4e79-43d5-ae32-68b6f246f2cc"
    },
    {
        "author": "蔡柟",
        "paragraphs": [
            "朱欄橋下水平池，四面無風柳自垂。",
            "疑是水仙吟意懶，碧羅箋卷未題詩。"
        ],
        "title": "詠新荷",
        "id": "7f77c889-31f6-4117-a403-6307a2a7cd1f"
    },
    {
        "author": "虞允文",
        "paragraphs": [
            "映水林巒影顛倒，濟川舟楫勢崢嶸。",
            "東行萬里欲乘興，更待一篙春水生。"
        ],
        "title": "瀘江亭",
        "id": "69727e43-5913-487c-a528-4536bcd56e8d"
    },
    {
        "author": "劉儀鳳",
        "paragraphs": [
            "腹囊英物吐長虹，翰墨區區有底功。",
            "也要同盟作旗鼓，三山直上一帆風。"
        ],
        "title": "以筆墨送周子允發策玉堂",
        "id": "6f960917-b3ac-4f5f-b6a7-db571db473d8"
    },
    {
        "author": "劉儀鳳",
        "paragraphs": [
            "誰家遊冶郎，闖首窺幽闥。",
            "但見臉如花，不知心似鐵。",
            "一夕變其軀，雪姿映雲髮。",
            "昔爲桃李姿，今作松篁節。"
        ],
        "title": "詠范志玄",
        "id": "350f1572-c830-4574-b0d4-70e1770d8126"
    },
    {
        "author": "劉儀鳳",
        "paragraphs": [
            "別來世故朝昏殊，相與言之汗模糊。",
            "兩翁得酒促坐席，感深念極氣欲蘇。",
            "籜龍亦解作水供，細繹尋丈如渴烏。",
            "衣巾生秋背毛豎，金石相印環佩趨。",
            "江山豪壯旁尊俎，醉中頻貫纍纍珠。",
            "此時一事復掛口，爲樂未竟成喑嗚。",
            "夔州憂民困湯火，潤澤有志無坦途。",
            "眼前焦熬十萬戶，欠伸戲笑皆霑濡。",
            "自操量鼓入官廩，不輸一錢分水符。",
            "讀書功名無表畔，久矣俗吏輕吾儒。"
        ],
        "title": "飲王龜齡瑞白堂秉燭觀跳珠分韻得珠字",
        "id": "57017c17-0631-4558-9668-9445dc16b2fc"
    },
    {
        "author": "劉儀鳳",
        "paragraphs": [
            "戶口村無幾，犁鋤力不堪。",
            "林荒樗櫟壽，月黑虎狼貪。",
            "幽絕雲眠穩，清閒谷飲甘。",
            "故山深未極，壤斷蓋茅庵。"
        ],
        "title": "自歸州陸行至夔州  其一",
        "id": "7b651985-faa3-431a-8d19-03f630649827"
    },
    {
        "author": "劉儀鳳",
        "paragraphs": [
            "曠野無人宿，危亭犯雨過。",
            "嶺雲堆屭贔，剎海現兜羅。",
            "酒觸秋懷壯，天留暮色多。",
            "不勝行役苦，裁入竹枝歌。"
        ],
        "title": "自歸州陸行至夔州  其二",
        "id": "c46dfe22-97d3-47e1-af0c-f59c3f9e3758"
    },
    {
        "author": "劉儀鳳",
        "paragraphs": [
            "嘉陵從東來，水上山突兀。",
            "松竹相蔽虧，煙霞互明滅。"
        ],
        "title": "句",
        "id": "0dad09d5-f894-4d72-a206-e21d05c32d12"
    },
    {
        "author": "沈度",
        "paragraphs": [
            "汩汩多塵事，長懷鳩杖遊。",
            "每因門可款，豈爲醉相留。",
            "靜契竹林勝，幽非草樹秋。",
            "公今國耆艾，砥柱屹中流。"
        ],
        "title": "和曾幾留客亭  其一",
        "id": "63c77bd7-1223-4e85-a352-fc4a5da89cfc"
    },
    {
        "author": "沈度",
        "paragraphs": [
            "持節推仍世，林園記昔遊。",
            "深藏事幽討，長轡詎淹留。",
            "已見山無盜，欣同歲有秋。",
            "時容一嘯詠，竊比晉名流。"
        ],
        "title": "和曾幾留客亭  其二",
        "id": "42c42561-ac0b-4a9c-a1a8-8d5d7274bb0e"
    },
    {
        "author": "謝天民",
        "paragraphs": [
            "一經教子足三冬，議論孤高有孟公。",
            "學到內融多樂地，心無外慕自春風。",
            "我慚言偃絃歌化，君在周公禮樂中。",
            "三百三千煩指示，許誰蹊徑一源通。"
        ],
        "title": "贈陳常翁",
        "id": "f2dd4d54-5ac6-42b6-97a4-306a4a16c4c5"
    },
    {
        "author": "向子賁",
        "paragraphs": [
            "雲藏山色水連空，樓閣參差一望中。",
            "重作書臺繼前迹，幾回池上想遺風。"
        ],
        "title": "殷仲堪讀書堂二首  其一",
        "id": "625f4bc3-fed2-46f3-bc51-60c4a7528bdd"
    },
    {
        "author": "向子賁",
        "paragraphs": [
            "山遶溪潭碧澗開，人言中有讀書堂。",
            "仲堪出處君休問，且對溪山酒一杯。"
        ],
        "title": "殷仲堪讀書堂二首  其二",
        "id": "cd9193d4-33ba-498c-aabd-ef2039b1ce20"
    },
    {
        "author": "釋吳十三",
        "paragraphs": [
            "元來無縫罅，觸著便光輝。",
            "既是千金寶，何須彈雀兒。"
        ],
        "title": "呈開善道謙禪師",
        "id": "2335da47-7989-4b78-ac46-24265b435f16"
    },
    {
        "author": "曹泳",
        "paragraphs": [
            "偏宜滴漏春朝雨，尤近裴公盛德堂。"
        ],
        "title": "句",
        "id": "995d26e0-3b2b-4a6b-b2ed-548f0d8d9281"
    },
    {
        "author": "厲德斯",
        "paragraphs": [
            "斷尾雄雞不畏犧，憑依掇禍復何疑。",
            "八千里路新州瘴，歸骨中原是幾時。"
        ],
        "title": "送曹泳",
        "id": "8ce0af66-8246-4ec0-92ad-610c1aba28bd"
    },
    {
        "author": "孫松壽",
        "paragraphs": [
            "野寺依修竹，魚鳬迹半存。",
            "高城歸野壠，故國靄荒村。",
            "古意憑誰問，行人謾苦論。",
            "眼前興廢事，煙水又黄昏。"
        ],
        "title": "觀古魚鳬城",
        "id": "eede2ef8-b001-416d-a2a3-0f0c88738471"
    },
    {
        "author": "孫松壽",
        "paragraphs": [
            "世外煙霞未易期，可人平野淡秋曦。",
            "籃輿出郭夢差好，竹杖臨流意共遲。",
            "已覺此懷飛縹渺，不須明月問盈虧。",
            "仙翁騎鶴歸來否，舊隠林高綠更奇。"
        ],
        "title": "過張白雲先生故居",
        "id": "a65775ad-3a32-4164-9a95-28de8caf78f5"
    },
    {
        "author": "孫松壽",
        "paragraphs": [
            "池南池北蜀宮春，紅濕花枝壓錦城。",
            "袖手縱觀花似笑，相看一脈話尤情。"
        ],
        "title": "賦成都張氏蜀錦園  其一",
        "id": "8d2ca6f0-d3b8-48c2-8e3f-0c30d74d45c2"
    },
    {
        "author": "孫松壽",
        "paragraphs": [
            "乾坤開關記王春，劍閣崢嶸拱帝城。",
            "不許此花歸閬苑，錦臺南畔古今情。"
        ],
        "title": "賦成都張氏蜀錦園  其二",
        "id": "89e41751-b8be-4252-90e6-9c7c991b544c"
    }
]