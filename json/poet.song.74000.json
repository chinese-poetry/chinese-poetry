[
    {
        "author": "汪革",
        "paragraphs": [
            "釜星晚雜出，雨脚晨可歇。"
        ],
        "title": "句  其一",
        "id": "07d9a26b-d872-40ec-8c03-f42e9d34e74e"
    },
    {
        "author": "汪革",
        "paragraphs": [
            "紫闥青雲俱未遂。"
        ],
        "title": "句  其二",
        "id": "899b695c-8abe-4a87-acb1-187427f505cb"
    },
    {
        "author": "姚舜明",
        "paragraphs": [
            "僧臘俗年俱老大，儒書佛教舊精勤。",
            "姑蘇一萬披緇客，四事無如彼上人。"
        ],
        "title": "贈翠微主僧沖邈",
        "id": "b7c5ba7d-bc07-41c3-8c0f-efe98a99024e"
    },
    {
        "author": "蔣璿",
        "paragraphs": [
            "安仁不放二毛侵，爽氣凌虛玉萬尋。",
            "談笑薄施三昧手，登臨誰會五湖心。",
            "倦游方戢沖天翼，高賦難賡擲地金。",
            "怪得朝雲飛畫棟，夜來曾聽老龍吟。"
        ],
        "title": "三江亭",
        "id": "290f7342-2c14-46fe-b75e-116868446591"
    },
    {
        "author": "林虙",
        "paragraphs": [
            "我公道德祖東丘，志小全吳見此游。",
            "遠意最稱包萬里，佳名直欲付千秋。",
            "眷憐今日踰文獻，友愛終身負道州。",
            "扶病强隨都騎去，回腸百折伴江流。"
        ],
        "title": "詩一首",
        "id": "6add1bca-ac3c-43db-bec8-5b8a2a5611e6"
    },
    {
        "author": "胡伸",
        "paragraphs": [
            "誰能分夢覺，真妄兩悠悠。"
        ],
        "title": "句",
        "id": "7bad3a6c-01ec-4f3b-996b-fa935156bbc9"
    },
    {
        "author": "胡直孺",
        "paragraphs": [
            "章句飄飄續小山，古風蕭瑟筆追還。",
            "海鵬共擊三千里，鐵馬同歸十二閑。",
            "功業會看鍾鼎上，聲華已在搢紳間。",
            "他年記憶憐衰老，爲報西川引一班。"
        ],
        "title": "河朔同官倡和用山字韵",
        "id": "34114725-6965-412b-a39a-90bfff840b40"
    },
    {
        "author": "胡直孺",
        "paragraphs": [
            "夢魂南北昧平生，邂逅相逢意已傾。",
            "楚國山川千疊遠，隋堤烟雨一帆輕。",
            "我無健筆翻三峽，君有長才肅五兵。",
            "同是行人更分首，不堪風樹作秋聲。"
        ],
        "title": "與劉邦直",
        "id": "82d49000-8160-4092-b919-b2ce0d79948b"
    },
    {
        "author": "胡直孺",
        "paragraphs": [
            "含酸梅子漸生仁，鶑老花飛迹已陳。",
            "一夜南風摇斗柄，明朝烟柳不關春。"
        ],
        "title": "送春",
        "id": "5318e1e4-c01e-48ee-834c-176db26acf7f"
    },
    {
        "author": "胡直孺",
        "paragraphs": [
            "風雲吹絮柳飛花，睡起鉤簾日半斜。",
            "四海隨人雙燕子，相逢處處作生涯。"
        ],
        "title": "春日",
        "id": "7f42ec34-2ad3-448a-8477-92fc7e2fbf5e"
    },
    {
        "author": "紹聖時人",
        "paragraphs": [
            "何處難忘酒，南宮放榜時。",
            "有才如杜牧，無勢似章持。",
            "不取通經士，先收執政兒。",
            "此時無一盞，何以展愁眉。"
        ],
        "title": "譏章持",
        "id": "5f370b54-c72d-4fbf-a23c-82f8febc5fb6"
    },
    {
        "author": "劉允",
        "paragraphs": [
            "銀築層臺玉砌成，五雲深映百花明。",
            "獸環響徹重門啟，無限青娥喜笑迎。"
        ],
        "title": "紀夢八詩  其一",
        "id": "5fe704fd-16aa-4597-ac00-68ab3dfb1dd4"
    },
    {
        "author": "劉允",
        "paragraphs": [
            "青鬟前引度回廊，簾捲雲間舊院堂。",
            "松桂滿庭龜鶴在，儼然丰觀道家裝。"
        ],
        "title": "紀夢八詩  其二",
        "id": "5c34f0ee-a060-4870-aff7-8d3cc4950cc4"
    },
    {
        "author": "劉允",
        "paragraphs": [
            "徐入東堂百步餘，虛堂猶記舊來居。",
            "窗紗掩映瓊籤軸，盡是當時讀遍書。"
        ],
        "title": "紀夢八詩  其三",
        "id": "88b9669a-8357-4373-9f0e-4e864e7ce0c7"
    },
    {
        "author": "劉允",
        "paragraphs": [
            "曈矓瑞日照觚稜，溶曳祥烟遠棟甍。",
            "松檜雅知人趣尚，風來偏作步虛聲。"
        ],
        "title": "紀夢八詩  其四",
        "id": "d171e8cb-adad-489d-9c4e-e96e5005f825"
    },
    {
        "author": "劉允",
        "paragraphs": [
            "側金壇畔虬松老，甃玉池邊綬虉長。",
            "吟折紫芝香滿手，數聲鳴鳳在修篁。"
        ],
        "title": "紀夢八詩  其五",
        "id": "384bb9ad-cb63-44fe-bce8-5ceb06272e49"
    },
    {
        "author": "劉允",
        "paragraphs": [
            "獸爐烟和百花香，玉葉瓊枝倚兩旁。",
            "一曲雲和鸞鶴舞，勸人爭捧九霞觴。"
        ],
        "title": "紀夢八詩  其六",
        "id": "bc4d0387-ee61-4c0f-9294-db9e17e520b7"
    },
    {
        "author": "劉允",
        "paragraphs": [
            "雲母屏間看舊題，醉吟阿母碧桃枝。",
            "羣仙指點未題處，更乞凌虛白鶴詞。"
        ],
        "title": "紀夢八詩  其七",
        "id": "af79d259-2809-42dd-9a00-3cb0ea2c45c2"
    },
    {
        "author": "劉允",
        "paragraphs": [
            "步出朱宮日漸移，青鬟羅拜問歸期。",
            "塵緣若斷人間世，看取蟠桃正熟時。"
        ],
        "title": "紀夢八詩  其八",
        "id": "c8797ed0-0e4d-4454-a996-f315a83524c3"
    },
    {
        "author": "劉允",
        "paragraphs": [
            "劉郎平昔志烟霞，時到雲山隠士家。",
            "除却松篁芝朮外，川源遠近遍桃花。"
        ],
        "title": "夢中作  其一",
        "id": "0e338fac-440a-4861-b99c-a4a4c546144d"
    },
    {
        "author": "劉允",
        "paragraphs": [
            "盡日看山不厭山，白雲飛去又飛還。",
            "傍人莫指雲相似，雲自無心我自閑。"
        ],
        "title": "夢中作  其二",
        "id": "4f37d468-5875-44be-8992-3d4d9d38e6b8"
    },
    {
        "author": "劉允",
        "paragraphs": [
            "武陵源上雪，片片雜雲霞。",
            "惟有雪中桃，長開三尺花。"
        ],
        "title": "又五言絕句一首",
        "id": "02c993c4-70a7-4871-8753-a891e87b4dc7"
    },
    {
        "author": "劉允",
        "paragraphs": [
            "惆悵昌黎去不還，小亭牢落古松間。",
            "月明夜靜神遊處，三十二峰江上山。"
        ],
        "title": "韓山",
        "id": "d5e89f92-5493-440d-b504-ce9bc2a83f29"
    },
    {
        "author": "陳之邵",
        "paragraphs": [
            "老檜喬松路屈盤，翬飛金碧照巖端。",
            "僧尋翠巘曾揮錫，客厭紅塵屢解鞍。",
            "望斷四天春野闊，夢回一枕夜濤寒。",
            "陽休況是多佳句，吟罷碧雲時倚闌。"
        ],
        "title": "皇恩寺",
        "id": "f5d4c8bf-472f-4bde-8f57-eb2ac98d45fd"
    },
    {
        "author": "陳汝錫",
        "paragraphs": [
            "五百年間瑞氣鍾，堂堂皎月衆星中。",
            "甄陶四海規模大，心膂三朝體貌隆。",
            "壽杖終扶黄髮老，衮衣今拜黑頭公。",
            "彭聃豈足延遐算，願助昇平到不窮。"
        ],
        "title": "壽時相",
        "id": "b77a8f15-0ff7-4af7-9f50-1f98ee305c90"
    },
    {
        "author": "陳汝錫",
        "paragraphs": [
            "我聞仙翁山，秀色媚崗嶺。",
            "昔人已仙去，飛步凌絕頂。",
            "世緣磨不盡，一念墮塵境。",
            "先生豈其人，骨相倍清整。",
            "神鍾金莖秀，氣與霜月冷。",
            "詞源倒三峽，筆力扛九鼎。",
            "書林知幾年，文字浩千頃。",
            "談經動旒纊，屢被前席請。",
            "當隨鳳閣班，徑步花磚影。",
            "胡爲罷勸講，禁幄出揚秉。",
            "一麾眇淮甸，素髮欲隨領。",
            "先生謫仙人，壽與龜鶴等。",
            "富貴要長年，功名看晚景。",
            "未須歎淹回，住世日月永。"
        ],
        "title": "壽周侍講",
        "id": "f4f6f856-aae5-47ff-87c1-6273fe35b09d"
    },
    {
        "author": "陳汝錫",
        "paragraphs": [
            "清薰應候貢微凉，瑞靄蟠空報吉祥。",
            "仙籍掛名書富貴，彩毫叶夢送文章。",
            "眉間已有陰功色，肘後何須不老方。",
            "節物也隨人意好，荷花爭入壽樽香。"
        ],
        "title": "壽劉漕二首  其一",
        "id": "f821f503-d6c7-4468-86be-37656521a8e3"
    },
    {
        "author": "陳汝錫",
        "paragraphs": [
            "碧槐風細篆烟清，綠芰香濃壽酒傾。",
            "眉上嵩衡元秀整，胸中涇渭太分明。",
            "巨材閱世三千歲，修翮摶風九萬程。",
            "積粟流錢皆細事，異時鍾鼎看功名。"
        ],
        "title": "壽劉漕二首  其二",
        "id": "ede7f17f-df50-400a-bd1d-cce1c91eb0da"
    },
    {
        "author": "陳汝錫",
        "paragraphs": [
            "落帆倚芳洲，冷日銜翠壁。",
            "沙平野步穩，不費支筇力。",
            "邂逅到幽洞，雲水已昏夕。",
            "陰崖上蒼穹，杳不見轍迹。",
            "巖前月色薄，細路稍有覓。",
            "瀑泉號秋聲，飛練不計尺。",
            "僧房得少憩，坐久耳方寂。",
            "河梁謫仙人，握手見胸臆。",
            "囊無一錢看，志有萬里適。",
            "拄頰望西山，琢句愈工績。",
            "同遊得二妙，筆障亦勁敵。",
            "笑談頗傾坐，酬唱屢即席。",
            "顧予舌本强，咀嚼覺清液。",
            "林泉信幽奇，歲月尤迅亟。",
            "茲游莫辭頻，能著幾兩屐。"
        ],
        "title": "石門山",
        "id": "9508cfe1-d0c4-45f3-93c3-76edd2a42599"
    },
    {
        "author": "陳汝錫",
        "paragraphs": [
            "閑愁莫浪遣，留爲痛飲資。"
        ],
        "title": "句",
        "id": "1994d04f-12c7-469a-a087-efcc4011be45"
    },
    {
        "author": "陳與京",
        "paragraphs": [
            "丹雘依巖腹，翬飛枕碧闉。",
            "應教臨水客，頻問種桃人。",
            "野色低籠日，溪光長占春。",
            "仙槎消息便，咫尺到龍津。"
        ],
        "title": "流花亭",
        "id": "cda8285a-6d59-49de-bea8-04d718e06dfa"
    },
    {
        "author": "周公弼",
        "paragraphs": [
            "石門雙峙聳前蹊，溪白疑藏照水犀。",
            "古木萬株清露染，曉風千疊瑞烟迷。",
            "虛巖伏虎和風嘯，峻壁聞猿向晚啼。",
            "更有淡軒軒上趣，妙緣真覺證菩提。"
        ],
        "title": "瑞蓮橋即九曲池和王肱原韵",
        "id": "d394f395-9458-4ff0-8290-2213576d8db4"
    },
    {
        "author": "周知微",
        "paragraphs": [
            "君不學叔隗季隗南歸晉，又不學大喬小喬東入吳。",
            "一種桃根與桃葉，若爲化作雙芙渠。",
            "臨淮政成有餘暇，坐令華屋生瀟灑。",
            "鵝溪一幅萬里寬，移得浙川入圖畫。",
            "天空水闊江茫茫，想見女英與娥皇。",
            "九疑雲深蒼梧遠，冰姿玉泣不成妝。",
            "苦心抱恨何時了，香骨應甘沒秋草。",
            "不如回首謝秋風，分作尹邢來漢宮。"
        ],
        "title": "觀臨淮雙頭白蓮圖",
        "id": "6cd02389-afe3-45c9-917a-ac9a69c8e7e8"
    },
    {
        "author": "周知微",
        "paragraphs": [
            "小靨浮青水拍堤，堤邊草色更相宜。",
            "一番穀雨晚晴後，萬點楊花春盡時。",
            "解與曲池藏寶鑑，不教新月妒蛾眉。",
            "怪來別岸波光闊，知是漁郎艇子移。"
        ],
        "title": "浮萍",
        "id": "a711f040-2bdf-4413-b39a-41e2721ab996"
    },
    {
        "author": "周知微",
        "paragraphs": [
            "迢迢綠樹淮天曉，靄靄紅霞海日晴。",
            "遥望四山雲接水，碧峰千點數帆輕。"
        ],
        "title": "題龜山",
        "id": "30c37fe8-a3cb-4645-ae98-335d5ec281f1"
    },
    {
        "author": "周知微",
        "paragraphs": [
            "疾風暴雨悲遊子，峻嶺崇山非故鄉。"
        ],
        "title": "句  其一",
        "id": "eeec822b-476b-42dd-80b6-88ef47d0f49d"
    },
    {
        "author": "周知微",
        "paragraphs": [
            "後車鶑燕春聲早，前騎熊羆夜氣遒。"
        ],
        "title": "句  其二",
        "id": "1f5e5e9f-45b3-461d-959b-a7dd8ddf93c1"
    },
    {
        "author": "周知微",
        "paragraphs": [
            "暮天斜去空成字，遠地頻來不寄書。"
        ],
        "title": "句  其三",
        "id": "4d8f6d89-cc80-4b36-94fc-314172795124"
    },
    {
        "author": "吳幵",
        "paragraphs": [
            "陰陰綠葉不勝垂，著子全多欲壓枝。",
            "自得君王一留顧，故應雨露亦饒滋。"
        ],
        "title": "擬梅軒三首  其一",
        "id": "69069bf3-c772-4de8-b646-808d131eff02"
    },
    {
        "author": "吳幵",
        "paragraphs": [
            "五月霏霏雨不開，若耶溪畔摘楞梅。",
            "朱丸忽向雲窗見，疑是靈根越嶺來。"
        ],
        "title": "擬梅軒三首  其二",
        "id": "e2b77652-0f0b-4573-be44-e618bea477d0"
    },
    {
        "author": "吳幵",
        "paragraphs": [
            "誰將蜜漬借微酸，小摘曾聞脩玉盤。",
            "爭似江南風致在，瓶紅初向綠陰看。"
        ],
        "title": "擬梅軒三首  其三",
        "id": "d1d299fa-6a95-4cf7-a3ef-a0294be8c4fa"
    },
    {
        "author": "吳幵",
        "paragraphs": [
            "李衡千樹橘，張翰一漁舟。"
        ],
        "title": "句  其一",
        "id": "52e35ace-7cfa-4e0d-ab75-eec447773852"
    },
    {
        "author": "吳幵",
        "paragraphs": [
            "木落千山瘦，天高一雁橫。"
        ],
        "title": "句  其二",
        "id": "098da2e8-3bb8-4e6e-8bc9-af532a534a3e"
    },
    {
        "author": "吳幵",
        "paragraphs": [
            "鳥聲催暮急，山氣欲晴寒。"
        ],
        "title": "句  其三",
        "id": "ae7dcf0e-b7c2-4d82-8eee-0e4ab959faa3"
    },
    {
        "author": "吳幵",
        "paragraphs": [
            "鳴玉不妨風細細，瑣窗時借月娟娟。"
        ],
        "title": "句  其四",
        "id": "f9c51403-abcf-4353-a573-f4158eb6c103"
    },
    {
        "author": "吳幵",
        "paragraphs": [
            "星斗垂光燭紫壇。"
        ],
        "title": "句  其五",
        "id": "c2a4c439-59be-443f-a679-823c4bbfa7fc"
    },
    {
        "author": "吳幵",
        "paragraphs": [
            "欲識懽心從四海，鈞天一曲引回鑾。"
        ],
        "title": "句  其六",
        "id": "2c087104-c865-436c-bc1b-8292891c9663"
    },
    {
        "author": "吳幵",
        "paragraphs": [
            "紛綸委貺知旁達，滲漉流恩亦下蟠。"
        ],
        "title": "句  其七",
        "id": "55f4c2b3-3b34-4c7b-b2cc-3a3599edae49"
    },
    {
        "author": "倪昱",
        "paragraphs": [
            "誰謂仙家隔一方，神遊原不閉毫芒。",
            "歸來謾話長年事，老不饒人白鬢蒼。"
        ],
        "title": "感夢口占二絕  其一",
        "id": "f77bd3b6-a9a9-4958-8943-202aadde574d"
    },
    {
        "author": "倪昱",
        "paragraphs": [
            "死生常事不須愁，我亦無心任去留。",
            "人事重來聊爾爾，濁醪脫粟外何求。"
        ],
        "title": "感夢口占二絕  其二",
        "id": "afc6c5d7-49c6-4aeb-a104-c03cc4eb9e63"
    },
    {
        "author": "鮑朝賓",
        "paragraphs": [
            "籃輿直上八重峰，千里秋蟾咫尺中。",
            "寄語塵寰高會者，清光不與世間同。"
        ],
        "title": "登華頂峰",
        "id": "783f20f1-f6c0-432c-86f9-9f404a2953e7"
    },
    {
        "author": "趙伯純",
        "paragraphs": [
            "少陵雲間詩，重巖班菊蕊。",
            "二章刻巖腹，千載今可視。"
        ],
        "title": "登南山",
        "id": "5fba883d-7337-4a2f-ae84-12318b8483b9"
    },
    {
        "author": "趙伯光",
        "paragraphs": [
            "誰云嶺外皆炎熱，此是西南第一州。"
        ],
        "title": "句",
        "id": "1bd12d46-c5e3-447e-a4a8-2e787007a5a9"
    },
    {
        "author": "趙伯琳",
        "paragraphs": [
            "爲嫌陶令醉，來伴屈原醒。"
        ],
        "title": "句",
        "id": "8e9d8842-9462-4439-bc25-4e679dcbb36a"
    },
    {
        "author": "趙彥邁",
        "paragraphs": [
            "蕞地曾無一掌平，由來作郡亦强名。",
            "峰連萬翠山橫障，川合三溪水遶城。"
        ],
        "title": "歲熟",
        "id": "4dbbfeab-25e7-4db2-9ca3-2812813be405"
    },
    {
        "author": "趙彥邁",
        "paragraphs": [
            "風俗連巴楚，封疆接播溱。"
        ],
        "title": "句",
        "id": "d0c1e444-879c-4cf3-ab74-f7e123a5424a"
    },
    {
        "author": "周因",
        "paragraphs": [
            "萬疊青山鎖翠烟，山間別是一家天。",
            "須臾却笠乘雲去，已是浮生七百年。"
        ],
        "title": "株林山却笠嶺",
        "id": "5e185316-ede7-4747-a5b3-9f5cfbdfb3db"
    },
    {
        "author": "周因",
        "paragraphs": [
            "聞得當年華子期，閑敲石鼓動人時。",
            "雲門却笠人何在，不見臨流別世詩。"
        ],
        "title": "子期巖",
        "id": "8be5737e-ca58-42bd-b2d9-adc89e28a7c5"
    },
    {
        "author": "司馬朴",
        "paragraphs": [
            "湘西勝景豈易論，羣山騰闖萬里奔。",
            "鶴泉一麓騫鵬噣，松風十里藏祇園。",
            "當時侍御偶題寫，筆力孰敢爭雄尊。",
            "東京少年妙詞藻，南陽舊族齊陰樊。",
            "天心月脅出奇語，使我展讀忘朝昏。",
            "差差戈劍隠一敵，落落旗鼓嚴千屯。",
            "無餘居士厲幽志，細研六藝方專門。",
            "凍骭嬌兒慣腸莧，啼饑瘦婦餘淚痕。",
            "惟君德義允相愜，每窮道妙角與根。",
            "他人勸酒驚逐魂，二子頻酌勤空樽。",
            "醉中詩成渺江海，風外幡影徒飛翻。",
            "卷藏篋笥已戢戢，風生襟袖何軒軒。",
            "嗟乎我亦有餘腐，陋哉羊政囚華元。"
        ],
        "title": "無餘居士齋壁有沈傳師游道山岳麓詩石刻穆仲等和之因亦次韵",
        "id": "f4d3c85b-fce8-46a7-92a7-31947a34fdec"
    },
    {
        "author": "司馬朴",
        "paragraphs": [
            "積雪日出杲，雪飛梅已殘。",
            "朋游要及時，閣鄰有遐觀。",
            "乘此蕪穢平，快覽天宇寬。",
            "霽色混銀界，曠望連江干。",
            "山如白毫相，滉溢清揚端。",
            "一氣轉浩渺，萬里皆瀰漫。",
            "優哉賦梁苑，想像排廣寒。"
        ],
        "title": "句",
        "id": "85b0b1a2-8f42-4176-8bc6-1dedf589acf5"
    },
    {
        "author": "張氏",
        "paragraphs": [
            "莫訝淚頻滴，都緣心未灰。"
        ],
        "title": "句  其一",
        "id": "56b2ed7c-55bf-4dc5-a7c5-ba4b6e8e1c01"
    },
    {
        "author": "張氏",
        "paragraphs": [
            "滿目烟含芳草綠，倚蘭露泣海棠紅。"
        ],
        "title": "句  其二",
        "id": "dfd3a196-92fd-4608-a7c8-5e4291ebcb25"
    },
    {
        "author": "張氏",
        "paragraphs": [
            "尊前獨垂淚，應爲未灰心。"
        ],
        "title": "句  其三",
        "id": "cc4a284a-ee16-4ee2-a8a0-8c947edf401b"
    },
    {
        "author": "范致君",
        "paragraphs": [
            "欲自荆溪泛太湖，三月風濤正可虞。",
            "却自姑蘇操小艇，吳松江下買蓴鱸。"
        ],
        "tags": [
            "太湖"
        ],
        "title": "吳江太湖笠澤虹橋詩二首  其一",
        "id": "b23b5b42-a427-4700-a5fe-5cf6cc9524a3"
    },
    {
        "author": "范致君",
        "paragraphs": [
            "黛潑峰巒安用染，鏡澄湖面不須磨。",
            "已驚張翰鱸如玉，想見西施髻似螺。"
        ],
        "tags": [
            "太湖"
        ],
        "title": "吳江太湖笠澤虹橋詩二首  其二",
        "id": "b4a06731-5d4d-404a-808b-9d25730c5016"
    },
    {
        "author": "范致君",
        "paragraphs": [
            "朝遊北海暮瀛洲，仙珮何年到此遊。",
            "安得相從問丹訣，春風同醉岳陽樓。"
        ],
        "tags": [
            "岳阳楼"
        ],
        "title": "呂公洞",
        "id": "df0f9696-c713-4917-87c8-31e6fcc5a538"
    },
    {
        "author": "范致君",
        "paragraphs": [
            "竹林深處有招提，靜掩禪關過客稀。",
            "薝蔔花開春欲暮，泠泠鐘磬白雲低。"
        ],
        "title": "竹林寺",
        "id": "57100a69-1ac1-4a85-a89c-cfd9698800e4"
    },
    {
        "author": "范致虛",
        "paragraphs": [
            "北人半是南朝民，食祿南朝終爲君。",
            "失意暫時辭漢主，彷徨不忍痛思親。"
        ],
        "title": "散金歌",
        "id": "e036301e-96b6-4ed1-9c98-19741370523d"
    },
    {
        "author": "范致虛",
        "paragraphs": [
            "參旗井鉞出西秦，糾合諸侯付老臣。",
            "風引旆旌趨魏闕，雪晴宇宙滅天塵。",
            "寒威等却邊人懼，炎運方隆廟略神。",
            "已見旄頭墜天外，乞身當喜及今春。"
        ],
        "title": "與運使桑景詢",
        "id": "6997be32-4a18-4343-85fe-6c74678f6b62"
    },
    {
        "author": "范致虛",
        "paragraphs": [
            "數載詩書居保祿，至今常是憶單溪。",
            "幾偎石甕憑欄在，靜聽山禽繞樹啼。",
            "巖溜潺湲清入骨，林間紅白聞行提。",
            "吟詩聊寫遥相寄，爲向鐵龍亭上題。"
        ],
        "title": "題保祿寺鐵龍亭",
        "id": "dc7ef1a2-c200-4469-ba39-707ab3fedbe3"
    },
    {
        "author": "范致虛",
        "paragraphs": [
            "傷心獨立陽臺望，暮雨凄凉宋玉情。",
            "極目草深雲夢澤，連天水闊漢陽城。",
            "當年楚國山猶在，千古襄王夢不成。",
            "往事悠悠魂已斷，高唐今日有虛名。"
        ],
        "title": "陽臺山",
        "id": "dd832095-8150-4b8c-9fa3-c6670db6035d"
    },
    {
        "author": "范致虛",
        "paragraphs": [
            "築壘山前捍道沖，保全黎庶著仁功。",
            "寒鴉也解知恩澤，來往飛鳴古塹中。"
        ],
        "title": "和公城",
        "id": "49c1b305-86c6-4e04-9cee-e8e84aa37d5e"
    },
    {
        "author": "范致虛",
        "paragraphs": [
            "朱伺屯兵古戰場，甑山城堞久凄凉。",
            "閒來搔手高岡上，萬里碧天秋思長。"
        ],
        "title": "甑山城",
        "id": "38c957bf-7b34-4711-8ea9-84ba4f2ad18c"
    },
    {
        "author": "范致虛",
        "paragraphs": [
            "自從南北避胡塵，懷抱衰殘不復新。",
            "萬里家鄉常入夢，一簾風雨最關春。",
            "紅疏綠暗能傷客，江靜山明却慰人。",
            "老去也知登覽倦，閉門僵卧動經旬。"
        ],
        "title": "雨晴登樓",
        "id": "e7c8f432-81f1-4add-afd3-d89c9c4dc87b"
    },
    {
        "author": "范致虛",
        "paragraphs": [
            "黛潑峰巒安用染，鏡澄湖面不須磨。",
            "已驚張翰鱸如玉，想見西施髻如螺。",
            "目斷樓高知水闊，雲開山盡見天多。",
            "吾家本是烟波主，好律漁翁一曲歌。"
        ],
        "title": "泛松江",
        "id": "34647d85-8d2a-4f32-a8ca-59fa8457ab5e"
    },
    {
        "author": "范致虛",
        "paragraphs": [
            "回首陽臺漢川路，隔江烟雨暗漁簑。"
        ],
        "title": "句  其一",
        "id": "01c42851-0d97-4e6c-9db2-5cbfd938ca02"
    },
    {
        "author": "范致虛",
        "paragraphs": [
            "瀲灧郎官水，崔巍大別山。"
        ],
        "title": "句  其二",
        "id": "e1069867-8189-499a-b701-f3a5fc19a0ae"
    },
    {
        "author": "劉韞",
        "paragraphs": [
            "古寺崢嶸隠翠微，茂林修竹正依依。",
            "買山也作他年計，何必傍人□是非。"
        ],
        "title": "遊永豐寺",
        "id": "4e41520d-0b3a-4282-8c7e-c7857156bf9e"
    },
    {
        "author": "劉韞",
        "paragraphs": [
            "空山何代落星躔，今作陽靈小洞天。",
            "試覓丹梯攀絕壁，遥尋絳闕在層巔。",
            "霜戈雜沓兵初合，霞珮飄摇女已仙。",
            "靈跡羽人同指點，身輕我欲便凌烟。"
        ],
        "title": "金精",
        "id": "d37eafca-fbc9-42ef-ac8c-7431d6210a37"
    },
    {
        "author": "劉韞",
        "paragraphs": [
            "曉起陰霾喜絕收，急快扶酒爲春留。",
            "落花千點野亭寂，啼鳥一聲春寺幽。",
            "施食臺高禽易啄，長明燈暗鼠潜偷。",
            "山僧摘茗吹茶竈，留客殷勤學道州。"
        ],
        "title": "場南寺",
        "id": "286900f2-05f0-4a19-a949-cbc71d286abc"
    },
    {
        "author": "釋景淳",
        "paragraphs": [
            "怕寒懶剃髼鬆髮，愛暖頻添榾柮柴。",
            "破衲伽黎撩亂搭，誰能勞力强安排。"
        ],
        "title": "偈",
        "id": "25b35e1a-327d-44fd-a455-7c551cb883cb"
    },
    {
        "author": "釋道淵",
        "paragraphs": [
            "香山有箇話頭，彌滿四大神州。",
            "若以佛法批判，還如認馬作牛。"
        ],
        "title": "偈",
        "id": "fc77221a-d742-4a89-924a-8b4258dda30e"
    },
    {
        "author": "釋崇哲",
        "paragraphs": [
            "妙體堂堂觸處彰，快須回首便承當。",
            "今朝對衆全分付，莫道儂家有覆藏。"
        ],
        "title": "偈二首  其一",
        "id": "2b37cc17-8608-40f1-a3f0-40e74bc497c8"
    },
    {
        "author": "釋崇哲",
        "paragraphs": [
            "山僧有三印，更無增減剩。",
            "覿面便相呈，能轉凡成聖。",
            "一印印空，日月星辰列下風。",
            "一印印泥，頭頭物物顯真機。",
            "一印印水，捩轉魚龍頭作尾。",
            "三印分明體一同，看來非赤亦非紅。",
            "互換高低如不薦，青山依舊白雲中。"
        ],
        "title": "偈二首  其二",
        "id": "0daade45-4fb4-4851-af27-da64aced7353"
    },
    {
        "author": "僧某",
        "paragraphs": [
            "一水吞空遠，三峰峭壁危。",
            "猊臺重拂拭，共喜主人歸。"
        ],
        "title": "偈",
        "id": "7917bd4d-f439-438c-baa0-1fd1cf29cec2"
    },
    {
        "author": "釋繼成",
        "paragraphs": [
            "茫茫盡是覓佛漢，舉世難尋閑道人。",
            "棒喝交馳成藥忌，了亡藥忌未天真。"
        ],
        "title": "偈七首  其一",
        "id": "6942fccf-82d7-4dca-9219-9196a966d82e"
    },
    {
        "author": "釋繼成",
        "paragraphs": [
            "崑崙奴著鐵袴，打一棒行一步。",
            "爭似火中釣鼈，日裏藏冰。",
            "陰影間翻魍魎，虛空縛殺麻繩。"
        ],
        "title": "偈七首  其二",
        "id": "8d046b7d-7d21-4b08-9cdc-b73c1d856534"
    },
    {
        "author": "釋繼成",
        "paragraphs": [
            "狹路相逢且莫疑，電光石火已遲遲。",
            "若教直下三心徹，祇在如今一餉時。"
        ],
        "title": "偈七首  其三",
        "id": "76f924a4-530e-413e-96f5-cd2f810ba5df"
    },
    {
        "author": "釋繼成",
        "paragraphs": [
            "舉不顧，即差互。",
            "擬思量，何劫悟。",
            "兔角杖頭挑法界，龜毛拂子舞三臺。"
        ],
        "title": "偈七首  其四",
        "id": "dadfda5c-527a-4dcf-8981-47e146b13f2f"
    },
    {
        "author": "釋繼成",
        "paragraphs": [
            "鼻裏音聲耳裏香，眼中鹹淡舌玄黄。",
            "意能覺觸身分別，冰室如春九夏凉。"
        ],
        "title": "偈七首  其五",
        "id": "25b1a51f-455b-4e70-bdaa-eba0c80c8b75"
    },
    {
        "author": "釋繼成",
        "paragraphs": [
            "葵花隨日轉，犀紋玩月生。",
            "香楓化老人，螟𧕅成蜾{虫嬴}。"
        ],
        "title": "偈七首  其六",
        "id": "29c1ec11-5ae0-4b72-942f-877cdf5791eb"
    },
    {
        "author": "釋繼成",
        "paragraphs": [
            "一念心清浄，佛居魔王殿。",
            "一念惡心生，魔王居佛殿。"
        ],
        "title": "偈七首  其七",
        "id": "cff817e3-88fe-4bf8-9884-5c3a9c16e867"
    },
    {
        "author": "釋繼成",
        "paragraphs": [
            "太陽門下，日日三秋，從東過西。",
            "明月堂前，時時九夏，指鹿爲馬。"
        ],
        "title": "偈二首  其一",
        "id": "e5249e47-97ca-484e-98ca-32432edbf913"
    },
    {
        "author": "釋繼成",
        "paragraphs": [
            "擒虎兕，剉於菟。",
            "坐斷千聖路頭，打破群魔境界。"
        ],
        "title": "偈二首  其二",
        "id": "a269e94f-35ab-4f50-9481-36280e17ac5d"
    },
    {
        "author": "釋繼成",
        "paragraphs": [
            "古路雪深覆，好山雲更遮。",
            "雁聲天外急，遊子夜還家。"
        ],
        "title": "頌古四首 夾山境話。",
        "id": "988f8646-f923-48bb-a38f-b0328fd5d324"
    },
    {
        "author": "釋繼成",
        "paragraphs": [
            "巫峽山頭窈窕女，朝爲行雲暮爲雨。",
            "王孫一見空斷腸，便作紅霞隠身去。"
        ],
        "title": "頌古四首 德山托鉢。",
        "id": "45397dae-4256-4074-a375-39020d6db688"
    },
    {
        "author": "釋繼成",
        "paragraphs": [
            "文殊頭白，罔明頭黑。",
            "女子冶容，瞿曇是賊。",
            "山僧不犯鋒芒，直下并贓捉獲。"
        ],
        "title": "頌古四首 女子出定。",
        "id": "30de4c03-836d-453d-becf-47dac0d0ca94"
    },
    {
        "author": "釋繼成",
        "paragraphs": [
            "駕與青龍不解騎，人人盡道阿師癡。",
            "爛泥中有傷人刺，三度曾施陷虎機。"
        ],
        "title": "頌古四首 龍牙問翠微臨濟佛法大意。",
        "id": "f2f924c9-d244-43be-890e-a1adc211e22f"
    },
    {
        "author": "釋彥孜",
        "paragraphs": [
            "若是諦當漢，通身無隔礙。",
            "舉措絕毫釐，把手出紅塵。",
            "撥開向上竅，當頭劄定，不犯鋒稜。",
            "轉握將來，應用恰好。",
            "絲毫不漏，函蓋相應。",
            "任是諸佛諸祖，覷著寒毛卓豎。"
        ],
        "title": "偈",
        "id": "5ec0633e-e83c-4378-b1f7-1e20f86d4aa6"
    },
    {
        "author": "釋法真",
        "paragraphs": [
            "蘆峰深處無人到，門前雪壓枯松倒。",
            "板聲驚起夢中人，一條古路清風掃。"
        ],
        "title": "偈二首  其一",
        "id": "093ef222-4ea6-4db2-a8a6-23bfe25831ca"
    },
    {
        "author": "釋法真",
        "paragraphs": [
            "欲明向上事，須具頂門眼。",
            "若具頂門眼，始契出家心。",
            "既契出家心，常具頂門眼。"
        ],
        "title": "偈二首  其二",
        "id": "6093f78f-55b7-449c-b789-e21efa860868"
    },
    {
        "author": "釋法真",
        "paragraphs": [
            "四京人著衣喫飯，兩浙人飽暖自如。",
            "通玄峰頂香風清，花發蟠桃三四株。"
        ],
        "title": "會頂門眼偈",
        "id": "79af1e3a-de5b-4df6-b685-31c3d3f520ec"
    },
    {
        "author": "釋慧方",
        "paragraphs": [
            "圓伊三點未輕酬，句句無私即便休。",
            "點的鋒芒徒擬議，明明端的不當頭。"
        ],
        "title": "偈頌十五首  其一",
        "id": "0dc2073e-51b5-4990-af08-60a93cdf8f03"
    },
    {
        "author": "釋慧方",
        "paragraphs": [
            "律管吹灰是此辰，應當識取看牛人。",
            "心田耕徧無餘地，須信靈苗不犯春。"
        ],
        "title": "偈頌十五首  其二",
        "id": "07de074a-365e-4d17-a86c-8b4cf120918c"
    },
    {
        "author": "釋慧方",
        "paragraphs": [
            "山河大地，燈籠露柱。",
            "厨庫三門，皆是光境。"
        ],
        "title": "偈頌十五首  其三",
        "id": "349b33da-f51a-4c91-9fa4-87b86d89a2f0"
    },
    {
        "author": "釋慧方",
        "paragraphs": [
            "要會入門句，未語先分付。",
            "直下苦精神，不必通回互。"
        ],
        "title": "偈頌十五首  其四",
        "id": "9d8fbce0-4f05-4c23-a538-e406ebd9e1a8"
    },
    {
        "author": "釋慧方",
        "paragraphs": [
            "回首光陰若轉蓬，看看九夏又將終。",
            "快須悟取玄中句，莫逐情塵枉用功。"
        ],
        "title": "偈頌十五首  其五",
        "id": "31b8a468-c343-4d05-94a3-6d391c2fbae5"
    },
    {
        "author": "釋慧方",
        "paragraphs": [
            "瑞雪飄空，銀蟾出海。",
            "曹山異中見異，龐公手裏明機。",
            "一箇覿面全提，一箇通途叶妙。"
        ],
        "title": "偈頌十五首  其六",
        "id": "ec0eb227-6d58-4654-8ca7-fde9bf79b7ed"
    },
    {
        "author": "釋慧方",
        "paragraphs": [
            "第一玄，拶破髑髏前。",
            "第二玄，照用在機先。",
            "第三玄，物我兩俱全。",
            "第一要，箇中明得兆。",
            "第二要，機俊未爲妙。",
            "第三要，覿面須回照。"
        ],
        "title": "偈頌十五首  其七",
        "id": "9407ef87-95fc-4ccd-903a-97823620faad"
    },
    {
        "author": "釋慧方",
        "paragraphs": [
            "日炙風吹知幾年，玄中密意妙難傳。",
            "當機若見首山老，直下應須了目前。"
        ],
        "title": "偈頌十五首  其八",
        "id": "0dd2a9e5-6116-4099-b0a1-61e266ba3c67"
    },
    {
        "author": "釋慧方",
        "paragraphs": [
            "令人翻憶老雲門，問答全超未足論。",
            "棒下責情還會否，夜深明月照前村。"
        ],
        "title": "偈頌十五首  其九",
        "id": "ce109afe-4d93-4eaa-8ce1-c30928fe3e02"
    },
    {
        "author": "釋慧方",
        "paragraphs": [
            "露柱患癰癤，燈籠却皺眉。",
            "箇中無限意，曾不墮聞思。"
        ],
        "title": "偈頌十五首  其一○",
        "id": "ff014b37-b580-46d1-8249-81ef702c7d0e"
    },
    {
        "author": "釋慧方",
        "paragraphs": [
            "吹毛寶劍當機妙，切玉如泥孰可猜。",
            "不犯鋒芒全正令，法王心印爲君開。"
        ],
        "title": "偈頌十五首  其一一",
        "id": "12ed9570-4aa4-49cf-be05-cf8cf2119010"
    },
    {
        "author": "釋慧方",
        "paragraphs": [
            "十字街中六不收，本來面目絕蹤由。",
            "縱饒悟得分明去，已落儂家第二頭。"
        ],
        "title": "偈頌十五首  其一二",
        "id": "fa519610-665d-46e4-af99-528cd0268a4d"
    },
    {
        "author": "釋慧方",
        "paragraphs": [
            "一住禾山又八年，臨岐一句妙難傳。",
            "後宵欲見雲巖老，雲綻青天月正圓。"
        ],
        "title": "偈頌十五首  其一三",
        "id": "9beee20f-e108-46a6-8c04-ca652fea8f05"
    },
    {
        "author": "釋慧方",
        "paragraphs": [
            "第一玄，直透威音前。",
            "第二玄，曾不落正偏。",
            "第三玄，照用兩俱全。"
        ],
        "title": "偈頌十五首  其一四",
        "id": "a05f6a44-5bbe-47f7-8c82-101f5607d9e3"
    },
    {
        "author": "釋慧方",
        "paragraphs": [
            "銅壺送客歸家去，玉漏催人好坐禪。",
            "何事金吾不惜夜，心燈徧界爲君燃。"
        ],
        "title": "偈頌十五首  其一五",
        "id": "fa59cee5-d514-4db3-b6c8-88d7deff651f"
    },
    {
        "author": "釋慧方",
        "paragraphs": [
            "兩重問答絕聱訛，趙老於中却勘婆。",
            "若不全身探虎穴，安能徹底驗仙陀。"
        ],
        "title": "趙州勘婆",
        "id": "f683c5e8-1666-4748-b6af-0c572ac91fb4"
    },
    {
        "author": "釋慧方",
        "paragraphs": [
            "百丈堂前驗野狐，還如水上捺葫蘆。",
            "而今到處全機入，便好當場捋虎鬚。"
        ],
        "title": "百丈野狐",
        "id": "f15310ce-0b2d-4b5c-88fe-7f2c73739bea"
    },
    {
        "author": "釋慧方",
        "paragraphs": [
            "千古清聲老大隨，機鋒壁立杳難窺。",
            "未能直下超凡聖，只道將鞋蓋却龜。"
        ],
        "title": "大隋蓋龜",
        "id": "1e040110-55f0-4469-8379-7baeabcc974c"
    },
    {
        "author": "釋慧方",
        "paragraphs": [
            "當機密薦箇中玄，女子何因坐佛前。",
            "切莫途中爲解礙，刻舟求劍實徒然。"
        ],
        "title": "女子出定",
        "id": "329c13a8-2514-406c-bd94-696edb6e3e82"
    },
    {
        "author": "釋慧方",
        "paragraphs": [
            "千佛靈蹤莫別求，長沙機轉有來由。",
            "要知覿體難藏處，黄鶴樓前鸚鵡洲。"
        ],
        "title": "諸佛居何國土",
        "id": "b383f2e2-5b29-4f38-8b99-fc1c22b7e12b"
    },
    {
        "author": "釋慧方",
        "paragraphs": [
            "群峰雪覆已超然，絕頂寧同一色邊。",
            "儻向異中能辨異，雖居偏位不成偏。",
            "入塵直截須明要，在類還殊密造玄。",
            "欲混千差通不犯，曹山穿過髑髏前。"
        ],
        "title": "曹山雪中因緣",
        "id": "3fd290a4-9a87-46c3-9613-620394dd198a"
    },
    {
        "author": "釋慧方",
        "paragraphs": [
            "古今時節正相歡，指外明機沒異端。",
            "未入口時先識味，已簽瓜處被渠瞞。",
            "大原接處當頭嶮，保福拈來却放難。",
            "若也未能超影響，盡從死活句中看。"
        ],
        "title": "保福簽瓜",
        "id": "be9e3979-00ca-4854-bed6-7cdca8331559"
    },
    {
        "author": "釋慧方",
        "paragraphs": [
            "欲識玄沙虎，覿面是誰睹。",
            "直下透牢關，全機超佛祖。"
        ],
        "title": "玄沙指虎",
        "id": "c0967f03-2ab6-4a4e-8453-8e4a93ce6410"
    },
    {
        "author": "釋慧方",
        "paragraphs": [
            "擬將心意學玄宗，妙用縱橫觸處通。",
            "捩轉箇中關捩子，休論南北與西東。"
        ],
        "title": "酬徐樞密三問  其一",
        "id": "a6f9db53-b2fb-4ee4-835d-55fdeb2c1f20"
    },
    {
        "author": "釋慧方",
        "paragraphs": [
            "或有恐怖或斷疑，雙明一句絕針錐。",
            "於茲切莫生欣厭，覿面還須眼似眉。"
        ],
        "title": "酬徐樞密三問  其二",
        "id": "32ec504e-50d8-4a64-a77d-1eb6e1caa16c"
    },
    {
        "author": "釋慧方",
        "paragraphs": [
            "衆生病故維摩病，妙見全提越我人。",
            "既了病源無箇事，何如示現宰官身。"
        ],
        "title": "酬徐樞密三問  其三",
        "id": "f0785ed0-4f51-478f-836d-411a4086feb0"
    },
    {
        "author": "釋慧方",
        "paragraphs": [
            "未下山來已見，箇中法法全真。",
            "大地都是自己，覿面更無別人。"
        ],
        "title": "和蔣運使三頌  其一",
        "id": "28534efd-b493-4ac0-82d9-a9c1b348708d"
    },
    {
        "author": "釋慧方",
        "paragraphs": [
            "了得爲官勳業，便是祖佛門風。",
            "心外實無一法，孰云曠劫難逢。"
        ],
        "title": "和蔣運使三頌  其二",
        "id": "1f9ea24e-8685-435f-8121-96560f3d1a6b"
    },
    {
        "author": "釋慧方",
        "paragraphs": [
            "此去欲尋相見，大千俱是禾山。",
            "徹底洞明這箇，廓然超過八還。"
        ],
        "title": "和蔣運使三頌  其三",
        "id": "7482dd90-1162-4bf5-9198-8ded7c71d182"
    },
    {
        "author": "釋慧方",
        "paragraphs": [
            "道存愈遠却彌親，去住情忘尚隔津。",
            "直下是家歸甚處，大千全現本來人。"
        ],
        "title": "和董承事三頌見別  其一",
        "id": "33a01770-7b93-41a2-aeda-86e10629318b"
    },
    {
        "author": "釋慧方",
        "paragraphs": [
            "順水張帆息浪花，截流一句不周遮。",
            "已登彼岸無餘事，入海誰能更筭沙。"
        ],
        "title": "和董承事三頌見別  其二",
        "id": "d8b2641f-a917-4d2f-91fc-66912906ffe9"
    },
    {
        "author": "釋慧方",
        "paragraphs": [
            "長憶當年陸大夫，同根底事强分疏。",
            "道人固有超然句，雖別應難不見渠。"
        ],
        "title": "和董承事三頌見別  其三",
        "id": "8d9d13e5-59f2-4add-a035-84cbd6623ebc"
    },
    {
        "author": "釋慧方",
        "paragraphs": [
            "有古菱花，物來斯現。",
            "演若倍瞻，仰山親薦。",
            "迷悟雖殊，寒光不變。",
            "惡像弗祛，麗質奚羨。",
            "歷照千差，肯隨物轉。",
            "覷破前塵，是誰對面。"
        ],
        "title": "古鏡銘",
        "id": "0530555d-7fd5-4f47-9a5c-78d13da540f6"
    },
    {
        "author": "釋慧方",
        "paragraphs": [
            "靈性包群象，千年壽最優。",
            "既知身是幻，何用殻埋頭。",
            "護惜雖深固，推遷已密流。",
            "大隨鞋蓋處，若箇辨蹤由。"
        ],
        "title": "和靈源和尚善護頌",
        "id": "5f670f7e-da8c-4f56-851e-97b287c70036"
    },
    {
        "author": "釋慧方",
        "paragraphs": [
            "經頭以字孰能測，舉起分明好消息。",
            "勞生未曉直截機，雙林大士運神力。",
            "括囊五教妙全提，高張八面真奇特。",
            "汝行如是化檀那，推轉機關超奧域。"
        ],
        "title": "送禪人化緣轉藏",
        "id": "d4c0775b-474d-47f3-8739-733d91ceb3a7"
    },
    {
        "author": "釋慧方",
        "paragraphs": [
            "青春條風至，無情闡化機。",
            "法本自何來，要當探極微。",
            "只在紅塵中，忽見勝珠璣。",
            "雖然皆舊物，爭奈昔人非。"
        ],
        "title": "送化士",
        "id": "f2b65346-1a69-4f41-bdd6-a96f2d92413a"
    },
    {
        "author": "釋慧方",
        "paragraphs": [
            "勘破北塔歸來，接得鐵佛即透。",
            "分明覿面全彰，不可喚作雪竇。"
        ],
        "title": "禪人呈雪竇頂相求贊",
        "id": "7dd1913a-42d6-47a7-9046-db3a14acd655"
    },
    {
        "author": "釋慧方",
        "paragraphs": [
            "打破直要坐禪，佛祖亦須超越。",
            "若言祇這便是，大似水中捉月。"
        ],
        "title": "禪人寫余真求贊  其一",
        "id": "16e9a134-1766-4c70-b91d-be2fc82f9398"
    },
    {
        "author": "釋慧方",
        "paragraphs": [
            "古松怪石，全體是我。",
            "若謂一如，莫教話墮。"
        ],
        "title": "禪人寫余真求贊  其二",
        "id": "218959b4-fa20-4f3b-903a-8b1e490db7bb"
    },
    {
        "author": "釋祖秀",
        "paragraphs": [
            "枯木巖前夜放華，鐵牛依舊卧烟沙。",
            "儂家鞭影重拈出，一念回心便到家。"
        ],
        "title": "偈",
        "id": "c297cc69-4a50-4714-8f6f-6a2aa7e604e1"
    },
    {
        "author": "釋齊謐",
        "paragraphs": [
            "箇漢灰頭土面，尋常不欲露現。",
            "而今寫出人前，大似虛空著箭。",
            "怨怨，可惜人間三尺絹。"
        ],
        "title": "自像贊",
        "id": "3dac9c51-807d-49d1-b6a7-caba7002c7d2"
    },
    {
        "author": "釋慧古",
        "paragraphs": [
            "流水高山不在弦，等閑成曲又成篇。",
            "列珊瑚樹枝枝好，撒水銀珠顆顆圓。",
            "揮落禪關無少滯，增添衲子幾重冤。",
            "擬於紙上明端的，爭似當機自造玄。"
        ],
        "title": "題佛鑒禪師語錄後",
        "id": "a140224c-f8c1-4780-8da9-9ab95c4dc903"
    },
    {
        "author": "戴道純",
        "paragraphs": [
            "杳冥源底全機處，一片心花露印紋。",
            "知是幾生曾供養，時時微笑動香雲。"
        ],
        "title": "咨叩有省呈黄龍清禪師偈",
        "id": "785c601d-d0e9-4ff4-a300-2dab0d50df51"
    },
    {
        "author": "釋咸靜",
        "paragraphs": [
            "氣候欲流金，炎威將鑠石。",
            "扇子摇明月，雲片聳奇峰。",
            "蠶成繭而麥漸收，笋抽簪而梅已熟。",
            "薰風習習，逝水滔滔。",
            "鵲噪森松，鶑啼修竹。",
            "觀音勢至，文殊普賢。",
            "有願必從，無剎不現。"
        ],
        "title": "偈二首  其一",
        "id": "6207518e-c558-419d-866f-915b2672e16b"
    },
    {
        "author": "釋咸靜",
        "paragraphs": [
            "匣中寶劍，袖裏金鎚。",
            "時節既彰，莫辭拈出。",
            "擊開關鎖，斬斷葛藤。",
            "令他跳出生死門，驚過荆棘路。",
            "人人似生師子，箇箇如活大蟲。",
            "休教著布過他州，直待還鄉衣晝錦。"
        ],
        "title": "偈二首  其二",
        "id": "d611dd44-f3ea-43c0-b302-4fc87941fb34"
    },
    {
        "author": "釋咸靜",
        "paragraphs": [
            "弄罷影戲，七十一載。",
            "更問如何，回來別賽。"
        ],
        "title": "臨終偈",
        "id": "4a07f60c-a493-469c-872d-84cd07746407"
    },
    {
        "author": "釋咸靜",
        "paragraphs": [
            "婆子只知指路，雞犬被人偷去。",
            "直待趙州勘了，這回緊閉門戶。"
        ],
        "title": "頌古四首 勘婆二 其一",
        "id": "cb57cef1-4ab0-4fd1-8cb6-d51796323d14"
    },
    {
        "author": "釋咸靜",
        "paragraphs": [
            "趙州老老大大，不解山中打坐。",
            "自言去勘婆了，倒被婆子勘破。"
        ],
        "title": "頌古四首 勘婆二 其二",
        "id": "56fe6858-5446-422f-9790-6b690448b832"
    },
    {
        "author": "釋咸靜",
        "paragraphs": [
            "扇上犀牛從古畫，索來既破要元牛。",
            "縱教戴子重描出，不是當時那一頭。"
        ],
        "title": "頌古四首 犀牛扇",
        "id": "f0e2b30a-32ac-403a-90de-7ffc9a099a45"
    },
    {
        "author": "釋咸靜",
        "paragraphs": [
            "掐珠不念佛，開眼不見色。",
            "喫飯誰擇日，任東西南北。"
        ],
        "title": "頌古四首 四不遷",
        "id": "e4c6ca69-425c-4b09-a399-e1118d425b0e"
    },
    {
        "author": "釋咸靜",
        "paragraphs": [
            "多見擬寒山，不然擬拾得。",
            "沖天各有志，擬彼復何益。",
            "居山山色翠，臨水水聲長。",
            "風華與雪月，時處自歌揚。"
        ],
        "title": "擬寒山自述  其一",
        "id": "72f25ee4-5d2d-48ea-9fa8-4f5d6dd6c64a"
    },
    {
        "author": "釋咸靜",
        "paragraphs": [
            "頗憶未參禪，教中聽十年。",
            "晝夜數他寶，何曾得半錢。",
            "發志出行脚，遍求無病藥。",
            "及至休歇時，依舊沒鞋著。"
        ],
        "title": "擬寒山自述  其二",
        "id": "31717337-d936-4696-abe8-973ac0d3fda6"
    },
    {
        "author": "釋咸靜",
        "paragraphs": [
            "行時唯信脚，到處便爲家。",
            "午飯隨麤細，三衣亂掩遮。",
            "空名耳裏水，微利眼中砂。",
            "一覺黄昏睡，金鳥出{氵毒}涯。"
        ],
        "title": "擬寒山自述  其三",
        "id": "6f1a8afb-c930-4e4f-894d-838cb5472b82"
    },
    {
        "author": "釋咸靜",
        "paragraphs": [
            "目述自高吟，自高非倨傲。",
            "高懷肯隨動，幽鳥徒輕噪。",
            "無水定無源，有烟必有竈。",
            "天堂并地獄，自作還自報。"
        ],
        "title": "擬寒山自述  其四",
        "id": "823de19e-3234-43df-aa43-c80ad9ad1b99"
    },
    {
        "author": "釋咸靜",
        "paragraphs": [
            "近見一般人，堂堂似佛祖。",
            "入室求知識，爲明生死事。",
            "問汝莫是賊，當時面如土。",
            "語言勿生嗔，只箇是生死。"
        ],
        "title": "擬寒山自述  其五",
        "id": "6826506e-6fb3-43cf-bb29-31809077f256"
    },
    {
        "author": "釋咸靜",
        "paragraphs": [
            "參禪脫生死，輒莫被魔使。",
            "八風一任吹，六塵終不污。",
            "非語亂如麻，截斷衆流句。",
            "仰面看青天，立地超佛祖。"
        ],
        "title": "擬寒山自述  其六",
        "id": "98a4a55b-c80c-465b-8423-904bda52c330"
    },
    {
        "author": "釋咸靜",
        "paragraphs": [
            "五更一盂粥，辰時一頓飯。",
            "晝夜兩覺眠，一日事俱辨。",
            "毀我還自毀，贊我還自贊。",
            "是非與榮辱，紅爐赤金彈。"
        ],
        "title": "擬寒山自述  其七",
        "id": "0794f9d0-3eab-4a91-968b-6f51dc5a3a2b"
    },
    {
        "author": "釋咸靜",
        "paragraphs": [
            "良田著力耕，自利復利故。",
            "莫栽荆棘樹，子孫沒出路。",
            "仁者愛安仁，狡佞生嫉妬。",
            "勸汝早回頭，翻覆面前覷。"
        ],
        "title": "擬寒山自述  其八",
        "id": "3bc1be04-5401-43b1-9865-f2e03e4c8af5"
    },
    {
        "author": "釋咸靜",
        "paragraphs": [
            "莫笑我自述，麤言無義理。",
            "豈爲騁文辭，因筆寫其志。",
            "百年呼吸間，何用苦較計。",
            "勸汝莫癡毒，無常忽忽至。"
        ],
        "title": "擬寒山自述  其九",
        "id": "87827b96-adcc-42bc-acfa-afe4bdc7f837"
    },
    {
        "author": "釋咸靜",
        "paragraphs": [
            "一曲樂昇平，非關囉哩棱。",
            "山河俱屬宋，雲水且饒僧。",
            "時擊松風磬，長然澗月燈。",
            "願王似南嶽，萬世碧層層。"
        ],
        "tags": [
            "衡山"
        ],
        "title": "擬寒山自述  其一○",
        "id": "475535c0-ac5d-4c27-9e15-4c8d8cb6114e"
    },
    {
        "author": "釋咸靜",
        "paragraphs": [
            "半夜子，心境俱忘正莽鹵。",
            "撚轉天關萬象移，泥牛入海誰親睹。"
        ],
        "title": "十二時  其一",
        "id": "5531d668-cb4a-4279-8e8d-7a227f3a2371"
    },
    {
        "author": "釋咸靜",
        "paragraphs": [
            "雞鳴丑，一聲相報無前後。",
            "驚覺騰騰夢裏身，釋迦老子交橫走。"
        ],
        "title": "十二時  其二",
        "id": "a13ed25b-dfde-4701-967b-0fe7e951acf7"
    },
    {
        "author": "釋咸靜",
        "paragraphs": [
            "平旦寅，翠竹黄華拂眼明。",
            "靈禽異獸爭嘲哄，總解回頭轉眼睛。"
        ],
        "title": "十二時  其三",
        "id": "036bf1e2-d011-4c44-af83-363bd0a9d617"
    },
    {
        "author": "釋咸靜",
        "paragraphs": [
            "日出卯，紫霧紅霞騰海島。",
            "擠排無限利名人，出門忘却衣中寶。"
        ],
        "title": "十二時  其四",
        "id": "74846741-e68a-4d73-8d4d-ce3cfa7d207f"
    },
    {
        "author": "釋咸靜",
        "paragraphs": [
            "食時辰，掌鉢徒勞入市巡。",
            "若將心受檀那飯，也似無功食祿人。"
        ],
        "title": "十二時  其五",
        "id": "277f7931-992e-435d-a444-ee7633595c53"
    },
    {
        "author": "釋咸靜",
        "paragraphs": [
            "禺中巳，選甚婬坊并酒肆。",
            "回頭便是出塵人，翻笑曼殊携慶喜。"
        ],
        "title": "十二時  其六",
        "id": "34ff6e13-fd9b-4d7b-a63e-b99b908986fc"
    },
    {
        "author": "釋咸靜",
        "paragraphs": [
            "日南午，卓然獨耀無今古。",
            "糞埽堆頭玉馬嘶，瑠璃殿上金剛舞。"
        ],
        "title": "十二時  其七",
        "id": "df56e213-21a5-4bdb-bdab-864365418338"
    },
    {
        "author": "釋咸靜",
        "paragraphs": [
            "日昳未，萬樹千峰影斜墜。",
            "兔角龜毛遶市尋，貴賣還思買時貴。"
        ],
        "title": "十二時  其八",
        "id": "f1019fc8-434a-4799-91d3-6829961d015d"
    },
    {
        "author": "釋咸靜",
        "paragraphs": [
            "晡時申，一日三分過二分。",
            "直饒省得來時路，到家急急也黄昏。"
        ],
        "title": "十二時  其九",
        "id": "965b19c6-a5e8-4313-9156-4735eab32a63"
    },
    {
        "author": "釋咸靜",
        "paragraphs": [
            "日入酉，殘霞返照門前柳。",
            "無聲一曲牧童歸，背跨牛兒師子吼。"
        ],
        "title": "十二時  其一○",
        "id": "95620fab-30a2-4c72-8ce9-6e91fe05df47"
    },
    {
        "author": "釋咸靜",
        "paragraphs": [
            "黄昏戌，角韵鍾聲遐邇一。",
            "要會聞復翳根除，補陀巖上尋彌勒。"
        ],
        "title": "十二時  其一一",
        "id": "104581b1-cc75-4578-af54-1b4a1222daef"
    },
    {
        "author": "釋咸靜",
        "paragraphs": [
            "人定亥，念念無常剎那快。",
            "回光省取不遷心，坐照十虛誰對待。"
        ],
        "title": "十二時  其一二",
        "id": "54585c69-d2fd-45ee-ac57-cde9de219a2b"
    },
    {
        "author": "釋咸靜",
        "paragraphs": [
            "誰人無一條拄杖，我家收底醜模樣。",
            "徹頭徹尾節目深，從生至老筋骸壯。",
            "不須修，何須漆，體段自然成箇格。",
            "或行或坐儘隨身，或倚或携還任力。",
            "拋一拋，卓一卓，三界魔王頓驚愕。",
            "雨雲雷電匝長空，展盡神通難揣摸。",
            "有時收，有時用，縱奪臨機恣拈弄。",
            "儻蒙上士入門來，一棒打教知痒痛。",
            "說道理，沒人情，動著教伊禍患生。",
            "休誇昔日化龍勢，謾說當年解虎聲。",
            "挑日月，吞乾坤，劃開一路涅槃門。",
            "大丈夫兒須執捉，一言不契命難存。"
        ],
        "title": "拄杖歌",
        "id": "7ef9cea0-3647-40bf-b360-71db598ef2e1"
    },
    {
        "author": "釋本才",
        "paragraphs": [
            "上封一句，海墨難詮。",
            "牆壁瓦礫，晝夜流傳。",
            "若住聽瑩，鷂子沖天。"
        ],
        "title": "偈十二首  其一",
        "id": "34f43220-c0ed-4068-b9e7-526f00ce2efc"
    },
    {
        "author": "釋本才",
        "paragraphs": [
            "當陽不顯迹，文彩未生前。",
            "只箇平常處，壺中別是天。",
            "別是天，唯自到，緩行急行俱蹉過。",
            "紅塵數盡去來人，李白元是癡措大。"
        ],
        "title": "偈十二首  其二",
        "id": "deee344a-d947-4af3-bcbb-47a3ac127339"
    },
    {
        "author": "釋本才",
        "paragraphs": [
            "色本殊質像，聲元異樂苦。",
            "眼耳絕見聞，半夜日輪午。",
            "日輸午，與誰說，休向虛空重釘橛。",
            "烱烱森羅相對看，如浄琉璃含寶月。",
            "無智人前莫說，打汝頭破腦裂。"
        ],
        "title": "偈十二首  其三",
        "id": "5db571b3-dab0-44c8-b71f-170d23d02e7e"
    },
    {
        "author": "釋本才",
        "paragraphs": [
            "二由一有，一亦莫守。",
            "拂子朝到西天，暮歸唐土。",
            "也無佛，也無祖，夜半日輸正當午。",
            "露柱燈籠𡎺著時，誰道黄金如糞土。"
        ],
        "title": "偈十二首  其四",
        "id": "143a099b-0516-4292-abcd-029a8324b57c"
    },
    {
        "author": "釋本才",
        "paragraphs": [
            "清機歷掌，同道方知，格外稱提。",
            "徒勞䧟啄，句中有句。",
            "埋沒已靈，句中無句。",
            "藏身北斗，拈燈籠向佛殿裏。",
            "即且置將三門來，燈籠上又作麽生。",
            "自是覷不見，剛道有遮護。"
        ],
        "title": "偈十二首  其五",
        "id": "d98c2308-8020-4ce2-bf0a-a21afd2cfb8c"
    },
    {
        "author": "釋本才",
        "paragraphs": [
            "智身迥出先天地，大用縱橫不易知。",
            "鼓舞靈源宣衆妙，人間天上仰無爲。"
        ],
        "title": "偈十二首  其六",
        "id": "cc2d5c50-2750-4697-8cc4-e499d59e756c"
    },
    {
        "author": "釋本才",
        "paragraphs": [
            "雞鳴丑，一顆圓光明已久。",
            "忽然抖擻起來時，問著依前還漏逗。",
            "還漏逗，擬欲藏身北斗前，應須合掌南辰後。"
        ],
        "title": "偈十二首  其七",
        "id": "931d551d-eb7e-4471-aea6-c727975396ae"
    },
    {
        "author": "釋本才",
        "paragraphs": [
            "三界無法，何處求心。",
            "四大本空，佛依何住。",
            "直得清寥寥白滴滴，猶是真常流注。"
        ],
        "title": "偈十二首  其八",
        "id": "dbe73082-8d61-4734-a86d-8c5807322142"
    },
    {
        "author": "釋本才",
        "paragraphs": [
            "上無攀仰，下絕已躬。",
            "喚起懷州牛喫禾，捺下益州馬腹脹。",
            "從教天下覓醫人，炙豬左膊上。",
            "奇，奇，是是非非總不知。",
            "夢回瞥起臨明鏡，洎被張公錯畫眉。"
        ],
        "title": "偈十二首  其九",
        "id": "84ebc95d-71ba-4cb2-848f-4cbf9e5a42dc"
    },
    {
        "author": "釋本才",
        "paragraphs": [
            "諸佛放光明，助發真實相。",
            "希有諸比丘，是中無比況。"
        ],
        "title": "偈十二首  其一○",
        "id": "e27357a4-fb9c-4f41-a8bb-2067b87f9520"
    },
    {
        "author": "釋本才",
        "paragraphs": [
            "袖裏暫閑醫國手，岸巾來訪卧雲人。",
            "相逢一笑千峰頂，高下森羅百億身。",
            "相逢一笑，萬壑風清。",
            "大冶精金，應無變色。",
            "黄檗昔遇裴相國，當頭一劄，冷暖自知。",
            "睦州久契陳尚書，剖露肝腸，清虛廓落。",
            "正當今日，賓主互換。",
            "覿體唱酬，似空藏空，如鏡照鏡。",
            "芥子拈來敲石窟，須知渠是箇中人。"
        ],
        "title": "偈十二首  其一一",
        "id": "2eb8561f-e267-496f-a106-7c5cc2d94194"
    },
    {
        "author": "釋本才",
        "paragraphs": [
            "畫餠不足以充饑，大羹必資於敏手。",
            "浄瓶趯倒，目前贏得大溈山。",
            "鐵鉢擎來，八萬毛孔皆香發。",
            "口吞三世即且置，鐵牛不食連鞭草。",
            "機梭不犯風雲勢，石笋從教劫外抽。"
        ],
        "title": "偈十二首  其一二",
        "id": "650ea103-c209-4a95-8884-b385ee5ccd39"
    },
    {
        "author": "釋本才",
        "paragraphs": [
            "秋風浩浩來，芙蓉花半開。",
            "秋風蕭蕭去，黄葉填山路。",
            "大塊本無私，恩威各有遇。",
            "藏頭白海頭黑，明眼衲僧辨不得。"
        ],
        "title": "偈十二首  其一三",
        "id": "5752a331-fa5c-4cf5-aa0b-cb82ac3fc50b"
    },
    {
        "author": "釋本才",
        "paragraphs": [
            "遠泛鯨波入大梁，廓然無聖對君王。",
            "可憐徑寸無人鑑，却與相如依舊藏。"
        ],
        "title": "頌古二首 達磨見梁武帝。",
        "id": "1282be74-c159-4f78-80b4-04220e0bc7b6"
    },
    {
        "author": "釋本才",
        "paragraphs": [
            "豐城收寶劍，宇宙識人稀。",
            "不入張華手，焉能別是非。"
        ],
        "title": "頌古二首 寶壽開堂，三聖推出一僧。",
        "id": "9a4ec710-45a4-4e91-ba55-9c2d8b8e3dc7"
    },
    {
        "author": "釋本才",
        "paragraphs": [
            "達磨未來，懷藏至寶，頂髻有珠。",
            "達磨既來，卞和刖足，楊朱途窮。",
            "擬議之間，知君罔措。"
        ],
        "title": "偈二首  其一",
        "id": "f7231145-55ad-45ac-b201-47b00165f706"
    },
    {
        "author": "釋本才",
        "paragraphs": [
            "一法有形該動植，百川湍激競朝宗。",
            "昭琴不鼓雲天淡，想像毗耶老病翁。"
        ],
        "title": "偈二首  其二",
        "id": "d1efcc19-cd41-46ac-acba-3d86fe9ec8a9"
    },
    {
        "author": "釋本才",
        "paragraphs": [
            "指出風幡俱不是，直言心動亦還非。",
            "夜來一片曹溪月，却照儂家舊翠微。"
        ],
        "title": "頌古二首 風幡。",
        "id": "2aa7e5ac-f1df-4bc8-87ff-fe6403b67cd5"
    },
    {
        "author": "釋本才",
        "paragraphs": [
            "子陵灘水急如弦，摸得黄魚縮項鯿。",
            "提向市中頻索價，他家不著半分錢。"
        ],
        "title": "頌古二首 大禪佛參仰山後到霍山。",
        "id": "96253696-175d-46a8-8ba5-4427757b6644"
    },
    {
        "author": "釋本才",
        "paragraphs": [
            "徹，徹，大海乾枯，虛空迸裂。",
            "四方八面絕遮攔，萬象森羅齊漏泄。"
        ],
        "title": "偈二首  其一",
        "id": "a39e2b38-a91f-46ab-8efa-2312c3c91199"
    },
    {
        "author": "釋本才",
        "paragraphs": [
            "一法有形該動植，百川湍激競朝宗。",
            "昭琴不鼓雲天淡，想像毗耶老病翁。"
        ],
        "title": "偈二首  其二",
        "id": "0f7d0682-c6a8-48c2-89a4-201fb893b0a7"
    },
    {
        "author": "釋空",
        "paragraphs": [
            "十方無壁落，四面亦無門。",
            "浄裸裸，赤灑灑，沒可把。"
        ],
        "title": "偈",
        "id": "807ffdd2-483d-463e-9937-22dcb6ebe437"
    },
    {
        "author": "釋空",
        "paragraphs": [
            "含血噀人，先污其口。",
            "百丈野狐，失頭狂走。",
            "驀地喚回，打個筋斗。"
        ],
        "title": "野狐話頌",
        "id": "c3789d76-5eb5-4e1e-a17d-b4ff793c35e0"
    },
    {
        "author": "釋空",
        "paragraphs": [
            "打人駡人易，勸人休却難。",
            "不識饒人處，急水下高灘。"
        ],
        "title": "頌古 柏樹。",
        "id": "e9272024-99e1-4aab-b93d-9b2e5c39abc3"
    },
    {
        "author": "釋普初",
        "paragraphs": [
            "無爲而爲，神而化之。",
            "灑德雨以霶霈，鼓仁風而雍熙。",
            "民如野鹿，上如標枝。",
            "十八子，知不知。",
            "哩哩囉，囉囉哩。"
        ],
        "title": "太平曲",
        "id": "06d6dfd5-24f9-4703-b57f-50b0b455e012"
    },
    {
        "author": "釋從密",
        "paragraphs": [
            "開口不是禪，合口不是道。",
            "踏步擬進前，全身落荒草。"
        ],
        "title": "偈",
        "id": "b949f854-e577-40f1-9a57-e4b2fb49665a"
    },
    {
        "author": "釋宗密",
        "paragraphs": [
            "休把庭華類此身，庭華落後更逢春。",
            "此身一往知何處，三界茫茫愁殺人。"
        ],
        "title": "偈",
        "id": "e87d09df-0c1b-4e9f-9563-db2a84dc0488"
    },
    {
        "author": "知和庵主",
        "paragraphs": [
            "竹筧二三升野水，松窗七五片閑雲。",
            "道人活計祇如此，留與人間作見聞。"
        ],
        "title": "偈",
        "id": "48ded7c3-1341-4790-87d2-4d8e4205d8b5"
    },
    {
        "author": "劉芑",
        "paragraphs": [
            "寶積重來異昔年，修廊千步闢山邊。",
            "南分靈派渠行玉，北敞高臺花雨天。",
            "日照青林猶带潤，雲收翠崦尚藏烟。",
            "龐眉老子升猊坐，不惜家風示衆賢。"
        ],
        "title": "寶積寺",
        "id": "2ffaeede-ceea-4e86-a0d2-85bba8fb1aab"
    },
    {
        "author": "釋普崇",
        "paragraphs": [
            "非風非幡無處著，是風是幡無著處。",
            "遼天俊鶻悉迷蹤，踞地金毛還失措。",
            "呵呵呵，悟不悟。",
            "令人轉憶謝三郎，一絲獨釣寒江雨。"
        ],
        "title": "偈",
        "id": "4abd2eb6-464c-47aa-b1b7-573c594bd457"
    },
    {
        "author": "釋持",
        "paragraphs": [
            "性空老人何快活，只有三衣并一鉢。",
            "叢林端的死心兒，見膽開談心豁豁。",
            "有時吹笛當言說，一聲吹落西江月。",
            "桃花菴中快活時，往往觀者舞不徹。",
            "甚道理，能歡悅，摇手向人應道別。",
            "堪笑無人知此意，盡道稱鎚硬似鐵。",
            "難瞞唯有當行家，爲報臨機莫漏泄。"
        ],
        "title": "酬普首座偈",
        "id": "f10098fd-f2e4-4ab9-89d2-93dc6c24ea15"
    },
    {
        "author": "釋持",
        "paragraphs": [
            "僧不僧，俗不俗，曾得死心親付囑。",
            "平生知命只逍遥，行道苦無清浄福。",
            "東西南北放癡憨，七十七年𢝘怪足。",
            "黍桶裏著到，波濤裏洗浴，個中誰會無生曲。",
            "隨潮流去又流歸，莫是菴前戀筇竹。",
            "呵呵呵，老大哥，快活誰人奈汝何。"
        ],
        "title": "悼普首座偈",
        "id": "883a0441-c6e8-49c2-9af0-9b743842617f"
    },
    {
        "author": "釋持",
        "paragraphs": [
            "休將碧落中秋節，來並曹溪無相月。",
            "冷淡無關玉兔光，虛明直透銀蟾穴。",
            "圓不圓，缺不缺，一道靈光無間歇。",
            "照人何處不分明，直下承當眼添屑。",
            "本無生，亦無滅，只有休心最親切。",
            "採石江頭弄影時，謫仙到此空顛蹶。"
        ],
        "title": "偈",
        "id": "13489b46-b517-484c-95c0-72553e71dc27"
    },
    {
        "author": "釋持",
        "paragraphs": [
            "悟心容易息心難，息得心源到處閑。",
            "斗轉星移天欲曉，白雲依舊覆青山。"
        ],
        "title": "中秋不見月偈",
        "id": "e8fd0e83-8a87-4007-9ca0-cb9e3a56cae6"
    },
    {
        "author": "釋持",
        "paragraphs": [
            "咄哉老性空，剛要餒魚鼈。",
            "去不索性去，祇管向人說。"
        ],
        "title": "嘲妙普偈",
        "id": "6f2100fb-41dd-4b88-bb24-e53f1d86516b"
    },
    {
        "author": "釋益",
        "paragraphs": [
            "一葉落，天下秋。",
            "一塵起，大地收。",
            "一法透，萬法周。"
        ],
        "title": "偈",
        "id": "2361a457-da06-4c37-8e0c-d2d305870355"
    },
    {
        "author": "釋鑾",
        "paragraphs": [
            "衆賣華兮獨賣松，青青顔色不如紅。",
            "算來終不與時合，歸去來兮翠靄中。"
        ],
        "title": "偈二首  其一",
        "id": "8fe74deb-0164-47f5-9223-91d702b4f756"
    },
    {
        "author": "釋鑾",
        "paragraphs": [
            "遁迹隠高峰，高峰又不容。",
            "不如歸錦里，依舊賣青松。"
        ],
        "title": "偈二首  其二",
        "id": "62fd4d58-761f-4f20-b628-16dccb83f0dd"
    },
    {
        "author": "釋希明",
        "paragraphs": [
            "林葉紛紛落，乾坤報早秋。",
            "分明西祖意，何用更馳求。"
        ],
        "title": "偈",
        "id": "c77b58ed-0cdd-47ae-98f0-f34aa2bdd4c4"
    },
    {
        "author": "釋道完",
        "paragraphs": [
            "古人見此月，今人見此月。",
            "此月鎮常存，古今人還別。",
            "若人心似月，碧潭光皎潔。",
            "决定是心源，此說更無說。"
        ],
        "title": "偈",
        "id": "af8106c1-8d6f-440a-afef-853b6f178b5f"
    },
    {
        "author": "釋了常",
        "paragraphs": [
            "等閑放下，佛手掩不住。",
            "特地收來，大地絕纖埃。",
            "向君道，莫疑猜，處處頭頭見善財。",
            "鎚下分明如得旨，無限勞生眼自開。"
        ],
        "title": "偈",
        "id": "a77aaf02-9b39-42a8-af0f-6afea2064081"
    },
    {
        "author": "釋慧照",
        "paragraphs": [
            "龍安山下，道路縱橫。",
            "兜率宮中，樓閣重疊。",
            "雖非天上，不是人間。",
            "到者心安，全忘諸念。",
            "善行者不移雙足，善入者不動雙扉。",
            "自能笑傲烟蘿，誰管坐消歲月。",
            "莫教推落巖前石，打破下方遮日雲。"
        ],
        "title": "偈三首  其一",
        "id": "1fff1fb7-95d2-4ccf-bbd3-f47a860a49ba"
    },
    {
        "author": "釋慧照",
        "paragraphs": [
            "端午龍安亦鼓橈，青山雲裏得逍遥。",
            "饑餐渴飲無窮樂，誰愛爭先奪錦標。"
        ],
        "title": "偈三首  其二",
        "id": "caa5db00-32ca-4dbe-bbed-b76b583d4e44"
    },
    {
        "author": "釋慧照",
        "paragraphs": [
            "兜率都無伎倆，也斅諸方榜樣。",
            "五日一度陞堂，起動許多龍象。",
            "禪道佛法又無，到此將何供養。",
            "須知達磨西來，分付一條拄杖。"
        ],
        "title": "偈三首  其三",
        "id": "2d417ad0-fb38-49f4-8a22-f88a37926275"
    },
    {
        "author": "釋智堯",
        "paragraphs": [
            "捏土定千鈞，秤頭不立蠅。",
            "箇中些子事，走殺嶺南能。"
        ],
        "title": "偈",
        "id": "b7fb7cc0-831e-4211-9ed0-b093c6b26438"
    },
    {
        "author": "釋天游",
        "paragraphs": [
            "兩角指天，四足踏地。",
            "拽斷鼻繩，牧甚屎屁。"
        ],
        "title": "和忠道者牧牛頌",
        "id": "ca678e5a-1a45-4041-8f66-9cd07a1577ed"
    },
    {
        "author": "釋天游",
        "paragraphs": [
            "質庫何曾解典牛，祇緣價重實難酬。",
            "想君本領無多子，畢竟難禁這一頭。"
        ],
        "title": "偈四首  其一",
        "id": "4ffe3de3-7766-486a-be30-2f9c815289d6"
    },
    {
        "author": "釋天游",
        "paragraphs": [
            "三百五百，銅頭鐵額。",
            "木笛橫吹，誰來接拍。"
        ],
        "title": "偈四首  其二",
        "id": "44e2c05b-ea51-4b12-92e5-704d82687d44"
    },
    {
        "author": "釋天游",
        "paragraphs": [
            "寶峰有一訣，對衆分明說。",
            "昨夜三更前，烏龜吞却鼈。"
        ],
        "title": "偈四首  其三",
        "id": "3661b70a-5e4a-4f63-93bb-eaec7a18745e"
    },
    {
        "author": "釋天游",
        "paragraphs": [
            "晷運推移，日南長至。",
            "布裩不洗，無來換替。",
            "大小玉泉，無風浪起。",
            "雲巖路見不平，直下一鎚粉碎。"
        ],
        "title": "偈四首  其四",
        "id": "4d63ec51-3181-4d3d-915f-925627e6bfee"
    },
    {
        "author": "釋宗印",
        "paragraphs": [
            "四十九年，一場熱鬨。",
            "八十七春，老漢獨弄。",
            "誰少誰多，一般作夢。",
            "歸去來兮，梅梢雪重。"
        ],
        "title": "辭衆頌",
        "id": "06790721-d1a2-4a41-9d1b-502bea4f09f7"
    },
    {
        "author": "釋崇真",
        "paragraphs": [
            "萬年倉裏曾饑饉，大海中住儘長渴。",
            "當初尋時尋不見，如今避時避不得。"
        ],
        "title": "投機頌",
        "id": "bd222a6b-cb79-473c-bebd-5da2a9561a09"
    },
    {
        "author": "釋智",
        "paragraphs": [
            "吃官酒，卧官階。",
            "當處死，當處埋。",
            "沙場無限英靈漢，堆山積嶽露屍骸。"
        ],
        "title": "頌",
        "id": "f363359b-e47e-4176-8654-1dab50ba95c7"
    },
    {
        "author": "釋德週",
        "paragraphs": [
            "舉體露堂堂，十分無罣礙。",
            "千聖不能傳，萬靈咸頂戴。",
            "擬欲共商量，開口百雜碎。"
        ],
        "title": "偈二首  其一",
        "id": "fe761515-c612-46f8-b6b7-246fce9dd4db"
    },
    {
        "author": "釋德週",
        "paragraphs": [
            "回互不回互，覷見沒可睹。",
            "透出祖師關，踏斷人天路。",
            "呵呵呵，悟不悟，落花流水知何處。"
        ],
        "title": "偈二首  其二",
        "id": "783a8533-48a7-48ae-8256-4f24921329fa"
    },
    {
        "author": "釋子經",
        "paragraphs": [
            "和氣生枯枿，寒雲散遠郊。",
            "木人占吉兆，夜半露龜爻。"
        ],
        "title": "偈",
        "id": "66c0990e-5577-43f8-9706-ed0ebc88d8c2"
    },
    {
        "author": "釋曇清",
        "paragraphs": [
            "殺父殺母，佛前懺悔。",
            "殺佛殺祖，不消懺悔。",
            "爲甚麽不消懺悔，且得冤家解脫。"
        ],
        "title": "偈",
        "id": "339321ea-3594-4c8c-86a0-d705661ac8fa"
    },
    {
        "author": "釋儀",
        "paragraphs": [
            "莫分彼我，彼我無殊。",
            "困魚止濼，病鳥棲蘆。",
            "逡巡不進泥中履，爭得先生一卷書。"
        ],
        "title": "偈三首  其一",
        "id": "8c3e0ba2-4021-4502-8ea3-eba1828e9941"
    },
    {
        "author": "釋儀",
        "paragraphs": [
            "無相如來示現身，破魔兵衆絕纖塵。",
            "七星斜映風生處，四海還歸舊主人。"
        ],
        "title": "偈三首  其二",
        "id": "246d33e8-e53b-48fa-b762-45c376ffa1d9"
    },
    {
        "author": "釋儀",
        "paragraphs": [
            "萬派橫流總向東，超然八面自玲瓏。",
            "萬人膽破沙場上，一箭雙雕落碧空。"
        ],
        "title": "偈三首  其三",
        "id": "62d7d455-f921-4047-ab02-917acb9f39b7"
    },
    {
        "author": "釋辯",
        "paragraphs": [
            "不是心，不是佛，不是物，鑽天鷂子遼天鶻。",
            "不度火，不度水，不度爐，離弦箭發沒回途。",
            "直饒會得十分去，笑倒西來碧眼胡。"
        ],
        "title": "偈",
        "id": "f14bf170-5511-41e5-ae07-d0f05ea02ea6"
    },
    {
        "author": "釋海評",
        "paragraphs": [
            "燈籠上作舞，露柱裏藏身。",
            "深沙神惡發，崑崙奴生嗔。",
            "一句合頭語，萬劫墮迷津。"
        ],
        "title": "偈",
        "id": "62521069-be61-45fc-a2a6-91ee493dae99"
    },
    {
        "author": "釋瑞仙",
        "paragraphs": [
            "吾心似秋月，碧潭清皎潔。",
            "無物堪比倫，教我如何說。",
            "堪嗟古人心，難與今人說。",
            "語與時人同，意與時人別。",
            "今人不會古人意，今日教我如何說。",
            "直饒會得寒山意，秋月碧潭猶未徹。",
            "此夜一輪明皎潔，縱目觀瞻不是月。"
        ],
        "title": "偈三首  其一",
        "id": "10bad312-0af6-4e07-a54a-7f122fa79b50"
    },
    {
        "author": "釋瑞仙",
        "paragraphs": [
            "棚頭鼓未鳴，部樂未抹搶。",
            "竿木逞伎倆，著忙出定場。",
            "懡㦬便回去，一段最光揚。"
        ],
        "title": "偈三首  其二",
        "id": "3d35f415-7279-46bc-9bb5-3229d98c9cf6"
    },
    {
        "author": "釋瑞仙",
        "paragraphs": [
            "三箇橐駝兩隻脚，日行萬里趁不著。",
            "而今收在玉泉山，不許時人亂斟酌。"
        ],
        "title": "偈三首  其三",
        "id": "9347269f-8e6c-44da-9c0f-bf3cdcc6477f"
    },
    {
        "author": "釋法清",
        "paragraphs": [
            "萬柳千華暖日開，一華端有一如來。",
            "妙談不二虛空藏，動著微言徧九垓。"
        ],
        "title": "偈二首  其一",
        "id": "e71de187-5f99-4089-acb0-91f570809a92"
    },
    {
        "author": "釋法清",
        "paragraphs": [
            "萬仞崖頭曾借路，百千禪侶盡生疑。",
            "只因滿眼多巘嶮，不識天然却問誰。"
        ],
        "title": "偈二首  其二",
        "id": "cf24b3fe-4a38-4020-a408-744065bd8f9b"
    },
    {
        "author": "釋法清",
        "paragraphs": [
            "形骸在此，其人何在。",
            "日炙風吹，掩彩掩彩。"
        ],
        "title": "和馮濟川題枯髏圖",
        "id": "17c77f32-7296-44ad-97c2-67cec327bf92"
    },
    {
        "author": "法因庵主",
        "paragraphs": [
            "巖上桃華開，華從何處來。",
            "靈雲纔一見，回首舞三臺。"
        ],
        "title": "偈",
        "id": "a65eae94-79ed-4cb4-add5-8570bff3225e"
    },
    {
        "author": "釋圓慧",
        "paragraphs": [
            "達磨正宗，衲僧巴鼻。",
            "堪嗟迷者成群，開眼瞌睡。",
            "頭上是天，脚下是地。",
            "耳朵聞聲，鼻孔出氣。",
            "敢問雲堂之徒，時中甚麽安置。",
            "可憐雙林傅大士，却言祇這語聲是。"
        ],
        "title": "偈",
        "id": "da4d86c4-6f39-4a71-b900-f078654afa41"
    },
    {
        "author": "釋宗泰",
        "paragraphs": [
            "會了喚作禪，未悟果然難。",
            "難難，目前隔箇須彌山。",
            "悟了易，易易，信口道來無不是。"
        ],
        "title": "偈",
        "id": "4034a273-30fe-452b-945c-75738cb4fbb2"
    },
    {
        "author": "邢居實",
        "paragraphs": [
            "長安城頭烏夜棲，長安道上行人稀。",
            "浮雲卷盡暮天碧，但見明月流清輝。",
            "君獨騎馿向何處，頭上倒著白接䍦。",
            "長吟搔首望明月，不學山翁醉似泥。",
            "到得城中燈火鬧，小兒拍手攔街笑。",
            "道傍觀者那得知，相逢疑是商山皓。",
            "龍眠居士畫無比，摇毫弄筆長風起。",
            "酒酣閉目望窮途，紙上軒昂無乃似。",
            "君不學長安游俠誇年少，臂鷹挾彈章臺道。",
            "君不能提携長劍取靈武，指揮猛士驅貔虎。",
            "胡爲脚踏梁宋塵，終日飄飄無定所。",
            "武陵桃源春欲暮，白水青山起烟霧。",
            "竹杖芒鞋歸去來，頭巾任掛三花樹。"
        ],
        "title": "題李伯時畫黄知命騎馿圖",
        "id": "b8f0f319-ab6f-42dd-a96d-72394af882cd"
    },
    {
        "author": "邢居實",
        "paragraphs": [
            "十年客京洛，衣袂多黄塵。",
            "所交盡才彥，唯子情相親。",
            "會合能幾日，歡樂何遽央。",
            "春風東北來，飄我西南翔。",
            "驪駒已在門，白日行且晚。",
            "停觴不能飲，將去更復返。",
            "把腕捋髭鬚，悲啼類兒女。",
            "人生非鹿豕，安得常羣聚。",
            "朝別河上梁，暮涉關山道。",
            "匹馬逐飛蓬，離恨如春草。",
            "去去日已遠，行行淚橫臉。",
            "昨日同袍友，今朝異鄉客。",
            "來時城南陌，始見梅花白。",
            "回首漢江頭，黄梅已堪摘。",
            "杖策登高城，極目迥千里。",
            "落日下青山，但見白雲起。",
            "遠望豈當歸，長歌涕如雨。",
            "歸心如明月，幽夢過潁汝。",
            "抱膝長相思，故人安可見。",
            "忽枉數行書，彷彿如對面。",
            "紛紜輦轂下，冠蓋爭馳逐。",
            "吹噓多賢豪，肯復念幽獨。",
            "空齋聽夜雨，深竹聞子規。",
            "此情不可道，此心君詎知。"
        ],
        "title": "寄陳履常",
        "id": "04fe6e35-b669-4653-a9e3-0812978d5991"
    },
    {
        "author": "邢居實",
        "paragraphs": [
            "既雨天氣佳，微雲淡如掃。",
            "欲尋烟際鐘，騎馬河邊草。",
            "紫椹飽黄鸝，人家夏蠶老。",
            "田婦踏繅車，隔籬語音好。",
            "嗟我一何愚，讀書浪枯槁。",
            "不及此中人，中年客長道。"
        ],
        "title": "雨後出城馬上作",
        "id": "51b2d524-9105-477b-8547-aca6a5bc9df3"
    },
    {
        "author": "邢居實",
        "paragraphs": [
            "秋風夕起兮白露爲霜，草木憔悴兮竊獨悲此衆芳。",
            "明月皎皎兮照空房，晝日苦短兮夜未央。",
            "有美一人兮天一方，欲往從之兮路渺茫。",
            "登山無車兮涉水無航，願言思子兮使我心傷。"
        ],
        "title": "秋風三疊寄秦少游  其一",
        "id": "d0bd1771-9253-46ae-8782-b7fca725e9d6"
    },
    {
        "author": "邢居實",
        "paragraphs": [
            "秋風淅淅兮雲冥冥，鴟梟晝號兮蟋蟀夜鳴。",
            "歲月徂邁兮忽如流星，少壯幾時兮老冉冉其相仍。",
            "展轉反側兮從夜達明，悵獨處此兮誰適爲情。",
            "長歌激烈兮涕泣交零，願言思子兮使我心怦。"
        ],
        "title": "秋風三疊寄秦少游  其二",
        "id": "06b11f7c-d95b-4352-881c-5963c592c806"
    },
    {
        "author": "邢居實",
        "paragraphs": [
            "秋風浩蕩兮天宇高，羣山逶迤兮溪谷寂寥。",
            "登高望遠兮不自聊，駕言適野兮誰與遊遨。",
            "空原無人兮四顧蕭條，猨狖與伍兮麋鹿爲曹。",
            "浮雲千里兮歸路遥，願言思子兮使我心勞。"
        ],
        "title": "秋風三疊寄秦少游  其三",
        "id": "4c3b83fe-48f1-4df8-beb7-698ae7fa690e"
    },
    {
        "author": "邢居實",
        "paragraphs": [
            "漢宮有女顔如玉，淺畫蛾眉遠山綠。",
            "披香殿裏夜吹笙，未央宮中朝理曲。",
            "絳紗蒙籠雙蠟燭，簫鼓聲傳春漏促。",
            "玉輦三更別院歸，夜深月照黄金屋。",
            "莓苔滿院無行迹，總爲君王未相識。",
            "上天仙人骨法別，人間畫工畫不得。",
            "嫣然一笑金輿側，玉貌三千斂顔色。",
            "羅幃繡戶掩風香，一朝遠嫁單于國。",
            "金鳳羅衣爲誰縷，長袖弓彎不堪舞。",
            "一別昭陽舊院花，淚灑臙脂作紅雨。",
            "回頭不見雲間闕，黄河半渡新冰滑。",
            "馬蹄已踏遼碣塵，天邊尚掛長門月。",
            "黄沙不似長安道，薄暮微雲映衰草。",
            "羌人馬上鳴胡笳，綠髮朱顔爲君老。",
            "西風蕭蕭郅水寒，啼痕不斷幾闌干。",
            "年年看盡南飛雁，一去天涯竟不還。",
            "少年將軍健如虎，日夕撞鐘搥大鼓。",
            "寶刀生澀旌旗捲，漢宮嫁盡嬋娟女。",
            "寂寞邊城日將暮，三尺角弓調白羽。",
            "安得猛士霍嫖姚，縛取呼韓作編戶。"
        ],
        "title": "明妃引",
        "id": "f8aa71c7-bf2f-4555-8d62-8d9ac7e21842"
    },
    {
        "author": "邢居實",
        "paragraphs": [
            "木落天高憶舊居，幾時歸去带經鋤。",
            "黄花爛漫無人折，柿葉翻紅正好書。"
        ],
        "title": "和黄魯直平原郡齋秋還二首  其一",
        "id": "dad6b023-d945-4ea1-b244-d9d20461e525"
    },
    {
        "author": "邢居實",
        "paragraphs": [
            "目送愁雲盡日愁，寒來著破舊貂裘。",
            "憑誰說與西風道，留取花間點綴秋。"
        ],
        "title": "和黄魯直平原郡齋秋還二首  其二",
        "id": "b72f6cbf-94ec-4db9-9935-e6510f30da88"
    },
    {
        "author": "邢居實",
        "paragraphs": [
            "君官泰山北，我住漢江東。",
            "異國俱爲客，清樽恨不同。"
        ],
        "tags": [
            "泰山"
        ],
        "title": "送晁以道",
        "id": "adacfed5-c6d4-41d6-b884-9f18b64b0b7e"
    },
    {
        "author": "邢居實",
        "paragraphs": [
            "春仲賦南征，歲暮復北走。",
            "區區徒爾爲，慚愧道旁堠。",
            "岐路劇羊腸，重崗九十九。",
            "馬疲須著鞭，袖短難藏手。",
            "與君從此別，把袂倚衰柳。",
            "百年但如斯，不日成老醜。",
            "我本四方人，飄泊誰爲偶。",
            "有意問山神，此生復來否。"
        ],
        "title": "棗陽道中",
        "id": "07358496-c41f-4622-9cb9-107968354369"
    },
    {
        "author": "邢居實",
        "paragraphs": [
            "秋波瀲灧泛橫溪，小楫輕舟逐浪移。",
            "遠浦遥山俱慘淡，浴鳬飛鷺共差池。",
            "苦嫌斜日侵棋局，安得長竿理釣絲。",
            "歸去傾家新釀酒，還須來趁菊花時。"
        ],
        "title": "秋日泛舟走筆呈同遊諸公",
        "id": "a06c6428-c43c-4868-94d3-f794fcec5da2"
    },
    {
        "author": "邢居實",
        "paragraphs": [
            "微意平生在江海，塵冠今日爲君彈。"
        ],
        "title": "句  其一",
        "id": "132e68e7-4346-457d-a5de-72df633ce02b"
    },
    {
        "author": "邢居實",
        "paragraphs": [
            "高歌感人心，心悲將柰何。"
        ],
        "title": "句  其二",
        "id": "dff806f0-f94b-43a3-a7e1-9d9c87940984"
    },
    {
        "author": "謝逸",
        "paragraphs": [
            "豫章棟梁材，託身南山阿。",
            "王者建大厦，匠氏施斧柯。",
            "萬夫挽不行，留滯在河滸。",
            "自非浪滔天，何由至王所。",
            "根雖埋土中，葉已隨風飛。",
            "惟餘爨下柯，那得復相依。",
            "風吹兼雨打，日居復月諸。",
            "誓朽泥塗間，不及櫟與樗。",
            "匠氏慎無悔，豫章當自寬。",
            "人生類如此，才難聖所嘆。"
        ],
        "title": "豫章行",
        "id": "9eae68c2-ada6-48be-9f7b-4e5eb99d1d51"
    },
    {
        "author": "謝逸",
        "paragraphs": [
            "淵明從遠公，了此一大事。",
            "下視區中賢，略不可人意。",
            "不如歸田園，萬事付一醉。",
            "揮觴賦新詩，詩成聊自慰。",
            "初不求世售，世亦不我貴。",
            "意到語自工，心真理亦邃。",
            "何必聞虞韶，讀此可忘味。",
            "我欲追其韵，恨無三尺喙。",
            "嗟嘆之不足，作詩示同志。"
        ],
        "title": "讀陶淵明集",
        "id": "93eae849-9e5c-41db-813b-b38157386fed"
    },
    {
        "author": "謝逸",
        "paragraphs": [
            "王子遺我詩，五言若長城。",
            "誰謂永嘉末，復聞正始聲。",
            "咄嗟千人廢，雍容一坐傾。",
            "端能勵節義，何必五鼎烹。"
        ],
        "title": "和王立之見贈四首  其一",
        "id": "31641cda-cead-4bf0-91ab-e1566e462300"
    },
    {
        "author": "謝逸",
        "paragraphs": [
            "蛙蛤沒泥塗，鯢鰍游畎澮。",
            "豈知北溟鯤，翱翔九霄外。",
            "長安夸奢子，奔走逐冠蓋。",
            "古寺有佳人，幽吟發清籟。"
        ],
        "title": "和王立之見贈四首  其二",
        "id": "eec21f1a-a8df-421f-b878-8bd49fd29847"
    },
    {
        "author": "謝逸",
        "paragraphs": [
            "按劍毛先生，睨柱藺相如。",
            "欲市萬世名，非由十斛珠。",
            "善養浩然氣，外澤心不臞。",
            "桃花自春風，何用賦玄都。"
        ],
        "title": "和王立之見贈四首  其三",
        "id": "e328eb1d-3eb0-4f8f-ba4f-06cd89f4fb57"
    },
    {
        "author": "謝逸",
        "paragraphs": [
            "鍾鳴戒夜行，途遠畏日暮。",
            "王良鞭驥子，一躍僅十步。",
            "怪事書咄咄，白髮生故故。",
            "未暇陳九事，亟歸讀四庫。"
        ],
        "title": "和王立之見贈四首  其四",
        "id": "73e1d335-944b-44c7-9e90-66904b65ac11"
    },
    {
        "author": "謝逸",
        "paragraphs": [
            "徐穉卧不起，青衫老柴門。",
            "仲舒著繁露，要明王道尊。",
            "相逢非竟日，此懷誰與論。",
            "朗詠鄱陽篇，江南烟雨昏。"
        ],
        "title": "和徐教授與董元達",
        "id": "fd20c57b-5c69-4290-9cf5-cce742df5ede"
    },
    {
        "author": "謝逸",
        "paragraphs": [
            "延陵多賢孫，傑然者迪吉。",
            "上書因自訟，賓客禁私覿。",
            "瞑目數歸期，閉口防罰直。",
            "謁告呼朋儕，笑談洗憂慼。",
            "開樽青蓮界，逍遥以永日。",
            "翩翩客鼎來，草草筵初秩。",
            "子珍樂易人，開談見胸臆。",
            "宗魯與人交，坦然無畛域。",
            "君澤學古談，論議簡而質。",
            "伯更廊廟具，綠髮居師席。",
            "澤民泮水英，每試輒中的。",
            "叔野飽書史，胸中萬卷積。",
            "文美秉天機，溫如蒼玉璧。",
            "文康氣雄豪，目睨天宇窄。",
            "中邦最清修，操履有繩尺。",
            "樂之似長康，癡絕故無匹。",
            "坐客皆奇才，椎鈍莫如逸。",
            "諸人或見賞，頗愛性真率。",
            "不求身後名，但喜杯中物。",
            "世故了不知，一醉吾事畢。"
        ],
        "title": "吳迪吉載酒永安寺會者十一分韵賦詩以字爲韵予用逸字",
        "id": "90519fa3-fcca-4519-8799-a17c28e73056"
    },
    {
        "author": "謝逸",
        "paragraphs": [
            "平生剛直心，真率類狂絞。",
            "居首富兒門，肉食亦不飽。",
            "北堂老髮垂，喜懼我心攪。",
            "瘦妻首飛蓬，敢謂美而佼。",
            "婦姑宵不寐，清餓常至卯。",
            "幸頼親友人，饋送亦稍稍。",
            "崔嵬華子岡，秀嶺橫參昴。",
            "木桃芘菟竹，歲永樛枝撓。",
            "千年採掇餘，曾近麻姑爪。",
            "喧喧聲利區，獻酬呈獪狡。",
            "分甘及衡門，古心君獨拗。",
            "作詩報嘉惠，質野言非巧。"
        ],
        "title": "謝吳迪吉以麻源桃實法製黄精見遺",
        "id": "385a778c-0798-4395-8d7c-41e8a64a47e0"
    },
    {
        "author": "謝逸",
        "paragraphs": [
            "進不驕富貴，立朝如在山。",
            "退若羞貧賤，林泉作闠闤。",
            "喧靜本無相，了在一念間。",
            "人皆諳此理，何事可作難。",
            "每月一會面，十客九不閒。",
            "良時况易失，逝者不復還。",
            "老境不汝貸，毛髮半已斑。",
            "游從皆勝事，棲息况禪關。",
            "茲會若不勉，對客恐厚顔。",
            "諸人胸曠達，高韵不可攀。",
            "此意固同曉，作詩勉我頑。"
        ],
        "title": "遊逍遥寺以野寺江天豁山扉花木幽爲韵探得山字",
        "id": "80883f9a-04e6-406e-ba9e-7b6c00b0c5a8"
    },
    {
        "author": "謝逸",
        "paragraphs": [
            "人生一月間，開口笑幾日。",
            "况復歲云暮，在堂悲蟋蟀。",
            "胡不爲强歡，唧唧復唧唧。",
            "吾徒塵外姿，開懷見真率。",
            "達如商山皓，清若竹林逸。",
            "相逢各拊掌，一笑萬事失。",
            "主人清曠士，作堂記其實。",
            "願無負此堂，不爲勢利怵。",
            "時時敘離闊，中散志意畢。"
        ],
        "title": "游文美清曠亭各以字爲韵",
        "id": "5001ca20-33e7-4a40-9021-ea172ee56f71"
    },
    {
        "author": "謝逸",
        "paragraphs": [
            "木落野空曠，天迥江湖深。",
            "登樓眺遐荒，朔風吹壯襟。",
            "望望不能去，勤我思賢心。",
            "此心何所思，思我逍遥子。",
            "掛冠卧秋齋，閱世齊慍喜。",
            "念昔造其室，微言契名理。",
            "擊考天玉球，四坐清音起。",
            "別來越三祀，洋洋猶在耳。",
            "宵長夢寐勤，月明渡淮水。"
        ],
        "title": "懷李希聲",
        "id": "6ab7b9c4-b3cb-4b89-bda9-1cd64a81bd56"
    },
    {
        "author": "謝逸",
        "paragraphs": [
            "丸丸松柏林，結根臨古道。",
            "未逢匠石徒，歲久空合抱。",
            "聖人建明堂，良材日登造。",
            "左右乏先容，地遥安可到。",
            "願言勵歲寒，不改雪霜操。"
        ],
        "title": "送臨川教授葉端仁赴闕  其一",
        "id": "391343a7-28d3-4050-b210-f13557bcde8c"
    },
    {
        "author": "謝逸",
        "paragraphs": [
            "嘉林有石龜，眎尾知千齡。",
            "支床氣愈老，巢蓮身始輕。",
            "鑽灼占休咎，胸中疑惑明。",
            "納錫藏太卜，决策安朝廷。",
            "吾徒昧倚伏，禍福何由徵。"
        ],
        "title": "送臨川教授葉端仁赴闕  其二",
        "id": "a4c9b235-f7cd-438d-9d17-4b0ceea5bb93"
    },
    {
        "author": "謝逸",
        "paragraphs": [
            "曲肱清夢殘，曉鼓喧鳴鼉。",
            "披衣步庭除，白露傾圓荷。",
            "俄聞剝啄聲，佳客來相過。",
            "爲言城市喧，邀我游山阿。",
            "步入青蓮界，諸峰鬰嵯峨。",
            "清香郁軟語，竟日同婆娑。",
            "吾人嗜好僻，與世殊臼窠。",
            "茲游慎勿廣，恐爲俗客呵。"
        ],
        "title": "同吳迪吉汪信民遊西塔寺分韵賦詩以荷花日落酣爲韵探得荷花字  其一",
        "id": "c0a7e406-a38d-4203-8ad1-3dd41d4b5f0f"
    },
    {
        "author": "謝逸",
        "paragraphs": [
            "林間露警鶴，城頭日翻鴉。",
            "荷香曉逾清，山色秋更佳。",
            "寺有老比丘，視世如虛花。",
            "茶香語有味，境靜思無邪。",
            "夕陽動歸興，天末散餘霞。",
            "徘徊不忍去，南樓吹曉笳。",
            "更約秋夜來，小船卧蒹葭。"
        ],
        "title": "同吳迪吉汪信民遊西塔寺分韵賦詩以荷花日落酣爲韵探得荷花字  其二",
        "id": "2e285f7b-aa19-40ca-bec1-9942942c5790"
    },
    {
        "author": "謝逸",
        "paragraphs": [
            "天刑不可解，何以補我劓。",
            "同訪老比丘，步至城南寺。",
            "脫冠飯其腹，咀嚼風雨駛。",
            "四壁吼怒雷，稍稍衆客睡。",
            "而余與汪侯，敬諮第一義。",
            "山僧笑不答，飲食自知味。",
            "豈無一樽酒，把盞得竟醉。",
            "不知虛靜中，自有無窮意。",
            "賦詩非不工，聊以助游戲。",
            "莫學玉川子，弄筆嘲同異。"
        ],
        "title": "游西塔寺分韵得異字",
        "id": "ed693907-9133-4fdb-9b3e-442fb1a1c0c8"
    },
    {
        "author": "謝逸",
        "paragraphs": [
            "綠篠蒙修塗，圓荷媚清溪。",
            "步屧便清風，欻見古招提。",
            "入門眼界浄，端如刮金篦。",
            "升堂各趺坐，野語無町畦。",
            "吾徒性真率，可追阮與嵇。",
            "安能觸世網，甕底藏醯雞。",
            "愛此清曠境，不知夕陽西。",
            "歸騎去聯翩，城頭烏夜啼。"
        ],
        "title": "游西塔寺分韵得溪字",
        "id": "6fce535c-8525-4e71-bb32-b7cf252ff016"
    },
    {
        "author": "謝逸",
        "paragraphs": [
            "不通泮宮籍，端居常屢空。",
            "貧知俗益薄，老覺書有功。",
            "寂無裹飯客，門前翳蒿蓬。",
            "平生眼底人，粗知吾困窮。",
            "招呼城南遊，飯我枵腸空。",
            "亭午得一飽，哦詩和秋蟲。",
            "捫腹步南湖，緩带披凉風。",
            "漸見波心蓮，頗憶新妝紅。",
            "徐酌穆生醴，宛如和露濃。",
            "三咽不知味，百盞無醉容。",
            "但可勝茶湯，留餉東坡翁。",
            "儒生本酸寒，獨處罹百凶。",
            "不謁魏元君，粗免惡少攻。"
        ],
        "title": "與諸友游南湖分韵得紅字",
        "id": "ac3be663-bad2-4fb0-8f3c-821e1c88c4d5"
    },
    {
        "author": "謝逸",
        "paragraphs": [
            "邑小民事簡，琴樽有餘歡。",
            "才高氣雖雄，心夷神自閑。",
            "吐辭如春風，萬象生筆端。",
            "向識杏壇老，不應嘆才難。",
            "山近雪雲密，風動梅香寒。",
            "銅龍曉鼓鳴，畫舸揚漪瀾。",
            "丈夫重離別，感慨傷朱顔。",
            "努力事明主，慎勿輕掛冠。"
        ],
        "title": "送鹿好古",
        "id": "15971445-039d-4286-ae3d-83d2c78aa727"
    },
    {
        "author": "謝逸",
        "paragraphs": [
            "我老不聞道，抱疴卧蓬室。",
            "有客晨叩門，竦若秋山直。",
            "借問爲誰何，吾祖乃太白。",
            "傾懷露底藴，始恨晚相得。",
            "時時出詩語，詞源極湍激。",
            "格律竟不凡，窺祖見窗壁。",
            "飄然別我去，此道誰知識。",
            "世豈乏金龜，恐無賀賓客。"
        ],
        "title": "送李明道",
        "id": "84a99d21-2cb1-4c7f-b5ae-dca23c00002a"
    },
    {
        "author": "謝逸",
        "paragraphs": [
            "吾家阿連詩，美如青精飯。",
            "君嘗從之遊，賸馥潤青簡。",
            "我老世所憎，百推無一挽。",
            "君獨頻叩門，問我句中眼。",
            "此行赴功名，舊習暫鋤鏟。",
            "霜清山驛寒，酒醒夜聞雁。",
            "挑燈誦我詩，聊供一笑莞。"
        ],
        "title": "送吳秀才赴辟廱",
        "id": "40e38fc9-16af-45e1-8091-55e75914ca27"
    },
    {
        "author": "謝逸",
        "paragraphs": [
            "太白列仙人，名綴雲房籍。",
            "天上官長嚴，寧爲世間客。",
            "醉揖巢父輩，相從竹溪逸。",
            "朝衫不上船，拜舞墮巾幘。",
            "氣吞高力士，傲睨天地窄。",
            "董侯慕斯人，作堂榜其壁。",
            "流俗嗜聲利，如舐刀上蜜。",
            "慎勿徇流俗，與侯併爲七。"
        ],
        "title": "金谿董秀彥孚聞竹溪六逸之風而悅之作堂面修竹名之曰逸乞余文表章其義予病不能苦思作五言詩以遺之",
        "id": "381f0d18-c2e2-4ef8-bede-0620ed9d3682"
    },
    {
        "author": "謝逸",
        "paragraphs": [
            "綠髮工詞章，白頭困州縣。",
            "老氣吞兒曹，胸中書萬卷。",
            "遺我盈把珠，璀璨輝組練。",
            "何時遊匡廬，登堂識君面。",
            "更邀謫仙人，共醉山間院。",
            "願君出樊素，可供一笑倩。"
        ],
        "tags": [
            "庐山"
        ],
        "title": "和王閑叟見贈兼簡李商老",
        "id": "9bc2662c-dfa2-4a3e-b88c-481798a5ed99"
    },
    {
        "author": "謝逸",
        "paragraphs": [
            "道人居笑庵，游戲大海寂。",
            "鈎深無近用，鏡古有精識。",
            "運籌不減良，任俠頗如劇。",
            "未傳東土衣，不通左階籍。",
            "歸自丹霞山，閉門不浪出。",
            "室中拂未秉，戶外屨已積。",
            "非關一念致，要是三昧力。",
            "疊衾洗鉢外，何以度永日。",
            "孤坐老此生，恐爲世情測。",
            "談笑作佛事，豈不勝佔畢。",
            "垂手試入廛，貪夫願投璧。",
            "大木倒百圍，山靈不敢惜。",
            "壯觀佛宇麗，鬼工莫儔匹。",
            "衆生嗜欲利，如兒舐刀蜜。",
            "睹此大莊嚴，一瞬萬緣失。",
            "何時却閉門，養此幻化質。",
            "老大百不知，面带黄瓜色。"
        ],
        "title": "和洪老贈寂大師",
        "id": "775bd7fc-3a04-4e53-88a7-4672cf6e09eb"
    },
    {
        "author": "謝逸",
        "paragraphs": [
            "蔡生老江南，山水涵眼界。",
            "揮灑若無心，筆端生萬怪。",
            "樹杪聳烟鬟，雲端懸縞带。",
            "繫舟枯柳根，茅屋臨清派。",
            "掃壁掛高堂，肅肅起清籟。",
            "君名定不朽，第恐縑素敗。"
        ],
        "title": "觀蔡規畫山水圖",
        "id": "9445e598-3e1a-4210-8399-805a06ec28b2"
    },
    {
        "author": "謝逸",
        "paragraphs": [
            "劍池渺人物，孫子劍池傑。",
            "身不滿五尺，胸次極岑絕。",
            "客來捉玉麈，清談霏鋸屑。",
            "至道初不煩，彈指萬緣滅。",
            "端能領此意，麈柄行當折。",
            "對客了忘言，真成溫伯雪。"
        ],
        "title": "題捉玉軒",
        "id": "1c76fc2a-8aba-4054-aeb4-3e1969769727"
    },
    {
        "author": "謝逸",
        "paragraphs": [
            "天籟號萬竅，水石相吐吞。",
            "俛仰一瞬間，羣動了無痕。",
            "乃知性分內，喧靜本同根。",
            "君獨詣此理，懷抱清而溫。",
            "談笑民事辦，庭無鳬鶩喧。",
            "隠几餞日夕，隙月窺黄昏。"
        ],
        "title": "題止蘧軒",
        "id": "332b40af-ca21-4d30-be23-a3de700c4f0b"
    },
    {
        "author": "謝逸",
        "paragraphs": [
            "天瑞必應誠，和氣可致祥。",
            "我如拆襪線，平生無寸長。",
            "胡爲蓬蓽下，靈芝秀煌煌。",
            "諸人喜事者，載酒來溪堂。",
            "環觀三嘆息，作詩助揄揚。",
            "似聞天道遠，吉凶命靡常。",
            "在德雖爲瑞，無德恐爲殃。",
            "願服朋友戒，修德敢怠荒。"
        ],
        "title": "汪文彬載酒率諸人過予溪堂觀芝草以煌煌靈芝一年三秀爲韵探得煌字",
        "id": "2ab65b4e-d692-4667-be46-d3bb6557a1d7"
    },
    {
        "author": "謝逸",
        "paragraphs": [
            "無客且閉門，有興即賦詩。",
            "盤餐隨厚薄，妻兒同飽饑。",
            "讀書不求解，識字不必奇。",
            "拂榻卧清晝，隠几消良時。",
            "林鶑韵古木，萍魚闖幽池。",
            "敝廬亦足樂，陶令真吾師。"
        ],
        "title": "敝廬遣興",
        "id": "a5cfa772-e928-4cf8-a242-2f568a9e1b26"
    },
    {
        "author": "謝逸",
        "paragraphs": [
            "德不蓋當代，名欲萬世垂。",
            "刻石期後人，石與名俱隳。",
            "子厚名世士，投荒死南夷。",
            "柳民懷遺愛，作廟臨羅池。",
            "韓公記其事，沈子書其詞。",
            "韓詞昭萬古，沈詩妙一時。",
            "名實兩無愧，後世傳不疑。",
            "古人共閒燕，翰墨相娛嬉。",
            "食不設寒具，玩此前賢碑。",
            "願作集古錄，模楷歐少師。"
        ],
        "title": "與諸人分韵詠古碑探得羅池廟記以池字爲韵",
        "id": "a7df0a8a-3bfc-4483-a9d3-14eef02c1c06"
    },
    {
        "author": "謝逸",
        "paragraphs": [
            "富貴幻天機，饑寒撼關楗。",
            "參前橫利害，俗眼青白眩。",
            "蘇黄兩玉人，落筆傳九縣。",
            "向來竄遐荒，棄捐若秋扇。",
            "王侯介如石，乃心不可轉。",
            "投之古錦囊，不遺俗子翫。",
            "近來夸奢子，嗜好亦稍變。",
            "有客來借觀，君無唾其面。",
            "酌酒對銀鉤，吞聲勿復辯。"
        ],
        "title": "王立之園亭七咏 頓有亭",
        "id": "b907ae87-d889-486e-b7f1-879eabca36ca"
    },
    {
        "author": "謝逸",
        "paragraphs": [
            "我家北斗南，卜居近山塢。",
            "浚井得清泉，鑿池不擇土。",
            "京城井鱗鱗，厥味半甘苦。",
            "誰知城南園，有泉白如乳。",
            "門前車馬喧，客醉日亭午。",
            "呼童轉轆轤，銅瓶掛修組。",
            "漱齒得甘凉，如風滌煩暑。",
            "心清談辯駛，舌端灑飛雨。",
            "但恐醉復醒，君眠客不去。"
        ],
        "title": "王立之園亭七咏 漱醉亭",
        "id": "f86aaee9-44e7-4328-acaa-51736ec09255"
    },
    {
        "author": "謝逸",
        "paragraphs": [
            "小人拙生事，三冬卧無帳。",
            "忍寒東窗底，坐待朝曦上。",
            "徐徐晨光晞，稍稍氣血暢。",
            "薰然四體和，恍若醉春釀。",
            "此法秘勿傳，不易車百兩。",
            "君胡得此法，開軒亦東向。",
            "蘇公名大裘，意豈在萬丈。",
            "但觀名軒心，人人如挾纊。"
        ],
        "title": "王立之園亭七咏 大裘軒",
        "id": "b283950e-f6f3-4dbc-8a22-4e92b807e8e5"
    },
    {
        "author": "謝逸",
        "paragraphs": [
            "枕簟置一榻，几杖置一筵。",
            "掃空浄如水，洗心學僧禪。",
            "何必快哉風，襟懷自泠然。",
            "是身豈無垢，要以道洗湔。",
            "儻不念清凉，恐爲煩暑纏。",
            "雖居土囊口，內熱如烹煎。",
            "我自悟此理，三伏扇可捐。",
            "定知與列子，相友以忘年。"
        ],
        "title": "王立之園亭七咏 泠然齋",
        "id": "9a29a85e-3d7b-4089-9f49-35383b59bbe5"
    },
    {
        "author": "謝逸",
        "paragraphs": [
            "庵居已是介，又以介名庵。",
            "胡爲酷好介，毋乃在律貪。",
            "人生要當介，君侯恐不堪。",
            "富貴不相貸，安得坐禪龕。",
            "客去自無事，客來不妨談。",
            "但能了諸幻，起卧俱無慚。",
            "慎勿作住想，如繭縛老蠶。",
            "興來出庵去，叢林禪可參。"
        ],
        "title": "王立之園亭七咏 介庵",
        "id": "234251ba-9ab3-40d2-8150-f20572c88d5b"
    },
    {
        "author": "謝逸",
        "paragraphs": [
            "平生揚子雲，識字造奇古。",
            "時有好事人，載酒問訓詁。",
            "君乃貴公子，趣向亦如許。",
            "讀書如雞鳴，勤不亂風雨。",
            "亦有問字客，携壺就君語。",
            "君初不作難，應答了無忤。",
            "戶外屨如雲，作堂蔽寒暑。",
            "林甫端能來，勿與談杕杜。"
        ],
        "title": "王立之園亭七咏 載酒堂",
        "id": "2573546e-45a8-4644-a9b4-05e2f3b14ca4"
    },
    {
        "author": "謝逸",
        "paragraphs": [
            "靜坐寂無事，一日似兩日。",
            "聞之東坡公，此語妙無匹。",
            "晨漱夕曲肱，百年過如擲。",
            "投身聲利場，更覺居諸疾。",
            "而君定何人，能使羲輪軼。",
            "雖無揮日戈，自得魯陽術。",
            "但見弦望移，了不記甲乙。",
            "優游聊卒歲，何必日鼓瑟。"
        ],
        "title": "王立之園亭七咏 永日亭",
        "id": "22f0df63-240b-4240-b664-7fd54bc6fc70"
    },
    {
        "author": "謝逸",
        "paragraphs": [
            "梅清不受塵，月浄本無垢。",
            "微風更解事，排遣香入牖。",
            "倏思阿明語，清與此花偶。",
            "天資已超軼，况得善師友。",
            "洞然胸明白，欲掃不容帚。",
            "客來相視笑，不知語出口。",
            "平生憎俗人，未語輒先嘔。",
            "不逢屈突生，寧食艾三斗。",
            "乃知我輩中，如師亦稀有。",
            "但想月中梅，作詩清如晝。"
        ],
        "title": "月中觀梅花懷月上人",
        "id": "8ef12e6c-5e4c-4b8b-b151-4b6257b9b416"
    },
    {
        "author": "謝逸",
        "paragraphs": [
            "權師純孝人，精誠動坤軸。",
            "廬墓冽寒泉，色照師眼綠。",
            "守此不動心，種彼無瑕玉。",
            "湛浄涵一德，清凉壓三伏。",
            "漱齒回餘甘，烹茶發新馥。",
            "浣衣頮面餘，灌溉蔬畦足。",
            "他年功用成，虹氣森巖谷。",
            "何時懷璧來，不必藏韞匵。",
            "摩挲壞衲中，出示老尊宿。"
        ],
        "title": "贈權師",
        "id": "72a7a000-7efd-4042-b029-f2eca8b1f345"
    },
    {
        "author": "謝逸",
        "paragraphs": [
            "飛飛空中螢，曄曄揚其光。",
            "假此寸草資，乘陰爭煒煌。",
            "膠膠雞既鳴，杲杲升扶桑。",
            "神奇復臭腐，爾生何可長。"
        ],
        "title": "夏夜雜興  其一",
        "id": "e84efd03-bad9-490c-ba15-ccdf0ddf7e3a"
    },
    {
        "author": "謝逸",
        "paragraphs": [
            "零露棲圓荷，月明清灑灑。",
            "旋轉如走丸，細碎不盈把。",
            "勁風度橫塘，珠璣畢傾瀉。",
            "胡不被蓼蕭，徽音播詩雅。"
        ],
        "title": "夏夜雜興  其二",
        "id": "a242b675-8ab6-47b2-9b7b-b80834858754"
    },
    {
        "author": "謝逸",
        "paragraphs": [
            "蚯蚓本微蟲，託生在泥滓。",
            "飲泉食槁壤，既飽鳴自恣。",
            "軀小無他腸，氣盡聲乃止。",
            "雖無招憂累，奈何聒吾耳。"
        ],
        "title": "夏夜雜興  其三",
        "id": "e8b39091-fe9a-437c-a760-f3525aca7120"
    },
    {
        "author": "謝逸",
        "paragraphs": [
            "青青棘籬蔓，碧色侵琅玕。",
            "嶷嶷枝葉茂，縈紆矛戟間。",
            "風露豈不佳，弱質危難安。",
            "願言依松柏，永與同歲寒。"
        ],
        "title": "夏夜雜興  其四",
        "id": "b051eca5-9044-49fc-85d5-946222848432"
    },
    {
        "author": "謝逸",
        "paragraphs": [
            "飛蚊鼓翅鳴，薨薨喧室中。",
            "敢憎聲似雷，實憚喙如鋒。",
            "飲血雖可飽，噬膚竟何功。",
            "得時不足貴，少皞行西風。"
        ],
        "title": "夏夜雜興  其五",
        "id": "ae6f2b9f-3485-4b20-b971-7b0186d26d83"
    },
    {
        "author": "謝逸",
        "paragraphs": [
            "翳翳庭中草，瑣細不可名。",
            "風來徒自偃，雨過胡爲青。",
            "芟夷去根本，勿使復滋榮。",
            "竟無補世事，區區何所生。"
        ],
        "title": "夏夜雜興  其六",
        "id": "b46fb835-d84c-4c17-a8d0-d87faf204cb1"
    },
    {
        "author": "謝逸",
        "paragraphs": [
            "燕燕巢梁端，飄摇畏風雨。",
            "永夜不得眠，啾啾子求哺。",
            "秋風毛羽成，分飛不相顧。",
            "慎勿毀其室，此室安且固。"
        ],
        "title": "夏夜雜興  其七",
        "id": "81890360-5641-4abb-95ba-d267026ae513"
    },
    {
        "author": "謝逸",
        "paragraphs": [
            "窗前兩梧桐，清陰覆東牆。",
            "孫枝絡珊瑚，圭葉裁琳瑯。",
            "良材中琴瑟，幽棲期鳳凰。",
            "願先海岱貢，移根栽嶧陽。"
        ],
        "title": "夏夜雜興  其八",
        "id": "482cee31-a4d0-48b6-83a7-50e1cfd8332b"
    },
    {
        "author": "謝逸",
        "paragraphs": [
            "姮娥駕望舒，餘光粲天步。",
            "飛廉鼓清籟，蕭蕭響庭戶。",
            "身欲從之游，悵望不能去。",
            "哦詩廣九辯，庶幾托風賦。"
        ],
        "title": "夏夜雜興  其九",
        "id": "40595d22-0d33-405a-b012-f505bdf825e5"
    },
    {
        "author": "謝逸",
        "paragraphs": [
            "曾侯江南英，文章有家法。",
            "堅壁仁義塗，勢若太山壓。",
            "跫然過我語，如熱得清箑。",
            "爲言行赴官，扁舟泛苕霅。",
            "炙手公卿門，眼底端不乏。",
            "吾人倘聞道，執圭同荷鍤。",
            "謂予言不信，捧盤與君歃。"
        ],
        "title": "送曾伯長",
        "id": "686b79f4-5fff-483f-bf36-d55e043bec47"
    },
    {
        "author": "謝逸",
        "paragraphs": [
            "汪子軀幹小，勁氣橫秋霜。",
            "纍纍諸儒中，軒然無老蒼。",
            "平生讀書功，短檠照夜窗。",
            "相從近兩年，覺我舊學荒。",
            "爲言將遠適，隨兄泛瀟湘。",
            "欲濯塵土心，胸懷吞九江。",
            "願言勉此志，無爲憂患傷。",
            "待得秋雁飛，寄書來草堂。"
        ],
        "title": "送汪叔野  其一",
        "id": "61113b98-cd8c-4c01-b681-a22e008b973f"
    },
    {
        "author": "謝逸",
        "paragraphs": [
            "兩汪皆於菟，季也何其怒。",
            "三年屏鮮腴，藜藿未嘗飫。",
            "鐵心不可拗，出語等刀鋸。",
            "貪夫既激昂，壯士亦驚顧。",
            "落筆波濤翻，可接乃兄武。",
            "科名蓋餘事，文章徒媚嫵。",
            "欲築平生基，更師黄叔度。"
        ],
        "title": "送汪叔野  其二",
        "id": "a3586691-c320-4eeb-91bd-f6b373f922a7"
    },
    {
        "author": "謝逸",
        "paragraphs": [
            "國欲求忠臣，忠臣乃孝子。",
            "爲臣若不忠，泉下顙有泚。",
            "居士邱園英，參禪得佛髓。",
            "家有兩男兒，孝秀冠閭里。",
            "大兒守名教，小兒飽書史。",
            "頎然諸子孫，眉目皆可喜。",
            "人言居士亡，居士實不死。"
        ],
        "title": "哭陳居士",
        "id": "8f9a7039-96f6-4f17-8541-26d6ff4f9cf6"
    },
    {
        "author": "謝逸",
        "paragraphs": [
            "吾祖牧臨汝，滯訟清公庭。",
            "胥吏退雁鶩，疏簾挂寒廳。",
            "鼓角喚幽夢，草色池塘青。",
            "雙旌引五馬，駕言出郊坰。",
            "足躡雲端屐，手展貝葉經。",
            "稅駕妙高臺，几硯陳軒櫺。",
            "朱墨紛在眼，梵宇森如星。",
            "臺傾人已寂，聲名藹餘馨。",
            "想公忘言處，角挂山中羚。"
        ],
        "title": "翻經臺",
        "id": "f803f460-dd1e-4758-8938-f57d542d12ba"
    },
    {
        "author": "謝逸",
        "paragraphs": [
            "元龍湖海豪，蓋代聲籍籍。",
            "只今觀耳孫，才皆萬夫敵。",
            "叔兮美無度，伯也古遺直。",
            "當年種玉翁，什襲裹雙璧。",
            "期公垂天雲，佐郡試戢翼。",
            "尚開柴桑徑，引領望三益。",
            "嘗聞築燕臺，千里走樂劇。",
            "市骨捐千金，廐乘盡虎脊。",
            "公乃真好事，屣履見逢掖。",
            "定知子輿輩，一笑皆莫逆。"
        ],
        "title": "三益齋詩",
        "id": "59de8dfb-5a59-4929-a63d-c10c1e34d4c4"
    },
    {
        "author": "謝逸",
        "paragraphs": [
            "昨夜山頭月，照我盃瀲灧。",
            "今朝雲外山，寸碧若新染。",
            "人境兩清絕，座客只君欠。",
            "俗子百無用，勝士一可念。",
            "君如苕溪女，不粧有幽艷。",
            "又如白墮醪，雖久味愈釅。",
            "雄文山有雲，高論圭無玷。",
            "胸懷極坦夷，了不限城塹。",
            "胡不侍明光，峨冠佩長劍。",
            "甯甘廣文冷，青燈對鉛槧。",
            "何當襥被歸，莫待孟光窆。",
            "放杖先生席，罷趨邦君坫。",
            "晚行蟬噪山，曉起雞號店。",
            "到家先過我，信若符節驗。",
            "門前馬未嘶，屋上烏可占。",
            "呼兒拂几席，喚婦熨襦襜。",
            "欲具韓子餐，恐乏魚菜贍。",
            "但當蒸瓠壺，莫笑盧公儉。",
            "老氣得酒豪，灰寒尚復焰。",
            "虛心叩至道，膏肓待君砭。"
        ],
        "title": "游西塔寺分韵賦詩懷汪信民以淵明停雲詩豈無他人念子實多爲韵探得念字",
        "id": "e1a266d8-2b9b-4688-be18-8ff26c85f35d"
    },
    {
        "author": "謝逸",
        "paragraphs": [
            "元君始雲翔，華姑繼羽化。",
            "獨留曾與黎，高風配崧華。",
            "不隨二女嬪，豈羨兩喬嫁。",
            "尚餘脂澤念，多生緣未謝。",
            "化爲芬利陀，耦立遠公社。",
            "翠趺分雙歧，並萼肩相亞。",
            "挹袖薰風晨，携手凉月夜。",
            "交枝艷散霞，同氣香飄麝。",
            "疏影競清妍，幽姿鬭閒暇。",
            "何時各零落，秋高霜露下。",
            "洗妝見冰肌，乘雲返姑射。",
            "此論傳者誰，黄鵠爲予話。"
        ],
        "title": "游西塔寺分韵詠雙蓮以太華峰頭玉井蓮爲韵探得華字",
        "id": "ba4e99e7-3db8-4b51-b268-5d1c5cb8afc0"
    },
    {
        "author": "謝逸",
        "paragraphs": [
            "甯馨捉麈手，玉色相輝映。",
            "携持賓滿堂，韵與談俱勝。",
            "溫潤德堪比，鮮潔面可鏡。",
            "扣几聲逾清，指月色彌瑩。",
            "名壓范增斗，價重齊侯磬。",
            "晉朝妙人物，此公名最盛。",
            "風流固足賞，不救當時病。",
            "雖云王謝許，我老獨不稱。",
            "肉緩形頗穢，語拙存直性。",
            "但慕杜陵翁，長鑱白木柄。"
        ],
        "title": "遊西塔寺探得王夷甫玉柄麈尾以柄字爲韵",
        "id": "8af4e3a8-0b5e-4505-ab8a-f9d419c4d850"
    },
    {
        "author": "謝逸",
        "paragraphs": [
            "耿耿抱孤韵，寂寂扃柴扉。",
            "束書卧環堵，交遊車馬稀。",
            "風流佳公子，妙齡秉天機。",
            "邀予步層臺，目送孤鴻飛。",
            "山影漾清渚，翠色侵人衣。",
            "漁浦晚烟暝，霽雰蒙夕暉。",
            "靜言思叔子，悵然澹忘歸。",
            "坐有庖丁手，奏刀心術微。",
            "萬象含毫端，縑素聊一揮。",
            "古來勝達士，欻如朝露晞。",
            "吾人各勉力，毋爲鄒湛譏。"
        ],
        "title": "擬峴臺  其一",
        "id": "a595b7ad-2a70-4dcf-a696-fcd1927300ad"
    },
    {
        "author": "謝逸",
        "paragraphs": [
            "取友遍四海，江夏真無雙。",
            "憐我守幽獨，閉門卧北窗。",
            "折簡呼勝士，炊黍羞羊腔。",
            "相邀出蓬蓽，登高臨大江。",
            "江山擬峴首，清絕冠此邦。",
            "豈惟慕叔子，耆舊皆敦龐。",
            "蟄龍卧諸葛，雛鳳伏老龐。",
            "寂寞千載後，斯人可心降。",
            "願言各努力，勿立憍慢幢。"
        ],
        "title": "擬峴臺  其二",
        "id": "913780a4-0ca5-4df1-a6c1-539c62f9fa8c"
    },
    {
        "author": "謝逸",
        "paragraphs": [
            "琢雕山骨奇，磨礲發光炯。",
            "體潤雲氣生，寒泉洌幽井。",
            "平生心腹交，陳玄及毛穎。",
            "德重不傾側，中虛且淵靜。",
            "置之棐几間，吾身日三省。"
        ],
        "title": "端溪硯",
        "id": "a4b7e30d-2598-468a-a8c6-f34615b43eee"
    },
    {
        "author": "謝逸",
        "paragraphs": [
            "巴邛清霜後，獨餘兩大橘。",
            "一朝剖而食，四老欣然出。",
            "乃知避世士，退藏務深密。",
            "吾邦富此果，味不數萍實。"
        ],
        "title": "吳子珍家分韵詠席上果探得橘子以橘字爲韵",
        "id": "127fa640-7554-4be2-8b4d-f78e301c700c"
    },
    {
        "author": "謝逸",
        "paragraphs": [
            "令尹吳楚豪，奇胸開八窗。",
            "人物秀春柳，詩句妙澄江。",
            "築室名壁陰，鑿牖延朱光。",
            "呻吟六藝學，心醉倚胡床。",
            "毛錐摘秋穎，繭紙截水蒼。",
            "渾洒有能事，著勳翰墨場。",
            "翼翼魯泮宮，國士徵無雙。",
            "行且職教事，儒風成一邦。"
        ],
        "title": "寄洪駒父戲傚其體",
        "id": "f735c1e9-47ad-47a1-8292-4b502f9918bf"
    },
    {
        "author": "謝逸",
        "paragraphs": [
            "不見徐侯久，夢繞西山陽。",
            "斯人天下士，秀拔無等雙。",
            "捉麈望青天，意氣吞八荒。",
            "平生學古功，胸次羅典章。",
            "商略造理窟，清論排風霜。",
            "弄筆有佳思，哦詩懷漫郎。",
            "恐非江湖客，黑頭侍明光。",
            "不忘溫處士，羣書亦可將。"
        ],
        "title": "寄徐師川戲效其體",
        "id": "c7813203-7cb6-42ae-a181-70a043bc82c5"
    },
    {
        "author": "謝逸",
        "paragraphs": [
            "彼美邱園秀，風韵何洒落。",
            "考槃盱水湄，貧賤不隕穫。",
            "冰椀薦溪毛，縞衣佩蘭若。",
            "和嶠松森森，王恭柳濯濯。",
            "文采南山豹，野逸青田鶴。",
            "獨振大雅音，黄鐘在牛鐸。",
            "綠蘿結春陰，修篁解夏籜。",
            "登山挹飛溜，自得仁智樂。",
            "頼有好事人，携酒慰寂寞。",
            "王路今坦夷，胡爲束高閣。",
            "堆盤爛生光，纍纍照巾羃。",
            "香霧欲噀人，未食先流液。",
            "何當見四老，授我隠居術。"
        ],
        "title": "懷呂聘君",
        "id": "acb8f814-c389-4071-bf3b-1481ed13fda6"
    },
    {
        "author": "謝逸",
        "paragraphs": [
            "鶢鶋止魯郊，豈樂太牢具。",
            "冥冥萬里鴻，弋人何敢慕。",
            "東海儒林秀，落筆妙詞賦。",
            "蹭蹬江湖秋，低徊老韋布。",
            "晚從使者舉，奉檄喜而懼。",
            "白髮照青衫，奄忽死中路。",
            "功名安在哉，竟以儒冠誤。",
            "去就各有時，壽夭亦無據。",
            "竚立倚江樓，注目烟村暮。"
        ],
        "title": "傷徐文學",
        "id": "53671f3f-2dcf-4d1b-92d8-938cc204e830"
    },
    {
        "author": "謝逸",
        "paragraphs": [
            "長沙隔重湖，蒼莽無四壁。",
            "騷魂駕鬼車，月黑陰火赤。",
            "念彼泮宮老，官居寄禪寂。",
            "雖綰參軍綬，尚带山林色。",
            "蕭然列仙癯，粹氣潤圭璧。",
            "坐見屈在牆，作詩弔沈溺。",
            "鄙夫不解事，勇退如六鷁。",
            "安得快哉風，吹我垂天翼。",
            "不假蜚霞佩，置身在君側。"
        ],
        "title": "懷汪信民",
        "id": "c6f3d0c8-c52f-4fb8-9edf-cd826c96545d"
    },
    {
        "author": "謝逸",
        "paragraphs": [
            "金風吐商管，秀色浮山椒。",
            "苔乾石骨瘦，水落溪毛凋。",
            "埃塵暗箯輿，風霜緇客貂。",
            "藜羹浥野飯，松醪酌村瓢。",
            "會當對榻語，竹塢風蕭蕭。",
            "浣腸去舊學，詞源湧春潮。"
        ],
        "title": "懷汪信民村居",
        "id": "e5124a11-d666-4893-9425-6d5a763298da"
    },
    {
        "author": "謝逸",
        "paragraphs": [
            "龜以氣而壽，龍以仁而靈。",
            "蛇以無足行，蚓以無腸鳴。",
            "大哉天地間，百怪不可名。",
            "洋洋西津水，念子行西征。",
            "與道如有聞，雁來當寄聲。"
        ],
        "title": "送胡民望入京",
        "id": "66667dff-0d21-4b36-bb18-a976c33ab172"
    },
    {
        "author": "謝逸",
        "paragraphs": [
            "落落匡山老，晴江瑩眉宇。",
            "問道崆峒墟，枯槎泛江滸。",
            "歸歟謝遠游，曲肱卧環堵。",
            "磅礴萬物表，動植見吞吐。",
            "曜靈旋磨蟻，四氣遽如許。",
            "咄咄千載事，俯仰變今古。",
            "安得仙人杖，頹齡爲君拄。"
        ],
        "tags": [
            "庐山"
        ],
        "title": "寄洪龜父戲效其體  其一",
        "id": "576aac4a-2154-4ed7-9359-0a9f974be4eb"
    },
    {
        "author": "謝逸",
        "paragraphs": [
            "幡然起東皋，曳裾入西洛。",
            "且捧毛義檄，莫躡虞卿屩。",
            "智囊發新縢，經笥啟塵鑰。",
            "治國端有計，何惜萬金藥。",
            "回睨黄公壚，夐爾河山邈。"
        ],
        "title": "寄洪龜父戲效其體  其二",
        "id": "243a3aec-2add-40bd-adaf-6112ea73cacc"
    },
    {
        "author": "謝逸",
        "paragraphs": [
            "黄昏出東門，月在房心間。",
            "步繞古柳隄，疏影迷清灣。",
            "趺坐湖上亭，物肅景自閑。",
            "桂影摇濁醪，波光照酡顔。",
            "高懷浩無際，妙語險莫攀。",
            "夜深風露冷，投宿敲禪關。",
            "時聞橋下泉，决决鳴珮環。",
            "茲游尋舊約，正朔已七頒。",
            "緬想泮宮老，邈在淮南山。"
        ],
        "title": "八月十五夜與諸友游南湖玩月",
        "id": "fae3277e-6bb7-4bb3-9c48-9d16ff8da638"
    },
    {
        "author": "謝逸",
        "paragraphs": [
            "雨洗天宇凈，微雲捲凉風。",
            "今夕定何夕，月圓秋氣中。",
            "驚雁掠沙水，寒鴉繞梧桐。",
            "嘉我二三子，笑語春冰融。",
            "酒酣吐秀句，醉筆翩征鴻。",
            "夜闌燈光亂，清影棲房櫳。",
            "似聞霓裳曲，笛聲吟老龍。"
        ],
        "title": "中秋與二三子賞月分韵得中字",
        "id": "7707a630-0c5f-47af-8b8d-d0f9381cb3ca"
    },
    {
        "author": "謝逸",
        "paragraphs": [
            "西風脫木葉，感時煎百慮。",
            "癡坐北窗底，哦詩不能句。",
            "同舍二三子，邀我城南去。",
            "風於湖上亭，臨流坐箕踞。",
            "菡萏晚紅垂，冷香襲巾屨。",
            "湖西青蓮界，竹陰有微路。",
            "老僧迎我笑，洗鉢供匕箸。",
            "齋厨野飯香，園蔬摘朝露。",
            "清言洗心胸，幸免杯酒汙。",
            "人生會合難，駛若風中霧。",
            "明晨想茲游，凄凉在何處。"
        ],
        "title": "游西塔寺分韵得處字",
        "id": "0450357c-c515-48c3-82ce-a00939e4489c"
    },
    {
        "author": "謝逸",
        "paragraphs": [
            "初聞季子賢，詞源漲萬派。",
            "未倒蔡邕屣，先傾程本蓋。",
            "自從得斯人，議論頗宏大。",
            "邇來卧苫塊，病骨劇疲瘵。",
            "茲游獨不預，頗覺氣宇隘。",
            "平生憎俗物，每見意即敗。",
            "後會君强起，免食三年艾。"
        ],
        "title": "懷季智伯以洪龜父贈智伯詩氣蓋關中季子心爲韵探得蓋字",
        "id": "b551f1fd-76d3-49b3-b152-457c211fcaf5"
    },
    {
        "author": "謝逸",
        "paragraphs": [
            "禍福初無門，吉凶本不僭。",
            "跖壽顔夭折，此理竟誰驗。",
            "貴不嗇讒邪，富獨饒聚斂。",
            "施施驕妻妾，百索無一欠。",
            "貞士抱清真，藜藿常不饜。",
            "人生鬼揶揄，奄忽就窀窆。",
            "吾友汪夫子，才力百夫贍。",
            "獨立流俗中，如山不可塹。",
            "青衫困冷官，半世守寒儉。",
            "自從斯人亡，吾生良可厭。",
            "弦絕伯牙琴，墓挂徐卿劍。",
            "但餘清溪編，萬丈垂光焰。",
            "朝來雨新霽，湖波清瀲灧。",
            "禪堂凈巾屨，僧榻凉枕簟。",
            "追尋舊遊蹤，歷歷皆可念。",
            "矢詩寓一哀，苦淚漬鉛槧。"
        ],
        "title": "集西塔寺懷亡友汪信民以言念君子溫其如玉爲韵探得念字",
        "id": "1d253efc-ceda-472d-ba1c-30bf690a29a5"
    },
    {
        "author": "謝逸",
        "paragraphs": [
            "鄙夫拙生事，日晚兒號冬。",
            "白駒穿甕牖，曲肱起猶慵。",
            "懶惰百無營，有酒時復中。",
            "孰知廊廟具，征驂犯寒風。",
            "行役豈不苦，王事不我容。",
            "勞佚雖有命，造物似不公。",
            "仰羨沖天鶴，孤飛邈難從。",
            "頼有雲外山，所至如迎逢。",
            "是中有深意，高懷可默通。",
            "何當浮大白，一醉百念空。"
        ],
        "title": "和陳倅宜黄書事",
        "id": "31925f80-7394-4d47-a091-2e84111765cb"
    },
    {
        "author": "謝逸",
        "paragraphs": [
            "陽進君子升，陰退小人伏。",
            "此理洞然明，不疑更何卜。",
            "微和回根荄，餘光借草木。",
            "但看堂前梅，南枝已芬馥。",
            "東齋况虛明，樽有荔枝綠。",
            "燈花不予欺，玉蟲間金粟。",
            "吾道行將伸，斯言可三復。"
        ],
        "title": "冬至日陳倅席上分賦一陽來復探得復字",
        "id": "9080f7e5-6c30-4406-b7f6-3c63a18e40a2"
    },
    {
        "author": "謝逸",
        "paragraphs": [
            "潘侯平生心，初不喜婚宦。",
            "中年又喪妻，二子尚幼丱。",
            "孤燈秋夢寒，頗思美目盼。",
            "初時似不堪，既久亦習慣。",
            "斯人天機深，堅壁却憂患。",
            "濁醪只獨斟，布衣誰補綻。",
            "豈不溉釜鬵，無人煮藜莧。",
            "買婢供使令，頗遭俗子訕。",
            "北風吹枯桑，天寒歲云晏。",
            "人生不百年，一世如夢幻。",
            "勿謂淵泉深，巨魚亦可汕。",
            "何當呼蹇修，便可買羔雁。",
            "中饋端有人，嫁娶豈難辦。",
            "爲君乞樊素，伴我老山澗。"
        ],
        "title": "嘲潘邠老未娶",
        "id": "1ece3e3d-f99b-40cb-9d82-bacd4e9337d1"
    },
    {
        "author": "謝逸",
        "paragraphs": [
            "竹林牆外梢，梅蘂簷前朵。",
            "萬籟寂無聲，夜闌耿燈火。",
            "通守塵外姿，體道忘人我。",
            "邀客文字飲，麈風清四座。",
            "酒酣誦新詩，老氣激衰惰。",
            "公詩如天驥，逸韵謝韁鎖。",
            "小人窘駑足，十步常九跛。",
            "願公勤鞭策，他年逢飯顆。"
        ],
        "title": "陳倅席上分韵得我字",
        "id": "4604b318-fed0-4288-8f59-34075a0fef37"
    },
    {
        "author": "謝逸",
        "paragraphs": [
            "夜飲錦瑟傍，歌吹盈耳根。",
            "歸聞窗外竹，摵摵風葉喧。",
            "夢覺室生白，曉起欲填門。",
            "平地委璀璨，虛亭舞翩翻。",
            "洒樹輕復揚，觸幔急且掀。",
            "望遠恐連雲，積厚疑壓坤。",
            "光動浮屋椽，影亂紛池盆。",
            "散漫迷大江，依稀認前村。",
            "雀噤咮自束，鴉濕翅不鶱。",
            "把玩手欲龜，咀嚼舌必捫。",
            "風黨怒未解，火媒寒不溫。",
            "簷有冰柱懸，門無屐齒痕。",
            "遊倦不訪戴，愁多惟卧袁。",
            "何時天宇霽，炙背負晴暄。",
            "王門若可擬，持以獻至尊。"
        ],
        "title": "夜過朱仲觀飲明日雪作",
        "id": "adee0747-7932-48bf-b3de-ddd6ee2c46a5"
    },
    {
        "author": "謝逸",
        "paragraphs": [
            "學道護心城，養生戒眉斧。",
            "靜知世味薄，老愜野僧語。",
            "散步給孤園，邀我會心侶。",
            "塵清不瞇眼，境靜可冰暑。",
            "蓮社宗遠公，竹溪仰巢父。",
            "此道不異世，今人豈媿古。",
            "當念貧時交，重勿棄如土。"
        ],
        "title": "廣壽寺",
        "id": "d10e00d0-279f-4ceb-936a-40d8d01ace27"
    },
    {
        "author": "謝逸",
        "paragraphs": [
            "雁雲蜚兮鯉沉，高者可弋兮下可罾。",
            "龍沙之上足以忘機兮，于以觀魚鳥之情。",
            "修眉浮空兮，鑒寒瀨之澄凝，茹紫芝兮濯纓。",
            "逍遥乎龍沙之上兮，可樂者山水之情。",
            "草芊芊兮垂柳陰陰，黄落兮霜寒露零。",
            "龍沙之上足以忘懷兮，于以觀草木之情。",
            "秋風兮月明，吹我衣裳兮照吾曲肱。",
            "逍遥乎龍沙之上兮，可樂者風月之情。",
            "百夫逐鹿兮，失得之營心。",
            "有鹿兮雖竭蹷其何悲。",
            "向知鹿不吾得兮，曾不如其已。",
            "不吾得則已兮，又何有于龍沙之君子也。"
        ],
        "title": "龍沙詞五疊贈清逸先生",
        "id": "2e0d9df1-7814-4983-9053-9df003233688"
    },
    {
        "author": "謝逸",
        "paragraphs": [
            "先生手種千竿竹，儼如壯士衣冠肅。",
            "林端結閣挹清風，閣上幽人峙雙玉。",
            "春風飛盡玄都花，秋霜半落平泉木。",
            "試傍池邊訪此君，雪虐風饕不改綠。",
            "我有惠施書五車，不解子山愁萬斛。",
            "何時一醉藉清影，更邀明月同君宿。"
        ],
        "title": "寄題高彥應長官碧鮮閣",
        "id": "a4e875d6-6d38-4d22-98a5-d1f4ee115fa8"
    },
    {
        "author": "謝逸",
        "paragraphs": [
            "君如霜鶻精爽老，目睨雲霄長側腦。",
            "不種河陽滿縣花，手披泮水收芹藻。",
            "閉門較藝防請謁，門外賓朋跡如掃。",
            "饑腸得酒吼怒雷，牙頰生烟喉吻燥。",
            "青燈枕上夢蛾眉，驚魄酷怕寒砧擣。",
            "縱未休糧仙骨輕，丹田亦合生梨棗。",
            "歸來清狂尚未減，懷抱向人輒傾倒。",
            "不作孟公投轄飲，乃欲悲吟效郊島。",
            "明年東風破柳條，萬里晴江波浩浩。",
            "此時扁舟挽不留，依舊儒官守枯槁。",
            "只今有酒不浪飲，迎臘寒梅爲誰好。",
            "相將風雪不饒人，拂面飛花故相惱。",
            "期君三日不如盟，定作回波嘲栲栳。"
        ],
        "title": "汪信民頃赴符離約謁告還家爲盛集戲作詩嘲之以助一笑仍率諸友同賦",
        "id": "94123b48-9ab4-44a5-9f19-cc85f5483962"
    },
    {
        "author": "謝逸",
        "paragraphs": [
            "歲晚窮愁催急晷，吾人學道心如水。",
            "共訪延陵季子孫，呼兒酌酒烹雙鯉。",
            "新有揚雄宅一區，舊聞孟母鄰三徙。",
            "卜居清曠慕長統，近市喧囂慚晏子。",
            "但得門容長者車，何須聲有尚書履。",
            "他年羔雁列君庭，吉士恐爲君子使。"
        ],
        "title": "訪吳子珍新居",
        "id": "77d5c2fe-955b-4209-ac54-589d2fe76a00"
    },
    {
        "author": "謝逸",
        "paragraphs": [
            "薛老峰前古游俠，脫冠賣劍翦鬚鬣。",
            "閉關孤坐百念空，面上老色如秋葉。",
            "飄然飛錫華子岡，浪逐西風移步屧。",
            "攝衣升堂搥大鼓，是中不賞嗇夫喋。",
            "四衆圍繞如堵牆，要觀霹靂飛牙頰。",
            "人生一夢幾時覺，相逢栩栩皆蝴蝶。",
            "何當蠟屐從師遊，遮莫馮驩老彈鋏。"
        ],
        "title": "送子侃禪師",
        "id": "54d74a93-070b-4ab6-ba7a-6d4aec9bbb0d"
    },
    {
        "author": "謝逸",
        "paragraphs": [
            "謫仙獨立風埃外，函丈席間藏法界。",
            "食前不愧孟子譏，容膝尚笑陶生隘。",
            "若知北斗可藏身，定是須彌堪納芥。",
            "不容廣坐九百萬，誰信維摩室本大。"
        ],
        "title": "丈軒詩",
        "id": "b0afeed5-410b-4e6f-ae6d-aa0cf1e99a03"
    },
    {
        "author": "謝逸",
        "paragraphs": [
            "魯公虹氣胸中蟠，發爲心畫妙筆端。",
            "嚴如禮樂陳太廟，肅若朝會羅千官。",
            "想見誚杞叱希烈，不憂米罄無晨餐。",
            "曩憑熊軾守此土，浮屠受戒陞高壇。",
            "手磨蒼珉紀歲月，大書深刻期不刓。",
            "至今父老見必拜，尚餘墮淚碑斕斑。",
            "爭摹墨本走四海，購求不惜千金殫。",
            "挂之虛堂拂塵壁，凜然六月陰風寒。",
            "豈惟賊臣斂衽避，厲鬼不得神其姦。"
        ],
        "title": "游寶應寺分詠古蹟探得顔魯公戒壇碑以壇字爲韵",
        "id": "e1b7ced6-3bf8-4ff7-bb5c-999e52cb62c1"
    },
    {
        "author": "謝逸",
        "paragraphs": [
            "讀書不作儒生酸，躍馬西入金城關。",
            "塞垣苦寒風氣惡，歸來面皺鬚眉斑。",
            "先皇召見延和殿，議論慷慨天開顔。",
            "謗書盈篋不復辯，脫身來看江南山。",
            "長江滾滾蛟龍怒，扁舟此去何當還。",
            "大梁城裏定相見，玉川破屋應數間。"
        ],
        "tags": [
            "长江",
            "离别",
            "旷达",
            "劝慰"
        ],
        "title": "送董元達",
        "id": "79acc66a-71b3-4a06-9a21-478e444aa0e1"
    },
    {
        "author": "謝逸",
        "paragraphs": [
            "門前五柳陶淵明，歸卧柴桑呼不醒。",
            "錦官城西杜少陵，醉挹浣花溪水橫。",
            "几杖顛倒盃盤傾，似聞殷殷金石聲。",
            "乃知達士未忘情，一觴一詠有餘清。",
            "銀盃落手新詩成，仰視寥廓鴻冥冥。",
            "富貴于我浮雲輕，興來慎勿騎長鯨。",
            "人言唯君可卿卿。"
        ],
        "title": "寄題黄文昌觴詠亭",
        "id": "f41fd3d7-1d6e-461c-8510-e015e3a1718d"
    },
    {
        "author": "謝逸",
        "paragraphs": [
            "掠眼年光洒飛雹，三載從游只如昨。",
            "似聞買船修水來，俄見呼童理歸橐。",
            "酸寒自是臨川尉，况值凶年羣盜作。",
            "干戈陌上玩經史，金鼓聲中挹杯杓。",
            "上官喑嗚百吏怖，人皆唯唯君諤諤。",
            "此行作邑亂山中，安得校書天祿閣。",
            "歸謁黄龍老比邱，乞取囊中萬金藥。",
            "吾體潰悶假雙井，信信致之亦不惡。"
        ],
        "title": "送姜和父",
        "id": "6256ba8b-6ce6-4612-9c86-bf8943afaa2e"
    },
    {
        "author": "謝逸",
        "paragraphs": [
            "茂陵少年白面郎，手携五弦望八荒。",
            "欹帆側柁轉天末，瞿塘灧澦一葦航。",
            "向來問字識揚子，年未二十如老蒼。",
            "林花蜚盡春事了，粲然一笑西山陽。",
            "幅巾相從竟日坐，虛堂掃地焚清香。",
            "人物已共遠峰秀，談辯更與薰風凉。",
            "黄梅雨洗天界凈，驅車出門指太行。",
            "朝侯暮烹不足道，人生離別安得常。",
            "丈夫許與重氣義，兒女惜別徒慘傷。",
            "觀君瀟洒負奇氣，恐是天廄真乘黄。",
            "願言待價無速售，世間駔儈皆王良。"
        ],
        "title": "送趙德甫侍親淮東",
        "id": "76b2823f-c798-4daf-b834-dd72ae733019"
    },
    {
        "author": "謝逸",
        "paragraphs": [
            "狄公鶚立橫清秋，真氣端能回萬牛。",
            "平生作郡有老手，退食燕寢清香浮。",
            "鞭笞得名亦不惡，一官何足償百憂。",
            "豈如清浄政不撓，男耕女桑民力優。",
            "小人瑣瑣不足錄，惡詩蒙公三過讀。",
            "自聞歸棹理江干，北望傷懷何刺促。",
            "胡不强爲此邦留，懸知季月當泛菊。",
            "願言他日持節來，一洗蒼生愁萬斛。"
        ],
        "title": "送狄朝議",
        "id": "55eb01e3-a4b6-45e4-a8ca-42e5dbb7a69d"
    },
    {
        "author": "謝逸",
        "paragraphs": [
            "歲寒在天知後凋，受命於地稟正獨。",
            "楂枒枝幹撐青冥，凜然正色不可辱。",
            "霹靂霽威霜雪避，奴視椅桐友松竹。",
            "孔明廟邊凍蟻食，御史臺中老烏宿。",
            "何如結根阿蘭那，葉映高僧胡眼綠。",
            "楚多楩柟剪伐盡，大國要材梁夏屋。",
            "何時匠石運斤風，不使龍姿久偃蹙。",
            "反觀樗櫟老臃腫，永保天年長受福。"
        ],
        "title": "遊逍遥寺詠庭前柏樹以老杜病柏詩偃蹙龍虎姿生當風雲會爲韵得蹙字",
        "id": "757a940f-85ef-490b-bcf6-1363751f9770"
    },
    {
        "author": "謝逸",
        "paragraphs": [
            "真凈養兒如養羊，敗羣者去羊不傷。",
            "洪師斗擻蔬筍氣，白晝穴我夫子牆。",
            "粥魚齋鼓了無礙，坐禪不廢談文章。",
            "老師頷之笑不語，壞衲百孔穿寒光。",
            "洞庭風號波浪吼，笑揖逐客談船窗。",
            "六月赤脚登大庾，黄茆瘴裏餐檳榔。",
            "天宮不合困兩鳥，洪徐接翼鳴南昌。",
            "毛羣羽族不敢喘，師乃啁唽鳴其旁。",
            "欻起四明狂客念，揚瀾恨不一葦航。",
            "男兒行役良自苦，水有鮫鰐陸豺狼。",
            "何當啖芋撥牛糞，拗折拄杖挂鉢囊。"
        ],
        "tags": [
            "洞庭湖"
        ],
        "title": "送惠洪上人",
        "id": "0a2b99a8-7eb6-4cea-9a9c-05995e45d28d"
    },
    {
        "author": "謝逸",
        "paragraphs": [
            "儒林丈人稱兩蘇，一言爲重輕璠璵。",
            "見君誦詩出險語，撫掌絕倒徒驚呼。",
            "貴耳賤目亦不惡，虎豹何殊犬羊鞟。",
            "勸君掩舌卧衡門，莫賦悲秋任摇落。"
        ],
        "title": "懷李方叔",
        "id": "44ca1ae7-dbd5-4634-8d3b-7e18b0367abd"
    },
    {
        "author": "謝逸",
        "paragraphs": [
            "長安少年清似玉，腰垂黄金雙鬢綠。",
            "吹噓氣焰高岑樓，胡不容公置一足。",
            "腦脂遮眼卧三年，滿榻秋風對修竹。",
            "戶內殷殷金石聲，牙籤插架三萬軸。",
            "箋詩作傳起凡例，斷簡殘編紛在目。",
            "題輿粵國正秋風，石瘦水清山詰曲。",
            "先聲霹靂挾仁氣，父老歡呼胥吏肅。",
            "莫思蓴菜賦歸歟，天上要公調鼎餗。"
        ],
        "title": "送李希顔",
        "id": "e5cdc836-8f38-4967-8372-2765d57564ba"
    },
    {
        "author": "謝逸",
        "paragraphs": [
            "袁公落筆清如風，妙齡場屋聲摩空。",
            "陸沉簿領三十載，晚節自號無求翁。",
            "朝廷公卿半親舊，誰能挽致青雲中。",
            "參天老柏耐霜雪，始知不與蕭艾同。",
            "俛首下邑亦良苦，此行定入明光宮。"
        ],
        "title": "送袁公發",
        "id": "725f2132-5a44-4fde-8ef3-8a9eed672af7"
    },
    {
        "author": "謝逸",
        "paragraphs": [
            "沓沓舉子萬馬奔，傾動場屋風塵昏。",
            "失身白袍青幕底，平生乾沒三家村。",
            "今君觸熱去鄉縣，矯如野鶴離雞羣。",
            "筆端萬字灑飛雹，豈畏食葉春蠶喧。",
            "廣文先生倒屣待，三舍弟子氣可吞。",
            "琴書在笥馬在門，看看山上復有山。",
            "願君莫忘大刀頭，何年駟馬君當還。"
        ],
        "title": "送譚子仁游太學",
        "id": "412a7f8a-ccfb-4903-ac95-10647a5e473c"
    },
    {
        "author": "謝逸",
        "paragraphs": [
            "舊聞諸李隠龍眠，伯時已老元中少。",
            "一行作吏各天涯，故人落落疏星曉。",
            "西山影裏識君面，碧照章江眸子瞭。",
            "向來問道渺多歧，只今領略歸玄妙。",
            "老鳳垂頭噤不語，古木槎枒噪春鳥。",
            "身在幕府心江湖，左胥右律但坐嘯。",
            "第愁一葉釣魚舟，不容七尺堂堂表。",
            "我今歸卧靈谷雲，君應紫禁鶑花繞。",
            "相思有夢到茅齋，細雨青燈坐林杪。"
        ],
        "title": "豫章別李元中宣德",
        "id": "638aec7d-fb22-4386-acd0-3f703ab2a217"
    },
    {
        "author": "謝逸",
        "paragraphs": [
            "我見俗子避百舍，一錢不直灌夫駡。",
            "靈谷峰前汝水湄，誰信無雙有江夏。",
            "平生眼底無可人，子猷粗與吾同社。",
            "故栽修竹共歲寒，不與繁花鬭榮謝。",
            "疏陰時過少陵樽，斜枝最入蕭郎畫。",
            "强排風雨作寒聲，巧留雪月延深夜。",
            "三伏炎蒸自可逃，一榻清凉那肯借。",
            "願言閉關謝俗子，勿與此曹俱日化。",
            "但得風味如晉人，縱無此君自瀟洒。"
        ],
        "title": "與諸友訪黄宗魯宗魯置酒于思猷亭席上分韵賦思猷亭詩各以姓爲韵予得謝字",
        "id": "04559a24-c4e0-4569-8850-c40d976e0d13"
    },
    {
        "author": "謝逸",
        "paragraphs": [
            "織女支機棄不用，老盧墜腰誰見收。",
            "君從何處得此石，恐有鬼物爲君偷。",
            "不堪壓作搗練石，仆在牆東如卧牛。",
            "何如置我清溪上，奇峰崒嵂臨清流。",
            "鄙夫鬚髯銳如戟，青眸皓齒不我儔。",
            "惟有泉石肯相伴，不索吾米無所求。",
            "何時突兀入眼界，白頭相對忘百憂。"
        ],
        "title": "從黄宗魯乞怪石",
        "id": "a89a629c-f08e-4100-9438-f26cffb20d10"
    },
    {
        "author": "謝逸",
        "paragraphs": [
            "河東夫子文中虎，筆端揮灑如飛雨。",
            "餘波覃及百世孫，翰墨風流照今古。",
            "文章清麗有典則，胸懷恢廓無城府。",
            "擁麾山郡民氣和，萬頃黄雲富禾黍。",
            "公餘雅會羅嘉賓，高論崢嶸揮玉麈。",
            "皂蓋雙旌別汝江，去作他邦民父母。",
            "佇看祖席列岐亭，梅影橫斜媚村塢。",
            "定知玉詔下丹墀，宰府要公調鼎俎。"
        ],
        "title": "代送柳權郡",
        "id": "8db6b582-57f5-402f-b8d2-7aaff8d58035"
    },
    {
        "author": "謝逸",
        "paragraphs": [
            "白雲英英天末飛，紅蕖脈脈澗底靜。",
            "北堂姑老冢婦勤，鄒侯感物動幽興。",
            "蹔將平生說詩口，試言禍福知天命。",
            "五行推步聊復爾，恐君胸中有水鏡。"
        ],
        "title": "送鄒元佐還鄉",
        "id": "aeef274d-a541-4bcf-a340-031152d4b0f3"
    },
    {
        "author": "謝逸",
        "paragraphs": [
            "小儒百鳥喧春風，大儒老鳳栖梧桐。",
            "諸生談經用一律，夫子不答如病聾。",
            "迺知胸次有妙理，此心矯矯誰與同。",
            "臨川决曹亦良苦，三年掉臂桁楊中。",
            "懸知此行不落寞，陛下近用韓相公。"
        ],
        "title": "送高彥應",
        "id": "bb668018-08c9-4b65-9fce-3500f706993e"
    },
    {
        "author": "謝逸",
        "paragraphs": [
            "流俗紛紛何足却，爾曹百輩吾能著。",
            "雖同一床各做夢，政恐不妨人作樂。",
            "俗客自與此君疏，竹洞何曾有關鑰。",
            "但邀明月對君飲，莫管門前可羅雀。"
        ],
        "title": "題許邦基却俗軒詩",
        "id": "39432877-ea93-4056-8b1d-446390b2152a"
    },
    {
        "author": "謝逸",
        "paragraphs": [
            "君家劍氣干牛斗，焰焰寒光半天倚。",
            "胡不長携西入秦，曳裾侯門颯珠履。",
            "奈何俛首桁楊間，手决大獄如傾水。",
            "不向南樓按歌舞，乃提健筆誇豪靡。",
            "獨步詩壇數挑戰，雖欲爭鋒吾老矣。",
            "晚來搜攬饑腹空，戲抱添丁玩岐嶷。",
            "蒼頭剝啄叩我門，急得長篇驚撫几。",
            "嗟予敢望幼度才，哦詩粗可玄暉比。",
            "紫囊成壞本來空，心悟香嚴聊爾爾。",
            "君如暫輟畫眉手，我亦閉關防折齒。"
        ],
        "title": "次張邦式韵",
        "id": "e517e2c4-6129-44f5-8c49-81ec84f80a1b"
    },
    {
        "author": "謝逸",
        "paragraphs": [
            "我家端無一囊錢，骯髒趙生門可倚。",
            "黄綬叢中識君面，眼前如見曲阜履。",
            "興來曳杖叩齋扉，清坐焚香淡如水。",
            "有時造語出瑰奇，要令墨客皆風靡。",
            "仰觀喬木俯流泉，因念吾生行已矣。",
            "臺若君才萬夫特，風儀秀整秋山嶷。",
            "行看待詔金馬門，安得嗒然長隠几。",
            "功名他日似留侯，豈與風流京兆比。",
            "昨朝篇末畫眉句，始悟前言戲之耳。",
            "不如共訪彌天釋，真成四海習鑿齒。"
        ],
        "title": "再用前韵",
        "id": "1f52dea0-0766-47dc-b6c8-758846146092"
    },
    {
        "author": "謝逸",
        "paragraphs": [
            "春雲結成三日霖，朔風吹作一尺雪。",
            "紛紛委地玉花亂，皎皎照戶虹光發。",
            "一樽相對老孟光，寒窗癡坐燈明滅。",
            "踏雪觀梅亦不惡，月夜西樓更清絕。"
        ],
        "title": "雪",
        "id": "f38466bb-3511-49bd-bd07-a09684154a61"
    },
    {
        "author": "謝逸",
        "paragraphs": [
            "莫事休休復莫莫，草木歸根定摇落。",
            "窮冬日月任崢嶸，寒士胸懷要恢廓。",
            "人言張儀舌尚在，我慚祖逖鞭先著。",
            "君如端爲梅花歸，請脫青衫對花酌。"
        ],
        "title": "歲晚書懷",
        "id": "85a9e654-95d0-4e0e-9286-c752255d6a3c"
    },
    {
        "author": "謝逸",
        "paragraphs": [
            "輕雲朝作雨，麗日晚開晴。",
            "岸草葱葱碧，溪流泯泯清。",
            "沙汀眠白鷺，烟樹囀黄鶑。",
            "涉世心無競，支頤眼暫明。"
        ],
        "title": "晚晴",
        "id": "8ff0979c-deda-4ab2-b918-21520211876a"
    },
    {
        "author": "謝逸",
        "paragraphs": [
            "昔日陶彭澤，何嘗見督郵。",
            "江淮寬運漕，幕府得優游。",
            "故舊誰青眼，功名要黑頭。",
            "相思懷抱惡，注目倚南樓。"
        ],
        "title": "寄李彬",
        "id": "b62edce4-01e3-4d71-bab2-3345c03faaa2"
    },
    {
        "author": "謝逸",
        "paragraphs": [
            "曲肱秋夢覺，剝啄打門聲。",
            "鵲噪柳陰亂，雞喧藤架傾。",
            "寫詩無阿買，聯句有彌明。",
            "飲罷各分袂，月凉風露清。"
        ],
        "title": "客至",
        "id": "66edb904-5eb6-42d8-aff2-b553d2ab7dc5"
    },
    {
        "author": "謝逸",
        "paragraphs": [
            "驟雨池塘漲，飄風枕簟凉。",
            "野田肥雁鶩，官柳噪蜩螗。",
            "歲月書千古，功名酒一觴。",
            "塵纓如可濯，携女泛滄浪。"
        ],
        "title": "秋日書懷",
        "id": "8fde50cc-ca32-44b3-ab41-3e6f69b205bf"
    },
    {
        "author": "謝逸",
        "paragraphs": [
            "不踏南湖路，端居兩見春。",
            "浮花空過眼，濁酒漫濡脣。",
            "曳杖惟今日，開樽有故人。",
            "何須推物理，行樂及佳辰。"
        ],
        "title": "黄通理邀遊南湖",
        "id": "5d5ac245-7b3e-4081-8c0b-6842ccd08946"
    },
    {
        "author": "謝逸",
        "paragraphs": [
            "古人多齟齬，吾黨故徘徊。",
            "表弟邀予出，參軍載酒來。",
            "南湖未新柳，東巷且殘梅。",
            "但恐辟書至，將軍幕府開。"
        ],
        "title": "汪信民載酒令表弟吳迪吉邀予同遊南湖  其一",
        "id": "d2fbde07-4f7b-4b7e-b1d5-6d1e266b21c5"
    },
    {
        "author": "謝逸",
        "paragraphs": [
            "東府文雖下，西津艇未橫。",
            "莫愁官長駡，且伴老夫行。",
            "飲酒舊無敵，能詩新有聲。",
            "此樽誰可使，待倩許飛瓊。"
        ],
        "title": "汪信民載酒令表弟吳迪吉邀予同遊南湖  其二",
        "id": "109f3a18-724f-4a65-9977-94d957aaf828"
    },
    {
        "author": "謝逸",
        "paragraphs": [
            "地僻市聲遠，林深荒徑迷。",
            "家貧惟飯豆，肉貴但羹藜。",
            "假貸煩鄰里，經營愧老妻。",
            "曲肱聊自樂，午夢破鳴雞。"
        ],
        "title": "睡起",
        "id": "38d7ecc0-a3d5-4f15-97ed-92a9d3cf15e3"
    },
    {
        "author": "謝逸",
        "paragraphs": [
            "夜凉雲幕捲，人靜蓽門扃。",
            "掃葉風生砌，鈎簾月可庭。",
            "秋懷因酒壯，老眼對兒青。",
            "遠愧荀陳氏，應無聚德星。"
        ],
        "title": "月夜與兒曹露坐庭中",
        "id": "f0f422a1-0363-476c-b9c0-f64bececadcf"
    },
    {
        "author": "謝逸",
        "paragraphs": [
            "雨柳垂垂葉，風溪澹澹紋。",
            "清歡唯煮茗，美味祇羹芹。",
            "飲不遭田父，歸無遺細君。",
            "東皋農事作，舉趾待耕耘。"
        ],
        "title": "社日",
        "id": "ba840508-a2c6-4824-82bf-11144ca81f60"
    },
    {
        "author": "謝逸",
        "paragraphs": [
            "晚渡江南岸，村村水竹居。",
            "歸心先倦鳥，樂事羨游魚。",
            "去國清明後，還家穀雨初。",
            "懸知農務急，弛擔把犁鋤。"
        ],
        "title": "南歸渡江去家稍近喜而有作",
        "id": "5b55233a-ce9e-40f5-b804-2b9ab36264f4"
    },
    {
        "author": "謝逸",
        "paragraphs": [
            "月減一分魄，風生萬壑秋。",
            "山烟連野白，湖水接天流。",
            "妙語懷支遁，清歌欠莫愁。",
            "漥樽聊共酌，無羨玉爲舟。"
        ],
        "title": "八月十六日夜玩月南湖用老杜韵",
        "id": "98164125-8b8d-4369-8e6d-cd7f14d1d73a"
    },
    {
        "author": "謝逸",
        "paragraphs": [
            "干祿心無競，謀生計已疏。",
            "老催吾學圃，貧減汝觀書。",
            "細雨同移果，清霜共挽蔬。",
            "何時江海去，蓑笠伴舂鋤。"
        ],
        "title": "與宗野宗樸二稚子觀蔬圃  其一",
        "id": "857c5b26-8e9b-4912-b8dc-484b47b2c6e4"
    },
    {
        "author": "謝逸",
        "paragraphs": [
            "閉戶無賓客，忘憂頼玉魚。",
            "迂疏皆識我，貧賤不關渠。",
            "散步惟荒圃，端居且敝廬。",
            "但知師羯末，未可笑宣舒。"
        ],
        "title": "與宗野宗樸二稚子觀蔬圃  其二",
        "id": "2b862e07-9cf7-4edd-9f71-7fb1b9990484"
    },
    {
        "author": "謝逸",
        "paragraphs": [
            "董奉山中種杏，玄都觀裏栽桃。",
            "清曠孰如此地，登臨况是吾曹。",
            "城下一江水碧，江邊百尺臺高。",
            "倦蝶舞酣花塢，驚鷗飛掠魚舠。",
            "客子自來如燕，世事相黏若蠔。",
            "何當有酒徑醉，凉州不博葡萄。"
        ],
        "title": "擬峴臺",
        "id": "5a31051e-56bb-422f-b5f6-b4523c8d67aa"
    },
    {
        "author": "謝逸",
        "paragraphs": [
            "潜心便是覓安心，立雪何煩問少林。",
            "羽扇綸巾延客晚，蒲團禪板坐更深。",
            "要先舟壑藏時悟，莫向風幡動處尋。",
            "試抉孤峰雲一寸，與民三日作春霖。"
        ],
        "title": "潜心堂",
        "id": "c529a55a-5058-473a-8713-b8dc89da0853"
    },
    {
        "author": "謝逸",
        "paragraphs": [
            "寺近仙壇西復西，醉中信足路應迷。",
            "鳴條風勁凋蒲柳，掠岸雲低亂鵠鷖。",
            "簷外檀欒森翠巘，門前略彴跨清溪。",
            "葛巾藜杖真瀟散，何必狨鞍鞚月題。"
        ],
        "title": "和陳仲邦野步城西",
        "id": "60d01d82-3bbb-40d1-ba92-53b412d54ad4"
    },
    {
        "author": "謝逸",
        "paragraphs": [
            "北闕弓旌未見招，茅亭高卧對山椒。",
            "詩成稚子應能誦，酒熟鄰翁漸可邀。",
            "寧似杜陵長蹭蹬，不依嚴武更逍遥。",
            "細思洗馬池邊路，便是成都萬里橋。"
        ],
        "title": "寄幼槃弟",
        "id": "d251796c-a7bb-457f-bcdd-f697b523bcfc"
    },
    {
        "author": "謝逸",
        "paragraphs": [
            "司業端能乞酒錢，誰憂坐客冷無氈。",
            "相望建業只千里，不見徐侯今七年。",
            "江水江花同臭味，海南海北各山川。",
            "試問烟波何處好，老夫欲理釣魚船。"
        ],
        "title": "寄徐師川",
        "id": "bf2ed364-3359-4521-9127-bfdaf64c3eae"
    },
    {
        "author": "謝逸",
        "paragraphs": [
            "雨退飛廉决怒雲，百花凈盡掃埃塵。",
            "大千沙界乾坤闊，一段江山日月新。",
            "浩蕩烟波鯨海晚，漰騰雪浪錦城春。",
            "誰人獨採南山蕨，窗外休呼祁孔賓。"
        ],
        "title": "暮春感懷",
        "id": "afb40c46-b402-47c2-9eb4-3ed82cc4184f"
    },
    {
        "author": "謝逸",
        "paragraphs": [
            "妙凈光雲覆八荒，經行聚落得清凉。",
            "閻浮檀水心無染，優鉢羅花體自香。",
            "赤舄未容趨北闕，綠槐先已兆東牆。",
            "應真外見中和色，豈在眉間一點黄。"
        ],
        "title": "送朱世英  其一",
        "id": "b04af3b1-5004-4db9-93e7-c49e3474eab5"
    },
    {
        "author": "謝逸",
        "paragraphs": [
            "漠漠薰風錦旆翻，綵衣聊復殿名藩。",
            "行藏有道朱弦直，表裏無瑕白玉溫。",
            "燕寢妙香凝碧縷，夜談孤月落金盆。",
            "試將執拂拈槌手，行秉玄圭侍至尊。"
        ],
        "title": "送朱世英  其二",
        "id": "5e52c038-96de-4ad3-87c2-0f1778df83be"
    },
    {
        "author": "謝逸",
        "paragraphs": [
            "短褐登門每自慚，僅同太史滯周南。",
            "沈迷晚學三無漏，懶慢長疑七不堪。",
            "平日漫懸高士榻，此行應共德公談。",
            "他年解組歸來日，尚許南榮見老聃。"
        ],
        "title": "送朱世英  其三",
        "id": "3e79d474-b66c-4179-8988-edfcc6ed7f81"
    },
    {
        "author": "謝逸",
        "paragraphs": [
            "朔風吹鬢幅巾斜，飯了呼童碾露芽。",
            "竹影蕭蕭圍我舍，溪流渺渺對君家。",
            "古心莫爲世情改，老眼聊憑文字遮。",
            "安得一蓑烟雨裏，小船載酒卧蘆花。"
        ],
        "title": "懷吳迪吉",
        "id": "a6874719-7892-40b2-9f67-3f1fd0cbe2c5"
    },
    {
        "author": "謝逸",
        "paragraphs": [
            "屏居不到日邊久，安得黄封印赤泥。",
            "折遍溪堂紅菡萏，釀成湘酎碧玻璃。",
            "洞庭春色名應減，道院丹泉價益低。",
            "聊挹小樽供壽母，煩君自注玉東西。"
        ],
        "tags": [
            "洞庭湖"
        ],
        "title": "送汪叔野水芝法醖",
        "id": "78a1bbdc-ab08-4bf7-b8de-d254992d5f64"
    },
    {
        "author": "謝逸",
        "paragraphs": [
            "凉月凄風透客衣，離亭無奈角聲悲。",
            "解圍未設王家障，舉案先齊孟氏眉。",
            "青眼難兄嗟久別，白頭壽母夢相思。",
            "胸中若有功名念，莫待鐘鳴漏盡時。"
        ],
        "title": "用汪信民韵送叔野迎婦山陽",
        "id": "58c21204-f104-4fde-9ef7-08f28052a7cf"
    },
    {
        "author": "謝逸",
        "paragraphs": [
            "飛花瞇目亂紛紛，細草裙腰綠映門。",
            "山色入簾清可挹，湖光照座冷無痕。",
            "揄揚春色煩詩句，排遣愁情頼酒樽。",
            "預想明年君去後，沙寒竹凈野烟昏。"
        ],
        "title": "與高彥應司理遊南湖",
        "id": "5ebda20f-f4de-4f92-bf9c-9e4b44a3a746"
    },
    {
        "author": "謝逸",
        "paragraphs": [
            "斬新氣象舊書堂，堂裏幽人璧一雙。",
            "雨洗花光紅繞舍，風摇竹影碧含窗。",
            "山橫雲外青螺髻，樹列簷前翠羽幢。",
            "城上烏啼歸棹急，笛聲嘹亮月澄江。"
        ],
        "title": "陪通守承議游鐵山書堂",
        "id": "9ec6d2a0-e9da-4f91-82d3-7adede34e620"
    },
    {
        "author": "謝逸",
        "paragraphs": [
            "知君才是出羣雄，憐我生涯獨轉蓬。",
            "稚子凄凉緣歲惡，鄙夫寂寞坐詩窮。",
            "百年鼎鼎風埃裏，萬事悠悠醉眼中。",
            "幸有孟光堪舉案，退居真欲效梁鴻。"
        ],
        "title": "次王直方承務見寄韵",
        "id": "fb1650e4-9fe7-4f62-840d-0e001fc6aa69"
    },
    {
        "author": "謝逸",
        "paragraphs": [
            "雨後山川秀滿溪，洞門疑是辟塵犀。",
            "白沙翠竹溪光浄，細草幽花野逕迷。",
            "閒步禪林思蝶化，倦騎朝馬聽雞啼。",
            "使君自得真消息，祖令須煩大士提。"
        ],
        "title": "陪王守遊明水  其一",
        "id": "77df2f92-4f8f-40e7-80f7-7a5a88e1a9d3"
    },
    {
        "author": "謝逸",
        "paragraphs": [
            "山擁雲鬟掃夕霏，千林浮翠髮初晞。",
            "雷音震谷朱輪轉，霞影摇空綵旆飛。",
            "曉霧拂襟憐冉弱，晚風掀袂愛清微。",
            "夕陽樓上吹笳管，歸騎遥瞻兩塔巍。"
        ],
        "title": "陪王守遊明水  其二",
        "id": "e313951d-0daf-499a-8458-20e17974e9a3"
    },
    {
        "author": "謝逸",
        "paragraphs": [
            "初見南湖凍未消，只今流水又平橋。",
            "驅除臘雪煩梅蘂，收拾春風倩柳條。",
            "豈有故人行作別，不將樽酒慰無聊。",
            "府中諸史皆英妙，早晚相從幸見招。"
        ],
        "title": "同信民出城南訪正叔共約南湖之遊至今不果信民即有長沙之行恐遂爽約戲作詩以督之",
        "id": "d48125ed-c837-489e-8848-a076c4821fc3"
    },
    {
        "author": "謝逸",
        "paragraphs": [
            "未訪稽山棹酒船，先尋小有洞中天。",
            "葛巾藜杖輕軒冕，盂飯盤蔬鄙餼牽。",
            "巢父掉頭休入海，焦生雄辯且驚筵。",
            "老僧瀹茗供清興，旋拾枯松煮澗泉。"
        ],
        "title": "又飲西塔寺遊南湖用老杜城西陂泛舟詩爲韵",
        "id": "2eefb58f-d7ff-4cb5-82b6-a416a7dbeaef"
    },
    {
        "author": "謝逸",
        "paragraphs": [
            "不隨俗客老塵寰，晚節逍遥水石間。",
            "獨佩藥囊來澤國，只留丹竈在梭山。",
            "身如野鶴更無侶，心似白雲長是閑。",
            "若見劉仙問消息，幸分餘粒及衰顔。"
        ],
        "title": "送梭山朱道人",
        "id": "bf421891-7beb-4355-b3c8-1ed2525707b6"
    },
    {
        "author": "謝逸",
        "paragraphs": [
            "直道逢人多齟齬，高懷向我最恢疏。",
            "不貪但守司城寶，無澤應辭季武車。",
            "池種青蓮看妙浄，庭栽翠竹悟真如。",
            "何年來過溪堂飯，小圃携籃自摘蔬。"
        ],
        "title": "次韵汪信民見寄",
        "id": "bdde61cc-d332-479a-8cd1-515ef3c2bcba"
    },
    {
        "author": "謝逸",
        "paragraphs": [
            "師住疏山祇樹園，卧觀雲氣起江村。",
            "百年鼎鼎春風轉，一鉢垂垂老眼昏。",
            "古殿橫空森鐵鳳，夜潭翻浪落金盆。",
            "何時繫纜西峰下，松柏陰中獨叩門。"
        ],
        "title": "送常老住疏山",
        "id": "37eb2168-204c-4f16-8e6e-c43fcae04d54"
    },
    {
        "author": "謝逸",
        "paragraphs": [
            "平生四海秦少儀，造化小兒何苦之。",
            "端能浸假求鴞炙，定不泣涕眠牛衣。",
            "問夢是想理既剖，杯中有蛇心不疑。",
            "何時過我舉玉趾，不用門生并二兒。"
        ],
        "title": "聞秦少儀病愈",
        "id": "88691446-cf3a-432c-a645-8b680a0395bb"
    },
    {
        "author": "謝逸",
        "paragraphs": [
            "年少談王陋漢儒，筆端萬字壓嚴徐。",
            "昔爲酒客鶑花繞，今作禪林水竹居。",
            "賤子已捐干祿學，故人休草絕交書。",
            "春風縱棹遊蕭寺，北望淮山正憶渠。"
        ],
        "title": "游泉庵寺懷璧上人以徐飛錫杖出風塵爲韵探得徐字",
        "id": "88398e86-94b3-40b6-9d06-3c3daf797d7b"
    },
    {
        "author": "謝逸",
        "paragraphs": [
            "洪家兄弟皆英妙，仲氏文章獨起予。",
            "天末何人懷太白，日邊誰子薦相如。",
            "東湖水落蛙聲窘，南浦雲橫雁影疏。",
            "莫憶歸鴻揮老淚，强裁詩句和潘徐。"
        ],
        "title": "寄洪駒父兼簡潘子真徐師川",
        "id": "f7e4984b-c401-4969-8ee7-4bf3a8b1ff09"
    },
    {
        "author": "謝逸",
        "paragraphs": [
            "門外荒園一畝餘，長拋筆硯把犁鉏。",
            "天邊風露秋期近，海外交遊音信疏。",
            "揚子家貧惟嗜酒，嵇康性懶不便書。",
            "龍沙江水連天闊，尺素何當寄鯉魚。"
        ],
        "title": "寄徐師川",
        "id": "d054a268-466c-4e1a-a67b-920e2bea6b03"
    },
    {
        "author": "謝逸",
        "paragraphs": [
            "斸地移根未滿林，庭前俄見影陰森。",
            "晚烟漠漠玉雙峙，夜雨蕭蕭龍一吟。",
            "勁節扶疏真耐老，高才灑落少知音。",
            "參軍吏隠世情薄，只有此君同我心。"
        ],
        "title": "和詹存中種竹",
        "id": "1df1b7db-04fd-4485-b1a2-d3dfc58f65b8"
    },
    {
        "author": "謝逸",
        "paragraphs": [
            "九衢塵裏無停輈，君居陋巷不出遊。",
            "滿城惡少弋鳬雁，對面故人風馬牛。",
            "別後夢寒燈火夜，歸來眼冷江湖秋。",
            "馮驩老大食不飽，起視八荒提蒯緱。"
        ],
        "title": "聞徐師川自京師歸豫章",
        "id": "08c553b7-d31b-40d0-aeb9-94c2add58545"
    },
    {
        "author": "謝逸",
        "paragraphs": [
            "病夫不寐百憂集，起視斗柄東南傾。",
            "山林畏隹萬壑笑，天地黯慘孤舟橫。",
            "此身老矣幾寒暑，四海茫然誰弟兄。",
            "江西米貴斗三百，好去淮南訪友生。"
        ],
        "title": "舟中不寢奉懷齊安潘大臨蘄春林敏功",
        "id": "56c47345-545b-4ff2-ab89-d17dba8e59a8"
    },
    {
        "author": "謝逸",
        "paragraphs": [
            "欲尋靖節訪東皋，復憶禪翁隠妙高。",
            "月送征鴻遵露渚，舟隨飛鷺掠雲濤。",
            "知公氣壓陳驚座，顧我詩慚謝法曹。",
            "膽落舊聞溫御史，至今蛟獸尚騰逃。"
        ],
        "title": "和陳倅泛舟寄瑩中德翁印老  其一",
        "id": "0f6df019-2041-41e2-a37b-222f78ca5760"
    },
    {
        "author": "謝逸",
        "paragraphs": [
            "澹雲疏雨羃平皋，樓卧元龍百尺高。",
            "紅旆已飛居易舫，赤心寧畏子胥濤。",
            "但知守道師前輩，未忍低頭效此曹。",
            "天遣數公慰人望，萬年富貴恐難逃。"
        ],
        "title": "和陳倅泛舟寄瑩中德翁印老  其二",
        "id": "0e130f17-105e-4d9e-94de-f3f22fc1a6b0"
    },
    {
        "author": "謝逸",
        "paragraphs": [
            "汴上相逢艤畫橈，清愁萬斛若冰消。",
            "弟兄直諒推三友，父子公忠擅四朝。",
            "對鏡如如皆般若，開談句句盡參寥。",
            "要知往事多虛幻，看取錢塘八月潮。"
        ],
        "title": "和陳倅靈壁寄瑩中二首  其一",
        "id": "07127201-5f7a-4311-a282-f44c7c562971"
    },
    {
        "author": "謝逸",
        "paragraphs": [
            "風攪張園萬木摇，黯然分袂客魂消。",
            "更無餘念留胸次，但有孤忠報聖朝。",
            "千里烟波舟泛泛，百年事業古寥寥。",
            "新詩吟就誰能寫，安得巴東遇李潮。"
        ],
        "title": "和陳倅靈壁寄瑩中二首  其二",
        "id": "5f34ecf9-1f95-4a91-99d1-cc3bad2178f6"
    },
    {
        "author": "謝逸",
        "paragraphs": [
            "晚起無營著帽遲，蕭疏霜鬢任風吹。",
            "病懷王子同傾酒，愁憶潘郎共賦詩。",
            "甯效騷人餐菊蘂，敢希朝士賜萸枝。",
            "白衣不至慚元亮，空對門生與二兒。"
        ],
        "title": "重陽示萬同德",
        "id": "2c22226e-7088-4207-85d9-e42537496ab0"
    },
    {
        "author": "謝逸",
        "paragraphs": [
            "斬新氣象曉懷清，拂面西風卯酒醒。",
            "萬物歸根秋寂寂，大田多稼雨冥冥。",
            "獨逢隔水一山碧，不覺舉頭雙眼青。",
            "預想明年生事足，不煩結柳使奴星。"
        ],
        "title": "郊行書事",
        "id": "148b41ad-e5d6-4658-9915-aba3c3519bbf"
    },
    {
        "author": "謝逸",
        "paragraphs": [
            "門外遠山膚寸碧，堂前溪水半篙深。",
            "仰看老鶴有清興，靜聽幽琴無俗音。",
            "三釜及親君養志，一瓢在巷我甘心。",
            "向平婚嫁何年畢，杖策長隨支道林。"
        ],
        "title": "次董之南韵",
        "id": "f70be4ca-2a3d-4089-97c7-495023297633"
    },
    {
        "author": "謝逸",
        "paragraphs": [
            "薄有田園百不憂，詩書自樂更無求。",
            "形容風月三千首，笑傲林泉四十秋。",
            "豈意騎鯨尋李白，真成夢蝶化莊周。",
            "誰能倒激西江水，洗我胸中萬斛愁。"
        ],
        "tags": [
            "长江"
        ],
        "title": "次季智伯韵",
        "id": "9d4d9247-e246-442b-b1b6-595bd355b357"
    },
    {
        "author": "謝逸",
        "paragraphs": [
            "先生骨相不封侯，卜居但得林塘幽。",
            "家藏蠹簡幾千卷，手校韋編三十秋。",
            "相知四海孰青眼，高卧一菴今白頭。",
            "襄陽耆舊節獨苦，只有龐公不入州。"
        ],
        "title": "寄饒葆光",
        "id": "8646717e-f023-4003-93fc-cc77d4b3a149"
    },
    {
        "author": "謝逸",
        "paragraphs": [
            "疏影橫斜月色新，肌膚清瘦不禁春。",
            "侵凌臘雪寒先覺，漏洩東風信最真。",
            "光滉妝臺人未起，香迷野逕蝶難親。",
            "飄零點破蒼苔地，安得靈犀爲辟塵。"
        ],
        "title": "和饒正叔梅花",
        "id": "9690859a-a562-4431-93d9-5b5b258fba5a"
    },
    {
        "author": "謝逸",
        "paragraphs": [
            "踏雪敲門媿履穿，孟公飲我酒盈船。",
            "捲簾光動山人帳，入戶寒侵坐客氈。",
            "急洒江村迷靜練，深藏茅舍認孤烟。",
            "明年策馬長安去，誰念清吟孟浩然。"
        ],
        "title": "與諸人集陳公美書堂觀雪以朔雪洗盡烟嵐昏爲韵探得烟字",
        "id": "f29a7aa3-657f-4324-9166-76ccd3cf5678"
    },
    {
        "author": "謝逸",
        "paragraphs": [
            "求田問舍是何時，隨分生涯可樂饑。",
            "夢玉今年初學語，阿宜他日定能詩。",
            "兩家子弟俱無恙，一體文章是有師。",
            "但得耕桑了門戶，吾人不用寧馨兒。"
        ],
        "title": "王立之寄書言其子阿宜漸學作詩及問余稚子夢玉安否作詩奉戲",
        "id": "27cb497f-6008-41c6-846a-228752b0a05b"
    },
    {
        "author": "謝逸",
        "paragraphs": [
            "東都曾見汝生時，客舍孤吟夜忍饑。",
            "憶昨能爲鸐鵒舞，祗今應誦脊令詩。",
            "儻無氣節如元禮，便有功名似藥師。",
            "問道若知真理窟，且分餘論及吾兒。"
        ],
        "title": "復用前韵寄李聲之子阿大",
        "id": "227a5cb8-de06-404a-a89f-4e734f5b1f0a"
    },
    {
        "author": "謝逸",
        "paragraphs": [
            "翼翼魯泮宮，國士媺無雙。",
            "行且立教化，儒風成一邦。"
        ],
        "title": "寄洪駒父",
        "id": "1e0efca0-ad9b-4079-999b-77066fd11319"
    },
    {
        "author": "謝逸",
        "paragraphs": [
            "紙帳竹窗夜永，蒲團棐几人閒。",
            "萬籟聲沈沙界，一爐香裊禪關。"
        ],
        "title": "以水沈香寄呂居仁戲作六言二首  其一",
        "id": "c51d50c6-40af-4fbe-beb0-59d01a5d4eec"
    },
    {
        "author": "謝逸",
        "paragraphs": [
            "海上人多逐臭，水沈價不論錢。",
            "自是渠無佛性，非關鼻孔寥天。"
        ],
        "title": "以水沈香寄呂居仁戲作六言二首  其二",
        "id": "c62949f4-abcf-4ef4-af41-1700d384d875"
    },
    {
        "author": "謝逸",
        "paragraphs": [
            "星落江東化梵宮，樓臺金碧駭魚龍。",
            "此軒端有南康趣，只欠匡廬五老峰。"
        ],
        "tags": [
            "庐山"
        ],
        "title": "題疊翠軒",
        "id": "b30587ee-0d38-4a1f-8ab5-b3bb3c50fbf5"
    },
    {
        "author": "謝逸",
        "paragraphs": [
            "門前楊柳未藏鴉，溪上櫻桃已著花。",
            "午夢覺來聞好語，阿連有信欲還家。"
        ],
        "title": "聞幼槃弟歸喜而有作  其一",
        "id": "49780bfe-e8ad-4ef0-a523-e9ab0e986f9e"
    },
    {
        "author": "謝逸",
        "paragraphs": [
            "風雨多年不對床，便當携被過溪堂。",
            "曲肱但作吉祥卧，澆舌惟無般若湯。"
        ],
        "title": "聞幼槃弟歸喜而有作  其二",
        "id": "3aafc0af-0047-443a-a9da-67c872097d1d"
    },
    {
        "author": "謝逸",
        "paragraphs": [
            "未放溫風破柳條，先教庭樹雪花飄。",
            "初疑乾雨從空墮，不覺香酥著地消。"
        ],
        "title": "春雪  其一",
        "id": "cbf6cf7b-bad3-4bba-b499-41b14096a524"
    },
    {
        "author": "謝逸",
        "paragraphs": [
            "天公不憤小桃開，故剪瑶花伴落梅。",
            "後夜月明風更惡，有人無語獨登臺。"
        ],
        "title": "春雪  其二",
        "id": "f39157c0-4861-42e7-8336-821d855f55b5"
    },
    {
        "author": "謝逸",
        "paragraphs": [
            "羅浮山下月紛紛，曾共蘇仙醉一樽。",
            "不是玉妃來墮世，夢中底事見冰魂。"
        ],
        "title": "梅六首  其一",
        "id": "285eb167-4f0f-485e-bb58-b0bcd2cd487f"
    },
    {
        "author": "謝逸",
        "paragraphs": [
            "城中桃李休相笑，林下清風汝未知。",
            "本是前村深處物，竹籬茅舍却相宜。"
        ],
        "title": "梅六首  其二",
        "id": "23d53c29-d62e-4bda-8a09-7417ce9fc718"
    },
    {
        "author": "謝逸",
        "paragraphs": [
            "鏤冰疊雪鬭清盈，莫笑肌膚太瘦生。",
            "底事狂風催結子，要當煮酒趁清明。"
        ],
        "title": "梅六首  其三",
        "id": "87f42bc3-6066-40fd-b20b-ea095edb2e9c"
    },
    {
        "author": "謝逸",
        "paragraphs": [
            "暗香疏影渾無頼，雨打風吹更可憐。",
            "嚼蕊但能供我醉，點妝應是爲君妍。"
        ],
        "title": "梅六首  其四",
        "id": "58462f0e-2292-4c56-ae84-f106f4b7ac4d"
    },
    {
        "author": "謝逸",
        "paragraphs": [
            "楊花榆莢風流淺，穠李夭桃氣味凡。",
            "只有寒香無俗韵，不煩吹笛惱摻摻。"
        ],
        "title": "梅六首  其五",
        "id": "1a99deeb-3d96-4300-8dde-ffdfdbe7ff67"
    },
    {
        "author": "謝逸",
        "paragraphs": [
            "老大無人伴我閒，憶梅幽意頗相關。",
            "不如移植溪堂後，免使凡夫俗手攀。"
        ],
        "title": "梅六首  其六",
        "id": "35fd368f-9862-4107-b337-b7e413d50ff0"
    },
    {
        "author": "謝逸",
        "paragraphs": [
            "細朵斜枝惱意香，月明疏影媚橫塘。",
            "懸知不結青青子，故作無情淡淡妝。"
        ],
        "title": "戲題百葉梅花",
        "id": "624337e0-8334-498a-aa8d-033d25838b54"
    },
    {
        "author": "謝逸",
        "paragraphs": [
            "蒲芽荇带遶清池，錦纜牽船水拍堤。",
            "好是淡烟疏雨裏，遠峰青處子規啼。"
        ],
        "title": "春詞  其一",
        "id": "c498dd3c-a130-45d9-b7d6-b9525d0e60d7"
    },
    {
        "author": "謝逸",
        "paragraphs": [
            "午睡醒來炷晚香，麝煤冉冉襲衣裳。",
            "垂楊莫道無才思，故遣飛花入洞房。"
        ],
        "title": "春詞  其二",
        "id": "11bb1d47-826d-458c-93ac-a3a73ca9d39a"
    },
    {
        "author": "謝逸",
        "paragraphs": [
            "曲欄干外柳垂垂，羅幕風輕燕子飛。",
            "獨倚危樓思往事，落紅撩亂點春衣。"
        ],
        "title": "春詞  其三",
        "id": "528111a6-eeed-42fc-ab4e-e053717025de"
    },
    {
        "author": "謝逸",
        "paragraphs": [
            "荳蔻梢頭春事休，風飄萬點只供愁。",
            "杜鵑啼破三更月，夢繞雲間百尺樓。"
        ],
        "title": "春詞  其四",
        "id": "93fe5459-ce15-442d-9739-3f7761302f41"
    },
    {
        "author": "謝逸",
        "paragraphs": [
            "院落簾垂春日長，嫩晴天氣牡丹香。",
            "細看玉面天然白，不及姚家宮樣黄。"
        ],
        "title": "春詞  其五",
        "id": "5a816f4e-f7f1-41d0-9e73-e36947edc2e3"
    },
    {
        "author": "謝逸",
        "paragraphs": [
            "門前楊柳暗沙汀，雨濕東風未放晴。",
            "點點落花春事晚，青青芳草暮愁生。"
        ],
        "title": "春詞  其六",
        "id": "89bd6fcf-cf7e-49f3-abe7-b1578b5c1b3a"
    },
    {
        "author": "謝逸",
        "paragraphs": [
            "院落輕寒猶側側，園林黄鳥未交交。",
            "韶光幸自無人覺，誰遣東風染柳梢。"
        ],
        "title": "城南  其一",
        "id": "4c93eb60-af43-4ba0-84bb-ee5ca2b04526"
    },
    {
        "author": "謝逸",
        "paragraphs": [
            "長恐歸時已閉關，西壇雖好敢盤桓。",
            "可憐月夜杉松影，輸與沙鷗野鶴看。"
        ],
        "title": "城南  其二",
        "id": "a0c36493-fcfb-4051-8a50-b81912089394"
    },
    {
        "author": "謝逸",
        "paragraphs": [
            "未折香枝插鬢鴉，月和疏影上簷牙。",
            "詩人莫作夭桃看，不是玄都觀裏花。"
        ],
        "title": "和饒正叔碧桃絕句",
        "id": "65f1108d-6ccf-4059-9980-5c9389a74c42"
    },
    {
        "author": "謝逸",
        "paragraphs": [
            "冷香消盡晚風吹，脈脈無言對落暉。",
            "舊日郭西千樹雪，今隨蝴蝶作團飛。"
        ],
        "title": "梨花已謝戲作二詩傷之  其一",
        "id": "15e2533d-766b-406a-8284-6988d4cf9241"
    },
    {
        "author": "謝逸",
        "paragraphs": [
            "剪剪輕風漠漠寒，玉肌蕭瑟粉香殘。",
            "一枝带雨牆頭出，不用行人著眼看。"
        ],
        "title": "梨花已謝戲作二詩傷之  其二",
        "id": "a2ec2e44-881d-4ca7-a34c-13b169a22f33"
    },
    {
        "author": "謝逸",
        "paragraphs": [
            "誰能貨馬即求船，分袂都門又一年。",
            "翳翳夏槐聯騎語，蕭蕭秋雨對床眠。"
        ],
        "title": "寄查多聞  其一",
        "id": "82b8294f-0111-4c72-a7ad-cf91daf88a65"
    },
    {
        "author": "謝逸",
        "paragraphs": [
            "大梁客舍雖無事，博塞歡娛未稱情。",
            "不若夷門搔首坐，倘逢黄髮識侯嬴。"
        ],
        "title": "寄查多聞  其二",
        "id": "a18850c8-b8fe-43d2-a324-dba03df66dd1"
    },
    {
        "author": "謝逸",
        "paragraphs": [
            "白髮逢春老更狂，衰顔得酒臉生光。",
            "旋張裙幄林中醉，不管槐花開後忙。"
        ],
        "title": "醉中排悶  其一",
        "id": "e5abdbd3-a800-4c58-b522-56aa58d278d0"
    },
    {
        "author": "謝逸",
        "paragraphs": [
            "春來莫學虎頭癡，趁取風光二月時。",
            "剩覓吳牋呼阿買，醉中準擬寫新詩。"
        ],
        "title": "醉中排悶  其二",
        "id": "30d1f7b6-f71c-411b-8054-1dce1e6a8fdf"
    },
    {
        "author": "謝逸",
        "paragraphs": [
            "溪堂日日春光好，問柳中丞殊未來。",
            "蹔輟老妻棋局手，白頭相對酌新醅。"
        ],
        "title": "醉中排悶  其三",
        "id": "571972cf-47da-4db6-8922-a616558a422d"
    },
    {
        "author": "謝逸",
        "paragraphs": [
            "武昌門外柳如烟，想見潘侯枕麯眠。",
            "欲借一帆春水去，江邊皆是楚州船。"
        ],
        "title": "醉中排悶  其四",
        "id": "de20263b-6277-4712-a872-fb7aca814f53"
    },
    {
        "author": "謝逸",
        "paragraphs": [
            "曹劉翰墨有家風，不學隨時語更雄。",
            "莫似溪堂老居士，十年林下坐詩窮。"
        ],
        "title": "送曹聖延劉濟道歸宜春  其一",
        "id": "6e4194ac-89b3-4f2c-a4ac-89196a34ace7"
    },
    {
        "author": "謝逸",
        "paragraphs": [
            "家在集雲峰下居，門前翠竹盡真如。",
            "道人若許通消息，邀我須憑雁足書。"
        ],
        "title": "送曹聖延劉濟道歸宜春  其二",
        "id": "02b48c86-9113-4781-b8e7-e59931bd834a"
    },
    {
        "author": "謝逸",
        "paragraphs": [
            "白髮無端種種生，每逢佳節只心驚。",
            "老妻稚子知人意，但把菖蒲酒細傾。"
        ],
        "title": "端午絕句二首  其一",
        "id": "3bf6c875-64b4-46f5-8e0c-f5a0de19e507"
    },
    {
        "author": "謝逸",
        "paragraphs": [
            "病臂懶纏長命縷，破衣羞带赤靈符。",
            "樽中有酒不得醉，憶著三閭屈大夫。"
        ],
        "title": "端午絕句二首  其二",
        "id": "9b0ffe22-1351-4e1c-a9c8-ce9f3cf7e606"
    },
    {
        "author": "謝逸",
        "paragraphs": [
            "平湖奩鏡凈無塵，地接西壇共一雲。",
            "安得御風如列子，更邀明月訪元君。"
        ],
        "title": "南湖絕句戲高彥應司理  其一",
        "id": "2ac47208-0001-4984-8426-c3a9beaa3d37"
    },
    {
        "author": "謝逸",
        "paragraphs": [
            "野情蕭散不便書，老大無心賦子虛。",
            "待借南湖雙艓子，綠荷陰裏看游魚。"
        ],
        "title": "南湖絕句戲高彥應司理  其二",
        "id": "7c862557-5e06-46bb-afad-0c44bcb4b8df"
    },
    {
        "author": "謝逸",
        "paragraphs": [
            "芰荷香裏文章靜，蘋藻汀邊職事清。",
            "若使淵明知此味，折腰五斗可忘情。"
        ],
        "title": "南湖絕句戲高彥應司理  其三",
        "id": "5a0ca792-b652-41a1-ac3f-e228316f01af"
    },
    {
        "author": "謝逸",
        "paragraphs": [
            "山色波光入座中，笑談不覺酒盃空。",
            "掾曹莫作刑官看，兼有江湖隠者風。"
        ],
        "title": "南湖絕句戲高彥應司理  其四",
        "id": "ea637be1-4634-4622-80dd-a34c426c3afb"
    },
    {
        "author": "謝逸",
        "paragraphs": [
            "碧瓦朱甍午影凉，軟風翻袂送清香。",
            "荷花也似知秋近，故斂羞容避夕陽。"
        ],
        "title": "南湖絕句戲高彥應司理  其五",
        "id": "98b3a5bf-bbfa-4ba3-8e03-45ad3f2aa4e3"
    },
    {
        "author": "謝逸",
        "paragraphs": [
            "疏疏小雨閣春雲，步屧輕便不涴塵。",
            "湖上沙鷗莫驚顧，吾曹豈是覓魚人。"
        ],
        "title": "文美約遊南湖戲作絕句  其一",
        "id": "1b17af9d-ce65-4b82-9756-3cd09265199b"
    },
    {
        "author": "謝逸",
        "paragraphs": [
            "沙井泉甘自試茶，匆匆一飯野僧家。",
            "翛然放棹各歸去，不踏城西晚鼓衙。"
        ],
        "title": "文美約遊南湖戲作絕句  其二",
        "id": "dbbb9d54-575f-44e3-bdef-0fdc9ee43d28"
    },
    {
        "author": "謝逸",
        "paragraphs": [
            "江南山水只供愁，征雁來時正倚樓。",
            "十里珠簾皆可意，西風吹夢到揚州。"
        ],
        "title": "送王禹錫  其一",
        "id": "768bb022-eedc-4dac-9ebd-97e0fcd62e11"
    },
    {
        "author": "謝逸",
        "paragraphs": [
            "西風撩竹作秋聲，勾引詩人太瘦生。",
            "安得昭華吹玉笛，滿船明月送君行。"
        ],
        "title": "送王禹錫  其二",
        "id": "4b817e09-84cc-44d0-a7b5-cf0f68abf6b3"
    },
    {
        "author": "謝逸",
        "paragraphs": [
            "才聞歌板情難忍，支枕呻吟二豎嬰。",
            "天上樓成邀李賀，山中石老失初平。"
        ],
        "title": "哭胡民望  其一",
        "id": "58aac74f-63de-469a-a718-eae86f9fad59"
    },
    {
        "author": "謝逸",
        "paragraphs": [
            "翻手成文同舍驚，長安日飯五侯鯖。",
            "只因太史多饒舌，曼倩方知是歲星。"
        ],
        "title": "哭胡民望  其二",
        "id": "47eff9c8-e6dd-4407-8905-35672304c3b0"
    },
    {
        "author": "謝逸",
        "paragraphs": [
            "江邊怪石老嶙峋，雨洗斑斑翠蘚紋。",
            "本是人間無用物，豈應丞相等閒分。"
        ],
        "title": "金石臺",
        "id": "15ec4244-32ca-4d26-b1a8-54cc21fcbebe"
    },
    {
        "author": "謝逸",
        "paragraphs": [
            "平生學道慕裴休，投老無心賞莫愁。",
            "特買扁舟載明月，誰人伴我五湖游。"
        ],
        "title": "和智伯絕句  其一",
        "id": "eacfc27c-0094-427a-ae6e-081151bda8fe"
    },
    {
        "author": "謝逸",
        "paragraphs": [
            "紅旗黄紙不關身，世事如雲日日新。",
            "對客莫談非聖語，人生要醉五經醇。"
        ],
        "title": "和智伯絕句  其二",
        "id": "dd49da03-ed5f-4c4f-8737-ce5d273e70af"
    },
    {
        "author": "謝逸",
        "paragraphs": [
            "黄四娘家花有聲，杜陵野老最關情。",
            "恐遭江上春風惱，豈是哦詩太瘦生。"
        ],
        "title": "和智伯絕句  其三",
        "id": "88162371-0447-43c0-95a6-8c7ccce2df88"
    },
    {
        "author": "謝逸",
        "paragraphs": [
            "攀條弄蕊不須忙，家有名園飲辟疆。",
            "但得胸懷了無累，塵中賓主可相忘。"
        ],
        "title": "和智伯絕句  其四",
        "id": "3cd1e238-0228-45a5-acab-47ff70afea88"
    },
    {
        "author": "謝逸",
        "paragraphs": [
            "竹風烟靜午陰凉，飯罷呼童啟北窗。",
            "試拂橫床供晝寢，且容幽夢繞清江。"
        ],
        "title": "夏日",
        "id": "776aee72-f7a8-43cc-a298-e5f5205d72d4"
    },
    {
        "author": "謝逸",
        "paragraphs": [
            "梧桐葉落覆東牆，院落風清枕簟凉。",
            "夢覺疏鐘鳴遠寺，一池明月芰荷香。"
        ],
        "title": "夜興",
        "id": "35f95508-e3b6-4164-ba7e-d912dc4ebc4e"
    },
    {
        "author": "謝逸",
        "paragraphs": [
            "滿城風雨近重陽，無奈黄花惱意香。",
            "雪浪翻天迷赤壁，令人西望憶潘郎。"
        ],
        "title": "亡友潘邠老有滿城風雨近重陽之句今去重陽四日而風雨大作遂用邠老之句廣爲三絕句  其一",
        "id": "ef0ae40e-9d7d-4808-bf5f-c5b55a0041fd"
    },
    {
        "author": "謝逸",
        "paragraphs": [
            "滿城風雨近重陽，不見修文地下郎。",
            "想得武昌門外柳，垂垂老葉半青黄。"
        ],
        "title": "亡友潘邠老有滿城風雨近重陽之句今去重陽四日而風雨大作遂用邠老之句廣爲三絕句  其二",
        "id": "5296a6f8-c8b7-43f2-b2a8-b06e3d6a048e"
    },
    {
        "author": "謝逸",
        "paragraphs": [
            "滿城風雨近重陽，安得斯人共一觴。",
            "欲問小馮今健否，雲中孤雁不成行。"
        ],
        "title": "亡友潘邠老有滿城風雨近重陽之句今去重陽四日而風雨大作遂用邠老之句廣爲三絕句  其三",
        "id": "4115b258-51e8-4317-855a-9108b48f55b2"
    },
    {
        "author": "謝逸",
        "paragraphs": [
            "復憶敖峰萬疊山，雲中歸路踏彎環。",
            "霜乾木落重陽後，莫見黄花便破顔。"
        ],
        "title": "送通上人歸上高  其一",
        "id": "04ff90f2-b4fd-40ed-83c5-a6b9d718095d"
    },
    {
        "author": "謝逸",
        "paragraphs": [
            "一筇歸去舊菴居，卧聽修廊吼木魚。",
            "寄語堂頭老尊宿，祇題數字答君書。"
        ],
        "title": "送通上人歸上高  其二",
        "id": "012bdec9-3e3d-448e-83ff-05f9e4885a5a"
    },
    {
        "author": "謝逸",
        "paragraphs": [
            "重九登高折未殘，霜蕤猶带晚香寒。",
            "莫嫌爛熳開何益，秀色侵人若可餐。"
        ],
        "title": "仲邦惠菊花詩以戲之",
        "id": "857747c9-54c7-432f-9f7c-aff09e5d2faa"
    },
    {
        "author": "謝逸",
        "paragraphs": [
            "碧浪鱗鱗淺見沙，丹楓林裏兩三家。",
            "舟橫渡口漁翁醉，夢覺西江蘆荻花。"
        ],
        "title": "郊行即事",
        "id": "4026eb13-7c59-454e-8f2c-198d66d961ca"
    },
    {
        "author": "謝逸",
        "paragraphs": [
            "避暑訪禪客，頃作城南遨。",
            "秋風颯然來，草木鳴蕭騷。",
            "復起水東興，兩槳摇輕舫。",
            "何處可盤礴，有寺臨江皋。",
            "門戶頗幽邃，野徑深蓬蒿。",
            "升堂脫冠坐，洗盞傾濁醪。",
            "初筵談名理，清言洗塵勞。",
            "徐徐雜詼諧，坦率真吾曹。",
            "尚餘清凈業，詩成漫揮毫。",
            "人生一瞬間，逝水行滔滔。",
            "歸與不秉燭，樓頭霜月高。"
        ],
        "title": "正覺寺",
        "id": "6d9a2d07-4425-47ec-b922-d691813a5a89"
    },
    {
        "author": "謝逸",
        "paragraphs": [
            "城西三十里，山林深且杳。",
            "群峰如連環，緣崖一徑小。",
            "土潤禾稼重，地僻居民少。",
            "老桂聳亭亭，喬松高矯矯。",
            "幽露泣溪毛，清風摇綠篠。",
            "朝來爽氣浮，輕烟橫木杪。",
            "日暖天清明，野雉鳴有鷕。",
            "石澗嗽寒泉，泠泠瀉幽沼。",
            "嵯峨雙石門，屢經樵火燎。",
            "祇園煥觚稜，十雉周牆繚。",
            "掃地炷妙香，房櫳深窈窕。",
            "嗟予嶔崎人，平生百憂擾。",
            "好古嗜簡編，僻性樂魚鳥。",
            "每逢山水佳，耳聽眸子瞭。",
            "况同佳士遊，意氣溢雲表。",
            "望遠視眈眈，臨危憂悄悄。",
            "險韵吟競病，怪語作危了。",
            "華鯨吼脩廊，僧窗曙迷曉。",
            "炊黍饌來牟，土芝雜荓蓼。",
            "他時子來歸，伐木芟蘿蔦。",
            "考室山之陽，高明遠隘湫。",
            "第恐戀君恩，紫禁烟花繞。"
        ],
        "title": "明水寺",
        "id": "670756d8-d8aa-4634-816d-5ca2ae14af4e"
    },
    {
        "author": "謝逸",
        "paragraphs": [
            "竹籬茅舍掩柴扉，衰草寒烟野徑迷。",
            "只有白鷗無俗韵，何年相伴老清溪。"
        ],
        "title": "北津渡",
        "id": "40859608-7e94-44c7-a640-b66232daa21b"
    },
    {
        "author": "謝逸",
        "paragraphs": [
            "汲井浣我衣，伐石固我墉。",
            "塵埃不被體，絕無人跡通。",
            "洋洋西江水，我車不敢渡。",
            "夙駕豈不早，早行畏多露。",
            "行止既有義，離合亦有時。",
            "衆人豈無心，不如我所止。"
        ],
        "tags": [
            "长江"
        ],
        "title": "閨恨",
        "id": "a60deda6-b27d-44c1-8fe2-b56f03bef631"
    },
    {
        "author": "謝逸",
        "paragraphs": [
            "豫章城南老子宮，階前一柱立積鐵。",
            "云是旌陽役萬鬼，夜半舁來老蛟穴。",
            "插定三江不沸騰，切勿摇撼乾坤裂。",
            "蒼苔包裹鱗皴皮，我欲摩挲手屢掣。",
            "旌陽挈家上天去，只留千夫應門戶。",
            "西山高處風露寒，茲事恍惚從誰語。",
            "安得猛士若朱亥，袖往南山擊猛虎。"
        ],
        "title": "鐵柱觀",
        "id": "410c6763-b619-44b0-ad9b-2f04e05dc665"
    },
    {
        "author": "謝逸",
        "paragraphs": [
            "弄晴數點梨梢雨，門外畫橋寒食路。",
            "杜鵑飛破草間烟，蝴蝶惹殘花底霧。"
        ],
        "title": "絕句",
        "id": "c7a907ed-9768-453b-b0d0-cc6318618419"
    },
    {
        "author": "謝逸",
        "paragraphs": [
            "白雪凝酥點額黄，薔薇清露濕衣裳。",
            "西風掃盡狂蜂蝶，獨伴天邊桂子香。"
        ],
        "title": "桂花  其一",
        "id": "2edb2bf4-aad3-4bde-bd47-ae93a88bd4d5"
    },
    {
        "author": "謝逸",
        "paragraphs": [
            "輕薄西風未辦霜，夜揉黄雪作秋光。",
            "吹殘六出猶餘四，正似天花更著香。"
        ],
        "title": "桂花  其二",
        "id": "8da22c4f-b8aa-45e9-8900-6e1e52ae7be5"
    },
    {
        "author": "謝逸",
        "paragraphs": [
            "異鄉寒覺早，故國信來稀。",
            "秋風江上望，一雁正南飛。"
        ],
        "title": "秋",
        "id": "3d13e0fb-42ab-4bfe-9687-4272db4e91ec"
    },
    {
        "author": "謝逸",
        "paragraphs": [
            "老杜騎馿入草堂，獨憐江路野梅香。",
            "定知深院黄昏後，疏影橫斜更斷腸。"
        ],
        "title": "梅  其一",
        "id": "8b5c3041-9d8d-4e28-8b5b-84eaf1ea9238"
    },
    {
        "author": "謝逸",
        "paragraphs": [
            "瓊酥滴滴綴斜枝，想見香心未吐時。",
            "但有仙人殷七七，從教橫笛月中吹。"
        ],
        "title": "梅  其二",
        "id": "b3748ec5-8835-4f13-a4f1-ffde159b865e"
    },
    {
        "author": "謝逸",
        "paragraphs": [
            "風撼絲桐带月明，羽人乘醉截秋聲。",
            "七弦妙製饒仙品，二尺良材稱道情。",
            "池小未開春浪泛，岳低猶欠暮雲生。",
            "何妨乞與元中術，臨化無妨膝上橫。"
        ],
        "title": "琴",
        "id": "d75c4c91-dd6a-4ab3-b66b-aa329bbb28b0"
    },
    {
        "author": "謝逸",
        "paragraphs": [
            "張芝學書池水黑，章草如芝古無敵。",
            "右軍睥睨難抗行，恨不臨池作書癖。",
            "云何汝水之上崔嵬峰，到今方池有遺墨。",
            "此事不特古老傳，往往故事書簡冊。",
            "南豐先生欣得之，手揮巨筆飛霹靂。",
            "云是逸少徜徉山水間，筆墨淋漓此其迹。",
            "嗚呼勝事妙入神，千年尺水清粼粼。",
            "有時水面浮墨過，紛紛郁郁非烟雲。",
            "我書敧傾不成字，秋雁斜行落窗紙。",
            "印泥沙法安可傳，獨撫餘蹤玩清泚。",
            "但當一日書一箱，筆蹤或在子欽行。",
            "他年若榜凌雲殿，定不懸橙白頭如仲將。"
        ],
        "title": "右軍墨池",
        "id": "4425ea14-03a9-408f-ac0e-a176256eee30"
    },
    {
        "author": "謝逸",
        "paragraphs": [
            "粉翅雙翻大有情，海棠庭院往來輕。",
            "當時只羨滕王巧，一段風流畫不成。"
        ],
        "title": "蝴蝶",
        "id": "398bce51-4c87-4774-a3a3-3d85d5a8a7c0"
    },
    {
        "author": "謝逸",
        "paragraphs": [
            "朝見一枝吐，暮吟疏影寒。",
            "亭亭不解語，助我青毫端。"
        ],
        "title": "墨梅  其一",
        "id": "f4bf78fc-0a7b-4145-bcbf-89a5ad800c5c"
    },
    {
        "author": "謝逸",
        "paragraphs": [
            "毫端直似林逋鬼，千年萬年作知己。",
            "孤山憶有詠殘枝，洗盡鉛華對寒水。"
        ],
        "title": "墨梅  其二",
        "id": "bb760647-09a4-4663-a95b-4a2779ed9356"
    },
    {
        "author": "謝逸",
        "paragraphs": [
            "芙蓉狼藉拒霜殘，只有黄花巧耐寒。",
            "盈把已供陶令醉，落英分與屈原餐。"
        ],
        "title": "就陳仲邦乞菊",
        "id": "75c79bdc-229d-4ab4-9a72-3e366aadc08a"
    },
    {
        "author": "謝逸",
        "paragraphs": [
            "吾聞沃洲天姥間，又有彩烟之高山。",
            "山上之岡三十里，平視天姥浮青鬟。",
            "其中隠者吾所羨，身世長與浮雲閒。",
            "種朮可療九州疾，種稻自給千家餐。",
            "橘柑棗栗與桑柘，種者不少資者繁。"
        ],
        "title": "彩烟山",
        "id": "41086e73-54f9-49c9-86b2-8b4aada6526a"
    },
    {
        "author": "謝逸",
        "paragraphs": [
            "貪夫蟻旋磨，冷官魚上竿。"
        ],
        "title": "句  其一",
        "id": "f89c722e-17b7-4c74-ac4f-e80ebf00d9a1"
    },
    {
        "author": "謝逸",
        "paragraphs": [
            "典刑尚可窺前輩，頼有徐洪在豫章。"
        ],
        "title": "句  其二",
        "id": "968d3910-9796-42e8-906d-a1d272976334"
    },
    {
        "author": "謝逸",
        "paragraphs": [
            "山寒石髮瘦，水落溪毛彫。"
        ],
        "title": "句  其三",
        "id": "3f7ee968-b53c-41b8-b248-124349872d00"
    },
    {
        "author": "謝逸",
        "paragraphs": [
            "細雨來時麋角解，春風歸去馬蹄香。"
        ],
        "title": "句  其四",
        "id": "c0f7e556-2b22-4fa5-aee7-54660fb096d1"
    },
    {
        "author": "謝逸",
        "paragraphs": [
            "蕭蕭白露催黄落，剪剪凉飆瘦碧鮮。"
        ],
        "title": "句  其五",
        "id": "65073d0e-23fb-4952-907a-b87d8fb22df3"
    },
    {
        "author": "謝逸",
        "paragraphs": [
            "百葉梅梢拂掠黄，風摇雨練亦凄凉。"
        ],
        "title": "句  其六",
        "id": "c1a4cf6c-341b-4038-a695-c104fa162925"
    },
    {
        "author": "謝逸",
        "paragraphs": [
            "未於蓮社添宗衲，已向蘭亭識道林。"
        ],
        "title": "句  其七",
        "id": "de7c8a7e-a191-4488-ba3d-69427b86787b"
    },
    {
        "author": "謝逸",
        "paragraphs": [
            "千點落花亂春思，杜宇一聲生客愁。"
        ],
        "title": "句  其八",
        "id": "cd413d6c-72b4-4aa0-b071-1910b2445e70"
    },
    {
        "author": "謝逸",
        "paragraphs": [
            "狂隨柳絮有時見，舞入梨花何處尋。"
        ],
        "title": "句  其九",
        "id": "b8ee9f8a-0571-4437-99d1-9028464d998d"
    },
    {
        "author": "謝逸",
        "paragraphs": [
            "江天春晚暖風細，相逐賣花人過橋。"
        ],
        "title": "句  其一○",
        "id": "331dd848-4051-46cf-a749-46969b51bbae"
    },
    {
        "author": "謝逸",
        "paragraphs": [
            "少陵苦被詩相惱。"
        ],
        "title": "句  其一一",
        "id": "1b915563-7a05-4d09-802f-210334a963cd"
    },
    {
        "author": "謝逸",
        "paragraphs": [
            "姚黄魏紫莫相猜。"
        ],
        "title": "句  其一二",
        "id": "bf152e8a-16db-43c1-9859-7d7f099f8a17"
    },
    {
        "author": "謝逸",
        "paragraphs": [
            "身似何郎全傅粉，心同韓壽暗偷香。"
        ],
        "title": "句  其一三",
        "id": "6daf5c26-34f0-41f9-8276-77f97e42afb8"
    },
    {
        "author": "謝逸",
        "paragraphs": [
            "獨吟高閣對官梅。"
        ],
        "title": "句  其一四",
        "id": "36b490ca-a80f-48b1-9beb-aa53364eadd4"
    },
    {
        "author": "謝逸",
        "paragraphs": [
            "露冷霜乾玉骨寒。"
        ],
        "title": "句  其一五",
        "id": "b1d7fc05-1269-4c25-99ab-fa1e5e81b60c"
    },
    {
        "author": "趙鼎臣",
        "paragraphs": [
            "我田既臧，零雨其濛。",
            "嗟我農夫，憂心沖沖。",
            "穀旦於差，薄言往愬。",
            "謂天蓋高，上帝臨汝。",
            "杲杲出日，有嘒其星。",
            "穫之挃挃，我倉既盈。",
            "薄采其芹，于彼行潦。",
            "神之聽之，無德不報。"
        ],
        "title": "喜晴",
        "id": "3bfcf8a5-9658-403a-807c-00c0ef829627"
    },
    {
        "author": "趙鼎臣",
        "paragraphs": [
            "昔我往矣，作爲此詩。",
            "凡百君子，諒不我知。",
            "惟彼碩人，眷眷懷顧。",
            "彼何人斯，可與晤語。",
            "召彼故老，周爰咨詢。",
            "予忖度之，所謂伊人。",
            "實獲我心，將恐將懼。",
            "顔如渥丹，畏此譴怒。",
            "維彼碩人，顧我則笑。",
            "如切如磋，匪怒伊教。",
            "自古在昔，哀鳴嗸嗸。",
            "褎如充耳，莫我肯勞。",
            "嗟我農夫，出自幽谷。",
            "如蜩如螗，其何能淑。",
            "維彼碩人，追琢其章。",
            "欲報之德，不可弭忘。"
        ],
        "title": "昔我往矣思君子也高陽之從事過瀛之野作河廣詩而匿其名使者唐侯獨見而知之故賦是詩",
        "id": "0ed424ac-f575-4c14-9667-aa76a8dd347a"
    },
    {
        "author": "趙鼎臣",
        "paragraphs": [
            "孤臣生苦晚，僅及熙寧初。",
            "雖霑化育恩，不睹衣冠餘。",
            "嗚呼丕顯哉，謨訓存諸書。",
            "議論略秦漢，制作追唐虞。",
            "每聞父老言，太息涕淚濡。",
            "不意垂老年，觀此河出圖。",
            "禹鼎淪泗水，異說紛相誣。",
            "蔽之十二言，一洗諸儒迂。",
            "天意蓋若曰，世定後聖無。",
            "要當纘禹功，千載與之俱。",
            "各力所未遑，翼子其付諸。",
            "崇寧果圖功，繼志若合符。",
            "屹然奠九鼎，四海安覆盂。",
            "此書天所錫，制器實權輿。",
            "巖巖寶閣尊，萬靈所依於。",
            "嗟爾九州民，跂行與蹶趨。",
            "瞻之必稽首，過者當下車。"
        ],
        "title": "宣和四年五月辛亥詔以神宗皇帝所書鼎說十二字藏於延英閣臣鼎臣賦詩以紀其事",
        "id": "e93d6f8c-d2ce-447b-b94c-0bcd50c8d5cf"
    },
    {
        "author": "趙鼎臣",
        "paragraphs": [
            "先君昔謝事，勇退不待年。",
            "區中五畝宅，郭外二頃田。",
            "歸裝無一金，買書費萬錢。",
            "余時老萊衣，方冠絕可憐。",
            "賜第殿東廂，棄官天北邊。",
            "耕耘具甘旨，采掇求蘭荃。",
            "積竹南牆下，清陰頗蕭然。",
            "謂此可隠矣，曰余其老焉。",
            "人事喜齟齬，壯志誠遷延。",
            "身遭患難餘，仕爲饑凍牽。",
            "浮舟客江湖，仗劍臨幽燕。",
            "兒女道路長，歲月鞍馬捐。",
            "一與故隠別，逮此成華顛。",
            "傳聞籜龍兒，一一長刺天。",
            "出處令人悲，太息夜不眠。",
            "同舍有孫楚，筆勢何翩翩。",
            "未甘丞相後，不許中郎前。",
            "何以慰此君，丐子翰墨妍。",
            "持歸榜吾隠，不翅青玉鎸。",
            "異時儻過我，物色揚雄廛。",
            "貧家何所有，滿林玉碧鮮。",
            "渭川已太廣，淇澳空自賢。",
            "君看青琅玕，知我非臞仙。"
        ],
        "title": "余少時嘗種竹於所居之南號竹隠今二十年矣而隠之志蓋未遂也孫志康善篆嘗欲得竹隠二字題其上因敘所以爲詩以乞之且呈好事諸君子各乞一詩以爲舊隠光華",
        "id": "2c0a5816-4f82-43ee-ba37-968517710b67"
    },
    {
        "author": "趙鼎臣",
        "paragraphs": [
            "蒼史失古法，赤刀有遺書。",
            "經毀秦漢後，器追禹夏初。",
            "古人不吾接，有感誰與袪。",
            "尚憐盲左生，文字記魯壺。",
            "哀哉泗水沒，不復知鬼魖。",
            "英英華省郎，攟摭收遺餘。",
            "異書人不識，善本手自摸。",
            "壁中發科斗，海底出珊瑚。",
            "篆籀既識職，鐘鼎各應圖。",
            "要當知百世，何止舉一隅。",
            "似逢東里生，張華與之俱。",
            "談傾河海江，下卷鄭白渠。",
            "我老塵埃中，牒訴慘不舒。",
            "思陪種柳潛，願逐耦耕沮。",
            "錦囊不應開，欲和聊復徐。",
            "頗憐平生心，用意真僻儒。",
            "識字恨不博，塊焉無與虞。",
            "圖書許借否，髯滕意何如。",
            "莫作驪龍仙，靳吝五色珠。",
            "鴟夷或未辦，當奉酒一盂。"
        ],
        "title": "次韵滕子濟禮部考古圖",
        "id": "2a2d8fe0-2f10-4c76-8337-4b67d0af2733"
    },
    {
        "author": "趙鼎臣",
        "paragraphs": [
            "相如故倦遊，偃蹇臨邛市。",
            "主人敬嘉賓，供具邀車騎。",
            "酒酣樂未闌，跪進絲桐戲。",
            "勉鼓一再行，四坐皆心醉。",
            "潛有知音人，獨會求凰意。",
            "傾城不待媒，半夜行雲至。",
            "忽駕軟輪車，遂拋沽酒肆。",
            "建節還故鄉，拜爵文園吏。",
            "衛霍老疆埸，嚴朱死謀議。",
            "摇頭喚不前，日高花裏睡。"
        ],
        "title": "讀史戲作",
        "id": "5145be3f-9cf3-403d-b39b-15e483aa57d4"
    },
    {
        "author": "趙鼎臣",
        "paragraphs": [
            "昔日同門生，頍弁彯華纓。",
            "當年總角彥，束带揚王庭。",
            "故人憐我頑，千里特寄聲。",
            "開緘亦何言，終篇歌鹿鳴。",
            "舉手謝友人，愧君鄭重情。",
            "鵬鷃各有適，枉尋余所輕。"
        ],
        "title": "即事",
        "id": "305d10ea-7f97-49b8-ae0c-3d47b75a9a09"
    },
    {
        "author": "趙鼎臣",
        "paragraphs": [
            "久伏東海濱，竊慕暴公子。",
            "一朝乃吾僚，幸會有如此。",
            "白髮裹青衫，誰要相料理。",
            "吾猶及老成，餘音聞正始。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其一",
        "id": "12ff753d-3d21-4836-be3a-f6191aee32fa"
    },
    {
        "author": "趙鼎臣",
        "paragraphs": [
            "仕官百僚底，文章兩漢間。",
            "著書雖寂寞，此生那可攀。",
            "結交論意氣，恨別阻河山。",
            "屢過揚雄宅，令人載酒還。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其二",
        "id": "70e1f148-2280-40ec-9552-c5d371c7a067"
    },
    {
        "author": "趙鼎臣",
        "paragraphs": [
            "霍侯塵土中，衣破露兩肘。",
            "一錐聊自置，四壁初何有。",
            "長安可得官，高門日奔走。",
            "問君求之歟，顧我摇其首。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其三",
        "id": "4d9ae71a-122a-406d-ae13-aaa1aea29b9c"
    },
    {
        "author": "趙鼎臣",
        "paragraphs": [
            "翰林門戶壯，九子賢至今。",
            "楩楠及豫章，磊落皆成林。",
            "恨不徧識之，此郎傾蓋深。",
            "儻封降胡檄，冀子披其襟。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其四",
        "id": "ee98e182-8e82-4adc-bfc3-e4e7a4f81257"
    },
    {
        "author": "趙鼎臣",
        "paragraphs": [
            "形骸本蘧廬，况乃妻子累。",
            "朝市無恬波，山林有深意。",
            "可憐箕山孫，骨體真不媚。",
            "歸歟定何時，寄我招隠字。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其五",
        "id": "9481f913-d3c0-4d78-9242-b6c25454b7d1"
    },
    {
        "author": "趙鼎臣",
        "paragraphs": [
            "髯也伏鹽車，乃實千里足。",
            "其學本孔孟，亂以佛所錄。",
            "捕景而繫風，雖辯吾不欲。",
            "如髯真絕倫，恨此持論曲。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其六",
        "id": "56b32cfd-37c3-4fce-b493-bd3920707869"
    },
    {
        "author": "趙鼎臣",
        "paragraphs": [
            "詞源傾江河，坐覺畎澮褊。",
            "王郎清如水，腹有談天辯。",
            "閉置邱壑中，名譽當自顯。",
            "而况金其聲，行矣侍從選。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其七",
        "id": "677d26de-d16c-4530-bded-03fceccd50ab"
    },
    {
        "author": "趙鼎臣",
        "paragraphs": [
            "俗儒守一編，賤目則貴耳。",
            "不識古人書，豈識天下士。",
            "君看李長吉，可但州縣已。",
            "異時鳳來儀，故自阿閣起。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其八",
        "id": "4118f9da-816a-4291-ba0a-99387f03682d"
    },
    {
        "author": "趙鼎臣",
        "paragraphs": [
            "濟濟八才子，醖藉有此郎。",
            "交情苦疏豁，子職甚溫良。",
            "一爲江南行，書疏頗相忘。",
            "媚婦乃如許，盈盈不下堂。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其九",
        "id": "1b6837dc-e727-4a0d-83c3-4dceda61f824"
    },
    {
        "author": "趙鼎臣",
        "paragraphs": [
            "參軍喜吏事，咄嗟能輊軒。",
            "短小精悍姿，使人醒睡魂。",
            "他年解千牛，妙絕難寄言。",
            "堂堂聖獻肅，吾猶識諸孫。"
        ],
        "title": "楊時可作十詩以寄河間詩之所及非吾僚則吾友也因悉次其韵以和之又以其所以贈我者復贈時可作還字韵  其一○",
        "id": "255ff605-020b-41bc-9caa-178b5f5f0965"
    },
    {
        "author": "趙鼎臣",
        "paragraphs": [
            "八十用鷹揚，萬里封燕頷。",
            "一擲遂成盧，再索僅得坎。",
            "命也天所司，欲言吾不敢。",
            "不見孫先生，有羹長不糝。",
            "何曾少卑之，坐是得坎窞。",
            "平生讀書苦，求味在橄欖。",
            "凜然剛毅姿，身大不及膽。",
            "滿堂進羶葷，長跪出昌歜。",
            "嗜好苦乖殊，持此欲誰覽。",
            "貽我病起詩，慨歎發悲感。",
            "君看彼棼絲，見用即衡紞。",
            "得失付天公，吾屬可無憾。"
        ],
        "title": "次韵志康病起",
        "id": "27880e50-1cb4-4354-950f-962445f393be"
    },
    {
        "author": "趙鼎臣",
        "paragraphs": [
            "造物本兒嬉，萬彙同一甑。",
            "陰陽燒煮之，有此生老病。",
            "我今知命年，過二不爲盛。",
            "此身付天公，窮達聽其令。",
            "胡爲生纖雲，翳此秋月浄。",
            "坐令盲老翁，悲嘯雜歌詠。",
            "醫云肝乘母，交惡若周鄭。",
            "欲知罍不耻，要在瓶毋罄。",
            "至言若金篦，刮膜除蔽映。",
            "咄哉耕田夫，所得已負乘。",
            "當求揚一廛，遂卜蔣三徑。",
            "閉目存黄庭，燕坐收雙脛。",
            "回首謝蓬萊，問路安敢更。"
        ],
        "title": "病目無聊因遊慈雲寺作詩呈諸友",
        "id": "2ad9ed16-6df8-4a65-a03a-676f01f2ca37"
    },
    {
        "author": "趙鼎臣",
        "paragraphs": [
            "平生喜交遊，臭味在筆墨。",
            "身居大梁下，家寄黄河北。",
            "異哉長安市，一日見雙璧。",
            "相逢塵埃中，過眼我獨識。",
            "從今裋褐姿，不復憔悴色。",
            "更復許言詩，賜也當避席。"
        ],
        "title": "次韵杜公美贈張永錫",
        "id": "e16ce862-9935-4fbe-a87e-cdf2aa598834"
    },
    {
        "author": "趙鼎臣",
        "paragraphs": [
            "埋沒簿領中，氣結不得吐。",
            "官柳欲飛花，春事遽如許。",
            "騎馬出東城，意若鴻鵠舉。",
            "獨行雖少味，自足寬靡盬。",
            "歸來兒女曹，怪事說覶縷。",
            "有客適過翁，身騎五色羽。",
            "自非翱瀛洲，恐是翔紫府。",
            "雲來久躊躇，鶴去迷處所。",
            "我老俗吏中，人物誰比數。",
            "頼獨有故人，慰藉能傴俯。",
            "一臂乃失之，遇事真齟齬。",
            "朝來益癡絕，物色徧庭宇。",
            "尚尋履迹餘，用意毋乃魯。"
        ],
        "title": "李漢老見過不及見以詩謝之",
        "id": "c6db9b40-e568-4ee1-936f-7c1c79e13b6f"
    },
    {
        "author": "趙鼎臣",
        "paragraphs": [
            "水窮瘴海南，陸盡狼胥北。",
            "祖宗受之天，以爲冠带國。",
            "維時耶律氏，好亂樂禍賊。",
            "夜動鼠穴中，陰計屢以默。",
            "廷臣請加兵，薄伐陳往則。",
            "堯舜仁如天，一言羣議塞。",
            "幽燕亦吾民，此意多不識。",
            "至信及豚魚，深恩被動植。",
            "古來戰場地，父老今力穡。",
            "耘夏水泱泱，穫秋禾翼翼。",
            "當年守邊將，至今猶血食。",
            "烏虖戰危事，勝敗有失得。",
            "祖宗諱言兵，陰功千萬億。",
            "不見陂塘上，溝塍如組織。",
            "傳聞天驕兒，頗亦知帝力。",
            "祖孫相付授，日夜自約勒。",
            "慎勿負中原，天地父母德。"
        ],
        "title": "郡僚出塘濼唱和詩次其韵",
        "id": "6aab338e-6cd6-4ec7-b666-dc44b5cb1008"
    },
    {
        "author": "趙鼎臣",
        "paragraphs": [
            "季秋霜未降，草木尚華滋。",
            "蕭索重陽雨，黄菊共凄其。",
            "謂此膚寸澤，杲杲行復晞。",
            "那知三日霖，淫潦方在茲。",
            "我行既齟齬，我車遂逶遲。",
            "僧房耿不眠，半夜寒侵扉。",
            "開門怪事發，積雪滿前墀。",
            "雨師技止此，更復出新奇。",
            "兒童叫踴躍，僮僕驚嗟咨。",
            "云此太早計，有眼省見稀。",
            "天公豈怪我，不樂愁何爲。",
            "幻此千頃玉，伸我一寸眉。",
            "呼兒覓酒家，典衣具醇醨。",
            "醉中見鄉社，命駕將言歸。",
            "忽憶剡溪友，徑吟招隠詩。",
            "嗟余興豈盡，無因謁戴逵。"
        ],
        "title": "秉之兄受代還京師余送行次甘陵雨三晝夜不止十二日乃雪平地幾尺木壓而折者十三四十五日既別秉之於南郭賦其事以寄王履道王時在大名",
        "id": "37700527-25d7-471a-9dad-b29e4c37f563"
    },
    {
        "author": "趙鼎臣",
        "paragraphs": [
            "顔駟老爲郎，三世終不遇。",
            "奉春脫輓輅，暫見若平素。",
            "功名豈不佳，用舍真有數。",
            "况逢堯舜朝，士多無著處。",
            "赫赫金門開，燕子皆鵷鷺。",
            "天顔若春溫，戰栗心恐怖。",
            "奏事幸無他，求福安敢預。",
            "李侯衡湘來，朝謁苦未屢。",
            "入對明光宮，爽氣回天顧。",
            "立持使者節，褒語宣朝路。",
            "自結明主知，千載實旦暮。",
            "富貴在子耳，江南那久住。",
            "努力加飯餐，穩上青雲去。"
        ],
        "title": "送李侗誘中將漕江東",
        "id": "54d7db07-52a3-432d-a56c-324bea32127d"
    },
    {
        "author": "趙鼎臣",
        "paragraphs": [
            "簿領丘山堆，胥吏鳬鶩進。",
            "不須持酒巵，正自得醉困。",
            "頼逢同舍郎，照眼珠璧潤。",
            "堂堂質肅公，勁節森萬仞。",
            "吾猶識諸孫，王謝有孤韵。",
            "時時議論餘，尚作前輩峻。",
            "我老無町畦，出口見方寸。",
            "端須護疵瑕，未可失瑜瑾。",
            "奈何不少留，舟楫犯蛟蜃。",
            "山澤寶欲興，虞衡職方振。",
            "想常開鴻鑪，不復費游刃。",
            "明年水衡錢，地應無可頓。",
            "策勳便封侯，朱紫安足論。",
            "來趨未央朝，故人應許認。",
            "疾走當避公，銅臭不可近。"
        ],
        "title": "送唐通叟東南鑄錢通叟嘗攝度支員外郎職事與之同舍累月",
        "id": "9b50d6e8-22ed-483e-baf7-89c5c619b793"
    },
    {
        "author": "趙鼎臣",
        "paragraphs": [
            "簿領動移日，塵埃紛滿城。",
            "空令牛馬走，坐見鄙吝生。",
            "文章雖小技，不激安能鳴。",
            "邂逅得之子，接語意已驚。",
            "談鋒苦豪放，心地實坦平。",
            "凜如君北斗，嘒然吾小星。",
            "忽聞補吏去，曾不與我評。",
            "長嘯登扁舟，心遠氣甚英。",
            "先師仲尼父，昔嘗泥此行。",
            "寄聲陳父老，君蓋何當傾。",
            "須知此客佳，館穀幸少宏。",
            "富貴亦土苴，名聲忌崢嶸。",
            "請謝郭子橫，去矣勿觥觥。"
        ],
        "title": "次韵李蕭遠送葉少協赴官陳州",
        "id": "d946139f-bc39-4a81-a766-8c902cc6f2d9"
    },
    {
        "author": "趙鼎臣",
        "paragraphs": [
            "人生貴天真，圭角何必露。",
            "骯髒世雖憎，豈弟神所許。",
            "嗟爾守一官，十年不改故。",
            "兒寒屢號朝，妻饑數啼暮。",
            "又隨五斗米，遠向千里去。",
            "中山貔虎屯，北鄙咽喉據。",
            "我昔少年游，夢景墮飛霧。",
            "猶思雁塔凉，尚愛石丈主。",
            "迨汝閒暇時，尋我經行處。",
            "聊因起遐想，會自有佳趣。",
            "此外姑置之，勿改平生度。",
            "功名無巧手，富貴有夷路。",
            "往復版築中，時來猶舉傅。"
        ],
        "title": "猶子奕赴官中山奇作詩送之因次其韵",
        "id": "e22d8095-614a-4384-a7df-e6fde32905c2"
    },
    {
        "author": "趙鼎臣",
        "paragraphs": [
            "于越本夷蠻，弄兵篁竹中。",
            "吏士懦不武，未嘗更戰攻。",
            "私憂顧妻子，聞賊內已訌。",
            "咄哉林武將，一旦先望風。",
            "遂令六州民，老稚遭閔凶。",
            "天子怒赫然，王師出羆熊。",
            "聊彈一指端，電滅紛已空。",
            "瘡痍今尚新，噍食若未充。",
            "如更大病餘，護視須良工。",
            "平生陳太邱，經濟蟠心胸。",
            "久持四方節，未食千戶封。",
            "功名真有時，倉卒果奮庸。",
            "嗷嗷百萬家，頼此白頭翁。",
            "汝今從其招，綠水依芙蓉。",
            "勿以賤自嫌，王事當匪躬。",
            "江湖日已清，公歸列夔龍。",
            "行持酒一篘，迎汝國門東。"
        ],
        "title": "猶子奇從江浙經置陳伯亨之辟八月十日登舟餞之於郊外作是詩以送之",
        "id": "e6f0e6c2-8181-43ac-8897-8ae0c96788cc"
    },
    {
        "author": "趙鼎臣",
        "paragraphs": [
            "士論常苦高，出語譏古人。",
            "至其取與間，未足了一身。",
            "官爵細事爾，臭腐實與鄰。",
            "奈何夸者徒，薄暮猶逡巡。",
            "平日相語此，反覆甚諄諄。",
            "頓輸一著先，夫子固絕倫。",
            "乞身夜上書，妻子不暇詢。",
            "翩然東南去，笑別平生親。",
            "江山已在眼，邱壑俄生春。",
            "聊須震澤水，洗此京洛塵。",
            "蕭條西湖上，處士迹已陳。",
            "夫子今繼之，凜然兩逸民。",
            "疏公不足高，賀老不足珍。",
            "他年仙骨換，坐嘆傾蓋新。",
            "期我吳市門，復見梅子真。"
        ],
        "tags": [
            "西湖"
        ],
        "title": "送林德祖致政歸吳中",
        "id": "b2624e3b-25c3-43c1-bd3b-760b831c2256"
    },
    {
        "author": "趙鼎臣",
        "paragraphs": [
            "吏道如棼絲，坐覺意味少。",
            "我豈無一簞，當食自不飽。",
            "邂逅崔子真，霜林挺孤篠。",
            "十日九閉門，想見獨傾倒。",
            "悠悠四十年，識君恨不早。",
            "晤言曾幾何，告別驚草草。",
            "昨枉湖上作，盛贊池亭好。",
            "平生邢子才，投分紵與縞。",
            "政當樂濠魚，定不驚鷗鳥。",
            "解榻念君來，此意不待曉。",
            "似聞百花洲，一雨浄如掃。"
        ],
        "title": "崔德符作湖園詩以寄邢子强次韵",
        "id": "23e52d55-6220-45f1-9cc9-fc298838531b"
    },
    {
        "author": "趙鼎臣",
        "paragraphs": [
            "鑑湖繞君家，近在門前路。",
            "置亭昔未善，對面無覓處。",
            "勝地天所儲，造物費陶鑄。",
            "惟昔居者誰，熟視不知措。",
            "會逢賞心人，卓犖見深度。",
            "疏朗引湖山，豁達去屏戶。",
            "開軒明月來，解榻清風駐。",
            "初無結駟勞，怪此咄嗟具。",
            "更得黄絹詞，當煩神物護。"
        ],
        "title": "次韵陳修仲題會稽宋尉澄暉亭",
        "id": "544fa39b-7fb6-41f8-9615-da7125afaded"
    },
    {
        "author": "趙鼎臣",
        "paragraphs": [
            "東風日夜狂，草木困掀簸。",
            "牆角數枝紅，春事亦到我。",
            "平生喜追遊，雖老意尚頗。",
            "况逢兩飛黄，共欲參蹇跛。",
            "喟余麋鹿姿，章服强包裹。",
            "出門天宇寬，自視覺磊砢。",
            "士峻則少通，務達乃多可。",
            "悠悠何必然，所得蓋么麽。",
            "不如全其天，曠蕩出韁鎖。",
            "東皋幸可耕，太息願未果。"
        ],
        "title": "乙未寒食前一日陪姚季一吳和甫登崇德寺閣賦詩以駕言出游以寫我憂爲韵分得我出二字  其一",
        "id": "bc8143aa-6b21-4d58-ae13-2bc9731f9e47"
    },
    {
        "author": "趙鼎臣",
        "paragraphs": [
            "高閣切浮雲，仰觀勢嵂崒。",
            "興來偶攀躋，意若凌超忽。",
            "壯哉洛陽都，宮殿聳突兀。",
            "城中十萬家，古來豪俠窟。",
            "樓觀何軒昂，花竹爭炳蔚。",
            "澹澹煙靄間，俯見孤鳥沒。",
            "緬懷中令君，節鉞耀衮韍。",
            "鎮守極膏腴，割剝到肌骨。",
            "黄金不却老，晚節顧佞佛。",
            "陂陀何爲者，歲久尚奇崛。",
            "空令吾黨士，登踐許倉卒。",
            "躊躇不忍歸，待得星斗出。"
        ],
        "title": "乙未寒食前一日陪姚季一吳和甫登崇德寺閣賦詩以駕言出游以寫我憂爲韵分得我出二字  其二",
        "id": "c3000550-bc28-4046-9846-af1374122a83"
    },
    {
        "author": "趙鼎臣",
        "paragraphs": [
            "室如蝸牛廬，氣若炊飯甑。",
            "身無六尺長，當午意已病。",
            "今朝忽破顔，夥此佛宇盛。",
            "長廊引雄風，爽氣回秋令。",
            "老僧喜客來，簟竹鋪綠浄。",
            "書生苦易足，妙興發觴詠。",
            "枯棋響雷雹，新唱雜雅鄭。",
            "放懷百念空，縱飲雙瓶罄。",
            "我衰本蒹葭，玉樹紛照映。",
            "忽驚涉瀛洲，驟喜陪鶴乘。",
            "日昳尚躊躇，欲去不忍徑。",
            "歸來掩關卧，汗雨復流脛。",
            "賜沐幸許休，命駕何妨更。"
        ],
        "title": "五月十八日陪同舍諸友遊慈雲寺",
        "id": "ad766d55-50a0-422d-a14b-27886488581d"
    },
    {
        "author": "趙鼎臣",
        "paragraphs": [
            "秋風日已佳，今我何不樂。",
            "出門念所之，興至不待約。",
            "言乘獨往願，偶信登山脚。",
            "道人心似灰，白首無住著。",
            "經旬不下堂，爲我躡芒屩。",
            "茶瓶既徐進，澗水亦屢酌。",
            "談從青山遠，思與孤雲薄。",
            "俯觀市上人，擾擾何紛泊。",
            "向來簿領中，豈復知寥廓。",
            "兩侯天下士，皎若雲間鶴。",
            "肯作噲等伍，此意真不惡。",
            "少年悅紛華，寒士守寂寞。",
            "譬如冰與炭，志亦言其各。",
            "請爲東土游，一繼支許作。"
        ],
        "title": "八月二十日晚凉可喜秋思浩然乘興獨遊至崇寧寺謁須上人表以次元聞而造焉既歸而作是詩",
        "id": "81a7006c-4f20-4db7-9e72-d526674db9fd"
    },
    {
        "author": "趙鼎臣",
        "paragraphs": [
            "入門見華屋，愴然傷我神。",
            "堂堂想平生，英氣猶逼人。",
            "園花與檻竹，種植手自親。",
            "愛之不忍觸，欲去輒逡巡。",
            "緬懷大觀初，幕府參下賓。",
            "前驅列貔虎，後乘邀徐陳。",
            "縱獵轅門曉，賦詩瀛臺春。",
            "何曾有天驕，安若兒女馴。",
            "至今帳下吏，往往驅朱輪。",
            "凄凉十年內，梓樹忽輪囷。",
            "惟餘一書記，白首走埃塵。",
            "猥忝刺史符，愧彼吏與民。",
            "公門那敢辱，往戒猶書紳。"
        ],
        "title": "二十日發都門二十三日次潁昌過故府張幾仲舊居",
        "id": "ae9d708d-4ff3-473e-b802-c714a672168a"
    },
    {
        "author": "趙鼎臣",
        "paragraphs": [
            "行邁日久遠，親舊日已疏。",
            "眼中惟牙官，從我走道途。",
            "俗狀誰使汝，漸赤由近朱。",
            "潁川多名士，古來豪俠區。",
            "歷代愧不能，叩門韓與蘇。",
            "酌我甕頭春，舞我閨中姝。",
            "清言發談笑，嘲戲頗不無。",
            "使我面輒闊，自忘官職粗。",
            "斐然欲從之，文字相與娛。",
            "我行未渠央，欲駕復躊躇。",
            "人生如寄耳，聚散安可圖。",
            "區區惜別離，此志乃非夫。",
            "臨風但相思，有使即寄書。"
        ],
        "title": "發潁昌留別韓次律蘇叔黨",
        "id": "0e428334-b165-48b6-b2a0-7f2755fe6dd4"
    },
    {
        "author": "趙鼎臣",
        "paragraphs": [
            "饑腸徹夜鳴，夢亂不能好。",
            "口腹故累余，勉起不待曉。",
            "貧家無宿糧，庖厨凈如掃。",
            "力耕可得食，此計真不早。",
            "居然懷抱惡，坐使百憂繞。",
            "聊復讀我書，百家觀浩渺。",
            "古人骨已朽，漫爛列華藻。",
            "其言忽起予，一覽意自了。",
            "颯然驚短鬢，怒立何草草。",
            "壯心激衰懦，豪氣變枯槁。",
            "捧腹故便便，不食今自飽。",
            "方知道義力，非但文章巧。",
            "吾命豈真窮，吾書可長保。",
            "從今復何事，讀誦以終老。",
            "不須哀王孫，爲謝淮陰嫗。"
        ],
        "title": "九月八日曉起絕糧舟中讀書",
        "id": "f1e416cf-4fe5-44d7-ae1e-6f2097f3c8c9"
    },
    {
        "author": "趙鼎臣",
        "paragraphs": [
            "家無儋石儲，日費千鍾飲。",
            "避謗醉爲鄉，嗜眠書作枕。",
            "忘機鳥已馴，有道魚不淰。",
            "栖遲天一涯，浪漫歲三稔。",
            "日月漸悠悠，肺腸空凜凜。",
            "平生師孔孟，夙昔陋顔沈。",
            "膺門感恩義，噲等荷題品。",
            "報德力未能，量己事已審。",
            "新詩辱雕鎸，浩嘆忘食寢。",
            "但願酒不空，何事文如錦。"
        ],
        "title": "夜行見懷",
        "id": "87a2ad4e-5d9e-40c5-ab16-0d001db010c2"
    },
    {
        "author": "趙鼎臣",
        "paragraphs": [
            "去鄉今幾時，未易詰晦朔。",
            "但聞葦溪頭，稚柳皆把握。",
            "老豈私我哉，浸潤不頓覺。",
            "攬鏡忽悟渠，鬢雪頗斑駮。",
            "喜聞貴人來，文字得商搉。",
            "故人五十滿，髮黑面丹渥。",
            "乃知出處間，相去如許邈。",
            "新詩愈豪放，談笑出飛雹。",
            "留之不肯住，告別意苦確。",
            "嗟我獨何愚，斗米尚俛啄。",
            "詩書久遺忘，志氣日齷齪。",
            "詎堪剸劇繁，所願斸墝埆。",
            "歸田不須謀，老圃安用學。",
            "東皋會相從，共醉村酒濁。"
        ],
        "title": "贈翟二淳老",
        "id": "e3514171-8bf3-4bc8-bf9e-cc3ca16c5d94"
    },
    {
        "author": "趙鼎臣",
        "paragraphs": [
            "江南綠水幕，塞北黄金臺。",
            "方當漢道隆，威靈暢九垓。",
            "從軍豈不樂，顧我非其才。",
            "十年塵土中，滿胸貯黄埃。",
            "主人恩義重，彈劍思一來。",
            "居官自忝冒，揣分豈邅徊。",
            "免識翰林孫，一見青眼開。",
            "不許執手版，便容持酒盃。",
            "題詩遠寄我，欲及未開梅。",
            "北枝寒已甚，正待使君回。"
        ],
        "title": "次韵李祖武道中見寄",
        "id": "b42df6cb-4045-4b7a-ba70-0cbc0984f162"
    },
    {
        "author": "趙鼎臣",
        "paragraphs": [
            "得士一夔足，我獨交兩方。",
            "腹有書五車，家無錢一囊。",
            "人皆不堪憂，慍色渠未嘗。",
            "大馮河梁上，正作龜頭藏。",
            "西山挹爽氣，北窗傲羲皇。",
            "對茗不肯飲，醉倒溫柔鄉。",
            "泮宮有臞仙，野鶴姿昂昂。",
            "少年苦書淫，壯歲惟詩昌。",
            "平生重取與，一介分毫芒。",
            "受貺獨不辭，大啜意甚長。",
            "我本田間人，雖老尚木强。",
            "邊韶請割席，陸羽願升堂。",
            "破鐺雜薑鹽，煎煮我所當。",
            "丐子龍鳳骨，澆我藜藿腸。"
        ],
        "title": "方時敏以茶餉李蕭遠因作詩止茶其弟元若允迪聞之謂茶不可止和其詩復以茶二餠寄其兄三子皆余所善也時敏既止茶不當復受允迪之餉而蕭遠巍然亦不得以獨饗也故次其韵以請二子",
        "id": "dcb6a0d2-c055-4d9b-bc68-2840513fd046"
    },
    {
        "author": "趙鼎臣",
        "paragraphs": [
            "鉤繩異曲直，鑿枘殊圓方。",
            "蛤死不脫殻，錐穎要出囊。",
            "風蛇互矜憐，蚌鷸相探嘗。",
            "紛然天壤間，巨細靡不藏。",
            "孰能使之齊，賢哉我未皇。",
            "付之將毋同，蠻貊猶故鄉。",
            "方生天馬駒，頭作千里昂。",
            "平生剛褊心，立朝慕周昌。",
            "置之岯山下，所用乃針芒。",
            "苦憎茶擾人，能妨春夢長。",
            "季也謂不然，辨理殊堅强。",
            "我欲兩可之，笙磬同一堂。",
            "楚人固失矣，齊論亦豈當。",
            "請歸亡是翁，文字搜枯腸。"
        ],
        "title": "既和時敏止茶詩矣而允迪所餉猶未及請再次韵求之",
        "id": "09444b79-2b42-4e66-95c8-0a3b927508c6"
    },
    {
        "author": "趙鼎臣",
        "paragraphs": [
            "仙人爛柯山，坐隠多奇方。",
            "我昔夢見之，正爭紫羅囊。",
            "豈獨寸筦窺，固已一臠嘗。",
            "至今不語妙，了了皆中藏。",
            "陋哉王積薪，亦復干帝皇。",
            "遠矣羊玄保，恨不同閭鄉。",
            "誰與子方子，忽作鬭雞昂。",
            "居然鏜其鼓，甚矣子之昌。",
            "吾師乃庖丁，未嘗嬰刃芒。",
            "遥知吾髮短，不必終纓長。",
            "明朝受敵降，築壇千步强。",
            "沙溪委道周，北苑陳中堂。",
            "想復聞我言，怒欲奮臂當。",
            "竟無百勝策，空有九回腸。"
        ],
        "title": "允迪和詩吝茶弗出而約以棋取之再次韵",
        "id": "011c3d72-da42-4635-a60b-58670ed1b9ab"
    },
    {
        "author": "趙鼎臣",
        "paragraphs": [
            "家貧苦厭雞，粱稻費畜養。",
            "群居頗狼籍，庶類日崇長。",
            "持以贈東家，料擇增鹵莽。",
            "經旬默不鳴，先生爲拊掌。",
            "馬也牝而驪，達士有遺相。",
            "望之似木雞，何嘗微技癢。",
            "當令守其雌，不必厲清吭。",
            "開籠鄭女雙，對舞江妃兩。",
            "索我於形骸，見爲無乃爽。",
            "聊復相解頤，風來聞笑響。"
        ],
        "title": "余以雙雞餉彭子發初不知其皆雌也既而易之其謬如前子發有詩因次其韵",
        "id": "51cb4e8f-e148-49c0-8e36-930b7b2428fb"
    },
    {
        "author": "趙鼎臣",
        "paragraphs": [
            "月固不可得，客亦未易逢。",
            "相看且一笑，劇飲須千鍾。",
            "石交事綺語，辯口如劍鋒。",
            "血指遇巧匠，青蒿倚長松。",
            "平生所欣慕，今夕獲從容。",
            "我出元白後，敢躡李杜蹤。",
            "競誇詞激烈，已覺醉蒙茸。",
            "虛文矜畫虎，利口極雕龍。",
            "誰能望塵拜，初不希侯封。",
            "雲披蟾影白，露浥桂香濃。",
            "河漢淡無色，烏鵲迷所從。",
            "要爲青女約，從使蜚廉攻。",
            "渡河天女懶，搗藥玉兔慵。",
            "秋凝霜悒悒，晴解雲重重。",
            "論功有詞客，誤曉驚惰農。",
            "興從庾亮發，景爲仲宣供。",
            "夜氣凄以冷，斗杓橫復縱。",
            "文章余所短，翰墨子之丰。",
            "酒渴思朝汲，腸饑聞夜舂。",
            "寧盡杯中蟻，勿聽床下蛩。",
            "思澀慚追驥，篇成類采葑。",
            "我眠君且去，莫待鼓鼕鼕。"
        ],
        "title": "中秋夜楊時可與狄端叔載酒見過月下聯句",
        "id": "a90deab3-8b20-4657-8c08-da778b78a498"
    },
    {
        "author": "趙鼎臣",
        "paragraphs": [
            "天公是春父，后土是春母。",
            "風雨作春媒，桃李爲春婦。",
            "桃李嫁春來幾時，春工不肯使人知。",
            "昨夜小桃微破萼，漏泄春情春不覺。"
        ],
        "title": "嘲春詩",
        "id": "2d291883-5d8a-4564-8b96-9d69beb3cecc"
    },
    {
        "author": "趙鼎臣",
        "paragraphs": [
            "秦頭東銜楚尾及，奠方作鎮神靈集。",
            "他山迤邐盡徒趨，中有一峰長騎立。",
            "雨暘吁嗟走祠下，神往救之如躍馬。",
            "深中百丈寒潭底，爵名上公地千里。"
        ],
        "title": "騎立山禱雨",
        "id": "12576602-63f7-4d61-9e44-6804ffdad934"
    },
    {
        "author": "趙鼎臣",
        "paragraphs": [
            "北風半夜軒昂變，倒瀉天河飛似霰。",
            "初驚弱質柔於冰，稍意澄江浄如練。",
            "心知消息到盃盤，坐覺精神生筆硯。",
            "曉來竹下失青莎，鵠立細長三四片。",
            "似欺趙子軀六尺，欲惱何郎書萬卷。",
            "詩泉要子涌三峽，酒路許吾通一線。",
            "可憐頃刻縱如花，不奈消流終怯晛。",
            "經嘗凜冽合增嫌，愛惜爲餘猶眷戀。",
            "畫莎江上真已奇，歌曲郢中殊不倦。",
            "自慚追琢費巧心，欲爲不托嗟無麵。"
        ],
        "title": "次韵何德之喜雪",
        "id": "3d8fa26d-3a48-4775-afb0-2c7d5e32d5f2"
    },
    {
        "author": "趙鼎臣",
        "paragraphs": [
            "何郎文章魯之變，句落毫端紛玉霰。",
            "夜長乘雪出詩軸，十里銀光摇素練。",
            "西山作筆鋒已禿，東海凝冰蓋其硯。",
            "欲搜月兔出三窟，肯比崑瑶夸一片。",
            "梁園詞賦不收拾，散落人間今幾卷。",
            "應憐我窮被雪壓，冷屋號寒命如線。",
            "故將佳句發陽春，昔也瀌瀌今睹晛。",
            "白頭嗜酒尚書郎，日給二升心所戀。",
            "不愁家作四壁空，每得新詩便忘倦。",
            "啼饑更自有癡兒，妄想朝來天雨麵。"
        ],
        "title": "再次韵",
        "id": "bb5befe3-f765-477c-8a0b-a6e290f51300"
    },
    {
        "author": "趙鼎臣",
        "paragraphs": [
            "水花浮空出奇變，散者爲霙圓者霰。",
            "天翁大是富家翁，細碎剪雲親染練。",
            "山陰曉起右軍泣，不見墨池安得硯。",
            "從來緣水不充饑，此日正堪批作片。",
            "書生冷淡惡生活，忍凍悲吟詩滿卷。",
            "不知北里富薰天，舞袖對花裁圈線。",
            "紅爐熾炭坐生春，本不畏寒那憶晛。",
            "蘭臺賦風不賦雪，好色豈殊蜂蝶戀。",
            "不如諸孫藝且賢，蜀烹啖客初無倦。",
            "諸公速辯欲忘歸，盡磨東莊千斛麵。"
        ],
        "title": "宋京宏甫見和再次韵",
        "id": "566bbf67-2c94-4094-9236-73735d70c9b2"
    },
    {
        "author": "趙鼎臣",
        "paragraphs": [
            "小閣僅堪容一席，西望諸山天咫尺。",
            "興來踏雪共登臨，徑醉何曾論斗石。",
            "風前少皞陳堂堂，萬騎銜枚替戾岡。",
            "傾河倒漢天上落，藍寶荆珍盡捲將。",
            "海邊屬國寒到骨，簾裏壽陽花滿房。",
            "恨君閉戶不好奇，三人醉倒君不知。",
            "須憐暖律易消鑠，行見芳洲生杜若。",
            "肯捐凍死求一適，聊畏思歸老莊舄。"
        ],
        "title": "十一月十七日大雪晝夜不止平地盈數尺十九日雪中與時可載酒相率出郊謁子莊因登爽亭臨軒縱飲四望浩然澒洞一色真奇勝也孫志康畏寒不出已而有詩因次其韵",
        "id": "bdfcd459-b367-4c4a-8a98-57b772317fdd"
    },
    {
        "author": "趙鼎臣",
        "paragraphs": [
            "客行到處可獨宿，秋夜已長聊晏眠。",
            "北風吹燈最無味，明月照戶真可憐。",
            "兒女漸有婚嫁逼，富貴久無名利牽。",
            "欲歸不决坐此耳，展轉悲歌一悵然。"
        ],
        "title": "洪谷值大風宿避賢驛詩",
        "id": "0b04276b-7257-4282-8475-c53b1678e4e6"
    },
    {
        "author": "趙鼎臣",
        "paragraphs": [
            "昔在江東作重九，斬新凉氣生杯酒。",
            "右軍有宅山最高，歲歲與客登其首。",
            "菊花弄蘂天未霜，吳兒琵琶能斷腸。",
            "半天語笑中夜裏，山下人家驚走藏。",
            "禹穴探書無所得，笑指燕然疑可勒。",
            "燕南新築黄金臺，乃復招我何爲哉。",
            "五年醉倒南樓上，樓上黄花無處放。",
            "將軍喜氣自生春，盡釋風霜作和暢。",
            "美人低按小秦箏，坐中勸酒一再行。",
            "風前孟嘉帽欲落，席上孫郎句已成。",
            "一生散誕無羈束，到處容容尸斗祿。",
            "况復今年值衆賢，珠玉在側真可憐。",
            "重陽更欲登高去，莫遣風流減去年。"
        ],
        "title": "重陽前數日夜坐不寐偶思江南塞北舊遊作詩呈志康諸友",
        "id": "ea8347dd-b9c3-413d-81f3-e0980aeaf47c"
    },
    {
        "author": "趙鼎臣",
        "paragraphs": [
            "歲窮於冬春未涉，雪入田中餘潤接。",
            "鷹鸇欲擊膽方張，狐兔正肥心已怯。",
            "忽呼小隊試周旋，直並西山窮射獵。",
            "將軍約束金鼓震，令尹指麾豺虎懾。",
            "平原淺草陣橫斜，後勁中權旗曄曄。",
            "林空肯使逸禽飛，澤竭不煩追騎躡。",
            "正堪大嚼出饞涎，安用千金酬笑靨。",
            "風毛漠漠任教吹，雨血紛紛誰所喋。",
            "不容杜曲隨李廣，顧肯桑間問靈輒。",
            "廟謨不戰方兩階，邊塵已靜休三捷。",
            "酩酊如余乃醉仙，雄豪似子真儒俠。",
            "明朝得雋儻相過，買酒尚堪吾倒篋。"
        ],
        "title": "子莊出獵僕不與聞志康有詩次其韵",
        "id": "30a07f5e-6334-47bb-bd14-da2cc3df2c96"
    },
    {
        "author": "趙鼎臣",
        "paragraphs": [
            "愛君談兵如趙涉，往與西人鋒刃接。",
            "尊前或詆次公狂，市上頗疑韓信怯。",
            "忽然結束變軒昂，駑馬自驅千騎獵。",
            "狐狸博碩正吾須，鳥雀細微誰女懾。",
            "風馳白羽欻驚飛，火點紅旗時一曄。",
            "將叔無狃戒其傷，君足正應防婦躡。",
            "千金之子不垂堂，坐使顰眉羞美靨。",
            "徑當去劍釋皮冠，腥血淋漓休使喋。",
            "賢如孟光不與謀，搏獸於原毋乃輒。",
            "聞君三日靜思愆，謝過莫如吾計捷。",
            "熊膰兔首速分張，好客庶幾閭里俠。",
            "歸家一笑定卿卿，止獵之書猶滿篋。"
        ],
        "title": "子莊獵於近郊志康聞之盛贊如皋之舉且督分鮮之餉再以詩往而子莊不報夫踐霜雪跨陵谷以從禽荒之游樂則樂矣然未必賢伉儷之所喜也不然鮮胡爲而不至哉故余再次來韵以索其情",
        "id": "e03eba5c-de0d-4cc7-852f-118e9d25d6e4"
    },
    {
        "author": "趙鼎臣",
        "paragraphs": [
            "賈侯少日規原涉，酒徒劍客交相接。",
            "官成忽綰縣令章，文墨能令豪士怯。",
            "滿庭牒訴若沈迷，過眼詩書聊領獵。",
            "發狂正爾不能堪，大叫赫然胥吏懾。",
            "西城曉出頗匆匆，日射圍場光有曄。",
            "鹿傷鶴膝畏鵰盤，兔中鶻拳愁犬躡。",
            "獲多意解始開顔，暗覺微渦生兩靨。",
            "逡巡下令釋前禽，尚恐流殷人競喋。",
            "不知誰忽遣君知，佐饔而嘗心頗輒。",
            "新詩不減子虛篇，喜意似書城濮捷。",
            "更因乞肉苦譏嘲，句險詞夸終類俠。",
            "莫瞋令尹少須之，報聘已裝珠一篋。"
        ],
        "title": "再次前韵戲志康",
        "id": "73666eb0-9d74-46c9-b004-57186d4b19f1"
    },
    {
        "author": "趙鼎臣",
        "paragraphs": [
            "巧匠未嘗夸所能，解衣槃薄初不驚。",
            "紛紛衆史爭舐筆，我獨以此全其名。",
            "坎其擊鼓瓦釜鬧，黄鐘大呂元希聲。",
            "揚雄有口吃不語，長安小兒心欲輕。",
            "一朝胸中吐白鳳，至今千載猶儀刑。",
            "頗疑將軍固多許，銜枚十萬藏奇兵。",
            "可憐吾黨有壯士，疾鬭不暇金鼓鳴。",
            "寄聲大耿莫倉猝，火急防渠夜斫營。"
        ],
        "title": "余數與同舍唱和而何亨老獨否耿伯順以詩挑之因次其韵",
        "id": "055dfa02-a506-4819-b0e9-4551eea9d633"
    },
    {
        "author": "趙鼎臣",
        "paragraphs": [
            "昔年曾伴南鵬擊，借我扶摇多少力。",
            "君雖進寸我退尺，安得揚揚好顔色。",
            "忽然相逢不相識，怪我摧頹凋羽翮。",
            "念君家亦仍四壁，誰信懷中有垂棘。",
            "天寒雪凍行不息，相屬一杯空感激。"
        ],
        "title": "次韵志康贈武得之得之余同年也",
        "id": "4ac767c2-4701-4123-bb52-8405ac3b712b"
    },
    {
        "author": "趙鼎臣",
        "paragraphs": [
            "卧龍山下梅花發，舉杯半夜邀明月。",
            "自從却棹酒船回，一十五年如電掣。",
            "相逢忽在百花洲，玉骨冰姿愈奇絕。",
            "粲然顧我低欲笑，斂袵對之那忍折。",
            "應憐我老遽如許，鬢髮摧禿牙齒缺。",
            "對花不飲可奈何，急喚潘郎相煖熱。",
            "潘郎趣召許朝天，昨日見之今日別。",
            "莫嫌韓愈困虀鹽，會有王良收汗血。",
            "同僚滿屋多豪傑，倉卒立談難盡說。",
            "請於主簿覓于思，博士龍頭如玉雪。",
            "故人儻問我何如，正被梅花惱不徹。"
        ],
        "title": "梅花下置酒送潘廷立學正赴官京師因寄博士王堯明監簿劉仲忱",
        "id": "5f77be1d-533b-4ced-8149-96782a59f4b1"
    },
    {
        "author": "趙鼎臣",
        "paragraphs": [
            "江南仲御才英發，身佩瓊琚冠寶月。",
            "驊騮未肯就韁銜，乍蹋天街頻齧掣。",
            "忽然醉裏謫三湘，頓覺新詩愈超絕。",
            "人疑夫子不堪憂，豪氣壯心當少折。",
            "不知世故轉磨礲，凜凜太阿初不缺。",
            "歸逢北客笑無言，但道湖南苦秋熱。",
            "許來過我已三書，欲對清樽話離別。",
            "可憐楊葉漫飛煙，坐嘆榴花空點血。",
            "平生一諾季將軍，邂逅相逢應有說。",
            "頗聞列屋盡蛾眉，自教繞梁歌郢雪。",
            "君能輒暇暫來無，莫待新聲都按徹。"
        ],
        "title": "均文屢約相過近得書輒遷延偶讀予梅花詩次韵以趣北轅之約",
        "id": "f3be887a-0e29-4e4a-8293-6b70f3ff8b5c"
    },
    {
        "author": "趙鼎臣",
        "paragraphs": [
            "詩如病疥歇復發，最忌春花與秋月。",
            "袖中縮手苦禁之，技癢不堪時一掣。",
            "彫肝琢腎神何苦，故令眼亂心愁絕。",
            "我生酒外百無能，病不持盃被磨折。",
            "暗香浮動正黄昏，獨坐悲歌唾壺缺。",
            "粗官豈合賦梅花，冷撰不慚中允熱。",
            "更煩屬和騁妍詞，句怯雖殊才調別。",
            "見輪學斲三十年，十指淋漓漫流血。",
            "忽逢匠扁過吾前，心悟微言口難說。",
            "冥搜角逐遂經旬，不覺紛紛墮香雪。",
            "尚堪火急醉其旁，卜夜直須令曉徹。"
        ],
        "title": "蔡興兵曹謝曾秀才見和梅花詩復此韵爲謝",
        "id": "eb95e0ee-2de1-4788-8d3f-bf7e7f390352"
    },
    {
        "author": "趙鼎臣",
        "paragraphs": [
            "少年似是賈才子，作語便如歐少師。",
            "後生可畏吾老矣，下筆有神君勉之。",
            "崩崖破壑水浩渺，壞銜掣轡駒權奇。",
            "徐徐勢定識歸處，要以古人爲矩規。"
        ],
        "title": "讀李生詩愛而有作",
        "id": "89f3f5e0-7ef7-447b-a0e9-2ebd8779a609"
    },
    {
        "author": "趙鼎臣",
        "paragraphs": [
            "問君著鞭胡不忙，天子正欲興明堂。",
            "不應止作燕雀伍，何苦不追鵷鷺行。",
            "請纓未欲事南粵，獻賦且可夸長楊。",
            "奈何聽訟獨辛苦，日與鳬鶴分短長。"
        ],
        "title": "次韵朱琳天球",
        "id": "19507fd9-bf8d-4e7a-a9aa-4ed3d9aceac6"
    },
    {
        "author": "趙鼎臣",
        "paragraphs": [
            "楊侯作書倚庭柱，不覺震雷掀屋去。",
            "許侯一盞便醺酣，遮莫王公也箕踞。",
            "兩君落魄不堪聞，愁殺當年鄭廣文。",
            "看却聾丞并酒尉，何曾敢說故將軍。"
        ],
        "title": "戲楊丞許尉",
        "id": "7b090f50-c117-4e68-a7eb-9ab83b453792"
    },
    {
        "author": "趙鼎臣",
        "paragraphs": [
            "東家載豆如山嶽，西舍割禾無處著。",
            "父老歡呼南陌頭，打鼓吹簫相燕樂。",
            "今年不復似常年，斗米都無百十錢。",
            "新來長官政及我，夜無吠犬人得眠。",
            "公家力役會不免，常苦里胥相擾亂。",
            "里胥不出今幾時，我自輸官不須歎。",
            "秋風嫋嫋樂無涯，棗有實兮菊有花。",
            "聞道長官作生日，相呼父老來排衙。",
            "排衙奉上一盃酒，再拜長官千萬壽。",
            "三年替去不須臾，聊與斯民爲父母。"
        ],
        "title": "河間令尹",
        "id": "04cafbcb-84b7-45f1-99e2-a169f192db0b"
    },
    {
        "author": "趙鼎臣",
        "paragraphs": [
            "酌君以御府黄封之酒，泛君以江南白玉之巵。",
            "祝君以歲寒後凋之壽，頌君以鮐背難老之詞。",
            "十年聞名不相識，一日傾蓋無復疑。",
            "文如錦繡可貴重，行似金玉無瑕疵。",
            "詔書求賢意不淺，嚴徐賈馬爭推薦。",
            "大蟲老鼠本殊科，李耳韓非偶同傳。",
            "看君此舉不匆匆，白日青霄意氣中。",
            "上方未賜尚書履，烏府先騎御史驄。",
            "我當報罷歸可必，却向軍中弄刀筆。",
            "今朝判得一醉無，請辦黄封作生日。"
        ],
        "title": "永錫生日以詩壽之",
        "id": "bc382a84-47ea-496a-96fe-cc14611734c4"
    },
    {
        "author": "趙鼎臣",
        "paragraphs": [
            "我昔江湖百憂集，侍講寄書猶墨濕。",
            "婚姻竟作覆手空，日月真如跳丸急。",
            "哀哉大耿已川逝，秀矣小馮今玉立。",
            "詞源江海浩奔茫，句法風騷森出入。",
            "石郎與我金石交，每懷見君嗟靡及。",
            "種桑自比侯千戶，力田不願爵一級。",
            "頗聞杖屨約招携，應許蓬茅助營葺。",
            "欲討明珠救子饑，老矣安能發鮫泣。"
        ],
        "title": "昔官會稽故侍講呂公原明丈請以其孫揆中者娶余之長女既受幣矣無何揆中與余女未成婚而俱卒濟陰簿本中則揆中之弟也近於同舍林德祖處見其所與石子植唱和詩子植又余太學之舊僚也故次其韵因寄呂兼以簡石且請德祖同賦",
        "id": "8859e39d-fa2a-4040-88f4-90bb7ca46ad9"
    },
    {
        "author": "趙鼎臣",
        "paragraphs": [
            "我家不減烏衣集，何曾以沫空相濕。",
            "父兄共有清白傳，家世不於名利急。",
            "稍侵老景何足道，粗喜汝曹皆有立。",
            "天路崢嶸在一飛，承明翕習期三入。",
            "乘時便可功業建，發策豈爲科第及。",
            "連珠合璧競名聲，九棘三槐爭品級。",
            "金門他日看汝游，竹隠何年助吾葺。",
            "男兒志氣要軒昂，肯作楚囚相對泣。"
        ],
        "title": "欒棄奇育皆賦集字韵詩再次其韵示之",
        "id": "1145b2b8-323b-4b32-87dc-1549e8fffe28"
    },
    {
        "author": "趙鼎臣",
        "paragraphs": [
            "我見舅氏如母存，舅氏之子吾弟昆。",
            "昔年兒童今白髮，舊事豈復能追論。",
            "烏乎外家久零落，無復駟馬乘朱軒。",
            "諸甥獨我偶未死，投老得郡西南奔。",
            "故鄉隔遠親舊少，忽騎款段呼我門。",
            "相逢握手問存歿，流淚欲哭聲復吞。",
            "頗聞二頃皆負郭，力田自可供晨昏。",
            "兒婚女嫁都已了，翁嫗屢醉茅柴渾。",
            "人生如此萬事足，便可送老三家村。",
            "我行四方走萬里，十畝未有桑麻園。",
            "欲置一錐無著處，儒冠誤我知何言。",
            "買牛賣劍計已决，家有竹隠堪負暄。",
            "兄能遠來復過我，當釀白酒烹雞豚。"
        ],
        "title": "送外兄張會之",
        "id": "74e65472-9157-43a9-9503-b409ffd3e793"
    },
    {
        "author": "趙鼎臣",
        "paragraphs": [
            "少年公子麒麟種，使者選之來入貢。",
            "文章到處是青錢，談笑有時飛白鳳。",
            "留連太學滯遠業，歎息南陵發歸夢。",
            "黄河一葦浩將往，太行諸山森欲動。",
            "上堂嘉慶拜庭闈，入戶壎篪迎伯仲。",
            "幕中濟濟盡應劉，筆下翩翩皆屈宋。",
            "四者能并蓋已難，一尊可飲何妨痛。",
            "老夫久客興愈闌，公子遠行情所重。",
            "爲見應劉借問看，惟有月明千里共。"
        ],
        "title": "送張才元大臨歸高陽兼寄楊霍",
        "id": "b071775d-9af8-4b6d-8ce8-6efdf8271aec"
    },
    {
        "author": "趙鼎臣",
        "paragraphs": [
            "春風無情自作惡，桃花杏花總零落。",
            "欲往城西看海棠，黄塵障天無住著。",
            "城西有客不可留，我挽其衣一頷頭。",
            "夢魂夜夜繞吳越，便思飛到江南州。",
            "滿堂故人色欲動，競把酒杯相鄭重。",
            "請君一醉不須辭，尚有殘春堪斷送。"
        ],
        "title": "送許少尹",
        "id": "d1fca3d2-b5ee-40fc-840b-5d366fc07dc0"
    },
    {
        "author": "趙鼎臣",
        "paragraphs": [
            "憶昔黄粱炊未熟，太學七人同日逐。",
            "先生不免弟子嘲，胯下頗遭年少辱。",
            "古人高誼今則亡，惟有彭公色慨慷。",
            "皇華已建使者節，青眼尚看同舍郎。",
            "三年牢落江湖上，頼有故人相倚傍。",
            "我窮凡鬼輒累公，公復參差我何望。",
            "世間榮辱何紛紛，覆手爲雨翻手雲。",
            "請將得失問北叟，敢以喜慍觀子文。",
            "滿斟滑盞如船大，舉酒屬公公且坐。",
            "看公骨相合封侯，今日入朝明日賀。"
        ],
        "title": "憶昔行送彭子發",
        "id": "0ca6b119-957e-4fa2-81af-1231e05c59e4"
    },
    {
        "author": "趙鼎臣",
        "paragraphs": [
            "昔年講學城南館，君餘二十我方冠。",
            "讀書兀兀敝精神，刺口紛紛談治亂。",
            "集英賜第偶追隨，慈孝題名容齒間。",
            "欲將步武踵夔龍，肯以功名論管晏。",
            "一時意氣若風狂，二紀光陰如夢幻。",
            "青眼全稀苦賤貧，白頭太早傷憂患。",
            "塞上逢迎心骨驚，尊前太息容顔換。",
            "哀哉田叔墓已拱，老矣朱公人所慢。",
            "分甘位下莫相憐，贏得身强聊自諫。",
            "君去方趨魏闕朝，我歸乍解軍書絆。",
            "河南河北地比鄰，春後秋前花爛熳。",
            "興來命駕豈吾難，會訪藍橋容一盼。"
        ],
        "title": "送同年王粹公受代還朝",
        "id": "f3174935-8c2a-4bed-a92b-b0e067e533a9"
    },
    {
        "author": "趙鼎臣",
        "paragraphs": [
            "官曹寂寞坐兀兀，囊無一錢貧到骨。",
            "欲歸未得住也難，客子秋來頗蕭瑟。",
            "并州人情薄於紙，覆雨翻雲而已矣。",
            "我頑不顧柰我何，得酒陶然且歡喜。",
            "府中別駕名公孫，往時閥閱推其門。",
            "皎如雙璧照閭里，至今文彩風流存。",
            "諸郎往往皆汗血，超然別駕尤奇絕。",
            "滿前豪傑多少人，獨向我曹相暖熱。",
            "幕府轅門一事無，五白爭梟半夜呼。",
            "但知得醉乃已耳，頗復有客如此乎。",
            "俗多我責君不然，君今去我真可憐。",
            "微官縛人不可脫，五斗看來成幾錢。",
            "君還朝廷用决矣，錯節盤根談笑裏。",
            "當權得意莫相忘，要須容此狂狷士。"
        ],
        "title": "送張彥政歸京師",
        "id": "e023a36b-5789-4795-b2c1-7b9d22b6f829"
    },
    {
        "author": "趙鼎臣",
        "paragraphs": [
            "九州遺迹皆禹功，高麗之通自元豐。",
            "元豐聖人湯勇智，遠交欲斷匈奴臂。",
            "越裳九譯何自來，軺車不動麗人至。",
            "至今航海輸國珍，稽首朝正禮甚馴。",
            "吾皇寤寐率昭考，寵以大國升爲賓。",
            "海上凌秋潮信熟，去憑賈客船如屋。",
            "詔書揀選尚書郎，持節送之恩意縟。",
            "東夷北敵世爲鄰，久苦誅求夷甚貧。",
            "願歸筦鑰事天子，厭以形勢初無因。",
            "頗聞天驕國方擾，種落攻之天所討。",
            "附書憑子問三韓，畏頭畏尾何時了。",
            "天兵弔伐那可期，幽燕本自吾遺黎。",
            "請將鴨綠釀爲酒，來犒王師古北口。"
        ],
        "title": "送趙延之億送伴高麗人歸國",
        "id": "cbbbf1d9-ddec-469f-94e1-6e97a5b8fe6c"
    },
    {
        "author": "趙鼎臣",
        "paragraphs": [
            "前年謬入文昌裏，堆案簿書如黑蟻。",
            "左鳬右鶩去復來，大叫發狂那得止。",
            "開眼忽見同舍郎，英氣律兀髯而長。",
            "時於談間出妙語，似濯大暑遭風凉。",
            "自夸才高足餘刃，屢以豪篇相折困。",
            "我衰嚄唶安可當，晉甲未興齊已遯。",
            "今年別我西入關，意氣崢嶸喜動顔。",
            "秦山渭水笑談裏，劍閣峨嵋指顧間。",
            "古公去後風俗好，南畝勸耕農事早。",
            "一篇七月是圖經，不待下車心已了。",
            "髯卿故自讀書人，想有仁風慰彼民。",
            "班取新詩一千首，閉閣莫開長飲酒。"
        ],
        "title": "送宋宏甫出守邠州",
        "id": "139ce779-1715-41bf-ba92-3037c03bb10b"
    },
    {
        "author": "趙鼎臣",
        "paragraphs": [
            "編蒲爲簾竹爲牀，先生一室如僧房。",
            "乞米未來朝食粥，閉門不出坐焚香。",
            "銅爐霏霏擢煙縷，長伴詩翁作詩苦。",
            "郁然百和入肝脾，散落詩中出奇語。",
            "昔年我亦預言詩，裹糧問道今其時。",
            "肯將司法盡傳我，願與先生管香火。"
        ],
        "title": "得符先生作焚香寮東郡趙鼎臣賦詩以寄之",
        "id": "5ed104ac-ec7e-4ff3-bafa-9305c5055310"
    },
    {
        "author": "趙鼎臣",
        "paragraphs": [
            "子長南遊探禹穴，自誇歷覽多所列。",
            "歸來落筆方著書，意與素王爭巧拙。",
            "謫仙早亦勤四方，沉浮江海遨齊梁。",
            "腹中領略幾萬里，文焰萬丈如許長。",
            "取之欲富觀欲博，貪多豈不如谿壑。",
            "直將眼力徧八方，達者應悲用心錯。",
            "不如五柳宅邊一老人，家貧無錢常閉門。",
            "時時矯首聊寓目，但見倦飛之鳥無心雲。",
            "老人觀之釋然悟，歸去來兮從此賦。",
            "勉旃爲謝倚欄人，著眼應須在渠處。"
        ],
        "title": "寄題遐觀閣",
        "id": "7ad472dc-2e22-44a9-9d8e-bc3b74b0fa78"
    },
    {
        "author": "趙鼎臣",
        "paragraphs": [
            "將軍膽氣凌秋天，百札曾將一箭穿。",
            "倒牀忽作兒女眼，悲啼出淚如湧泉。",
            "會稽令尹形悍堅，新買蛾眉費萬錢。",
            "未容纖腰小回旋，徑煩藥餌親調煎。",
            "山陰大夫祖文淵，彎弓射賊口垂涎。",
            "壯士亦苦頭風偏，河潤九里風化傳。",
            "坐令丞簿相牽聯，請醫買藥爭後先。",
            "剡中有宰正鳴絃，携琴忽泛子猷船。",
            "入城巵酒不下咽，但飲柴胡如吸川。",
            "沃洲公子黠可憐，斬關夜遁呼不前。",
            "道中揮斷九鐵鞭，抱病誰復能輕便。",
            "鑄錢短簿非凜然，捧心欲效西子妍。",
            "青衫從事世所捐，亦遭病鬼相傍緣。",
            "戲成嘲語如怪顛，一讀坐使沉痾痊。"
        ],
        "title": "屬疾在告郡中諸公相繼服藥戲作病中九客歌",
        "id": "856a4ed2-c584-4085-bb5c-7ae480b361b4"
    },
    {
        "author": "趙鼎臣",
        "paragraphs": [
            "平生見酒喜欲舞，不惜淋漓身上衣。",
            "尊中聖賢盡莫逆，坐上賓客皆能詩。",
            "陶潛欲眠無我責，灌夫駡坐不汝疵。",
            "世間樂事凡四者，他人多耦我獨奇。",
            "今年病眠不敢飲，坐負美景辜良時。",
            "中秋明月漫皎皎，九日黄菊空離離。",
            "洪崖先生夙所慕，文雅藴藉今阮嵇。",
            "故持濁醪作勝供，往助脫粟陪羹藜。",
            "先生學道早有得，一車僅可如雞栖。",
            "相投木瓜意不淺，願得瓊琚以報之。"
        ],
        "title": "次韵洪琳父",
        "id": "c9b0a46f-e9c9-43de-90e2-2781e0f799d8"
    },
    {
        "author": "趙鼎臣",
        "paragraphs": [
            "君家子雲老無酒，好事時煩親與舊。",
            "車邊大腹載鴟夷，從事督郵無不受。",
            "諸孫今復可憐人，官冷何嘗堪炙手。",
            "家雖有酒不自持，橫來澆我談天口。"
        ],
        "title": "余嘗假酒於楊時可既而償之時可不受因以詩見餉次其韵",
        "id": "69f5e7fd-1010-4ec7-bd74-6f07e1fb2c34"
    },
    {
        "author": "趙鼎臣",
        "paragraphs": [
            "滏陽從事如瓠壺，雖如瓠壺中不粗。",
            "十圍腰腹八尺軀，出行不敢用肩輿。",
            "馬壯如牛形虎如，載之喘汗蹶不趨。",
            "倒牀甘寢鼻輒呼，隠如雷霆驚里閭。",
            "覺來長嘯忽軒渠，口吻咳唾出明珠。",
            "詆嘲風月戲鳥魚，攟摭草木窮根鬚。",
            "大聲鏗鏘金石俱，小聲要眇韵笙竽。",
            "泠泠清風濯暑餘，玉壺之冰列坐隅。",
            "夷甫衛玠談玄虛，蒙莊執策算有無。",
            "乃知公孫不碩膚，炯如列仙形甚臞。",
            "瑶泉之酒出中厨，時節貢獻帝所須，頗亦霑丐及吾徒。",
            "知汝燥吻思江湖，作書亟遣長鬚奴。",
            "焦山未沃東海枯，笑我一勺安可濡。"
        ],
        "title": "猶子奕來乞酒戲以詩餉之",
        "id": "bd2d973a-8256-4a86-a7f2-0956c1245e28"
    },
    {
        "author": "趙鼎臣",
        "paragraphs": [
            "挾山超海吾豈能，章服裹之麋鹿驚。",
            "平生忍饑耕破硯，字畫僅能通姓名。",
            "自傳同舍有和璧，未敢攫取先以聲。",
            "耿侯聞之顧且笑，棄擲不啻鴻毛輕。",
            "我窮正坐毛穎誤，戀著翰墨天所刑。",
            "少不如人今老矣，筆陣欲合陰借兵。",
            "何郎持重欲困我，堅壁不聞刁斗鳴。",
            "明朝一陣氣已了，大將旗鼓居吾營。"
        ],
        "title": "伯順以歙硯餉我因用前韵謝之并簡亨老以助致師之請",
        "id": "79a30b68-2cae-42e2-abc8-294582e37358"
    },
    {
        "author": "趙鼎臣",
        "paragraphs": [
            "吾聞古者八駿圖，白義騄耳皆龍駒。",
            "獨嘶長風志萬里，意態自與凡馬殊。",
            "常時陸陸未足道，一日致遠君應須。",
            "朝秣幽燕暮吳粵，顧視款段猶泥塗。",
            "王良不生造父死，校計豈復分毫銖。",
            "憶君初應將軍召，隨身惟以一馬俱。",
            "官曹卑微騎從少，豈有負弩供前驅。",
            "忽然據鞍欲有適，老兵一諾費百呼。",
            "空槽無芻但與飲，坐令槁死城南隅。",
            "天嫌此馬非俊物，如君豈合冉冉趨。",
            "才高不肯露頭角，有計甘學水中鳬。",
            "故令駑蹇自斃踣，欲君感慨求夷途。",
            "當捐千金市絕足，勿仗短策驅庸奴。",
            "人生但可印如斗，世上豈患騅無烏。",
            "馬骨朽時君貴矣，頗應憶著敝帷無。"
        ],
        "title": "次韵子磐悼畜馬死",
        "id": "c15a5936-adcf-44f7-8d49-4bbdc5850360"
    },
    {
        "author": "趙鼎臣",
        "paragraphs": [
            "夜長更長睡復覺，欲雪不雪寒且風。",
            "人如胡越不覺異，酒味聖賢聊復中。",
            "客來不語雖禮簡，賓去獻弓而愛同。",
            "書生多口慎勿出，累聖消兵在此中。"
        ],
        "title": "驛中燕北使戲成",
        "id": "5b2bdb3c-3ef6-4f60-ba4a-70919616c568"
    },
    {
        "author": "趙鼎臣",
        "paragraphs": [
            "古屋寒無禁，幽眠夢不成。",
            "鼠留窺硯迹，風度響窗聲。",
            "人語天將曉，春陰日未明。",
            "起來搔短髮，端自有餘清。"
        ],
        "title": "寒日前二日直宿省中",
        "id": "337d8a9b-9ff7-45b6-9a39-f418bb1d3644"
    },
    {
        "author": "趙鼎臣",
        "paragraphs": [
            "白日文書滿，清秋寓直頻。",
            "雨愁官路滑，風喜夜凉新。",
            "頭裏千莖雪，胸中萬斛塵。",
            "不知窮列宿，若箇是吾身。"
        ],
        "title": "雨中直宿",
        "id": "b1601534-19aa-41e8-89d6-aea3ae69751a"
    },
    {
        "author": "趙鼎臣",
        "paragraphs": [
            "火候猶騎伏，金行已立秋。",
            "凉雖來緩緩，熱好罷休休。",
            "歲月隨鞭箠，塵埃老置郵。",
            "年年禾黍熟，吾道得無憂。"
        ],
        "title": "伏日還府題王村鋪",
        "id": "30e4f480-8975-40e5-bcf9-8095374377cb"
    },
    {
        "author": "趙鼎臣",
        "paragraphs": [
            "驅馬日尚早，解鞍天向晨。",
            "風雖排酷吏，雨復滯行人。",
            "保障連營遠，陂塘發興新。",
            "荷花嬌欲語，愁絕故傷神。"
        ],
        "title": "六月十二日被檄詣邊道中即事",
        "id": "171e3cff-5849-45cd-af26-0fb388a8c68c"
    },
    {
        "author": "趙鼎臣",
        "paragraphs": [
            "路入羊腸裏，師行鼠穴中。",
            "山田如越俗，板屋類秦風。",
            "形勢無加損，汙隆有異同。",
            "百年開壽域，興國太平功。"
        ],
        "title": "晉陽道中",
        "id": "4c6cb604-baa7-4e00-af59-49a66f22f334"
    },
    {
        "author": "趙鼎臣",
        "paragraphs": [
            "汗漫穿巖谷，悠悠不計程。",
            "林鳩呼婦宿，驛馬带駒行。",
            "葉落知霜早，禾登喜歲成。",
            "潺湲溪水急，未暇濯吾纓。"
        ],
        "title": "嵐谷道中",
        "id": "181839ee-bae3-4ce9-b5c6-6620baa560f0"
    },
    {
        "author": "趙鼎臣",
        "paragraphs": [
            "千里跨羸馬，一舟浮大河。",
            "他鄉故舊少，長路往來多。",
            "心欲求田耳，身如作吏何。",
            "荒凉三徑晚，歸計日蹉跎。"
        ],
        "title": "過武强渡",
        "id": "70d1fd89-5c73-452a-be9d-b2f9631d5c08"
    },
    {
        "author": "趙鼎臣",
        "paragraphs": [
            "慷慨勤王始，艱難創業初。",
            "英辭傳樂府，妙略布新書。",
            "逐鹿功雖在，藏舟計已疏。",
            "一朝空繐帳，愛子竟何如。"
        ],
        "title": "過銅雀臺弔魏武",
        "id": "138a9183-ea2d-44e0-b12b-963f6b6ad915"
    },
    {
        "author": "趙鼎臣",
        "paragraphs": [
            "蕭索嵐州路，天寒已著人。",
            "可憐挾纊日，不待飲冰辰。",
            "凉夜更籌永，清秋月色新。",
            "去無河朔飲，絺綌故相親。"
        ],
        "title": "八月十一日山中早發薄寒凝冰馬上重裘尚未能以禦寒也時將中秋感舊而作",
        "id": "086b888f-a120-4b1c-8086-57af00b07192"
    },
    {
        "author": "趙鼎臣",
        "paragraphs": [
            "宿霧寒猶重，濃陰曉未分。",
            "山川連野暗，雞犬隔村聞。",
            "浩蕩天將雪，朦朧酒半醺。",
            "向來臨易水，長嘯欲移文。"
        ],
        "title": "任邱道中值雪贈權邑宰曹弋取道曹河間同僚也  其一",
        "id": "d0014b25-0756-4437-a3ec-6194cb3ab49d"
    },
    {
        "author": "趙鼎臣",
        "paragraphs": [
            "俎豆嗟何有，櫜鞬病未能。",
            "府中嘲短簿，門下養聾丞。",
            "問路朝馳傳，逢人夕飲冰。",
            "全家今飽滿，此祿懼難勝。"
        ],
        "title": "任邱道中值雪贈權邑宰曹弋取道曹河間同僚也  其二",
        "id": "d91110e7-7858-4a2d-84b7-928a697107bb"
    },
    {
        "author": "趙鼎臣",
        "paragraphs": [
            "絕壁臨無地，飛泉落半天。",
            "潭中看止水，澗下響驚川。",
            "江漢威南及，嵩邙勢北連。",
            "尋山應最易，騎立衆峰前。"
        ],
        "title": "騎立山禱雨詩二首  其一",
        "id": "ef9c8e87-65b1-437b-9b6a-196be711fa0f"
    },
    {
        "author": "趙鼎臣",
        "paragraphs": [
            "乞雨甘重繭，瞻天劇戴盆。",
            "無才修政事，有靦傍祠門。",
            "馬足盤山肋，泉聲漱石根。",
            "雲霓如響答，蘋藻願星奔。"
        ],
        "title": "騎立山禱雨詩二首  其二",
        "id": "1199e056-6fdd-4aaf-877e-3fe71bcfd599"
    },
    {
        "author": "趙鼎臣",
        "paragraphs": [
            "薄宦慙亡補，高秋恨不歸。",
            "况逢仍歲旱，猶著故時衣。",
            "禱雨精誠竭，憂民寢食非。",
            "自惟存畎畝，何以辱珠璣。"
        ],
        "title": "謝諸公惠喜雨之什",
        "id": "3d1797f7-6183-4c74-9190-8a21fc6fcdc6"
    },
    {
        "author": "趙鼎臣",
        "paragraphs": [
            "蹔舉催科手，來吟喜雨詩。",
            "不徒人物惠，且免吏民嗤。",
            "三日霖隨應，千箱樂在茲。",
            "爲言農事好，卒歲保嘻嘻。"
        ],
        "title": "喜雨",
        "id": "cfdb1d0f-c7d0-41f3-bf2b-bff102291352"
    },
    {
        "author": "趙鼎臣",
        "paragraphs": [
            "三日霖雨足，四郊牟麥稠。",
            "日長渾似夏，風冷却疑秋。",
            "璧水勞心曲，車輪阻道周。",
            "桃花如爛熳，他日定來游。"
        ],
        "title": "四月二十七日雨後詣府學道過辟雍不暇謁權朝美歸以詩寄之",
        "id": "0128f610-59de-4df9-a38e-fe1f4c1fd9cc"
    },
    {
        "author": "趙鼎臣",
        "paragraphs": [
            "邂逅來隨牒，因循未拂衣。",
            "江鄉知舊少，京國信音稀。",
            "老廢書千卷，愁寬带十圍。",
            "故人鴻鵠舉，燕雀自卑飛。"
        ],
        "title": "和欽止桐廬中道見寄二首  其一",
        "id": "99b05502-c39d-45cf-850b-9411770a71b7"
    },
    {
        "author": "趙鼎臣",
        "paragraphs": [
            "昔忝同僚分，深慚國士知。",
            "髮衰將得白，衣素已成緇。",
            "富貴君餘事，功名彼一時。",
            "臘梅如可寄，爲折最南枝。"
        ],
        "title": "和欽止桐廬中道見寄二首  其二",
        "id": "a55caa56-8436-4935-874a-533843e1e358"
    },
    {
        "author": "趙鼎臣",
        "paragraphs": [
            "故國幾喬木，長歧數短亭。",
            "日趨天闕絳，坐失鬢絲青。",
            "舊著歸田賦，新傳釀酒經。",
            "卜鄰知有日，爛醉不須醒。"
        ],
        "title": "次韵翟經國見寄",
        "id": "49bff386-af40-432d-b2a8-0b082bbf3616"
    },
    {
        "author": "趙鼎臣",
        "paragraphs": [
            "浙江爲客久，汴岸艤舟新。",
            "未暇趨東閣，先來覓故人。",
            "棋應緣老退，詩不爲家貧。",
            "土物惟襄錦，堪爲照乘珍。"
        ],
        "title": "喜聞方時敏來",
        "id": "631fe447-b6f6-4b6d-b5f1-e4c3ee88691e"
    },
    {
        "author": "趙鼎臣",
        "paragraphs": [
            "聞道山陰老，春來樂有餘。",
            "饑餐一盤飯，閑讀兩行書。",
            "竹裏親沽酒，江邊自買魚。",
            "何曾入城市，人事轉生疏。"
        ],
        "title": "寄山陰隠者",
        "id": "24199ce9-dcfb-4557-ae4d-07b1def188bd"
    },
    {
        "author": "趙鼎臣",
        "paragraphs": [
            "故人高隠處，近在郭門西。",
            "數仞簷楹敞，滿城門戶低。",
            "便當容駟馬，何止卜幽棲。",
            "更請開三徑，時來過葦溪。"
        ],
        "title": "翟經國築室於鄉里人誇傳以爲盛其西吾葦溪也以詩戲之",
        "id": "418a51d5-5e40-4fe7-91a8-aeee9b767eda"
    },
    {
        "author": "趙鼎臣",
        "paragraphs": [
            "花飛何事急，紈細不勝裁。",
            "睡起明書幌，粧成濕鏡臺。",
            "多情調玉燭，作意恥金罍。",
            "授簡何容易，相如欲到來。"
        ],
        "title": "十二月二十一日雪取道置酒於清白堂林正仲有詩次韵",
        "id": "5050e661-becf-4b96-b340-44b3f48932cb"
    },
    {
        "author": "趙鼎臣",
        "paragraphs": [
            "虎檻留春色，龍吟入酒杯。",
            "響從天外去，妙向曲中來。",
            "但可金罇滿，何勞暮鼓催。",
            "獨憐羈旅客，愁絕正徘徊。"
        ],
        "title": "泛舟席上次韵祖武聞笛",
        "id": "b84e2cc3-4c41-44f5-a89b-943d58c64edc"
    },
    {
        "author": "趙鼎臣",
        "paragraphs": [
            "堯俗雖勤儉，并兒可嘆嗟。",
            "井牽長頸盎，山駕破轅車。",
            "八月霜如霰，三春雹似瓜。",
            "頭蓬非願女，膏沐欠油麻。"
        ],
        "title": "嘲詠詩",
        "id": "bd947e19-7962-40ec-b5b8-88b5851a21d1"
    },
    {
        "author": "趙鼎臣",
        "paragraphs": [
            "脩竹不受暑，暗驚疑故人。",
            "暫來聊解慍，徑去不驚塵。",
            "汗濕衣裳雨，書翻几案鱗。",
            "快哉那獨敢，贈爾耦耕民。"
        ],
        "title": "披風",
        "id": "e8d5bdcc-0a85-4054-9933-bad5d14c8f36"
    },
    {
        "author": "趙鼎臣",
        "paragraphs": [
            "枕瓷歌婭姹，屏紙漲漣漪。",
            "左角蝸休鬭，南柯蟻正爲。",
            "靜喧閑處失，憂喜夢中移。",
            "吐握真賢相，相邀不計時。"
        ],
        "title": "晝眠",
        "id": "e3b8f43b-f61f-492b-9800-78d3935b2cde"
    },
    {
        "author": "趙鼎臣",
        "paragraphs": [
            "波流非自性，綠竹蓋其姿。",
            "坐得濯纓理，還思垂釣時。",
            "幾人能樂水，此處可無詩。",
            "寄語塵埃客，勤來一洒之。"
        ],
        "title": "波流一首",
        "id": "7343c0c9-871a-480d-8927-fc7adb1077eb"
    },
    {
        "author": "趙鼎臣",
        "paragraphs": [
            "老覺歡娛少，愁驚歲月頻。",
            "能消幾日醉，又過一年春。",
            "陌上枝枝好，釵頭種種新。",
            "買歸持博笑，貢自可憐人。"
        ],
        "title": "買花詩",
        "id": "f5d127f0-4f75-414b-95f7-8d42a09cadae"
    },
    {
        "author": "趙鼎臣",
        "paragraphs": [
            "雨洗修篁浄，風摇翠影森。",
            "蒼官投分久，丹穴寄懷深。",
            "窈窕蕙蘭質，輕狂桃李心。"
        ],
        "title": "竹",
        "id": "197febae-7e36-492e-b75a-55ee86fdec97"
    },
    {
        "author": "趙鼎臣",
        "paragraphs": [
            "韵勝應難畫，肌香不受熏。",
            "拂眉煙度柳，梳鬢月侵雲。",
            "歌罷猶依扇，閑來懶繫裙。",
            "最憐能賦客，渾似卓文君。"
        ],
        "title": "無題",
        "id": "15938553-a018-490e-a3f0-352cf90d6708"
    },
    {
        "author": "趙鼎臣",
        "paragraphs": [
            "行義知名早，雲霄得路遲。",
            "喜聞儒者用，忽歎哲人萎。",
            "故事留青鏁，平生有素絲。",
            "馬鳴猶躑躅，似記入朝時。"
        ],
        "title": "故大司成葛亞卿輓詩  其一",
        "id": "0927c558-479a-47e6-8fc2-fc42b479fd47"
    },
    {
        "author": "趙鼎臣",
        "paragraphs": [
            "璧水除官日，漳濱卧疾年。",
            "賀書猶未報，弔客已相先。",
            "夢幻真空矣，衣冠尚儼然。",
            "平生詩滿篋，當自有人傳。"
        ],
        "title": "故大司成葛亞卿輓詩  其二",
        "id": "74271d77-177a-4430-8ae7-338865884ea2"
    },
    {
        "author": "趙鼎臣",
        "paragraphs": [
            "鄉黨推耆舊，朝廷重老成。",
            "閨門無政事，孝悌有平生。",
            "萬卷常充宇，千金不滿籯。",
            "種成蘭玉後，華髮看昇平。"
        ],
        "title": "輓李待制浦五首  其一",
        "id": "ddd6623e-708b-4ee0-9c8c-a89ef927060b"
    },
    {
        "author": "趙鼎臣",
        "paragraphs": [
            "晚持安世橐，早掛隠居冠。",
            "子貴年方壯，家嚴色更難。",
            "古今成俯仰，歌哭異悲歡。",
            "淚滴新阡上，風吹不肯乾。"
        ],
        "title": "輓李待制浦五首  其二",
        "id": "099af733-5f65-495a-b047-9ebb42be5a3e"
    },
    {
        "author": "趙鼎臣",
        "paragraphs": [
            "就養今西府，趨庭國柄臣。",
            "上思耆艾久，詔問起居頻。",
            "贈典河圖貴，佳城馬鬣新。",
            "丹青雖可畫，那復見斯人。"
        ],
        "title": "輓李待制浦五首  其三",
        "id": "2a0e0261-a9e3-4d98-9979-1410464ca670"
    },
    {
        "author": "趙鼎臣",
        "paragraphs": [
            "人物推河內，英靈稟太行。",
            "先生雖隠晦，嗣子遂騰驤。",
            "堯舜親延接，夔龍日贊襄。",
            "于門高未了，不惜更軒昂。"
        ],
        "title": "輓李待制浦五首  其四",
        "id": "4b55e64d-b2cc-4415-b54e-168e2193fe3a"
    },
    {
        "author": "趙鼎臣",
        "paragraphs": [
            "往昔陪尊俎，從容接話言。",
            "骨雖如鶴瘦，語尚作春溫。",
            "一夢人琴失，流年日月奔。",
            "空餘華屋處，愁絕向誰論。"
        ],
        "title": "輓李待制浦五首  其五",
        "id": "9d5b5475-7d8f-48aa-9594-a4d92ce3411d"
    },
    {
        "author": "趙鼎臣",
        "paragraphs": [
            "行義推鄉里，才華動搢紳。",
            "六經常自醉，一室故安貧。",
            "未覺蒲輪晚，俄悲薤露新。",
            "他年儒學傳，莫謂史無人。"
        ],
        "title": "輓傅奉議三首  其一",
        "id": "6bc1bf36-8cde-442e-a42b-589c6e6065dd"
    },
    {
        "author": "趙鼎臣",
        "paragraphs": [
            "往日調商鼎，當年築漢壇。",
            "從容作霖雨，談笑斬樓蘭。",
            "每恐風流盡，空餘琬琰刊。",
            "承家今已矣，清淚一汍瀾。"
        ],
        "title": "輓傅奉議三首  其二",
        "id": "6787d4b3-412c-4fac-812e-05cb680e7be9"
    },
    {
        "author": "趙鼎臣",
        "paragraphs": [
            "爲儒嗟不達，射策竟知名。",
            "爵命加黄壤，詩書到後生。",
            "高年鳩杖貴，故國錦衣榮。",
            "他日蘭亭會，何由見老成。"
        ],
        "title": "輓傅奉議三首  其三",
        "id": "86c3ca93-399c-4d84-a25d-2d5028e95415"
    },
    {
        "author": "趙鼎臣",
        "paragraphs": [
            "乍捧毛生檄，初登賈傅年。",
            "低回成鶴髮，勉强用蒲鞭。",
            "遺愛西州說，清風古國傳。",
            "欲知陰德處，廷尉有青氈。"
        ],
        "title": "輓故致政大夫詩  其一",
        "id": "5d89bd8e-bda7-47cf-adc7-e7c984f79ef0"
    },
    {
        "author": "趙鼎臣",
        "paragraphs": [
            "系忝宗盟重，交推父黨尊。",
            "凄凉思往日，邂逅識朱轓。",
            "華屋耆年逝，衡門稚子存。",
            "大岯山下路，愁句向誰論。"
        ],
        "title": "輓故致政大夫詩  其二",
        "id": "a59b0553-132d-4d72-9856-abe2f3e17ba9"
    },
    {
        "author": "趙鼎臣",
        "paragraphs": [
            "絳帳名雖早，青衫位不登。",
            "對囚常涕泣，奏當極哀矜。",
            "養氣勞存想，看書廢寢興。",
            "短檠留案上，不復夜挑燈。"
        ],
        "title": "彭樂道輓詩三首  其一",
        "id": "e6a58a64-7983-49fe-907d-794620eb1b3e"
    },
    {
        "author": "趙鼎臣",
        "paragraphs": [
            "法吏真雞割，儒衣歎陸沉。",
            "官曹曾接武，談麈獨傾心。",
            "笑我趨時懶，知渠味道深。",
            "微言今已矣，慷慨獨沾襟。"
        ],
        "title": "彭樂道輓詩三首  其二",
        "id": "57b8ed45-b2b0-45d4-b1c3-544548c86a65"
    },
    {
        "author": "趙鼎臣",
        "paragraphs": [
            "身老羞干祿，家貧喜著書。",
            "妙雖窮比興，粗亦到蟲魚。",
            "潘令官何拙，虞卿意不疏。",
            "傳詩今有子，應不廢菑畬。"
        ],
        "title": "彭樂道輓詩三首  其三",
        "id": "a7d53cfe-d735-4819-b96a-7619f71a6350"
    },
    {
        "author": "趙鼎臣",
        "paragraphs": [
            "登科方欲冠，謝病未當傳。",
            "歡喜榮親日，康强任子年。",
            "入川將老矣，返魯遂終焉。",
            "他日南城路，回車一愴然。"
        ],
        "title": "劉孝叔輓詩",
        "id": "455340db-ba00-49c0-a95e-f224c8549e2c"
    },
    {
        "author": "趙鼎臣",
        "paragraphs": [
            "命也人難料，天乎子可憐。",
            "愁看一片玉，埋向九重泉。",
            "已覺荆枝悴，空餘綵服鮮。",
            "老親今八十，行路亦悽然。"
        ],
        "title": "唐康功輓詩二首  其一",
        "id": "00942ad8-724b-4b25-93b7-28e564e0e4d3"
    },
    {
        "author": "趙鼎臣",
        "paragraphs": [
            "意氣聞他日，聲名蓋此邦。",
            "膽令姦吏破，心使壯夫降。",
            "頓失歆龍一，仍存賈虎雙。",
            "風流嗟已矣，洒淚向秋江。"
        ],
        "title": "唐康功輓詩二首  其二",
        "id": "76236743-f286-4cab-ad6b-287a1e041f16"
    },
    {
        "author": "趙鼎臣",
        "paragraphs": [
            "德配平原盛，家傳相國親。",
            "桂抽三筍茂，玉種兩株成。",
            "化劍中秋冷，藏舟半夜驚。",
            "凱風從此去，忍聽自南聲。"
        ],
        "title": "故太原郡太夫人李氏輓歌詩二首  其一",
        "id": "0a31bd49-a1c9-4fb8-a34f-366dc80c21bc"
    },
    {
        "author": "趙鼎臣",
        "paragraphs": [
            "大郡開湯沐，高堂問凊溫。",
            "腰金仍及婿，持橐更連孫。",
            "養極千鍾富，身兼五福尊。",
            "從今雋京兆，誰爲賞平反。"
        ],
        "title": "故太原郡太夫人李氏輓歌詩二首  其二",
        "id": "95c8b680-5518-4477-ac35-a8cbdf10f721"
    },
    {
        "author": "趙鼎臣",
        "paragraphs": [
            "象服承恩日，金牋告第初。",
            "御前頒詔旨，天上寫除書。",
            "流水三春逝，黄粱一夢虛。",
            "七絃雖自足，亡已復何如。"
        ],
        "title": "故安定郡太夫人郭氏輓詩二首  其一",
        "id": "11b638ec-7b72-4b5b-bf84-808f8f2911a2"
    },
    {
        "author": "趙鼎臣",
        "paragraphs": [
            "卜葬開新兆，從姑返舊塋。",
            "二卿銜恤意，八座悼亡情。",
            "蘋藻全拋却，松楸已種成。",
            "魚軒相逐去，非復是平生。"
        ],
        "title": "故安定郡太夫人郭氏輓詩二首  其二",
        "id": "aec2a69f-fc6a-403a-b9a3-b6dba4be9ea2"
    },
    {
        "author": "趙鼎臣",
        "paragraphs": [
            "坐愛王孫不嗣音，東家芳草怨何深。",
            "柳芽得雨皆青茁，花葉隨風故陸沉。",
            "未可便成春去恨，猶堪自强老來心。",
            "直須淡墨題名了，一醉相期到上林。"
        ],
        "title": "夜直宿有懷",
        "id": "ac3c9f2c-7afd-4d5e-8545-44946dcf91e8"
    },
    {
        "author": "趙鼎臣",
        "paragraphs": [
            "簿領勞人不少休，暫因王事得抽頭。",
            "不辭出郭辛勤去，聊作尋春爛漫遊。",
            "酒興欲狂無客喚，雪花方急被風收。",
            "鑾輿不日臨千畝，鬰鬰天田瑞氣浮。"
        ],
        "title": "二月八日以藉田職事雪中至郊外歸過美之題于屋壁",
        "id": "75095b15-bcd6-49c7-bbeb-afb172fc4856"
    },
    {
        "author": "趙鼎臣",
        "paragraphs": [
            "鳴鳩喚婦喜新晴，舊燕尋巢乍入城。",
            "雷送雨聲逢甲子，寒留春色到清明。",
            "賞心未向桃蹊發，飽意先從麥隴生。",
            "覓句盡於南畝得，粗官真自少風情。"
        ],
        "title": "社日過美之兄",
        "id": "27e75bc7-b9ae-4d37-a295-cfa55400c2b2"
    },
    {
        "author": "趙鼎臣",
        "paragraphs": [
            "老欲爭春未肯降，强陪諸彥倒空缸。",
            "上林春景宜寒食，水殿樓臺勝曲江。",
            "花裏人家酤酒斗，葦間釣艇買魚雙。",
            "眼穿不見春風面，翠袖依微半隠窗。"
        ],
        "title": "寒食前一日率趙伯山李漢老楊時可秦夷行劉仲忱游西池泛舟置酒分韵賦詩以每日江頭盡醉歸爲韵余得江字因即賦所見",
        "id": "d73c5da3-6ee1-4a43-9877-ebddc3ba47a9"
    },
    {
        "author": "趙鼎臣",
        "paragraphs": [
            "今年已作暗寒食，此日正如盲老翁。",
            "病眼昏昏迷白黑，幻花隠隠出青紅。",
            "人歌人哭千家裏，春雨春晴一夢中。",
            "會放目光牛背上，轉頭何事不成空。"
        ],
        "title": "寒食道中病目",
        "id": "dcfd86d1-2cd8-4222-a382-7a63820a03ef"
    },
    {
        "author": "趙鼎臣",
        "paragraphs": [
            "天末題詩望故鄉，碧雲煙樹兩茫茫。",
            "青山九折屢回首，杜宇一聲還斷腸。",
            "別後已成千萬恨，書來不寄兩三行。",
            "江南春盡頻相憶，爲有楊梅欲共嘗。"
        ],
        "title": "暮春東陽道中寄鄉里弟兄",
        "id": "2fcd254a-a3de-47dc-9dfc-f7c7205a1339"
    },
    {
        "author": "趙鼎臣",
        "paragraphs": [
            "父老歡呼夾道周，將軍喜色在眉頭。",
            "臨邊已見三開府，翫月何妨七倚樓。",
            "盛事珠璣交履舄，豐年酒肉到耡耰。",
            "請公徑作通宵飲，今夜何須秉燭遊。"
        ],
        "title": "仲秋席上呈張幾仲",
        "id": "98749293-81b3-4cd4-a0a0-f2446f452485"
    },
    {
        "author": "趙鼎臣",
        "paragraphs": [
            "重陽何處可銜盃，瀛海新成百尺臺。",
            "白雁迎霜前日到，黄花冒雨一時開。",
            "籬邊歲歲民同樂，塞外年年上倚才。",
            "况有登高能賦客，孫郎聲價擅天台。"
        ],
        "title": "九日張師席上次韵志康",
        "id": "2fab3fed-9b7a-449d-8875-f812c29f710c"
    },
    {
        "author": "趙鼎臣",
        "paragraphs": [
            "橫笛休吹且當撾，幽人夢短不禁茶。",
            "風琴不鼓自成曲，雪蘂無香猶是花。",
            "瑚璉少時輕子貢，鷦鷯此日慕張華。",
            "勞生正是南飛雁，秋去春來詎有涯。"
        ],
        "title": "次韵張衡父冬夕書事",
        "id": "c584a5a3-4308-4e0c-be4e-655ea4c689f5"
    },
    {
        "author": "趙鼎臣",
        "paragraphs": [
            "區區州縣信徒勞，今日天涯倍寂寥。",
            "流水有溪皆赴海，泛舟無處不乘潮。",
            "登臨初識山川險，來往空悲歲月消。",
            "但可此身長得飽，不妨斗米折吾腰。"
        ],
        "title": "二十二日泛舟曹娥江至蔡家山以晚潮將至趨陸至白宋堰遂復登舟",
        "id": "2b3dea74-4ae3-4199-94c6-b879e0438b7e"
    },
    {
        "author": "趙鼎臣",
        "paragraphs": [
            "砌下蛩聲日夜催，秋之爲氣信悲哉。",
            "西風不送愁歸去，白髮能將老到來。",
            "涸轍久知吾有命，壯圖今見子方開。",
            "相寬更辱新詩句，川上難忘逝者哀。"
        ],
        "title": "九月一日舟次雍邱次翟靜叔韵",
        "id": "5bc4486f-9fd2-4ccd-b38a-9a77ec324897"
    },
    {
        "author": "趙鼎臣",
        "paragraphs": [
            "一舍相望馬不前，秋風搔首故依然。",
            "江湖流落三千里，筆硯追隨二十年。",
            "歎我塵埃凋髮齒，知君卜築近林泉。",
            "生涯粗足能歸否，老大何妨不著鞭。"
        ],
        "title": "次岢嵐軍寄保德倅同年王粹公",
        "id": "6d67fe61-0d6a-4a75-925e-c55d3b8bac0b"
    },
    {
        "author": "趙鼎臣",
        "paragraphs": [
            "匹馬青衫忽叩門，山前燈火已黄昏。",
            "蒼顔白髮身雖老，白酒黄鷄意尚存。",
            "醉裏未嘗呵李廣，遠來獨肯送陳蕃。",
            "要敦薄俗惟君可，感激猶懷一飯恩。"
        ],
        "title": "是日晚次晉祠日已暮矣有客呼門甚急問之則陽曲尉高履伯祥也不鄙謂余置酒敘別感其志意以詩贈之高嘗客河間河間帥南陽公以一飯禮焉高每語余未始不感激也故見于卒章",
        "id": "fb69aa45-3451-498b-aa61-632485e6ce2e"
    },
    {
        "author": "趙鼎臣",
        "paragraphs": [
            "相逢奔走兩河壖，來往空驚月再圓。",
            "王事敢辭同契闊，客遊還喜共周旋。",
            "暮行野岸泥三尺，夜宿人家屋一椽。",
            "歸看彭郎應大笑，東軒何事不留連。"
        ],
        "title": "塞下",
        "id": "25bbf820-b5a4-4430-9721-dc37a574b7eb"
    },
    {
        "author": "趙鼎臣",
        "paragraphs": [
            "驊騮終日在道路，鸚鵡一生遭網羅。",
            "諸公但欲選才耳，明府其如多事何。",
            "釜中烹魚莫倉卒，車下叩角徒悲歌。",
            "寄書請問皇華使，今日誰堪政事科。"
        ],
        "title": "任邱道中值雪贈權邑宰曹弋取道曹河間同僚也  其一",
        "id": "3eebee11-54a3-47b6-9af1-5171871b2b36"
    },
    {
        "author": "趙鼎臣",
        "paragraphs": [
            "塞南塞北平如掌，冬後冬前暖似春。",
            "鷄唱曉聲頻送客，雪藏歸路苦留人。",
            "論交自覺于詩薄，投分誰知與酒親。",
            "恐被應劉來覓句，故看子建乞諸鄰。"
        ],
        "title": "任邱道中值雪贈權邑宰曹弋取道曹河間同僚也  其二",
        "id": "758f8624-979c-4be0-a15c-e1b05281bad4"
    },
    {
        "author": "趙鼎臣",
        "paragraphs": [
            "都人夾道袂成陰，護駕爭看萬羽林。",
            "放仗端門歸內早，飛花梁苑慰民深。",
            "雨暘時若皆天意，夙夜惟寅本帝心。",
            "赤子但聞歌擊壤，未知何以報君臨。"
        ],
        "title": "上恭祀圜丘天宇晴霽既慶成數日乃得小雪御製喜雪詩示羣臣代人次韵擬和",
        "id": "d0d468f2-a1a4-4d37-be0c-ace117c35279"
    },
    {
        "author": "趙鼎臣",
        "paragraphs": [
            "朝罷正元改歲華，都城飛雪夜如沙。",
            "似知天上焦勞意，來作人間散漫花。",
            "和氣與春生畎畝，恩波隨地徹荒遐。",
            "君王只爲豐年喜，二月何妨見草芽。"
        ],
        "title": "代擬和御製喜雪詩",
        "id": "f2a54c48-768b-40c2-b88a-d3bb1494c354"
    },
    {
        "author": "趙鼎臣",
        "paragraphs": [
            "一封細札下明光，幕府匆匆夜促裝。",
            "天子賜書追賈馬，師臣草制拜龔黄。",
            "東都已散隨車雪，西雒初留聽訟棠。",
            "三日造朝真未速，方須杞梓構明堂。"
        ],
        "title": "喜雪上王尹",
        "id": "a2600192-5129-4a3a-9abf-982774c2525b"
    },
    {
        "author": "趙鼎臣",
        "paragraphs": [
            "和氣先來慰旅人，中宵溫暖便知春。",
            "但疑造化回天地，豈料風雲動鬼神。",
            "洗濯萌芽歸草木，掃除瘴癘入埃塵。",
            "隔牆似聽閭閻說，邵父朝來喜色新。"
        ],
        "title": "客舍喜雪呈邵稽仲",
        "id": "6d4ae44b-6b44-4a15-9b95-22079146cd5b"
    },
    {
        "author": "趙鼎臣",
        "paragraphs": [
            "天上紛紛地上勻，攙先來作塞垣春。",
            "不憂病客衣無褐，要助詩翁筆有神。",
            "且可留連遮瓦礫，莫教容易雜泥塵。",
            "悔將布鼓雷門過，謝罪從今欲自新。"
        ],
        "title": "再和二首  其一",
        "id": "92bbab37-ff37-4e26-aa54-dca3c1c2853b"
    },
    {
        "author": "趙鼎臣",
        "paragraphs": [
            "冬來玉燭更調勻，傍歲先教雪報春。",
            "色借樓臺呈氣象，力欺狐兔失精神。",
            "故應桃李知陰德，聊許冰霜作後塵。",
            "不用漁蓑苦圖畫，使君詩句自清新。"
        ],
        "title": "再和二首  其二",
        "id": "519fe1e7-b630-4ff1-8da9-70f826abaef9"
    },
    {
        "author": "趙鼎臣",
        "paragraphs": [
            "真是銀河落半空，天公捨施作年豐。",
            "巧心未到芳菲處，飽意先歸稼穡中。",
            "積素乍憑風凜凜，流膏應待日融融。",
            "更須今夜邀明月，要看清光幾許同。"
        ],
        "title": "次韵邵稽仲喜雪詩",
        "id": "c59f5253-19a3-422d-b832-9f02c315fb01"
    },
    {
        "author": "趙鼎臣",
        "paragraphs": [
            "春分猶著御冬衣，寒色憑陵暖自遲。",
            "入眼未教花惱客，斷腸先被雪催詩。",
            "酒中有聖曾何敢，醉裏尋鄉自不辭。",
            "柳絮因風佳句在，報君已負一年期。"
        ],
        "title": "去冬張若水伯奮以雪詩示余懶不暇和張屢趣之因謾謂張候有雪當奉和二月五日平旦雪數寸遽作此詩",
        "id": "ed903766-817d-4317-8788-24b62ead3aef"
    },
    {
        "author": "趙鼎臣",
        "paragraphs": [
            "陌上行人欲飲冰，常年四月未炎蒸。",
            "熱因常侍雖無據，塵類元規自可憎。",
            "南畝望雲心激烈，老巫當午氣憑陵。",
            "故應此旱由風伯，訟汝于天豈不能。"
        ],
        "title": "憫旱",
        "id": "1e23ac95-f7bc-4d76-ad24-e0e377b9b0f2"
    },
    {
        "author": "趙鼎臣",
        "paragraphs": [
            "天公作雨萬龍趨，倒捲黄河不用符。",
            "鶴集東山興婦嘆，水添北海助鵬圖。",
            "轉緣泥淖嗟疲懦，賡和篇章愧淺膚。",
            "夜報燈花雙蘂好，忽驚簷溜曉來無。"
        ],
        "title": "耿伯順用趨字韵作苦雨詩次韵答之",
        "id": "9521c148-53fc-49ce-836d-324020f5dfab"
    },
    {
        "author": "趙鼎臣",
        "paragraphs": [
            "雁蕩山前萬壑趨，故人新剖左魚符。",
            "眼中風物皆詩句，到處溪山是畫圖。",
            "柑子剩量金尺寸，荔支遠致玉肌膚。",
            "謝公巖畔因行樂，借問周郎好在無。"
        ],
        "title": "送韓存思誠出守永嘉并寄同年周恭叔",
        "id": "68a142fa-622d-4324-b36d-2bf38c3fa23b"
    },
    {
        "author": "趙鼎臣",
        "paragraphs": [
            "白頭冉冉省中趨，欲乞君王竹使符。",
            "漸覺求田真上策，絕知躍馬太狂圖。",
            "不妨書籍時遮眼，已免蚊虻夜噆膚。",
            "老矣尚思交勝友，平生此意未全無。"
        ],
        "title": "耿伯順見和趨字韵詩次韵謝之",
        "id": "bf9f29c8-3ac3-482e-b9aa-6ebdb8b1d08b"
    },
    {
        "author": "趙鼎臣",
        "paragraphs": [
            "天府春來接步趨，立談意氣偶相符。",
            "詩名高似三都賦，句法嚴於八陣圖。",
            "數仞未容窺閫奧，一斑猶喜見皮膚。",
            "不嫌俗客塵埃甚，時許篇章到我無。"
        ],
        "title": "何得之見和次韵謝之",
        "id": "bd05d1d5-bfc9-4138-96f0-c0625d644e8a"
    },
    {
        "author": "趙鼎臣",
        "paragraphs": [
            "入戲萊衣問起居，出班條教吏民趨。",
            "韋平繼世調金鼎，父子同時合虎符。",
            "一姓連書三守貴，兩轓今見四輪朱。",
            "須將盛事煩耆舊，晝錦堂中作畫圖。"
        ],
        "title": "韓循之治守安陽以病求代詔以其子衛尉少卿肖胄似夫爲安陽守以詩送之",
        "id": "540a3690-4162-4546-b369-616947e370ea"
    },
    {
        "author": "趙鼎臣",
        "paragraphs": [
            "五十專城鬢尚青，左符分得意縱橫。",
            "吏民猶記孔北海，宗室誰如劉更生。",
            "秋到郡樓和月上，花開後院带春行。",
            "何時我亦驅千騎，得傍三齊作附城。"
        ],
        "title": "送趙勝非出守濰州",
        "id": "a88d89c7-faa8-4d47-8e1a-b0c605198488"
    },
    {
        "author": "趙鼎臣",
        "paragraphs": [
            "爲郎歲久坐無氈，夢想扁舟眼欲穿。",
            "得郡更兼天祿閣，逢人先說惠山泉。",
            "欲知炙味余雖勇，爭下鞭梢子獨先。",
            "別後若爲相憶處，大江南畔月嬋娟。"
        ],
        "title": "送何亨老以直秘閣出守毗陵",
        "id": "53aaa458-6f98-4de2-bb92-3adf9332a96c"
    },
    {
        "author": "趙鼎臣",
        "paragraphs": [
            "傳聞喜色動周邦，日日江邊望節幢。",
            "天下文章曾第一，關西材氣本無雙。",
            "好栽紅藥歸持橐，却駕朱幡遠渡江。",
            "千里不須勞筆力，從來九鼎尚能扛。"
        ],
        "title": "送李元量知池州",
        "id": "71e437c9-79b6-4ed4-a36b-afba6f147720"
    },
    {
        "author": "趙鼎臣",
        "paragraphs": [
            "山到甌閩特地奇，滿城樓觀碧參差。",
            "勝游入眼如甘蔗，喜色逢人說荔枝。",
            "痛飲莫辜千日酒，劇談聊付一枰棋。",
            "侍郎豈弟如慈父，想見邦人不忍欺。"
        ],
        "title": "送柳叔達侍知福州",
        "id": "e52bb10d-9dd9-4644-af6c-9eb6c0521786"
    },
    {
        "author": "趙鼎臣",
        "paragraphs": [
            "天邊使節動星辰，銜命歸家得意新。",
            "負弩不須煩縣令，揮金聊復燕鄉人。",
            "錦衣行處江天曉，華表歸時社樹春。",
            "暫試銅山陶鑄手，速應西上莫逡巡。"
        ],
        "title": "送同舍朱君彥明奉使東南措置銅事",
        "id": "19fbc190-bf0a-4ea4-bd54-5bb5787d3a30"
    },
    {
        "author": "趙鼎臣",
        "paragraphs": [
            "仁如堯舜聖天子，孝似騫參賢使君。",
            "拜章北闕墨尚濕，刻印東州符已分。",
            "從今懽笑對黄髮，不復咨嗟看白雲。",
            "知公閉閣坐自了，比屋孝弟皆欣欣。"
        ],
        "title": "送王取道二首  其一",
        "id": "e01e7682-b69a-43a2-855c-695a1491f999"
    },
    {
        "author": "趙鼎臣",
        "paragraphs": [
            "凜然孝子與忠臣，恩義雙全在一身。",
            "來作會稽千里雨，去爲東武萬家春。",
            "定將清浄安齊俗，空有謳歌戴越民。",
            "想過故鄉須少駐，曉行方見錦衣新。"
        ],
        "title": "送王取道二首  其二",
        "id": "d2ff2f90-813d-49f1-a2d4-5e9499285ece"
    },
    {
        "author": "趙鼎臣",
        "paragraphs": [
            "眼看汗血已成駒，忽泛扁舟興不疏。",
            "官小自應親簿領，政成當遣樂樵漁。",
            "舉行詩禮爲家法，收拾江山作俸餘。",
            "蘋滿汀洲相憶處，秋風寄取一行書。"
        ],
        "title": "送蘇師德主簿領赴官和州",
        "id": "c39af760-62da-4f23-967b-cbdc99be0169"
    },
    {
        "author": "趙鼎臣",
        "paragraphs": [
            "喜報征車已罷休，解鞍聊足放眉頭。",
            "異時安石難高卧，此日相如固倦游。",
            "花恨春遲方半吐，雲欺風弱未全收。",
            "正須麴糵相料理，萬斛舟中試拍浮。"
        ],
        "title": "美之得免西行喜甚以韵見報因賀之美之嘗許候得報即置酒故見於卒章",
        "id": "0bf3eb46-f95d-4d8f-87a0-87c57cf6cbde"
    },
    {
        "author": "趙鼎臣",
        "paragraphs": [
            "好在青山隠翠眉，遥知不負芰荷衣。",
            "越吟凄斷終懷本，宋鷁徘徊故倦飛。",
            "世路百憂無似客，人情萬事莫如歸。",
            "况逢鄴下多才子，剩判流霞醉落暉。"
        ],
        "title": "次韵仲兄美之喜歸二首  其一",
        "id": "9be9d8d8-fe81-4677-a0b1-bfa3f4c3549a"
    },
    {
        "author": "趙鼎臣",
        "paragraphs": [
            "纖纖楊葉舞脩眉，珍重煙光惹客衣。",
            "碧杏梢頭鶑百囀，黄茅簷外燕雙飛。",
            "自諳漁父醒猶醉，莫怨劉郎去又歸。",
            "今日正南驅馬首，未饒陰藿向陽暉。"
        ],
        "title": "次韵仲兄美之喜歸二首  其二",
        "id": "d277c78c-ae8a-4216-b9fd-debb3ae96cbe"
    },
    {
        "author": "趙鼎臣",
        "paragraphs": [
            "折腰斗米笑徒勞，薄宦何能損一毛。",
            "他日未應忘令尹，今年還是省東曹。",
            "溟鵾得水鱗終變，韝鶚逢秋勢必高。",
            "隋岸春深好楊柳，莫將歸思滯江皋。"
        ],
        "title": "張子儀以省員罷官若不釋然者以詩勉之",
        "id": "31fd4764-9e32-4909-a5e6-4c37e83120ee"
    },
    {
        "author": "趙鼎臣",
        "paragraphs": [
            "當年五馬富才華，百斛珠璣在咄嗟。",
            "陌上行春迎曉日，樓頭待月送餘霞。",
            "屢聞田父歌遺愛，時有游人指漸嘉。",
            "笑殺即今癡太守，二毛憔悴眼昏花。"
        ],
        "title": "次韵前南陽太守王傳翁",
        "id": "1f5e9f8d-0c15-4d3d-8e6f-83d5bc3376d1"
    },
    {
        "author": "趙鼎臣",
        "paragraphs": [
            "清漳北去水滔滔，一舍相望倍鬰陶。",
            "腐肉豈宜攖利劍，小鷄聊用試牛刀。",
            "馮驩久客彈長鋏，揚子多愁賦廣騷。",
            "無限秋風助佳興，故人不見我心勞。"
        ],
        "title": "寄武景才",
        "id": "9df43b04-fb9a-4586-9d8f-1815eb63cecf"
    },
    {
        "author": "趙鼎臣",
        "paragraphs": [
            "咳唾珠璣出緒餘，舊傳詞賦壓三都。",
            "先生年輩如今少，鄉里人情似舊無。",
            "睡思不禁詩作惱，衰顔正頼酒塗糊。",
            "他年雞黍陪鄉社，愧我空空一鄙夫。"
        ],
        "title": "鄉人胡舜舉見和再次韵",
        "id": "56b6f03d-b046-4755-a7a7-dd82fd22b37b"
    },
    {
        "author": "趙鼎臣",
        "paragraphs": [
            "十年不到魯東門，歸夢長隨酒半醺。",
            "後進頗能欺俗吏，故交獨肯寄高文。",
            "老貪北闕千鍾米，興在西山一段雲。",
            "欲乞此身南畝去，移書先報葦溪聞。"
        ],
        "title": "次韵翟二淳老見寄",
        "id": "f41454c7-a591-4146-8823-d64b42bce628"
    },
    {
        "author": "趙鼎臣",
        "paragraphs": [
            "白髮爲郎亦偶然，戴盆何敢望青天。",
            "簿書不足妨談麈，稍入聊能續爨煙。",
            "竹隠逢秋應怨鶴，葦溪過雨欲生蓮。",
            "一籌太息輸吾子，老圃堂成在我先。"
        ],
        "title": "次韵翟淳老",
        "id": "9c930faf-dc24-4c01-ba6d-c6e18f91550a"
    },
    {
        "author": "趙鼎臣",
        "paragraphs": [
            "浩然骨冷但孤墳，疏雨梧桐句法存。",
            "忽見新詩來故里，錯疑夫子是諸孫。",
            "江頭春暖堪乘興，洲上花開不掩門。",
            "日日城南望消息，僕夫爲我取征轅。"
        ],
        "title": "次韵夏倪均父見和轅字韵詩六首  其一",
        "id": "082dc8c9-4cc7-480a-87f9-10daaa68aa60"
    },
    {
        "author": "趙鼎臣",
        "paragraphs": [
            "南都詞賦舊傳聞，但有風流梗槩存。",
            "花徑逢春張錦繡，竹林過雨長兒孫。",
            "跨城樓觀雲連夜，隔岸人家水映門。",
            "正要子詩彈壓在，不應無事滯輪轅。"
        ],
        "title": "次韵夏倪均父見和轅字韵詩六首  其二",
        "id": "0594933d-ff6f-4eac-b1b0-3e4eb034e4f8"
    },
    {
        "author": "趙鼎臣",
        "paragraphs": [
            "織女機頭五色紋，裁成錦段遠相存。",
            "篇篇境界如甘蔗，一一詞章是外孫。",
            "載酒有人曾問字，談詩無客敢登門。",
            "可憐衰病南陽守，强駕疲牛逐後轅。"
        ],
        "title": "次韵夏倪均父見和轅字韵詩六首  其三",
        "id": "e2274435-e64b-4db6-ae12-caec380055ad"
    },
    {
        "author": "趙鼎臣",
        "paragraphs": [
            "眼看花枝作霧昏，年來無復壯心存。",
            "酒盃屢諫愁聽婦，丁口新添喜到孫。",
            "攬鏡自憐霜鬢叟，閉關誰顧雀羅門。",
            "乘車强欲班春去，野老携壺許傍轅。"
        ],
        "title": "次韵夏倪均父見和轅字韵詩六首  其四",
        "id": "6b8c0aa5-57ff-4f15-b39c-4d94fca48831"
    },
    {
        "author": "趙鼎臣",
        "paragraphs": [
            "西郊不雨屢占雲，撫字區區志頗存。",
            "未暇溉田如召父，翻愁告糴遣臧孫。",
            "願聞滂沛流鴛瓦，相見歡呼動蓽門。",
            "乞與高文訟風伯，卧龍何事敢停轅。"
        ],
        "title": "次韵夏倪均父見和轅字韵詩六首  其五",
        "id": "939ba298-7631-49fd-9985-1ca83716723e"
    },
    {
        "author": "趙鼎臣",
        "paragraphs": [
            "何郎宿草已生墳，常老題詩翰墨存。",
            "陶令一生惟愛酒，孟郊千古遂無孫。",
            "探花梁苑春騎馬，踏雪繁臺夜叩門。",
            "欲覓舊游何處在，故人不見漫回轅。"
        ],
        "title": "次韵夏倪均父見和轅字韵詩六首  其六",
        "id": "44c7bcba-1110-46db-bd55-0c4fd52aac7b"
    },
    {
        "author": "趙鼎臣",
        "paragraphs": [
            "百年圖史富縱橫，痛飲狂歌過一生。",
            "稷下先生初應詔，關西夫子舊知名。",
            "乘槎不覺侵霄漢，枕石終思返釣耕。",
            "好遣家童報消息，曉猿無事莫相驚。"
        ],
        "title": "贈王正叔",
        "id": "e8b4747f-9773-4868-9c46-42d9448c6e8f"
    },
    {
        "author": "趙鼎臣",
        "paragraphs": [
            "南郭先生心似灰，一官偶向此間來。",
            "詩才舉世當歸遜，德行何人敢望回。",
            "三徑就荒知有命，十年不調惜無媒。",
            "更添貧病相料理，頗遣黄花近酒盃。"
        ],
        "title": "少夷見和戲以其韵贈之",
        "id": "674a9421-cc6e-402f-a50d-2d681b6ae127"
    },
    {
        "author": "趙鼎臣",
        "paragraphs": [
            "十年眉宇記清揚，班列爭看玉照行。",
            "奏雅不應參鄭衛，論交何必減潘楊。",
            "老妻釀酒新知法，稚子扶犁漸肯堂。",
            "心計此身歸已足，不須辛苦問耕桑。"
        ],
        "title": "次韵趙伯山見贈",
        "id": "9db614b1-4b9d-4239-b2dc-d79cce36d447"
    },
    {
        "author": "趙鼎臣",
        "paragraphs": [
            "憂患相隨不少寬，出門贏得淚汍瀾。",
            "豈知桃李爭春色，但覺塵埃逐馬鞍。",
            "客裏自應書問少，老來尤念別離難。",
            "故人曾解相思否，乞取相思過眼看。"
        ],
        "title": "寄楊時可許少尹時有從兄之喪",
        "id": "38605003-e420-4011-8310-d50573fafb9c"
    },
    {
        "author": "趙鼎臣",
        "paragraphs": [
            "髮如黑漆未成翁，野鶴孤高不受籠。",
            "踠足自疑天宇隘，舉鞭可但冀羣空。",
            "閑吟秀句邀詩客，自協新聲按舞童。",
            "已卜異時干典謁，莫嫌俗士不教通。"
        ],
        "title": "余去冬赴南陽過尉氏以不獲見孫少魏爲恨近於同僚處見孫詩次韵寄之",
        "id": "9514ccb0-f616-4f8d-9a7d-54a0dfebc2d5"
    },
    {
        "author": "趙鼎臣",
        "paragraphs": [
            "與兄憔悴各他鄉，細數平生可斷腸。",
            "少日父兄俱過隙，老來兒女忽成行。",
            "夢游湖北心常折，身在周南鬢已蒼。",
            "莫向秋風原上望，脊令飛墮轉悲凉。"
        ],
        "title": "寄外兄張會之",
        "id": "9e490baf-9446-4eb2-b3c8-c05125518442"
    },
    {
        "author": "趙鼎臣",
        "paragraphs": [
            "少游太學饒夫子，老倚清松璧上人。",
            "好與惠休爲後嗣，直疑賈島是前身。",
            "浮萍暫聚曾交臂，獨鶴孤飛遂絕塵。",
            "肯念故人今白髮，與雲出岫莫辭頻。"
        ],
        "title": "贈如璧長老二首  其一",
        "id": "2263c365-e041-4918-b819-36cad6b28dba"
    },
    {
        "author": "趙鼎臣",
        "paragraphs": [
            "自爲雲山作主人，更邀麋鹿作比鄰。",
            "一齋一粥今禪伯，無姓無名古逸民。",
            "盡了委緣心似水，未捐習氣筆如神。",
            "丐師石上菖蒲節，要度人間八十春。"
        ],
        "title": "贈如璧長老二首  其二",
        "id": "128f993a-e934-4fc5-bbce-503ea43227ef"
    },
    {
        "author": "趙鼎臣",
        "paragraphs": [
            "往歲丁年戲綵同，別來幾度茁葭蓬。",
            "貧無負郭嗟吾拙，老有名駒慰子窮。",
            "雲斷太行雙拱木，鶴歸華表兩悲翁。",
            "更憐頭裏千莖雪，縱得春風不解融。"
        ],
        "title": "元祐中先人將漕淮南與長樂林旦次中爲僚其子碩儒膚與余游相好也後三十五年復相見於京師道舊涕淚已而復遣其愛子薿見過仍辱贈詩敘疇昔之好次其韵答之",
        "id": "2963e797-1b97-41a1-82df-b5901168632d"
    },
    {
        "author": "趙鼎臣",
        "paragraphs": [
            "尺書不獻罪何逃，每讀新詩勝讀騷。",
            "千里寄懷惟短夢，十年飲德似醇醪。",
            "次公治郡聲方藉，陶令拋官趣獨高。",
            "俗吏無緣參步武，白頭終日漫塵勞。"
        ],
        "title": "韓次律在許下與葉少藴唱和他日以寄余因次韵和之并以寄葉",
        "id": "20e582ca-4aa7-4e1e-9bd1-0a55137659a5"
    },
    {
        "author": "趙鼎臣",
        "paragraphs": [
            "眼看簿領眩生花，共指牆陰待日斜。",
            "水部詩名今獨步，河梁句法舊傳家。",
            "未容碧海歸深闊，應許陽春辦咄嗟。",
            "莫爲瓊瑶生校計，古人初不廢投瓜。"
        ],
        "title": "暇日過西曹謁何安中得之李倞沖季咸許出近詩而未也戲以詩索",
        "id": "cdfe89c5-b613-49ec-b012-aea5dc662c46"
    },
    {
        "author": "趙鼎臣",
        "paragraphs": [
            "少年識字是天刑，妄意扶摇起北溟。",
            "我似羸羊安可駕，子如快劍不須硎。",
            "汗傳驥種方新赤，氈付衡門只舊青。",
            "滿紙惡詩將底用，爲糊新樣小圍屏。"
        ],
        "title": "司令謝兢元賜以詩見索近文且敘世舊次韵謝之",
        "id": "ce039fac-8093-4211-a6e0-c8b9323dfd12"
    },
    {
        "author": "趙鼎臣",
        "paragraphs": [
            "河鼓仙人喜欲狂，雲軿稍渡漢中央。",
            "應嗟此夜成弦筈，又待明年換雪霜。",
            "乞巧本非吾輩事，追歡已屬少年場。",
            "可憐愁殺朱夫子，竟夕哦詩仰屋梁。"
        ],
        "title": "次韵朱琳天球",
        "id": "68b22ff6-5da1-4cd7-973f-6bd111e8a103"
    },
    {
        "author": "趙鼎臣",
        "paragraphs": [
            "風流誰似許南陽，人到于今尚不忘。",
            "筆下涌成三峽水，胸中蓋就百花堂。",
            "召公棠蔭家家滿，潘令桃蹊處處芳。",
            "借問蔡州何所似，瓠壺形勢若爲長。"
        ],
        "title": "春日燕百花堂有懷前太守許子大以詩戲之",
        "id": "b66af153-25d5-40e8-9847-af8b8754abf7"
    },
    {
        "author": "趙鼎臣",
        "paragraphs": [
            "天上王孫馳譽早，江南官舍結交深。",
            "舉頭共惜湖山隔，屈指空驚歲月侵。",
            "青社欲頒從事酒，綈袍尤見故人心。",
            "絕聞列屋皆傾國，何日纖纖手自斟。"
        ],
        "title": "頃官會稽與江彥文趙勝非爲僚蓋二十餘年于今矣前日相會于庭中道舊樂勝非許以家釀餉我久而不至嘗請爲後堂之客屢矣輒復未果意者殆余請之未堅也因以詩戲之并約彥文同賦",
        "id": "d7c257e0-87bb-4854-8915-0d6507e12414"
    },
    {
        "author": "趙鼎臣",
        "paragraphs": [
            "雨裏黄花愁正絕，籬邊白酒意殊深。",
            "曲拳自覺我無用，然諾誰知公不侵。",
            "便許餔糟真好事，獨令染指亦何心。",
            "小哉正恨鴟夷腹，傾倒聊堪一再斟。"
        ],
        "title": "既以詩乞酒於勝非而彥文云吾酒殆不減渠當以餉子九日遶菊獨對空樽而彥文使至因次前韵戲之",
        "id": "5cde8274-f7e9-4b3b-a897-6ee598ddc037"
    },
    {
        "author": "趙鼎臣",
        "paragraphs": [
            "解擯先生空儻䓪，草玄夫子獨精深。",
            "談詩亹亹心常折，使酒時時氣頗侵。",
            "欲炙已勤知子意，投醪雖儉蓋吾心。",
            "端知皓腕如綿弱，故遣涓涓只細斟。"
        ],
        "title": "時可屢欲嘗白酒會有客饋余因分以餉之既而惠詩譏酒器之隘因復次深字韵爲答時可新買舞鬟甚麗而尚稚故云",
        "id": "4dd2af8b-3747-4bbb-9444-993218c333b7"
    },
    {
        "author": "趙鼎臣",
        "paragraphs": [
            "清渭三年伴濁涇，鴻毛一舉便冥冥。",
            "帳前共聽將軍令，塞下爭看使者星。",
            "四坐應劉邀俊彥，兩行燕趙列娉婷。",
            "只知左手持螯美，不念貧交正獨醒。"
        ],
        "title": "朱貢父自尚書郎領憲河朔會高陽闕守因攝帥事以詩寄之且覓蟹螯",
        "id": "165cfb17-3f2c-452e-9b04-54bb5726afa3"
    },
    {
        "author": "趙鼎臣",
        "paragraphs": [
            "登車未肯便埋輪，置酒邀賓一笑春。",
            "北海尊罍知意重，太常官職恨齋頻。",
            "愁霖已逐清歡失，勝槩空隨好夢新。",
            "喚取江潭憔悴客，莫教偏作獨醒人。"
        ],
        "title": "史東美置酒見招偶以釋奠致齋不果往因爲詩戲之以請他日之約兼呈周與劉敏叔",
        "id": "b2552b07-fb23-4a18-88dd-95ec62831347"
    },
    {
        "author": "趙鼎臣",
        "paragraphs": [
            "小坡不見二年餘，聞到都城信有諸。",
            "雪裏便回非興盡，魚中不寄是情疏。",
            "朱門但識將軍第，陋巷難逢長者車。",
            "別後欲知安否在，試憑青鳥問何如。"
        ],
        "title": "聞蘇叔黨至京客於高殿帥之館而未嘗相聞以詩戲之",
        "id": "dae14b5c-cc2a-43cf-9d99-402cb5e51da2"
    },
    {
        "author": "趙鼎臣",
        "paragraphs": [
            "薄暮傳呼使者忙，兒童顛倒著衣裳。",
            "花開鐵樹何曾識，棗熟東家漫得嘗。",
            "厭客欲開丞相閣，絕交先寄洞庭香。",
            "直須載酒同君飲，免使繁枝怨曉霜。"
        ],
        "tags": [
            "洞庭湖"
        ],
        "title": "走筆謝仲達餉新橘詩",
        "id": "3f28489e-5368-4318-b87b-e0cf65a0dc1f"
    },
    {
        "author": "趙鼎臣",
        "paragraphs": [
            "帝燕蓬萊月最良，廣寒仙部出中房。",
            "浥霜火齊纍纍熟，噀霧金苞冉冉香。",
            "地向江南移茂苑，人於天下醉清觴。",
            "願因嘉果論忠孝，報國丹心敢暫忘。"
        ],
        "title": "代擬和御製睿思殿賜宴賞金橘詩",
        "id": "0fea1e33-75fa-4cc4-baee-b23cd587c8be"
    },
    {
        "author": "趙鼎臣",
        "paragraphs": [
            "不見東坡老弟昆，文章浩蕩失淵源。",
            "眉山當日人何在，曲阜他年履尚存。",
            "試想研磨雖有處，欲尋斧鑿見無痕。",
            "計功何必慚周鼎，會使詞林百怪奔。"
        ],
        "title": "東坡兄弟應制舉日各携硯一入對廷中而黄門之硯爲其甥文驥所寶好事者往往有詩文以請余故亦同賦",
        "id": "9a4ebb19-2b91-4a20-ac84-84a0317657a8"
    },
    {
        "author": "趙鼎臣",
        "paragraphs": [
            "清世誰人怨考槃，喜聞明詔競彈冠。",
            "文章得路呈身易，衡石當前下筆難。",
            "盡拔靈珠滄海暗，獨橫長劍曉天寒。",
            "知君故是掄才手，擬抱焦桐一問看。"
        ],
        "title": "馬宗玉教授自大名考進士歸以詩贈之",
        "id": "8fa9e2a8-ce3d-40eb-b9a5-792d56b19364"
    },
    {
        "author": "趙鼎臣",
        "paragraphs": [
            "不妨骯髒倚朱門，坐睡聊醒宿酒醺。",
            "顧我尚猶堪禦侮，逢公那敢更論文。",
            "水添池面今三尺，花減春光已二分。",
            "頗許韓非同傳否，西城行樂念相聞。"
        ],
        "title": "辛丑二月二十四日以故事被檄詣貢院榜下訶止觀者五鼓至院前榜未出假寐門臺之上忽憶秦夷行在院中因作小詩戲之預約西池之游秦出當以呈也",
        "id": "aab08470-af49-4128-8238-0ccea941be0d"
    },
    {
        "author": "趙鼎臣",
        "paragraphs": [
            "黄紙爭看淡墨書，人人自恐姓名無。",
            "用心正似爭蠻觸，出手何如得雉盧。",
            "路入廣寒人共羨，捷傳城濮氣爭呼。",
            "回思三十年前事，華髮蕭蕭一病夫。"
        ],
        "title": "榜出即事戲成",
        "id": "724e28a9-ddbb-4de4-818a-850ac430a329"
    },
    {
        "author": "趙鼎臣",
        "paragraphs": [
            "憶昔先公一束書，起家儋石向來無。",
            "子孫但欲傳倉庫，婚嫁何曾議鄭盧。",
            "孝弟一門貧自樂，科名三世喜相呼。",
            "更須力獻平津策，奪取龍頭慰老夫。"
        ],
        "title": "奇將赴廷試用韵",
        "id": "3d2f487f-e5ff-4918-aac6-3829300da2e8"
    },
    {
        "author": "趙鼎臣",
        "paragraphs": [
            "人生當讀五車書，一第區區汝豈無。",
            "但可三冬長足史，何須一擲便成盧。",
            "少年决戰雖當力，健將銜枚不用呼。",
            "莫共癡兒論𦙤臊，不能再鼓定非夫。"
        ],
        "title": "育下第用前韵示之",
        "id": "b5e279b3-6e66-4d8d-be56-00d10df80d69"
    },
    {
        "author": "趙鼎臣",
        "paragraphs": [
            "使者爭飛薦鶚書，論才何止朔方無。",
            "從軍更欲投毛穎，仗劍還思跨的盧。",
            "塞北吏民方眷戀，晉陽耆舊已歡呼。",
            "可憐公綽堪廊廟，漫作區區薛大夫。"
        ],
        "title": "容之在藁城聞欲從帥辟用前韵戲之",
        "id": "502aa5df-11b6-4cc4-b29a-5b789c3184d3"
    },
    {
        "author": "趙鼎臣",
        "paragraphs": [
            "高卧終朝對碧巉，肯將志氣逐塵凡。",
            "眼穿斜谷雙蓬鬢，身在長安一布衫。",
            "未把漁竿栖漢瀨，定隨霖雨起商巖。",
            "明堂有日求梁棟，認取凌雲萬丈杉。"
        ],
        "title": "再賦杉字韵呈美之",
        "id": "1edbe9aa-fff2-497f-baf6-ce9215b1de8c"
    },
    {
        "author": "趙鼎臣",
        "paragraphs": [
            "野性宜將寂寞濱，林間景物倍曾親。",
            "逢棋便可消長日，下馬何妨問主人。",
            "雨過夏畦供饌美，風來水閣送凉新。",
            "重遊更待秋風起，凈掃池頭醉一巡。"
        ],
        "title": "閏月中澣與諸客會於葆真宮鄭顧道有詩次韵",
        "id": "3114c28a-0f8c-48c2-95ed-bb629108cf0a"
    },
    {
        "author": "趙鼎臣",
        "paragraphs": [
            "少年傾蓋海之濱，白髮相逢意轉親。",
            "三伏偶乘偷暇日，一枰聊作暫閑人。",
            "官清已怪腰金晚，詩好因緣夢筆新。",
            "火急著成封禪頌，屬車方欲議東巡。"
        ],
        "title": "汪彥文以葆真韵見贈次韵答之",
        "id": "7013a485-d06f-4e05-b040-97051ee325df"
    },
    {
        "author": "趙鼎臣",
        "paragraphs": [
            "解佩時時夢漢濱，不將喜事報交親。",
            "圍棋頼作爭先客，買妾方成得意人。",
            "乍看梳裝傳內樣，剩供頭面買時新。",
            "拚須一醉金釵側，莫向罇前著暗巡。"
        ],
        "title": "七月朔集于河沙方允迪辭疾不至已而聞新買妾甚美用葆真韵作俚語戲之",
        "id": "2dafbeb8-0e3e-4ac8-8297-00062f1d1b70"
    },
    {
        "author": "趙鼎臣",
        "paragraphs": [
            "文章華翰九天開，二妙同時在一臺。",
            "高會競看文陣合，後堂新許客星來。",
            "評詩故自當歸遜，在寢何容敢望回。",
            "已請杏花留一笑，不勞羯鼓橫相催。"
        ],
        "title": "楊時可蘇在廷家有聲伎之奉而又俱爲秋官屬諸公方以詩請之余恨未嘗識蘇然時可邀使同賦故亦用此韵",
        "id": "4033f2b2-a472-4d40-bc2f-8642654c91ab"
    },
    {
        "author": "趙鼎臣",
        "paragraphs": [
            "南鄰歌舞北鄰呼，藏室仙人肯卜居。",
            "著撰初無千斛米，般移空有五車書。",
            "烏來屋上看殊好，燕集梁間喜有餘。",
            "莫把先生輕相料，錦囊猶自可專車。"
        ],
        "title": "賀韓子蒼遷居",
        "id": "6adc7aa8-7c2a-414b-b8ac-ca9c020bf5b0"
    },
    {
        "author": "趙鼎臣",
        "paragraphs": [
            "山谷崎嶇路寂寥，我行今日是何朝。",
            "春歸陽木青先變，雪落陰崖凍不消。",
            "遲日映雲猶未暖，餘寒挾雨尚能驕。",
            "絕聞近舍村酤美，野老相逢苦見邀。"
        ],
        "title": "山中即事",
        "id": "66ca555e-69dd-408a-9e00-7256616ff827"
    },
    {
        "author": "趙鼎臣",
        "paragraphs": [
            "此身三十九年非，高論逡巡已少卑。",
            "未解營生窮似蝨，不堪作吏鈍如椎。",
            "春光爛熳然心火，愁緒牽連織鬢絲。",
            "却羨耦耕人最樂，只應沮溺是吾師。"
        ],
        "title": "偶成",
        "id": "02aa4ff5-211d-4830-94a3-a9ab29ad7b55"
    },
    {
        "author": "趙鼎臣",
        "paragraphs": [
            "年來樂事不關身，藜杖繩床過了春。",
            "窮在世間真有鬼，錢於我處獨無神。",
            "稍諳藥性都緣病，尚戀官糧只爲貧。",
            "不學小兒潘騎省，逢人驚怪二毛新。"
        ],
        "title": "移疾",
        "id": "0ed337cb-8294-4d8f-8372-066ddd395f96"
    },
    {
        "author": "趙鼎臣",
        "paragraphs": [
            "秋光已向鬢毛催，寒色仍從枕簟來。",
            "天外角聲風引去，日邊歸夢雨驚回。",
            "愁能醉客非關酒，老欲隨人不待媒。",
            "擬放此身無著處，閑時只合且銜杯。"
        ],
        "title": "不寐",
        "id": "5f0faacc-1b81-4c2c-9374-10b02706e99c"
    },
    {
        "author": "趙鼎臣",
        "paragraphs": [
            "肯向明時事隠淪，亭邊五柳漫摇春。",
            "當年未易勝今日，此地還如見古人。",
            "高興不隨霜葉盡，清風長與露條新。",
            "何妨便著先生傳，一洗淮南俗吏塵。"
        ],
        "title": "寄題寶應縣五柳亭",
        "id": "cae32429-a534-473a-8609-1a4603dba6b4"
    },
    {
        "author": "趙鼎臣",
        "paragraphs": [
            "東風楊柳杏花飛，曾伴先生酒一巵。",
            "前輩風流那復見，小亭煙雨漫相思。",
            "城邊春草路南北，山下河梁人別離。",
            "一尺短書湘水闊，年年愁絕雁歸時。"
        ],
        "title": "歸雁亭",
        "id": "6d9611c8-e710-4eef-88ba-b864907a8d32"
    },
    {
        "author": "趙鼎臣",
        "paragraphs": [
            "買花不惜萬錢空，點綴芳菲似畫工。",
            "十樣錦機翻劍外，一年春色在壺中。",
            "醒來莫遣風吹碧，醉裏何妨燭映紅。",
            "待得他年成步障，寄書來喚葦溪翁。"
        ],
        "title": "錦繡亭",
        "id": "6aedb868-a5ec-4e71-b076-4de1f0129684"
    },
    {
        "author": "趙鼎臣",
        "paragraphs": [
            "兄弟同升世所難，公家伯仲盡鵷鸞。",
            "甘泉侍從雙狨坐，國子先生兩杏壇。",
            "丹旐隨舟千里哭，豐碑表墓萬人看。",
            "白頭故友空垂淚，一紙新書墨未乾。"
        ],
        "title": "大司成葛雅卿輓詩",
        "id": "bda0da10-d441-4382-8d0f-4835b815268f"
    },
    {
        "author": "趙鼎臣",
        "paragraphs": [
            "方丈仙山客，高陽辯士鄉。",
            "聖朝新命吏，茂宰近爲郎。",
            "烽火三關戍，塵埃百戰場。",
            "幽燕通聘問，蕃漢雜耕桑。",
            "政簡人安堵，刑清舍掩棠。",
            "萬家魚蟹賤，十里芰荷香。",
            "置酒時多暇，裁詩夜未央。",
            "水摇天影亂，風送角聲長。",
            "驟見秋雲白，相思塞草黄。",
            "無忘寄消息，看取雁南翔。"
        ],
        "title": "寄高陽宰張即功",
        "id": "ffda9371-1e5e-4ae7-8390-206bb915e3a6"
    },
    {
        "author": "趙鼎臣",
        "paragraphs": [
            "西風吹葉落，南浦送行人。",
            "白酒難留客，黄花不當春。"
        ],
        "title": "九月二十六日韓弼夫與十九娘赴官郢州之京山携家出餞于城南郝氏之園席上作小詩送韓兒姪咸和",
        "id": "76253e47-4b64-4453-87f9-66de29284ae9"
    },
    {
        "author": "趙鼎臣",
        "paragraphs": [
            "卞和三獻後，不復見斯人。",
            "探得連城璧，歸時正及春。"
        ],
        "title": "自和",
        "id": "a2621b52-4a61-4daf-9fb1-e02e90e2829b"
    },
    {
        "author": "趙鼎臣",
        "paragraphs": [
            "京山雖百里，何以慰吾人。",
            "乞取蒲葵扇，持歸作小春。"
        ],
        "title": "代弼夫和",
        "id": "0e6f412a-1f8a-4e93-9bfc-93c2d5e047f5"
    },
    {
        "author": "趙鼎臣",
        "paragraphs": [
            "老子方丈裏，先生缾鉢間。",
            "須將爲實用，過後沒機關。"
        ],
        "title": "凈名境界",
        "id": "eac93193-d749-4b14-a506-de80e747b428"
    },
    {
        "author": "趙鼎臣",
        "paragraphs": [
            "退之送李愿，歸歟兩山間。",
            "而今乃有此，坐能悅吾顔。"
        ],
        "title": "盤齋詩",
        "id": "c6fe1ad8-5a32-4731-a705-37a8bcb2651b"
    },
    {
        "author": "趙鼎臣",
        "paragraphs": [
            "幾被紅塵誤，潛欣玉宇開。",
            "主人賢若此，款待故人來。"
        ],
        "title": "清風峽",
        "id": "82ad790b-c9d0-4268-8b30-ba0c57cd6acc"
    },
    {
        "author": "趙鼎臣",
        "paragraphs": [
            "月下一壺酒，故人於此同。",
            "故人今不見，明月又成空。"
        ],
        "title": "過霍子磐故居時霍已入都",
        "id": "0225374c-985d-46e3-8e19-5be0046d208a"
    },
    {
        "author": "趙鼎臣",
        "paragraphs": [
            "山腰一石窟，其深不可計。",
            "靜聽水潺湲，流作澗聲細。"
        ],
        "title": "石井",
        "id": "575f8a36-b594-4567-80b9-e7989e743361"
    },
    {
        "author": "趙鼎臣",
        "paragraphs": [
            "雙螯才映筯，一勺僅盈甌。",
            "未足多沉湎，聊堪小拍浮。"
        ],
        "title": "以雙蟹盃酒餉阿寶作詩戲之",
        "id": "5f4bf4a1-113a-4af1-a54e-950fbd33781f"
    },
    {
        "author": "趙鼎臣",
        "paragraphs": [
            "記取宣和第一年，鑾輿曉出勸耕田。",
            "侍臣競欲終千畝，大半農夫不暇鞭。"
        ],
        "title": "侍耕詩三首  其一",
        "id": "1b5a88c2-316d-4714-9f24-72c692625844"
    },
    {
        "author": "趙鼎臣",
        "paragraphs": [
            "田頭老父話生平，不學終軍漫請纓。",
            "南畝未爲遭遇晚，親逢天子問春耕。"
        ],
        "title": "侍耕詩三首  其二",
        "id": "96cc0219-1f0b-4cf9-81ac-35bdb0718250"
    },
    {
        "author": "趙鼎臣",
        "paragraphs": [
            "巍巍端拱聖曾孫，束帛如山賁遠村。",
            "千畝欲嚴宗廟禮，三推親屈帝王尊。"
        ],
        "title": "侍耕詩三首  其三",
        "id": "609099ca-78dd-45bf-9505-afb795fefe80"
    },
    {
        "author": "趙鼎臣",
        "paragraphs": [
            "昨日江頭晚雨天，一舟如葉可扁然。",
            "故人政自把鋤急，歎想當時子在川。"
        ],
        "title": "和默庵喜雨述懷二首  其一",
        "id": "c8a586ae-450d-4596-bdc6-d5fa94846209"
    },
    {
        "author": "趙鼎臣",
        "paragraphs": [
            "一翻雨過艷陽天，桃李無言還寂然。",
            "解道春江斷橋句，舊時聞說徐師川。"
        ],
        "title": "和默庵喜雨述懷二首  其二",
        "id": "b0230544-9237-4607-b2bf-98f5384c1f2b"
    },
    {
        "author": "趙鼎臣",
        "paragraphs": [
            "桃李紛紛落雨餘，愁看春色洗鉛朱。",
            "試憑髯許招徐邈，頗復能中酒聖無。"
        ],
        "title": "雨中走筆招唐臣徐子明飲",
        "id": "02018c0c-341d-4315-907d-2b0cfbda5386"
    },
    {
        "author": "趙鼎臣",
        "paragraphs": [
            "試憑溪鳥謝青山，莫遣愁霖礙往還。",
            "身是江南趨走吏，暫來能得幾多閑。"
        ],
        "title": "雁蕩山中逢雨戲成詩",
        "id": "c1a6e32c-549b-42ab-a9dc-ca7fec220e61"
    },
    {
        "author": "趙鼎臣",
        "paragraphs": [
            "雪裏孤芳不自難，花心炯炯向春單。",
            "可憐風伯能癡妬，故作無端分外寒。"
        ],
        "title": "次韵楊時可雪中三絕句  其一",
        "id": "c974277e-e200-4f53-bbad-f0f4c97e42db"
    },
    {
        "author": "趙鼎臣",
        "paragraphs": [
            "見睍消流似發蒙，宿雲歸盡不禁風。",
            "小桃洗面添光澤，未點臙脂已自紅。"
        ],
        "title": "次韵楊時可雪中三絕句  其二",
        "id": "34d60854-4976-40ae-943d-abfe8ec61c68"
    },
    {
        "author": "趙鼎臣",
        "paragraphs": [
            "怕寒終日醉如泥，强欲尋春意轉迷。",
            "柳絮榆錢從約勒，桃紅李白要提携。"
        ],
        "title": "次韵楊時可雪中三絕句  其三",
        "id": "0e8610bd-2364-4339-bc1f-5b4a57ccc90c"
    },
    {
        "author": "趙鼎臣",
        "paragraphs": [
            "陰風一夜攪春冥，風定紛紛雪片零。",
            "想見玉清真境上，白虛光裏誦黄庭。"
        ],
        "title": "雪中寄丹元子",
        "id": "7f39746e-95f7-416e-9c6e-926f9a40aaed"
    },
    {
        "author": "趙鼎臣",
        "paragraphs": [
            "張湯忍死能償怨，蘇季橫屍會報仇。",
            "利口有神君看取，蓋棺猶解作戈矛。"
        ],
        "title": "詠史",
        "id": "b6ff62d1-9d37-407f-865e-c9bf790dc7ef"
    },
    {
        "author": "趙鼎臣",
        "paragraphs": [
            "將軍舍下雀羅寬，驃騎營前萬馬攢。",
            "冷暖不隨時俗變，古今惟有一任安。"
        ],
        "title": "詠史寄毛德修",
        "id": "66eaab9a-fc96-4fda-b2ea-0b00436d14b2"
    },
    {
        "author": "趙鼎臣",
        "paragraphs": [
            "燕舞鶑啼爭窈窕，桃紅李白鬭尖新。",
            "盡將錦繡遮阡陌，春到田家自不貧。"
        ],
        "title": "被檄詣益津過謁城自和元日所題詩",
        "id": "f902ba83-f682-4f2c-aa6c-5349d59d0ef3"
    },
    {
        "author": "趙鼎臣",
        "paragraphs": [
            "已作鹽梅濟時了，却收霖雨入山來。",
            "當年富貴汾陽郭，異代功名相國裴。"
        ],
        "title": "初見太行",
        "id": "05a2810c-bb80-4f48-a3d8-aa58ab67c5a6"
    },
    {
        "author": "趙鼎臣",
        "paragraphs": [
            "蚊雷汗雨夜方初，獨卧譙門氣少蘇。",
            "睡覺不知星斗落，恍然魂夢在江湖。"
        ],
        "title": "暮宿戍樓詩",
        "id": "0352382d-d035-4cc1-a833-30fba135b58f"
    },
    {
        "author": "趙鼎臣",
        "paragraphs": [
            "嬌紅婭姹不勝姿，只許行人半面窺。",
            "恰似姑蘇明月夜，水晶宮殿鎖西施。"
        ],
        "title": "過邢州柳溪中門扃鎖甚嚴隔戶窺之見荷花爛然盈沼作",
        "id": "76b7b2bf-4a20-4992-b438-553c68e95576"
    },
    {
        "author": "趙鼎臣",
        "paragraphs": [
            "野彴纔堪一木支，行人立馬故依遲。",
            "何須更作西征賦，臨水登高盡有詩。"
        ],
        "title": "渡河",
        "id": "9fc40d7d-1589-4912-b7c8-588870ad68b3"
    },
    {
        "author": "趙鼎臣",
        "paragraphs": [
            "不使風帆船可上，篙工真是箇中强。",
            "明朝幸自順流下，醉卧從教溪水長。"
        ],
        "title": "至水口聞必欲買舟到懷安縣",
        "id": "a3eaf332-58ee-4d85-b884-17ccbcc3363a"
    },
    {
        "author": "趙鼎臣",
        "paragraphs": [
            "微官相縛共低頭，兩見燕南塞草秋。",
            "說向蒼生應大笑，爲誰奔走爲誰留。"
        ],
        "title": "仲春至王官鋪壁間讀時可詩戲次其韵云簿領堆中不舉頭坐令雙鬢欲驚秋蒼生未必須安石自爲青衫作滯留已而時可見之復次韵解嘲十二月復過此重次前韵",
        "id": "2eeddc58-9425-4376-9922-98519d4f9ff0"
    },
    {
        "author": "趙鼎臣",
        "paragraphs": [
            "誰教霧豹不歸山，文采時時見一斑。",
            "奔走正忙詩更好，此心何處得安閒。"
        ],
        "title": "曲村騎置次子磐韵",
        "id": "c018dac6-978b-4e37-a27d-2d7b4c79a0fc"
    },
    {
        "author": "趙鼎臣",
        "paragraphs": [
            "邯鄲枕裏人何在，華表聲中鶴僅存。",
            "世上悲歡三百載，此懷當與退之論。"
        ],
        "title": "題穰東驛",
        "id": "696f6d5b-a400-498f-906b-6a6fda242532"
    },
    {
        "author": "趙鼎臣",
        "paragraphs": [
            "高牙大纛立門戶，鳴玉腰金皆父兄。",
            "讀盡床頭書萬卷，他年功業看縱橫。"
        ],
        "title": "送楊深道淵",
        "id": "1080e032-9461-4a49-83ee-a812c0a9c517"
    },
    {
        "author": "趙鼎臣",
        "paragraphs": [
            "南北東西鬢欲斑，臨流太息未知還。",
            "身居漁父篷籠底，心在秋山爽氣間。"
        ],
        "title": "次韵彭作少逸道中小詩",
        "id": "f6f627f6-2cf1-43fb-a699-9845bc4524a1"
    },
    {
        "author": "趙鼎臣",
        "paragraphs": [
            "乘槎征路接天潢，笑指龍沙一線長。",
            "萬里歸來心似鐵，歲寒松柏要經霜。"
        ],
        "title": "次韵杜公美奉使道中見寄",
        "id": "ebf6cc65-2374-4640-821e-2c6269b649ef"
    },
    {
        "author": "趙鼎臣",
        "paragraphs": [
            "偶然乘興度幽關，却駕柴車返舊山。",
            "出處在君無不可，豈緣飛倦始知還。"
        ],
        "title": "京兆王持正叔以特詔至闕下除將仕郎放歸山意若不釋然者於其行置酒以餞之  其一",
        "id": "2e496c22-a860-43fe-a61f-4c78c03fbdb7"
    },
    {
        "author": "趙鼎臣",
        "paragraphs": [
            "百首新詩興不疏，錦囊盈載出東都。",
            "扁舟莫羨鴟夷子，自有山堂敵五湖。"
        ],
        "title": "京兆王持正叔以特詔至闕下除將仕郎放歸山意若不釋然者於其行置酒以餞之  其二",
        "id": "ad6c15e4-6969-4135-b7ad-c8c901cfcc8c"
    },
    {
        "author": "趙鼎臣",
        "paragraphs": [
            "腰金入侍身逢主，裂郡疏封祿逮親。",
            "雅俗坐如周重魯，偷兒爭似晉奔秦。"
        ],
        "title": "上王京兆  其一",
        "id": "52b82406-3d64-4cf9-805c-11811eb35d6d"
    },
    {
        "author": "趙鼎臣",
        "paragraphs": [
            "年來輦轂富歡聲，囹圄經今四度清。",
            "路上遺金人不拾，獄中茂草月長生。"
        ],
        "title": "上王京兆  其二",
        "id": "940efd5a-2a7a-47f2-a4b1-98853d217b20"
    },
    {
        "author": "趙鼎臣",
        "paragraphs": [
            "大道周廬滿帝京，怪來無訟里閭清。",
            "數行詔令家家有，到處如逢大尹行。"
        ],
        "title": "上王京兆  其三",
        "id": "22cfc964-f962-42e5-ba03-ecfc3633c1c9"
    },
    {
        "author": "趙鼎臣",
        "paragraphs": [
            "少見姦人探赤白，都無惡少擲梟盧。",
            "西鄰禴祭東鄰學，看却肥牛不敢屠。"
        ],
        "title": "上王京兆  其四",
        "id": "66634db5-82e4-482f-bb29-f4fd40250ab6"
    },
    {
        "author": "趙鼎臣",
        "paragraphs": [
            "幾年不識城東路，今日相思特地來。",
            "正使朱門堪炙手，不能一爲故人開。"
        ],
        "title": "謁子約不遇戲書其壁",
        "id": "e8f378ad-f54d-48ba-8792-9381b9fa1cf2"
    },
    {
        "author": "趙鼎臣",
        "paragraphs": [
            "生于水而寒于水，都在君家燕座中。",
            "只箇從來堪受用，何須更遠挹清風。"
        ],
        "title": "冰齋",
        "id": "f6dce5da-dfd9-4263-af4e-343c3051378f"
    },
    {
        "author": "趙鼎臣",
        "paragraphs": [
            "平原門下客三千，桂籍連年得兩賢。",
            "畢竟文章歸第一，王郎後發獨爭光。"
        ],
        "title": "九月十二日詣王信孺賜第因過書院懷李蕭遠王堯明題於壁二君皆信孺客相繼登第而王獨第一故云",
        "id": "95464710-7b70-478a-8433-615e1ebf3d04"
    },
    {
        "author": "趙鼎臣",
        "paragraphs": [
            "柳邊村徑逐門成，聊許閒人到處行。",
            "去懶苦憎牛馬走，歸遲生怯鳳凰城。"
        ],
        "title": "郊行三首  其一",
        "id": "b1215cfd-0728-4966-a021-769774222f16"
    },
    {
        "author": "趙鼎臣",
        "paragraphs": [
            "馬上尋春不見花，藏紅映綠苦週遮。",
            "醉鄉眼纈初何有，贏得桃源夢到家。"
        ],
        "title": "郊行三首  其二",
        "id": "c2dda995-649d-43e6-960d-875721e6e67c"
    },
    {
        "author": "趙鼎臣",
        "paragraphs": [
            "盎盎春泉自滿溪，花藏歸路使人迷。",
            "少年悞逐車輪去，芳草斜陽何處隄。"
        ],
        "title": "郊行三首  其三",
        "id": "fe1a2e6f-28e8-4a48-ac48-03797c136773"
    },
    {
        "author": "趙鼎臣",
        "paragraphs": [
            "山接青天欲盪摩，秋風騷客獨經過。",
            "怪來詩句無容和，端爲煙嵐發興多。"
        ],
        "title": "小橋",
        "id": "42acbe9e-f4b7-4bf7-ad48-d706c17229d4"
    },
    {
        "author": "趙鼎臣",
        "paragraphs": [
            "聞說髯卿酒屢中，清尊惟與故人空。",
            "醉穿馳道歸家去，十里花枝相映紅。"
        ],
        "title": "飲方池詩",
        "id": "b01d568b-eb19-43a8-ac99-e984c37e2160"
    },
    {
        "author": "趙鼎臣",
        "paragraphs": [
            "剡溪清淺石稜稜，夜半星稀月欲升。",
            "獨恨此間無可訪，不須野雪興方乘。"
        ],
        "title": "夜泛剡溪",
        "id": "d78c1681-6990-4fc4-8251-f27935f843aa"
    },
    {
        "author": "趙鼎臣",
        "paragraphs": [
            "採藥偶從山裏去，尋家却自洞中歸。",
            "朝雲暮雨漫愁絕，古往今來果是非。"
        ],
        "title": "劉阮祠",
        "id": "e59dd5e5-4419-4a57-a6e3-30198919b2d7"
    },
    {
        "author": "趙鼎臣",
        "paragraphs": [
            "邂逅每携詩卷往，猖狂復带酒樽來。",
            "逢春須作遊山興，莫待紅殘吁可哀。"
        ],
        "title": "雙林寺",
        "id": "405a9939-44dc-4885-b4a8-06e1c8c43dd1"
    },
    {
        "author": "趙鼎臣",
        "paragraphs": [
            "欲買青山未有錢，每逢佳處但垂涎。",
            "一庵所占無多地，賒我盤中數畝田。"
        ],
        "title": "猶子棄畫盤谷圖戲書其後",
        "id": "73a502a4-a96c-4a6c-912a-f216a9ded436"
    },
    {
        "author": "趙鼎臣",
        "paragraphs": [
            "破鼎如鐺價萬金，古文科斗費推尋。",
            "不須更待琴弦足，會有幽人識此心。"
        ],
        "title": "古意堂",
        "id": "9385f2dc-ff0c-4cb8-93e2-0bc1e8477bdb"
    },
    {
        "author": "趙鼎臣",
        "paragraphs": [
            "小亭新築藕花邊，爲愛陂塘五月天。",
            "最好一番風雨過，瓊珠無數落清泉。"
        ],
        "title": "喜凉亭",
        "id": "2e364881-ec52-4e06-ba7a-7279c15836b0"
    },
    {
        "author": "趙鼎臣",
        "paragraphs": [
            "亭前舊種碧琅玕，別後何人著眼看。",
            "山下溪流接潮水，時憑雙鯉報平安。"
        ],
        "title": "獨往亭",
        "id": "f65fdf55-03bd-45eb-9df9-031252c49086"
    },
    {
        "author": "趙鼎臣",
        "paragraphs": [
            "羅敷十六鬢如雲，五馬徘徊動使君。",
            "見說黄金難可意，試憑青翼去相聞。"
        ],
        "title": "戲馬子約",
        "id": "2b54526f-b799-4d9b-a458-0cb178607bba"
    },
    {
        "author": "趙鼎臣",
        "paragraphs": [
            "玎璫響鐵未須敲，更聽清聲徹碧霄。",
            "最愛六么花十八，索人起舞眼頻招。"
        ],
        "title": "歌",
        "id": "acb047fe-8b46-49ca-b363-c61be56e63af"
    },
    {
        "author": "趙鼎臣",
        "paragraphs": [
            "人心各自如其面，白首論交尚不情。",
            "惟有箇中真莫逆，時時相對說平生。"
        ],
        "title": "余有鑑其製如書冊戲號勳業簿取子美詩所謂勳業頻看鑑者馬子約題詩其上云勳業簿中頻點撿只添白髮與蒼顔和之",
        "id": "f6472e1e-2ad9-46fd-bbbe-010e75fea725"
    },
    {
        "author": "趙鼎臣",
        "paragraphs": [
            "蕭蕭冷木噪寒鴉，未有春風發柳芽。",
            "應爲亭邊無錦繡，天公散水自成花。"
        ],
        "title": "十五日冬至次長垣王强夫置酒雪大作醉中踏雪步行出西城登錦繡亭",
        "id": "2e22c341-efdc-4b39-bec2-c958d89f134f"
    },
    {
        "author": "趙鼎臣",
        "paragraphs": [
            "新年桃李漸胚胎，錦繡亭邊處處栽。",
            "寄汝館陶三尺素，要知春色寫將來。"
        ],
        "title": "戲書紙尾寄猶子棄問錦繡亭春色",
        "id": "66951119-99c9-4ba3-bd06-3ec342bfdc13"
    },
    {
        "author": "趙鼎臣",
        "paragraphs": [
            "京兆官曹箠楚中，今年春色又成空。",
            "應憐頭裏千莖雪，折贈枝間半丈紅。"
        ],
        "title": "赤尉蘇太原寄半丈紅走筆謝之",
        "id": "1528b8d9-c0ec-4f7f-a87f-4d15d0e7d80f"
    },
    {
        "author": "趙鼎臣",
        "paragraphs": [
            "愁風愁雨一春中，無限芳菲轉手空。",
            "不到武陵腸欲斷，桃花可惜爲誰紅。"
        ],
        "title": "遊洪福不果入",
        "id": "3cea27bc-3ffe-4dc9-a2a6-63a2109fa475"
    },
    {
        "author": "趙鼎臣",
        "paragraphs": [
            "曉驅羸馬日將中，眼飽何曾念腹空。",
            "可是愛花狂不徹，棠梨樹下覓殘紅。"
        ],
        "title": "棠梨",
        "id": "463394c2-c2a4-4d75-b45c-21513cb72219"
    },
    {
        "author": "趙鼎臣",
        "paragraphs": [
            "巨石引飛梁，奔泉瀉纖縞。",
            "行攀石上藤，坐聽林間鳥。",
            "茲遊既物外，此地即天表。",
            "曠然脫塵囂，率爾慕輕矯。",
            "道逢餐霞人，邂逅愜幽討。",
            "絕糧三十年，顔色長美好。",
            "云此巖上芝，可得終歲飽。",
            "盛談山中趣，似欲容吾老。",
            "平生苦因循，學道真不早。",
            "憂患日煎熬，精神歲消槁。",
            "況爲官拘攣，而與事纏繞。",
            "悲歡相乘除，失多殊得少。",
            "君言會可思，待我婚嫁了。"
        ],
        "title": "遊石橋遇隠者",
        "id": "62d49270-0da4-4eb8-b30f-e7e5242b3fa4"
    },
    {
        "author": "趙鼎臣",
        "paragraphs": [
            "高士已陳迹，青山猶故居。",
            "地存脩禊水，俗有換鵝書。",
            "舊像丹青改，諸山楷法疏。",
            "我來尋壞壁，妄意有遺餘。"
        ],
        "title": "宿天章寺",
        "id": "a2f497f4-9445-4ee9-9d96-06bb4d3c93da"
    },
    {
        "author": "趙鼎臣",
        "paragraphs": [
            "萬戶千門綉作團，未央宮闕聳巑岏。",
            "燈花無數排金粟，月魄當空倚扇紈。",
            "香繞御爐煙羃羃，玉瑶仙珮響珊珊。",
            "遊人共說歸來晚，一枕鈞天好夢殘。"
        ],
        "title": "擬和元夕御製",
        "id": "d8b10b45-3887-4cbc-9443-8b456121343d"
    },
    {
        "author": "趙鼎臣",
        "paragraphs": [
            "元夜新添一月春，麴輕花嫩未成塵。",
            "笙歌滿地醉還醒，樓閣中天奐且輪。",
            "新樂妙如儀鳳舞，遠人動似塞鴻賓。",
            "不知湛露恩多少，但見三韓拜舞頻。"
        ],
        "title": "擬和元夕御詩",
        "id": "10ae841d-6083-46d3-8ffb-2183e88b5507"
    },
    {
        "author": "趙鼎臣",
        "paragraphs": [
            "詞源江海浩奔忙，句法風騷森出入。"
        ],
        "title": "句  其一",
        "id": "acf744da-81d2-4d81-b2c0-a1edcb039a8e"
    },
    {
        "author": "趙鼎臣",
        "paragraphs": [
            "古來此景歎經歲，今夜誰家不倚樓。"
        ],
        "title": "句  其二",
        "id": "e249d46a-2a89-43b2-8964-6bd2a536a44c"
    },
    {
        "author": "狄流",
        "paragraphs": [
            "無正文。"
        ],
        "title": "中秋夜與趙承之楊時可月下聯句",
        "id": "27bb72e1-6784-427f-bb39-3e7407b9ea20"
    },
    {
        "author": "趙子櫟",
        "paragraphs": [
            "夜棋三百子，曉髮一千梳。"
        ],
        "title": "句  其一",
        "id": "3db974de-d3b6-476b-9e32-c8463727331d"
    },
    {
        "author": "趙子櫟",
        "paragraphs": [
            "髮爲干戈白，心于社稷丹。"
        ],
        "title": "句  其二",
        "id": "3c95fdfd-e063-41bd-80dc-fbe724685960"
    },
    {
        "author": "趙子櫟",
        "paragraphs": [
            "杜鵑不是蜀天子，前身定是陶淵明。"
        ],
        "title": "句  其三",
        "id": "8621451c-da10-4e9b-b871-9b8b80c33de5"
    },
    {
        "author": "黄叔敖",
        "paragraphs": [
            "今代勳名第一人，聊從小築藝松筠。",
            "風雲天上千齡運，雨露人閒萬井春。",
            "莫倚丘園甘獨樂，須知海宇仰洪鈞。",
            "行聞勉爲蒼生起，衮繡來歸聳搢紳。"
        ],
        "title": "建炎丞相成國呂忠穆公退老堂  其一",
        "id": "cb11a900-93b6-4cc1-a704-9629a610413e"
    },
    {
        "author": "黄叔敖",
        "paragraphs": [
            "望隆江左謝太傅，功冠淮西裴晉公。",
            "何事東山却高卧，空餘綠野想遺風。",
            "矯情鎮物端誰似，晚節全身與俗同。",
            "再拜祝公追往轍，中興周室頼元功。"
        ],
        "title": "建炎丞相成國呂忠穆公退老堂  其二",
        "id": "e64788c4-1b95-480f-9dbc-e3921a0f3451"
    },
    {
        "author": "韓浩",
        "paragraphs": [
            "星斗疏時禁漏殘，紫泥封後獨凭欄。",
            "露和玉屑金盤冷，月射珠光貝闕寒。",
            "天襯樓臺籠苑外，風吹歌管下雲端。",
            "長卿祇爲長門賦，未識君王際會難。"
        ],
        "title": "禁苑",
        "id": "dd9092fe-7cf7-4ba3-b1bd-a96fe1976ae6"
    },
    {
        "author": "劉汲",
        "paragraphs": [
            "杏花開遍野桃紅，榆柳中間一徑通。",
            "禽鳥不呼村塢靜，滿川烟雨晝濛濛。"
        ],
        "title": "高陽道中",
        "id": "bd49d270-d37f-408d-a9e2-61b794c78e34"
    },
    {
        "author": "劉汲",
        "paragraphs": [
            "卜築西巖最可人，青山爲屋水爲鄰。",
            "身將隠矣文何用，人不知之味更真。",
            "自古交游少同志，到頭聲利不關身。",
            "清泉便當如澠酒，澆盡胸中累劫塵。"
        ],
        "title": "西巖",
        "id": "90772002-aa85-4c40-b98e-a8f4d8b9ac78"
    },
    {
        "author": "滕茂實",
        "paragraphs": [
            "睢陽萬古一張巡，忠義傳家有世臣。",
            "顔子伏膺當入室，潘郎望拜肯同塵。",
            "圍城已陷天猶晦，仗劍臨危氣益振。",
            "餘子鄰邦盡曹李，偷生端作九泉人。"
        ],
        "title": "哀隆德守臣張確確浮休張舜民之弟嘗爲烏延帥幕獨不廷謁童貫作詩弔之",
        "id": "c5a6c5a6-ef8c-45c9-92ba-0c1b28e25728"
    },
    {
        "author": "滕茂實",
        "paragraphs": [
            "節臨重十慶天寧，古殿焚香祝帝齡。",
            "身在北方金佛剎，眼看南極老人星。",
            "千官花覆常陪燕，萬里雲遥阻在廷。",
            "松柏滿山聊獻壽，小臣孤操亦青青。"
        ],
        "title": "天寧節有感",
        "id": "3e242342-2498-4c67-ab75-2baf99b2e1c2"
    },
    {
        "author": "滕茂實",
        "paragraphs": [
            "過雨盤蔬日日新，從今休歎庾郎貧。",
            "寒虀安取咄嗟辦，火食不憂生苑鄰。",
            "野莧何施雖可鄙，美芹欲獻去無因。",
            "干戈萬里風塵晦，慚媿平生肉食人。"
        ],
        "title": "雨後蔬盤可喜偶成",
        "id": "251d5fd9-ae47-434a-aba2-d1240406e370"
    },
    {
        "author": "滕茂實",
        "paragraphs": [
            "節物驚心動遠思，薰風又見浴蘭時。",
            "空尋好句書紈扇，無復佳人繫綵絲。",
            "酒注菖蒲唯欲醉，筒包菰黍不勝悲。",
            "明年此日當何處，風裏孤蓬自不知。"
        ],
        "title": "五日",
        "id": "7cf3d88f-3234-422a-b67a-4502be36c2f8"
    },
    {
        "author": "滕茂實",
        "paragraphs": [
            "旱暵雨霑渥，豐穰都不疑。",
            "商羊應屢舞，布穀强多知。",
            "龍見寧非數，雲行自有時。",
            "當年班夏令，曾得近丹墀。"
        ],
        "title": "喜雨",
        "id": "cb19488e-62fa-4726-bd68-438e0d6ebef4"
    },
    {
        "author": "滕茂實",
        "paragraphs": [
            "纖雲卷盡見秋容，古木交陰一埽空。",
            "雪壓羣山曉來雨，葉侵缺甃幾番風。",
            "欲歸未得人將老，屢送還來鬼亦窮。",
            "頼得子卿佳傳在，整冠時讀慰飄蓬。"
        ],
        "title": "偶成",
        "id": "c134945c-f993-4e45-b82b-da6f44b4206f"
    },
    {
        "author": "滕茂實",
        "paragraphs": [
            "東皇布政物皆春，山色禽聲便可人。",
            "滿谷和風消積雪，半窗晴日動游塵。",
            "宮花插帽枝枝秀，菜甲堆槃種種新。",
            "拘窘經時成土俗，聊從一醉適天真。"
        ],
        "title": "立春",
        "id": "2ff523b8-46f3-46e6-8834-07c1aa8dd77b"
    },
    {
        "author": "滕茂實",
        "paragraphs": [
            "虀鹽老書生，謬列王都官。",
            "索米了無補，從事敢辭難。",
            "殊鄰復盟好，仗節來榆關。",
            "城守久不下，川塗望漫漫。",
            "儉輩果不惜，一往何當還。",
            "牧羊困蘇武，假道拘張騫。",
            "流離念窘束，坐閱四序遷。",
            "同來悉言歸，我獨留塞垣。",
            "形影自相吊，國破家亦殘。",
            "呼天竟不聞，痛甚傷肺肝。",
            "相逢老兄弟，悼歎安得掛。",
            "金人自南歸，得志鞍馬間。",
            "波瀾卷大厦，一木難求安。",
            "世事寧有此，聊發我所存。",
            "爵祿非所慕，金珠敢懷貪。",
            "就不違我心，渠不汗我顔。",
            "昔燕破齊王，羣臣望風奔。",
            "王蠋猶守節，燕人有甘言。",
            "經首自絕脰，感槩今昔聞。",
            "未嘗食齊祿，徒以世爲民。",
            "況我祿數世，一死何足論。",
            "遠或死江海，近或死朝昏。",
            "斂我不須衣，裹尸以黄幡。",
            "題作宋臣墓，篆字當深刊。",
            "我室尚少艾，兒女皆童頑。",
            "四海無置錐，飄流倍悲酸。",
            "誰當給衣食，使不厄饑寒。",
            "歲時一酹我，猶足慰我魂。",
            "我魂亦悠悠，異鄉寄沉冤。",
            "他時風雨夜，草木號空山。"
        ],
        "title": "臨終詩",
        "id": "576bb219-eb59-4e49-a8f9-64d7d915f416"
    },
    {
        "author": "郭忠孝",
        "paragraphs": [
            "雲霄拂衣早，幽意滿江湖。",
            "天地英聲在，風流何代無。",
            "屬辭還兩漢，垂釣合三吳。",
            "倚棹傷今古，長歌擊唾壺。"
        ],
        "title": "贈吳德夫",
        "id": "8b0f0c0d-9d2e-4275-a5dc-7903d2ff7f2a"
    },
    {
        "author": "郭忠孝",
        "paragraphs": [
            "夾路東風花欲燃，羣仙携傍翠微巔。",
            "空階遍撒金蓮火，虛殿高燒寶篆烟。",
            "禪寂靜談支遁後，道源真悟伏羲前。",
            "尋僧未及鳩蓮社，且共清樽石榻連。"
        ],
        "title": "與呂微仲范彝叟登福山寺",
        "id": "ec714bab-e81c-4bf6-a9cc-63af9be7c046"
    },
    {
        "author": "郭忠孝",
        "paragraphs": [
            "良覿暌違數載餘，故人蹤跡近何如。",
            "春秋藉子發精義，周易慚余無特書。",
            "山閣停雲愁絕處，屋梁落月夢回初。",
            "何時共剪西堂燭，尊酒論文剪野蔬。"
        ],
        "title": "寄張元德秘書",
        "id": "058a16b8-0c19-4046-8ebe-59e3064fe23f"
    },
    {
        "author": "潘中",
        "paragraphs": [
            "二帝蒙塵事北征，小臣無計淚如傾。"
        ],
        "title": "句",
        "id": "38db2283-31a7-49f5-9f22-bad1b752767e"
    },
    {
        "author": "釋思浄",
        "paragraphs": [
            "平生只解念彌陀，不解參禪可奈何。",
            "但得五湖風月在，太平不用起干戈。"
        ],
        "title": "答問",
        "id": "1cf377e6-272c-478e-9654-e37b4a68a01f"
    },
    {
        "author": "程邁",
        "paragraphs": [
            "樞密中朝傑，常懷物外心。",
            "碧山高杖履，黄髮樂泉林。",
            "菊釀上尊酒，風傳太古琴。",
            "烏衣佳子弟，玉樹正森森。"
        ],
        "title": "過東湖",
        "id": "032324b4-3f21-4e07-96a9-b205aececcfd"
    },
    {
        "author": "程邁",
        "paragraphs": [
            "天河誰挽洗兵塵，遠播皇威到海濱。",
            "畏壘草封悲戰月，樂郊農滿際春耕。",
            "七閩草木無腥氣，諸將恩勤有賜珍。",
            "穆穆清風堪作頌，猶沾湛露及微臣。"
        ],
        "title": "止戈堂和諸公韵",
        "id": "bfb6de70-e9f9-41a0-aa16-360ed349db55"
    },
    {
        "author": "程邁",
        "paragraphs": [
            "談經草檄鬢華生，初擁閩山傳節行。",
            "江入桐廬青欲斷，溪從劍浦碧來迎。",
            "茶雖戶種租宜薄，鹽不家煎價欲平。",
            "要使祈招歌德意，君恩不爲遠人輕。"
        ],
        "title": "送友福建轉運判官",
        "id": "b795249b-fc58-4350-ade7-c4bf3847588d"
    },
    {
        "author": "程邁",
        "paragraphs": [
            "丙午峰前翠作堆，白雲深處現樓臺。",
            "老僧法地有神力，能使兇徒念佛回。"
        ],
        "title": "靄山院",
        "id": "cad3e379-5ac7-4389-8118-c2a3c806dbbb"
    },
    {
        "author": "詹默",
        "paragraphs": [
            "茅屋不聞雪，紙窗宜讀書。"
        ],
        "title": "句  其一",
        "id": "24e0abf2-9ba2-4218-b8bf-a1bb3cea52bf"
    },
    {
        "author": "詹默",
        "paragraphs": [
            "山人誤採槍旗信，却怪枝頭雪未消。"
        ],
        "title": "句  其二",
        "id": "9b1092a3-0b97-480c-b78c-13cd9ef334d9"
    },
    {
        "author": "詹默",
        "paragraphs": [
            "下僚竊有隨車喜，遥見枝頭少女風。"
        ],
        "title": "句  其三",
        "id": "bb750798-9d92-48d9-9662-56eb55eda35c"
    },
    {
        "author": "詹默",
        "paragraphs": [
            "莫似公家三十五，時來不寄一行書。"
        ],
        "title": "句  其四",
        "id": "f23852c0-6b58-4443-b0a6-e53d6e4b154a"
    },
    {
        "author": "張保源",
        "paragraphs": [
            "鑿開山骨過長河，水土方平敘九歌。",
            "舉世但傳神禹力，誰人知是帝功多。"
        ],
        "title": "三門砥柱",
        "id": "e61c5bf8-bcca-4418-a688-a451b20c7b0f"
    },
    {
        "author": "王宗旦",
        "paragraphs": [
            "詩人刺哲婦，老氏戒佳兵。",
            "何此金湯固，長存粉黛名。"
        ],
        "title": "夫人城",
        "id": "64fd2202-874c-4c2a-aba6-8c9eda8cd0b3"
    },
    {
        "author": "周兌",
        "paragraphs": [
            "石貌蒼顔迥不殊，天工偶爾賦形軀。",
            "頑然本是無情物，應誤行人指望夫。"
        ],
        "title": "石姥山",
        "id": "b5d0edb1-9256-42cd-8288-4ae9615ccbde"
    },
    {
        "author": "周兌",
        "paragraphs": [
            "楊岐山下出靈泉，與海相通亙古傳。",
            "洶湧便知天欲雨，爲言陰石不須鞭。"
        ],
        "title": "雨湧泉",
        "id": "210d3eb5-d928-4dae-9da5-b4fb91f0edea"
    },
    {
        "author": "周兌",
        "paragraphs": [
            "仙翁辟穀綠毛生，假向人間作姓稱。",
            "應與桐君爲伴侶，丹成白日共飛昇。"
        ],
        "title": "題毛仙山",
        "id": "bc0103eb-a7d4-4c44-9fe7-15dd9b7e11d3"
    },
    {
        "author": "周兌",
        "paragraphs": [
            "法身無著本來空，應供隨緣處處同。",
            "偶向石間留箇影，一輪秋日碧潭中。"
        ],
        "title": "羅漢影",
        "id": "c54558ae-1f53-4efb-98b2-9330975c9aac"
    },
    {
        "author": "周兌",
        "paragraphs": [
            "稚川不戀晉衣冠，勾漏仙成九轉丹。",
            "剩得數行風雨竹，人間珍重掃空壇。"
        ],
        "title": "葛仙壇",
        "id": "050f3765-7914-42fd-a93d-c3ce0ef96643"
    },
    {
        "author": "周兌",
        "paragraphs": [
            "巍巍古殿峙中央，匼匝屏風列九房。",
            "莫惜冥搜訪仙跡，其間恐有紫金林。"
        ],
        "title": "九房石",
        "id": "a2e46ba6-f089-4ea4-93db-51be4d8b33f4"
    },
    {
        "author": "楊克一",
        "paragraphs": [
            "洞庭無風時，上下皆明月。",
            "微波不敢興，甚靜蛟蜃穴。"
        ],
        "tags": [
            "洞庭湖"
        ],
        "title": "鄂渚作",
        "id": "6aea980d-ec77-4bc0-9150-09afdfa0cadf"
    },
    {
        "author": "楊克一",
        "paragraphs": [
            "雨綠霜紅郭外田，山濃水澹欲寒天。",
            "參軍抱病陪清賞，一檄呼歸亦可憐。"
        ],
        "title": "遺滎陽公",
        "id": "f9e40e43-e056-44ed-b0c2-8eec518cde6e"
    },
    {
        "author": "楊克一",
        "paragraphs": [
            "東平佳公子，好學到此郎。",
            "別去今幾日，結交皆老蒼。"
        ],
        "title": "寄呂本中",
        "id": "bca68441-ae57-4392-be34-e0f37d8b8d9e"
    },
    {
        "author": "楊克一",
        "paragraphs": [
            "不知更事多，但覺拜人少。"
        ],
        "title": "句",
        "id": "c554ec83-6a18-4b74-90a3-58fa19be8755"
    },
    {
        "author": "黄朝英",
        "paragraphs": [
            "孟君此日鍾英氣，王鳳今朝襲慶源。",
            "五色呈祥文必顯，丙時先誕位非尊。",
            "蘭湯備浴傳荆俗，水馬浮江弔屈魂。",
            "因笑唐家公主騃，預令馳驛剪祗洹。"
        ],
        "title": "端午",
        "id": "2c7e6524-a144-4046-a1c8-a28136fa963c"
    },
    {
        "author": "吉康國",
        "paragraphs": [
            "被命經營始，鳩工結構初。",
            "深嚴開殿奧，高敞稱樓居。",
            "室外飛簷巘，岩隈下屋渠。",
            "鐘聲薄霄漢，祠事走邱墟。",
            "遯世誰能灑，登高迥莫如。",
            "鶴遊三島駕，人望五雲車。",
            "綺井風光潤，疏寮月影舒。",
            "威儀模紫極，形勢鞏堪輿。",
            "池有泉球舊，壇空級石餘。",
            "霓旌那復下，絳簡更誰書。",
            "童子追前躅，愚生泣太虛。",
            "烟霞猶赫奕，松竹自扶疏。",
            "封號方連進，休祥已密儲。",
            "躋茲仁壽域，率土慶于胥。"
        ],
        "title": "和運使修昇陽觀落成",
        "id": "892fddf3-ae3a-45c0-ab1c-5c2e6d0f0350"
    },
    {
        "author": "薛唐",
        "paragraphs": [
            "世業存五畝，家風守二南。",
            "適情無過睡，幽事不妨貪。",
            "母老厨增肉，朋來樹選柑。",
            "每慚躬稼穡，未及野農諳。"
        ],
        "title": "田舍作",
        "id": "d2d898fe-9a38-4c45-8287-833b8a5d56e2"
    },
    {
        "author": "薛唐",
        "paragraphs": [
            "凉色正堪弄，新碪絕可憐。",
            "况兼梧葉響，槭槭到床邊。",
            "群雁叫遠渚，孤雲停莫天。",
            "郊居迎送寡，秋日足高眠。"
        ],
        "title": "秋眠",
        "id": "082feb57-dda2-409f-8097-75894db555ab"
    },
    {
        "author": "薛唐",
        "paragraphs": [
            "自甘藜藿不求魚，大笑馮生出想車。",
            "才子座中悲鄴下，高篇社裏厭黄初。",
            "不臣未遂忠臣志，生子猶能讀父書。",
            "酒後放言揮禿管，元龍豪氣本難除。"
        ],
        "title": "書壁",
        "id": "37f9d730-a7c7-4b1b-822a-64c1d1ec264e"
    },
    {
        "author": "徐三畏",
        "paragraphs": [
            "芝陰舊是神仙宅，駕鶴泠風著前籍。",
            "青冥倒影不可尋，閒有遺靈表奇跡。",
            "往時瑞草出西楹，蟠莖引蔓緣屋壁。",
            "蓊鬰青葱浄點塵，覆被仙容周幄帟。",
            "通人備考神農經，無說無名終不識。",
            "傳之於今三十年，目睹耳聆猶歷歷。",
            "邇來復見古砌下，冰結池面堅鐵石。",
            "中有鎖細百千狀，貫玉聯珠相倚植。",
            "鑪形塔影最明察，儼如天匠窮彫刻。",
            "堵觀魄動駭且疑，試爲求端一推覈。",
            "有道致祥聞自古，諒由叶氣潜薰炙。",
            "川珍嶽貢惟恐後，器車丹甑何由惜。",
            "舜廊淵默正垂衣，鴻塞清夷方偃伯。",
            "宜哉殊像發重□，□應興龍靡差忒。",
            "至聖謙沖美不居，瑞合圖書禁牋冊。",
            "草茅爵躍賦巴□，竊與堯民喧壤擊。"
        ],
        "title": "登州黄縣盧山延真觀紀異",
        "id": "89ec3089-cc30-4d0a-80d1-e8a5c6042be1"
    },
    {
        "author": "守億",
        "paragraphs": [
            "明庭事業青雲上，蹔屈鳴弦非所望。",
            "聞有靈蹤在境中，何從揮鞭時一訪。",
            "石路盤紆入道家，老松偃蹇枝槎枒。",
            "昔年煮藥盧童子，嘗聞白日乘雲霞。",
            "紅塵不到神仙窟，殿宇荒凉古突兀。",
            "海近幽深春未來，寒風吹池水生骨。",
            "厚冰無文印沈冥，一泓斜卧雲母屏。",
            "屏底有物色如玉，隠隠結就浮圖形。",
            "澄澄照眼琉璃瑩，還同倒影落明鏡。",
            "殆非人巧出天工，聾俗安知凡與聖。",
            "吾皇德澤被四夷，産此正是興龍時。",
            "畫圖難展丹青手，聊作昇平瑞應詩。"
        ],
        "title": "正月五日從德儉大夫遊盧山聖境坐中作以紀一時異事",
        "id": "18859ebc-2a99-4f12-8eeb-94fb6a30ee13"
    },
    {
        "author": "田亙",
        "paragraphs": [
            "千林含凍鬰蒼蒼，只有江梅獨自芳。",
            "暗吐幽香穿別院，半敧斜影入寒塘。",
            "冰膚宛是姑仙女，粉面端疑騎省郎。",
            "若是蜜奴曾拂掠，肯收紅艷貯蜂房。"
        ],
        "title": "江梅",
        "id": "ddd46bcb-23f9-4a54-8f24-e833949bb31a"
    },
    {
        "author": "田亙",
        "paragraphs": [
            "涎涎晴空作鶻盤，仰空誰不羨高閑。",
            "豈知盡日勞心眼，只在塵寰腐鼠間。"
        ],
        "title": "飛鳶",
        "id": "005c4821-65ae-455d-9048-0339c81f6599"
    },
    {
        "author": "田亙",
        "paragraphs": [
            "他日緘幐屬貴遊，詎知遷徙過南州。",
            "天涯與汝共淪落，淚濕湓江烟雨秋。"
        ],
        "title": "王晉卿圖瀛山筆畫精緻京師貴遊蓄之爲希代之寶自圖書棄擲於路陽翟張飛卿見而得之過九江以遺友人傅延之延之出以示余余悲而賦詩",
        "id": "9b9333c1-bd92-47d6-84fd-dcc427388402"
    },
    {
        "author": "田亙",
        "paragraphs": [
            "趁暖不隨千卉折，凌寒先伴六花開。"
        ],
        "title": "句  其一",
        "id": "5108da75-e363-4ef6-89ca-f4d4dccaab2a"
    },
    {
        "author": "田亙",
        "paragraphs": [
            "臨溪照影爲誰好，映竹無人空自憐。"
        ],
        "title": "句  其二",
        "id": "49b0220f-b324-42d3-bc40-59a946628265"
    },
    {
        "author": "田亙",
        "paragraphs": [
            "巡簷一笑屑瓊瑰。"
        ],
        "title": "句  其三",
        "id": "67dbe1f8-74fa-4373-9870-af1db2ff6acf"
    },
    {
        "author": "田亙",
        "paragraphs": [
            "幽姿高韵獨翛然。"
        ],
        "title": "句  其四",
        "id": "5bfd25a0-6a8a-4a18-a207-0272a9f973bb"
    },
    {
        "author": "田亙",
        "paragraphs": [
            "粉蝶風烟外，黄雲草樹秋。"
        ],
        "title": "句  其五",
        "id": "c435cd7a-5c4e-4383-8dd5-480d4ed5d733"
    },
    {
        "author": "田亙",
        "paragraphs": [
            "已呼白面書生去，更約青腰玉女來。"
        ],
        "title": "句  其六",
        "id": "5116a3a1-1391-4aa3-aa27-85d14536c13a"
    },
    {
        "author": "田亙",
        "paragraphs": [
            "少時解奏三千牘，老去猶繙十二經。"
        ],
        "title": "句  其七",
        "id": "cf47ccaa-d89b-40d5-8747-3ebe3bc15e2b"
    },
    {
        "author": "王直方",
        "paragraphs": [
            "紛紛紅紫雖無韵，映带園林却要渠。",
            "誰遺一枝香最勝，故應有客問何如。"
        ],
        "title": "蠟梅",
        "id": "c9814170-41e4-4bdc-8200-ed19cff90af8"
    },
    {
        "author": "王直方",
        "paragraphs": [
            "游絲墮絮惹行人，酒肆歌樓駐畫輪。",
            "鳳管遏回雲冉冉，龍舟衝破浪粼粼。",
            "日斜黄繖歸馳道，風約青簾認別津。",
            "朝野歡娛真有象，壺中要看四時春。"
        ],
        "title": "上巳遊金明池",
        "id": "345d65e0-f8c6-42b3-8f73-07f4bf1c20e2"
    },
    {
        "author": "王直方",
        "paragraphs": [
            "賢王經別墅，深窈近嚴城。",
            "花竹四時好，賓朋一座傾。",
            "闔奩爭弈罷，擊鉢記詩成。",
            "明日朝天去，門扃鳥雀驚。"
        ],
        "title": "淮安園",
        "id": "4695a576-b5e7-4c05-b4ac-da268ff758a0"
    },
    {
        "author": "王直方",
        "paragraphs": [
            "閬苑瑶林春晚芳，仙妃舞困卸霓裳。",
            "蠙珠委地隳雲佩，尚带天邊風露香。"
        ],
        "title": "玉蕊花",
        "id": "b44bc74b-c178-4cdf-a63b-b6034fe849e9"
    },
    {
        "author": "王直方",
        "paragraphs": [
            "人以詩自業，在唐如蜂房。",
            "香英衆採擷，論功歸其王。",
            "恭維少陵老，實提六義綱。",
            "人能分一體，猶足生輝光。",
            "元英蕭散人，亦以詩道昌。",
            "餘雋獨不吮，嘉殽常自將。",
            "滄江下千尋，便足知流長。",
            "元英不可見，看取尚書郎。"
        ],
        "title": "題清芬閣",
        "id": "711ed5e5-17af-443f-b8d0-f10b00b60937"
    },
    {
        "author": "王直方",
        "paragraphs": [
            "嚥服十二環，奄有仙人房。",
            "暮騎紫鱗去，海氣侵肌凉。",
            "贈我纍纍珠，靡靡明月光。"
        ],
        "title": "句",
        "id": "3bea6d94-8ef0-4de1-b98c-c069fb7da168"
    },
    {
        "author": "何士昭",
        "paragraphs": [
            "五十年住人世，靈臺不染纖瑕。",
            "壬午三更子時，天開萬里無霞。"
        ],
        "title": "臨終頌",
        "id": "f3f586f0-7fdd-494f-8771-c7828fa52f67"
    },
    {
        "author": "韓瑨",
        "paragraphs": [
            "已束歸鞍逐去鴻。"
        ],
        "title": "句",
        "id": "3affbe60-c73a-4206-868a-3facf7e434d9"
    },
    {
        "author": "劉安上",
        "paragraphs": [
            "舊菴在山頂，去此五里餘。",
            "創謀自吾祖，遷就今所居。",
            "往時僧不多，苟且完室廬。",
            "至於五十載，風雨荒榛蕪。",
            "先人樂溪山，每到嘗躊躇。",
            "深憐棟宇弊，締構新是圖。",
            "鑿巖闢幽徑，開門揖清虛。",
            "高堂閎且深，三山列庭隅。",
            "或禪或教律，濟濟蹌衣裾。",
            "先塋舊所卜，乃在西南隅。",
            "松筠老且茂，雲氣時卷舒。",
            "政和甲午歲，予解壽春符。",
            "寬恩得真祠，展省來郊墟。",
            "清酹奠墓隧，誥軸焚金朱。",
            "報效未云訖，涕泗徒漣如。",
            "朅來就堂宇，會飲族屬俱。",
            "夜深燈火明，山靜竹柏疏。",
            "翻思昔日營，似爲今所須。",
            "先人篤好善，雅志在詩書。",
            "于公有陰德，高大其門閭。",
            "虞詡名升卿，其後果不誣。",
            "嗟余忝厥修，覆敗良可虞。",
            "作詩以自警，其無迷厥初。"
        ],
        "title": "方潭展墓示子姪",
        "id": "b738e372-2f47-43a7-bd69-df37f0f309ad"
    },
    {
        "author": "劉安上",
        "paragraphs": [
            "茲亭予所作，再到異疇昔。",
            "江梅老半枯，檜柏春逾碧。",
            "易名爲歲寒，表此蒼翠色。",
            "森然一徑幽，步屧時取適。"
        ],
        "title": "歲寒亭",
        "id": "cbb3ff98-f4bb-4f52-be58-912ed3ea0bd6"
    },
    {
        "author": "劉安上",
        "paragraphs": [
            "高樹環清池，波平春正綠。",
            "移舟近南崖，倒影見華屋。",
            "危梁屬修徑，幽思生遠目。",
            "更登狎鷗亭，可以忘寵辱。"
        ],
        "title": "清漣亭泛舟",
        "id": "30452bfe-f00c-408b-88a4-c95033fad735"
    },
    {
        "author": "劉安上",
        "paragraphs": [
            "物性不可奪，葵藿傾太陽。",
            "爲臣茲取節，萬古有餘芳。"
        ],
        "title": "西齋雜詠六首 葵花",
        "id": "12464c6d-e239-49c8-b7d8-427cb793064c"
    },
    {
        "author": "劉安上",
        "paragraphs": [
            "蔚蔚傲霜葉，亭亭綠池畔。",
            "莫言盈尺材，要是淩雲幹。"
        ],
        "title": "西齋雜詠六首 檜",
        "id": "6d0d4b3b-248c-4df8-a788-cde83c87570b"
    },
    {
        "author": "劉安上",
        "paragraphs": [
            "繁枝喜刪除，勁節見獨立。",
            "灌溉未逾浹，新筍已戢戢。"
        ],
        "title": "西齋雜詠六首 竹",
        "id": "a2a4a7ff-9303-476f-89f1-fd55e1ae262c"
    },
    {
        "author": "劉安上",
        "paragraphs": [
            "得名固不誣，對植近庭廡。",
            "葉綠带寒烟，花繁泣微雨。"
        ],
        "title": "西齋雜詠六首 冬青",
        "id": "90687c67-9005-48f1-99c4-485d3da5880a"
    },
    {
        "author": "劉安上",
        "paragraphs": [
            "移根近軒墀，不使衆草沒。",
            "會見黄金英，泛我杯中物。"
        ],
        "title": "西齋雜詠六首 菊",
        "id": "99edbb24-cd98-496f-b93d-4b433de635a6"
    },
    {
        "author": "劉安上",
        "paragraphs": [
            "鑿石空其中，貯水凡幾斛。",
            "淵渟或可鑒，童子慎毋觸。"
        ],
        "title": "西齋雜詠六首 石斛",
        "id": "50fb4682-a65c-4f3d-a106-adb4574865f0"
    },
    {
        "author": "劉安上",
        "paragraphs": [
            "水闊疑無路，雲深僅有山。",
            "兒童划小艇，出沒稻塍間。"
        ],
        "title": "萬田道中",
        "id": "395d9981-317b-48d7-8408-e2e20e474ce5"
    },
    {
        "author": "劉安上",
        "paragraphs": [
            "飯飽雲巖粟，茶甘碧澗泉。",
            "我來無一事，危坐聽山蟬。"
        ],
        "title": "方潭",
        "id": "afea5fa4-1447-4a9f-b168-404c2199ae09"
    },
    {
        "author": "劉安上",
        "paragraphs": [
            "下蔡嬉遊地，春風萬杏繁。",
            "誰家堪繫馬，青壁竹籬門。"
        ],
        "title": "花靨鎮二首  其一",
        "id": "e5daac56-12d6-4c18-b29b-5f4d8d5e8075"
    },
    {
        "author": "劉安上",
        "paragraphs": [
            "花靨誰名鎮，梅裝自古傳。",
            "家家小兒女，滿額點花鈿。"
        ],
        "title": "花靨鎮二首  其二",
        "id": "493f77b8-144f-4728-9897-5ba740e0242e"
    },
    {
        "author": "劉安上",
        "paragraphs": [
            "山谷誰能繡，華堂得此名。",
            "春風無轍迹，紅紫自敷榮。"
        ],
        "title": "長溪建善寺四首 繡谷堂",
        "id": "98b42b85-0dd0-4caa-ab0f-c15083edd0bd"
    },
    {
        "author": "劉安上",
        "paragraphs": [
            "亭下一杯水，澄泓如有容。",
            "不因求得雨，那信有神龍。"
        ],
        "title": "長溪建善寺四首 龍湫亭",
        "id": "de0d2459-5e88-40ac-ae34-b0776516fb01"
    },
    {
        "author": "劉安上",
        "paragraphs": [
            "已涉艱危地，方能處燕安。",
            "人間不可忽，須向靜中看。"
        ],
        "title": "長溪建善寺四首 燕菴",
        "id": "07821546-2934-4866-9594-5884589093d9"
    },
    {
        "author": "劉安上",
        "paragraphs": [
            "瀟洒獻公房，幽深古道旁。",
            "山形半環小，池面一奩方。"
        ],
        "title": "長溪建善寺四首 白蓮堂",
        "id": "b04702ef-f8da-4366-98de-fcdab0d902fe"
    },
    {
        "author": "劉安上",
        "paragraphs": [
            "山勢從東轉，河流自北來。",
            "地幽饒水竹，山迥少塵埃。",
            "城郭居何遠，舟船暮可回。",
            "此中棲息穩，懷抱一時開。"
        ],
        "title": "長溪建善寺四首 仙巖莊",
        "id": "959dd396-7021-4287-9ef1-34a7ab67f08a"
    },
    {
        "author": "劉安上",
        "paragraphs": [
            "皖國逢重九，登臨摇落天。",
            "盍簪追往事，吹帽想前賢。",
            "入眼吳萸紫，開觴鄧菊鮮。",
            "五雲亭最好，爭奈近靈仙。"
        ],
        "title": "重九宴集天柱間",
        "id": "9ee61fa0-f9c8-4932-b494-ee74179a736f"
    },
    {
        "author": "劉安上",
        "paragraphs": [
            "偷閑出城府，聊以洗塵心。",
            "自得林泉趣，何妨雨霧深。",
            "野亭連竹色，古寺想潮音。",
            "幸接高人論，清風滿素襟。"
        ],
        "title": "和胡子文遊山寺值雨",
        "id": "7ebdc28a-5d33-41e5-8265-9230d483fcad"
    },
    {
        "author": "劉安上",
        "paragraphs": [
            "鸂鶒知何許，南園春水多。",
            "稻粱隨分有，烟雨想無他。",
            "世上貪毛羽，湖邊足網羅。",
            "池塘棲息穩，慎勿厭風波。"
        ],
        "title": "憶鸂鶒二首  其一",
        "id": "352c7f9f-93cd-4bf6-8206-ce2a1eb27f55"
    },
    {
        "author": "劉安上",
        "paragraphs": [
            "幸有春池闊，雙雙戲晚暉。",
            "庭閑宜對立，翅短莫高飛。",
            "寇賊已聞熄，主人行且歸。",
            "相將芰荷畔，看汝浴紅衣。"
        ],
        "title": "憶鸂鶒二首  其二",
        "id": "222a4261-0d37-45d4-a2a1-992577b76a73"
    },
    {
        "author": "劉安上",
        "paragraphs": [
            "極目盡天際，風烟杳靄間。",
            "水光清滉日，野色遠連山。",
            "白鹿今何在，高僧此獨閑。",
            "我今無伴侶，乘興一躋攀。"
        ],
        "title": "獨遊竹閣",
        "id": "8c121bea-6871-4a3b-a7f7-aeaed398c0c5"
    },
    {
        "author": "劉安上",
        "paragraphs": [
            "山中何所有，一味靜難名。",
            "暗谷流泉響，疏林落葉聲。",
            "夜深寒月白，霜重曉鐘清。",
            "早出松間路，衣裘空翠凝。"
        ],
        "title": "宿方潭",
        "id": "ba4ffbba-7858-4511-872e-7bd5967224a7"
    },
    {
        "author": "劉安上",
        "paragraphs": [
            "雲房依古城，闃靜戶常扃。",
            "苦行人難及，高吟鬼亦聽。",
            "望餘秋水遠，定起暮山青。",
            "世諦都無念，逢人自說經。"
        ],
        "title": "贈釋達夫",
        "id": "3d4970ac-1050-4157-a99b-35a0b35cdc9b"
    },
    {
        "author": "劉安上",
        "paragraphs": [
            "共訪招提去，輕舟漾曉風。",
            "水光雲影裏，山色酒樽中。",
            "邊戍今休卒，吾生免轉蓬。",
            "茲遊惜不與，猶喜一篇同。"
        ],
        "title": "和少伊同左經臣湖上作",
        "id": "f1cca1d6-68e6-4c37-8abf-9e6e5023c4ff"
    },
    {
        "author": "劉安上",
        "paragraphs": [
            "南窗閑徙倚，風露已秋深。",
            "晚色兼凉至，浮雲带日陰。",
            "池荷欺碧玉，籬菊暗黄金。",
            "時序將遒盡，翻驚壯士心。"
        ],
        "title": "小飲",
        "id": "4f4d3e16-fb98-4825-9075-b5ddf90d61ad"
    },
    {
        "author": "劉安上",
        "paragraphs": [
            "小閣面空闊，下臨寒水清。",
            "前山掛錦繡，日落轉分明。",
            "沙際小舟遠，雲間歸翅輕。",
            "我來看不厭，佇立獨含情。"
        ],
        "title": "茶院紫翠閣",
        "id": "aeb68819-5f66-4aed-bbc2-efaf9f8a554a"
    },
    {
        "author": "劉安上",
        "paragraphs": [
            "芙蓉已過菊花殘，獨有松筠耐歲寒。",
            "一榻蕭然無箇事，坐看紅日上欄干。"
        ],
        "title": "便齋",
        "id": "6b99eaa9-f1f7-4de3-9d44-f1e121fd9500"
    },
    {
        "author": "劉安上",
        "paragraphs": [
            "攀沿絕壁上高峰，下瞰塵寰杳靄中。",
            "未飲刀圭跨鸞鶴，已如身世脫樊籠。"
        ],
        "title": "登煉丹山三絕句  其一",
        "id": "ebf3ac7f-fc4c-47fe-860a-80b84262b15d"
    },
    {
        "author": "劉安上",
        "paragraphs": [
            "神仙已往遺基在，丹井淒清絕點埃。",
            "歸去漏殘初睡醒，恍疑身到洞天來。"
        ],
        "title": "登煉丹山三絕句  其二",
        "id": "03bbf99e-a189-42e6-88bc-7658393f5a90"
    },
    {
        "author": "劉安上",
        "paragraphs": [
            "羣峰聳拔更迴環，鶴駕分明縹渺間。",
            "金鼎丹成人不見，但留名字鎮空山。"
        ],
        "title": "登煉丹山三絕句  其三",
        "id": "7f0eafb3-edce-4b30-9b2d-b6107ad97328"
    },
    {
        "author": "劉安上",
        "paragraphs": [
            "疏影橫斜落酒樽，誰知寒月上梅軒。",
            "昔年山相棲真地，我亦全家寄此村。"
        ],
        "title": "德翬梅軒月下小酌",
        "id": "768b0d4f-76f0-4c48-aec1-5f2cd45ccee6"
    },
    {
        "author": "劉安上",
        "paragraphs": [
            "誰知蹤跡到桐山，頼有禪僧數往還。",
            "溪路水深行未得，小窗幽閣總躋攀。"
        ],
        "title": "宿棲林三首  其一",
        "id": "9d4ac6a7-b97e-425e-b42d-162a5ca51146"
    },
    {
        "author": "劉安上",
        "paragraphs": [
            "回首江鄉路渺瀰，雨天行色倍遲遲。",
            "最憐山寺留連日，恰是清明禁火時。"
        ],
        "title": "宿棲林三首  其二",
        "id": "aaa8ea3e-de4e-4eca-b974-941a0275542e"
    },
    {
        "author": "劉安上",
        "paragraphs": [
            "征鞍終日雨霏霏，投宿棲林旋燎衣。",
            "天意似憐行客倦，放將紅日出巖扉。"
        ],
        "title": "宿棲林三首  其三",
        "id": "918adc75-0d9e-4502-b734-f5d099ad5dbd"
    },
    {
        "author": "劉安上",
        "paragraphs": [
            "繡嶺峰高插晚空，雨餘烟霧淡朦朧。",
            "瓊枝細葉知多少，最愛團欒竹一叢。"
        ],
        "title": "建善即事三首  其一",
        "id": "306ead8a-56eb-475a-8e97-1e55ace78289"
    },
    {
        "author": "劉安上",
        "paragraphs": [
            "春歸枝上餘花少，轉午濃陰綠滿蹊。",
            "何事黄鸝語音好，慇懃飛傍粉牆啼。"
        ],
        "title": "建善即事三首  其二",
        "id": "0fda1626-163f-44bd-936d-d7a783cd0fae"
    },
    {
        "author": "劉安上",
        "paragraphs": [
            "籜龍亭下知誰種，旋見新篁破綠苔。",
            "到此不知纔幾日，抽梢今已過牆來。"
        ],
        "title": "建善即事三首  其三",
        "id": "f46db4fe-40db-411e-bb08-48d721270dd5"
    },
    {
        "author": "劉安上",
        "paragraphs": [
            "軒窗高下傍巖隈，花木層層取次栽。",
            "誰道山深春色晚，等閑桃李已齊開。"
        ],
        "title": "玄沙二首  其一",
        "id": "897817d4-5663-49c5-a31a-e20c808d2f24"
    },
    {
        "author": "劉安上",
        "paragraphs": [
            "飛山彷彿如天竺，環合峰巒一徑通。",
            "何日再來亭上宿，靜聽猿叫月明中。"
        ],
        "title": "玄沙二首  其二",
        "id": "ad21523e-2f18-46c7-8249-e3e256bd9404"
    },
    {
        "author": "劉安上",
        "paragraphs": [
            "借得西菴不似菴，宛如蝸舍住城南。",
            "晚來一盞亮功酒，更薦棲林八寸柑。"
        ],
        "title": "大中西菴",
        "id": "7501eb74-19d1-4a5e-adc3-8874ce44f831"
    },
    {
        "author": "劉安上",
        "paragraphs": [
            "乘閒驅馬向高原，楚漢遺基尚宛然。",
            "堪憐項羽成何事，占得淮邊屋數椽。"
        ],
        "title": "硤石相對有項羽廟",
        "id": "012d0d1b-ca00-47a8-afee-e1791ad2bd8c"
    },
    {
        "author": "劉安上",
        "paragraphs": [
            "江邊茅屋被風掀，雨打疏窗夜小眠。",
            "催喚兒童五更起，重添篾纜繫漁船。"
        ],
        "title": "江村漁舍",
        "id": "126dca0d-fd88-4503-bd06-8ae9ca213d04"
    },
    {
        "author": "劉安上",
        "paragraphs": [
            "秋半淒然客思清，杖藜何處暢幽情。",
            "晚天風雨莓苔活，閒傍欄干取次行。"
        ],
        "title": "晚步",
        "id": "3a3f61a4-22fd-4a9b-819f-f70c59cb0bda"
    },
    {
        "author": "劉安上",
        "paragraphs": [
            "國爾忘家是所先，如何交構競爭權。",
            "霜臺白簡真可畏，一日五公俱左遷。"
        ],
        "title": "出局紀懷",
        "id": "a75c0fa4-70eb-468e-9546-40573f2502bb"
    },
    {
        "author": "劉安上",
        "paragraphs": [
            "雙成送我蠟梅花，夜靜幽香自一家。",
            "疑是素娥乘月下，淡黄衣袂紫雲車。"
        ],
        "title": "蠟梅",
        "id": "229e2134-0dce-4684-b5d9-0a6091b516fb"
    },
    {
        "author": "劉安上",
        "paragraphs": [
            "大農遺愛在桐川，血食於今幾百年。",
            "應想歲豐秋賽日，送迎歌舞獨喧闐。"
        ],
        "title": "宿桐城驛二首  其一",
        "id": "23e793b1-a328-40ad-9559-f666ebbff6fe"
    },
    {
        "author": "劉安上",
        "paragraphs": [
            "桐溪古驛聞來久，我到梅黄雨細時。",
            "砌下流泉無復有，空餘松柏覆簷垂。"
        ],
        "title": "宿桐城驛二首  其二",
        "id": "8909fb49-b719-46dd-886a-e9e20305d3b0"
    },
    {
        "author": "劉安上",
        "paragraphs": [
            "江烟淡淡日落後，山雨纖纖潮上初。",
            "黄鶑引雛過林杪，羣雞就食喧階除。"
        ],
        "title": "即事",
        "id": "75d965c3-539c-4bdf-bcd1-16e8c6300e83"
    },
    {
        "author": "劉安上",
        "paragraphs": [
            "落英迴旋雪飛餘，誰向庭中細細鋪。",
            "借與翠娥相應舞，絕勝西蜀錦氍毹。"
        ],
        "title": "澄源堂落梅如茵",
        "id": "4faa7d00-8c51-41c4-b664-111680ba1cf5"
    },
    {
        "author": "劉安上",
        "paragraphs": [
            "陂渠積水與田通，彷彿江鄉意趣同。",
            "引起三吳耕釣興，小舟來往藕花中。"
        ],
        "title": "安豐道中",
        "id": "b59c0f1d-71ba-42dd-8c63-05e470947fae"
    },
    {
        "author": "劉安上",
        "paragraphs": [
            "涵碧軒前甘露亭，暑天凉夕此閑行。",
            "琅玕一畝森如玉，影入池心徹底清。"
        ],
        "title": "甘露亭二首  其一",
        "id": "083b8224-7e49-40eb-b61d-d53ae6e0b7bd"
    },
    {
        "author": "劉安上",
        "paragraphs": [
            "水斛安排鏡面平，菰蒲初種已齊生。",
            "晚來雨過浮萍少，看見魚兒作隊行。"
        ],
        "title": "甘露亭二首  其二",
        "id": "c52c77f4-6b87-49ed-8201-3f1399ec3c71"
    },
    {
        "author": "劉安上",
        "paragraphs": [
            "拂雲亭外竹千竿，靜聽清聲戛玉寒。",
            "却憶謝公巖下路，水風凉處戰檀欒。"
        ],
        "title": "舒州西門送客亭",
        "id": "e2b82401-af2f-4a09-9bfe-a7de87b00f45"
    },
    {
        "author": "劉安上",
        "paragraphs": [
            "門向平湖靜處開，雨餘山色入簾來。",
            "連雲競秀千巖竹，隔水飄香一徑梅。",
            "觀裏紫芝元不老，柱頭玄鶴幾時回。",
            "此峰信是神仙窟，子晉吹簫有舊臺。"
        ],
        "title": "友人新居",
        "id": "56428ad3-51ed-4e5d-8aad-9810b982cd77"
    },
    {
        "author": "劉安上",
        "paragraphs": [
            "高峙危樓壓翠岑，登臨遥想昔賢心。",
            "人隨歲月有興廢，名逐江山無古今。",
            "殘日汀邊生晚思，斷雲簾外捲晴陰。",
            "清風凜凜今何在，芳草池塘恨獨深。"
        ],
        "title": "登謝公樓分韵得心字",
        "id": "64222abf-7c82-4f38-9343-fcff05fe7949"
    },
    {
        "author": "劉安上",
        "paragraphs": [
            "未尋南郭舊生涯，且向淮堧太守家。",
            "西圃學栽陶令菊，後園時種邵平瓜。",
            "民淳訟少看空圄，吏散庭空聽報衙。",
            "更得歲豐多樂事，宦遊誰復問年華。"
        ],
        "title": "即事",
        "id": "587cd08c-5733-40c2-aaf7-24216523d4f5"
    },
    {
        "author": "劉安上",
        "paragraphs": [
            "頻年京闕暗胡塵，竊發桐廬更駭聞。",
            "食盡犬羊還自斃，火炎螻蟻却須焚。",
            "中原已有汾陽將，二浙誰驅下瀨軍。",
            "州郡雖嚴防守計，可將知略佐忠勤。"
        ],
        "title": "寄叔靜",
        "id": "b420a2ad-7d85-4892-b320-ea9798d024ed"
    },
    {
        "author": "劉安上",
        "paragraphs": [
            "爲愛端居上郡章，里閭何幸得徜徉。",
            "買田郭外春耕早，築室湖濱野趣長。",
            "且把舊書遮病眼，了無塵事擾中腸。",
            "故人訪我留佳句，應笑年來兩鬢蒼。"
        ],
        "title": "和左經臣見過",
        "id": "603268f8-5a6a-4351-a65e-663a48084966"
    },
    {
        "author": "劉安上",
        "paragraphs": [
            "自從南郭得三椽，怕趁荆溪半夜船。",
            "每望白雲驚歲月，空將清夢遶林泉。",
            "雖因追遠時來此，又見登高意慘然。",
            "極目不知多少恨，一聲孤雁夕陽天。"
        ],
        "title": "荆溪有懷",
        "id": "77814973-b6a4-4368-8b17-016045170fac"
    },
    {
        "author": "劉安上",
        "paragraphs": [
            "聞道東山有聖泉，杖藜侵曉到山前。",
            "一泓寒玉流無盡，萬頃良田大有年。",
            "茶鼎曉煎雲脚嫩，齋厨夜引溜聲圓。",
            "我來一酌磁甌去，終日餘甘齒頰邊。"
        ],
        "title": "聖泉",
        "id": "b37eb925-5e1e-4174-9011-a83d3fb8f850"
    },
    {
        "author": "劉安上",
        "paragraphs": [
            "黑雲滃蔚自西來，佇立危樓亦壯哉。",
            "遠壑烟生千里雨，寒潭龍起數聲雷。",
            "田疇坐看還豐歲，里巷遥欣弭旱災。",
            "慚愧外官逃吏責，歸鞍何憚踏泥回。"
        ],
        "title": "四月一日壽陽樓遇雨",
        "id": "7491b5d8-d5bd-45e4-b0a4-40d4076b5bab"
    },
    {
        "author": "劉安上",
        "paragraphs": [
            "捲盡浮雲見碧虛，初傳更漏滴銅壺。",
            "入秋爽氣迥然別，此地冰輪何處無。",
            "共想姮娥依桂魄，獨憐飛鵲遶庭梧。",
            "西園飲散歸來早，不用紅紗照路隅。"
        ],
        "title": "和馮中丞中秋夜月",
        "id": "a50356df-9c66-41ea-a270-341719ffc02a"
    },
    {
        "author": "劉安上",
        "paragraphs": [
            "雲頭依舊尚團圓，未覺清光有兩般。",
            "自是人心重佳節，故將今夕不同看。",
            "望中銀漢祇如昨，坐久園亭又更寒。",
            "莫把盈虧妄分別，一杯到手且須乾。"
        ],
        "title": "又和十六夜月",
        "id": "0716b609-6de7-4fdc-ad04-811892ff523b"
    },
    {
        "author": "劉安上",
        "paragraphs": [
            "天柱峰頭星斗紅，月明秋殿玉玲瓏。",
            "仙人夜半來吹笛，騎著吳江小赤龍。"
        ],
        "title": "天柱峰",
        "id": "df0f3438-c261-4395-a839-6e7567a178fa"
    },
    {
        "author": "釋應端",
        "paragraphs": [
            "六合傾翻劈面來，暫披麻縷混塵埃。",
            "因風吹火渾閑事，引得遊人不肯回。",
            "壞不壞，隨不隨，徒將聞見强針錐。",
            "太湖三萬六千頃，月在波心說向誰。"
        ],
        "tags": [
            "太湖"
        ],
        "title": "偈",
        "id": "4aac7407-a8aa-47ac-84e8-92a2b021b2af"
    },
    {
        "author": "釋知昺",
        "paragraphs": [
            "此事最希奇，不礙當頭說。",
            "東鄰田舍翁，隨例得一橛。",
            "非唯貫聲色，亦乃應時節。",
            "若問是何宗，八字不著丿。"
        ],
        "title": "偈四首  其一",
        "id": "d6bf1dda-90f6-485f-a4f6-3b5755e6131c"
    },
    {
        "author": "釋知昺",
        "paragraphs": [
            "日日說，時時舉，似地擎山爭幾許。",
            "隴西鸚鵡得人憐，大都祇爲能言語。",
            "休思惟，带伴侶，智者聊聞猛提取。",
            "更有一般也大奇，貓兒偏解捉老鼠。"
        ],
        "title": "偈四首  其二",
        "id": "102bd75b-d422-4cd1-991d-40ebf1cb1e21"
    },
    {
        "author": "釋知昺",
        "paragraphs": [
            "春光爛熳華爭發，子規啼落西山月。",
            "憍梵鉢提長吐舌，底事分明向誰說。"
        ],
        "title": "偈四首  其三",
        "id": "7bbf5bcd-4c7a-4c74-8898-caeb7c7c9e8c"
    },
    {
        "author": "釋知昺",
        "paragraphs": [
            "迷不自迷，對悟立迷。",
            "悟不自悟，因迷說悟。",
            "所以悟爲迷之體，迷爲悟之用。",
            "迷悟兩無從，箇中無別共。",
            "無別共，撥不動。",
            "祖師不將來，鼻孔千斤重。"
        ],
        "title": "偈四首  其四",
        "id": "c8717715-c987-4fee-9404-d2b92fd6641e"
    },
    {
        "author": "釋知昺",
        "paragraphs": [
            "笊籬木杓，錢買井索。",
            "打瓦鑽龜，徒勞卜度。",
            "休卜度，麒麟只有一隻角。"
        ],
        "title": "頌古二首 僧問清平有漏無漏。",
        "id": "378ab968-4892-4c78-b694-1603be27afc8"
    },
    {
        "author": "釋知昺",
        "paragraphs": [
            "狂狗逐塊，瞎馿趁隊。",
            "只許我知，不許你會。"
        ],
        "title": "頌古二首 僧問雪竇明覺如何是佛，曰四山圍繞。",
        "id": "0aab222c-4002-4eec-8ee8-822334f2e730"
    },
    {
        "author": "陳淬",
        "paragraphs": [
            "數奇不是登壇將，竹杖芒鞋歸去來。"
        ],
        "title": "句",
        "id": "87b701ab-366e-498b-aa32-8e7221f2d62a"
    },
    {
        "author": "汪伯彥",
        "paragraphs": [
            "尚父重來國有瘳，再移雙袖揖浮丘。",
            "進爲初迫人閒世，退老仍懷天下憂。",
            "娛戲烟霞資辟穀，栽培松菊助吟秋。",
            "天心此欲中興去，蕙帳山猿恐莫留。"
        ],
        "title": "建炎丞相成國呂忠穆公退老堂詩  其一",
        "id": "8f05cd0e-5827-481b-9a93-42ccd0ef346e"
    },
    {
        "author": "汪伯彥",
        "paragraphs": [
            "脫冕遺軒息萬緣，歸來閒地作神仙。",
            "涉園靖節初成趣，得志莊周正樂全。",
            "物外情隨雲鵠舉，尊前身傍海鷗眠。",
            "功成者去天之道，知退如公法自然。"
        ],
        "title": "建炎丞相成國呂忠穆公退老堂詩  其二",
        "id": "7f6a1819-6c1e-4078-8618-a406ad3210b3"
    },
    {
        "author": "汪伯彥",
        "paragraphs": [
            "燕南三世識非羆，謀策江淮見吐奇。",
            "千載五龍扶日轂，十年兩袂各天涯。",
            "知公卜築聊如此，嗟我求田昧所之。",
            "遥想園亭賓客會，夢飛胡蝶到芳帷。"
        ],
        "title": "建炎丞相成國呂忠穆公退老堂詩  其三",
        "id": "1866cdc0-707b-49c3-99b7-77fd75531cb5"
    },
    {
        "author": "汪伯彥",
        "paragraphs": [
            "萬夫屹立若臨衝，四十年來謁上峰。",
            "名遂歸來人物改，青青惟有歲寒松。"
        ],
        "title": "東松庵",
        "id": "c0b11f3a-8da3-4cb3-9628-3e0343fd8614"
    },
    {
        "author": "汪伯彥",
        "paragraphs": [
            "兩兩泰階星一色，亭亭華表鶴雙歸。"
        ],
        "title": "句",
        "id": "1dab0f43-f39a-43d7-ada8-eddefe03f02f"
    },
    {
        "author": "釋覺先",
        "paragraphs": [
            "縱步青蘿嶂，吟邊景更寬。",
            "沙紋潮落見，山色雨餘看。",
            "汀草含清韵，江猨啼暮寒。",
            "娥祠重致敬，忍讀漢碑殘。"
        ],
        "title": "過曹娥廟",
        "id": "09c6a5b5-ccc0-4192-b001-0b0fec12c7d5"
    },
    {
        "author": "米友仁",
        "paragraphs": [
            "圖契朴琱推聖智，萬古奔沈餘末伎。",
            "蘭亭醉墨更無加，始信功名皆儻爾。",
            "庾翼兒郎豈不黠，自是家鷄慚野雉。",
            "退之彊聒六藝疏，見處纔能到姿媚。",
            "相公有官那得取，不與官家深自祕。",
            "却因同好露心胸，謾使蕭翼誇末計。",
            "摸金不必曹阿瞞，溫韜家有昭陵器。",
            "披沙只恐取黄金，剔軸誰能收故紙。",
            "天章寶塔高嵯峨，永表文皇好文藝。",
            "至今油蠟傳未休，善本何辭萬金棄。"
        ],
        "title": "題禊帖詩",
        "id": "e2011809-ae0e-464d-98ea-e3ce55ab1f95"
    },
    {
        "author": "米友仁",
        "paragraphs": [
            "翰墨風流冠古今，鵝池誰不賞山陰。",
            "此書雖向昭陵朽，刻石猶能易萬金。"
        ],
        "title": "題定武本蘭亭",
        "id": "b743b17c-b0a2-424c-bdf5-cd20f0725f13"
    },
    {
        "author": "米友仁",
        "paragraphs": [
            "山氣與湖光，四時足殊秀。",
            "我識軒中人，是爲益三友。"
        ],
        "title": "秀軒",
        "id": "36a6bb2f-630f-4229-9dca-3e7a4190eb23"
    },
    {
        "author": "米友仁",
        "paragraphs": [
            "廣文當日官雖冷，可奈才名振世何。",
            "他日君家須炙手，而今聊復雀堪羅。"
        ],
        "title": "題大姚山圖三首  其一",
        "id": "7e97c4ba-bc97-4a9b-b004-02154aa47655"
    },
    {
        "author": "米友仁",
        "paragraphs": [
            "老年尚喜管城子，更愛好山江上青。",
            "武林秋高曉欲雨，正若此畫雲冥冥。"
        ],
        "title": "題大姚山圖三首  其二",
        "id": "114143dd-d7ed-4d5f-bb0a-bf8be9fe7be1"
    },
    {
        "author": "米友仁",
        "paragraphs": [
            "三茅別有洞中天，我欲山居屏世緣。",
            "累行積功多蛻舉，玉宸欣有地行仙。"
        ],
        "title": "題大姚山圖三首  其三",
        "id": "57ef95e6-6228-418c-8cf5-a58c7733ba20"
    },
    {
        "author": "米友仁",
        "paragraphs": [
            "亂山深處是烟霞，雨暗晴暉日夕佳。",
            "至識先生曾到此，故留戲筆在君家。"
        ],
        "title": "爲蔣仲友題畫",
        "id": "628cabe6-a1f8-40cb-9ac5-aae835bf96fc"
    },
    {
        "author": "米友仁",
        "paragraphs": [
            "霄壤千千萬萬山，東南勝地熟躋攀。",
            "古人作語詠不得，我寓無聲縑楮間。"
        ],
        "title": "自題山水",
        "id": "768e7589-77f6-470e-85f5-2070f83c9f4a"
    },
    {
        "author": "米友仁",
        "paragraphs": [
            "崇山過新雨，蒼翠濃欲滴。",
            "林深不通人，溪迴有吟客。",
            "日落古道空，天青暮雲碧。",
            "何處一聲蟬，幽棲仍自得。"
        ],
        "title": "題董源夏山圖",
        "id": "b569efec-b1d1-4ac9-9d71-6f951f3cb63d"
    },
    {
        "author": "米友仁",
        "paragraphs": [
            "山中宰相有仙骨，獨愛嶺頭生白雲。",
            "壁張此畫定驚倒，先請喚人扶著君。"
        ],
        "title": "題自畫橫披與翟伯壽",
        "id": "da2fc776-e943-4099-adf7-d9d5fbf03d9c"
    },
    {
        "author": "米友仁",
        "paragraphs": [
            "山氣最佳處，卷舒晴晦雲。",
            "心潜帝鄉者，願作乘彼君。"
        ],
        "title": "詩一首",
        "id": "c84fd9de-d729-4d5a-9d3a-25c6416f4694"
    },
    {
        "author": "米友仁",
        "paragraphs": [
            "密密萬山重，一派哀湍瀉。",
            "此志入瑶琴，當有知音者。"
        ],
        "title": "詩一首",
        "id": "3dad400e-eeff-4a6e-a10e-c4a4cec3ca63"
    },
    {
        "author": "司馬槐",
        "paragraphs": [
            "峰迥石路轉，足可娛瞻聽。",
            "其中如有屋，便是醉翁亭。"
        ],
        "title": "題杜甫詩意圖",
        "id": "6d2cfc17-169c-499e-a930-1d98e115d104"
    },
    {
        "author": "魯君貺",
        "paragraphs": [
            "先生遯世有高才，越國風烟入手來。",
            "直以五言□治亂，何須一命寄塵埃。",
            "放懷想覺乾坤小，□物能驅造化回。",
            "賢矣遠孫今善繼，出入頭角□雲雷。"
        ],
        "title": "題清芬閣",
        "id": "2088754d-b23e-45ca-8202-168650bb8ddd"
    },
    {
        "author": "龐其章",
        "paragraphs": [
            "金地枕巖壑，登臨蕩鬰懷。",
            "林泉圍翠幄，仙洞鎖陰霾。",
            "秋練澄江靜，雲屏疊嶂排。",
            "坐凉風入竹，殿古蘚侵階。",
            "瀟洒來僧舍，囂煩厭縣齋。",
            "白崖今得到，無處問洪崖。"
        ],
        "title": "留題白崖",
        "id": "b75230c2-ad6e-472f-a486-f0eeaa723e28"
    },
    {
        "author": "狄咸",
        "paragraphs": [
            "秋浦分光來郡閣，清溪送影落征船。",
            "翠微亭冠烟霞外，又遇携壺太守賢。"
        ],
        "title": "齊山",
        "id": "0d3877f5-9a89-4dfe-8465-a3dca7e3fccf"
    },
    {
        "author": "狄咸",
        "paragraphs": [
            "旃檀歸象魏，窣堵卧烟霞。"
        ],
        "title": "句",
        "id": "79551685-f68f-461f-bc48-e746240963c0"
    },
    {
        "author": "崔木",
        "paragraphs": [
            "琴書相伴到神州，幸際朋儔過遇溝。",
            "主禮殷勤排燕會，佳人宛轉動鶑喉。",
            "自慚餘子無才學，却使當年與唱酬。",
            "尤幸期時再相見，從今應不作花羞。"
        ],
        "title": "和張賽賽",
        "id": "d4fa97dc-c002-4772-a82d-b86b90405bea"
    },
    {
        "author": "張賽賽",
        "paragraphs": [
            "春光駘蕩滿皇州，裊裊垂楊夾御溝。",
            "新燕梁間調好語，雛鶑林內囀歌喉。",
            "當筵幸與多才遇，好景須還雅韵酬。",
            "多謝東君多顧盼，免教重罰一生羞。"
        ],
        "title": "謝崔子高",
        "id": "77aa35aa-0a2a-4059-9071-a8d5eb7bb825"
    },
    {
        "author": "釋禪惠",
        "paragraphs": [
            "文殊駕獅子，普賢跨象王。",
            "新來一箇佛，騎馬也何妨。"
        ],
        "title": "答天寧長老",
        "id": "4d561967-ba1a-4350-9745-ab53a0998f5f"
    },
    {
        "author": "釋禪惠",
        "paragraphs": [
            "錦府豈從天上織，劍門寧自匣中開。"
        ],
        "title": "句",
        "id": "c5788f37-7934-4052-8153-8c2ef90da904"
    },
    {
        "author": "信陽道人",
        "paragraphs": [
            "日坐竹馬橋，夜宿牧牛軒。"
        ],
        "title": "句",
        "id": "a064cddd-fb81-443a-9361-a60ff7f50cb7"
    },
    {
        "author": "李迥",
        "paragraphs": [
            "揖客將軍重，揚名御史尊。"
        ],
        "title": "句",
        "id": "d79e636d-891d-4844-b16b-3b5d197d6f35"
    },
    {
        "author": "呂天策",
        "paragraphs": [
            "吾廬一甑大，暑氣日焚燎。",
            "肉山漸欲摧，性命那可保。",
            "華堂納虛明，結屋上林杪。",
            "扳聯此間來，乍喜脫袢擾。",
            "斷虹錦連卷，驚漚玉顛倒。",
            "晴沙四十里，一日坐可了。",
            "將歸復班荆，更遲江月皎。",
            "何當製芙蓉，唱棹入魚鳥。"
        ],
        "title": "詠洗心堂得鳥鳴山更幽  其一",
        "id": "2bf579b9-324b-45ad-9ad8-c3c3ee154d5e"
    },
    {
        "author": "呂天策",
        "paragraphs": [
            "憚暑廢百嗜，飄然念遐征。",
            "顧欲控溟渤，與世湔煩蒸。",
            "並舍松桂合，翠光浮棟楹。",
            "時時厲清響，管磬琵琶箏。",
            "敷床蔭其下，蘄竹瑩寒冰。",
            "自足當兩部，妙處詎難名。",
            "候湯瀹葵月，欲赴松風鳴。",
            "詩成定清切，已作寒蜩聲。"
        ],
        "title": "詠洗心堂得鳥鳴山更幽  其二",
        "id": "80f6d69c-6619-47bd-9cfe-bb30f94f4d15"
    },
    {
        "author": "呂天策",
        "paragraphs": [
            "携手日不足，暫聧心已慳。",
            "况復共理策，相從山水間。",
            "晴江照遠岫，曉鏡堆烟鬟。",
            "玄蛟忽洶湧，大浪堆銀山。",
            "吾郎氣吞納，爲之髮衝冠。",
            "詩材入意底，妙斲寄毫端。",
            "我衰如病驥，蹩躠那容攀。",
            "且乞置是事，不語循刀鐶。"
        ],
        "title": "詠洗心堂得鳥鳴山更幽  其三",
        "id": "1283cb3f-9fd9-4002-b645-1d618c13f207"
    },
    {
        "author": "呂天策",
        "paragraphs": [
            "登山午未飯，已覺疲發脛。",
            "饑腸轉空雷，圓頂已三請。",
            "爲享玉龍雛，咄嗟辦湯餠。",
            "顧非大檀越，勸勞久逾敬。",
            "晚觴玉色醪，蘸甲黎花瑩。",
            "浩歌不知疲，木杪挂飛鏡。",
            "人生行樂耳，所能與時競。",
            "試與芙蓉子，後會約君更。"
        ],
        "title": "詠洗心堂得鳥鳴山更幽  其四",
        "id": "5d8fbc59-1c29-41ea-9a56-a7a454d0b398"
    }
]