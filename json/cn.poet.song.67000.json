[
    {
        "author": "崔鶠",
        "paragraphs": [
            "我爱新安好，新安度岁华。",
            "风烟迷郡阁，浦溆带人家。",
            "南亩元多黍，丘中亦种麻。",
            "更逢飘皂盖，疆埸视新瓜。"
        ],
        "title": "新安四咏  其四",
        "id": "c503b3a0-6802-400b-ae67-901c3809079a"
    },
    {
        "author": "崔鶠",
        "paragraphs": [
            "䆉稏青衣未剡芒，联拳荷叶已秋香。",
            "笋舆十里青松路，高卷蒙纱遡晚凉。"
        ],
        "title": "绩溪道中三首  其一",
        "id": "b6f9bf0e-93e6-40c6-ae0a-6c5521440ffc"
    },
    {
        "author": "崔鶠",
        "paragraphs": [
            "摐摐名木列千兵，风雨斜来卷旆旌。",
            "愁倚寺门南下望，水烟不见小桥横。"
        ],
        "title": "绩溪道中三首  其二",
        "id": "a9ccf45b-e0af-4f2e-9369-98989b61c301"
    },
    {
        "author": "崔鶠",
        "paragraphs": [
            "山口含糊半吐云，林头时见绿纷纷。",
            "何人解作孤鸾啸，呼取凉风入帽裙。"
        ],
        "title": "绩溪道中三首  其三",
        "id": "849e19bc-8639-403e-bf40-3e684a5caaee"
    },
    {
        "author": "崔鶠",
        "paragraphs": [
            "晚禽噪竹百千翅，残菊横枝三两花。",
            "好在山园养衰废，风波不到野人家。"
        ],
        "title": "婆娑园",
        "id": "da49f1ad-a862-4d4c-8779-4633ea2350d4"
    },
    {
        "author": "崔鶠",
        "paragraphs": [
            "伯鸾下吴越。"
        ],
        "title": "句  其一",
        "id": "0c992731-c974-412d-b2f5-fa7544ac1e6c"
    },
    {
        "author": "崔鶠",
        "paragraphs": [
            "遥知金剎近，林表扬幡尾。"
        ],
        "title": "句  其二",
        "id": "7a4262a5-ca86-453b-9b09-579776d4e19c"
    },
    {
        "author": "崔鶠",
        "paragraphs": [
            "小艇元从天上来，白云自向杯中落。"
        ],
        "title": "句  其三",
        "id": "88db6140-eb60-42ee-8bd4-287fb358e134"
    },
    {
        "author": "崔鶠",
        "paragraphs": [
            "翠裘锦帽初相识，鱼虎弯环略岸飞。"
        ],
        "title": "句  其四",
        "id": "c34b0301-7047-425a-8566-e8419df7763f"
    },
    {
        "author": "崔鶠",
        "paragraphs": [
            "一从台倾苑树死，空余飘瓦裁纹鸳。"
        ],
        "title": "句  其五",
        "id": "49953e9b-0175-4b27-8b9e-c88626511a31"
    },
    {
        "author": "崔鶠",
        "paragraphs": [
            "团脐紫蟹初欲尝，染指腥盐还复辍。"
        ],
        "title": "句  其六",
        "id": "e8f67204-07ba-4c41-b2fb-5697656b3c16"
    },
    {
        "author": "崔鶠",
        "paragraphs": [
            "清明烟火尚阑珊，花信风来第几番。"
        ],
        "title": "句  其七",
        "id": "02d59458-832a-4fbc-b060-460ce0b37643"
    },
    {
        "author": "崔鶠",
        "paragraphs": [
            "西山横身映吴甸，意将万里倾衡霍。"
        ],
        "title": "句  其八",
        "id": "09eff38b-e6e1-4061-921a-38044383e85c"
    },
    {
        "author": "崔鶠",
        "paragraphs": [
            "绰约冰姿绝可怜。"
        ],
        "title": "句  其九",
        "id": "323a89b1-6a6c-437c-8c28-8b2a615a4df1"
    },
    {
        "author": "崔鶠",
        "paragraphs": [
            "老去未觉跻攀难，一表独立青冥里。"
        ],
        "title": "句  其一○",
        "id": "86d85ac3-0ec7-46b9-a624-03d96143e300"
    },
    {
        "author": "周锷",
        "paragraphs": [
            "灵山名达蓬，香水霭薝卜。",
            "龙祇久覆护，云物翳深谷。",
            "拂衣向劫中，神斧断苍玉。",
            "至今天人尊，灵迹印金粟。",
            "颇闻开士谶，飞锡隠岩麓。",
            "坐令湖海客，香供走川陆。",
            "巍巍虔报地，色相俨金屋。",
            "缅想旧巾瓶，犹能慰心目。",
            "篮舆访莲社，一笑欣自足。",
            "抚事动幽寻，畴能念荣辱。",
            "松炉袅如见，余力付棋局。",
            "更觉梦中身，翛然百无欲。"
        ],
        "title": "游香山佛迹",
        "id": "1c2295b0-9296-441f-8411-054ec8e26bbe"
    },
    {
        "author": "周锷",
        "paragraphs": [
            "使君风味压荆州，每为吾民乐更忧。",
            "锦里篇章推唱首，浣溪光景促遨头。",
            "行春预约花欹帽，把酒方欣雪点裘。",
            "岳史年来惭吏隠，扳舆时得从公游。"
        ],
        "title": "和郡守彭吏部按视湖亭凡二首  其一",
        "id": "38027d99-6d6d-4edf-a567-10ae70e5b357"
    },
    {
        "author": "周锷",
        "paragraphs": [
            "双虹倒影上檐楹，碧水澄空一镜明。",
            "野草闲花无限趣，短藜幽榜不胜情。",
            "已知风月随人意，聊为湖山载酒行。",
            "却讶锦囊赓梦草，坐令诗兴绕寰瀛。"
        ],
        "title": "和郡守彭吏部按视湖亭凡二首  其二",
        "id": "6c5b04eb-5681-4887-b8d1-8449aac6c9a6"
    },
    {
        "author": "周锷",
        "paragraphs": [
            "晓镜初开淑景明，使君风味一般清。",
            "舟从菡萏林中过，人在鲸鲵背上行。",
            "妙舞屡翻红药燕，清词时啭紫薇莺。",
            "赓歌久矣虚前席，肯向樽前恋曲生。"
        ],
        "tags": [
            "西湖"
        ],
        "title": "西湖三首  其一",
        "id": "3f43ee40-0e46-4285-bc58-66c26d01d3b1"
    },
    {
        "author": "周锷",
        "paragraphs": [
            "使君修禊与民游，十里笙歌水面浮。",
            "动地雄风云外起，截天雌霓雨中收。",
            "登台已有难并乐，击壤宁无寡和忧。",
            "却忆内家新赐火，海棠无数出墙头。"
        ],
        "tags": [
            "西湖"
        ],
        "title": "西湖三首  其二",
        "id": "32e98cb3-5434-467d-b06c-d510d3aaff86"
    },
    {
        "author": "周锷",
        "paragraphs": [
            "牛鞭初动啭新莺，梦觉池塘选胜行。",
            "水镜光中千骑合，山屏影里万艘横。",
            "云从布谷原头过，雨向催诗笔下生。",
            "藻绘升平知有待，阁梅先已赋调羹。"
        ],
        "tags": [
            "西湖"
        ],
        "title": "西湖三首  其三",
        "id": "d595b36e-c282-48e4-9611-35bb1072d560"
    },
    {
        "author": "周锷",
        "paragraphs": [
            "雄建俯空阔，下瞻霄汉浮。",
            "眼将云漠漠，心寄水悠悠。",
            "日暖鸟飞镜，月凉鱼弄钩。",
            "行期分此景，家在甬西头。"
        ],
        "title": "澄辉阁",
        "id": "23a851e1-5d95-4532-b8f9-ae0549b2c5df"
    },
    {
        "author": "周锷",
        "paragraphs": [
            "几年江上梦，黄鹤意悠悠。",
            "百尺独临水，万金难买秋。",
            "杵声喧药市，栏影枕渔舟。",
            "应有壶中客，分身向此游。"
        ],
        "title": "冯氏万金楼",
        "id": "8cf763a2-e89d-41a0-b1d0-39d641e73828"
    },
    {
        "author": "周锷",
        "paragraphs": [
            "万物本空寂，浮生方沼中。",
            "鸥轻时出没，萍散只西东。",
            "槛外风初息，天边月正融。",
            "了无尘可濯，危坐照衰翁。"
        ],
        "title": "题清斯堂",
        "id": "3c8b2f3a-93a2-4e52-b98a-14d9d157c02c"
    },
    {
        "author": "邵伯温",
        "paragraphs": [
            "翻翻绣袖上红裀，舞姬犹是旧精神。",
            "坐中莫怪无欢意，我与将军是故人。"
        ],
        "title": "李氏席上有感",
        "id": "d6f5f68f-8515-4171-ab1f-a757bc6198b2"
    },
    {
        "author": "邵伯温",
        "paragraphs": [
            "从昔遨游盛两川，充城人物自骈阗。",
            "万家灯火春风陌，十里绮罗明月天。"
        ],
        "title": "元夕",
        "id": "974c31b7-8399-49d4-96f7-6a24e0c6dde4"
    },
    {
        "author": "邵伯温",
        "paragraphs": [
            "蜀地春争一月天，杂花新岁已争妍。",
            "却愁取次都开尽，辜负清明谷雨天。"
        ],
        "title": "郡治五绝",
        "id": "c563d29f-539d-480e-b83b-fe33e35b5067"
    },
    {
        "author": "邵伯温",
        "paragraphs": [
            "山围翠合水连云，万室楼台照眼明。",
            "胜地风淳真乐国，四川惟说好充城。"
        ],
        "title": "充城口号",
        "id": "873ed3c1-ecae-44e6-b4a8-12325e820ac9"
    },
    {
        "author": "邵伯温",
        "paragraphs": [
            "果州多黄柑，初比橘柚贱。",
            "一朝贡神州，妙极天下选。",
            "使者谨共时，顿首乃敢遣。"
        ],
        "title": "观进黄柑",
        "id": "053c9c6d-a9ce-4801-bba6-e575cdb1b608"
    },
    {
        "author": "邵伯温",
        "paragraphs": [
            "果山仙果秀天香，处处圆金树树黄。",
            "书後欲题三百颗，满林犹待洞庭霜。"
        ],
        "tags": [
            "洞庭湖"
        ],
        "title": "黄柑",
        "id": "aa3388a5-61df-40e7-8e78-e9629d7c24ef"
    },
    {
        "author": "邵伯温",
        "paragraphs": [
            "守臣方效献芹心，直拟移根到上林。",
            "充贡先时犹茂绿，置邮须更待黄深。"
        ],
        "title": "柑园",
        "id": "20c7e5ad-244b-4779-8434-c6f0e0e22e54"
    },
    {
        "author": "邵伯温",
        "paragraphs": [
            "又将鞍马送残春，吹尽征衣染尽尘。",
            "还是前年旧时候，渭城花柳一番新。"
        ],
        "title": "过渭城馆",
        "id": "3f1dc9f1-1b0a-4f37-a068-696281618216"
    },
    {
        "author": "邵伯温",
        "paragraphs": [
            "屈原宅畔蕙兰怨，神女祠边云雨愁。"
        ],
        "title": "句  其一",
        "id": "73dedfab-f7b0-4cd8-af4c-25f26450b461"
    },
    {
        "author": "邵伯温",
        "paragraphs": [
            "阆苑南边第一州，江山胜绝对城楼。"
        ],
        "title": "句  其二",
        "id": "8c7a8235-afce-42e3-b86a-b4c9aebe0698"
    },
    {
        "author": "邵伯温",
        "paragraphs": [
            "老守自惭无善政，衰公不称作遨头。"
        ],
        "title": "句  其三",
        "id": "fc1def31-d174-4409-b591-b7326a718399"
    },
    {
        "author": "邵伯温",
        "paragraphs": [
            "白头老守无风味，不解寻春只杜门。"
        ],
        "title": "句  其四",
        "id": "0ccd1c2e-8040-4201-8c45-f04793d41ffc"
    },
    {
        "author": "邵伯温",
        "paragraphs": [
            "楼外江山无限好，二年能得几回看。"
        ],
        "title": "句  其五",
        "id": "5d5e127d-9422-4533-9716-0102b20b23cf"
    },
    {
        "author": "邵伯温",
        "paragraphs": [
            "自昔充城号奥区，蜀人唤作小成都。"
        ],
        "title": "句  其六",
        "id": "b32c49ec-a004-472d-9106-97e2cc8f1623"
    },
    {
        "author": "邵伯温",
        "paragraphs": [
            "今日行人去果州，倾城出送旧遨头。"
        ],
        "title": "句  其七",
        "id": "4651915b-e69f-46af-9540-d17c56f5e7c4"
    },
    {
        "author": "邵伯温",
        "paragraphs": [
            "充城繁盛冠东川。"
        ],
        "title": "句  其八",
        "id": "ec8a23e3-5881-4af1-8a4a-a71cccd233eb"
    },
    {
        "author": "邵伯温",
        "paragraphs": [
            "春去秋来好风月，鹤楼端胜庾公楼。"
        ],
        "title": "句  其九",
        "id": "156c038e-fa52-4c2b-9d25-f565101457ce"
    },
    {
        "author": "邵伯温",
        "paragraphs": [
            "秀近亭边回首处，郡城高插水云间。"
        ],
        "title": "句  其一○",
        "id": "0f7e5b9e-cf04-4090-9650-93ae1c29b8ff"
    },
    {
        "author": "邵伯温",
        "paragraphs": [
            "江上危亭名四水，山头禅剎占三嵎。"
        ],
        "title": "句  其一一",
        "id": "07796b2b-0d57-4ba7-b2b4-1917aa2a31a6"
    },
    {
        "author": "邵伯温",
        "paragraphs": [
            "千载登真谢自然，半山遗迹号金泉。"
        ],
        "title": "句  其一二",
        "id": "ae24938a-7854-45af-9ebf-3d6a7c28eea7"
    },
    {
        "author": "邵伯温",
        "paragraphs": [
            "南充到日黄柑熟，待摘霜包寄远情。"
        ],
        "title": "句  其一三",
        "id": "6e4fc5c1-fea5-4b69-bd18-bff10d00a775"
    },
    {
        "author": "邵伯温",
        "paragraphs": [
            "霜後秋香千树橘，雨余春色一川花。"
        ],
        "title": "句  其一四",
        "id": "a42a40c3-8e29-48be-8fc6-ee1bda4803bc"
    },
    {
        "author": "苏京",
        "paragraphs": [
            "无正文。"
        ],
        "title": "湖上联句",
        "id": "ea482a97-fa31-448a-9484-cdcfcd11da75"
    },
    {
        "author": "释惟清",
        "paragraphs": [
            "浮云散尽狂波止，天上玉蟾水底圆。",
            "皎洁迥然通湛寂，此时消息若为传。"
        ],
        "title": "偈九首  其一",
        "id": "1b5a180c-503c-403f-ac65-cdbbb3a6dfa1"
    },
    {
        "author": "释惟清",
        "paragraphs": [
            "时时是好时，日日是好日。",
            "乌兔体全身，灵机何处觅。",
            "今朝看见昨朝人，依旧眼睛光似漆。"
        ],
        "title": "偈九首  其二",
        "id": "f64584fe-a517-4f78-8299-a87f06ea4bd2"
    },
    {
        "author": "释惟清",
        "paragraphs": [
            "古佛不到处，诸人共用。",
            "诸人不到处，古佛同参。",
            "同参共用如何显，种田博饭机非浅。",
            "因思昔日老师言，三界本无何用免。"
        ],
        "title": "偈九首  其三",
        "id": "d01ccf0e-a0b1-4d00-9720-e626f6bd81fe"
    },
    {
        "author": "释惟清",
        "paragraphs": [
            "江月照，松风吹，永夜清宵更是谁。",
            "雾露云霞遮不得，个中犹道不如归。",
            "复何归，荷叶团团团似镜，菱角尖尖尖似锥。"
        ],
        "title": "偈九首  其四",
        "id": "0b85a38b-e9a8-4868-8c03-c859dc488ee7"
    },
    {
        "author": "释惟清",
        "paragraphs": [
            "天机藏不得，花笑鸟啼时。",
            "不待重拈出，当人合自知。"
        ],
        "title": "偈九首  其五",
        "id": "5cfefc91-d4b3-4465-8b11-f263000c38ac"
    },
    {
        "author": "释惟清",
        "paragraphs": [
            "山是山，水是水。",
            "僧是僧，俗是俗。",
            "更将何物演真乘，六六元来三十六。"
        ],
        "title": "偈九首  其六",
        "id": "7a25d97f-0aab-48c2-bb61-0a4ee4b87783"
    },
    {
        "author": "释惟清",
        "paragraphs": [
            "一是一，二是二。",
            "头上是天，脚下是地。",
            "饥即餐兮困即睡，人人皆受如来记。"
        ],
        "title": "偈九首  其七",
        "id": "40386f26-15ec-48d1-b974-5710150d71b4"
    },
    {
        "author": "释惟清",
        "paragraphs": [
            "三世诸佛，不知有恩无重报。",
            "狸奴白牯，却知有功不浪施。",
            "明大用，晓全机。",
            "绝踪迹，不思议。",
            "归去好，无人知。",
            "冲开碧落松千尺，截断红尘水一溪。"
        ],
        "title": "偈九首  其八",
        "id": "14a0a08e-abee-4a83-b42e-b8d301de3db2"
    },
    {
        "author": "释惟清",
        "paragraphs": [
            "衲僧照彻千差眼，缁素浅深毫发分。",
            "分处莫非全正令，法王那得独称尊。"
        ],
        "title": "偈九首  其九",
        "id": "7bb37941-2476-4469-9ebe-b973a01f0875"
    },
    {
        "author": "释惟清",
        "paragraphs": [
            "无地无锥彻骨贫，利生深愧乏余珍。",
            "廛中大施门难启，乞与青山养病身。"
        ],
        "title": "辞无尽居士",
        "id": "54dbdbda-713e-4548-adad-5cd3b1f9026b"
    },
    {
        "author": "释惟清",
        "paragraphs": [
            "东坡笑说吃龙肉，舌底那知已咽津。",
            "能省咽津真有味，会言龙肉不为珍。"
        ],
        "title": "偈二首  其一",
        "id": "ef78c288-7a15-4ed7-b2de-2e842d78e119"
    },
    {
        "author": "释惟清",
        "paragraphs": [
            "何知龙肉即猪肉，细语粗言尽入神。",
            "惜彼当年老居士，大机曾未脱根尘。"
        ],
        "title": "偈二首  其二",
        "id": "85d148a8-cbbe-43b6-bf46-8eefbb059cba"
    },
    {
        "author": "释善清",
        "paragraphs": [
            "不出三门九十日，大都只要此心休。",
            "此心休了全无事，天下名山任意游。"
        ],
        "title": "偈五首  其一",
        "id": "5ee29ee1-c8b5-4f41-8783-1d3eaa32eb40"
    },
    {
        "author": "释善清",
        "paragraphs": [
            "掩息茅堂过六冬，心忘境寂万缘空。",
            "不知幻业从何起，依旧令教振祖风。"
        ],
        "title": "偈五首  其二",
        "id": "d34f173e-68c2-4762-bb6b-ebe1a8785d41"
    },
    {
        "author": "释善清",
        "paragraphs": [
            "万仞嵯峨鸟道难，剑轮挥处骨毛寒。",
            "泥牛昨夜归沧海，吸得西江水尽干。"
        ],
        "tags": [
            "长江"
        ],
        "title": "偈五首  其三",
        "id": "041a7852-bc75-4c21-b4f9-7a8027945124"
    },
    {
        "author": "释善清",
        "paragraphs": [
            "日入酉，梦幻空花能几久。",
            "百岁光阴二分过，茫茫无限途中走。",
            "告禅人，早回首，莫待春风动杨柳。"
        ],
        "title": "偈五首  其四",
        "id": "77140673-2e31-4fc3-88b0-6234f8d0d7f7"
    },
    {
        "author": "释善清",
        "paragraphs": [
            "云从龙，风从虎，冬至寒食一百五。",
            "自古相传直至今，南泉不打盐官鼓。",
            "参玄人，休莽卤，甜者甜兮苦者苦。",
            "直截毗卢向上关，莫教错却来时路。"
        ],
        "title": "偈五首  其五",
        "id": "b58e7f14-1180-453d-be1c-e6834dd25ca5"
    },
    {
        "author": "释善清",
        "paragraphs": [
            "多中即一一中多，浪里全提水是波。",
            "波水灭时多一尽，日轮当午见星河。"
        ],
        "title": "读法界观",
        "id": "2c3f3afa-871d-4155-9866-b67ed2facf0f"
    },
    {
        "author": "释善清",
        "paragraphs": [
            "十年聚首龙峰寺，一悟真空万境闲。",
            "此去随缘且高隠，莫将名字落人间。"
        ],
        "title": "送临安南荡崇觉空禅师偈",
        "id": "829557fa-4868-4320-8e0b-99c521f43552"
    },
    {
        "author": "释善清",
        "paragraphs": [
            "随随随，昔昔昔，随随随後无人识。",
            "夜来明月上高峰，元来祇是这个贼。"
        ],
        "title": "偈",
        "id": "b057e012-d199-4fc5-ac97-04e3fa8c68bb"
    },
    {
        "author": "释善清",
        "paragraphs": [
            "铜砂锣里油清浄，照见尘中旧主人。",
            "寄语禅人猛参取，莫教孤负此生身。"
        ],
        "title": "颂二首  其一",
        "id": "a67fc7ee-085a-4450-b277-1ec1c8c3cb12"
    },
    {
        "author": "释善清",
        "paragraphs": [
            "八万四千非一一，七金山内海滔滔。",
            "妙高峰顶平如掌，谁把长竿钓巨鳌。"
        ],
        "title": "颂二首  其二",
        "id": "fbaa713b-dfc8-4d6b-9ada-1b2a3f9ca793"
    },
    {
        "author": "仇伯玉",
        "paragraphs": [
            "飘香山径踏残花，来访仙乡隠处家。",
            "当日庙堂延至计，未应怀璧老烟霞。"
        ],
        "title": "访王官谷休休亭二首  其一",
        "id": "aa63ffa2-0303-4f80-a280-242a5d7e40be"
    },
    {
        "author": "仇伯玉",
        "paragraphs": [
            "山鸦营巢欲哺儿，晴杏拆早先离披。",
            "盘回一径穿碧筱，谷口数家耕水湄。"
        ],
        "title": "访王官谷休休亭二首  其二",
        "id": "48079207-a453-4b7d-9969-2070a8230ba5"
    },
    {
        "author": "游冠卿",
        "paragraphs": [
            "南桥颓废长官羞，新作川梁代济舟。",
            "上应星文横北极，下飞虹影落中流。",
            "惭无子产乘舆惠，谩绝襄公茀道忧。",
            "路接蓬山仙世界，品题今为邑人留。"
        ],
        "title": "题集仙桥",
        "id": "392dc33d-f8f9-4547-8952-193d6c50a9d6"
    },
    {
        "author": "汤乂",
        "paragraphs": [
            "旧隠神仙宅，空王殿阁深。",
            "炼丹烟已冷，入竹路难寻。",
            "峰迥箫吹玉，溪寒石点金。",
            "灵源双瀑布，千古得清音。"
        ],
        "title": "白鹤禅寺",
        "id": "9b612fd9-2136-441d-b274-088d827b95a0"
    },
    {
        "author": "钱世雄",
        "paragraphs": [
            "黄泥坂西春欲回，雪堂万木连云栽。"
        ],
        "title": "句",
        "id": "3bd3d944-c490-4f89-8784-3ef09878b7b3"
    },
    {
        "author": "杨允",
        "paragraphs": [
            "闻说宫花满鬓红，上林丝管侍重瞳。",
            "蓬莱咫尺无由到，始信仙风迥不同。"
        ],
        "title": "不预曲宴诗",
        "id": "27a8542f-f8bd-44cb-b89a-537cc449980c"
    },
    {
        "author": "李回",
        "paragraphs": [
            "羸马鞭不行，落日下孤戍。",
            "旅店隔前村，欲往未能住。",
            "少年事咿唔，老为微禄误。",
            "匡济谢菲才，驰驱失故步。",
            "一笑拥八驺，不疗烟霞痼。",
            "猿鹤惊且恐，吟断北山树。"
        ],
        "title": "戍山晚行",
        "id": "adb73466-4839-49cf-84fc-37c9078f88f4"
    },
    {
        "author": "李回",
        "paragraphs": [
            "蜀国佳人号细腰，东台御史惜妖娆。",
            "从今唤作杨台柳，舞尽春风万万条。"
        ],
        "title": "题妓帕",
        "id": "58d1e3f1-6cdb-45ed-be9b-6a5744a36503"
    },
    {
        "author": "周沔",
        "paragraphs": [
            "雁门泉水热于汤，清凈源从古道场。",
            "应笑骊山山下水，至今犹带粉脂香。"
        ],
        "title": "汤泉",
        "id": "4d4e3639-4831-42c7-a909-ce93a2f11777"
    },
    {
        "author": "周沔",
        "paragraphs": [
            "萤火不知人已去，夜深犹傍竹窗明。"
        ],
        "title": "句",
        "id": "482c1683-3fd4-4aea-9a5b-2f546ccd2b08"
    },
    {
        "author": "何颉之",
        "paragraphs": [
            "儿时宗伯寄吾州，讽诵高文至白头。",
            "二赋人间真吐凤，五年溪上不惊鸥。",
            "蟹尝见水人犹怒，鹘有危巢孰敢留。",
            "珍重使君寻故迹，西风怅望古城楼。"
        ],
        "title": "和韩子苍游赤壁",
        "id": "6d5ede6c-a7ad-4316-96fd-31113c0fc5e4"
    },
    {
        "author": "何颉之",
        "paragraphs": [
            "穷荒未信子年欺，自笑山林老一枝。",
            "海上尝思龟殻卷，天涯欲化鸟工窥。",
            "丹青阎令如曾到，风俗张骞旧独知。",
            "公喜着书尤博雅，山经暇日补残遗。"
        ],
        "title": "观李伯时题阎立本西域图",
        "id": "d3399e6d-48c7-4fdd-a883-5bea55b95a13"
    },
    {
        "author": "何颉之",
        "paragraphs": [
            "范叔绵袍暖一身，大裘只盖洛阳人。",
            "九州四海黄绵袄，谁似天公赐予均。"
        ],
        "title": "黄绵袄绝句",
        "id": "64ef92ae-86ff-493f-94b9-251c1e87ece5"
    },
    {
        "author": "何颉之",
        "paragraphs": [
            "长安古碑用乐石，虿尾银钩擅精密。",
            "缺讹横道已足哀，况复镌裁代砖甓。",
            "有如天吴及紫凤，颠倒在衣吁可惜。"
        ],
        "title": "诗一首",
        "id": "7c82d842-dd72-4831-8c7c-1b91062fb4b8"
    },
    {
        "author": "何颉之",
        "paragraphs": [
            "秋水因君话河伯，接篱持酒对山公。"
        ],
        "title": "句  其一",
        "id": "cce3e8bf-0a29-4cfa-8512-21d093aa603a"
    },
    {
        "author": "何颉之",
        "paragraphs": [
            "碧树高岩底。"
        ],
        "title": "句  其二",
        "id": "fd7a5b6f-1852-441b-955b-298e1c04ab1c"
    },
    {
        "author": "何颉之",
        "paragraphs": [
            "晓风熏麝馥，秋露染鹅黄。"
        ],
        "title": "句  其三",
        "id": "3138810a-537e-4aa5-ac1b-954cb168955d"
    },
    {
        "author": "何颉之",
        "paragraphs": [
            "身到瀛洲须命好，官称庾氏莫言卑。"
        ],
        "title": "句  其四",
        "id": "612f98f9-703a-43ab-bf0a-661fd554f5d7"
    },
    {
        "author": "仇博",
        "paragraphs": [
            "丝缰误解白龙飞，满地琼瑶衬粉蹄。",
            "愁杀塞翁寻不见，月明风静只闻嘶。"
        ],
        "title": "雪中失白马",
        "id": "b0eccf54-04ac-4a3f-b9bc-7d5414b49ea3"
    },
    {
        "author": "释心道",
        "paragraphs": [
            "石崇富贵籛铿寿，潘岳容仪子建才。",
            "但愿东风齐着力，一时吹入我门来。"
        ],
        "title": "野狐",
        "id": "61be0d59-a10a-4fd1-832f-550c3249d7e8"
    },
    {
        "author": "释心道",
        "paragraphs": [
            "三月春光上国游，祥云瑞气锁龙楼。",
            "亲从宣德门前过，更问行人觅汴州。"
        ],
        "title": "勘婆",
        "id": "7bcb165a-7834-4744-8e77-e26f63cb2a5f"
    },
    {
        "author": "释心道",
        "paragraphs": [
            "狗子佛性无，老蚌吐明珠。",
            "西川鸣杜宇，江南啼鹧鸪。"
        ],
        "title": "狗子无佛性",
        "id": "5b7aaf00-576e-4be6-afc2-2bea63beaa5a"
    },
    {
        "author": "释心道",
        "paragraphs": [
            "彭祖八百乞延寿，秦皇登位更求仙。",
            "昨向天津桥上过，石崇犹自送穷船。"
        ],
        "title": "烧木佛",
        "id": "b974f076-beae-4683-999b-1f108beb4d41"
    },
    {
        "author": "释心道",
        "paragraphs": [
            "赵州有个柏树话，禅客相传徧天下。",
            "多是摘叶与寻枝，不能直向根源会。",
            "觉公说道无此语，正是恶言当面骂。",
            "禅人若具通方眼，好向此中辨真假。"
        ],
        "title": "呈佛鉴禅师偈",
        "id": "4217e879-917a-4118-82c2-d3e76578d8be"
    },
    {
        "author": "释心道",
        "paragraphs": [
            "师子嚬呻，象王哮吼。",
            "云门北斗里藏身，白云因何唤作手。",
            "三世诸佛不能知，狸奴白牯却知有。",
            "雨打梨花蛱蝶飞，风吹柳絮毛球走。"
        ],
        "title": "偈",
        "id": "daf17f06-ca5c-474d-a49c-f476936353ba"
    },
    {
        "author": "释心道",
        "paragraphs": [
            "祖意西来事，今朝特地新。",
            "昔为比丘相，今作老君形。",
            "鹤氅披银褐，头包蕉叶巾。",
            "林泉无事客，两度受君恩。"
        ],
        "title": "宣和改元改僧为德士作偈",
        "id": "d43c3754-f3b7-4009-ad07-080ec10ecae2"
    },
    {
        "author": "释心道",
        "paragraphs": [
            "不挂田衣着羽衣，老君形相颇相宜。",
            "一年半内闲思想，大底兴衰各有时。"
        ],
        "title": "宣和二年复僧作偈",
        "id": "58df9421-7341-4530-9325-1ebcdbeb57af"
    },
    {
        "author": "释心道",
        "paragraphs": [
            "正法眼藏瞎馿灭，临济何曾有是说。",
            "今古时人皆妄传，不信但看後三月。"
        ],
        "title": "举临济人灭嘱三圣因缘作偈",
        "id": "e2175c37-b1eb-454f-9903-2f04f427fdd2"
    },
    {
        "author": "释心道",
        "paragraphs": [
            "契丹打破波斯寨，夺得宝珠村里卖。",
            "十字街头穷乞儿，腰间挂个风流袋。"
        ],
        "title": "偈",
        "id": "d3dd2789-01b2-4c4c-96c5-954586a84762"
    },
    {
        "author": "苏迈",
        "paragraphs": [
            "清风来无边，明月翳复吐。",
            "松声满虚空，竹影侵半户。",
            "暗枝有惊鹊，坏壁鸣饥鼠。",
            "露叶耿高梧，风萤落空庑。",
            "微凉感团扇，古意歌白纻。",
            "乐哉今夕游，获此陪杖屦。",
            "传家诗律细，已自过宗武。",
            "短诗膝上成，聊以感怀祖。"
        ],
        "title": "夜坐联句",
        "id": "c4d42415-c5a0-404e-b312-ce60e2582e4e"
    },
    {
        "author": "苏迈",
        "paragraphs": [
            "熟颗无风时自落，半腮迎日斗鲜红。"
        ],
        "title": "句  其一",
        "id": "df0eb442-d99d-4beb-ac90-d9f682265565"
    },
    {
        "author": "苏迈",
        "paragraphs": [
            "叶随流水归何处，牛带寒鸦过晚村。"
        ],
        "title": "句  其二",
        "id": "f314c98f-d8bd-4330-891b-79c88c11605a"
    },
    {
        "author": "胡升",
        "paragraphs": [
            "鼎湖不可见，巍然但孤峰。",
            "特立亘万古，气压诸山雄。",
            "黄帝久得仙，游行跨飞龙。",
            "至今世俗传，尚指辇路通。",
            "颇如升天桧，追求白鹿踪。",
            "常言贵荒唐，厥见真儿童。",
            "顾惟此山奇，实宜仙所宫。",
            "水声来冷风，和以万本松。",
            "客枕久未稳，笙箫满虚空。",
            "颇疑九成音，不在二典中。",
            "但恐蚩尤旗，晔晔舒长虹。",
            "虽能独不死，忍视斯民穷。",
            "君看涿鹿战，万古蒙其功。",
            "鼎湖何足道，帝德弥苍穹。"
        ],
        "title": "仙都山",
        "id": "45c4216f-7c18-46db-87ea-e8771816523c"
    },
    {
        "author": "陈兴宗",
        "paragraphs": [
            "物外有佳趣，尘中劳苦形。",
            "芒鞋枝短藜，快哉得松扃。",
            "萝蔓猿狙悬，石磴苔藓青。",
            "龙出正为雨，碧潭如画屏。"
        ],
        "title": "和高季明玉溪晓步",
        "id": "a800a6a3-fca5-467f-8ed2-6e8163029d36"
    },
    {
        "author": "蔡卞",
        "paragraphs": [
            "觉海性澄圆，圆澄觉元妙。",
            "元明照生所，所立照性亡。",
            "迷妄有虚空，依空立世界。",
            "想澄成国士，知觉乃众生。",
            "空生大觉中，如海一沤发。",
            "有漏微尘国，皆依空所生。",
            "沤灭空本无，况复诸三有。",
            "归元性无二，方便有多门。",
            "圣性无不通，顺逆皆方便。",
            "初心入三昧，迟速不同伦。",
            "色想结成尘，精了不能彻。",
            "如何不明彻，于是获圆通。",
            "音声杂语言，但伊名句味。",
            "一非含一切，云何获圆通。",
            "香以合中知，离则元无有。",
            "不恒其所觉，云何获圆通。",
            "味性非本然，要以味时有。",
            "其觉不恒一，云何获圆通。",
            "触以所触明，无所不明触。",
            "合离性非定，云何获圆通。",
            "法称为内尘，凭尘如有所。",
            "能所非徧涉，云何获圆通。",
            "见性虽洞然，明前不明後。",
            "四维亏一半，云何获圆通。",
            "鼻息出入通，现前无交气。",
            "支离匪涉入，云何获圆通。",
            "舌非入无端，因味生觉了。",
            "味亡了无有，云何获圆通。",
            "身与所触同，如非圆觉观。",
            "涯量不冥会，云何获圆通。",
            "知根杂乱思，湛了终无见。",
            "想念不可说，云何获圆通。",
            "识见杂三和，话本称非相。",
            "自体先无定，云何获圆通。",
            "心闻洞十方，生于大因力。",
            "初心不能入，云何获圆通。",
            "鼻息本权机，祇令摄心住。",
            "住成心所住，云何获圆通。",
            "说法弄音文，开悟先成者。",
            "名句非无漏，云何获圆通。",
            "持犯但束身，非身无所束。",
            "元非徧一切，云何获圆通。",
            "神通本宿因，何关性分别。",
            "念缘非离物，云何获圆通。",
            "若以地性观，坚碍非通达。",
            "有为非圣性，云何获圆通。",
            "若以水性观，想念非真实。",
            "如如非觉观，云何获圆通。",
            "若以火性观，厌有非真离。",
            "非初心方便，云何获圆通。",
            "若以风性观，动寂非无对。",
            "对非无上觉，云何获圆通。",
            "若以空性观，昏钝先非觉。",
            "无觉异菩提，云何获圆通。",
            "若以识性观，观识非常住。",
            "存心乃虚妄，云何获圆通。",
            "诸行是无常，念性元生灭。",
            "因果今殊感，云何获圆通。",
            "我今白世尊，佛出婆娑界。",
            "此方真教体，清凈在音闻。",
            "欲取三摩提，实以闻中入。",
            "离苦得解脱，良哉观世音。",
            "于恒沙劫中，入微尘佛国。",
            "得大自在力，无畏施众生。",
            "妙音观世音，梵音海潮音。",
            "救世悉安宁，出世获常住。",
            "我今启如来，如观音所说。",
            "譬如人静居，十方俱击鼓。",
            "十处一时闻，此则圆真实。",
            "目非观障外，口鼻亦复然。",
            "身以合方知，心念纷无绪。",
            "隔垣听音响，遐迩俱可闻。",
            "五根所不齐，是则通真实。",
            "音声性动静，闻中为有无。",
            "无声号无闻，非实闻无性。",
            "声无既无灭，声有亦非生。",
            "生灭二圆离，是则常真实。",
            "纵令在梦想，不为不思无。",
            "觉观出思惟，身心不能及。",
            "今此娑婆国，声论得宣明。",
            "众生迷本闻，循声故流转。",
            "阿难纵强记，不免落邪思。",
            "岂非随所沦，旋流获无妄。",
            "阿难汝谛听，我承佛威力。",
            "宣说金刚王，如幻不思议。",
            "佛母真三昧，汝闻微尘佛。",
            "一切秘密门，欲漏不先除。",
            "畜闻成过误，将闻持佛佛。",
            "何不自闻闻，闻非自然生。",
            "因声有名字，旋闻与声脱。",
            "能脱欲谁名，一根既返源。",
            "六根成解脱，见闻如幻翳。",
            "三界若空花，闻复翳根除。",
            "尘消觉圆浄，浄极光通达。",
            "寂照含虚空，却来观世间。",
            "犹如梦中事，尘登如在梦。",
            "谁能留汝形，如世巧幻师。",
            "幻作诸男女，虽见诸根动。",
            "要以一机抽，息机归寂然。",
            "诸幻成无性，六根亦如是。",
            "元依一精明，分成六和合。",
            "一处成休复，六用皆不成。",
            "尘垢应念消，成圆明浄妙。",
            "余尘尚诸学，明极即如来。",
            "大众及阿难，旋汝倒闻机。",
            "反□□自性，性成无上道。",
            "圆通实如是，此是微尘佛。",
            "一路涅盘门，过去诸如来。",
            "斯门已成就，现在诸菩萨。",
            "今各入圆明，未来修学人。",
            "当依如是法，我亦从中证。",
            "非唯观世音，诚如佛世尊。",
            "訋我诸方便，以救诸末劫。",
            "求出世闲人，成就涅盘心。",
            "观世音□□，自余诸方便。",
            "皆是佛威神，即事舍尘劳。",
            "非是长修学，浅深同说法。",
            "顶礼如来藏，无漏不思议。",
            "愿加被未来，于此门无惑。",
            "方便易成就，堪以教阿难。",
            "及末劫沈沦，但以此根修。",
            "圆通超余者，真实心如是。"
        ],
        "title": "楞严经偈",
        "id": "d70071f8-85bf-46a9-9a28-da418c9a1cff"
    },
    {
        "author": "蔡卞",
        "paragraphs": [
            "猗嗟三茅，得自初成。",
            "气合于无，与形俱升。",
            "孰希其风，必静必清。",
            "寥寥久哉，乃发先生。",
            "帝用尊之，载召来廷。",
            "乃亲其人，燕见妙语。",
            "乃锡命书，迨其俦侣。",
            "因其故庐，启此新宇。",
            "像图仙真，上肖帝所。",
            "神笔牓之，龙凤轩翥。",
            "天锡皇帝，聪明孝友。",
            "抱一用中，以绥九有。",
            "遐迩率从，尊道熙功。",
            "有欲求之，与在斯宫。",
            "作为好歌，以诏无穷。"
        ],
        "title": "咏茅山元符万宁宫",
        "id": "a9dde80e-cded-4c17-8602-cc418e0c709d"
    },
    {
        "author": "蔡卞",
        "paragraphs": [
            "师到华阳洞，山华几度开。",
            "祇应常救物，却遣世人来。"
        ],
        "title": "赠华阳法师",
        "id": "3bdaec1e-e1b9-4aa7-9bed-5bbb5e1d4f61"
    },
    {
        "author": "蔡卞",
        "paragraphs": [
            "对掌紫枢参大政，同扶赫日上中天。"
        ],
        "title": "句  其一",
        "id": "863c4c50-7ac9-4ef8-8268-292ec3381b40"
    },
    {
        "author": "蔡卞",
        "paragraphs": [
            "莫学饥鹰饱便飞。"
        ],
        "title": "句  其二",
        "id": "6786a233-f085-4931-b0b3-35c90ff1c1a8"
    },
    {
        "author": "张继先",
        "paragraphs": [
            "翱翔数仞间，何异九万里。",
            "大道荡无名，无彼亦无此。",
            "倬哉元规翁，斯言迨尽矣。",
            "一物自太极，志士摽高拟。",
            "鹏乎与蜩鸠，涉辩非至理。",
            "有形相变化，不出六合里。",
            "飞跃涉程途，底用嘲远迩。",
            "乃识逍遥游，潀远发玄旨。",
            "讲罢四窗闲，忘言空隠几。"
        ],
        "title": "同石元规讲鹍鹏偶书",
        "id": "3993c898-de6a-470b-8704-d0825ce35ae2"
    },
    {
        "author": "张继先",
        "paragraphs": [
            "西风初飘飘，白露仍瀼瀼。",
            "有人浮大川，东巡抵饶阳。",
            "实受九重书，因之访丹房。",
            "山气龙虎明，青林云表长。",
            "与予适相值，议论清冰霜。",
            "已暮更秉烛，坐偶新月凉。",
            "玉蟾翳烟景，金飙扇天香。",
            "影落如卿云，烂然献奇祥。",
            "六合无异色，五峰同秋光。",
            "锦袍谪尘世，骑鲸隔川梁。",
            "君期践玄约，缈缈空中翔。"
        ],
        "title": "运使徐中奉寻李隠者于本部因临访上清遂得煮茶款话至夜分乃散明目悦耳信有瑰伟崇高变通之论山川之秀亦有增明日分袂时宣和五年其略于是篇也",
        "id": "b4e7627c-c06c-46f3-ae85-bcfa693bbebb"
    },
    {
        "author": "张继先",
        "paragraphs": [
            "佳汝久虚淡，有才弗愿仕。",
            "鸡犬白云间，挈家从游此。",
            "所藴既超特，玄理可坐致。",
            "倬哉明主命，不以夺我志。",
            "一变江海才，总无尘土气。",
            "闻之旌阳令，拔宅脱凡世。",
            "此事在精修，勉旃汤氏子。"
        ],
        "title": "汤明权挈家入道",
        "id": "9474902d-f2d4-4c98-abea-bfb51e14d571"
    },
    {
        "author": "张继先",
        "paragraphs": [
            "一室绝尘埃，和风撼瑶竹。",
            "满几惟琴书，潇然异尘俗。",
            "时时操寸毫，节篆数囊箓。",
            "或同务玄子，楸枰两三局。",
            "夜对隔林月，膝上奏神曲。",
            "更深兴未阑，徐徐启缄轴。",
            "好来青城君，云开远山绿。"
        ],
        "title": "书龙变轩事乃成颂白青城道伯",
        "id": "746482d3-c25d-40ca-8e1e-844af8258a64"
    },
    {
        "author": "张继先",
        "paragraphs": [
            "纔到巍峨畔，还登翠碧重。",
            "调青赓白雪，琴静抚黄钟。",
            "履践古人道，追游仙者踪。",
            "自来多福力，相信各疏慵。",
            "何处不为乐，此心知所从。",
            "还如一片月，挂在万年松。"
        ],
        "title": "和元规拜违",
        "id": "124d46e7-717f-4415-8f6b-720ad6337a11"
    },
    {
        "author": "张继先",
        "paragraphs": [
            "一别青城翁，今经数旬朔。",
            "天炎春气阑，山花旋零落。",
            "时时与攀慕，西眺步瑶阁。",
            "无乃恋人间，笙歌正酣乐。",
            "归来方外俦，践我绿岩约。",
            "回照闪余辉，芙蓉出金削。"
        ],
        "title": "思青城翁",
        "id": "79f882cf-a14d-4520-9f9d-049b6c9deb51"
    },
    {
        "author": "张继先",
        "paragraphs": [
            "观君词语中，具引先贤事。",
            "了然道在兹，不行而善至。",
            "君今真至矣，奏乐求真知。",
            "一言见吾子，固难尽于辞。",
            "知君贯老庄，亹亹蹈大荒。",
            "剧谈玄中玄，豁落无边旁。",
            "有学必有待，不与诸魔对。",
            "涉景若与知，何尝讶谲怪。",
            "疑论涣已释，则信为善士。",
            "主善以为师，天真坐可致。",
            "人间犹论分，仙事宜任运。",
            "有命终出伦，盍死即待尽。",
            "大道非罔象，明明万物上。",
            "使我一闻知，应是快神爽。",
            "休更论浅深，斯言尽诚心。",
            "时哉且落魄，此语吾所钦。",
            "傍听亦笑嗤，不责于仁慈。",
            "所幸异流俗，事物中思惟。"
        ],
        "title": "和元规见勉",
        "id": "21e3f106-353f-490b-ba97-7e3d67949421"
    },
    {
        "author": "张继先",
        "paragraphs": [
            "食馔不须丰，古人贵量腹。",
            "一饱尚何求，八珍非所欲。",
            "犀筯厌未下，但折平生禄。",
            "造物赋人料，多少有数目。",
            "更思途中殍，皆缘食不足。",
            "庄叟重鹁食，此篇时一读。"
        ],
        "title": "和张知县省食费韵",
        "id": "b473e395-9405-46ed-b9c6-d6278233aa82"
    },
    {
        "author": "张继先",
        "paragraphs": [
            "衣服贵适宜，冬裘与夏葛。",
            "睠兹修行人，初不事精洁。",
            "轻纱并丽帛，样新价亦别。",
            "每缣数千钱，拙工乱裁截。",
            "些小未称身，中心已不悦。",
            "曾知有贫者，冬夏皆皮裂。"
        ],
        "title": "又省衣",
        "id": "463a396e-260f-45f5-850c-20c6b6d49819"
    },
    {
        "author": "张继先",
        "paragraphs": [
            "道不远，在身中，物则皆空性不空。",
            "性若不空和气住，气归元海寿无穷。",
            "欲得身中神不出，莫向灵台留一物。",
            "物在身中神不清，耗散精神损筋骨。",
            "神驭气，气留形，不须杂术自长生。",
            "术则易知道难悟，既然悟得不专行。",
            "所以千人万人学，毕竟终无一二成。",
            "神若出，便收来，神返身中气自回。",
            "如此朝朝还暮暮，自然赤子产真胎。"
        ],
        "title": "大道歌",
        "id": "f9605f56-501e-4680-96ab-1ee47d1d1aa3"
    },
    {
        "author": "张继先",
        "paragraphs": [
            "虚空荡荡无边岸，日月东西互宾饯。",
            "东宾西饯几时休，生死场中如掣电。",
            "本来真性同虚空，光明朗耀无昏蒙。",
            "偶因一念落形体，为他生死迷西东。",
            "堪叹世人全不觉，死即哀兮生即乐。",
            "不知生是死根由，只喜东升怕西落。",
            "东升西落理当然，休将情识相牵缠。",
            "不信但看日与月，朝昏上下常周天。",
            "生非来兮死非去，无有相因随所寓。",
            "六道轮回浪着忙，真人止在虚空住。",
            "真人住处无室庐，邻风伴月同清虚。",
            "莫谓灵光只些子，包罗法界无遗余。",
            "法界包罗大无外，密入纤尘小无内。",
            "饥寒灾祸不能加，物物头头归主宰。",
            "一堆尘土百年形，如舟泛水凭人行。",
            "忽朝舟坏人登岸，枯木无主从沉倾。",
            "莫腐莫回顾，万水千江几番渡。",
            "这回到岸好焚舟，不须更说波涛苦。",
            "有缘舟居不居舟，终不虞昨夜风雷撼山岳。",
            "虚空不动常如如，识得真空方不昧，古往今来镇长在。",
            "掀翻世界露全身，尽度众生超苦海。",
            "真空消息非顽空，纵横变化无终穷。",
            "听我一歌空里曲，铁蛇飞上昆仑峰。"
        ],
        "title": "虚空歌",
        "id": "041404f3-4b7f-455c-bafe-18325536ef4d"
    },
    {
        "author": "张继先",
        "paragraphs": [
            "休休休歇歇，休休歇歇无分别。",
            "千般要妙万般玄，只是教人各休歇。",
            "既能休，复能歇，一切情缘皆断绝。",
            "饥餐渴饮困时眠，万死千生没交涉。",
            "古圣贤，及明哲，一性绵绵周浩劫。",
            "光明相照合真空，休歇之余更无别。",
            "地狱种，作冤业，六识炽然如火热。",
            "立我争人昧休歇，甘受碎身并拔舌。",
            "休与歇，真口诀，无愚无智无工拙。",
            "从上师真只恁修，不遇知心谁肯泄。",
            "休非休，歇非歇，大用现前无扭捏。",
            "主张元化绝形踪，囊括虚空超起灭。",
            "亦无休，亦无歇，歇歇休休皆强说。",
            "欲知真歇与真休，一轮皎洁中秋月。"
        ],
        "title": "休歇歌",
        "id": "fde24ad4-fce0-439f-859a-6d7f0f19390b"
    },
    {
        "author": "张继先",
        "paragraphs": [
            "红霞映朱栏，白云隠青山。",
            "尘中人不到，双鹤舞柴关。",
            "瑶琴一曲诗数篇，山童煮茗炉无烟。",
            "为思尘世去游乐，一别洞天今几年。",
            "湘江江上月初白，湘浦浦边风色清。",
            "断肠声咽玉笛碎，愁杀霜堤多少情。",
            "人生总浮云，仙家依旧春，归去来兮乐吾真。"
        ],
        "title": "钱塘有作",
        "id": "efe915df-bfda-4972-a5f4-bc75db216e18"
    },
    {
        "author": "张继先",
        "paragraphs": [
            "任从他，尽教他，莫管他，他是他非柰我何。",
            "尽日闲同方外友，高吟落笔如悬河。",
            "世上无心结凡累，匣中有剑降阴魔。",
            "长生已悟玄关旨，从教乌兔走如梭。",
            "尘劳汩没诚堪恶，孰肯飘荡随蹉跎。",
            "静处每思喧处事，到头空自竞嘘呵。",
            "任从他，尽教他，莫管他，但从元气养冲和。",
            "有时恣把丹书读，无事闲寻玉轸歌。",
            "我心非石不可动，任从俗论生乖讹。",
            "松簪布褐且自乐，岂恋浮华张绮罗。",
            "神炉交媾炼金液，混乎湛湛而日多。",
            "功行圆成共归去，飘飘飞盖拂霄河。",
            "任从他，尽教他，莫管他。"
        ],
        "title": "和元规任从他歌",
        "id": "a6d6dc89-0106-4002-9fc7-d049920f457c"
    },
    {
        "author": "张继先",
        "paragraphs": [
            "休言大道无为作，须向房中明橐钥。",
            "过时不动片时闲，紫雾红光乱灼灼。",
            "青龙喜，白虎恶，赤蛇缠定乌龟殻。",
            "纵然过得尾闾关，又被曹溪路隔着。",
            "两条直上絜丹田，决言上有三清阁。",
            "阁下分明有玉池，内有长生不死药。",
            "依时下手采将来，服了蓬莱受快乐。"
        ],
        "title": "橐钥歌",
        "id": "c527b371-82e2-42df-9c0b-8e657040f3d9"
    },
    {
        "author": "张继先",
        "paragraphs": [
            "吾结草庵山之中，旁人笑我名靖通。",
            "都来方寸闲田地，大包世界同虚空。",
            "我庵非通亦非靖，玲珑八面无形影。",
            "盈虚消息任天机，庵内主人都不省。",
            "有时风雪三冬天，山前尽日无人烟。",
            "顽空墨黑昼如夜，庵中光耀长周圆。",
            "有时风雷平地起，山沉江涌流云气。",
            "龙吟虎啸万形喧，庵内情缘无止起。",
            "环庵松竹连天青，冬不悴兮春不荣。",
            "人来谩笑庵居苦，彻骨贫来彻骨清。",
            "清贫生理十分好，翻忆朱门多饿殍。",
            "君能认得自家珠，终身岂羡他人宝。",
            "庵似身兮主似心，欲明庵主须参寻。",
            "馿胎马腹河沙梦，那知铁矿藏精金。",
            "高着眼睛速下手，只今觅取无中有。",
            "言穷理绝妄缘空，无毛狮子撩天吼。",
            "庵前大厦皆蘧庐，知音有几同庵居。",
            "若非捩断县崖手，谁解伊边认得渠。",
            "闲中有乐无人识，静处工夫闲里得。",
            "自然妙用自然真，向上神仙皆此出。",
            "浮手短景甚悠悠，一切庵坏便须休。",
            "溥劝吾门诸学者，不昧此庵须早修。"
        ],
        "title": "靖通庵歌",
        "id": "ab04e298-3dcc-4192-9731-ff19d37f06ba"
    },
    {
        "author": "张继先",
        "paragraphs": [
            "四海鲸鱼不足钓，纵使上钩吾不要。",
            "三岛神仙不足夸，长生不死数如麻。",
            "惊人名誉不足恃，万古英雄一场戏。",
            "些些富贵不足欣，何如野轩卧闲云。",
            "洞然劫火纤芥尽，此时睡着都不闻。",
            "野轩野轩在何处，宇宙茫茫无入路。",
            "十千仙子浪中潜，百万抟鹏地底度。",
            "此一轩，实奇特，神不知，鬼不测。",
            "东彻西，南彻北，中心一窍尘沙国。",
            "尘沙国界有微尘，一一微尘一真人。",
            "一一真人一真源，威仪队仗数亦然。",
            "时人若见野轩叟，正眼一觑皆奔走。",
            "呵呵呵，千古万古野轩歌。"
        ],
        "title": "野轩歌",
        "id": "aae52ffb-f29f-4125-81c6-742886317c5c"
    },
    {
        "author": "张继先",
        "paragraphs": [
            "长生门户谁不爱，只要自己下功大。",
            "九宫台上黄芽生，白玉池边蟠桃在。",
            "撞动天关鬼神伏，拨转地轴阴魔败。",
            "河车搬上九重天，日月炼成金世界。"
        ],
        "title": "寄林太守",
        "id": "566a663d-632f-47ff-b6f1-046393221bb5"
    },
    {
        "author": "张继先",
        "paragraphs": [
            "思真洞兮云水深，道人居兮鬼神钦。",
            "山花笑兮松竹阴，岩溜潺潺兮千古音。",
            "何时一造兮清神襟，攀石萝兮共笑吟。"
        ],
        "title": "怀鬼谷山思真洞天因咏以赠元规",
        "id": "83eeb3ab-cda7-4527-8709-c8d16bc76846"
    },
    {
        "author": "张继先",
        "paragraphs": [
            "喜见石浑沦，忘言意独真。",
            "还寻石桥约，一洗客京尘。",
            "香篆丹炉静，诗篇彩笔新。",
            "高霞不狐映，携手洞门春。"
        ],
        "title": "得请还山元规远迓遂成山颂",
        "id": "e4d69f9d-1855-4c56-9025-6691e9f31974"
    },
    {
        "author": "张继先",
        "paragraphs": [
            "自得逍遥趣，从来乐静居。",
            "水边红杏小，烟外翠篁疏。",
            "有物真常应，忘形内本虚。",
            "人间役尘虑，到此尽消除。"
        ],
        "title": "和浑沦庵超然即事韵",
        "id": "e85384b0-12d2-4974-9406-1e843b4eb118"
    },
    {
        "author": "张继先",
        "paragraphs": [
            "傍水弦歌者，当檐执卷人。",
            "人心各有趣，天乐一何真。",
            "畏日初交夏，闲花尚是春。",
            "不随寒暑变，只有劫初身。"
        ],
        "title": "简元规泰定二公",
        "id": "6e53233e-141b-42d2-816b-e4bc10b8cfae"
    },
    {
        "author": "张继先",
        "paragraphs": [
            "闪闪秋光好，行行万宝成。",
            "松高孤鹤唳，竹密一蝉鸣。",
            "大醉衣襟湿，空歌风度清。",
            "腰琴宜更作，楚泽有余情。"
        ],
        "title": "立秋之夕对酒成章粗遣清景以招佳咏",
        "id": "9d98620a-4fba-4812-ba6e-00e923df5a70"
    },
    {
        "author": "张继先",
        "paragraphs": [
            "拂袖麻源景，飘飘逸兴清。",
            "不辞千里远，独步五云轻。",
            "自有琴书乐，应无世俗萦。",
            "我惭阻追逐，回首谩驰情。"
        ],
        "title": "送元规游麻姑",
        "id": "d9b0c963-e2c3-4424-ac4b-00a2fccc881c"
    },
    {
        "author": "张继先",
        "paragraphs": [
            "疏翠拥高轩，虚徐欲出云。",
            "两楹清荫共，一阵好风分。",
            "偏映琴书席，难栖燕雀群。",
            "主人怜直节，孰敢巧操斤。"
        ],
        "title": "和元规拂云轩韵",
        "id": "ee0849cd-b68d-466e-8d13-f5051dfaee88"
    },
    {
        "author": "张继先",
        "paragraphs": [
            "新文博不繁，披诵已清魂。",
            "意在诸缘外，心为万法源。",
            "犹龙谁可测，牧马自微言。",
            "三复难穷处，重来得细论。"
        ],
        "title": "元规道人览予心说作颂见寄次韵奉答",
        "id": "683ee94d-7c8d-4879-a917-4048892fca75"
    },
    {
        "author": "张继先",
        "paragraphs": [
            "万物纷然在，浑沦声不流。",
            "昔人弦上取，今我意中求。",
            "水激崖边石，风高岛上秋。",
            "相看得真乐，天地共优游。"
        ],
        "title": "听元规琴",
        "id": "8db2b5be-9ca1-48f0-b9c4-6e0b97b8a57e"
    },
    {
        "author": "张继先",
        "paragraphs": [
            "芍药都零落，山泉遂有声。",
            "尽知春去晚，深喜夜来晴。",
            "高柳拂檐浄，闲花照坞明。",
            "松间携好酒，今日思方清。"
        ],
        "title": "喜晴",
        "id": "4b7dc047-cd80-4853-94e0-f4805b44df20"
    },
    {
        "author": "张继先",
        "paragraphs": [
            "不闭三天道，难回二子诚。",
            "露章招有感，裂帛喜为盟。",
            "神剑一日试，法灯千古明。",
            "内观当自悟，至理本无情。"
        ],
        "title": "邓程二子传法于予清坛事毕赋诗以遗之",
        "id": "84fb8c18-9b6d-4456-8e1c-99c6dd5d686c"
    },
    {
        "author": "张继先",
        "paragraphs": [
            "道貌古昂藏，声名万里香。",
            "紫霞衣缥缈，丹佩玉琳琅。",
            "寂寞居岩馆，殷勤咏洞章。",
            "伫看功行满，飞盖上寥阳。"
        ],
        "title": "送正之法师",
        "id": "48ae9a27-cbd9-4bae-a6bb-52464b2c0fc0"
    },
    {
        "author": "张继先",
        "paragraphs": [
            "迟日满高台，书囊云锦开。",
            "梅蒸阳气透，林隠景光回。",
            "尚究千神恍，高吟万恶摧。",
            "殷勤能启秘，须仗出群材。"
        ],
        "title": "晒经",
        "id": "4c7f1e37-fde2-43e6-b867-347865b90770"
    },
    {
        "author": "张继先",
        "paragraphs": [
            "宿鸟频来语，寻巢未得间。",
            "小星明更近，高桂冷初攀。",
            "拂露松都在，因风信未还。",
            "岂无虚歇处，青及谢家山。"
        ],
        "title": "晚步山间有作",
        "id": "671b1c61-29d3-420b-bc3c-84c1aa466372"
    },
    {
        "author": "张继先",
        "paragraphs": [
            "应到最高处，翘思上古人。",
            "风来多柏子，云去浄嚣尘。",
            "浔暑不到处，天花自在春。",
            "仙踪欲无着，流俗谩寻津。"
        ],
        "title": "和元规寄杨子寓真岩韵",
        "id": "609799e7-e77a-4c1a-99f5-746a84a070b3"
    },
    {
        "author": "张继先",
        "paragraphs": [
            "优游且消遣，认取本来人。",
            "痛苦边是妄，杳冥中有真。",
            "煎烦徒自累，恬惔即长春。",
            "君岂知予念，予身非子身。"
        ],
        "title": "次韵上勉元规",
        "id": "7249586b-a06a-47a7-bce7-873693e7d122"
    },
    {
        "author": "张继先",
        "paragraphs": [
            "屡赏中秋月，山堂亦怅哉。",
            "暂居行百日，常觉近三台。",
            "大木声深夜，修篁荫静阶。",
            "倘非能自度，何以见归来。"
        ],
        "title": "题度仪堂四首  其一",
        "id": "1d86e179-a107-446f-9124-e3b6f19cf686"
    },
    {
        "author": "张继先",
        "paragraphs": [
            "近户皆林杪，元非妆点成。",
            "山中行不遍，雨後看尤清。",
            "桃向天边种，云从岭上生。",
            "不通鸡犬到，时听度鸾笙。"
        ],
        "title": "题度仪堂四首  其二",
        "id": "7cdc2d3a-f291-4859-8e42-3dee2e4bae39"
    },
    {
        "author": "张继先",
        "paragraphs": [
            "骤尔升堂者，同乎白日仙。",
            "崇深邻圣像，超卓愧吾年。",
            "微月兼寒露，乔松间野田。",
            "宫成方数载，犹使扣钟钱。"
        ],
        "title": "题度仪堂四首  其三",
        "id": "7b2193a9-e6e9-44e9-8226-80a09a2ec20a"
    },
    {
        "author": "张继先",
        "paragraphs": [
            "正向西窗处，两峰苍翠排。",
            "白云清昼入，玄鹤几时回。",
            "剪厌如毛竹，锄嫌绕砌苔。",
            "有时不开户，烟雨蔽阳台。"
        ],
        "title": "题度仪堂四首  其四",
        "id": "81a7c904-04f1-48f2-9221-1a335f5b0575"
    },
    {
        "author": "张继先",
        "paragraphs": [
            "共饮名家酒，三杯亦未辞。",
            "摅怀谈道妙，举笔赋新诗。",
            "虽病仍牵率，为欢信渺弥。",
            "疏星联远汉，绿水湛前池。",
            "未及裴君句，惭教乐所知。",
            "翛然清且慧，泰定默如痴。",
            "有美新荷近，无尘皓月随。",
            "山风来细细，银烛耿离离。",
            "青眼便为览，朱帘莫下垂。",
            "睡魔浑散释，吟思愈清奇。",
            "万态付一笑，千春总片时。",
            "此情能共适，得志任人嗤。",
            "道重皆相契，心机独耻为。",
            "瞿昙作良友，老圣是真师。",
            "四海无余事，诸公足自怡。",
            "仙岩拏钓艇，云锦种丹芝。",
            "世俗为无谓，吾人还有宜。",
            "红尘聊应迹，紫府去非迟。",
            "终始怀观子，友持愧伯慈。",
            "功成当并驾，六合恣傲嬉。",
            "酒厌高阳价，人怀中古情。",
            "把杯聊共乐，对景发新声。",
            "十二分清气，三千外世荣。",
            "天真聊所适，俗礼莫相婴。",
            "蝉韵微微近，松声宛宛生。",
            "林风侵坐冷，山月照人明。",
            "籁静神尤爽，宵分气尚横。",
            "星文玉烛焕，虎力紫亳轻。",
            "得志非轩冕，游神必海瀛。",
            "中元聊醉此，寓意笑虚名。"
        ],
        "title": "翛然元规夜坐酌余德儒所惠酒因成联句",
        "id": "f95a9c43-4770-4615-b11c-3745046731ee"
    },
    {
        "author": "张继先",
        "paragraphs": [
            "醉倒尚夸云液美，吟看尤觉羽毛轻。",
            "松轩怅望情何限，竹槛留连兴愈清。",
            "水草远含青翠色，野花仍吐细微英。",
            "风来昼榻消残暑，雨过秋蝉送晚声。",
            "仙境每看天路近，风骚不许世纷萦。",
            "饶君先驾云间鹤，顾我还骑海上鲸。",
            "白帝气刚群动肃，道人心正百魔惊。",
            "共欣淡泊居林石，翻笑驱驰到市城。",
            "溪上且同三笑乐，饮中要与八仙争。",
            "莫言酒量全输我，会是诗名数石卿。"
        ],
        "title": "七言再咏",
        "id": "5bb37da4-694e-46e8-9ad5-4f87f3c766d1"
    },
    {
        "author": "张继先",
        "paragraphs": [
            "兴为栖真来，情因昔人动。",
            "昔人道非孤，今人心乃共。",
            "静有物外乐，清无世间梦。",
            "至论超形神，谈歌彻岩洞。",
            "野色杂茶瓯，松声入琴弄。",
            "未可赋归欤，更揭流霞瓮。"
        ],
        "title": "同游栖真联句",
        "id": "d8a00aaa-af62-498a-88ca-7c26da1c56c2"
    },
    {
        "author": "张继先",
        "paragraphs": [
            "何以慰黎民，山川朝出云。",
            "精诚动天地，丹恳在词文。",
            "南亩苗初槁，西郊雨已纷。",
            "林峦添鬰鬰，草木共欣欣。",
            "休怪芝田茂，其如羽服勤。",
            "穹苍岂私曲，流俗足妖氛。",
            "途路尘埃息，轩窗暑气分。",
            "丰年慰农叟，盛德谢吾君。",
            "枝润惊林鸟，厨清绝楚蚊。",
            "上真何以报，惟把宝香焚。"
        ],
        "title": "祷雨应时喜而联句",
        "id": "2ba55622-d5e8-4d1e-886e-48fb4a9018c2"
    },
    {
        "author": "张继先",
        "paragraphs": [
            "作室观灵境，功成事若何。",
            "琴书消日月，耕钓老烟萝。",
            "为羡云踪远，时将酒共过。",
            "东岩开玉洞，西涧泻银河。",
            "整佩思天柱，观棋悟烂柯。",
            "真情敦澹薄，世业信蹉跎。",
            "绝迹求无累，澄心到不波。",
            "浑沦甘宴息，真率谢浇讹。",
            "尘秽千峰隔，风流万气和。",
            "干坤堪比寿，乌兔任如梭。",
            "仙至不无谶，鹤来信有他。",
            "煮茶留客话，种药救民痾。",
            "竹露延清荫，兰风动妙歌。",
            "闲寻仙传读，静把玉经科。",
            "大道犹衣袂，嚣尘自网罗。",
            "有生如石火，移世以灯蛾。",
            "欲入高仙调，毋教下鬼唆。",
            "茅檐无一事，时复动吟哦。"
        ],
        "title": "浑沦庵成翛然子亲庆因以何字为韵共酌联句",
        "id": "786eddd8-ec29-49d9-b7b4-b35af5c829a3"
    },
    {
        "author": "张继先",
        "paragraphs": [
            "玉篆金章咏洞真，真中高妙孰能伦。",
            "世缘拨去神常静，精食休来甑已尘。",
            "且为圣明常赞化，未应栖遯便终身。",
            "自循多幸因君命，得往琳宫见一人。"
        ],
        "title": "次御制赐于真人韵",
        "id": "0a6cc357-6536-45a3-a075-4a8623352fd7"
    },
    {
        "author": "张继先",
        "paragraphs": [
            "独坐空庐静可知，江城意味岂如斯。",
            "君看凤实初成处，自称蟾华欲妙时。",
            "酒兴愿同云叟乐，风尘无取庆宗诗。",
            "山中林壑虚明境，不得归吟有所思。"
        ],
        "title": "京师夜坐怀浑沦庵有作寄之",
        "id": "af0d34ae-5035-4e34-ac57-c0bc46ffe6a7"
    },
    {
        "author": "张继先",
        "paragraphs": [
            "炎蒸时节别家山，霜雪如今却渐寒。",
            "恨我虚名徒涉世，忆君高语共凭栏。",
            "比因厌客连朝卧，长是援琴终夜弹。",
            "已得明春归去旨，预惊灵鹤整翎翰。"
        ],
        "title": "次韵答赵尚书",
        "id": "2a19dae2-2874-4451-9745-3eab33c095aa"
    },
    {
        "author": "张继先",
        "paragraphs": [
            "仰慕清声实积时，前朝因幸拜彤闱。",
            "稍瞻风致频相见，又恨霜天遽告归。",
            "至德谩劳中下笑，高才须信古来稀。",
            "自惭功行亏杨许，安得南真谈太微。"
        ],
        "title": "送于真人",
        "id": "4210e06e-42a9-4f51-9f10-c7fa4a95c083"
    },
    {
        "author": "张继先",
        "paragraphs": [
            "败荷已尽小荷圆，照眼含香尚忍怜。",
            "月帝来寻青玉匣，金童立认碧铜钱。",
            "已凝重露资清气，何幸轻风扫淡烟。",
            "远有华峰全美在，花开般捧烂红鲜。"
        ],
        "title": "新荷",
        "id": "b923454f-149c-4f50-86b0-bff8e83bb54d"
    },
    {
        "author": "张继先",
        "paragraphs": [
            "几万人家水绕城，白云开处见丹青。",
            "地连金色三千界，山映瑶峰六尺屏。",
            "晓凭阑干披宿露，夜收帘幕透寒星。",
            "浙江风物端无赛，半拟蓬莱半洞庭。"
        ],
        "tags": [
            "洞庭湖"
        ],
        "title": "钱塘",
        "id": "71b43841-c2e8-47e8-962b-8a7ef5c6bc9b"
    },
    {
        "author": "张继先",
        "paragraphs": [
            "人言青白胜黄白，子有新芽赛旧芽。",
            "龙舌急收金鼎火，羽衣争认雪瓯花。",
            "蓬瀛高驾应须发，分武微芳不足夸。",
            "更重主公能事者，蔡君须入陆生家。"
        ],
        "title": "恒甫以新茶战胜因咏歌之",
        "id": "9fd3487c-f50f-4bf3-9cb6-85792e8a2ae5"
    },
    {
        "author": "张继先",
        "paragraphs": [
            "仙去仙人往结庐，我来自喜驻云车。",
            "秋阳今日七月九，花蘂长春千载余。",
            "一派松前流水出，数行沈约戏题书。",
            "围棋注酒餐莲实，聊复有无谈太初。"
        ],
        "title": "题皇仙宝积观",
        "id": "b4503cd3-0884-4366-b5c1-c97ba66c4291"
    },
    {
        "author": "张继先",
        "paragraphs": [
            "七夕风光岂易阑，一年一度巧相干。",
            "不惊高处流星过，尽向今宵仰面看。",
            "花月有情天阙冷，胭山随分酒杯寒。",
            "从兹肃肃秋阴後，却恐衣衾未复单。"
        ],
        "title": "京师七夕率赋",
        "id": "2411c978-530d-4075-9e47-4739b3f43ac1"
    },
    {
        "author": "张继先",
        "paragraphs": [
            "寻得故年香翠团，共将真赏倚阑干。",
            "几随白日飞仙变，半为今朝宝黑干。",
            "光冷未粘春物笑，影疏来趁月华看。",
            "江南秋景犹繁剧，頼此一襟风月寒。"
        ],
        "title": "自京还始来龙变轩觅故年幽致闲成长句粗写虚心",
        "id": "a6ed611d-db68-4e08-8c81-d2ed30a89c79"
    },
    {
        "author": "张继先",
        "paragraphs": [
            "长年京国甚羁囚，丘壑归来始自由。",
            "流水有声如共语，闲云无迹可同游。",
            "猿依松影看丹灶，鹤与芦花入钓舟。",
            "如此栖迟良不恶，红尘何事辱鸣驺。"
        ],
        "title": "还山",
        "id": "a34ed53a-63c8-4a82-ad7b-a1f65a7e5313"
    },
    {
        "author": "张继先",
        "paragraphs": [
            "累年林下意何长，岩谷风霜亦备尝。",
            "俗客不曾交得到，达人应未以为狂。",
            "江亭昔造怀宁海，石屋今居似濑乡。",
            "谁拟上饶新太守，却因朝谒到山阳。"
        ],
        "title": "答太守虞察院游仙岩诗",
        "id": "453bf71e-8ba8-4b77-82a1-dac4ab4cedbd"
    },
    {
        "author": "张继先",
        "paragraphs": [
            "密林崇岫往留连，十载官非上士班。",
            "赤帝御龙行末伏，嫦娥分月入深山。",
            "关津洞远干戈後，食息将安州里间。",
            "今也柳堤真吏隠，清流华薄地宽闲。"
        ],
        "title": "翫月翛然堂",
        "id": "e9e1f88e-2df3-4418-91b6-e677e8adbce4"
    },
    {
        "author": "张继先",
        "paragraphs": [
            "养其冲气以全生，栖息虚堂只数楹。",
            "南浦道高坊号美，太微风暖木兰清。",
            "百章为爱青林密，三体应书老子成。",
            "未有紫宸朝觐日，雨余几处白云轻。"
        ],
        "title": "题冲虚堂",
        "id": "d565611e-39e6-48a1-9edc-19375156ed41"
    },
    {
        "author": "张继先",
        "paragraphs": [
            "琴斋高致有真风，山合延宾未折中。",
            "来问死生非碌碌，为谈庄老肯匆匆。",
            "喜今可与君还往，惜昨曾留客许同。",
            "处士或将方寸比，斯人为不殢焦桐。"
        ],
        "title": "琴斋乃予旧居以琴名斋吾为之也项先生与诸生居之谈庄讲老有佳趣向尝造焉而忆往事乃亦有分胜多捄之处成诗呈项先生者书其实耳",
        "id": "53d62da5-c305-4d91-9f75-23c887a49fb3"
    },
    {
        "author": "张继先",
        "paragraphs": [
            "高斋忽已庆成功，赤石苍崖入眼中。",
            "贞节由来拘世业，稚川随处是家风。",
            "红金柜隠书尤秘，碧玉壶清酒不空。",
            "昆阆归期应可展，我来时欲笑歌同。"
        ],
        "title": "浑沦庵庆成",
        "id": "669f1582-a23d-4121-86e8-40132bd5cb1f"
    },
    {
        "author": "张继先",
        "paragraphs": [
            "依然仙迹倚岩开，真馆何年竟草莱。",
            "今日梵宫方得到，旧时玄鹤也飞来。",
            "一条涧水琉璃合，万叠云山紫翠堆。",
            "禅客夜深能共坐，满窗明月正徘徊。"
        ],
        "title": "仙岩寺",
        "id": "ca6cdb5c-b400-4f0a-8f51-fcf9c18ba955"
    },
    {
        "author": "张继先",
        "paragraphs": [
            "万籁沉沉丹满空，一枰初胜务玄翁。",
            "金壶饮罢前村酒，玉轸闲歌太古风。",
            "羡我无眠神已爽，笑渠贪睡意何浓。",
            "回头为报孤云道，清浊由来自不同。"
        ],
        "title": "汪务玄降睡有作",
        "id": "f8d7db4b-cd5a-414f-a570-11866769a5f4"
    },
    {
        "author": "张继先",
        "paragraphs": [
            "试于闲处寻闲境，松竹无言绿满秋。",
            "方外每烦勤下谕，山隅何幸偶来游。",
            "一帘芳草庭前长，千载遗书圯上求。",
            "得请南还乐居此，清谈深感圣恩优。"
        ],
        "title": "和答周提刑",
        "id": "4beab2bc-3cc6-48d9-b6f2-1b6f9ddc3962"
    },
    {
        "author": "张继先",
        "paragraphs": [
            "有兴来登最上山，真风长在可跻攀。",
            "世间浊质能相信，云外清游岂肯闲。",
            "怪石欲飞明落落，惊湍直下响潺潺。",
            "寻常众目应难见，云拥真人暗往还。"
        ],
        "title": "本竹治",
        "id": "b6aae937-1732-409a-aa89-72db815dd416"
    },
    {
        "author": "张继先",
        "paragraphs": [
            "紫垣佳客有灵踪，独木为桥处处同。",
            "一自浑家参太极，更谁连步上青空。",
            "槛前怪木冬长碧，岩下灵光夜久红。",
            "真泽不随时世斩，出尘人世入神功。"
        ],
        "title": "蒙秦治",
        "id": "bf610d1f-af4f-4074-bb24-7d6a7259bb97"
    },
    {
        "author": "张继先",
        "paragraphs": [
            "昔人已去附龙鳞，神气犹存录籍真。",
            "洞口记曾三拜日，云间别是一家春。",
            "钓丝无迹龟鱼静，樵客忘机虎豹驯。",
            "金井未经新汲引，已无胸次一纤尘。"
        ],
        "title": "平盖治",
        "id": "1890cfed-1a91-4129-bbb3-0d0ea82b0fad"
    },
    {
        "author": "张继先",
        "paragraphs": [
            "汉朝人与道翱翔，是处遗踪属静方。",
            "烟外桃花非俗种，风前柏实有余香。",
            "杖穿翠霭通深窅，舟驾洪波入渺茫。",
            "千八百年三十代，云台空碧佩琳琅。"
        ],
        "title": "云台治",
        "id": "cb13f096-8003-4bdf-8f64-e652b571aa15"
    },
    {
        "author": "张继先",
        "paragraphs": [
            "真真相袭养真材，万木深沉一水回。",
            "珠逞夜明秋浪定，磬含霜韵晓霞开。",
            "二仙已远教谁遇，三粒还能待我来。",
            "若遣青童验轮迹，断烟无影落苍苔。"
        ],
        "title": "浕口治",
        "id": "3ef156b4-fd03-4c21-86b3-1ef3a0f14507"
    },
    {
        "author": "张继先",
        "paragraphs": [
            "近枕长河即化坛，拟超坛侧到河干。",
            "丹砂在地经冬暖，玉竹成林入夜寒。",
            "水鹤应思冥象外，山翁愁不到眉端。",
            "杖头已指丹霞景，密有尘罗络我难。"
        ],
        "title": "後城治",
        "id": "1f434fb7-1cf4-4192-ac6e-9fe237b5fd03"
    },
    {
        "author": "张继先",
        "paragraphs": [
            "一坛幽占万松阴，意为寻真特地深。",
            "翳翳野云披绿岸，时时疏雨洒青林。",
            "真图未落前朝手，短褐堪求古圣心。",
            "鹤辇近过游息处，桃花流水尚堪寻。"
        ],
        "title": "公慕治",
        "id": "1cc5b114-d78b-4769-b430-f46407653c14"
    },
    {
        "author": "张继先",
        "paragraphs": [
            "千松万竹荫真祠，多少寻真不记归。",
            "枕石池台全似古，穿云溪涧一如飞。",
            "玄猿夜久鸣寥閴，黄鹤风高入太微。",
            "直自六天浑屏静，圣功何代不皈依。"
        ],
        "title": "平冈治",
        "id": "6b8ff363-06c6-4200-9027-bc9bbf22f065"
    },
    {
        "author": "张继先",
        "paragraphs": [
            "映尽朝阳与暮霞，苦无轩冕送尘沙。",
            "旧闻灵草千年种，近有幽人一两家。",
            "彩凤每来寻竹实，灵禽时复啄仙花。",
            "伟哉往昔轻腾客，岂有心贪五马车。"
        ],
        "title": "主簿治",
        "id": "29af0133-d217-4518-82f1-cca7764d75e5"
    },
    {
        "author": "张继先",
        "paragraphs": [
            "座隅依约有余香，威表如存动悚惶。",
            "荀石并抽擎夭阏，金泉一带自汪洋。",
            "因谈妙有开迷迳，真指无何入故乡。",
            "季世孰能稽万一，日随诸境愈忙忙。"
        ],
        "title": "王局治",
        "id": "569539a0-4a0b-47bd-aefa-cb17cf284652"
    },
    {
        "author": "张继先",
        "paragraphs": [
            "满坛明月化宫春，千古依依杨柳津。",
            "碧沼不容生俗物，玉毫宁复示俦人。",
            "幽寻已与三玄约，静乐谁知一点亲。",
            "世外清游堪准拟，轮蹄无迹辗香尘。"
        ],
        "title": "北邙治",
        "id": "36015bda-1810-4598-b8db-4273120e2572"
    },
    {
        "author": "张继先",
        "paragraphs": [
            "金鼎玄珠夜半功，纷纷五彩满房中。",
            "只为日月交加合，却被龟蛇取次攻。",
            "乍见容仪方恍惚，久看相貌即朦胧。",
            "殷懃为报阳人道，此个真空不是空。"
        ],
        "title": "金丹诗四十八首  其一",
        "id": "354481b6-4c3d-458e-857f-80769defc1a7"
    },
    {
        "author": "张继先",
        "paragraphs": [
            "假法人间有万般，君宜求取紫金丹。",
            "昆仑山上楼台耸，北海炉中龙虎攒。",
            "此个药中为贵宝，将来炼就作天官。",
            "玉皇数下金玄诏，始信云衢去不难。"
        ],
        "title": "金丹诗四十八首  其二",
        "id": "ede3f09f-31e4-47b0-b76f-163f24e99d84"
    },
    {
        "author": "张继先",
        "paragraphs": [
            "流俗纷纷不悟真，不知求己却求人。",
            "只贪世上无穷色，忘却人间有限身。",
            "鼎内药成堪益寿，水中金尽化轻尘。",
            "北邙山下累累土，总是人间不了民。"
        ],
        "title": "金丹诗四十八首  其三",
        "id": "390be9e4-4a7b-4b59-970c-61dcdeeef27b"
    },
    {
        "author": "张继先",
        "paragraphs": [
            "不觉年年捻指过，急如催浪转长河。",
            "鼎中日月知人少，世上阴阳识者多。",
            "尽为资财损真性，皆因女色逐流波。",
            "□□半有归泉路，忍把真元乱鬼魔。"
        ],
        "title": "金丹诗四十八首  其四",
        "id": "75be93d2-efe8-42e7-9f5a-a2b0a0e1e77b"
    },
    {
        "author": "张继先",
        "paragraphs": [
            "堪笑愚人被色萦，拟将呼吸要留精。",
            "神仙清静方为道，男女腥膻本俗情。",
            "秽浊岂堪充上品，还丹方可保长生。",
            "房中之术空传世，迷杀寰中多少人。"
        ],
        "title": "金丹诗四十八首  其五",
        "id": "10464b37-a168-4b90-86c1-9e4c9ea70861"
    },
    {
        "author": "张继先",
        "paragraphs": [
            "采阴丹法起何时，後汉刘晟亦自迷。",
            "不免轮回归复道，岂将淫欲益愚痴。",
            "狗猪行状称为妙，神鬼阴谋不可欺。",
            "争似无为清静道，一炉金就养婴儿。"
        ],
        "title": "金丹诗四十八首  其六",
        "id": "b02be381-a1f1-44dc-853d-e6395faa98c1"
    },
    {
        "author": "张继先",
        "paragraphs": [
            "婴儿头上戴莲花，诈伪迷人乱似麻。",
            "不道修行从一鼎，却言般运有三车。",
            "泥丸有路蒸方透，紫府无涯价莫加。",
            "为劝尘中迷路者，好寻元本莫咨嗟。"
        ],
        "title": "金丹诗四十八首  其七",
        "id": "db343a3b-cb1a-489c-8a45-cc468dcb4be6"
    },
    {
        "author": "张继先",
        "paragraphs": [
            "火急寻师指水金，依时用火采浮沉。",
            "九回照见如来相，一纪方开处士心。",
            "虎驾辄翻铅易就，龙车推转汞难禁。",
            "自从饮着醍醐酒，便觉身居紫府深。"
        ],
        "title": "金丹诗四十八首  其八",
        "id": "422c41e2-f66f-4dd4-9041-7ded59d5bf07"
    },
    {
        "author": "张继先",
        "paragraphs": [
            "扰扰浮生一梦间，几人回首锁三关。",
            "黄婆压定分全易，白虎飞来投下难。",
            "朱雀入炉三亩静，黑龟伏鼎一生闲。",
            "昭昭妙理余知得，只欲藏机隠旧山。"
        ],
        "title": "金丹诗四十八首  其九",
        "id": "25aa8adb-26a7-42f9-89ce-2c46b96e264c"
    },
    {
        "author": "张继先",
        "paragraphs": [
            "莫论仙骨莫求丹，此理玄玄有正门。",
            "迷者少能知返本，教人藉此以为根。",
            "龟蛇大小宜频给，日月精华且总吞。",
            "只自明师分剖後，难为荒野作丘坟。"
        ],
        "title": "金丹诗四十八首  其一○",
        "id": "25065dcf-6088-4b5f-b87e-f0eba44009a5"
    },
    {
        "author": "张继先",
        "paragraphs": [
            "神仙妙用最难窥，学道多因欲道迷。",
            "向此若能明水火，这回方得识东西。",
            "真铅莫把凡铅杂，真妇休将世妇齐。",
            "离坎自交身自泰，恁时方见是夫妻。"
        ],
        "title": "金丹诗四十八首  其一一",
        "id": "dd28a3d7-6df9-46eb-a6fa-892819f72eda"
    },
    {
        "author": "张继先",
        "paragraphs": [
            "黄芽至宝莫轻论，白雪通玄敢谩言。",
            "不是野人藏秘诀，大都仙药俗难吞。",
            "浮沉卯酉玄分路，变化龟蛇别有门。",
            "万万学徒无一二，浪称道友满干坤。"
        ],
        "title": "金丹诗四十八首  其一二",
        "id": "b7faf9aa-27a4-4616-9f84-4d8f8843f418"
    },
    {
        "author": "张继先",
        "paragraphs": [
            "存神认取本来身，此理幽玄可学人。",
            "无漏实成除有漏，迷津纔出是通津。",
            "浮生难保千年寿，仙世轻翻万劫春。",
            "堪叹茫茫迷路者，甘将神作北邙尘。"
        ],
        "title": "金丹诗四十八首  其一三",
        "id": "051e07fd-bc2a-4fa4-87ad-4aee2d318c74"
    },
    {
        "author": "张继先",
        "paragraphs": [
            "学佛回心又学仙，两头扪摸不能专。",
            "大都错路生迷惑，便见迷途易变迁。",
            "得事只烹身上药，痴心莫望火中莲。",
            "但能求己兼求命，休说三千与大千。"
        ],
        "title": "金丹诗四十八首  其一四",
        "id": "e0646757-1d07-41d9-bda3-8cab42ad3fc1"
    },
    {
        "author": "张继先",
        "paragraphs": [
            "气龙津虎不难分，下手须从神定门。",
            "白雪炼多齐日月，黄芽服久出干坤。",
            "四神鼎内堪逃死，五色浆中可返魂。",
            "世上蜉蝣能几许，莫将财色败元根。"
        ],
        "title": "金丹诗四十八首  其一五",
        "id": "5a753f2c-824d-4961-848a-7216a4cd1c34"
    },
    {
        "author": "张继先",
        "paragraphs": [
            "急认浮沉水内金，若能烹炼鬼神钦。",
            "四神守卫神炉固，九转工夫转色深。",
            "龙虎翻施双入路，龟蛇腾焰两边侵。",
            "但知五色纷纷起，满室荧煌可照心。"
        ],
        "title": "金丹诗四十八首  其一六",
        "id": "e37c2084-04c2-4ca7-87c7-8d5c1fe546bc"
    },
    {
        "author": "张继先",
        "paragraphs": [
            "周天火候诳凡人，胎息萦为亦未真。",
            "紫府聚金龙火种，昆丘走玉虎泉新。",
            "三莲折处分神力，一子生时出俗尘。",
            "为报忙忙求事者，真铅真汞不离真。"
        ],
        "title": "金丹诗四十八首  其一七",
        "id": "a4f8ca7c-0eb9-4a92-8e55-bc1be14760f1"
    },
    {
        "author": "张继先",
        "paragraphs": [
            "昆仑宫里紫金丹，不是仙材不可观。",
            "有分得餐延寿命，自然无恋免饥寒。",
            "虎龙铜汞庚辛鼎，大小龟蛇太乙坛。",
            "烹炼一丸飞五彩，上天消息不为难。"
        ],
        "title": "金丹诗四十八首  其一八",
        "id": "d08c83f3-78d9-4b80-88ac-837bb5ef0c4e"
    },
    {
        "author": "张继先",
        "paragraphs": [
            "劳生扰扰去如梭，火急修真逐鬼魔。",
            "好把浮沉翻北海，莫将梦幻恋南柯。",
            "甲庚鼎内金非少，卯酉坛中土亦多。",
            "只自荧煌光一室，斋心服了脱微痾。"
        ],
        "title": "金丹诗四十八首  其一九",
        "id": "d5abf09c-90bb-4f25-8e5a-919fc3d945fc"
    },
    {
        "author": "张继先",
        "paragraphs": [
            "贪着浮名浮利身，不思光景走频频。",
            "只贪眼下红颜好，不觉头中白发新。",
            "药鼎坚牢延寿命，情思放恣损天真。",
            "劝君求取金丹诀，养个婴儿脱俗尘。"
        ],
        "title": "金丹诗四十八首  其二○",
        "id": "df0dd9e9-d47f-418d-a529-af5cba45042f"
    },
    {
        "author": "张继先",
        "paragraphs": [
            "瞥然光景几时休，出入轮回去复收。",
            "只为贪痴缘底事，不思清静学真修。",
            "虎龙便是升天驾，铅汞元为出世舟。",
            "多少神仙哀俗辈，故留丹诀救凡流。"
        ],
        "title": "金丹诗四十八首  其二一",
        "id": "1c52a80f-87e3-43de-a27e-246c84f32653"
    },
    {
        "author": "张继先",
        "paragraphs": [
            "乘龙驾鹤不须惊，此是金丹一粒灵。",
            "五色云龙腾海底，九回风虎到天庭。",
            "琼花合处看壬癸，紫府交时藉丙丁。",
            "此理要明非下士，除非名是少微星。"
        ],
        "title": "金丹诗四十八首  其二二",
        "id": "39c23389-7c98-4cdb-a516-68419d08695c"
    },
    {
        "author": "张继先",
        "paragraphs": [
            "劳生扰扰疾如风，急杀三彭及五虫。",
            "不使狐狸侵药灶，须教龙虎守真空。",
            "鼎中宝物时添火，腹内婴儿貌转丰。",
            "善女善男寻此语，莫贪花酒堕迷中。"
        ],
        "title": "金丹诗四十八首  其二三",
        "id": "a0d69ce2-f78d-4872-9673-b7a979e0847c"
    },
    {
        "author": "张继先",
        "paragraphs": [
            "大都奇怪惑人深，一见邪淫便动心。",
            "只是欹倾身内宝，何能坚固水中金。",
            "天堂有路无人到，地狱无门众却寻。",
            "寄语世间男女道，收踪火宅隠山林。"
        ],
        "title": "金丹诗四十八首  其二四",
        "id": "56716f63-7ff5-4b7d-8a53-6dd67fe11974"
    },
    {
        "author": "张继先",
        "paragraphs": [
            "阿尔多淫上帝嗔，罚为狐兽尾随身。",
            "只言五百年方变，岂谓三千日化神。",
            "雷火不知何处用，犬牙同此作教亲。",
            "冤魔眷属狐狸肖，变化妖容惑几人。"
        ],
        "title": "金丹诗四十八首  其二五",
        "id": "66a94380-4573-4028-9d51-fb4205f5138d"
    },
    {
        "author": "张继先",
        "paragraphs": [
            "刘晨阮肇事多非，今日凭君子细推。",
            "谩使仙宫由色欲，却将紫府贮奸欺。",
            "洞中清浄难容杂，穴里幽冥易变奇。",
            "大是世人迷不悟，几人丧命为狐狸。"
        ],
        "title": "金丹诗四十八首  其二六",
        "id": "19d9dc0d-4b88-4fd2-b598-e7a817f6db18"
    },
    {
        "author": "张继先",
        "paragraphs": [
            "子真坛下紫微边，深夜风光俗好传。",
            "不道求铅堪益寿，却言药物可延年。",
            "仙丹未必离身内，人意何须立户前。",
            "或是山精迷弄汝，故将杂色等闲看。"
        ],
        "title": "金丹诗四十八首  其二七",
        "id": "d48e759d-948e-464f-a94b-d484e05ee860"
    },
    {
        "author": "张继先",
        "paragraphs": [
            "真铅真汞最堪凭，此理昭昭却少行。",
            "白虎鼎中成玉液，螣蛇宫里养金精。",
            "坎男离女分三位，日月东西合一程。",
            "若向此中寻得路，婴儿相貌自然成。"
        ],
        "title": "金丹诗四十八首  其二八",
        "id": "7f8e66e2-fde4-476c-9866-6874b4289a66"
    },
    {
        "author": "张继先",
        "paragraphs": [
            "金丹换骨不相欺，大抵凡流性易迷。",
            "若使赤蛇腾海北，自然玉兔走天西。",
            "栽莲使者行真水，种火龙王启大蹊。",
            "好向此中寻捣炼，飞腾只在一刀圭。"
        ],
        "title": "金丹诗四十八首  其二九",
        "id": "1c1fb3be-3185-48fc-81eb-5f44234f4ace"
    },
    {
        "author": "张继先",
        "paragraphs": [
            "幸得修真趣理深，勤勤烹炼水中金。",
            "若知紫府莲堪种，始信昆仑路可寻。",
            "日月合来光上下，白青交後彩浮沉。",
            "自从得此真消息，荣辱人间总不侵。"
        ],
        "title": "金丹诗四十八首  其三○",
        "id": "49997e03-51f4-4483-a0b9-57485a2cebf8"
    },
    {
        "author": "张继先",
        "paragraphs": [
            "少年何事学诗书，争似求真保玉壶。",
            "更不劳神游赤水，只知存性养玄珠。",
            "鼎中日月何人有，炉内丹砂世所无。",
            "人笑此中多寂寞，此中寂寞与人殊。"
        ],
        "title": "金丹诗四十八首  其三一",
        "id": "5e1fab10-dbfb-4a8b-ad84-f6ea7f6ca249"
    },
    {
        "author": "张继先",
        "paragraphs": [
            "既悟今生与後生，何须苦苦强谈禅。",
            "华池水号升天药，金鼎莲为出世筌。",
            "下乎始知深妙妙，功成方见理玄玄。",
            "自从一得明师指，始信云车出俗廛。"
        ],
        "title": "金丹诗四十八首  其三二",
        "id": "b4ca4f18-aec0-4773-8151-ce5f69f73dbf"
    },
    {
        "author": "张继先",
        "paragraphs": [
            "三清门户出无猜，自是凡夫不肯来。",
            "月魄日魂为道路，虎泉蛇火作梯媒。",
            "三田勤固元精种，一鼎坚牢後却开。",
            "无质自然生有质，真胎能解结灵胎。"
        ],
        "title": "金丹诗四十八首  其三三",
        "id": "df53d3cb-5383-416e-8e12-48a8aab12fc6"
    },
    {
        "author": "张继先",
        "paragraphs": [
            "绛桥行气总为非，自是凡夫着相迷。",
            "北海鼎炉分造化，南溟宫殿合天倪。",
            "虚无只就还丹力，恍惚身成妙道齐。",
            "若向浮生能见得，浮生只可比酰鸡。"
        ],
        "title": "金丹诗四十八首  其三四",
        "id": "95f14ce1-5b44-43ac-9c16-e46bf733f2d0"
    },
    {
        "author": "张继先",
        "paragraphs": [
            "尘寰道友万千人，几个虚名几个真。",
            "不悟汞铅为至宝，却将炉灶学烧银。",
            "内中采药方端的，外里求丹谩苦辛。",
            "何况迷途有迷者，不为自误误他人。"
        ],
        "title": "金丹诗四十八首  其三五",
        "id": "c0305342-5554-4a84-8b7c-fed0f394e736"
    },
    {
        "author": "张继先",
        "paragraphs": [
            "九真山下有华池，此水延年世不知。",
            "金橘生成光色透，弹丸小大彩霞飞。",
            "送归北海深藏密，般上南溟事怪奇。",
            "只候此中功力就，黄云片片拥婴儿。"
        ],
        "title": "金丹诗四十八首  其三六",
        "id": "11df5885-edf7-4ed0-9e25-723a959e1c86"
    },
    {
        "author": "张继先",
        "paragraphs": [
            "九真山上接楼台，日月浮生紫气堆。",
            "北海下生金芍药，南溟宫产玉攻瑰。",
            "三清门户三田奥，九转工夫九辙回。",
            "当此炼成无价宝，从教人笑我痴騃。"
        ],
        "title": "金丹诗四十八首  其三七",
        "id": "9382979a-2203-4dc5-9653-0f6b13152476"
    },
    {
        "author": "张继先",
        "paragraphs": [
            "扰扰寻师苦苦忙，但求神水是仙乡。",
            "荧煌一鼎镕金汁，灿烂三田湛玉浆。",
            "夜半只知真火焥，房中不觉彩霞光。",
            "超凡一粒真堪重，始信蓬莱去路长。"
        ],
        "title": "金丹诗四十八首  其三八",
        "id": "99c9f7ea-9421-4b6f-8b52-db9747d875ac"
    },
    {
        "author": "张继先",
        "paragraphs": [
            "鼎中大药世难知，日月双投姤不迷。",
            "未必妙光方火枣，始思玄理号交梨。",
            "溶溶朱粉飞云远，湛湛神辉满室齐。",
            "一纪烹煎纔得了，便乘鸾辂上天梯。"
        ],
        "title": "金丹诗四十八首  其三九",
        "id": "2e0f12af-94e8-4af4-87ed-f917e7e1d8d3"
    },
    {
        "author": "张继先",
        "paragraphs": [
            "隐迹人间数十年，不令众觉种丹田。",
            "五行聚会生俄尔，一颗圆明出自然。",
            "湛湛神炉开白雪，依依铅鼎泻红莲。",
            "近来不觉浮名起，多被人来叩妙玄。"
        ],
        "title": "金丹诗四十八首  其四○",
        "id": "0c85f752-4003-4314-9f5a-760359c7f90b"
    },
    {
        "author": "张继先",
        "paragraphs": [
            "金丹饵了骨毛轻，便觉蓬莱去有程。",
            "澄湛药炉分玉粉，凄凉气海彻三清。",
            "昆仑宫殿年年耸，紫府楼台日日成。",
            "只此便乘云鹤驾，笑人笑我学长生。"
        ],
        "title": "金丹诗四十八首  其四一",
        "id": "80d7f1eb-2d30-4e4d-bef5-8bb35ddc848a"
    },
    {
        "author": "张继先",
        "paragraphs": [
            "学道多多少悟真，真成便见自家身。",
            "三田有路纵横去，万类无缘变换因。",
            "土内养金金色重，鼎中进火火功新。",
            "若于财色全无动，便是蓬莱洞里人。"
        ],
        "title": "金丹诗四十八首  其四二",
        "id": "38571a44-27c4-4625-91bb-fe78a6512bc1"
    },
    {
        "author": "张继先",
        "paragraphs": [
            "忍辱多多日苦辛，闭门又被鬼偷精。",
            "不知牢锁丹田固，争奈魂狂紫府倾。",
            "阳气旋衰难保寿，阴邪浸长易消兵。",
            "劝君火急寻师去，莫为冤魔破道情。"
        ],
        "title": "金丹诗四十八首  其四三",
        "id": "6f4e1b51-1bc7-49e5-bd23-00bdeaae218b"
    },
    {
        "author": "张继先",
        "paragraphs": [
            "只见神炉当子夜，岂知火力散阴邪。",
            "忽于金鼎凝寒玉，倏尔真身现彩霞。",
            "沆瀣露中分白雪，华池水内养黄芽。",
            "此中便见真消息，莫浪驱驰觅鹿车。"
        ],
        "title": "金丹诗四十八首  其四四",
        "id": "de1702d8-85ee-4ad3-ab7b-e39144e0ec03"
    },
    {
        "author": "张继先",
        "paragraphs": [
            "人有金丹可返魂，常流迷道不知吞。",
            "朱禽若启岩前地，白鹿须投海底门。",
            "欲得必先调气马，由来宜急锁心猿。",
            "善男善女寻真诀，莫把形容化土坟。"
        ],
        "title": "金丹诗四十八首  其四五",
        "id": "f7558625-d056-4e24-8d7c-1040aa9b4350"
    },
    {
        "author": "张继先",
        "paragraphs": [
            "静坐焚香念念中，念中须见己形容。",
            "生成本藉铅中汞，变化端由火里龙。",
            "二八莫辞频采造，一三还用苦交冲。",
            "此中有路通天去，可把尘踪继赤松。"
        ],
        "title": "金丹诗四十八首  其四六",
        "id": "fb827cbb-a29b-4d16-8c40-c054921fc4dd"
    },
    {
        "author": "张继先",
        "paragraphs": [
            "莫嫌野客漏机微，要接仁人至上蹊。",
            "悟者便从言下悟，迷途终是意中迷。",
            "甲庚一判龙归左，卯酉双投虎在西。",
            "若见玄玄玄里事，不离真个是夫妻。"
        ],
        "title": "金丹诗四十八首  其四七",
        "id": "a8b15a2b-0a49-4f1f-b977-196459149cb8"
    },
    {
        "author": "张继先",
        "paragraphs": [
            "我身我命与天齐，只得金丹便出迷。",
            "灵质长来居玉殿，圣胎生就步云梯。",
            "蜉蝣世界何须恋，螮蝀衣裳不必携。",
            "烹炼虽然劳日月，出尘宜假一刀圭。"
        ],
        "title": "金丹诗四十八首  其四八",
        "id": "e8a2c878-028a-4b62-b725-4d1d752a7ef8"
    },
    {
        "author": "张继先",
        "paragraphs": [
            "鸡德灵居五，峨冠凤彩新。",
            "五更大张口，唤醒梦中人。"
        ],
        "title": "鸡",
        "id": "d16df3e7-3a1d-478c-b84f-68fbe865db20"
    },
    {
        "author": "张继先",
        "paragraphs": [
            "鹤来松有客，苔去石无衣。",
            "黄金浮世在，白发故人稀。"
        ],
        "title": "炼丹岩留题",
        "id": "054bed08-bf5b-445b-87f5-cec46ff4b068"
    },
    {
        "author": "张继先",
        "paragraphs": [
            "落魄正当年，人皆笑我颠。",
            "干坤时运动，沧海渺无边。"
        ],
        "title": "戏吟",
        "id": "b6cc5945-5f89-4e86-94ad-ecd03057825b"
    },
    {
        "author": "张继先",
        "paragraphs": [
            "雨过江皋浄，风来庭槛清。",
            "此君故人好，入夜听秋声。"
        ],
        "title": "竹",
        "id": "565dd305-9543-462e-be15-8ff62062b6fe"
    },
    {
        "author": "张继先",
        "paragraphs": [
            "九鸾陪玉兽，八凤荐金芝。",
            "青童歌妙曲，玄女唱清词。"
        ],
        "title": "书林管辖扇",
        "id": "f45e8f3d-172f-48fc-9e00-f3f7d78664a2"
    },
    {
        "author": "张继先",
        "paragraphs": [
            "青城老洞翁，名籍丹台上。",
            "日日诵黄庭，感得祥云降。"
        ],
        "title": "青城洞阳大人",
        "id": "c93d1b3c-f155-4adc-9b18-abfc84319ce6"
    },
    {
        "author": "张继先",
        "paragraphs": [
            "日月双萤火，干坤一鹊巢。",
            "野轩有凉户，谁敢等闲敲。"
        ],
        "title": "野轩偶书",
        "id": "8c2a3234-10aa-4ee8-9d10-494207a35121"
    },
    {
        "author": "张继先",
        "paragraphs": [
            "此性本无一物，涓水亦自圆明。",
            "借问先生足处，轩前月白风清。"
        ],
        "title": "题崇仙观知足轩",
        "id": "d3333e39-93a6-43ff-97b4-387d9d207570"
    },
    {
        "author": "张继先",
        "paragraphs": [
            "贫有清风明月，富无红粉膏脂。",
            "子午凤朝元始，去来雷电相随。"
        ],
        "title": "静室偶书",
        "id": "3571ab3a-ff2e-441a-bf30-9ecf09629690"
    },
    {
        "author": "张继先",
        "paragraphs": [
            "金晶铸就斗星悬，挂向琼楼知几年。",
            "好是五更残梦里，一声敲透白云天。"
        ],
        "title": "钟",
        "id": "1bc9b752-59d7-4b9d-9930-927672adee09"
    },
    {
        "author": "张继先",
        "paragraphs": [
            "无意殷勤遮皓月，有心特地隔红尘。",
            "从兹虚室长生白，占得桃源洞里春。"
        ],
        "title": "咏窗",
        "id": "cb67a7c9-9564-4207-9c08-ca856d559f65"
    },
    {
        "author": "张继先",
        "paragraphs": [
            "陶家篱下未开时，曾得西风借力吹。",
            "月影夜深笼素艳，分明残雪两三枝。"
        ],
        "title": "白菊",
        "id": "5f3b3ae4-b838-4f79-8ee1-1e836019a6a8"
    },
    {
        "author": "张继先",
        "paragraphs": [
            "几千年浪碧澄澄，对景难忘我祖情。",
            "乐就也知曾借力，轩成方见不辜名。"
        ],
        "title": "题濯鼎泉",
        "id": "56a5bcce-e134-4bb8-a1e7-6f801f9bcf26"
    },
    {
        "author": "张继先",
        "paragraphs": [
            "本是子猷园里枝，今朝分取手中携。",
            "自怜高节虚无物，野外山行得共伊。"
        ],
        "title": "浩然子观筇竹杖",
        "id": "9ebddf5d-a781-4be2-8d1a-d2206185eec2"
    },
    {
        "author": "张继先",
        "paragraphs": [
            "神仙抱一养玄微，九载功成白日飞。",
            "道在当人须顺授，今朝何必秘天机。"
        ],
        "title": "赠青城洞翁二首  其一",
        "id": "cbe25124-2bea-4fa8-a754-67f476402fe8"
    },
    {
        "author": "张继先",
        "paragraphs": [
            "人间久矣喜相倍，道术参同岂吝哉。",
            "他日功成果轻举，为吾天上作梯媒。"
        ],
        "title": "赠青城洞翁二首  其二",
        "id": "2a8ac371-b67e-4a6d-a27d-b5e8962f5d92"
    },
    {
        "author": "张继先",
        "paragraphs": [
            "太真宫室上方新，归去先垂紫诏人。",
            "天目洞霄期过处，星冠应不冒风尘。"
        ],
        "title": "妙应大师往钱塘欲予赠行",
        "id": "9ec4e6d2-5565-4fa9-80b0-f9923e69953f"
    },
    {
        "author": "张继先",
        "paragraphs": [
            "甓瓦完齐土壁坚，籓篱周匝没疏穿。",
            "人来谩笑无华旆，风雨须教安稳眠。"
        ],
        "title": "庵居杂咏九首  其一",
        "id": "0c926586-3911-4f92-a602-d4c030c3834c"
    },
    {
        "author": "张继先",
        "paragraphs": [
            "庵前桃李春争开，雪里见花惟有梅。",
            "莫谓枝梢有分别，根本自异非人栽。"
        ],
        "title": "庵居杂咏九首  其二",
        "id": "fbb79207-18a9-4608-9194-59f64b06bc19"
    },
    {
        "author": "张继先",
        "paragraphs": [
            "春蚕丝尽即生蛾，秋燕雏成不泥窠。",
            "山雉经时藏窟穴，也能龙化入烟波。"
        ],
        "title": "庵居杂咏九首  其三",
        "id": "bf3d8673-22b6-4c6d-b215-f936fc88af2c"
    },
    {
        "author": "张继先",
        "paragraphs": [
            "长松偃蹇不依林，枝干高盘千亩阴。",
            "昨夜酒醒风雨急，半空彷佛听龙吟。"
        ],
        "title": "庵居杂咏九首  其四",
        "id": "5f2561ab-f1c2-4f20-aad6-174ccd92f4bb"
    },
    {
        "author": "张继先",
        "paragraphs": [
            "南山雨过北山出，昨夜月明今日晴。",
            "云气自舒还自卷，太虚万古常清明。"
        ],
        "title": "庵居杂咏九首  其五",
        "id": "faaac325-5b41-4a2b-b106-fb7e50cff652"
    },
    {
        "author": "张继先",
        "paragraphs": [
            "莫羡庵居景物清，须知乐自苦中生。",
            "山前尽日幽寻客，多说荒蹊不可行。"
        ],
        "title": "庵居杂咏九首  其六",
        "id": "3c50ba3e-097c-4049-88bb-ea14fbd22a41"
    },
    {
        "author": "张继先",
        "paragraphs": [
            "柴门虽谩不曾关，宾客从他自往还。",
            "连日山寒声影绝，蒲团危坐更安闲。"
        ],
        "title": "庵居杂咏九首  其七",
        "id": "6fd7271f-ba7d-431b-8e89-4d34613a7add"
    },
    {
        "author": "张继先",
        "paragraphs": [
            "晴日暖风时出游，冷烟凄雨便归休。",
            "云还樵斧溪边牧，不似畸人得自由。"
        ],
        "title": "庵居杂咏九首  其八",
        "id": "0e53b8f3-83a6-4d39-843b-0a3f11976928"
    },
    {
        "author": "张继先",
        "paragraphs": [
            "钟声鼓声朝夕鸣，茶烟炊烟先後生。",
            "云衣霞佩栖山客，兀兀穷年无一营。"
        ],
        "title": "庵居杂咏九首  其九",
        "id": "47c9c13c-128d-42dd-aae4-0cea938609cf"
    },
    {
        "author": "张继先",
        "paragraphs": [
            "白日未中气色明，玉壶兴入西源行。",
            "草堂羡我不共往，竹风为汝致幽清。"
        ],
        "title": "寄元规",
        "id": "c72fb6f7-4541-4482-80a0-41872adb204f"
    },
    {
        "author": "张继先",
        "paragraphs": [
            "淡淡红生细细香，半开人折寄山房。",
            "只缘清浄超尘垢，颇似风流压众芳。"
        ],
        "title": "莲花",
        "id": "a988aeda-c26e-4068-a50b-5d2cc7a6dfcc"
    },
    {
        "author": "张继先",
        "paragraphs": [
            "昔劫因缘今劫会，昨日颜容今日改。",
            "世间沧海尽桑田，慎勿重来呈傀儡。"
        ],
        "title": "勉弟子还山颂",
        "id": "6645a598-0422-4229-8b64-97c699d376ef"
    },
    {
        "author": "张继先",
        "paragraphs": [
            "子欲济民非为己，我贪修道不忧贫。",
            "直须勉强方成业，只恐因循易老人。"
        ],
        "title": "示汤弟子",
        "id": "0b36d926-2e1d-4921-a615-dd9fe1ce48f4"
    },
    {
        "author": "张继先",
        "paragraphs": [
            "道人愿力如天溥，度尽众生方自度。",
            "若还纤芥未蒙恩，我终不舍升天路。"
        ],
        "title": "传度後作",
        "id": "a20e37d5-fa07-4f61-acaa-67bd2ce08d8c"
    },
    {
        "author": "张继先",
        "paragraphs": [
            "步冲晴雪过前滩，鹤迹云踪孰可攀。",
            "也似来时无一物，却疑归去是三山。"
        ],
        "title": "送九龙徐正之归麻姑",
        "id": "a2655ec8-7f4f-41d4-b864-36732388e1b6"
    },
    {
        "author": "张继先",
        "paragraphs": [
            "碧霄澄彻素芒清，一片多情四海明。",
            "花院空庭冷香里，羽人心胆欲寒生。"
        ],
        "title": "对月分韵得清字",
        "id": "19cd0d32-b124-455a-9153-69b81a81bee3"
    },
    {
        "author": "张继先",
        "paragraphs": [
            "庵里人行庵外路，庵外人来庵里坐。",
            "遮头茅草欠坚牢，年年风雨年年破。"
        ],
        "title": "访友不遇题",
        "id": "f0b42638-5ae4-4ba9-82b3-2d6af8a9efa1"
    },
    {
        "author": "张继先",
        "paragraphs": [
            "洞霄深处日栖真，仙子亲曾此致身。",
            "凤阙有人来献礼，溪声山色愈增新。"
        ],
        "title": "游洞霄",
        "id": "37c34f12-6852-4709-bf20-7f560def4a33"
    },
    {
        "author": "张继先",
        "paragraphs": [
            "白云闲似我，我似白云闲。",
            "二物俱无心，逍遥天地间。"
        ],
        "title": "诗一首",
        "id": "0ffbdac9-bdbb-41da-ad38-2b550013352b"
    },
    {
        "author": "石元规",
        "paragraphs": [
            "无正文。"
        ],
        "title": "翛然元规夜坐酌余德儒所惠酒因成联句",
        "id": "486d89ca-9fb4-4049-ac1f-5d750cfb15c0"
    },
    {
        "author": "石元规",
        "paragraphs": [
            "诗见张继先三。"
        ],
        "title": "七言再咏",
        "id": "c20c1edd-2149-4e12-936a-e59a30889a02"
    },
    {
        "author": "石元规",
        "paragraphs": [
            "诗见张继先三。"
        ],
        "title": "同游栖真联句",
        "id": "17d69689-268e-45ca-bbec-304f0a3b9b07"
    },
    {
        "author": "石元规",
        "paragraphs": [
            "诗见张继先三。"
        ],
        "title": "祷雨应时喜而联句",
        "id": "cf929be9-33d6-4378-a0b2-6c24b36549c9"
    },
    {
        "author": "石元规",
        "paragraphs": [
            "诗见张继先三。"
        ],
        "title": "浑沦庵成翛然子亲庆因以何字为韵共酌联句",
        "id": "a2d28312-c184-4591-9d96-54c0981bbc22"
    },
    {
        "author": "赵企",
        "paragraphs": [
            "莫谓湖山景，寻常总一般。",
            "欲穷清胜处，须向雪中看。"
        ],
        "title": "孤山观雪  其一",
        "id": "b486e09f-bf16-4054-b30e-1d3a831f05bd"
    },
    {
        "author": "赵企",
        "paragraphs": [
            "乘兴寻幽不怕寒，喜将山水雪中看。",
            "等闲哦出西湖句，自有清新上笔端。"
        ],
        "tags": [
            "西湖"
        ],
        "title": "孤山观雪  其二",
        "id": "30cdd20c-d818-4833-b892-a79abbd0b100"
    },
    {
        "author": "赵企",
        "paragraphs": [
            "携家隠青山，青山不我留。",
            "遣我出山去，再拜辞丹丘。",
            "王命急星火，驾言促西游。",
            "朝游白云城，暮宿黄花洲。",
            "佳人牵我衣，挽断不回头。",
            "路傍立樵叟，问我何所求。",
            "长安美少年，气概凌清秋。",
            "鸾台与凤阁，一一皆俊游。",
            "掉臂尔欲往，独不愧且羞。",
            "此言真吾药，口讷不易酬。",
            "我本麋鹿性，直与山林投。",
            "云何就冷局，岁月空悠悠。",
            "愿公看我还，长歌赋归休。"
        ],
        "title": "别天台",
        "id": "3ecbaabd-2a79-4fb2-86ec-731a260a6b00"
    },
    {
        "author": "赵企",
        "paragraphs": [
            "绀宇凌云接太和，萦回委曲过山阿。",
            "灵峰散彩祥光满，宝盏浮花景象多。",
            "瀑布迅从双涧落，禅徒争向一梁过。",
            "何当摆脱尘埃路，洗去人间万事磨。"
        ],
        "title": "题石桥",
        "id": "fea9d098-9bf7-493a-9e51-ad791b792d17"
    },
    {
        "author": "赵企",
        "paragraphs": [
            "一到巾山眼界宽，招提直在翠微间。",
            "黄鹂过处金穿柳，白鹭飞时雪点山。",
            "渔艇两三随月上，海帆八九趁潮还。",
            "归时听得梅花角，落日西城未掩关。"
        ],
        "title": "题兜率寺",
        "id": "e7882643-047e-46b0-a7ef-0b06deb9f2ee"
    },
    {
        "author": "赵企",
        "paragraphs": [
            "一上危梯一解颜，重岗复岭四周环。",
            "山川尽出登临外，天地都归俯仰间。",
            "飞鸟直随双目断，游云长与片心闲。",
            "文书了却无余事，日午须来日落还。"
        ],
        "title": "题顺感院",
        "id": "3e71e5d8-3297-4e4f-9c1d-75ea18057a7c"
    },
    {
        "author": "赵企",
        "paragraphs": [
            "万木有荣谢，此松无盛衰。",
            "梦阑秋韵起，棋罢午阴移。",
            "般匠顾不顾，秦君知未知。",
            "亭亭高节在，看取雪霜时。"
        ],
        "title": "题北山松轩",
        "id": "71f02ba6-7200-4b19-be8a-e39f5446d41b"
    },
    {
        "author": "赵企",
        "paragraphs": [
            "背日西来眼界明，隔溪遥见梵王城。",
            "旌旗夹道蔽山影，笳鼓入林闻谷声。",
            "青鸟向人疑有意，白云迎客不无情。",
            "夕阳临水共归去，明日纷纷尘事生。"
        ],
        "title": "题显孝南山寺",
        "id": "0211feff-537e-4b35-8db2-2b182a40aa7b"
    },
    {
        "author": "赵企",
        "paragraphs": [
            "秋光及物眼犹迷，着叶婆娑拟碧鸡。",
            "精采十分佯欲动，五更只欠一声啼。"
        ],
        "title": "鸡冠花",
        "id": "44d4d9e8-6d2e-4c6f-a90f-5d0d8ea1e889"
    },
    {
        "author": "赵企",
        "paragraphs": [
            "王母阶前种几株，水晶帘外看如无。",
            "只应汉武金盘上，泻得珊珊白露珠。"
        ],
        "title": "樱桃",
        "id": "dfd2c983-ed91-484e-a97a-d921a5a0edd9"
    },
    {
        "author": "赵企",
        "paragraphs": [
            "斑斑染黛色差匀，个个微圆类绿萍。",
            "不比榆钱铺砌白，未饶荷叶点溪青。",
            "陶镕尽出春工巧，磨就多应雨夜零。",
            "好与诗人买风月，何妨积贮满空庭。"
        ],
        "title": "萍",
        "id": "1d040f86-832b-4aec-b7d4-67edb00569ea"
    },
    {
        "author": "赵企",
        "paragraphs": [
            "湖光山色共争秋，一点尘埃无觅处。",
            "沉沉水底见青天，画舸直疑天上去。"
        ],
        "tags": [
            "西湖"
        ],
        "title": "秋日泛西湖",
        "id": "216ebd51-d174-47e3-8fb5-471cc13f7012"
    },
    {
        "author": "赵企",
        "paragraphs": [
            "日脚掩西山，四面烟光起。",
            "片月落湖心，照破琉璃髓。",
            "水面天光阔，孤烟暝不收。",
            "休瞻一钩月，挂起旅人愁。"
        ],
        "title": "泛湖晚归",
        "id": "5ff6c937-e605-4480-b3e0-a8dcb328a6c5"
    },
    {
        "author": "赵企",
        "paragraphs": [
            "芒鞋侵晓踏青霜，九里松阴引兴长。",
            "云雾浅深山变态，风烟舒卷水晶光。",
            "千岩寒月笼疏薄，一笛西风度渺茫。",
            "短艇不来人意懒，谁知搔首正相望。"
        ],
        "title": "宿普圆寺二首  其一",
        "id": "f3772759-123f-4a3d-806f-fab6e62ef2a5"
    },
    {
        "author": "赵企",
        "paragraphs": [
            "仙巾鹤氅与云轻，晚出岩梯最上层。",
            "复复陇头归去雁，阴阴松下远来僧。",
            "风吹寒水光成叠，木落重峦碧有棱。",
            "行到湖边归兴尽，画桥临水与谁凭。"
        ],
        "title": "宿普圆寺二首  其二",
        "id": "776ebbfa-7d4b-4d49-9e04-7ab75e65e844"
    },
    {
        "author": "赵企",
        "paragraphs": [
            "舟泛寒塘静，人归一叶间。",
            "影疏行处柳，青远望中山。",
            "道在身从老，诗穷意觉闲。",
            "到家秋敛足，有谓掩柴关。"
        ],
        "title": "泛舟晚出北关",
        "id": "54cd092e-f183-423d-9b1e-c25dc2bc3451"
    },
    {
        "author": "赵企",
        "paragraphs": [
            "一别支公仅两年，山房高隠尚恬然。",
            "心清已澈灵泉奥，行峻应磨峭壁坚。",
            "俗眼不来青障里，孤峰谁认白云边。",
            "更期香火深寒夜，坐使飞花坠九天。"
        ],
        "title": "上竺真辩师",
        "id": "673b229f-b92b-49b5-a9f3-383cfa7b65c9"
    },
    {
        "author": "赵企",
        "paragraphs": [
            "愁从竹叶杯中去，老向菱花镜里来。"
        ],
        "title": "句  其一",
        "id": "41d5cbab-0dfd-4699-8c86-a8d7d3e3bc84"
    },
    {
        "author": "赵企",
        "paragraphs": [
            "几夜已生蝴蝶梦，三年辜负鹧鸪班。"
        ],
        "title": "句  其二",
        "id": "204b367f-feae-405a-8a0f-6e3e5b87e75e"
    },
    {
        "author": "赵企",
        "paragraphs": [
            "青镜不览一两日，白发又添三四茎。"
        ],
        "title": "句  其三",
        "id": "f0a1b391-d71f-4184-a7f3-b5b12661b91f"
    },
    {
        "author": "赵企",
        "paragraphs": [
            "青灯影冷棋三战，红火炉温酒一杯。"
        ],
        "title": "句  其四",
        "id": "73477a71-4152-4a5d-89bd-2b39bf14be3f"
    },
    {
        "author": "赵企",
        "paragraphs": [
            "四山来不断，一水去无穷。"
        ],
        "title": "句  其五",
        "id": "98a8ad5f-76a6-4884-8c85-66a12c80b3b3"
    },
    {
        "author": "李膺仲",
        "paragraphs": [
            "晚来无事理扁舟，唤起骚人漫浪愁。",
            "过眼飞鸿三两字，淡烟寒日荻花秋。"
        ],
        "title": "题自画芦雁",
        "id": "9a4b541c-ad7e-421c-9a79-9242c4998f33"
    },
    {
        "author": "王霁",
        "paragraphs": [
            "大帅新谣十五州，残春摸石是遨头。",
            "氲氲喜气随民遍，冉冉风光尽日流。",
            "野俗只知观燕赏，主人非独为嬉游。",
            "晚回都骑箫鼙引，观稼郊原亦暂留。"
        ],
        "title": "和吴公仲庶游海云寺",
        "id": "cd279b4f-2472-4a8b-a031-9583ac94f66c"
    },
    {
        "author": "王云",
        "paragraphs": [
            "湖景甲东城，亭台相照清。",
            "地分春色早，波动日华生。",
            "绝胜新图展，涵虚古鉴明。",
            "绿杨烟岸侧，风约钓舟横。"
        ],
        "title": "东湖  其一",
        "id": "18727241-4f0a-468b-8b08-215de935a5c6"
    },
    {
        "author": "王云",
        "paragraphs": [
            "三月前头二月天，湖亭雄绝富韶妍。",
            "石形卓砌虎蹲岸，樯影浸波龙卧渊。",
            "向日鲜明花曝锦，随风零乱柳飞绵。",
            "春来此地堪行乐，谁共赏心张雅筵。"
        ],
        "title": "东湖  其二",
        "id": "fb7ee7a2-75b4-4c1d-9c12-9982b225b265"
    },
    {
        "author": "王云",
        "paragraphs": [
            "大仰古名剎，师居二纪中。",
            "本无一法说，须信万缘空。",
            "体与大虚合，心将诸祖同。",
            "唐来三百载，不坠释迦风。"
        ],
        "title": "赠大仰齐禅师",
        "id": "1f39e7d0-ad8e-49bf-b550-5fa300d85fa5"
    },
    {
        "author": "王云",
        "paragraphs": [
            "简师飞锡地，天外集云峰。",
            "挐石松根瘦，歆窗竹影浓。",
            "山寒侵坏衲，涧响杂疏钟。",
            "客问西来意，无言凭短筇。"
        ],
        "title": "赠仰山简老",
        "id": "4009cac5-b474-4331-a538-ecb230eb268f"
    },
    {
        "author": "王云",
        "paragraphs": [
            "高挂朝冠返故乡，静延真侣创新堂。",
            "不容闲草依阶砌，已许归云宿栋梁。",
            "爱客定须添酒病，惜春应未减诗狂。",
            "肯同阮巷分南北，松竹交阴隔藓墙。"
        ],
        "title": "题李都官道堂",
        "id": "c899e2b4-9635-4be9-bab0-8611229ecf2c"
    },
    {
        "author": "王云",
        "paragraphs": [
            "卜筑䫫郊扉，登临野趣宜。",
            "鸥边春浪间，草外碧云低。",
            "画忆王摩诘，诗渐杜拾遗。",
            "徘徊半楼月，残夜水明时。"
        ],
        "title": "题张氏钟秀阁",
        "id": "33f281f2-7988-4a9d-b04f-b4f40dd23088"
    },
    {
        "author": "王云",
        "paragraphs": [
            "为怜绿叶四时在，不可朱阑一日无。"
        ],
        "title": "句  其一",
        "id": "b5780072-6877-4998-9c8b-418bf77d654a"
    },
    {
        "author": "王云",
        "paragraphs": [
            "经夏地无暑，未寒泉有冰。"
        ],
        "title": "句  其二",
        "id": "d4304d8d-37a3-4fe5-a649-ca9374061780"
    },
    {
        "author": "释如庵主",
        "paragraphs": [
            "三十年来住此山，郡符何事到林间。",
            "休将琐琐尘寰事，换我一生闲又闲。"
        ],
        "title": "辞住持偈",
        "id": "14a5aa20-747a-42c9-b6be-7b691ec4f615"
    },
    {
        "author": "释思聪",
        "paragraphs": [
            "千点乱山横紫翠，一钩新月挂黄昏。"
        ],
        "title": "句  其一",
        "id": "465b4e8d-ea98-4fe8-8b87-60c365d59159"
    },
    {
        "author": "释思聪",
        "paragraphs": [
            "枇杷花发天欲雪，黄雀不飞枝上寒。"
        ],
        "title": "句  其二",
        "id": "df310880-fbc9-4b7c-aa53-484dc371ba2e"
    },
    {
        "author": "郑居中",
        "paragraphs": [
            "可惜病相如，谁寻封禅书。",
            "双亲千里外，一叶九秋余。",
            "风露翻归旐，尘埃锁故庐。",
            "虎丘山下路，会葬有乡车。"
        ],
        "title": "挽顾学正  其一",
        "id": "0de778db-5a29-4e87-86dd-20909d974f4f"
    },
    {
        "author": "郑居中",
        "paragraphs": [
            "广文官舍冷如冰，几叹朝衫脱未能。",
            "忽买春田埋玉地，犹悬绛帐读书灯。",
            "佳名空缀仙都石，妙偈争传海寺僧。",
            "一幅粉旌春水漫，惜君谁不涕奔腾。"
        ],
        "title": "挽顾学正  其二",
        "id": "a8c286bc-e56d-42e6-8ab8-42c5e912aef5"
    },
    {
        "author": "郑居中",
        "paragraphs": [
            "邱壑未应容谢傅，衮衣行见命周公。"
        ],
        "title": "句  其一",
        "id": "ee7e7590-4f47-49f5-99ae-cddaca6816b4"
    },
    {
        "author": "郑居中",
        "paragraphs": [
            "自有熏风来解愠，更无箕舌巧为谗。"
        ],
        "title": "句  其二",
        "id": "d53f0036-082f-4291-b0ee-a6bab04b1a82"
    },
    {
        "author": "郑居中",
        "paragraphs": [
            "殿上神光瞻舜禹，壁间俊气识伊莱。"
        ],
        "title": "句  其三",
        "id": "d310ff9c-b0d8-421e-a58c-42e1a0787e8c"
    },
    {
        "author": "杨存",
        "paragraphs": [
            "月中丹桂输先手，镜里朱颜正後生。"
        ],
        "title": "句",
        "id": "360ab140-690c-4e1f-96bd-320221115812"
    },
    {
        "author": "陈恬",
        "paragraphs": [
            "松上花兮松下根，食之年貌与松邻。",
            "君今既是松间客，采送衰翁亦可人。"
        ],
        "title": "寄晁以道求嵩山长松",
        "id": "899a186b-cf41-43ed-86e8-7124678909ae"
    },
    {
        "author": "陈恬",
        "paragraphs": [
            "万里稻粱高兴，谁将出入君怀。",
            "已讶天边月上，更疑苹末风来。"
        ],
        "title": "题画扇",
        "id": "96a94c37-de2c-499c-bc89-515d9e41837b"
    },
    {
        "author": "陈恬",
        "paragraphs": [
            "暮春春已晚，不见子规飞。",
            "莫是无归处，山禽不劝归。"
        ],
        "title": "子规",
        "id": "75933014-f6c8-4fe9-b267-4cd998a4704a"
    },
    {
        "author": "陈恬",
        "paragraphs": [
            "不是故人供禄米，初非县令给猪肝。",
            "养贤礼厚隆三簋，拜赐恩深艳一箪。"
        ],
        "title": "谢葛汝州宁卿遗公库酒肉薪米",
        "id": "75dc7a41-b731-48a3-a159-79ba68337862"
    },
    {
        "author": "陈恬",
        "paragraphs": [
            "嵩阳不得到，华顶可徘徊。",
            "当知吾性分，自有一天台。"
        ],
        "title": "望天台山二绝  其一",
        "id": "ebfe9efc-0ff8-4b4a-ad9b-b9b8a7d16544"
    },
    {
        "author": "陈恬",
        "paragraphs": [
            "气骤烟云速，风飞山岳摧。",
            "神游八极表，何必访天台。"
        ],
        "title": "望天台山二绝  其二",
        "id": "c361f1ea-4485-4b0d-b112-8dc780b501bd"
    },
    {
        "author": "陈恬",
        "paragraphs": [
            "万方剎境一珠辉，稽首如空无所依。",
            "汝浦共瞻云独往，灵岩遥伫锡东飞。",
            "烟霞隠现青莲峙，龙象欢呼白拂挥。",
            "多谢禅耆来访我，双林风月静相违。"
        ],
        "title": "送南禅和尚东迁灵岩",
        "id": "6c5d818c-1974-4f7b-bfaf-be316c22efb7"
    },
    {
        "author": "陈恬",
        "paragraphs": [
            "嵩阳读水经。"
        ],
        "title": "句  其一",
        "id": "a0fc8170-bcb0-4276-88d8-b7e04bb8ddff"
    },
    {
        "author": "陈恬",
        "paragraphs": [
            "雪里消磨一半春。"
        ],
        "title": "句  其二",
        "id": "3c532a19-5eee-4fd4-9cff-d4106c213b80"
    },
    {
        "author": "释显嵩",
        "paragraphs": [
            "八十年中常浩浩，宏开肆货摩尼宝。",
            "也无一个共商量，不是山僧收铺早。"
        ],
        "title": "临寂颂",
        "id": "d040e949-7a4a-484f-9ac5-dd23bbc00453"
    },
    {
        "author": "释显嵩",
        "paragraphs": [
            "昨日罗剎心，今朝菩萨面。",
            "罗剎与菩萨，不隔一条线。"
        ],
        "title": "偈",
        "id": "086051a1-51bb-456e-9ef5-36e2932e1f49"
    },
    {
        "author": "许翰",
        "paragraphs": [
            "公为逐客向何州，我亦求家赋远游。",
            "邂逅二林成晤赏，寂寥千古想风流。",
            "玉锵溪堰凉吹榻，盖偃松萝翠满楼。",
            "明日分携重回首，炉峰空见紫烟浮。"
        ],
        "title": "方舍舟九江适会仆射相公道过二林得非所期相顾叹息辄为长句用志胜游且以叙别",
        "id": "eb589e28-7c95-4062-8ab1-6de932ee0b07"
    },
    {
        "author": "许翰",
        "paragraphs": [
            "旃裘乱衣裳，风雨飘屋庐。",
            "南奔万里空，脱死锋镝余。",
            "翠华狩绝域，黄尘翳修涂。",
            "朝无嵇侍中，溅血沾谁裾。",
            "夷儿金束袍，漉蔌悬珊瑚。",
            "骄气吞九州，投饵术已疏。",
            "公捐绕朝策，观化聊据梧。",
            "凤凰渺鸿乙，紫氛谁与俱。",
            "丘壑岁已晚，钟鼎功未书。",
            "弃置委时运，超摇游物初。",
            "此忧自古有，此乐绝世无。",
            "邂逅拯横流，功成吾不居。"
        ],
        "title": "奉和大观文相公见寄古风",
        "id": "1d77ac93-a048-4b57-ac59-d7011fd7ac28"
    },
    {
        "author": "许翰",
        "paragraphs": [
            "平生我三友，四海吴李孙。",
            "抱能不时施，戎马生中原。",
            "孙既北随难，落日黄尘昏。",
            "吴亦南投荒，蛮瘴愁朝暾。",
            "李今又去我，浮槎杂鼍鼋。",
            "飞涛渺何极，海天相吐吞。",
            "蘧蘧遗此老，死生信干坤。",
            "颠沛吴江渚，投依楚山樊。",
            "修水抱苍巅，剑气埋云根。",
            "翛然竹林下，乃有幽人存。",
            "神交迹两忘，高风袅孤旛。",
            "慰我念友心，方外得所敦。",
            "空寂湛禅悦，中有诗清温。",
            "我亦忘世者，早窥治乱源。",
            "忠臣泣庙社，志士伤丘园。",
            "欲持一寸胶，往澄九河浑。",
            "晚知未得力，翻经委空言。",
            "迨此从君游，始脱百忧繁。",
            "五君与六逸，岁久名方尊。",
            "他日竹庵东，更开支许轩。"
        ],
        "title": "三友篇赠珪老",
        "id": "02cfa7eb-aad6-4482-a8fb-245787c31705"
    },
    {
        "author": "许翰",
        "paragraphs": [
            "避兵穷岭海，我岂文休孙。",
            "慨彼鸣凤郊，化为逐鹿原。",
            "北吹战尘腥，南接瘴雾昏。",
            "森然一彗孛，敢近六龙暾。",
            "转舟大藤峡，脱死鳄与鼋。",
            "缆袅苍崖树，落日衔未吞。",
            "忽得素书尺，若窥黄裳坤。",
            "招我以隠沦，雉泽遗尘樊。",
            "游心太易初，攟逐万化根。",
            "耿光百世後，乐此不亡存。",
            "宁知虎符下，拥公万旌旛。",
            "英威祖豫州，非心折王敦。",
            "从容谢东山，逆气沮桓温。",
            "自昔国其国，治忽信有源。",
            "岂容社稷镇，端老孤独园。",
            "至人心淑清，一为斯民浑。",
            "胡骑却长啸，晋史徒清言。",
            "武侯挥白羽，亦有军务繁。",
            "要封鲸鲵观，复睹宸极尊。",
            "功成去冥冥，与我俱鸿轩。"
        ],
        "title": "舣舟大藤峡口武陵使至忽奉福唐珍牍附以古风招隠揽之欣耸有会初心而分阃之命下已久矣咏叹不已复次旧韵用寄惓惓冀一观省",
        "id": "4ecc6873-88cd-4d08-b71c-69330803c954"
    },
    {
        "author": "许翰",
        "paragraphs": [
            "回雁峰南楚越分，潇湘烟水思离羣。",
            "林寒欲暗他江浦，月出先明半岭云。",
            "客子无归迷世路，故人不见隔兵氛。",
            "春风空寄相思字，寇邓经纶早晚闻。"
        ],
        "title": "辛亥三月系舟潇湘得邵武柳州二丞相正月初书抚事感怀寄此长句",
        "id": "88b9ccfc-7e03-459c-84cc-fd902b653396"
    },
    {
        "author": "王仲敏",
        "paragraphs": [
            "松阴岚影翠回环，尽在墙垣缭绕间。",
            "舟楫更无通别浦，烟霞曾不接他山。",
            "诗亡石在云徒恨，剑去池荒水自闲。",
            "偷得公余来一饷，遥城钟鼓出催还。"
        ],
        "title": "题虎丘次蒲章二公韵  其一",
        "id": "45878f7a-1019-4c67-b4f3-9cec7e5b1f8f"
    },
    {
        "author": "王仲敏",
        "paragraphs": [
            "匆匆乘诏解行舟，早晚重来此地游。",
            "今日湖山诗似杜，当年庠序学如丘。",
            "烟波初入朝宗浦，风月还思望海楼。",
            "红旆碧幢留不住，空余遗爱在南州。"
        ],
        "title": "题虎丘次蒲章二公韵  其二",
        "id": "c25df1e9-b8f7-449c-b91a-9b7745e4651c"
    },
    {
        "author": "王仲敏",
        "paragraphs": [
            "诨语销忠骨鲠亡，此中空奏忒郎当。"
        ],
        "title": "句",
        "id": "7ca6e3f0-b119-49d8-bf34-05012c1b7290"
    },
    {
        "author": "钱盖",
        "paragraphs": [
            "稽首文殊师，昔为七佛祖。",
            "尝发大悲愿，广度诸有情。",
            "念彼东北方，是为清凉境。",
            "龙神五百俱，眷属万菩萨。",
            "设化于此土，示现无量光。",
            "闻者叹希有，何况目所见。",
            "我于曩劫中，曾种种供养。",
            "今复得亲近，瞻睹异于常。",
            "念无始劫来，有尘沙数罪。",
            "一获光明相，释然尽消灭。",
            "又念诸众生，与我同体性。",
            "乘此胜妙力，离苦愁解脱。",
            "我今永归依，敬礼发弘誓。",
            "愿尽未来际，常居佛会中。",
            "一闻微妙音，即证无上道。",
            "十方虚空界，一切诸有情。",
            "尽愿同我心，速悟无生忍。"
        ],
        "title": "偈",
        "id": "ae1c1dfc-a7a4-4be7-bc6d-b62688073a7c"
    },
    {
        "author": "林通",
        "paragraphs": [
            "白云亭构见浮图，贤尹标名意有余。",
            "闲抱石岩禅客座，影笼墨迹宪台书。",
            "玎珰玉溜无停响，潇洒琅玕不用疏。",
            "登赏已知情放佚，飘飘应喜类相如。"
        ],
        "title": "白云亭  其一",
        "id": "824c5d10-155a-46de-8ec2-8571caadf0c0"
    },
    {
        "author": "林通",
        "paragraphs": [
            "双溪会处创危亭，我爱亭成不异名。",
            "到此更谁分别派，同归终见入东瀛。",
            "清辉黛染环檐色，幽响琴传出涧声。",
            "自信竹林林上美，剪裁今已属贤明。"
        ],
        "title": "白云亭  其二",
        "id": "a1dbaf55-5ded-4974-9d4c-92a3b73b9edb"
    },
    {
        "author": "林通",
        "paragraphs": [
            "危顶裁成九日亭，蓬瀛透出海峰青。",
            "满前细菊浮樽酒，四顾凝云簇画屏。",
            "月为情多良夜至，人贪景胜醉魂醒。",
            "风流令尹江山主，此乐同民德已馨。"
        ],
        "title": "九日亭",
        "id": "67e099b4-684a-45a1-81e8-57e52d223184"
    },
    {
        "author": "许梁",
        "paragraphs": [
            "禁苑精庐是切邻，衣巾虽旧不沾尘。",
            "钟鱼声里吟连晚，花柳香中醉过春。",
            "和玉重泥烧药灶，买丝新接钓鱼纶。",
            "绕湖十万人家住，如此清闲有几人。"
        ],
        "title": "书郭子度壁",
        "id": "479a3cfb-c4a0-4974-aeed-79e993e445c9"
    },
    {
        "author": "葛繁",
        "paragraphs": [
            "真机昔振云门路，祖席今多雪窦孙。",
            "传到慧林花果盛，须知叶落总归根。"
        ],
        "title": "题雪窦和尚亲书偈後",
        "id": "260ab07d-56bb-4ecf-b4c1-e6d39452702b"
    },
    {
        "author": "高述",
        "paragraphs": [
            "翚檐临古岸，玉砌近重闉。",
            "指点寻仙路，留连劝酒人。",
            "水流还似旧，花落又逢春。",
            "客到此亭下，眷言休问津。"
        ],
        "title": "流花亭",
        "id": "dd1e0e4c-ca7d-49dc-9c94-103fb010067c"
    },
    {
        "author": "高述",
        "paragraphs": [
            "玉溪石角尖如锋，山泉喷浸碧玉龙。",
            "龙髯谁为不可识，石上菖蒲拳碧茸。",
            "老根密节穿石瘦，细叶如林屯远岫。",
            "百草烂死事潜萌，纤纤独与冰霜斗。",
            "玻璃玛瑙春水寒，呼儿捧将持铜盘。",
            "年来青眼志未丧，喜君绿发能冲冠。"
        ],
        "title": "赋玉溪寺石菖蒲",
        "id": "bb3ae98d-4933-4a09-ac02-9b0302f663cc"
    },
    {
        "author": "高述",
        "paragraphs": [
            "平生丘壑情，得此真忘形。",
            "抠衣跨石角，开道披林垧。",
            "日影晓峰翠，猿啼山柿青。",
            "三潭在何许，已约摸重屏。"
        ],
        "title": "玉溪晓步",
        "id": "e28cbb75-f5fc-4525-87d0-5cdcfd82d276"
    },
    {
        "author": "高述",
        "paragraphs": [
            "谪仙此酹月，郎官亦流风。"
        ],
        "title": "句",
        "id": "259086af-0a17-442c-92bc-b6042e30b1aa"
    },
    {
        "author": "蓝奎",
        "paragraphs": [
            "懒思身外无穷事，愿读人间未见书。"
        ],
        "title": "句",
        "id": "1f0a1c01-eb25-443e-bfe4-8d2e7605cae5"
    },
    {
        "author": "郭三益",
        "paragraphs": [
            "洗光朝日上旋旋，瑞色分临此地先。",
            "门迥帆收江市密，山深龙卧海潭圆。",
            "静然柏子听幽偈，闲立苔痕问小禅。",
            "莫讶潮平归渡晚，斯游有意已三年。"
        ],
        "title": "游日山",
        "id": "4c6abae4-e3cc-4020-b4ce-2f07bfdf0bc0"
    },
    {
        "author": "郭三益",
        "paragraphs": [
            "面幽连野色，审曲带城闉。",
            "但见流花水，难寻避世人。",
            "蟠桃知几熟，藓洞谩长春。",
            "税驾追前事，踌躇要路津。"
        ],
        "title": "流花亭",
        "id": "57b9f994-b6a9-4f64-8b27-d8459d4b7245"
    },
    {
        "author": "郭三益",
        "paragraphs": [
            "道人栖碧山，云居在空曲。",
            "十年海潮音，利物缘已熟。",
            "更寻妙高顶，超然具幽筑。",
            "古木插空青，寒筠抱岩绿。",
            "时携贝叶书，步入深林读。",
            "云衣冷萧条，静对含烟玉。",
            "客来境非喧，客去境自足。",
            "宵眠护禅虎，昼引衔花鹿。",
            "庵中三昧语，药我贪瞋毒。",
            "何当脱双鳬，藜杖追高躅。"
        ],
        "title": "韦羌山式公绿筠庵诗",
        "id": "1d6fa3ae-f9f8-4b93-bec0-7968c4d740b3"
    },
    {
        "author": "郭三益",
        "paragraphs": [
            "平生但爱山中寺，此日来看竹外山。",
            "心境顿开清浄想，客尘无复更相关。"
        ],
        "title": "题多福院分翠轩",
        "id": "d0f585a9-b5cd-4ac4-9def-6899fc0e4a40"
    },
    {
        "author": "郭三益",
        "paragraphs": [
            "羲和均四时，曜灵有急节。",
            "沈迷簿领书，坐叹春事歇。",
            "及兹新雨收，西郊轫初发。",
            "苍顽山气嘉，奔悍溪流活。",
            "风惊麦翻浪，水浄秧抽发。",
            "渐穷萧寺幽，顿使烦襟豁。",
            "蜂喧酿蜜翅，鸟落啼林血。",
            "高僧日无事，种朮畦亩阔。",
            "绿苗已纾纾，紫花行复结。",
            "吾欲访长生，终岁期采撷。"
        ],
        "title": "题广度院",
        "id": "d371f893-5431-4510-ab6d-a7e933c72937"
    },
    {
        "author": "郭三益",
        "paragraphs": [
            "古木阴森梵帝家，帘泉一酌试新芽。",
            "官符星火催春焙，却使山僧怨白蛇。"
        ],
        "tags": [
            "衡山"
        ],
        "title": "题南岳寺",
        "id": "cd5f77b3-229f-4859-9f64-875835d398ee"
    },
    {
        "author": "郭三益",
        "paragraphs": [
            "山光竹影交寒辉，下有碧浸吹涟漪。",
            "沙痕隠隠白鸟去，石声凿凿扁舟归。",
            "芝兰发香禅味远，云雾吐秀人家稀。",
            "须知春事不可挽，杜鹃已绕林中飞。"
        ],
        "title": "题仙居南峰寺蓝光轩",
        "id": "34691279-1947-4f88-b55f-a5c75cc53e13"
    },
    {
        "author": "郭三益",
        "paragraphs": [
            "晓鸟啼哑哑，游子初去家。",
            "去家向何许，雪暗天一涯。"
        ],
        "title": "句  其一",
        "id": "fc3039fa-0df5-4a0b-9e97-f49694ff0a33"
    },
    {
        "author": "郭三益",
        "paragraphs": [
            "举头语天公，殷懃推日车。"
        ],
        "title": "句  其二",
        "id": "0c064c2a-b481-4cd9-a305-4c5303033bb4"
    },
    {
        "author": "孙发",
        "paragraphs": [
            "林亭长夏爱浓阴，来引茶瓯一散襟。",
            "忽去却来蜂个个，自啼还住鸟深深。"
        ],
        "title": "绝句二首  其一",
        "id": "f1fb1b44-f569-4ace-90f8-d2d2e2ef0f00"
    },
    {
        "author": "孙发",
        "paragraphs": [
            "山家一尺潇湘石，扫尽云腴齿颊清。",
            "警破午窗箕颍梦，转为风外小松声。"
        ],
        "title": "绝句二首  其二",
        "id": "b3359d14-1984-45e5-90cd-1bf9854dce76"
    },
    {
        "author": "孙发",
        "paragraphs": [
            "吾闻两臂重于天下不可废，知之不必子华子。",
            "愚民气焚胸，一忿敢趋死。",
            "以死视四肢，截臂如去指。",
            "呜呼巴陵之民何以有此风，疾痛利害人所同。",
            "甘心一臂捐粪壤，终身废卧闾阎中。",
            "前年截臂渠得理，今年截臂吾亦尔。",
            "村南截臂杀平人，村北炰咻还比拟。",
            "虺虺民，虺虺民，用心若此非吾人。",
            "有冤自可次第诉，毒人何必残其身。",
            "闻者莫惊喧，此弊吾能言。",
            "其初姑息吏，不与杜其源。",
            "嗟哉恶俗伤仁厚，明明有冤宜勿受。",
            "一奸不济百奸消，共致和平俾在宥。"
        ],
        "title": "截臂行",
        "id": "013329b3-70df-49a0-bc46-dfaa46c3bcd0"
    },
    {
        "author": "孙实",
        "paragraphs": [
            "孜孜为善鸡鸣起，先王之道斯为美。",
            "四十五十无闻焉，斯亦不足畏也已。"
        ],
        "title": "书语集句诗讥一老生",
        "id": "fd37fc19-3042-4226-8c56-9ea8072fd758"
    },
    {
        "author": "孙实",
        "paragraphs": [
            "绝顶地平易，轩窗风怒号。",
            "半空垂象纬，四面涌波涛。",
            "洞僻封苔藓，泉深冷骨毛。",
            "登临欲忘返，城市厌尘劳。"
        ],
        "title": "压云轩",
        "id": "c5b22b3d-abc6-47a4-a34f-6bd8b35cc92e"
    },
    {
        "author": "太史章",
        "paragraphs": [
            "涧底轻雷喷玉泉，石桥僧度是何年。",
            "灵峰斗隔人间世，真境潜分洞里天。",
            "施食曾闻龙就掌，谈空应有虎当筵。",
            "道猷雪涕非无谓，谁见湔肠挂木颠。"
        ],
        "title": "石桥",
        "id": "88b9142d-8044-441b-ad32-23689846bfda"
    },
    {
        "author": "太史章",
        "paragraphs": [
            "神僊隠居尚深渺，径迂不欲与世通。",
            "必求峭拔出林杪，俯视左右环羣峰。",
            "飞泉不测源所自，瀑注一落千丈虹。",
            "步跻石磴旋盘折，翠荫蒙密多长松。",
            "唐闻马练师，晋传葛仙翁。",
            "丹灰已死不复炽，独有翰墨留遗踪。",
            "定知华表立归鹤，谁见灵湫藏蛰龙。",
            "白云子，信亦稀，藐视声利如尘泥。",
            "仕途捷径非我乐，不死之乡终欲归。",
            "玉霄峰前烟扑扑，金庭宫外云霏霏。",
            "哀猿啸断月不古，桃杏得春还满枝。",
            "风驭寥寥何处在，孤坟棺殓只空衣。"
        ],
        "title": "桐柏崇道观",
        "id": "8bb46226-759d-48d9-b856-103e7532d828"
    },
    {
        "author": "太史章",
        "paragraphs": [
            "痕疑神所凿，不与众岩俱。",
            "镇地形何直，参天势自孤。",
            "鹤栖乔木稳，猿揽古藤粗。",
            "欲得丹青手，和云画作图。"
        ],
        "title": "题幽石",
        "id": "a9e52528-3644-465d-80a0-3e771496fe62"
    },
    {
        "author": "太史章",
        "paragraphs": [
            "既晴安得雨霏霏，百道流泉落翠微。",
            "侧帽试看绳引处，破烟千点湿人衣。"
        ],
        "title": "题望飞泉",
        "id": "d2b37dd2-4b13-4985-8ffb-f1afc31c5c10"
    },
    {
        "author": "太史章",
        "paragraphs": [
            "白云曾罩定中身，石上云归不见人。",
            "应有山神常守护，松风时为埽埃尘。"
        ],
        "title": "题宴坐石",
        "id": "3ba13005-09d4-48a8-bc98-ac1e9488f1b7"
    },
    {
        "author": "李廌",
        "paragraphs": [
            "南山之北，北山之南。",
            "环冈绕岭，紫翠相参。",
            "奔腾蹲蹴，万里䮝骖。",
            "丘衍沃若，灵秀所涵。",
            "平峦蔽亏，饯日西崦。",
            "月生大东，错落夕岚。",
            "凝辉万壑，澄若渊潭。",
            "有窭人室，架楹维三。",
            "其名实佳，佳哉月岩。",
            "窭人者何，赞皇之黔。",
            "伊谁名之，宗伯子瞻。",
            "嗟嗟窭人，天民之淹。",
            "昔也方将，愚妄所渐。",
            "喜功好名，虎穴屡探。",
            "轮殷緌堕，却战犹酣。",
            "老不及人，绵力弗堪。",
            "饮冰食蘗，处约已甘。",
            "天匪靳予，事有莫兼。",
            "俾予有知，锡福则廉。",
            "余龄数奇，展也不占。",
            "异时着书，虽俟桓谭。",
            "心劳用寡，远愧周聃。",
            "今师农圃，穮蔉崇芟。",
            "年登岁乐，糠稗求餍。",
            "褐宽缊敝，怀此不贪。",
            "门子之责，责我丁男。",
            "我居区中，如茧之蚕。",
            "身外余地，乌用沉潜。",
            "逝将扫迹，于焉养恬。",
            "披风遡景，玩目嵌巉。",
            "彼无献嘲，居之不惭。"
        ],
        "title": "月岩斋诗",
        "id": "4326cc2c-84d7-40c9-950b-bb0a5075f0cb"
    },
    {
        "author": "李廌",
        "paragraphs": [
            "苍崖观出日，依稀自扶桑。",
            "初如浴咸池，苍苍或凉凉。",
            "渐若宾旸谷，赫赫复煌煌。",
            "海滨升霞彩，贯地万丈长。",
            "摄提御天衢，一照明万方。",
            "不愿发五色，不必呈九光。",
            "无用现重轮，无贵珥青黄。",
            "吾心愿吾君，盛德如朝阳。",
            "照临冒下土，威名烛无疆。",
            "不复迭而微，常进炽而昌。",
            "蚁行理虽切，丸跳比亦狂。",
            "病夫喜壮观，蓬心遂恢张。",
            "异时环堵宫，但见生东墙。"
        ],
        "title": "观出日",
        "id": "2cc3c325-211f-4faf-b2c3-79a62411e454"
    },
    {
        "author": "李廌",
        "paragraphs": [
            "晨游开母祠，暮抵紫虚谷。",
            "千峰挂夕阳，犹指中寺宿。",
            "山空无人声，暝色满草木。",
            "乱石碍饥马，荒榛走惊鹿。",
            "深林怪禽号，绝壑山鬼哭。",
            "照涂藉流萤，呻吟愧僮仆。",
            "乙夜扣禅扉，孤灯耿幽绿。",
            "犹疑梦寐中，对榻眠空屋。"
        ],
        "title": "宿峻极中院",
        "id": "d8fa0366-4e35-463f-b237-b2f2666effa9"
    },
    {
        "author": "李廌",
        "paragraphs": [
            "阳崖转窅窕，层林蔽重阴。",
            "披榛过舆马，缘云得幽寻。",
            "坐觉真境寂，兹焉悟赏心。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其一",
        "id": "ac4c61b3-8257-4783-8128-b6ca0afe519d"
    },
    {
        "author": "李廌",
        "paragraphs": [
            "平时峥嵘想，局蹐在城郭。",
            "言登诸峰胜，幽情散寥廓。",
            "焉能乘海桴，终期老丘壑。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其二",
        "id": "ae59915a-3ea8-44ab-849b-25d906efdcf2"
    },
    {
        "author": "李廌",
        "paragraphs": [
            "日背西岭没，月向东岭生。",
            "殷霞未隠彩，皓露已舒明。",
            "斗柄坐可挹，政恐河汉倾。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其三",
        "id": "1f97d734-6218-492c-a4e5-5633887af5a3"
    },
    {
        "author": "李廌",
        "paragraphs": [
            "微云起前础，出山忽纡余。",
            "风吹去何之，闲意满太虚。",
            "倚柱聊目送，我生何滞愚。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其四",
        "id": "40ec1471-5723-4199-a30d-5dd55db9ea1b"
    },
    {
        "author": "李廌",
        "paragraphs": [
            "廛居倦喧卑，区中憎陿隘。",
            "游目宇宙间，山河真砺带。",
            "一啸万林端，呼风作天籁。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其五",
        "id": "bd84691d-47cc-4822-913f-cb34859c4eec"
    },
    {
        "author": "李廌",
        "paragraphs": [
            "风回荔萝香，意与尘气别。",
            "杳杳云际钟，皎皎松上月。",
            "触焉感幽处，蜡屐俟明发。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其六",
        "id": "55ad97cd-2ac7-49f7-a31f-244bc65558de"
    },
    {
        "author": "李廌",
        "paragraphs": [
            "阴磴顽雪积，老崖白云深。",
            "扪萝陟鸟道，扬尘落乔林。",
            "下方有粟场，俯见归飞禽。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其七",
        "id": "44437409-2fa8-4daa-986a-57415a01abb5"
    },
    {
        "author": "李廌",
        "paragraphs": [
            "舍鞅陟层巘，老步独多叹。",
            "笑谈谷传响，松声递萧散。",
            "欲寻草堂池，土室无僧赞。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其八",
        "id": "585ae6cf-b36b-43eb-8a4f-5bbb3687b02b"
    },
    {
        "author": "李廌",
        "paragraphs": [
            "松风憩俗驾，抚心愧营营。",
            "登临念胜土，乌用千载名。",
            "愿与妇子俱，终焉住神清。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其九",
        "id": "b16b6b94-8b6a-4553-a6d3-2337d6e9cbe8"
    },
    {
        "author": "李廌",
        "paragraphs": [
            "穿云上虚无，彷佛凌倒景。",
            "微茫鸿鹄背，指点众山顶。",
            "出日上扶桑，徘徊万林影。"
        ],
        "title": "丙子岁三月十有二日游嵩山宿峻极中院时天气清朗山月甚明因以阴壑生虚籁月林散清影为韵诗各六句  其一○",
        "id": "463f462f-e8cb-4386-8ff6-230ebf471ee3"
    },
    {
        "author": "李廌",
        "paragraphs": [
            "黄花作秋色，槁荚作秋声。",
            "残春有秋意，奈此恻恻情。",
            "乔木点新翠，古垄集飘英。",
            "午风熏径草，麦浪摇新晴。",
            "脂车逐胜士，访友来西垧。",
            "苦汗泣瘦马，流尘污华缨。",
            "冁然发孤笑，屡醉辄屡醒。",
            "聊歌干旄篇，愧我未登瀛。"
        ],
        "title": "西郊",
        "id": "8277d4a6-ce77-483b-a427-4f34425a4037"
    },
    {
        "author": "李廌",
        "paragraphs": [
            "氤氲蟠巽隅，峥嵘干斗魁。",
            "芜城佳气缅，茂林朱槛开。",
            "竹月静荫扃，松风绿摇杯。",
            "开轩清流度，隠几遥山来。",
            "恪公昔优游，弭节此裴回。",
            "言念平生容，翻然九泉哀。",
            "张老颂赵寝，雍门悲孟台。",
            "歌榭奄凝尘，燕阁鬰生苔。",
            "侈靡一转盼，金碧复成埃。",
            "独无不忘者，安用尔为哉。",
            "恪公古遗直，劲气腾九垓。",
            "岂惟甘棠爱，将与故国偕。",
            "传家有元凯，上客尽邹枚。",
            "聊兴胜士想，愧无能赋才。"
        ],
        "title": "观文恪王公乐道院巽亭在城上下临潩水",
        "id": "8b8748ef-a33a-4925-bccc-907550339972"
    },
    {
        "author": "李廌",
        "paragraphs": [
            "钓渚平过水，笔溪清见底。",
            "寒烟晓冥冥，白石明齿齿。",
            "目送归鸿飞，游心志鳣鲔。",
            "手应心不疑，物我相诺唯。",
            "黄雀漫多惊，白鸥来自喜。",
            "之子未投竿，我来频洗耳。"
        ],
        "title": "钓渚诗",
        "id": "db22db72-4a41-4b09-8288-5d39aec9ba88"
    },
    {
        "author": "李廌",
        "paragraphs": [
            "征君邈已远，旧隠锁云扃。",
            "欲知敬遗德，岩以姓为名。",
            "永言配此山，千岁为德星。",
            "虽无猿鹤在，空余泉石清。",
            "想昔居此地，笑傲轻冠缨。",
            "入居伯夷室，出效子真耕。",
            "种德如古人，养育达周京。",
            "惟能抱永正，是岂其用卿。"
        ],
        "title": "卢岩",
        "id": "2f5c86f0-d903-44df-b543-800bdf96ea75"
    },
    {
        "author": "李廌",
        "paragraphs": [
            "黄杨性坚贞，枝叶亦刚愿。",
            "三十六旬久，增生但方寸。",
            "今何成修林，左右映烟蔓。",
            "良材岂一二，所期先愈钝。"
        ],
        "title": "黄杨林诗",
        "id": "8a4fdd5b-babe-4f6c-9653-5698f14cadd1"
    },
    {
        "author": "李廌",
        "paragraphs": [
            "青青弱草阴，犹能荫寒鱼。",
            "况乃葱蒨色，百尺映扶疏。",
            "月烟含清旷，水气相吹嘘。",
            "忽思大明宫，垂杨拂丹渠。",
            "岂无苍翠色，飘飖映茅庐。",
            "日暮生幽寒，寂寞意何如。"
        ],
        "title": "临溪桧",
        "id": "83b56be8-6642-4448-a862-93a998d66c32"
    },
    {
        "author": "李廌",
        "paragraphs": [
            "卫懿恃昌富，乘轩鹤有禄。",
            "贵鹤贱用民，身残国颠覆。",
            "楚子惜名马，终焉葬人腹。",
            "爵封东山松，侯比渭川竹。",
            "时轻官秩紊，辟妄作威福。",
            "无益害有益，褒赏逮禽畜。",
            "所美非美然，恩泽及草木。",
            "或讥将军柏，无乃狃此俗。",
            "曷膺千钟养，曷被三品服。",
            "不为朝廷力，窃号委空谷。",
            "余知将军心，非悦世人目。",
            "千年抱贞操，劲节无屈曲。",
            "不为岁寒凋，守此万仞绿。",
            "天武累此名，冥不知宠辱。",
            "虽不助柏敬，岂意慕轸毂。",
            "吾侪之小人，悟主惟欲速。",
            "盗功仍苟容，岂耻无道谷。",
            "潭潭居紫府，沉沉据华屋。",
            "贪恩谋子孙，占俸及僮仆。",
            "膏肓病天下，天下思食肉。",
            "朝为四辅重，莫作三危逐。",
            "笙箫金谷宴，翣柳北邙哭。",
            "尚方属镂赐，朝服东市戮。",
            "君看古功臣，牖下死为祝。",
            "将军如有心，应哭世愈蹙。",
            "拔萃真不羣，虚名岂其欲。",
            "胡不观其旁，满山皆朴樕。"
        ],
        "title": "天封观将军柏",
        "id": "7f5c739c-ff35-4e55-8bf6-930c41458578"
    },
    {
        "author": "李廌",
        "paragraphs": [
            "舜韶奏九成，凤凰故来仪。",
            "汉彻方秦政，何乃悞至斯。",
            "尔非鸡与鹜，出处当慎时。"
        ],
        "title": "凤凰台",
        "id": "0dafd8df-7468-4527-9b2e-1d77df188ac4"
    },
    {
        "author": "李廌",
        "paragraphs": [
            "真人造区夏，民瘼傒以苏。",
            "戎衣振不格，力举覆地盂。",
            "桓桓神武威，自信人未孚。",
            "当年羣啸聚，剑立犹称孤。",
            "天旋地机转，旷谷吹埙竽。",
            "曈曈东方日，扬光扶桑隅。",
            "文明烛无疆，煌煌中天衢。",
            "曾孙太平君，稽古追唐虞。",
            "求贤用吉士，隠沦来真儒。",
            "股肱协帝躬，腹心怀良图。",
            "庶事正絜矩，嘉言规典谟。",
            "欲将醍醐酪，沾濯疡垢肤。",
            "又虑天下事，学古太殊涂。",
            "众说折圣经，丹青久将渝。",
            "世称渊华者，春秋华实敷。",
            "考之笃诚谌，荧熠皆穿窬。",
            "况复口耳学，擿埴冥索途。",
            "终身不知道，死矣如蟪蛄。",
            "无心时雨化，蠲逖狂狷迂。",
            "法言立定论，章章如璠瑜。",
            "专经务笃实，使士知所趋。",
            "欲皆抱道义，如孔丘之徒。",
            "士各重良贵，岂若乘风鳬。",
            "亦有倔强辈，索足行深涂。",
            "如经风过耳，不美七尺躯。",
            "斯人虽云存，众昧不容诛。",
            "振振文风声，得与帝载俱。",
            "先生住毗陵，才望振国都。",
            "时方尚雕虫，如紫色夺朱。",
            "独专性命学，已与众欲殊。",
            "穷年志专一，立节如仲舒。",
            "几年困礼闱，舆议久已需。",
            "锦衾烂絺帷，羁绊縻于菟。",
            "满衣京洛尘，马病仆亦痡。",
            "前年彤庭下，射策关雕弧。",
            "如何扛鼎力，不胜举匹雏。",
            "官卑府参军，知命安呜呼。",
            "青云有伯乐，俯识千里驹。",
            "锋断吹毛羽，气节凌辘轳。",
            "究之性天遗，溟海不可𣂏。",
            "遂言黼座前，此材诚楠楰。",
            "方今构大厦，不可同朽株。",
            "嘉言沃宸衷，顿首帝曰俞。",
            "汝其姑试之，育士师东吴。",
            "东州士气懦，劲草惟蓬蒌。",
            "循循教不倦，启发亲持扶。",
            "义方达远迩，来学皆奔驱。",
            "瑞凤止美竹，飞翔鸣高梧。",
            "贤哉师道尊，丘轲居鲁邾。",
            "巍巍数仞墙，深邃不可踰。",
            "宗庙百官富，不见空跿{⻊句}。",
            "三年就傅训，弦诵惟歌歈。",
            "或谓我自然，孰知如蒲卢。",
            "济济榛楛茂，皇州忽云徂。",
            "士民惜其去，夹毂争挽軥。",
            "老叟遮道留，实篚携浆壶。",
            "谓言感恩惠，成我妻与孥。",
            "去矣不忍还，望尘犹欢呼。",
            "尝闻有美玉，不琢邻碔砆。",
            "美质逢利器，欲切惟锟鋘。",
            "子时才力薄，治邑民欢娱。",
            "季路在大国，止可治转输。",
            "古有孟公绰，知宏才有余。",
            "优于赵魏老，不可为大夫。",
            "皇皇鲁圣人，道困将乘桴。",
            "才单敢兼人，道蹇罹罿罦。",
            "先生天与才，贯溟包五湖。",
            "昔否今已亨，天扉有携揄。",
            "行行近清秘，召见延英庐。",
            "一言悟明主，钦哉帝云吁。",
            "朕方在颍邸，乡誉时已怃。",
            "何其数年间，下国犹劬劬。",
            "朕意在教育，如芑生新畬。",
            "往惟教东邦，朝野多美誉。",
            "往矣勤勿怠，洁白相连茹。",
            "或然何其嘉，宿愤得以摅。",
            "上苟膺宠光，不日升朝裾。",
            "待诏金銮殿，着书文石渠。",
            "不见颍阴叟，拖绅腰金鱼。",
            "河湟少年将，五载登台枢。"
        ],
        "title": "送霍子侔还都",
        "id": "8035b487-8c3d-4b4a-9cd7-7df833a584d6"
    },
    {
        "author": "李廌",
        "paragraphs": [
            "蓬莱鹿门道，莽莽汉津渡。",
            "川涂两缅邈，今古同此路。",
            "德公厌州里，翁媪是中去。",
            "风流可引想，千载豹隠雾。",
            "浩然遶城归，羸马琢妙句。",
            "宿草被荒丘，寒榛轶惊兔。",
            "昔我怀登临，岁晏属凝冱。",
            "兹游惬于愿，春仲忽云暮。",
            "杖策升翠麓，喟叹怜老步。",
            "冠云得危亭，临世濯凡趣。",
            "蒿荠俯青林，绣绘辨红树。",
            "他山照寸碧，迂江泫晞露。",
            "我生老忧患，胸次贮百虑。",
            "寓目宇宙间，猛省忘外慕。",
            "前瞻万松岭，翠壁屹相顾。",
            "轻飙触纤柯，虚籁森已度。",
            "甓道绕危巅，爽气袭篮轝。",
            "传闻古道场，台殿若鳞布。",
            "日者一昔灾，楹栋皆若炬。",
            "坏垣积煨烬，况乃金碧处。",
            "山僧勤朴斲，堂构略已具。",
            "童奴一万指，役作供指呼。",
            "当有鬼运闸，变现助持护。",
            "蹇予藏史後，道骨天所付。",
            "一为功名想，悞落尘土污。",
            "华颠发先缟，黧面颜色故。",
            "惟有炯炯心，从昔常自悟。",
            "会当借岩谷，投老寄冠屦。",
            "吹云饭青精，煮石羹白芋。",
            "神游八极表，讽诵大人赋。",
            "鹍鹏或图南，为子阆风御。"
        ],
        "title": "鹿门寺",
        "id": "d5768131-1d7f-4206-b5ff-8fe260cf1108"
    },
    {
        "author": "李廌",
        "paragraphs": [
            "异时常独饮，对月成三人。",
            "已喜三士游，况遇金城辛。",
            "洧渊俯龙室，废台干白云。",
            "委径已就荒，九仞将遂湮。",
            "飘然如四鹤，蹑屐披荆榛。",
            "北冈翻波涛，南岫列嶙峋。",
            "登台与佳名，大笔书苍珉。",
            "占此泉石清，坐使草木春。",
            "诸公廊庙材，我期兹隠沦。"
        ],
        "title": "四逸台",
        "id": "43d4ecbb-4f72-4d44-a6ad-c5f8d11137bd"
    },
    {
        "author": "李廌",
        "paragraphs": [
            "三方各虎踞，猛将皆成羣。",
            "屹然万人敌，惟髯称绝伦。",
            "仗节气盖世，横矟勇冠军。",
            "艰难戎马间，感慨竹帛勋。",
            "凤阙控蛮楚，庙食汉江濆。",
            "神游旧战地，庭树起黄云。"
        ],
        "title": "关侯庙",
        "id": "26f6c94f-a665-44c9-ac2f-96d1384c20c1"
    },
    {
        "author": "李廌",
        "paragraphs": [
            "湠漫汉江皋，迤逦楚山岫。",
            "衡门掩半麓，飞甍耸层构。",
            "高林敞华榱，双泉逗瑶甃。",
            "龟鱼水中坻，牛马饮残溜。",
            "我卜关外居，此计春可就。",
            "参差菱荇香，猗傩参朮秀。",
            "行吟池上篇，来倒壶中酎。"
        ],
        "title": "白马寺诗",
        "id": "af1befd3-f6b7-4263-9381-9098f6c44130"
    },
    {
        "author": "李廌",
        "paragraphs": [
            "临池苦学书，池水为变色。",
            "终朝坐忘疲，揜卷每自得。",
            "滋灵蚌孕贵，饫饵鱼腹溢。",
            "回堂映茂草，玄源潄白石。",
            "祗恐骊龙飞，蜿蜒上丹极。"
        ],
        "title": "墨池",
        "id": "0efc8346-2d9e-4733-8006-249315b247e4"
    },
    {
        "author": "李廌",
        "paragraphs": [
            "烈士可庙食，么么可悲夫。",
            "誓心报荆郢，忍耻适江吴。",
            "功成期牖下，旋闻赐属镂。",
            "楚邦乃怨耦，宿愤向已摅。",
            "涛江厌波神，魂魄游故都。",
            "存亡两陈迹，无用愧包胥。"
        ],
        "title": "伍子胥庙",
        "id": "afe95725-4890-4819-8c50-d814fa6660bc"
    },
    {
        "author": "李廌",
        "paragraphs": [
            "筑岩傅胥靡，耕野莘老农。",
            "倏来坐庙堂，谈笑树奇功。",
            "卯金运徂谢，孔明隠隆中。",
            "谁言一丘壑，卧此夭娇龙。",
            "古来王佐才，中间千载空。",
            "之人辅玄德，真有宰相风。",
            "惜哉小用之，功烈不复东。",
            "向非三顾重，白首田舍翁。"
        ],
        "title": "题庙",
        "id": "660a00c4-54cf-4668-be63-b54c38d8845a"
    },
    {
        "author": "李廌",
        "paragraphs": [
            "人生奥区中，犹如茧中蚕。",
            "欲穷无然心，足力有不堪。",
            "终南有五虎，衔牙坐耽耽。",
            "乃有忘躯人，临穴已拟探。",
            "干将古宝剑，吹毛可挥䤴。",
            "亦有躁戾者，执刃求其镡。",
            "所得计所伤，胆溃心忧惔。",
            "况夫爱见魔，悦如刍豢甘。",
            "大士独了然，白月沉珠潭。",
            "独造无僮仆，妙理去二三。",
            "至哉天下乐，端默坐草庵。"
        ],
        "title": "华严庵",
        "id": "fa80a0be-da91-48c8-bb3c-234ca91aa6f1"
    },
    {
        "author": "李廌",
        "paragraphs": [
            "使臣抚南夏，万夫久以望。",
            "道粹韵宇胜，德满声誉香。",
            "炳然龙虎文，瑑此金玉相。",
            "笑谈府中居，无为民自康。"
        ],
        "title": "岑使君牧襄阳受代还朝某同赵德麟谢公定潘仲宝皆饯于八叠驿酒中以西王母所谓山川悠远白云自出相期不老尚能复来各人分四字为韵以送之某分得相期不老  其一",
        "id": "23921828-1681-4ae7-b361-ea0315fa515a"
    },
    {
        "author": "李廌",
        "paragraphs": [
            "我生世寡与，所幸贤者知。",
            "徽中山川意，赏音有钟期。",
            "荆楚非我里，从公甘栖迟。",
            "今兹复舍去，何以纾吾悲。"
        ],
        "title": "岑使君牧襄阳受代还朝某同赵德麟谢公定潘仲宝皆饯于八叠驿酒中以西王母所谓山川悠远白云自出相期不老尚能复来各人分四字为韵以送之某分得相期不老  其二",
        "id": "97c18780-e26c-4556-848d-c57d5a4afd65"
    },
    {
        "author": "李廌",
        "paragraphs": [
            "闾阎无居人，倾城饯贤守。",
            "拥车不得前，遮拜奉巵酒。",
            "民言荷恩勤，拊育踰父母。",
            "公不鄙我邦，端能再来不。"
        ],
        "title": "岑使君牧襄阳受代还朝某同赵德麟谢公定潘仲宝皆饯于八叠驿酒中以西王母所谓山川悠远白云自出相期不老尚能复来各人分四字为韵以送之某分得相期不老  其三",
        "id": "5d8cfdb6-04c2-4974-a9b5-5b7ae85c01d4"
    },
    {
        "author": "李廌",
        "paragraphs": [
            "公如照乘珠，居朝作贤宝。",
            "公如三秀芝，後天锡难老。",
            "聿归供奉班，漆简探幽讨。",
            "悬应念伧父，沧洲濯苹藻。"
        ],
        "title": "岑使君牧襄阳受代还朝某同赵德麟谢公定潘仲宝皆饯于八叠驿酒中以西王母所谓山川悠远白云自出相期不老尚能复来各人分四字为韵以送之某分得相期不老  其四",
        "id": "f4a8b1a5-5378-4fb4-bce3-0e943d723d9c"
    },
    {
        "author": "李廌",
        "paragraphs": [
            "入自东郭门，言拜景升墓。",
            "墓树半枯槎，冥冥立晨雾。",
            "鼎国昔未分，萧墙梗天步。",
            "呼苍复何用，龙卧独不顾。",
            "纡余檀溪水，黯惨蔡州路。",
            "登楼欲遣忧，君看仲宣赋。"
        ],
        "title": "刘表庙",
        "id": "ab18934f-e3e4-4db6-a195-655a0775da6b"
    },
    {
        "author": "李廌",
        "paragraphs": [
            "商朝有仁人，为奴耻荣禄。",
            "九畴传帝秘，八教清濊俗。",
            "苗裔散诸华，庆泽钟左蜀。",
            "峥嵘多望人，冠冕称盛族。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其一",
        "id": "f4b8eb0a-81fc-4b34-b020-95a5f8e27422"
    },
    {
        "author": "李廌",
        "paragraphs": [
            "左蜀富山水，锦屏秀而鲜。",
            "卿云常氤氲，佳气所盘旋。",
            "藴此天地灵，并生文武贤。",
            "称忠着甲令，节制控两川。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其二",
        "id": "6b6b9103-4a26-4df2-8fc7-9ffa0d8b32a7"
    },
    {
        "author": "李廌",
        "paragraphs": [
            "天地西设险，剑外分野殊。",
            "君家万里侯，支郡许专诛。",
            "威名詟华夷，玉帛走易于。",
            "韡韡常棣华，煌煌驷马车。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其三",
        "id": "290a87ba-469f-4f8d-bcc7-5d808ebb6d9d"
    },
    {
        "author": "李廌",
        "paragraphs": [
            "功高翊戴重，锡土仍命氏。",
            "蝉冕旧传家，龙衮式增贲。",
            "谁云五世泽，久袭万钟贵。",
            "非惟頼先庆，奕叶艺忠义。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其四",
        "id": "7a9df63c-e53c-473d-9f57-52e6c699879b"
    },
    {
        "author": "李廌",
        "paragraphs": [
            "隠居嗣徽猷，超世得古学。",
            "行藏合用舍，闻见守约卓。",
            "清风激颓波，精义兴後觉。",
            "天子不得臣，鸿飞夐何邈。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其五",
        "id": "abe09f9e-6c56-40eb-b512-1f86a2a99748"
    },
    {
        "author": "李廌",
        "paragraphs": [
            "先生王佐材，蚤岁常数奇。",
            "平生经纶志，白首初逢时。",
            "经营此堂久，乞身竚归期。",
            "堂成不及登，魂气今何之。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其六",
        "id": "7023f9e8-8eae-4963-970a-b9b0430bd4bf"
    },
    {
        "author": "李廌",
        "paragraphs": [
            "诸孤皆妙禀，况乃承义方。",
            "世济商人美，各是万夫望。",
            "拳拳奉先志，诛茆建崇堂。",
            "岂徒轮奂美，卓绝当未央。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其七",
        "id": "a94c0536-0c83-4d46-84d6-cda362c32ae6"
    },
    {
        "author": "李廌",
        "paragraphs": [
            "吾观孔父鼎，知有名世哲。",
            "英英大谏公，克世嗣前烈。",
            "翱翔金銮坡，白首贯忠节。",
            "後昆有斯人，谱系愈卓绝。"
        ],
        "title": "故谏议大夫鲜于公欲作新堂以传世谱名曰卓绝内相先生题其名曰蜀鲜于氏卓绝之堂某以此八字为韵作八诗盖鲜于公顷尝俾某赋之而三子以求其诗故原其古而美其今以颂美之  其八",
        "id": "9e7d6566-1c91-4776-a8ea-032c1da9db09"
    },
    {
        "author": "李廌",
        "paragraphs": [
            "吾生常羁旅，送客情更重。",
            "嗟哉平生交，今复万里送。",
            "愁端寓心目，往感接魂梦。",
            "穷途独栖迟，直道竟何用。"
        ],
        "title": "赵玿赴成都府广都县尉以送君南浦伤如之何为韵送之作八首  其一",
        "id": "3b72cb74-341e-4330-ac2a-59209d33d56b"
    },
    {
        "author": "李廌",
        "paragraphs": [
            "山河接巴徼，关塞断秦云。",
            "谁为万里侯，节制锦江濆。",
            "强项毋狥指，曲钩难致君。",
            "勿因朝廷远，俯首俗吏羣。"
        ],
        "title": "赵玿赴成都府广都县尉以送君南浦伤如之何为韵送之作八首  其二",
        "id": "ea6f05a3-4cee-4554-8558-7a7c8479c83b"
    },
    {
        "author": "李廌",
        "paragraphs": [
            "昔余旅长洲，寄傲碧江潭。",
            "十年客风埃，留滞困周南。",
            "冉冉老将至，兀兀漫穷探。",
            "故人各变化，漂零空自惭。"
        ],
        "title": "赵玿赴成都府广都县尉以送君南浦伤如之何为韵送之作八首  其三",
        "id": "01e9faf0-da4f-41aa-ba83-56422742b2a5"
    },
    {
        "author": "李廌",
        "paragraphs": [
            "之子才如冰，不应常负弩。",
            "勿为为贫谋，一意在阿堵。",
            "广都绮縠地，当念珠还浦。",
            "惟廉可立身，勿使嗟供虏。"
        ],
        "title": "赵玿赴成都府广都县尉以送君南浦伤如之何为韵送之作八首  其四",
        "id": "a5745275-1971-413c-bc60-94e8aea9daa0"
    },
    {
        "author": "李廌",
        "paragraphs": [
            "翔风走尘沙，草树正玄黄。",
            "烟昏路漫漫，日冷云苍苍。",
            "杜公作诗处，武侯近战场。",
            "陈迹勿惊心，俯仰已堪伤。"
        ],
        "title": "赵玿赴成都府广都县尉以送君南浦伤如之何为韵送之作八首  其五",
        "id": "8241856f-5d9b-45f9-97d9-45b7108e7f2a"
    },
    {
        "author": "李廌",
        "paragraphs": [
            "蜀都藴奇气，古今生英儒。",
            "歌童选何武，狗监献相如。",
            "煌煌直金马，蔼蔼侍玉除。",
            "归入芸香阁，无废五车书。"
        ],
        "title": "赵玿赴成都府广都县尉以送君南浦伤如之何为韵送之作八首  其六",
        "id": "d57427c1-2bf2-4bb2-a297-7b6420f6dca1"
    },
    {
        "author": "李廌",
        "paragraphs": [
            "倾城爱劲竹，古士惟徽之。",
            "而我独爱君，不见即相思。",
            "今矧万里游，动为三岁期。",
            "索居念金兰，惘然伤别离。"
        ],
        "title": "赵玿赴成都府广都县尉以送君南浦伤如之何为韵送之作八首  其七",
        "id": "65d74cce-9c74-4221-9263-70bda38feed5"
    },
    {
        "author": "李廌",
        "paragraphs": [
            "蜀山如鸟道，剑阁鬰嵯峨。",
            "嗟君正朱颜，奈此艰险何。",
            "秋雨峨眉道，春风濯锦波。",
            "青山一羸马，古今应更多。"
        ],
        "title": "赵玿赴成都府广都县尉以送君南浦伤如之何为韵送之作八首  其八",
        "id": "36621af4-35e4-4b8b-9af7-f18c7894aa42"
    },
    {
        "author": "李廌",
        "paragraphs": [
            "悠悠东郭道，莽莽四海志。",
            "晨光晞高林，泫露泣征辔。",
            "巨防扬渌漪，哀泉赴横卫。",
            "我生窘羁束，感叹抚消髀。"
        ],
        "title": "秋日杂兴  其一",
        "id": "809568b6-8ae7-4682-8c17-f029f242ffd2"
    },
    {
        "author": "李廌",
        "paragraphs": [
            "青青陌上草，秋徂故应省。",
            "疾风试飘叶，寒露犹湛颍。",
            "冰霜来无时，尔命讵坚永。",
            "滋蕃奈尔何，咄咄临此景。"
        ],
        "title": "秋日杂兴  其二",
        "id": "a718ecb9-1c49-4712-be80-141cbcc57f87"
    },
    {
        "author": "李廌",
        "paragraphs": [
            "昔喜马少游，我马仍款段。",
            "古云末路难，百里九十半。",
            "与尔皆调饥，欲速辄愈缓。",
            "长鸣徒劳尔，终愧籋云汗。"
        ],
        "title": "秋日杂兴  其三",
        "id": "7ce2ed0c-6fb0-4e5d-ba8b-de982559abd7"
    },
    {
        "author": "李廌",
        "paragraphs": [
            "黍稷竞登场，荏菽复满畴。",
            "我羹虽不糁，逢年亦解忧。",
            "太平岂无象，乐岁观有秋。",
            "敢期饱糠核，役车何当休。"
        ],
        "title": "秋日杂兴  其四",
        "id": "e476127d-f359-47c5-8158-0958f695a7ec"
    },
    {
        "author": "李廌",
        "paragraphs": [
            "秬黍亘广隰，整整万戈矛。",
            "旌旄乱风叶，森森疑战秋。",
            "如闻高奴塞，将军用世侯。",
            "胜筭应在目，愿解西顾忧。"
        ],
        "title": "秋日杂兴  其五",
        "id": "c5abcdc1-1fe6-45e7-95c3-de035593e2de"
    },
    {
        "author": "李廌",
        "paragraphs": [
            "芡珠乃笾实，鸡首真溪毛。",
            "芥羽复丹帻，凌波竞将号。",
            "苍啄胜玄蚝，百琲转含桃。",
            "骊颔有照乘，海夫得应劳。"
        ],
        "title": "秋日杂兴  其六",
        "id": "d6d89127-b5a6-499b-ba74-5f2671af9294"
    },
    {
        "author": "李廌",
        "paragraphs": [
            "摇摇平冈雪，芬芗荞花白。",
            "繁英未脱鄂，锐实已潜黑。",
            "速哉不踰时，几何天地力。",
            "寒耕暑方耘，古人勤宿麦。"
        ],
        "title": "秋日杂兴  其七",
        "id": "7770c02a-f4be-49ee-9a8f-e369d9c30e9b"
    },
    {
        "author": "李廌",
        "paragraphs": [
            "横烟下平林，闲云依袤岭。",
            "寓想高鸿背，游目凌倒景。",
            "吁嗟老于行，末路未遑骋。",
            "晚岁竟如何，三叹心耿耿。"
        ],
        "title": "秋日杂兴  其八",
        "id": "94d269df-5598-4839-a74f-8298b7d33aaa"
    },
    {
        "author": "李廌",
        "paragraphs": [
            "道人居此岩，诵经岁云久。",
            "鬼神夜护持，空岩击刁斗。",
            "吁嗟已成尘，藤萝穿石牖。"
        ],
        "title": "汝华岩",
        "id": "455e9aa8-f4a5-4f8f-90d1-1987cdf6f9c2"
    },
    {
        "author": "李廌",
        "paragraphs": [
            "客梦还松陵，寒江渺烟雨。",
            "异时醉吟地，依然记洲渚。",
            "三高平生欢，彷佛递宾主。",
            "十年扁舟兴，一夕暂容与。",
            "此乐曾未央，覆瓿俄惊鼠。",
            "隙月鉴我帷，破窗风自语。",
            "展转谁晤言，僮隶聊尔汝。",
            "吾生独何事，寤寐仍羁旅。"
        ],
        "title": "与邹浩志完会于王希圣家因话毗陵事是夕辄梦还松陵因述梦呈志完",
        "id": "5b92fff1-86bd-4c4f-9105-b4fa9fd8a74d"
    },
    {
        "author": "李廌",
        "paragraphs": [
            "至人本无我，与世初无方。",
            "强从金銮游，聊用示行藏。",
            "忠清秉全德，日月可争光。",
            "振衣千载上，临世濯沧浪。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一",
        "id": "2d7c3f7b-0a0c-463e-991f-35c3b19a1a30"
    },
    {
        "author": "李廌",
        "paragraphs": [
            "至人孰可测，跨世富英量。",
            "千龄遘治运，万古真遐想。",
            "三台接布武，万乘拱函丈。",
            "辞荣明光殿，乞身青天上。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其二",
        "id": "a43b836d-6ee9-452f-9936-1edb457dfe1b"
    },
    {
        "author": "李廌",
        "paragraphs": [
            "世人期公浅，云是真谪仙。",
            "愿公老台鼎，白首冠貂蝉。",
            "为之乃固有，弗为愈知贤。",
            "清风不可挹，高高薄云天。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其三",
        "id": "1c3dc184-b03a-4daa-bf88-ce7971fadd50"
    },
    {
        "author": "李廌",
        "paragraphs": [
            "纷纷竞干禄，汩汩第谋身。",
            "先生独任重，忧道仍忧民。",
            "精诚贯白日，孤忠横北辰。",
            "求之千载上，古亦鲜若人。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其四",
        "id": "536f9256-99f6-4ca1-8c4d-2ce6fdf23b8f"
    },
    {
        "author": "李廌",
        "paragraphs": [
            "平生史鳅直，往岁展禽黜。",
            "青衫窜长沙，华鬓谒宣室。",
            "重光照八极，命世真贤出。",
            "奈何江湖去，独为苍生恤。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其五",
        "id": "66d4b19d-8c94-4481-98ac-66257d1d69fe"
    },
    {
        "author": "李廌",
        "paragraphs": [
            "道德富瀛海，百谷输浩渺。",
            "云梦吞什伯，坐映黄陂小。",
            "斯文再炳蔚，精义凌缥缈。",
            "典谟追灏噩，协气充四表。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其六",
        "id": "148934bd-9129-4901-bc9f-9db03f73bb8e"
    },
    {
        "author": "李廌",
        "paragraphs": [
            "周公非汲汲，仲尼岂皇皇。",
            "吾道无若人，孰能相维纲。",
            "古今异伦轨，英风自相望。",
            "下民今喁喁，造物太茫茫。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其七",
        "id": "a91a5842-09c0-4794-8b2d-04ce15eac4a7"
    },
    {
        "author": "李廌",
        "paragraphs": [
            "造物虽茫茫，至人自嚣嚣。",
            "虽稽具瞻意，欲全千仞高。",
            "富贵一敝屣，功名两鸿毛。",
            "独知退为乐，可怜夸者劳。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其八",
        "id": "e97af0b6-5e93-401d-8c7f-b467c2b2e880"
    },
    {
        "author": "李廌",
        "paragraphs": [
            "公去吾道辱，公来吾道荣。",
            "生民系休戚，国势随重轻。",
            "先生如九鼎，坐折奸宄萌。",
            "天如欲平治，用舍若为情。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其九",
        "id": "e7620a7a-9eb2-4354-b92c-a1fa4860ea05"
    },
    {
        "author": "李廌",
        "paragraphs": [
            "先生如蓍龟，万事可告犹。",
            "勋业轻黄屋，得贤方解忧。",
            "念昔汇征日，民瘼庶有瘳。",
            "莫赋归去来，衮衣或能留。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一○",
        "id": "786dde6f-180e-4266-9760-77269a89e656"
    },
    {
        "author": "李廌",
        "paragraphs": [
            "吴越控岛夷，东南一都会。",
            "淫风旧倡靡，懦俗无慷慨。",
            "除弊在躬行，报政可立待。",
            "类非俗吏能，千龄树遗爱。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一一",
        "id": "96571d4f-14e5-4a2c-8c55-2ddc7fa988ea"
    },
    {
        "author": "李廌",
        "paragraphs": [
            "迩臣均劳逸，方面乃毗倚。",
            "细人怙权宠，补外习为耻。",
            "余杭股肱郡，湖山真信美。",
            "意雅如望之，肯效倪若水。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一二",
        "id": "aeb89e90-f1a2-4868-bc9a-2f2567b38032"
    },
    {
        "author": "李廌",
        "paragraphs": [
            "小人虽嗜学，岁月空屡勤。",
            "同门尽鸳鸾，登瀛校书芸。",
            "嗟余老西河，索居久离羣。",
            "从龙从上下，愧彼油油云。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一三",
        "id": "1cf3e3ac-56f2-4568-8325-448de2e616eb"
    },
    {
        "author": "李廌",
        "paragraphs": [
            "四海李元礼，龙门多俊良。",
            "英英郭有道，一揖遂生光。",
            "画鹢凌云波，仙舟水云乡。",
            "此心徒皦皦，千里共苍苍。"
        ],
        "title": "送杭州使君苏内相先生某用先生旧诗方丈仙人出渺茫高情犹爱水云乡为韵作古诗十四首  其一四",
        "id": "a43530f4-5808-4ec8-b622-140b618c37f5"
    },
    {
        "author": "李廌",
        "paragraphs": [
            "暴雨如建瓴，龙渊俄怒流。",
            "逸哉我三士，冒雨探奇幽。",
            "古寺浮积壤，危若萍与沤。",
            "抱忧穷乐事，斗酒聊重留。"
        ],
        "title": "雨中宿超化寺",
        "id": "c332b5b6-d35e-4a27-8d18-379a68c856e0"
    },
    {
        "author": "李廌",
        "paragraphs": [
            "常笑博望侯，老死穷河源。",
            "河源几万里，天派垂昆仑。",
            "支流播九逆，砥柱疏三门。",
            "行穿九地折，怒溢千里奔。",
            "乐彼洧水源，近且具茨根。",
            "寒泉发清池，藻鉴挠不浑。",
            "引为琉璃陂，碧波媚苹蘩。",
            "逶迤入王城，顺下德可温。",
            "全此上善性，利用岂无恩。",
            "下有万艘济，旁列千夫屯。",
            "持此安且静，用鉴暴与昏。",
            "顷年时闻龙，渊室今应存。",
            "秉简俗何陋，济舆惠亦烦。",
            "谁知千载後，佛宫枕溪濆。",
            "乔木上参天，绿竹盈短垣。",
            "曾此埒金谷，神龙依祇园。",
            "物理自古今，兴废复何言。",
            "聊思郑国侨，殊胜汉张骞。"
        ],
        "title": "游超化寺",
        "id": "298a1e88-ecc0-4d6d-a1b4-93de3495cd54"
    },
    {
        "author": "李廌",
        "paragraphs": [
            "犀视月通角，蝉想丸目入。",
            "果臝祝螟蛉，天风化阴鶂。",
            "物变知品殊，尚可易形质。",
            "真人友造化，故与物为一。",
            "持此诚与神，可贯金与石。",
            "何为辄入木，厌世未肯出。",
            "衣冠俨如生，隠若陆顾笔。",
            "非同木居士，聋俗竞禳祓。",
            "又非罗公远，戏隠逞幻术。",
            "疑是青羊老，合江聊示迹。",
            "薄游附驿车，灵宫居二室。"
        ],
        "title": "木文真人章圣朝合州进到其事甚怪至京其木中人呼万岁者三诏赐崇福宫",
        "id": "dc11803d-01a6-4466-8a37-fb69c25f7bf7"
    },
    {
        "author": "李廌",
        "paragraphs": [
            "西丘对秋风，萧飒如原隰。",
            "木落景扶疏，碧环天壁立。",
            "余霞拂暮散，夕鸟寒更急。",
            "独有松上鹤，不为鹦鹉粒。"
        ],
        "title": "西丘",
        "id": "d8484cd3-aed4-4a7b-af50-18d6eaf2071c"
    },
    {
        "author": "李廌",
        "paragraphs": [
            "吾生一漂梗，触焉泊东周。",
            "十年叹流滞，吞默垂远猷。",
            "胸中犹汪陂，万顷蟠一瓯。",
            "舆羽欺镒金，寸木傲岑楼。",
            "图南平生志，腐鼠讵能留。",
            "寸心徒自憞，双鬓飒先秋。",
            "物理有否泰，奚为久休囚。",
            "尚爱东方朔，处污能若浮。",
            "悲鸣非不切，岁月老骅骝。",
            "莫笑扫一室，吾心若虚舟。",
            "会当扫天下，归老卧沧洲。"
        ],
        "title": "廌葺介堂元聿作诗某次韵",
        "id": "5e242cb2-9234-4d92-b1b7-60b3dbdb2301"
    },
    {
        "author": "李廌",
        "paragraphs": [
            "寒香本已清，真色初既好。",
            "谁私化工力，增缀愈妍巧。",
            "繁葩贮春意，幽姿照青昊。",
            "独无和羹实，终应愧其表。"
        ],
        "title": "百叶梅",
        "id": "0d62b7fb-b060-4979-8058-7719219d2454"
    },
    {
        "author": "李廌",
        "paragraphs": [
            "庸将昧奇正，乘鄣罕书勋。",
            "我登夫人城，想见畚锸勤。",
            "攻瑕既遇坚，坐制乌合羣。",
            "异时古烈妇，鲜以智勇闻。",
            "褒称励愚懦，敢讽贤令君。",
            "作传续烈女，远绍子政文。",
            "壁间画葆羽，俾如娘子军。"
        ],
        "title": "夫人城",
        "id": "0fce3241-4219-49e3-a8aa-e2939d288f09"
    },
    {
        "author": "李廌",
        "paragraphs": [
            "我生职贫病，壮龄俄早衰。",
            "朱颜不少贷，白发太先期。",
            "故人独闵余，远寄灵寿枝。",
            "老景知有頼，醒醉为扶持。"
        ],
        "title": "次和答张誾寄灵寿杖",
        "id": "3229e544-95d0-4800-b744-ad44a161c4b3"
    },
    {
        "author": "李廌",
        "paragraphs": [
            "缪挟经世策，蚤衰甘湮沦。",
            "吾庐有佳趣，一廛良可亲。",
            "茂林修竹地，青山白云人。",
            "尘埃付捷径，风波委要津。",
            "吾心如皦日，外物任浮云。",
            "久厌牛马走，欲令鸥鹭驯。",
            "岁月既荏苒，功名定因循。",
            "执鞭吾弗能，得乘岂所欣。",
            "畎亩乐可必，糟糠奚用勤。",
            "泥龟喜曳尾，生刍耻屡陈。",
            "束湿虽有术，末路复谁因。",
            "愿为海底泥，肯羡山上尘。"
        ],
        "title": "忆吾庐",
        "id": "ee07a4e7-c416-4dd6-8c37-6863563b43a2"
    },
    {
        "author": "李廌",
        "paragraphs": [
            "东西南北人，志向各有在。",
            "一言契所适，纠缠胡可解。",
            "英英坐上客，声闻着寰海。",
            "婆娑诸侯邦，未去亮天縡。",
            "顾余寸有长，葑菲误见采。",
            "山空佛宫冷，秉烛集飞盖。",
            "笑歌触松风，出谷作天籁。",
            "後夜风雨时，惟应鬼神会。"
        ],
        "title": "谷隠饮中以采菱渡头风起策杖村西日斜为韵探得采头二字  其一",
        "id": "ebb0c0c2-8b02-43fb-a86b-6b657813c9f0"
    },
    {
        "author": "李廌",
        "paragraphs": [
            "山川纳商气，凛凛天地秋。",
            "草木将玄黄，讵肯乌我头。",
            "蚤岁谬怀璧，轗𨎹辙欲周。",
            "富贵来无期，舍鞅息林丘。",
            "复弃农圃业，为兹山水游。",
            "来寻弥天释，软语忘百忧。",
            "夜倾双玉壶，禅诙互相酬。",
            "试浇磈磊胸，洗我千斛愁。"
        ],
        "title": "谷隠饮中以采菱渡头风起策杖村西日斜为韵探得采头二字  其二",
        "id": "e1a31fa6-bfcb-4ff2-867a-ced9303c013a"
    },
    {
        "author": "李廌",
        "paragraphs": [
            "君子何乐胥，清夜以文会。",
            "篇章各纷拏，锦组贯珠贝。",
            "高谭生清风，石齿潄湍濑。",
            "安得楼兰肉，充庖余炙脍。"
        ],
        "title": "会居易斋分韵",
        "id": "e02ec57f-1b25-4869-9da3-e189fd26e907"
    },
    {
        "author": "李廌",
        "paragraphs": [
            "帝武启宗周，玄鸟浚哲商。",
            "涂山配神禹，独不嗣娥姜。",
            "异时天与贤，嗣子繄匪良。",
            "欲肇天与子，是用开厥祥。",
            "钧台享羣后，有扈诛叛方。",
            "谁令讴与讼，帝畀有夏昌。",
            "推此方朱均，巍巍真令王。",
            "伯阳指株李，阿衡降空桑。",
            "龙踞生汉祖，龙漦诞褒娼。",
            "石裂何足问，世语多荒唐。",
            "若比望夫山，虽怪犹有光。"
        ],
        "title": "启母庙",
        "id": "641ac1a8-031b-4396-a664-c0849160403a"
    },
    {
        "author": "李廌",
        "paragraphs": [
            "张生古狂夫，草圣称豪迈。",
            "纵横意有得，野马御风快。",
            "醉醒忽惊神，自以不可再。",
            "乃知高世能，至理适有在。",
            "况夫穷年华，朝夕精拣汰。",
            "期兹笔溪水，色变昆仑派。"
        ],
        "title": "笔溪",
        "id": "5b131e98-515a-4f7a-a1aa-7dee0fd7e27e"
    },
    {
        "author": "李廌",
        "paragraphs": [
            "佳花香蔼蔼，老栢意萧萧。",
            "如何苍翠质，许附繁柔条。",
            "仙人踏锦障，衬步武夷桥。",
            "愿托岁寒心，凌虚上烟霄。"
        ],
        "title": "施柏花",
        "id": "36d16e21-2952-495c-a3ae-061af5289aa9"
    },
    {
        "author": "李廌",
        "paragraphs": [
            "名园气虚阔，怪栢独凝偃。",
            "高枝翳浮云，翻然志飘远。",
            "赤松来何迟，黄鹤去未返。",
            "苏武游虏庭，矜傲何蹇蹇。",
            "朔风吹寒枝，日暮羊在坂。",
            "乃疑高坚材，独得造化本。",
            "萧萧古池上，不与凡木混。"
        ],
        "title": "偃柏",
        "id": "058886c0-f8fc-4d77-a0ee-cd4ff8686328"
    },
    {
        "author": "李廌",
        "paragraphs": [
            "老桐初无异，憔悴辈散木。",
            "良材固自信，终岁委空谷。",
            "孤根听霜霰，厥命寄樵牧。",
            "虽云具宫征，谁意望琴筑。",
            "天公怜冤愤，霹雳驱怪伏。",
            "蛟龙出苍干，电火燃裂腹。",
            "造物一愍吊，为惠在反覆。",
            "神驰变废物，瞻赏改旧目。",
            "裂为君子琴，日奏太古曲。",
            "因知物兴废，尚尔转祸福。",
            "志士抱孤操，来者怳未卜。",
            "壮年昧筹算，奚用定荣辱。"
        ],
        "title": "霹雳琴",
        "id": "3f8a34bc-eeb6-43db-a0b0-614a70d245ea"
    },
    {
        "author": "李廌",
        "paragraphs": [
            "虚阁凌缥缈，危台俯湠漫。",
            "凭槛眺落景，倚柱送归翰。",
            "空蒙暝色合，戃怳天宇宽。",
            "皎皎明月上，炯炯青林端。",
            "寂历四郊静，阴森清夜阑。",
            "秉烛下草岸，回船遵柳滩。",
            "繁星粲湛彩，白烟隠微澜。",
            "夷犹放𤃩溜，闇澹数烟峦。",
            "絺衣凉风发，角巾滋露漙。",
            "心适醒亦狂，乐极清更欢。",
            "叩舷过龙室，抵掌惊水官。",
            "仍思爇犀炬，下欲窥蛟盘。",
            "风云袭毛发，冰雪澡肺肝。",
            "慨叹念前哲，兴怀成壮观。",
            "蹇予弃甽亩，放意远游般。",
            "合鞅昔徂岁，维舟今戒寒。",
            "佩服良友义，论言畏涂难。",
            "兹游兴不浅，冒险夜未安。",
            "风波彼何惧，忠信邪能奸。"
        ],
        "title": "同德麟诸公观秋风阁自赋诗台乘月泛江",
        "id": "1aa86350-0044-4cd2-85ef-c957f3f40837"
    },
    {
        "author": "李廌",
        "paragraphs": [
            "缪蹈江海迹，吾生靡怀居。",
            "役车窘阴雨，蒸腐败衣袽。",
            "晨昏溜声中，我怀何时舒。",
            "秋阳出顽云，杲杲照我裾。",
            "言登秋风阁，乘兴安可徐。",
            "猗纡下铜鞮，缥缈凌紫虚。",
            "锦叶眩林表，金包垂霜余。",
            "栖苴寄榛莽，潦痕在菰蒲。",
            "我游获所适，况乃弗为鱼。",
            "放意宇宙间，所至皆吾庐。"
        ],
        "title": "又九月十四日登秋风阁以余霞散成绮澄江静如练为韵分得余静二字  其一",
        "id": "b7bd4d9e-9df0-46ce-9afe-8ca619357424"
    },
    {
        "author": "李廌",
        "paragraphs": [
            "山客水不觌，烝云日如甑。",
            "陵陆混泥沙，黯惨度朝暝。",
            "晨霞送晴色，喜见天面莹。",
            "江光剑归匣，云收四山静。",
            "高阁眺空无，复见前日胜。",
            "回思困涂潦，戃怳如昔病。",
            "登临勿太息，秋风渐焱劲。"
        ],
        "title": "又九月十四日登秋风阁以余霞散成绮澄江静如练为韵分得余静二字  其二",
        "id": "6935a6a7-d364-41a7-8a19-7f72a1b1449e"
    },
    {
        "author": "李廌",
        "paragraphs": [
            "婺女织玄绡，欲作六铢衣。",
            "空山捣寒月，传声彻云闺。",
            "可笑绮縠女，不识砧与机。"
        ],
        "title": "捣帛石",
        "id": "d8f70987-2fd0-4913-953c-c3ed78c49ffd"
    },
    {
        "author": "李廌",
        "paragraphs": [
            "楚女唱桃叶，楚巫歌竹枝。",
            "壮士抚长铗，语阑亦兴悲。",
            "君看拱把松，中有千岁姿。",
            "蕣华不及夕，柯叶漫成篱。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其一",
        "id": "5f44a5a8-2f00-46b8-9a94-06f77ec258de"
    },
    {
        "author": "李廌",
        "paragraphs": [
            "葳蕤晚秋菊，芬菲忽齐开。",
            "缘阶上古垒，粲若黄金台。",
            "搔首念霜发，撷英泛羽杯。",
            "颓龄恐能制，寿侯安在哉。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其二",
        "id": "3eb6751f-b889-4d2b-9db3-656a8b2f1250"
    },
    {
        "author": "李廌",
        "paragraphs": [
            "白发谙冷暖，苍皮贮阳秋。",
            "中年已如此，一饱更何求。",
            "把菊悼飞叶，微行遵远流。",
            "此非柴桑里，乃有渊明俦。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其三",
        "id": "d60d2f05-3385-4d30-8759-ec0b4b1fae1e"
    },
    {
        "author": "李廌",
        "paragraphs": [
            "痛饮可一石，宁辞手中巵。",
            "挹斗自斟酌，浇胸定为宜。",
            "心如虎在圈，事若羊触篱。",
            "执鞭吾弗能，放意从所之。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其四",
        "id": "fb637656-f5a5-4da2-920c-87a679ba2aab"
    },
    {
        "author": "李廌",
        "paragraphs": [
            "青松多陈根，女桑漫柔枝。",
            "虚心任寒暑，宁与铁炭期。",
            "旨酒有妙致，青山多令姿。",
            "醉游卧丘壑，于予复何为。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其五",
        "id": "f9566cd8-1e1f-4bb9-9bde-5b729ccec041"
    },
    {
        "author": "李廌",
        "paragraphs": [
            "松菊径勿荒，政欲善锄治。",
            "参商菅蒯中，高韵自超异。",
            "区别虽少勤，宝此吾臭味。",
            "勿言大钧中，与彼同一气。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其六",
        "id": "e4c07ba6-f1be-4647-9ca9-7bc08efe69ee"
    },
    {
        "author": "李廌",
        "paragraphs": [
            "霜风陨高木，零落临艾萧。",
            "幽芳枝孤秀，华心慰无聊。",
            "堂中老元亮，日赋归去谣。",
            "杖屦乐三径，为尔甘折腰。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其七",
        "id": "1695a03e-5a26-4083-ac47-806b1d1ce508"
    },
    {
        "author": "李廌",
        "paragraphs": [
            "风骚本无作，强为忧患出。",
            "菊荒思卧陶，江浑叹沉屈。",
            "吾观思王诗，复若清庙瑟。",
            "斯文幸未坠，且进杯中物。"
        ],
        "title": "同德麟仲宝过谢公定酌酒赏菊以悲哉秋之为气萧瑟八字探韵各赋二诗仍复相次八韵某分得哉萧二字  其八",
        "id": "e7bfb19a-d188-47c5-a9c9-f6dbb563057c"
    },
    {
        "author": "李廌",
        "paragraphs": [
            "初闻百梁村，拔自天池井。",
            "今知万松冈，一夕趋北岭。",
            "顾兹挟山威，何心罔知警。"
        ],
        "title": "神松岭即岳神为珪禅师一夕自北岭移者",
        "id": "75c3c201-1eec-4f55-8a47-a6f2b538da18"
    },
    {
        "author": "李廌",
        "paragraphs": [
            "遇险思共济，胡粤无异心。",
            "而我与夫子，义烈真断金。",
            "阴崖避飞雨，羣龙方怒吟。",
            "岩中歌式微，相和相知音。"
        ],
        "title": "二士避雨岩",
        "id": "94d402ba-6db5-44c1-9dbf-dbcd32de3d1d"
    },
    {
        "author": "李廌",
        "paragraphs": [
            "漫郎老猗玗，紫芝于蒍于。",
            "二元皆国器，位卑德有余。",
            "嗟公有祖德，官况复不如。",
            "平生志引大，英爽凌太虚。",
            "胸中有武库，罗列千卷书。",
            "攘臂班马间，岂但突黄初。",
            "谓宜在妙龄，持橐承明庐。",
            "何为沉下僚，蹭蹬青云途。",
            "三调南曹选，雪霜稍侵须。",
            "又佩墨绶去，不得黄纸除。",
            "怜公批敕手，乃判税与租。",
            "阅世悟休戚，胜负如枭卢。",
            "达人自通脱，于何较锱铢。",
            "平治不平气，俛仰自走趋。",
            "刚忍素所遇，时乃烈丈夫。",
            "南安极南粤，控带荆与吴。",
            "南涯即沧海，北渡竟重湖。",
            "回首望嵩颍，邈焉天一隅。",
            "南州例卑湿，海错富虫鱼。",
            "作客万里外，善保千金躯。",
            "加餐慎兴寝，三年赋归欤。",
            "故园有老伴，林下要为娱。"
        ],
        "title": "送元圣庾县丞之官泉南",
        "id": "8894bb4c-8a1b-43ee-af88-278016fd7fd2"
    },
    {
        "author": "李廌",
        "paragraphs": [
            "初无声利想，独有山水癖。",
            "慨然岁月逝，名山喜投迹。",
            "书来拜嘉招，吹火自蜡屐。",
            "戒期西山邑，奔命通书尺。",
            "君诗如齐楚，凛凛两大国。",
            "吾诗比邾滕，惴惴甘服役。",
            "千里奉诗盟，敢爱股肱力。",
            "方舟绝清汉，舍棹上层壁。",
            "梅垭排青云，四览众山脊。",
            "僮肩困负笈，马喙不停息。",
            "趼足上崔嵬，欲进辙已植。",
            "喘喉如鼓橐，开阖振胸臆。",
            "仰愧升木猱，俯羡归飞翼。",
            "天曛未敢止，行行望仙舄。"
        ],
        "title": "德麟约游西山某自酇来会行李阻修成此诗",
        "id": "367fe4d7-922a-43a0-912a-3dcad22b81e8"
    },
    {
        "author": "李廌",
        "paragraphs": [
            "高冈胜虚阁，晚景澄寥廓。",
            "遥潢浸广野，危峰柱碧落。",
            "云过半山阴，蝉声夕阳薄。",
            "勤勤学飞仙，海上寻黄鹤。"
        ],
        "title": "见山冈诗",
        "id": "4cd14093-66aa-4a64-8fa4-7611b8e750b4"
    },
    {
        "author": "李廌",
        "paragraphs": [
            "伊昔三逸人，醉卧扪白云。",
            "其间欧醉翁，翊戴建殊勋。",
            "山灵岂羡尔，应复勒移文。"
        ],
        "title": "三醉石诗",
        "id": "1117aa48-d8f9-4ed8-a290-6460ee166487"
    },
    {
        "author": "李廌",
        "paragraphs": [
            "退之以文鸣，师友得侯喜。",
            "声名力与俱，虽尊未勇耳。",
            "黄池距青山，孰辨都与鄙。",
            "庵成谁振之，句出闹如市。",
            "千仞宁我高，充实信吾美。",
            "坐令庵内人，前车云可轨。",
            "礼乐有先後，後进则君子。",
            "执方而昧圆，俱野那复史。",
            "伐柯固执柯，畴克求诸迩。",
            "蒸之既匪薪，采焉又非芑。",
            "近交韩与侯，步骤亦常耻。",
            "一医消息尽，布毛自何起。",
            "要须六月息，不息不为已。",
            "敢问二诗人，如何得意旨。"
        ],
        "title": "中隠庵和赵孺韵",
        "id": "0e755ff6-1f7c-4700-9bcb-fbe8bb3320cc"
    },
    {
        "author": "李廌",
        "paragraphs": [
            "佳人寓云端，饵霞服灵烟。",
            "举手谢时人，信尔非我缘。",
            "谁令山中瓢，酌此阛阓泉。",
            "舍尔芝兰芗，一染渐余膻。",
            "铅黄强为容，孰竟谓子妍。",
            "眷焉反初素，此道自古然。"
        ],
        "title": "答周行己相赠行己端慎太学诸生忌之",
        "id": "5c61eaf4-ce5f-4c08-903e-8c195a74455d"
    },
    {
        "author": "李廌",
        "paragraphs": [
            "言登岘椒亭，南望高阳池。",
            "习君汉彻侯，种鱼千石陂。",
            "川光涵翠阜，倒影媚清漪。",
            "伊昔典午世，山公已游嬉。",
            "子孙安在哉，独乐宁可期。",
            "萧萧宰上木，长风荡余悲。"
        ],
        "title": "习家池诗",
        "id": "ab938429-088f-4e18-a3eb-ff315e0fff03"
    },
    {
        "author": "李廌",
        "paragraphs": [
            "习侯有世德，冠冕袭鵔鸃。",
            "裔孙富六艺，凿齿四海知。",
            "苏岭陟家山，高阳浮故池。",
            "着书山水间，秀发胸中奇。",
            "间从弥天释，善戏间廋辞。",
            "尚友虽异代，斯人可夙期。"
        ],
        "title": "习凿齿宅",
        "id": "da8b0a2e-4020-449a-85a6-bfaacd3d27cc"
    },
    {
        "author": "李廌",
        "paragraphs": [
            "荆山云苍苍，汉水波弥弥。",
            "山川意高澹，宜有隠君子。",
            "德公卧鹿门，老不践州里。",
            "洁身远忧患，岂复存愠喜。",
            "藐然姑射人，胡为市门倚。",
            "诸郎有凤雏，辄与卧龙起。"
        ],
        "title": "庞德公宅诗",
        "id": "3a20098b-efaf-4001-8de7-93e14af74474"
    },
    {
        "author": "李廌",
        "paragraphs": [
            "初踰千峰时，千峰各呈秀。",
            "抵兹嵩高前，始觉众山陋。",
            "恃此一柱力，天地敢分剖。",
            "四维既张弛，穹壤托高厚。",
            "卿云羃上国，秀色连楚薮。",
            "众峰无耸峭，配此真培塿。",
            "固将倍十百，何止吞八九。",
            "余身一草木，乃欲擅去取。",
            "出类复何言，聊贻涧滨叟。"
        ],
        "title": "过具茨诸山始达嵩少",
        "id": "9327a075-8421-40bb-9465-6ab9d870a639"
    },
    {
        "author": "李廌",
        "paragraphs": [
            "丈夫有奇气，坐井直鬰鬰。",
            "朅来古嵩州，携手登太室。",
            "中峰到绝顶，北岭太峭壁。",
            "山河在股掌，带砺何足述。",
            "星分九州野，块列七雄埸。",
            "放怀宇宙间，想见天地辟。",
            "下观云雷变，愍尔龙鬼役。",
            "下方万仞底，草树霭蒙密。",
            "愈知天下小，助我浩气直。",
            "平生四方志，登临聊感激。",
            "嗟嗟封禅媪，游豫朝百辟。",
            "诬辞与惭德，可笑乎四峄。",
            "庙社尚不阅，财用遑肯恤。",
            "万兵树丰碑，数丈压崷崒。",
            "岂知市朝变，辇路蔽荆棘。",
            "同登八仙坛，再题三醉石。",
            "君无笑余怯，登临常股栗。",
            "为宝千金躯，夷路犹恐失。",
            "存我厚苍生，岂效伯昏逸。",
            "归卧听天鸡，扶桑观日出。"
        ],
        "title": "登嵩顶",
        "id": "53e79883-2600-4963-a324-38a0b45f7e6e"
    },
    {
        "author": "李廌",
        "paragraphs": [
            "癯槁岩下士，迹隠心捷径。",
            "汗颜尘中夫，谄笑幸游骋。",
            "贤哉陈夫子，两不伤厥性。",
            "洁身风波涂，独若万钧锭。"
        ],
        "title": "求志书院诗四首陈师道履常之所居也  其一",
        "id": "38db8b9d-da8c-471a-8433-5232e0b9300f"
    },
    {
        "author": "李廌",
        "paragraphs": [
            "辰极不改北，沧溟日输东。",
            "圣道亦如是，昧者自异同。",
            "哇郑迷世习，舍鱼当取熊。",
            "蓍龟期吾子，此语闻先翁。"
        ],
        "title": "求志书院诗四首陈师道履常之所居也  其二",
        "id": "6bff85b4-90ca-49f6-8cf3-fede619be370"
    },
    {
        "author": "李廌",
        "paragraphs": [
            "君气久已浩，君志复何求。",
            "同声久绝和，一见忘百忧。",
            "藜藿鄙膏粱，絺绤傲狐裘。",
            "德辉下可览，安用翔九州。"
        ],
        "title": "求志书院诗四首陈师道履常之所居也  其三",
        "id": "4e163e95-eb3f-4345-83f2-51d7ef6f9676"
    },
    {
        "author": "李廌",
        "paragraphs": [
            "漆开辞未信，颜回恃有田。",
            "为贫仕何媿，得已非自贤。",
            "破褐坐穷阎，声华飞日边。",
            "苦节勿匏瓜，仲尼任苍天。"
        ],
        "title": "求志书院诗四首陈师道履常之所居也  其四",
        "id": "ad48013d-058b-4953-a6f0-0759c3f7f3ee"
    },
    {
        "author": "李廌",
        "paragraphs": [
            "人生乃动物，万事皆动端。",
            "阴阳造化汝，赋汝以五官。",
            "五官各治职，愈治当愈残。",
            "非苦动所扰，乌知静为安。",
            "非恶动所戕，未贵静为完。",
            "百年夜分半，梦想仍妄瞒。",
            "动多静常少，竟为动所干。",
            "回光一自照，万事无悲欢。",
            "居士何早达，动境能反观。",
            "宁为玉在璞，不为珠在盘。",
            "虚室生朝白，青璅凝暮寒。",
            "聊持动时想，摄入静中看。"
        ],
        "title": "静斋诗题盛君明之室也",
        "id": "0b5732ab-df02-4749-98f3-d1a6da1d3620"
    },
    {
        "author": "李廌",
        "paragraphs": [
            "山茶乃凡木，宝干始为奇。",
            "婉雅瑞荷花，扶疏连理枝。",
            "倾心相尔汝，和气生怡怡。",
            "清阴亦可爱，恶木正离披。"
        ],
        "title": "宝干山茶",
        "id": "fbd43a2e-8476-4779-a1d3-35fcd8dc3cc1"
    },
    {
        "author": "李廌",
        "paragraphs": [
            "天下一大器，安危系平倾。",
            "哲王慎民监，措术如和羹。",
            "辛甘或偏长，非可制割烹。",
            "五味既可口，君子尝曰平。",
            "方今太平君，戒欹如持盈。",
            "乞言用龟鉴，履德均权衡。",
            "庶民虽惷愚，一或非所营。",
            "视之如己内，涂污千仞坑。",
            "是用选贤德，告戒敷至诚。",
            "曰虽一人良，万邦咸以贞。",
            "尚頼尔庶牧，裨朕来聪明。",
            "分符授虎节，专政千里城。",
            "朱车轮两轓，画戟门十旌。",
            "礼文既光华，远煜如杕英。",
            "良图沃朕心，蠲瘼求民情。",
            "如意运手足，乃与朕力并。",
            "朕所戒假乐，难慎惟守成。",
            "愿昭先人功，奠枕临周京。",
            "羣方政咸乂，惟海隅苍生。",
            "鱼盐机巧利，凉德多矜争。",
            "版图庶汇征，雉垒侵荒荆。",
            "矧乘荐饥後，鲂鲿尾多頳。",
            "古既无罪岁，此独何所令。",
            "明明普天下，孰非圣人氓。",
            "当求善仁政，如解中山酲。",
            "时公罢仙班，入觐中天闳。",
            "帝优老成人，锡祉升名卿。",
            "吏能素严翼，公望方峥嵘。",
            "物頼山愈静，川纳海益竑。",
            "齐安汉中治，政迹如韶茎。",
            "刚明济清浄，锦组辉琼莹。",
            "果毅将慎智，佩玦锵璁珩。",
            "英英众人师，落落天地晶。",
            "是用简上心，佥议如预盟。",
            "公辞臣老矣，已与世累轻。",
            "东吴富山水，烟霞氛紫清。",
            "乐郊适所愿，逍遥挂尘缨。",
            "赏延及孙子，荣庆并弟兄。",
            "智恬欲相养，为寿期老彭。",
            "帝云东州民，思济求令名。",
            "窒如相忘鱼，喣沫涔辙泓。",
            "瘁如旱麓木，枯槁需春萌。",
            "朕意慎许可，当頼王国祯。",
            "如翩皆飞鸟，遴集惟鹪鹏。",
            "无辞逆朕意，钦哉卿惟行。",
            "公承帝眷异，竭节期有亨。",
            "郡民幸其来，争以先见荣。",
            "实篚携浆壶，马首拜且迎。",
            "谓言前掾曹，执礼无私评。",
            "远兹三纪历，位重德愈宏。",
            "下车始授政，季秋末徂正。",
            "囹圄屡空虚，盗止无黥刑。",
            "康庄夜达旦，户敞民不惊。",
            "柔远戒慢令，荒政先缓征。",
            "榛楛已济济，莪蔚将菁菁。",
            "熙熙春台乐，苾苾太室牲。",
            "尝闻至仁化，政立可去兵。",
            "又闻公明心，罚罪能驱鲸。",
            "古云州县劳，此语非准程。",
            "韩侯功固高，羞比于绛婴。",
            "光初必凶终，进锐多反瞠。",
            "如彻礼饮酌，强酒奠兕觥。",
            "虽云快壮心，泰至多酗醟。",
            "孰知安行健，履坦非掀横。",
            "圭璋贱珉玼，山川贵刚骍。",
            "良弓岂苟饰，利用关以弸。",
            "斯为古循吏，业广惟励精。",
            "孤生何所罹，自幼忧患萦。",
            "遭家屡不造，省始离呱喤。",
            "迩复远所恃，羁迹如漂萍。",
            "操心但书危，固户頼巧甍。",
            "曲蒙惠私重，哀愚斯独惸。",
            "字抚得不违，俾就三龙黉。",
            "曰余欲玉汝，谁何吝金籯。",
            "愚非苟恩者，锐志思迅铿。",
            "为修不敢殆，希彼农夫耕。",
            "懃懃虑寇至，豫蓄终岁盛。",
            "战战与心竞，中林亦丁丁。",
            "渊崖视鸟道，履冰越深瀛。",
            "刚克素自许，窃亦轻申枨。",
            "永言念眷懃，愿以坚白鸣。",
            "作诗谓云何，姑以纪颂声。"
        ],
        "title": "上姑丈闾丘通牧少卿",
        "id": "48f5b24a-d961-4f31-a8ec-e7675fd4d524"
    },
    {
        "author": "李廌",
        "paragraphs": [
            "遥岑掣残电，炫转云筛碎。",
            "长庚送晓色，澒洞初见地。",
            "饥马恋枥鸣，呞牛系林睡。",
            "横塘寸鱼跳，鱼跳石双翠。",
            "敢嗟衣化尘，且喜风泛袂。",
            "蚤怀功名心，经济岂无意。",
            "老躯既骯脏，柔态渐斌媚。",
            "棹舟江南去，白酒谋日醉。",
            "丝莼芼雪鲈，欲饱三尺喙。",
            "半生客荆州，两渡北津水。",
            "尚友有若人，获我心所契。",
            "行李念淹留，感此秋蝉嘒。",
            "扫除向来想，渔钓真得计。",
            "塞翁已无心，得失无欣喟。"
        ],
        "title": "晓发邓城和德麟韵",
        "id": "354b185f-3a8e-4788-b197-32267137a219"
    },
    {
        "author": "李廌",
        "paragraphs": [
            "昔从郡丞游，余寒春未回。",
            "玄云蔽冷日，朔风卷黄霾。",
            "枯榛拥残雪，疏篱横野梅。",
            "季夏方溽暑，後乘复与偕。",
            "青秧舞白水，赤日飞红埃。",
            "牛马暍俱喘，蜩螗嘒相哀。",
            "值此寒暑变，感予羁旅怀。",
            "行行江湖去，举棹向天台。",
            "老妇脍鲂鲤，丁男涤尊罍。",
            "霜橙荐紫蟹，水藕浮琼醅。",
            "念公复行县，秋光当独来。",
            "予时定相望，持酒上高台。"
        ],
        "title": "邓城道中怀旧时德麟相拉至江北三县",
        "id": "c3ed79f1-f522-4f45-9dbb-681e0aa35fe5"
    },
    {
        "author": "李廌",
        "paragraphs": [
            "漆书寘兰台，笔削犹敢擅。",
            "真名镂遗编，定知伯喈篆。",
            "未校芸阁书，成此石经殿。"
        ],
        "title": "石经殿",
        "id": "46f1a678-dcf5-4188-9758-4203b2c38637"
    },
    {
        "author": "李廌",
        "paragraphs": [
            "昔闻天门泉，石窦注澄澈。",
            "行人口生烟，可救万夫渴。",
            "为惠胡不竟，吾来值源竭。"
        ],
        "title": "天门泉诗",
        "id": "4c433ecd-2e86-4f04-a3af-ff4608addb4e"
    },
    {
        "author": "李廌",
        "paragraphs": [
            "蛾眉备百姓，怨女填六宫。",
            "捐躯委崖谷，陨生因尔容。",
            "匹妇多白发，妇怨实无终。"
        ],
        "title": "舍身崖",
        "id": "16dd57be-0e20-44ac-a3d9-3144cdaa12b8"
    },
    {
        "author": "李廌",
        "paragraphs": [
            "太华复何如，名山控西极。",
            "忽从天地分，屹立三万尺。",
            "天维西北倾，扶持藉为壁。",
            "风雷出毫末，日月转两腋。",
            "秦川散余秀，长空借残碧。",
            "支离别周甸，指掌观禹绩。",
            "因知方岳重，奚睹介丘忆。",
            "苍旻仰犹高，厚载真有力。"
        ],
        "title": "太华",
        "id": "d0ff044f-b1d2-478d-8782-1ab5182ea195"
    },
    {
        "author": "李廌",
        "paragraphs": [
            "贱人敢图柄，时哉天步艰。",
            "相尔箦中意，三亭宁腼颜。",
            "佩印能几时，网成已入关。",
            "宣言往代汝，天道真可还。"
        ],
        "title": "三冈亭在邑西南三十里秦昭王使谒者王稽使魏夜与范雎言先生待我于三冈亭之南是也",
        "id": "69cc0734-bdee-413b-be1b-8e9a1c91ebfa"
    },
    {
        "author": "李廌",
        "paragraphs": [
            "东门何煌煌，骊驹络金羁。",
            "朱颜照秋鞠，炯炯青云姿。",
            "往登芸香阁，编书给隃麋。",
            "予方滞江汉，发轫将安之。"
        ],
        "title": "东津夜饮送岑穰彦休赴阙  其一",
        "id": "6d588cdc-07cb-40c5-875a-9a9fccfd3c78"
    },
    {
        "author": "李廌",
        "paragraphs": [
            "风林舞危叶，霜畦杀青蕡。",
            "车马如上州，朝天逐高云。",
            "行迈岂不劳，欲书竹帛勋。",
            "岁晏重感慨，我独念离羣。"
        ],
        "title": "东津夜饮送岑穰彦休赴阙  其二",
        "id": "b22d69f4-cb26-4e8f-8744-b76a28504748"
    },
    {
        "author": "李廌",
        "paragraphs": [
            "平生曹华国，志意多感慨。",
            "尘埃迷俯仰，骯脏游方外。",
            "余尝贤若人，心以古人待。",
            "食蘗甘有味，舐蜜遇潜虿。",
            "赍恨没九原，长屯竟无泰。",
            "宿草揜一丘，长夜遂千载。",
            "喜君好男儿，赠语颇刚快。",
            "弓裘解传业，门户兹有頼。",
            "文章第美身，长门不须卖。"
        ],
        "title": "曹华国之子赠诗次韵答之",
        "id": "ec7fdbb6-261c-45ad-a524-3c4a1669943a"
    },
    {
        "author": "李廌",
        "paragraphs": [
            "男子宜读书，读书须五车。",
            "纸腐唇自裂，岂为刳心鱼。",
            "吾子少年时，青云得意初。",
            "英华发清端，赋笔凌相如。",
            "自试文石陛，竚召承明庐。",
            "孝隠二十年，复与志利疏。",
            "轩裳不挂眼，钟鼓悦爰居。",
            "归来邃经堂，志惟与道俱。",
            "架上数万卷，偃仰时卷舒。",
            "使彼夙昔人，微言幸发摅。",
            "春洲生兰苕，寒溪脱红蕖。",
            "逍遥适所愿，未可咏归欤。",
            "上方宵旰暇，夜殿诵子虚。"
        ],
        "title": "邃经堂",
        "id": "a5599e2c-8e7b-436b-9a2e-4dcb9d003f83"
    },
    {
        "author": "李廌",
        "paragraphs": [
            "先生位管辖，四海在陶钧。",
            "顾我门墙士，于焉益情亲。",
            "睠言给鼎味，旨酒侑芳珍。",
            "粲粲春服成，暮春及佳辰。",
            "载咏先生道，兴怀感昔人。",
            "三子果艺达，从政宜牧民。",
            "维舟万里流，喜色照通津。",
            "廌也不速肖，农圃老此身。",
            "同门各鶱翥，索居独离羣。",
            "诸公廊庙器，行当策高勋。",
            "念此今日欢，无忘病且贫。",
            "结驷傥肯顾，促车清颍滨。"
        ],
        "title": "送李德载公辅之宣城王子敏遹之宁陵秦少章之仁和",
        "id": "78b2cc68-2d4c-4bde-b50a-f001eb41d6d0"
    },
    {
        "author": "李廌",
        "paragraphs": [
            "飘风非焚轮，触石生孤云。",
            "逍遥王真人，行行傲世纷。",
            "斋戒断荤臭，日诵浮屠文。",
            "敝袍游江海，耻与狐貉羣。",
            "吐纳全真气，鬓发垂如银。",
            "十年临池学，自许登右军。",
            "谦谦卑自牧，处约人皆忻。",
            "扁舟忽云徂，欲扳心殷殷。",
            "丈夫重诀别，儿女徒云云。",
            "常闻释氏说，精进在殷懃。",
            "红尘易汩没，跋涉惫力筋。",
            "不如巢华山，修炼如老君。"
        ],
        "title": "送王仲求",
        "id": "32fa1804-907d-4f1e-8b8b-83db48446f75"
    },
    {
        "author": "李廌",
        "paragraphs": [
            "建勋各有志，而我齿已疏。",
            "除书喜之子，试吏东海隅。",
            "满怀贮忠义，陈编陋严徐。",
            "平生困末路，龙蠖意不舒。",
            "定交青云表，凛凛国士徒。",
            "执颜肯顾我，曾未鄙非夫。",
            "破愁有斯人，我邻知不孤。",
            "危言解补天，决折已非图。",
            "成名聊尔尔，国器自时须。",
            "收功从兹始，良骥骛修途。",
            "开樽稍黔突，惭愧饭与刍。",
            "闭户待子归，看我所着书。"
        ],
        "title": "送秦少章",
        "id": "05369599-0399-48ad-b5ed-7eaa5593fe79"
    },
    {
        "author": "李廌",
        "paragraphs": [
            "雨气天末来，暝色江皋起。",
            "层林蔽楼观，黯淡水云里。",
            "匹马何所从，翩翩五公子。",
            "异时天一方，相遇忽在此。",
            "温言各慰惜，道旧半悲喜。",
            "熠熠萤度帏，泫泫础流泚。",
            "他乡念羁旅，况复饯行李。",
            "一笑未易阑，相望迹千里。"
        ],
        "title": "同诸公饯望元因宿谷隠以何当风雨夜复此对床眠为韵分得对此二字  其一",
        "id": "ea8ae040-c0bd-4c1e-9079-df35e7132777"
    },
    {
        "author": "李廌",
        "paragraphs": [
            "秋江冒后土，余潦满沟浍。",
            "行人泥没辀，腐黍乱荒荟。",
            "结客山中游，风雨在颠沛。",
            "峥嵘栋宇下，磊落宜我辈。",
            "还同竹溪逸，笑傲盼庭桧。",
            "繁阴阻杖屦，曀曀几弦晦。",
            "谁能决顽云，共此明月对。"
        ],
        "title": "同诸公饯望元因宿谷隠以何当风雨夜复此对床眠为韵分得对此二字  其二",
        "id": "3d9fe954-caa2-48b3-b577-dd44c9bae492"
    },
    {
        "author": "李廌",
        "paragraphs": [
            "十洲三神山，广厚蟠地轴。",
            "不知高几寻，沧溟及其麓。",
            "游心如太空，视彼何芥粟。",
            "君家三木山，包裹一握足。",
            "铦锐曰奇锋，坳岩云峻谷。",
            "摄心如蚍蜉，观此乃陵陆。",
            "高庳作九地，何啻战蛮触。",
            "老苏记木山，万里在右蜀。",
            "立之置庭除，屹嶪可映屋。",
            "小大虽相悬，真赝此其族。",
            "因形生强名，等是千岁木。",
            "君家襄城野，绕郭山抱绿。",
            "巍然复岭外，自有真六六。"
        ],
        "title": "大木山",
        "id": "2e5fe223-8169-4add-a534-f6c61ee27850"
    },
    {
        "author": "李廌",
        "paragraphs": [
            "旰食羹不糁，肺腑穷雕镌。",
            "襄阳妙人物，我独怜浩然。",
            "禁中拜天子，布衣可逢年。",
            "一言类觖望，明主乃弃捐。",
            "凄凉鹿门道，旧隠空云烟。",
            "汉水不世情，犹有槎头鳊。"
        ],
        "title": "孟浩然故居",
        "id": "cf345fd4-5e35-4145-b5a5-15f2842e331f"
    },
    {
        "author": "李廌",
        "paragraphs": [
            "登山盖有道，迂叟真名论。",
            "不困在徐行，不跌由足稳。",
            "斯言可铭佩，万事为节撙。",
            "推之为躬行，天下国家本。"
        ],
        "title": "上山",
        "id": "a469a863-85bd-415f-b8ac-4a94cb036648"
    },
    {
        "author": "李廌",
        "paragraphs": [
            "孟春属佳辰，驾言从郡丞。",
            "蓐食戒徒御，篝火事徂征。",
            "方舟绝横汉，适彼樊侯城。",
            "缅怀昔封君，能使晚周兴。",
            "千龄想风概，慨叹岸与陵。",
            "故城若墟落，邑屋袖可凭。",
            "盘飧倦举箸，幅幅气拂膺。",
            "古寺蔽榛甓，破舍余残僧。",
            "人言魏征君，于焉常曲肱。",
            "窭居三十年，蔚然以诗鸣。",
            "人忧不改乐，信哉贤者能。",
            "常闻有四友，作堂在郊垧。",
            "我虽樗栎材，臭味亦其朋。",
            "会当从飞盖，清夜一来登。"
        ],
        "title": "从德邻至邓城访魏道辅故居怀道符",
        "id": "b2db12f8-eadf-498f-8494-59c368c348c2"
    },
    {
        "author": "李廌",
        "paragraphs": [
            "旌廉以廉寡，树碑励贪夫。",
            "後人慕前躅，当令德不孤。",
            "第无愧屋漏，斯能远苞苴。",
            "番禺惟饮水，合浦自还珠。"
        ],
        "title": "李良相清德碑良相百药四世孙也天宝中为尉氏令邑人立此碑",
        "id": "695c4de3-165f-4c1d-bf6d-69728dfd62aa"
    },
    {
        "author": "李廌",
        "paragraphs": [
            "千龄一丘垄，谁复记主名。",
            "苾芬百世祠，贤哉阮步兵。",
            "庙旁故墟里，竹林蔽郊垧。",
            "裔孙仍南北，胡能师九原。"
        ],
        "title": "阮步兵庙",
        "id": "f2fdef8a-f081-42e1-a1c9-4d4f316bfa42"
    },
    {
        "author": "李廌",
        "paragraphs": [
            "从横事捭阖，揣摩相抵巇。",
            "兹为富贵术，咄嗟乃自知。",
            "相形直误人，俾无百年期。",
            "遂汝齿肥心，庙食饱牲牺。"
        ],
        "title": "蔡泽庙",
        "id": "13a5cec8-c461-4f5a-8fda-0ad6e8ec2abb"
    },
    {
        "author": "李廌",
        "paragraphs": [
            "缅怀吴晋氏，天壤非异宇。",
            "贤哉羊头镇，一用惠慈抚。",
            "高怀寄山水，余事整军旅。",
            "当年岘首叹，奄冉隔今古。",
            "遗民俎豆之，庙貌压江浒。",
            "谁令望碑人，堕泪若儿女。"
        ],
        "title": "羊叔子庙",
        "id": "d473b0d4-b985-475a-984d-746abc29d94f"
    },
    {
        "author": "李廌",
        "paragraphs": [
            "书生昧筹算，罕立横草功。",
            "征南日耽经，帷幄明指踪。",
            "胸中有武库，矧与竖儒同。",
            "贤哉秉节度，不制蜀阿童。",
            "沈碑虽好名，要是真英雄。",
            "寥寥万山路，爽气摇松风。"
        ],
        "title": "杜元凯庙",
        "id": "8349abea-7efb-4d10-a4f9-f9c3ca806582"
    },
    {
        "author": "李廌",
        "paragraphs": [
            "仲尼圣之时，岂蔽不恭隘。",
            "知命识大忧，嗣世宅已坏。",
            "不阅父母邦，遑及为蒯瞶。",
            "依仁罕言利，执礼不语怪。",
            "污墁泥中辙，脂牵速遄迈。",
            "难乎其有恒，取善仅餔馈。",
            "苟非言抑扬，大道或几卖。",
            "峡有食象蛇，常苦蝼蚁嘬。",
            "昭昭神禹功，凿水疏九派。",
            "刊随神明疲，新水螭蜃快。",
            "志士每丧元，时靡可究届。"
        ],
        "title": "和钱之道",
        "id": "a4f8e193-9939-4b55-b60d-f5cb74f07afe"
    },
    {
        "author": "李廌",
        "paragraphs": [
            "宿草竞春力，阶除日青青。",
            "何心愿滋茂，薙去辄复生。",
            "一气养万类，兰药尽勾萌。",
            "何当纫余佩，采采撷芳英。"
        ],
        "title": "薙草",
        "id": "6f52c518-d1fe-4fdf-b25f-e2e38bc90c24"
    },
    {
        "author": "李廌",
        "paragraphs": [
            "悲风送寒雨，遥夜俄总至。",
            "草木虽战秋，渠能保柔脆。",
            "杯盘照青灯，哦诗久无寐。",
            "安能决云开，坐见参横未。"
        ],
        "title": "同仲宝风雨中过德麟留宿以夜未央为韵分得未字并和二公夜央字韵  其一",
        "id": "3a81b093-6d21-4f6e-ba52-88ec37f8d62b"
    },
    {
        "author": "李廌",
        "paragraphs": [
            "秋徂风雨多，欲作雪霜迓。",
            "况乃地气偏，寒暑或相借。",
            "温凉久未定，裘葛易无暇。",
            "惭愧平原君，客至列盏斝。",
            "日为文字饮，短昼继清夜。",
            "嗟予寡世偶，痴甚已如霸。",
            "有田未归耕，无策敢求射。",
            "耽诗近知味，疑从果臝化。"
        ],
        "title": "同仲宝风雨中过德麟留宿以夜未央为韵分得未字并和二公夜央字韵  其二",
        "id": "f0f16bfc-fb57-4252-8071-69c2f09d2b13"
    },
    {
        "author": "李廌",
        "paragraphs": [
            "敢友天下士，辙环之四方。",
            "适愿得所向，偶如钟应霜。",
            "交态久未定，市道良可伤。",
            "君看江汉水，安流日泱泱。"
        ],
        "title": "同仲宝风雨中过德麟留宿以夜未央为韵分得未字并和二公夜央字韵  其三",
        "id": "b5e54f6b-244c-467a-859f-aee1cafda33c"
    },
    {
        "author": "李廌",
        "paragraphs": [
            "种花鄙弱植，种柳恶连阴。",
            "主人种竹意，闿爽见灵襟。",
            "猗猗复劲节，凛凛况虚心。",
            "晚岁示贞操，清风应好音。",
            "扶疏高轩下，众景为萧森。",
            "世袭万户封，奚取千亩林。"
        ],
        "title": "张康节家西轩竹张福夷兄弟求诗",
        "id": "50a4dfc4-445a-46ee-9cd4-8e8695209f85"
    },
    {
        "author": "李廌",
        "paragraphs": [
            "东郭新雨余，日入凉气佳。",
            "长风吹天维，坐见参斗斜。",
            "默默羣动息，寒螀先秋哗。",
            "清谈互绝倒，岂复忧过差。"
        ],
        "title": "夜坐",
        "id": "2d29fe33-be8d-440a-8510-8019a4342e0d"
    },
    {
        "author": "李廌",
        "paragraphs": [
            "挈巢江湖去，端为山水癖。",
            "朅来谷隠游，契我赏心适。",
            "寒江渺平楚，复岭转层壁。",
            "谁与龙象筵，一扫狐兔迹。",
            "彩云布楼台，迎日丽金碧。",
            "堂高磬声邃，壑远松响激。",
            "山光晚相照，空翠浓欲滴。",
            "行当就墟市，幽栖买泉石。",
            "日咏招隠诗，时过弥天释。"
        ],
        "title": "谷隠寺",
        "id": "62ef4989-3339-4b79-b1b6-c44af12adaba"
    },
    {
        "author": "李廌",
        "paragraphs": [
            "古人托一技，身死名不灭。",
            "贤愚置不论，笔画观可阅。",
            "峄山刻秦铭，斯篆屈金铁。",
            "虽在众憎恶，恨不颈荐钺。",
            "褚令狷且直，还笏首叩血。",
            "鲁公秉忠勤，白首抗希烈。",
            "独有虞永兴，当年称四绝。",
            "贤哉蔡莆阳，直气亘南粤。",
            "入为枫宸侍，遇事挺奇节。",
            "挥毫霸当年，粲然星中月。",
            "非惟惊代能，乃是名世哲。"
        ],
        "title": "题蔡君谟墨迹後",
        "id": "e20fb2d6-2c83-486e-ab4b-cd8f04a4bd73"
    },
    {
        "author": "李廌",
        "paragraphs": [
            "步兵游方外，弃礼真太简。",
            "过差生杯酒，况复能白眼。",
            "苏门鸾凤音，戏技犹赧赧。",
            "当知愧孙登，不独嵇中散。"
        ],
        "title": "啸台  其一",
        "id": "e5e3fb6e-1d35-4db7-87fa-5ccea871a11e"
    },
    {
        "author": "李廌",
        "paragraphs": [
            "步兵真旷达，与世故浮游。",
            "平时哭途穷，鬰鬰宇宙幽。",
            "浩气独不揜，筑台凌清秋。",
            "一啸已望我，况乃尔汝俦。",
            "斯人固遗世，世亦不汝收。",
            "得非青白眼，钧铢牾时流。",
            "聊为招魂些，释汝故时忧。"
        ],
        "title": "啸台  其二",
        "id": "df12636a-f66f-4678-a77a-827b4a03d37c"
    },
    {
        "author": "李廌",
        "paragraphs": [
            "言登阮公台，兴来聊独游。",
            "因为尔时啸，景物故清幽。",
            "奄冉古今意，凄瑟天地秋。",
            "阿戎迷簿领，况复五君俦。",
            "北眺度遐想，遗音浩难收。",
            "登临感陈迹，云散惜风流。",
            "轫车此裴回，何以慰百忧。"
        ],
        "title": "啸台  其三",
        "id": "ef3754eb-38d7-4b09-bba2-6274e1888edc"
    },
    {
        "author": "李廌",
        "paragraphs": [
            "乘流忽遇坎，触焉遘兹游。",
            "纡余上云垒，禅房忽通幽。",
            "水光浮西泽，草树飒已秋。",
            "岂无竹林友，腰印不我俦。",
            "异时东山约，兴尽辄复收。",
            "飞盖想清夜，华月湛西流。",
            "何当共巾履，一笑破羣忧。"
        ],
        "title": "啸台  其四",
        "id": "589baa2d-535c-42ef-95f0-8894f4868120"
    },
    {
        "author": "李廌",
        "paragraphs": [
            "我登步兵台，缅怀昔来游。",
            "英声入万壑，奇气盘九幽。",
            "转盼迹已陈，况今仍千秋。",
            "鸾凤吟苏门，奚用愧彼俦。",
            "堪笑刘越石，幸胜功遂收。",
            "登高君能赋，乃是子安流。",
            "作诗已可人，洗我万古忧。"
        ],
        "title": "啸台  其五",
        "id": "3477ddac-6d01-4ec1-a233-fac4f0259355"
    },
    {
        "author": "李廌",
        "paragraphs": [
            "七夕知何夕，云是牛女期。",
            "俚俗具瓜华，阶除儿女嬉。",
            "繁星烂煌煌，流月湛沉辉。",
            "羣儿望鹊桥，桥端七宝帷。",
            "彷佛想言笑，芗泽疑烟霏。",
            "人间光阴速，天上日月迟。",
            "隔岁等旦暮，会遇未应稀。",
            "愿言停笑驩，察我心所祈。",
            "我欲赐新巧，智术妙通微。",
            "金针度彩缕，宝奁卜蛛丝。",
            "我嗟儿女愚，勤劳徒尔为。",
            "巧拙天所赋，乞怜真可嗤。",
            "故拙不可厌，吾宁钝如椎。",
            "借云得新巧，无乃醇愈漓。",
            "吾观天垂象，列星有攸司。",
            "牵牛常服箱，织女不下机。",
            "牵牛教人巧，积仓岁无饥。",
            "织女教人巧，笥箧余裳衣。",
            "伊谁询儿女，组绣穷毫厘。",
            "年年渡河汉，秋至次舍移。",
            "宣淫五云上，此论乃吾欺。",
            "吾为牛女辨，欲判千古疑。"
        ],
        "title": "七夕",
        "id": "a197608d-287d-4b49-8651-e9619facdd53"
    },
    {
        "author": "李廌",
        "paragraphs": [
            "放舟杞国岸，汴渠正东注。",
            "汤汤舟下水，适与舟相遇。",
            "泛泛水上舟，与水共东去。",
            "舟水讵相离，曾不迁故处。",
            "世人迷动静，顺流疑若遡。",
            "不然逐流浪，汩没为所误。",
            "吾作放舟诗，明此流水住。",
            "老矣耄何为，聊用持世故。"
        ],
        "title": "元佑六年夏自阳翟之睢阳迓翰林苏公自杞放舟至宋",
        "id": "5a93bc3b-abed-4bcb-b0c1-e75b96d3eb2d"
    },
    {
        "author": "李廌",
        "paragraphs": [
            "奔腾龙峤麓，深壑断如截。",
            "石栈架寒溪，盘陀卧精铁。",
            "从衡布方楚，片段发文裂。",
            "平如中唐甓，罅密不容泄。",
            "南岩尽奇险，万状森罗列。",
            "或如巨兽蹲，或类巴蛇囓。",
            "哀泉泻飞磴，流沫常喷雪。",
            "山骨静无尘，泓澄碧潭澈。",
            "鱼龙不敢宅，中有千古月。",
            "壮哉天地间，此险讵劳设。",
            "乃知山水心，自欲为胜绝。",
            "我陪胜士游，兹名因不灭。"
        ],
        "title": "石栈河在洪闸",
        "id": "0309de3a-e9ca-4773-b41e-5f222b07bfaa"
    },
    {
        "author": "李廌",
        "paragraphs": [
            "人生天地间，海中一浮沤。",
            "欲求无厌心，无乃不胜求。",
            "知足有真乐，不然多悔尤。",
            "浅儒急名誉，夸人矜智谋。",
            "语默偕蟪蛄，生死等蜉蝣。",
            "不如知足者，澹然乐忘忧。",
            "袖手阅万变，默坐观九州。",
            "众舍吾独存，同波终异流。",
            "君看至足处，无得亦无修。",
            "万物固皆备，反照靡不周。",
            "昧者强务外，巧伪日向偷。",
            "昔饥止愿饱，既饱思膳羞。",
            "昔寒止愿温，既温思狐裘。",
            "非徒漫自苦，动辄成赘疣。",
            "相圃有足亭，可见好善优。",
            "公孙皆秉哲，克念践先猷。",
            "欲种岂弟德，求异恩泽侯。",
            "秀岭耸苍玦，寒溪摇翠钩。",
            "云传邓林雨，月送沧浪秋。",
            "晓暝竹烟暗，午熏花气浮。",
            "凉飔泛南荣，返照过东畴。",
            "所遇皆可乐，觞咏友浮丘。",
            "岂必朝玄圃，弭节夕瀛洲。",
            "永怀树亭意，足焉此优游。"
        ],
        "title": "足亭张康节南亭也台数尺亭在其上",
        "id": "0de7d6be-2c1c-4980-b635-f9a6dd2cffdd"
    },
    {
        "author": "李廌",
        "paragraphs": [
            "昔闻流水操，想见流水音。",
            "况复山泉声，声自如鸣琴。",
            "可笑山中人，强作碧沼深。",
            "暗流不复鸣，遗声杳莫寻。",
            "近闻石钟山，苏辨正古今。",
            "郦元与李渤，地下当噤喑。",
            "惜乎不闻此，使我徒登临。",
            "道人笑谓余，胡不求琴心。",
            "何劳弦上声，况此非徽金。"
        ],
        "title": "鸣琴泉",
        "id": "a0991f96-385e-4b72-a915-172f4eb76b0b"
    },
    {
        "author": "李廌",
        "paragraphs": [
            "缪承名卿後，煜煜赞皇裔。",
            "闵途遘伶俜，勉力济颠坠。",
            "百年能几何，三十已一世。",
            "胸中经纶策，偃蹇未获试。",
            "衰残蚤二毛，坎轲穷五技。",
            "探珠极溟海，耻逢骊龙睡。",
            "辛勤禹门浪，千仞复中踬。",
            "吾道有用舍，无乃天所否。",
            "岩廊与沟壑，荣悴同一戏。",
            "俱非本来物，吾无穷途泪。",
            "季父勉问学，弓冶付吾弟。",
            "营营米盐虑，役役裘葛计。",
            "虽服贫贱劳，无损刚大气。",
            "慎乃百胜术，早拔万夫萃。",
            "老去重别离，悲歌感棠棣。"
        ],
        "title": "下第留别舍弟弼",
        "id": "9d185fa6-20be-440f-abd4-633217ab6aa4"
    },
    {
        "author": "李廌",
        "paragraphs": [
            "明缗钓香饵，彼取亦已微。",
            "金丸往抵黾，我用一何卑。",
            "余生宇宙间，动辄多愿违。",
            "天王十二闲，玉勒黄金鞿。",
            "奈何骥与騄，不使备六蜚。",
            "盐车初未脱，伯乐第兴悲。",
            "宁甘生刍饿，不为场藿嘶。",
            "京都足风埃，士气随亦淄。",
            "君于万夫间，独若三秀芝。",
            "浩气久已定，得丧亮难移。",
            "对之忘忿戾，澹然移安夷。",
            "论交有斯人，是用久敬之。",
            "吾生三十年，二十九年非。",
            "末路各相望，奋庸会有时。",
            "贵如未可求，守余北山薇。"
        ],
        "title": "下第留别陈至",
        "id": "e77e3c63-af49-4f40-ae03-aa8a2829380a"
    },
    {
        "author": "李廌",
        "paragraphs": [
            "束发从政事，佩绶曳长裾。",
            "守令有民社，裂地皆分符。",
            "问之尔何由，必曰因业儒。",
            "自致或世赏，因儒升仕涂。",
            "一朝希斗禄，辄与故步殊。",
            "佞夫专媚灶，要路事驰驱。",
            "俗夫抗尘容，勾校迷墨朱。",
            "自谓尚市道，不若效贾区。",
            "何必念故业，易地有蘧庐。",
            "嵩阳敞儒宫，远自唐之卢。",
            "章圣旌隠君，此地构宏居。",
            "崇堂讲遗文，宝楼藏赐书。",
            "赏田逾千亩，负笈昔云趋。",
            "劝农桑使者，利心巧阿谀。",
            "飞书檄大农，鬻此奉时须。",
            "垣墙聚蓬蒿，观殿巢鸢乌。",
            "二纪无人迹，荒榛谁扫除。",
            "桑羊固可烹，县令亦安乎。",
            "今主尚仁政，美利四海敷。",
            "仁贤任阿衡，天地一朝苏。",
            "已责复蠲敛，肉骨生膏腴。",
            "疲民悉按堵，此地尚荒芜。",
            "淮西高夫子，为政多美誉。",
            "百里政肃雍，民不困追胥。",
            "愤彼释老子，遗宫徧山隅。",
            "吾儒一何衰，废迹可嗟吁。",
            "连笺叩洛尹，移文讽使车。",
            "义有子衿耻，功将泮水俱。",
            "兴衰虽在天，此意良可书。",
            "却思鬻此者，于儒与何诛。",
            "又思昔县令，亦昔儒之徒。",
            "兴儒有美意，无忘高大夫。"
        ],
        "title": "嵩阳书院诗",
        "id": "08dd6c96-0f35-4118-b361-e9c419a230cb"
    },
    {
        "author": "李廌",
        "paragraphs": [
            "天地怒气散，凯风若颠喜。",
            "吹彼枳棘墟，不入邃屋里。",
            "北风何其凉，雨雪雱不止。",
            "卒岁无衣裘，穴处犹冻死。",
            "六月如蒸炊，执扇犹秉毁。",
            "芃芃黍苗花，吹落不结子。",
            "老农悲不获，飞鸟喜自恣。",
            "虽难答天恩，愿天投木李。"
        ],
        "title": "史次仲钱子武与余在报恩寺纳凉分题各以姓为韵",
        "id": "0bb7643f-3f34-42a2-b6a6-ec2ad1c27fd9"
    },
    {
        "author": "李廌",
        "paragraphs": [
            "宿雨旦初霁，微凉吹广庭。",
            "嘉宾忽相遇，午梦惊扣扃。",
            "长松森翠影，修竹参青冥。",
            "飘云度空急，残日穿林明。",
            "幽墙隔江浦，远屿定风舲。",
            "城市厌烦暑，山樊念伶俜。",
            "角巾代公绂，草具踰侯鲭。",
            "园实摘的皪，厨酝斟晶荧。",
            "烹鲜缩颈大，海错着器腥。",
            "笑谈得真乐，采撷逢幽馨。",
            "云阴剥初霁，夕岚收远青。",
            "窗卧忆元亮，诗成怀景升。",
            "日须河朔饮，当解高阳酲。",
            "烦襟顿忘释，嘉咏不少停。",
            "闉阇发严鼓，穹碧垂繁星。",
            "一笑跨鞍去，奚论楚人醒。"
        ],
        "title": "廌寓龙兴仁王佛舍德麟公定道辅仲宝携酒肴纳凉联句十六韵",
        "id": "2f9777ac-3f81-4ed3-802d-4fc8a7752a9c"
    },
    {
        "author": "李廌",
        "paragraphs": [
            "小虫蠹坚木，自意吻颊刚。",
            "蟠身宅幽窦，心期千岁藏。",
            "尔非虎而翼，何乃巧取将。",
            "剥啄绕树腹，卷舌利钩芒。",
            "一身祸众命，曾未厌饥吭。",
            "流怨入胡琴，美人借余商。",
            "鹈鴂相唯和，次第歇芬芳。",
            "吾生独何事，有喙三尺长。",
            "富岁常苦饥，不能餍糟糠。",
            "宁饥忍效汝，岂复思随阳。"
        ],
        "title": "啄木鸟",
        "id": "36ea536d-8524-46bb-9488-2bdf56677827"
    },
    {
        "author": "李廌",
        "paragraphs": [
            "紫荷媚曲塘，青秧舞平畦。",
            "晨光泫晞露，众木含华滋。",
            "咸惊物外慕，归休及良时。"
        ],
        "title": "己卯春许昌湖上酬王实仲弓作",
        "id": "937cd833-a70f-4eeb-a3a5-607b48b917d0"
    },
    {
        "author": "李廌",
        "paragraphs": [
            "魏公如管仲，封禅止文皇。",
            "侈心晚犹在，厥妇故敢猖。",
            "诬彼七十君，哀哉为民殃。"
        ],
        "title": "封禅碑",
        "id": "8d8a4013-beb4-4bf8-857d-c41520e60eb2"
    },
    {
        "author": "李廌",
        "paragraphs": [
            "申辕应楚聘，邹枚适梁苑。",
            "藩侯喜宾客，贤贤易鹰犬。",
            "黄绮游汉廷，羽翼矰缴远。",
            "秦府十八公，攀附名益显。",
            "昭明众才子，文囿俾搜选。",
            "高斋切浮云，雉堞俯晴巘。",
            "尚应媿河间，笔削非大典。"
        ],
        "title": "文选楼",
        "id": "85402d9c-27cf-4543-9dcb-321e5b957230"
    },
    {
        "author": "李廌",
        "paragraphs": [
            "汝阳使君如孙武，文章绝人喜军旅。",
            "要知谈笑能治兵，戏教红妆乐营女。",
            "白㲲新袍锦臂鞲，条脱挂弓腰白羽。",
            "彩错旌旗照地明，傍花映柳陈部伍。",
            "须臾观者如堵墙，彷佛如临矍相圃。",
            "一人中的万人呼，丝管呶嘈间钲鼓。",
            "臂弓上为使君寿，遍及四筵乐具举。",
            "使君一笑万众喜，堂上酒行堂下舞。",
            "锦段银荷翠玉钿，意气扬扬皆自许。",
            "傥令被甲执蛇矛，恐可横行擒赞普。",
            "大胜吴宫申令严，两队宫娃啼且怖。",
            "阖闾台上呼罢休，将军虽贤亦觕卤。",
            "岂知使君不忘战，聊以戎容娱罇俎。",
            "夕阳卷旗去翩翩，使君要客登画船。",
            "美人不暇别妆洗，战士结束围华筵。",
            "皆疑征南汉将帅，楼船下濑方凯还。",
            "军中不应有女子，偏裨校尉何其儇。",
            "使君湖光照楼观，一碧不辨水与天。",
            "渐看暝色着疏柳，已见白苹浮暮烟。",
            "银汉斜横北斗淡，明月碧玉疏星联。",
            "舟人罢唱时弄笛，艇子趁鱼行扣舷。",
            "隔浦荧荧见渔火，意中竹篱青旆悬。",
            "虽无荻花与枫叶，全似送客湓江壖。",
            "亟令周娘作新曲，周娘琵琶京洛传。",
            "不惜千呼与万唤，便时转轴仍拨弦。",
            "冯夷阳侯或静听，穹龟大鱼或後先。",
            "且言白傅时落寞，草草会遇仍嫣然。",
            "使君闻名满台阁，虎符熊轼聊周旋。",
            "风流乐事虽可记，皆过孙白二子前。",
            "会看和戎竟先列，铁骑百万临三边。",
            "报功女乐赐二八，粉白黛绿皆婵娟。",
            "青云乞身归旧里，汾城故地依林泉。",
            "琵琶亭中望汝海，无忘饮中今八仙。"
        ],
        "title": "汝州王学士射弓行",
        "id": "7cf924ee-e438-4c60-a868-f4bea4d0a844"
    },
    {
        "author": "李廌",
        "paragraphs": [
            "山人跨鱼天上来，识者珍重愚者猜。",
            "或呼文举异童子，林宗独谓王佐材。",
            "蚩蚩众目如瞽蒙，白马羽雪皆皑皑。",
            "古有仁贤不愚者，举足疐路心徘徊。",
            "桐城明府住姑孰，襟裾萧洒天与才。",
            "谗言屡改耻自雪，政事报成羞援媒。",
            "临川先生久知己，十年执政居公台。",
            "横飞後生尽豪俊，往往拔越自草莱。",
            "洪炉造化岂一端，如何不与珽填坯。",
            "盛朝能诗可屈指，少师仆射苏与梅。",
            "少师新为地下客，苏梅骨化成尘灰。",
            "金陵仆射今已老，班班丝雪侵颐腮。",
            "当今儒生迂此道，如使杞柳为桊杯。",
            "好古爱诗惟有君，独使笔力惊风雷。",
            "清音绕齿嚼鸣玉，烂光满纸如琼瑰。",
            "古原夜烧光夺月，立使万物有灰煤。",
            "清泉潄石白凿凿，湍落急濑成渊洄。",
            "才雄句险骇人胆，九月秋水滟滪堆。",
            "有时清贞叩玄关，至诚直可歆郊禖。",
            "公才颖栗公望异，牢落下位命何乖。",
            "岂无白虹夜贯斗，犹使宝剑丰城埋。",
            "几年令尉困下国，板简青衫趋郡阶。",
            "犹将富贵委脱毂，苟不知命安为怀。",
            "竹溪逸人杜陵翁，当年得意称壮哉。",
            "直言时病傲宫禁，谓可立致青云阶。",
            "公行孰避蹲草虎，由径不畏当路豺。",
            "输忠献策恃才藻，宰辅切齿全班排。",
            "遂离黼座谪千里，翻疑方直为祸胎。",
            "杳如蹑云上幽顶，文石嵲屼悬虚崖。",
            "下视黑潭鳄鱼窟，山雨润泽浮苍苔。",
            "临危惴惴惧石陨，况更步滑粘青鞋。",
            "上愬逄怒下见诮，愠望宁与羣小偕。",
            "秋江接天夜如练，桂宫隠见琼瑶台。",
            "泛舟夜披紫绮裘，兴发鼓枻倾金罍。",
            "岸人疑是王子猷，美女揶揄言嚯谐。",
            "沧浪水深波浪阔，醉谓止可探一柴。",
            "徜徉濯缨傲巨浸，掬月不得翻委骸。",
            "上皇虽悼屈平善，千载乃得为朋侪。",
            "秋霜何草不玄黄，蜀山戌削青崔嵬。",
            "马如蹇馿不惯远，陟险色变成豗隤。",
            "阁道繁霜晓成澌，古壑暴雨飞阴霾。",
            "散关野哭夜悲怨，倏见鬼磷明岩隈。",
            "长蛇食象留齿骨，猛虎噬人余钏钗。",
            "故人招庇岂惮远，军谋宥密惟参陪。",
            "春雨霢霂兴槁苗，膏润不及枯根荄。",
            "正风寝熄雅颂废，吾言来自单于垓。",
            "古今厩马讵为匹，骅骝骃骆驽与騋。",
            "力良调俊惟骐骥，李杜故得其梧魁。",
            "前辈攀辕让驰道，下石夹毂谦争推。",
            "二公当年走声价，日月左运天旋回。",
            "方今明时废声律，将使湮沦如烬煨。",
            "非君鼓吹力主持，是道不世将倾颓。",
            "关西鄙夫怀此愤，白石空炼如女娲。",
            "命违时否口常钝，如挂风铎环堵斋。",
            "安得献言彤庭下，出入金马如皋枚。",
            "秉钧庙堂司惨舒，建旌立节如张裴。",
            "古云能诗多坎轲，苟或信矣良可哀。",
            "傥使文章敌天下，再使神禹驱秦淮。"
        ],
        "title": "题郭功甫诗卷",
        "id": "16ad7e1b-9251-41ff-9172-6640608fc18f"
    },
    {
        "author": "李廌",
        "paragraphs": [
            "柳眼脱殻花将飞，麦梢弄黄青穗肥。",
            "鹁鸪翩翩避舟去，燕泥悞落沾人衣。",
            "树外浮阳湖水渌，漠漠不动含晴晖。",
            "沙暖浴鳬遗翠羽，岸深老蚌吐明玑。"
        ],
        "title": "三月三日",
        "id": "d5f71077-1190-46a7-92fc-8ac23bc1abcf"
    },
    {
        "author": "李廌",
        "paragraphs": [
            "昔我初为入秦客，残雪埋关闭长陌。",
            "黄河二月冻初销，万里凌澌流剑戟。",
            "西风细卷浪花催，日射寒光明瑟瑟。",
            "归时细雨正溟蒙，冷落关河已秋色。",
            "惊沙惨惨塞云黄，远树昏昏秋水白。",
            "济川壮志愈衰迟，日送烟波问河伯。"
        ],
        "title": "黄河",
        "id": "dd4baeba-0771-4f32-bc20-9f00d301ce1c"
    },
    {
        "author": "李廌",
        "paragraphs": [
            "流浪沧浪二十年，三江五湖一钓船。",
            "江神海若谙忠信，此身常在蛟龙渊。",
            "欲渡黄河滨，小儿语相玩。",
            "鲸鲵嗜人正饕餮，忠信难凭彼方悍。",
            "我尝夜泛子胥湾，钱塘大浪如银山。",
            "崇明海门水如墨，况此相望一苇间。",
            "为吾鼓桨为君歌，气凌河伯惊鼋鼍。",
            "醉披紫绮傲风波，济川迟暮奈天何。"
        ],
        "title": "自陕州渡黄河歌",
        "id": "b3bfd707-05c7-4672-b57d-24e5725a051e"
    },
    {
        "author": "李廌",
        "paragraphs": [
            "忆昔驱车度函谷，解鞍访古骊山麓。",
            "华清虽有亡国恨，绣岭犹存旧时木。",
            "无情草木竞争春，不问兴亡自红绿。",
            "汉家上林更萧瑟，宫殿荒基走麋鹿。",
            "可怜乔木亦已无，五柞长杨今朴樕。"
        ],
        "title": "上林道",
        "id": "0a424a7c-358d-4e49-a3d1-6044c3c06623"
    },
    {
        "author": "李廌",
        "paragraphs": [
            "广陵散成不忍传，渊明援琴葛为弦。",
            "乃知此乐潜圣贤，直与天地通其玄。",
            "我兄能琴人所先，我非知音知自然。",
            "或闻一曲山月前，轻扬如坐春水船。",
            "逆随河源上青天，口胶不语生醴泉。",
            "鼓舞和气如陶埏，至乐默默坐忘年。"
        ],
        "title": "琴台",
        "id": "55d07e50-2c25-4fb7-a839-991c6fffed33"
    },
    {
        "author": "李廌",
        "paragraphs": [
            "少华连延翠烟永，细路缘云上高顶。",
            "奇峰西奔入秦蜀，幽谷南通接荆郢。",
            "昔年蛟龙忽变化，怒蹙山巅压州境。",
            "山灵吐怪助豪强，地轴狂推如转梗。",
            "盘龙七社万户余，卵覆巢倾伸臂猛。",
            "近来又说神羊岭，六里横开罅如井。",
            "居民惴惴已忧疑，惟恐蛟龙怒还逞。",
            "勿令岸谷复颠移，鼓铸神功烦禹鼎。"
        ],
        "title": "少华山",
        "id": "a0dd276b-ec19-4c0f-8dfb-e3a88fbf6390"
    },
    {
        "author": "李廌",
        "paragraphs": [
            "万仞嵩峰接天远，妖武登封艰步辇。",
            "初登峻岭已回心，何事艰难能黾勉。",
            "亦似徽之泛剡溪，想见王阳临蜀坂。",
            "老子山林兴不浅，兴尽中涂犹欲返。",
            "古人戒在末路难，九十常为百里半。",
            "世上风波更可憎，心不可回聊自劝。"
        ],
        "title": "回心岭",
        "id": "e828208f-7866-4800-8878-09d301669a7b"
    },
    {
        "author": "李廌",
        "paragraphs": [
            "我思佳人在何许，太行之阳济川上。",
            "结茆赋诗临清流，我情摇摇日西向。",
            "盘谷秋来阴复晴，谷口与谁来耦耕。",
            "卖刀买犊便能尔，功名付之勃与平。",
            "嗟余追逐老闾里，吟诗作赋不直水。",
            "韦编铅椠幸忘忧，甘与牛衣同卧起。",
            "相从当及壮年时，莫年多感定多悲。",
            "此身安归送归客，岂堪登临行路岐。",
            "万事纷纷战蛮触，不须白眼憎时俗。",
            "但愿如公无荣亦无辱，临流赋诗老亦足。"
        ],
        "title": "次韵答张誾张阁见寄",
        "id": "a023daba-ae7a-4fdd-aa07-75da161cd3b3"
    },
    {
        "author": "李廌",
        "paragraphs": [
            "田家女儿不识羞，草花竹叶插满头。",
            "红眉紫襜青绢袄，领颈麤糙流黑油。",
            "日午担禾上场晒，也喜年丰欲还债。",
            "佣工出力当一男，长大过笄不会拜。",
            "有者四十犹无家，东村定昏来送茶。",
            "翁妪吃茶不肯嫁，今年种稻留踏车。"
        ],
        "title": "田舍女",
        "id": "5e70ef8e-55e0-4501-ae07-3b3d9cb8946f"
    },
    {
        "author": "李廌",
        "paragraphs": [
            "氓之蚩蚩不足数，四月五月蒙松雨。",
            "闭门县榻二十年，不见孺子与文举。"
        ],
        "title": "蚩蚩",
        "id": "a45b8096-f8b1-4caf-8661-69a11cea5946"
    },
    {
        "author": "李廌",
        "paragraphs": [
            "邹湛葛疆往过此，幕中佐曹畏简书。",
            "习池岘首自今古，故时悲喜成空虚。",
            "越王之孙府从事，恶人亦作俗吏呼。",
            "日从云间二三子，醉吟啸傲相携扶。",
            "王孙才高倦羁束，湿纸讵可包于菟。",
            "兴来鼓棹碧江去，把酒赋诗聊与娱。",
            "野人相逄荷倾盖，坐上作客惭食鱼。",
            "红尘化衣对玉树，白发茁须如霜芜。",
            "饱闻襄阳好风土，喜见山水相盘纡。",
            "久怜消髀厌羁旅，便欲卜隠如林逋。",
            "着书虽可自覆醤，志怪犹为鬼董狐。",
            "兹游起我丘壑兴，岂复自为形迹拘。",
            "山中一廛可托足，裘葛略具便有余。",
            "结茆耒耜老岩谷，岂学少室随驾卢。",
            "老妻汲涧芼葵蕨，丁男负刍仍扫除。",
            "诸公富贵或肯顾，结驷野服来吾居。"
        ],
        "title": "赵令畤德麟作襄阳从事丁丑季冬出行南山三邑某同谢公定曾仲成潘仲宝携酒自大悲寺登舟过岘山宿鹿门明日复自岘首目送缘绝壁而往上船山下相与酌酒而去德麟赋诗次韵和之",
        "id": "f49fe448-c7c2-4c00-bc65-854098d444b5"
    },
    {
        "author": "李廌",
        "paragraphs": [
            "君不见燕然易水波桑干，东连鸭绿西贺兰。",
            "古来战地骨成土，赤棘白草沙漫漫。",
            "汉筑朔方置上郡，晚岁欵塞惟呼韩。",
            "贞观文皇力驯制，诸蕃君长充王官。",
            "玉门不关障无候，驿道入参天可汗。",
            "蛮夷邸中诸国使，旃裘椎髻游长安。",
            "我恨不为典属国，望古遥集真可叹。",
            "今观此图写职贡，要荒种落蒙衣冠。",
            "兽蹄鸟喙或鬼色，想见膜拜皆盘跚。",
            "圣朝贤良谢夫子，劲气烈烈霜风寒。",
            "目眵唇焦万卷烂，笔头成冢墨成滩。",
            "南阳劝驾一封传，入对三道朝金銮。",
            "万言阶对万乘喜，声名一日青云端。",
            "行当遨游庙堂上，坐令四国相交欢。",
            "羽书不驰烽火冷，鸣鸡吠犬何敢干。",
            "借令跳梁出巢穴，当用斧斤摧髀髋。",
            "戎亭喋血无噍类，藁街县首如狐貛。",
            "君当自画凌烟阁，纵有此图何必观。",
            "同僚华原贵公子，求公此画公无难。",
            "乃知功名丈夫志，不惑玩好劳肺肝。",
            "怜渠孜孜画成癖，心欲速得如羽翰。",
            "不如遣佐箧中品，犹胜弃捐终不看。"
        ],
        "title": "谢公定所宝蕃客入朝图贞观中阎立本所作笔墨奇古许赠赵德麟而未予廌作此诗取以送德麟",
        "id": "991e2a9b-022d-4b27-8f2b-5246b617406a"
    },
    {
        "author": "李廌",
        "paragraphs": [
            "脂车欲入南山路，马首忽西真有数。",
            "此生兀兀老江山，曩事纷纷过风雨。",
            "君行岭上正穿云，我向津头欲呼渡。",
            "石门秀绝冠荆楚，万壑千岩供指顾。",
            "赴涧哀泉咽复流，出岫闲云散还聚。",
            "遥应写怀远怜我，瘦马饥童傍江雾。",
            "平时追随若形影，异县相望忽如许。",
            "他年两翁各赋归，思山便可拏舟去。"
        ],
        "title": "德麟自南邑至酇相会作诗次其韵",
        "id": "6d3452c7-f2cd-4a19-8cea-9333f1de0d85"
    },
    {
        "author": "李廌",
        "paragraphs": [
            "冈头老桧不记年，古父约以千龄传。",
            "高枝凌兢倚北斗，低枝犹藏万岁烟。",
            "蟠根直与地争固，不许蚓穴通黄泉。",
            "阴森古怪神物附，雨晦每见蛟龙骞。",
            "贤哉乐天真逸者，手植苍桧今宛然。",
            "元和元丰五十纪，婆娑下委纔及肩。",
            "信此千龄尚虚云，几见海变丘陵迁。",
            "乃知不为斤斧夭，不在涧底与山巅。"
        ],
        "title": "千龄桧",
        "id": "a5fd373d-5b91-458c-9620-f66b8b3c3dc7"
    },
    {
        "author": "李廌",
        "paragraphs": [
            "巨根盘亘几百尺，高干植立参天长。",
            "萧萧气清霜月白，云根桂子飘秋香。",
            "松陵高士风骨奇，洒然临流傲沧浪。",
            "油云委地墨欲滴，霾风拂雨炎天凉。",
            "酇留执策信秉钺，军中舞剑语激昂。",
            "幽林俯见皆朴樕，反视茂质独苍苍。",
            "乐圃先生最珍玩，如神伟象岂等常。",
            "梦松盖有三公兆，苍桧鼎峙宁非祥。"
        ],
        "title": "鼎足桧",
        "id": "f88c41fe-d3ab-4239-9562-39a6ad0163fd"
    },
    {
        "author": "李廌",
        "paragraphs": [
            "桧今老矣何兢兢，樛枝下屈如不胜。",
            "左松右栢非尔朋，繁霜茂雪徒骄矜。",
            "鞠躬不敢骞其肱，午阴凄凄绿鬅鬙。",
            "六月爽气飞秋冰，萦纡茂密罗附藤。",
            "猿猱臂绝愁难升，老龙衔雨将飞腾，矫首欲举逄饥鹏。"
        ],
        "title": "樛枝桧",
        "id": "c0dceae5-cb2b-41ae-8b76-6ef7e3300cca"
    },
    {
        "author": "李廌",
        "paragraphs": [
            "咸雍山河互王霸，泾渭为隍城堑华。",
            "曲江台沼备豫游，秪与画师供入画。",
            "长安城西山万重，昆明烟浪绕新宫。",
            "新蒲细柳春风里，万户千门佳气中。",
            "我生不及开元时，犹喜此图今见之。",
            "苍莽烟绡横短幅，眼中终南倒溪渌。",
            "倾城士女巷无人，三月三时曲江曲。",
            "老稚妍媸贱或贵，来者携壶归者醉。",
            "笔端造化有能事，各肖人人乐游意。",
            "如今此地空尘迹，石鲸纵在如铜狄。",
            "宜春五柞更萧条，无复榛中得遗甓。",
            "我愿吾王明六符，不蹈汉唐耳目娱。",
            "池籞假民任畋渔，无令画师为画图。"
        ],
        "title": "题王摩诘曲江春游图",
        "id": "c7780d5c-fd62-4028-899b-dcd531f18def"
    },
    {
        "author": "李廌",
        "paragraphs": [
            "昔闻吉梦占罴熊，今见得子如阿戎。",
            "先正举世称至忠，垂庆百世皆万钟。",
            "山川秀气久结融，今复俾君生此雄。",
            "五侯七貂十八公，当有八元为八龙。",
            "愧我尘埃非太真，难使此儿名作温。",
            "劝君大作容驷门，作诗聊代添金盆。"
        ],
        "title": "王实洗儿歌",
        "id": "5f3b0187-eb15-47f0-980d-5ff719537d81"
    },
    {
        "author": "李廌",
        "paragraphs": [
            "卢泉之水名何长，裂脐不到空莽苍。",
            "读君诗句心已凉，便觉满耳清浪浪。",
            "彼方逐臭如窃香，肝膈鼠饱神鹰扬。",
            "有客饮水衣朝阳，睥睨不语中何伤。",
            "过从得君想更乐，直欲造化穷微茫。",
            "何当相从老此水，桀跖夷齐均是死。"
        ],
        "title": "卢泉之水次韵晁克民赠隠人",
        "id": "3f5794da-308f-46a8-aa87-14d935d01ddd"
    },
    {
        "author": "李廌",
        "paragraphs": [
            "边城冬，日日黄埃飞朔风。",
            "葱岭雪深埋古道，河岸冰厚与天通。",
            "可汗牙帐青海东，壮士卷甲趋奇功。",
            "公孙卿材名将种，横槊赋诗海涛涌。",
            "作吏宜思故家勇，早取灵盐隶秦陇。"
        ],
        "title": "边城四时曲送盛玮东玉之官平凉",
        "id": "407eb676-1c1e-499a-9b2a-e37eb9afedc1"
    },
    {
        "author": "李廌",
        "paragraphs": [
            "古昔诗客长风骚，云间野鹤鸣九皋。",
            "六丁极天十万遭，摄提执策穷牛毛。",
            "玄珠罔象谁能及，或长壮丽称雄豪。",
            "九原杀气横天高，朔风吹雪沾霜刀。",
            "衔枚束甲夜渡洮，军中壮士秉白旄。",
            "忿怒不可拔一毫，白狐几腋成一袍。",
            "东溟一钓连六鳌，二长不同各有劳。",
            "吟咏至审公讥褒，咏斋之乐真陶陶。",
            "君毋独乐愈自高，亦当以手援儿曹。"
        ],
        "title": "咏斋诗",
        "id": "92925dd9-c39a-41d3-808f-1b158ff8c5be"
    },
    {
        "author": "李廌",
        "paragraphs": [
            "前年君去时，覆水坳堂中。",
            "三年君不归，昨夜风雨惊破屋，不知生蛟龙。",
            "壮士耻隠忍，拔剑刺溃痈。",
            "三杯然诺许君死，鱼腹置匕首，直入吴王宫。",
            "扼镡雳火飞，吐气成长虹。",
            "义名如皦日，英气凌秋风。"
        ],
        "title": "寄杨十三虞卿",
        "id": "27939132-773e-4902-811b-fd0de43426be"
    },
    {
        "author": "李廌",
        "paragraphs": [
            "臣门如市心如水，汉宫解识尚书履。",
            "形若槁木心死灰，东郭子綦初隠几。",
            "明珠走盘丸走坂，性不迁迁常止止。",
            "蚍蜉战声如雷霆，渠自纷纷相我尔。",
            "达人大观观万有，区中狭隘真一瞇。",
            "磨坚涅白自古然，不必饮牛憎洗耳。"
        ],
        "title": "秦觏少章寄寂斋",
        "id": "831f957b-f223-4047-bda3-2504632fa57c"
    },
    {
        "author": "李廌",
        "paragraphs": [
            "无渡河，无渡河，中有龙门之雪浪，天池之洪波。",
            "上有碧崖之岌嶪，下有暗石之嵯峨。",
            "蛙蚓得志相讥诃，况复龙蜃与鼋鼍。",
            "崇朝一舍即我郊，黎民一苇平可过。",
            "无渡河，无渡河，招招舟子不足信，彼亡维楫将奈何。"
        ],
        "title": "无渡河",
        "id": "d1c8990b-0cfd-4457-8df6-4a70053fb439"
    },
    {
        "author": "李廌",
        "paragraphs": [
            "吴砧已碎乐生论，京江昔沈瘗鹤铭。",
            "半裁紫阳立砆石，考击化度求金籯。",
            "乃知金石有厄会，名碑旧叠长安城。",
            "顷年醴泉有贤令，政誉蔼蔼多流馨。",
            "为怜文星足人杰，昔皆祔葬陪昭陵。",
            "坏垣粪壤得颜碣，榛丘棘垄求魏征。",
            "史讹遂正冲远字，石阙再树六骏形。",
            "板图列籍示过客，龟趺螭首罗齐廷。",
            "後来谬令类俗子，辄去其籍人皆惩。",
            "昔到般舟访遗迹，季海寺记今雕零。",
            "晓闻晨钟呼僧粥，石磬嘹亮穿云清。",
            "往观乃是唐短碣，大穷索缚乘前楹。",
            "字形峥嵘笔萧散，远过名殿诸题经。",
            "劝僧拂拭置高壁，安知野僧不我听。",
            "十年再游尚如昔，击拊刻划将俱平。",
            "急归入城讽县令，立使舁至无久停。",
            "此碑复立非我力，奇物久废天须兴。"
        ],
        "title": "自山中归至登封遂讽高宰令取峻极中院厨前石钟板盖唐人寺记字甚奇丽也",
        "id": "183a3e70-0180-4548-83c1-344013a6043e"
    },
    {
        "author": "李廌",
        "paragraphs": [
            "上国兹晨每豫游，仙仗缭绕来瀛洲。",
            "天王高御宝津楼，侍臣壁立环诸侯。",
            "箫韶引风摇树羽，晴波飞影动宸旒。",
            "阑干仙人深雾縠，楼前彩缆系龙舟。",
            "锦标霞举夺日精，万楫竞渡驰蛟虬。",
            "天颜一解四海春，乐岁已忘凶年忧。",
            "况今持盈戒欹器，不使逸豫常从流。",
            "锦帆高张亦佳耳，清汴东注贯扬州。"
        ],
        "title": "有怀都下寒食",
        "id": "02b5c148-1fa7-450c-9af0-581abd2b849e"
    },
    {
        "author": "李廌",
        "paragraphs": [
            "嵩山胜地神仙宅，真君独作嵩山伯。",
            "昔闻解职扣帝阍，厌此尘寰年已百。",
            "天上百年一瞬间，下土衮衮多腥膻。",
            "劳神应念日月走，瞑目深哀膏火然。",
            "潘公欲代复谁举，仙籍题名今几传。",
            "忆昔元丰己未游，僊泉犹作雨深湫。",
            "十年新事还堪笑，庙貌今祠灵惠侯。"
        ],
        "title": "真君观",
        "id": "404aa3de-dff4-4a72-9236-7e0df8f5814d"
    },
    {
        "author": "李廌",
        "paragraphs": [
            "隠君扁舟离五湖，初闻邑子惊陶朱。",
            "多金不用五㹀术，高阁惟藏万卷书。",
            "牙签玉轴比四库，缥帙锦囊过五车。",
            "河间阙遗应复购，汲冢蠹简嗟无余。",
            "碧山学士解传业，黄卷古人相与居。",
            "谢庭芝兰信灵秀，窦家椿桂皆芬敷。",
            "朱栏翠瓦照空碧，秋山晚林共扶疏。",
            "寒溪送月出幽谷，白云因风生坐隅。",
            "道山三馆限清禁，山中此乐彼所无。",
            "异时联华陟严近，白虎东观文石渠。",
            "愿待善本校中秘，毋令後儒争鲁鱼。"
        ],
        "title": "经史阁",
        "id": "a30363be-7307-49e9-a4e1-05c3c4db57a1"
    },
    {
        "author": "李廌",
        "paragraphs": [
            "公美方自灵隠来，面上灰土衣尘埃。",
            "自言夜借僧榻眠，白日买酒不惜钱。",
            "半月等得头水茶，欲求善价先还家。",
            "君不见边孝先，瞌睡昼多眠。",
            "点茶追清兴，诚与真性便。",
            "闻君结交素奇伟，朋友须求无逆意。",
            "苟惠上品一斤来，庶全见利而思义。"
        ],
        "title": "求茶戏丘公美",
        "id": "5b22d712-1c3b-4153-9505-49edc2d799fd"
    },
    {
        "author": "李廌",
        "paragraphs": [
            "叶山坚石如水苍，斲为大尊重且方。",
            "斟酌胡能问罍耻，献酬不解随觯扬。",
            "勿言研材用非称，曲糵文章皆伐性。",
            "请看毛颖不中书，宁及时时一中圣。",
            "月岩老子饮山村，但惜田家老瓦盆。",
            "已刳匏瓜代杯饮，愿君持此比窊尊。"
        ],
        "title": "王彦温多恕许惠叶县石方尊将以贮酒作诗取之",
        "id": "afad2486-12a7-44af-a6f8-06013e7e7691"
    },
    {
        "author": "李廌",
        "paragraphs": [
            "平生不为轻薄游，故亦未作相逢行。",
            "寻常木强畏犯义，直欲端彦规後生。",
            "有客性不羁，谓我何泥固。",
            "太上立德次立功，痴儿乃为功名悞。",
            "颜回穷冻终何成，东山饿夫适自苦。",
            "君不见白杨依依北邙墓，断碣灭裂碍行路。",
            "髑髅物化今何为，剑钺虽存委为土，痴儿胡为不早悟。",
            "我闻是言笑不顾，抠衣布武出门去。",
            "杳如乘鸾向烟雾，精神流离不自据。",
            "想像彷佛若神遇，果见姣姬拾翠羽。",
            "縠袂障日扬轻素，芙蕖倒影碧波媚，薄云映日光未吐。",
            "冶容异公行，联娟美无度。",
            "惊翩翩，下烟渚。",
            "游翔嫷，将高举。",
            "为怜牵牛久独处，欲解明珰赠交甫。",
            "临行惠我不语意，定驾星軿为暮雨。"
        ],
        "title": "相逢行",
        "id": "4e68a8a6-db30-4966-8644-1ef3991ff21a"
    },
    {
        "author": "李廌",
        "paragraphs": [
            "上都太一临天街，千乘万骑频往回。",
            "神崧太一古所治，曷日属车游豫来。",
            "昔年章圣奉玄寂，离宫万堵临崔嵬。",
            "定陵弓剑隔重岭，金碧渝暗翚鸳摧。",
            "重门铜兽闭永日，灵囿御坐生苍苔。",
            "达官乞开奉祠事，肉食罔知真可咍。",
            "小臣作诗非望幸，欲写万壑松风哀。"
        ],
        "title": "崇福宫",
        "id": "668031f1-4f1c-4ac2-b334-f06c00d37b77"
    },
    {
        "author": "李廌",
        "paragraphs": [
            "老骥无能空在闲，苜蓿既饱思行山。",
            "谁知八幅分向背，恍如百里随跻攀。",
            "云烟蒙蒙心共远，草树阴阴日将晚。",
            "一声幽鸟隔前溪，万古回春来叠巘。",
            "凉风彷佛飞清霜，奉身九折思王阳。",
            "嗟我胡为不自爱，逐物颠倒轻余光。",
            "瓜篱活计知何日，相对无言搔短发。",
            "芒鞋竹杖请自在，皎皎吾身真匪石。"
        ],
        "title": "壁间所挂山水图",
        "id": "898b5221-4517-43dd-b2e5-f44147e5847c"
    },
    {
        "author": "李廌",
        "paragraphs": [
            "晚角吟，声正悲。",
            "嗟尔行道迟迟兮中心有违，女心忧伤之人未归。",
            "临岐满掬泪，轻埃变污泥，壮夫安尔为。",
            "日月挂两臆，厉声长嗟咨。",
            "噫吁嘻！季世无良臣，御戎无上策。",
            "辅桀盗货财，稽功数俘馘。",
            "安知閟国步，且要高官职。",
            "勇如汉将军，诡道作无益。",
            "角本胡地乐，相闻地辽邈。",
            "汉家岂无大吕与黄钟，岂无鼙鼓与钲镯。",
            "且欲震军声，安用胡地角。",
            "胡不严，秋关弓。",
            "莫使胡人来，莫使琵琶之声过河朔。"
        ],
        "title": "闻角叹",
        "id": "f4e0283b-e5fd-4d0e-be4a-48e813b9a667"
    },
    {
        "author": "李廌",
        "paragraphs": [
            "塞云委地如泼墨，恶风吹沙变黄黑。",
            "紫髯将军柳叶甲，银鬃护阑白玉勒。",
            "铁林子弟八九千，饮马渡桥过河北。",
            "沙漠黓地古战场，寸草不生地皮赤。",
            "将军指呼令鼓鼙，旌旆悠悠动坚壁。",
            "壮夫露股挟纩温，蕃马鞘脚寒有力。",
            "龟手荷戈指欲坠，气结冰凌满须历。",
            "前驱萧萧近林翳，军声业业震金革。",
            "怪狐跳梁罔两避，虎豹惊骇丧胆魄。",
            "山根浅草枯槎枒，隠隠叶下见兔迹。",
            "武夫张罝四散逐，双兔雌雄中金镝。",
            "自云舍矢不失驰，手持双兔有德色。",
            "凯旋如殪大兕归，喜非诡遇无所获。",
            "常闻武功贵时习，忘战必危欲定国。",
            "搜田以时选车徒，士卒素练务严翼。",
            "季冬物成农事休，民闲庶类亦蕃殖。",
            "泮上虎臣献俘馘，淮夷攸服远人格。",
            "悲夫王泽寖熄多鬼蜮，蒙恬白起为民贼。",
            "君不见长平鬼哭万人冢，击破秦坑髑髅白。"
        ],
        "title": "作塞上射猎行",
        "id": "4c6d9792-be43-477e-818f-25be62c2f459"
    },
    {
        "author": "李廌",
        "paragraphs": [
            "我忆扁舟昔南渡，江心忽值蛟龙怒。",
            "大浪崩腾舞我舟，尾胁蜿蜒束吾橹。",
            "怒声如雷雷火烈，腥风鼓天天如雾。",
            "我观蛟龙等一戏，众面仓惶独无怖。",
            "平生忠信天自知，死葬江鱼未应悞。",
            "须臾水天碧镜浄，顺风入帆风若御。",
            "历阳古岸舣荒亭，寒云澹澹依江树。",
            "江南山水天下奇，更在江山奇险处。",
            "朱门玉窗带青嶂，想见君家傍烟屿。",
            "我今西来二十年，梦寐江南见幽趣。",
            "夫君何为抱奇术，轻去故乡踏长路。",
            "胸中秀气未甘蛰，欲继君平齐季主。",
            "术高不肯等闲售，惟喜遨游卜卿辅。",
            "尔来山郭坐空馆，怜我困穷为推数。",
            "阅人多矣君自信，归去来兮余已悟。",
            "少年飞动已知非，老来忧患宁堪顾。",
            "壮时犹愧不如人，岂复衰残强驰骛。",
            "傥来轩冕任去留，纵有功名逼迟暮。",
            "箕山之阴颍水湄，二顷荒田安𤱶亩。",
            "曲肱饮水吾自乐，乘坚齿肥乌足慕。",
            "吾生贫贱吾自知，不解胁肩求贵富。",
            "我如富贵当蚤得，已可通侯封万户。",
            "惟有退身可自如，造物哀怜应不拒。",
            "扁舟常系屋南溪，会当乘兴江南去。"
        ],
        "title": "赠卜者张生歌张历阳人也",
        "id": "77ae8435-1a68-4a7b-83c6-fd3ae76789c5"
    },
    {
        "author": "李廌",
        "paragraphs": [
            "吁嗟憧憧之民兮，何终身不灵耶。",
            "不能挥毫縻青天耀白日，胡为乎布衣韦带事读书。",
            "不能坐穷庐运筹算，胡为乎骑马试剑轻其躯。",
            "项籍耻作百夫勇，禹行舜趣犹贱儒。",
            "惫乎四支愁五脏，不能成功竟何如，胡为乎直待临老空嗟吁。",
            "盍归乎来，盍归乎来。",
            "长桥系白鲤，摆尾向天台。",
            "风流李北海，雄望摩九垓。",
            "长卿向穷时，尚为临邛咍。",
            "北邙古墓空蒿莱，胡为乎须上黄金台。"
        ],
        "title": "胡为乎行赠丘公美",
        "id": "e7727ec9-f7e7-40b3-b392-35114aa4a3af"
    },
    {
        "author": "李廌",
        "paragraphs": [
            "中秋月，风露凄清光倍洁。",
            "皓气澄霄万象沉，孤光散彩繁星灭。",
            "中秋潮，江海鲸波此日高。",
            "倒卷东溟荡平陆，逆撼九江翻怒涛。",
            "治平初年岁执徐，越王国邸生英儒。",
            "虎腰燕颔岩电目，凤准犀颅冰雪肤。",
            "九天月华为爽气，识照古今窥圣秘。",
            "胸中洞达不容尘，莹似太华无滓濊。",
            "浙江潮头为骏声，名满宇县高峥嵘。",
            "词源落笔波涛动，冯夷阳侯皆震惊。",
            "裕陵求人如不足，搜选羣材起岩谷。",
            "网罗英雄至四海，晚获天麟在王族。",
            "除书令上芸香阁，中秘校雠专笔削。",
            "辞荣宁作卿寺僚，外迁肯入诸侯幕。",
            "人嗟官冷久淹回，我知解养王佐才。",
            "圣朝方欲相宗室，黑头作公坐三台。",
            "年年特班谢明主，宝床礼物来傍午。",
            "两军戏伎候掖门，马首迎归入公府。",
            "我虽无能世或取，尚可与君为诏语。"
        ],
        "title": "赵德麟中秋生日",
        "id": "78d2986b-dcb1-4f5a-9668-ba10cfa4f6fd"
    },
    {
        "author": "李廌",
        "paragraphs": [
            "畴昔翰林苏谪仙，溪藤写赠眉石篇。",
            "欲寻此砚副此什，婺源烟水空茫然。",
            "君家宝砚多奇石，一一玄圭与苍璧。",
            "此砚初来众砚疑，厕居末品真可惜。",
            "宝林大士千亿身，吾家古画妙入神。",
            "欲持吾画易君砚，庶几速证西来因。",
            "我持君砚复何为，嵩山之阳颍水湄。",
            "茹藜咀藿坐蓬荜，潄流枕石书新诗。",
            "万事推迁皆传舍，世间孰是常存者，画砚伊余聊税驾。"
        ],
        "title": "以古画观音易眉子石砚歌",
        "id": "bea614d3-c004-4504-816a-b37d0edabcc6"
    },
    {
        "author": "李廌",
        "paragraphs": [
            "古井嵌空下如屋，寒泉馥冽甘如饴。",
            "昔人传是龙蜃窟，睡未千岁人不疑。",
            "云蒸每见飞雳火，沉绠或惹髯间牦。",
            "安得海奴秉犀炬，乘月夜照窥端倪。"
        ],
        "title": "冽泉亭诗",
        "id": "f10df335-4c77-4df8-87e0-a3eecfaee488"
    },
    {
        "author": "李廌",
        "paragraphs": [
            "翠荇弄水时出没，紫莼浸滑涎蜿蜒。",
            "川光遥接行潦前，野气空阔浮寒烟。",
            "常思郢客解刺舡，岂解乘槎上青天。",
            "又思吾儿能测渊，岂能夺得骊颔蠙。",
            "上升却回复入海，只恐澄海为桑田。"
        ],
        "title": "东湖诗",
        "id": "525a0d28-082e-4698-bd35-0cf93004fea4"
    },
    {
        "author": "李廌",
        "paragraphs": [
            "半阴半晴恼乱我，不禁春意惟殢春。",
            "黄莺丁宁舌初转，杨花轻盈来弄人。",
            "东家秋千多美女，舞腰娉婷衣金缕。",
            "彩索徘徊渐渐高，墙头见人羞欲住。",
            "柳下谁家薄媚郎，立马昂头不肯去。"
        ],
        "title": "对春二首  其一",
        "id": "c14011c7-8c6e-4903-b0e1-d0e79ca764d6"
    },
    {
        "author": "李廌",
        "paragraphs": [
            "一点两点催花雨，章台走马无尘土。",
            "少年去老能几时，买笑金钱不须数。",
            "高阳酒徒多白发，长安佳妓今老妪。",
            "共君把酒莫厌多，作意强作青春主。",
            "文章放行多气焰，笔画把捉无精神。",
            "愿得神王如六通，日写万卷酬青春。"
        ],
        "title": "对春二首  其二",
        "id": "1a473f84-7ab0-43d0-8dfc-b7c86ab01b88"
    },
    {
        "author": "李廌",
        "paragraphs": [
            "半生虚老太平日，一日不知人不识。",
            "鬓毛斑斑黑无几，渐与布衣为一色。",
            "平时功名众所料，数奇辜负师友责。",
            "世为长物穷且忍，静看诸公树勋德。",
            "欲持牛衣归颍川，结庐抱耒箕隗前。",
            "祇将残龄学农圃，试问瀛洲紫府仙。"
        ],
        "title": "某顷元佑三年春礼部不第蒙东坡先生送之以诗黄鲁直诸公皆有和诗今年秋复下第将归耕颍川辄次前韵上呈编史内翰先生及乞诸公一篇以荣林泉不胜幸甚",
        "id": "d11b9c18-3bb4-4ba1-a57e-dfe1dca78641"
    },
    {
        "author": "李廌",
        "paragraphs": [
            "阴阴老栢森庭牖，外脱中空若虚缶。",
            "崔仙授剑栢遂神，剑气腾天剑声吼。",
            "顷年天师受丹诀，此地精思岁华久。",
            "玉函金匮发灵崖，因使阴符诬虎口。",
            "殿中真人道玄笔，笔妙飞扬传不朽。",
            "霜发羽人逢白叟，间岁已闻踰九九。",
            "神游八极吾所愿，道骨仙风愧无有。",
            "欲赋大鹏思子微，恐尔年龄亦为偶。"
        ],
        "title": "精思观崔道士授剑柏中剑常吼若雷",
        "id": "c9fa76b6-1053-4ce0-91ec-14dace5a756d"
    },
    {
        "author": "李廌",
        "paragraphs": [
            "凡夫冥冥不知晓，劫尘流浪如沙扫。",
            "上天宫阙隔青云，九原垄墓空秋草。",
            "神仙有意怜下土，独取飙车出三岛。",
            "张翁陋巷贫且贤，箪饷瓢浆久怀宝。",
            "羽客飞来自何所，蓬荜相迎笑相劳。",
            "高谈妙理妙道本，定是青牛度关老。",
            "仙丹无形有真气，一视传灵入凡枣。",
            "聊分七枣遗张翁，一饵云充千岁饱。",
            "张公不食今几年，齿如儿童颜色好。",
            "我闻神仙本无滓，诸漏皆空体玄道。",
            "姑射神人饮风露，淮南鸡犬依丹灶。",
            "真诠自然本简易，不在劳形勤补脑。",
            "封山航海漫殚费，叶衣草茹空枯槁。",
            "况乃纷纷五浊世，粒食火化常热恼。",
            "余苦风尘衰太早，绿发苍苍半玄缟。",
            "青春堂堂暗中去，常恐余生似潢潦。",
            "何当刀圭借残龄，相与神游超八表。"
        ],
        "title": "张居士歌",
        "id": "ebbbd1b7-254d-4985-9e91-d810f862b28a"
    },
    {
        "author": "李廌",
        "paragraphs": [
            "延平双剑朝丰城，钟山之钟挟以行。",
            "延平春浪拂天地，左右两龙雷火鸣。",
            "建隆真人君八极，河伯效珍宝钟出。",
            "不似汾睢发鼎光，泛泛逆流浮万镒。",
            "诏赐阊阖濯龙宫，声掩景阳闻九重。",
            "吾闻此钟亦神物，独肯寒溪就埋没。"
        ],
        "title": "钟山钟",
        "id": "f75ae9e5-6b1f-4fae-9d5c-e246a3878362"
    },
    {
        "author": "李廌",
        "paragraphs": [
            "庚寅十月二十五，晓分黑帝临丹府。",
            "怒来鞭掠玉麒麟，下降英灵佐明主。",
            "庐江从此生奇贤，便是奇人祝乐天。",
            "鼎沸弦歌一百里，双鳬舞水又三年。",
            "部民共献长生酒，鸾鹤庄椿只依旧。",
            "我咏蟠桃别有春，何须更祝人间寿。"
        ],
        "title": "舞阳令祝乐天再任",
        "id": "71d3c28b-da3b-4129-8e39-8695771160d5"
    },
    {
        "author": "李廌",
        "paragraphs": [
            "发轫嵩麓背烟岩，解维水程仍二三。",
            "杞邦想见旧风烈，许邑自知诚子男。",
            "天地忧怀真过计，文献不足良可惭。",
            "放舟适未觏君子，白头终期老江潭。"
        ],
        "title": "元佑六年夏自阳翟之睢阳迓翰林苏公自杞放舟至宋",
        "id": "15665d1b-6707-488c-b2a9-59deef21e520"
    },
    {
        "author": "李廌",
        "paragraphs": [
            "匠执斤兮道周，称百寻以弗用兮谷之幽。",
            "屈轮囷以为杯兮，孰谓贤于杞柳。",
            "揉吾性以矫真兮，宁全天以为寿。",
            "乐吾乐兮，乐不汝违。",
            "乐不汝违兮，盍归乎来哉。",
            "犀何尤兮以角累，象何咎兮齿为灾。",
            "童牛夭兮，职骍刚而茧栗。",
            "龟告犹以灼兆兮，宁泥中以曳尾。",
            "珠缀旒兮，悔夜光不祥。",
            "玉为圭瑞兮，痛山辉之为殃。",
            "乐吾乐兮，乐不汝违。",
            "乐不汝违兮，盍归乎来哉。",
            "兰九畹兮芬芗，芝三秀兮焜煌。",
            "山嵷嵷兮呈姿，川溶溶兮摇光。",
            "风駃駃兮历楯，云缤缤兮度梁。",
            "药为衣兮薜为裳，椒为醴兮桂为浆。",
            "乐吾乐兮，乐不汝违。",
            "乐不汝违兮，盍归乎来哉。"
        ],
        "title": "拟楚词",
        "id": "f5d93a59-8184-42ce-9b16-b84779026593"
    },
    {
        "author": "李廌",
        "paragraphs": [
            "嗟美人兮何之，抚千祀兮增悲。",
            "咎司命之匪仁兮，弗庇下民。",
            "故啬数于令人兮，俾弗俪乎常期。",
            "既闿端之引大，复柅止而絷维。",
            "仰天衢而愿骋兮，羌为惠之罔终，嗟美人兮怀思。",
            "閟灵修而自珍兮，宁燕婉而倚巾。",
            "彼鹈鴂之早鸣兮，欲众芳之陨衰。",
            "亮汝怀之匪良兮，喜佳卉之具腓。",
            "灵芝遑恤汝以自芳兮，亦三秀而呈姿。",
            "候虫呻吟而竞秋兮，熠耀夕飞而流光。",
            "蚊角翼而虎噬兮，或负岳而成雷。",
            "俄岁运之徂征兮，复尔龄之几何。",
            "彼大椿之先秋兮，意松栢之後凋。",
            "属岁寒之太甚兮，雪霜窘而烦威。",
            "春归来兮旸谷温，条风发兮百卉菲。",
            "土泉闭兮崔嵬，独玄黄兮就萎。",
            "委长年兮涧滨，匠初顾兮弗辰。",
            "感佳时兮嗟美人，蜕遗荣兮上宾天。",
            "我吁天兮九阍，如可赎兮百身。"
        ],
        "title": "嗟美人词",
        "id": "7ef2d08b-4a29-4e81-a938-1dd51d809941"
    },
    {
        "author": "李廌",
        "paragraphs": [
            "君门如天深九重，君王如帝坐法宫。",
            "人生难处是安稳，何为来此骊山中。",
            "复道连云接金阙，楼观隠隠横翠红。",
            "林深谷暗迷八骏，朝东暮西劳六龙。",
            "六龙西幸峨眉栈，悲风便入华清院。",
            "霓裳萧散羽衣空，麋鹿来游墟市变。",
            "我上朝元春半老，满地落花人不扫。",
            "羯鼓楼高挂夕阳，长生殿古生青草。",
            "可怜吴楚两酰鸡，筑台未就已堪悲。",
            "长杨五柞汉幸免，江都楼成隋自迷。",
            "由来流连多丧德，宴安鸩毒因奢惑。",
            "三风十愆古所戒，不必骊山可亡国。"
        ],
        "title": "骊山歌",
        "id": "faf8e51e-96b9-41fe-8ac0-cfde20b6f3b6"
    },
    {
        "author": "李廌",
        "paragraphs": [
            "次公不许画麒麟，孝宣妙选知名臣。",
            "拜公之像想风度，乃是云台子颜之文孙。",
            "元丰天子建原庙，玉宇万栋临端门。",
            "累朝名臣俨冠剑，列圣御坐开干坤。",
            "修廊秘殿锁春色，彷佛音容皆骏奔。",
            "相君相业皆元元，旗常彝鼎定书勋。",
            "仪形在殁侍神考，英气噩噩凝天阍。",
            "嗣皇方思服盛美，欲考辟公观列文。",
            "君传兹图落人世，世人遂得知瑜璠。",
            "吾知袁公固有後，能平楚狱竟无冤。",
            "召公甘棠犹不伐，卫武之德谁能谖。",
            "君不见温公之像满人间，愿广此图令并传。"
        ],
        "title": "观吴正献真",
        "id": "8e03ba3e-6358-4dad-a4dd-213ca598235a"
    },
    {
        "author": "李廌",
        "paragraphs": [
            "性禀方外正，人怜节瘦轻。",
            "持携防水潦，杀活奈山精。",
            "直以中圆称，名因义类清。",
            "若将灵寿比，未可贱书生。"
        ],
        "title": "方竹杖和功远",
        "id": "8c3b93d0-70d9-45d4-834a-6de4640c3050"
    },
    {
        "author": "李廌",
        "paragraphs": [
            "白水弄青秧，晨烟着柳行。",
            "羁怀正飘泊，陂路转微茫。",
            "苹际鹭鸥下，塍边菱荇香。",
            "相从寻胜事，萧飒兴何长。"
        ],
        "title": "同张公硕梅耕道访董畸老郊居  其一",
        "id": "dd7f4bd3-2570-4220-8fa1-21d77da156e7"
    },
    {
        "author": "李廌",
        "paragraphs": [
            "㶏水官桥路，将军甲第新。",
            "绿沉闲结锈，棐几浄无尘。",
            "下榻喜宾至，问田怜我贫。",
            "相逢便倾倒，晚岁定情亲。"
        ],
        "title": "同张公硕梅耕道访董畸老郊居  其二",
        "id": "2e5e51e0-7297-4670-8c54-de0d582d211b"
    },
    {
        "author": "李廌",
        "paragraphs": [
            "青云两高士，肯伴老夫游。",
            "方驾相追逐，通宵复献酬。",
            "诗书嗟失计，农圃话良谋。",
            "日後耦耕伴，悬知总白头。"
        ],
        "title": "同张公硕梅耕道访董畸老郊居  其三",
        "id": "895475fb-7609-4638-987e-96fe727617ca"
    },
    {
        "author": "李廌",
        "paragraphs": [
            "春花富红紫，黄菊与秋宜。",
            "风劲幽香怯，露晞寒艳滋。",
            "孤标虽独步，呈秀此何迟。",
            "欲待羣芳歇，专荣占一时。"
        ],
        "title": "秋菊",
        "id": "30603555-a0d4-4c30-a2ac-6f82ac5f7dcf"
    },
    {
        "author": "李廌",
        "paragraphs": [
            "郊原千里望，好是暮秋时。",
            "欲尽登临兴，惟应杖屦宜。",
            "鹗鵰方得意，燕雀彼焉知。",
            "黄犬苍鹰去，谁家年少儿。"
        ],
        "title": "秋郊",
        "id": "f4d50ff4-f8a3-48fb-adc1-0b9165af1594"
    },
    {
        "author": "李廌",
        "paragraphs": [
            "岸走舟安稳，逍遥若步虚。",
            "晴烟迷白鹭，春水见浮鱼。",
            "桑树连坡种，人家夹水居。",
            "年丰村舍好，稚子学诗书。"
        ],
        "title": "出城",
        "id": "9afc5c06-6103-49f4-9b5a-94a0c01b330c"
    },
    {
        "author": "李廌",
        "paragraphs": [
            "山色带晴云，云山远莫分。",
            "寒林迥萧散，秀气自氤氲。",
            "定有丘园士，彼同麋鹿羣。",
            "弓旌访岩谷，谁为上方闻。"
        ],
        "title": "秋山",
        "id": "f1093a77-c359-485b-abd7-14f03741c287"
    },
    {
        "author": "李廌",
        "paragraphs": [
            "寂历古关道，早秋生晓寒。",
            "空蒙朝雨细，憔悴客衣单。",
            "事逐烟鸿远，情随雪鬓闲。",
            "萧萧倦游意，天际路漫漫。"
        ],
        "title": "寂历古关道二首  其一",
        "id": "c02517a2-3d1c-400c-ac77-b1d4f00c7a26"
    },
    {
        "author": "李廌",
        "paragraphs": [
            "寂历古关道，晓烟寒未分。",
            "愁情满秋草，归思隔黄云。",
            "客路自多感，宿酲犹带醺。",
            "萧萧倦游意，况乃久离羣。"
        ],
        "title": "寂历古关道二首  其二",
        "id": "60ea778c-0bf9-44b6-800b-8b02812336e1"
    },
    {
        "author": "李廌",
        "paragraphs": [
            "秋日生春意，林间闻晓莺。",
            "奈何时序晚，不及候虫鸣。",
            "摇落无多感，芳菲会满城。",
            "好音宜自默，反舌可无声。"
        ],
        "title": "秋莺诗",
        "id": "d133a1a1-dba6-4ed8-9045-508e45346a4f"
    },
    {
        "author": "李廌",
        "paragraphs": [
            "过时悲既往，适用复相先。",
            "世事蓂生陨，人情月晦圆。",
            "寒凉非尔适，衰歇岂余捐。",
            "岁事待秋敛，农夫期有年。"
        ],
        "title": "秋扇和之道",
        "id": "5b9ce1f8-9d55-48cf-bc84-07b85b99ace0"
    },
    {
        "author": "李廌",
        "paragraphs": [
            "诗道今萧索，骚人古困穷。",
            "夜寒金殿冷，秋静蜀关空。",
            "厩隶縻宛马，坛巫诔守宫。",
            "采珠探水府，丝黍慎蛟龙。"
        ],
        "title": "续题郭功甫诗卷",
        "id": "d854f47c-68ef-4b62-8412-b149ba21ced4"
    },
    {
        "author": "李廌",
        "paragraphs": [
            "世俗匪吾谋，嘉篇常见投。",
            "旧交皆炫曜，夫子独淹留。",
            "礼乐尚虚器，衣冠何自囚。",
            "秪应凉冷後，萧飒更清秋。"
        ],
        "title": "戏赠史次仲",
        "id": "282367d7-b494-4ae6-a5ba-f6a7f9850708"
    },
    {
        "author": "李廌",
        "paragraphs": [
            "秋色已飘零，凄凄晓更清。",
            "芜城宿残霭，云日递微明。",
            "瓦冷寒霜色，庭空槁叶声。",
            "悲欢更盈耳，箫鼓和铙钲。"
        ],
        "title": "秋晓",
        "id": "6433fdad-3b0d-477c-9cfe-e9720e17fcd5"
    },
    {
        "author": "李廌",
        "paragraphs": [
            "君笑吾痴绝，吾知自不痴。",
            "远游陪胜士，归橐有新诗。",
            "笑觉山途近，寒因酒力迟。",
            "相从畏嘲嚯，别後复怀思。"
        ],
        "title": "青泥雪中和德麟韵",
        "id": "2adb79bd-cef9-4cae-b831-0aa0bd0aade5"
    },
    {
        "author": "李廌",
        "paragraphs": [
            "粉蝶尔何知，秋深尚戏飞。",
            "怜渠迷节物，犹若弄春晖。",
            "露叶今非昔，霜丛畴可依。",
            "篱边菊无几，薄命寄余菲。"
        ],
        "title": "秋蝶",
        "id": "0f48c5c8-a653-417a-a829-a7d272f50592"
    },
    {
        "author": "李廌",
        "paragraphs": [
            "晚日明青嶂，春风送马蹄。",
            "数朝秦岭北，今夜洛阳西。",
            "禁水绿波满，芜城碧草齐。",
            "客心归更速，解辔恨栖鸡。"
        ],
        "title": "宿路北",
        "id": "6db1e196-e555-4fbc-a2f2-b6c2664b9d7b"
    },
    {
        "author": "李廌",
        "paragraphs": [
            "质为浮休弃，形惟好古宜。",
            "埏陶异甓砾，香火近神祇。",
            "冷暖非恒德，兴衰彼一时。",
            "舍兹何所适，尔意勿迟迟。"
        ],
        "title": "分题得古香炉",
        "id": "f633c988-ec88-49b0-a495-b0aaea8de1c8"
    },
    {
        "author": "李廌",
        "paragraphs": [
            "闻道端溪好，疑应为土风。",
            "彼人非博识，此语未为公。",
            "野客虽云美，才华恐未同。",
            "濡毫滋墨外，文涣亦徒空。"
        ],
        "title": "和次仲砚诗",
        "id": "a58fcaa1-86f8-4cb8-9fae-594f089b56d9"
    },
    {
        "author": "李廌",
        "paragraphs": [
            "秋溪已澄彻，山色贮溪中。",
            "云度前洲白，霞生别峤红。",
            "波澜寒自鉴，鱼雁共游空。",
            "弃置功名念，羊裘作钓翁。"
        ],
        "title": "秋溪",
        "id": "1cf3fc35-0f40-424f-aa79-1578bd9d8ba1"
    },
    {
        "author": "李廌",
        "paragraphs": [
            "钓国固有术，直钩宁漫劳。",
            "吾常鄙龙伯，岂复羡琴高。",
            "濯足风波地，游心虎豹韬。",
            "谁云无是子，天下自嚣嚣。"
        ],
        "title": "钓台  其一",
        "id": "30c757a9-8eb8-42a1-87ba-670938fa2608"
    },
    {
        "author": "李廌",
        "paragraphs": [
            "此地有天险，双台千仞冈。",
            "眼宽知世窄，望极使神伤。",
            "惨澹诸峰立，萦纡一水长。",
            "振衣怀古罢，新句入斜阳。"
        ],
        "title": "钓台  其二",
        "id": "b61e6d38-ce89-4375-9f74-698ebcf5a07e"
    },
    {
        "author": "李廌",
        "paragraphs": [
            "万籁静中起，扶摇风怒号。",
            "半天鸣剑戟，平地卷波涛。",
            "鹢退宋都疾，鹏抟溟海高。",
            "贺兰吹不尽，何用战蓬蒿。"
        ],
        "title": "秋风",
        "id": "2138c671-a214-42a9-b808-824583a00ae3"
    },
    {
        "author": "李廌",
        "paragraphs": [
            "蚤岁青云近，英声四海驰。",
            "能怀天下宝，独让月中枝。",
            "既已登龙坂，咸观入凤池。",
            "如何老清禁，偃蹇卧明时。"
        ],
        "title": "范蜀公挽诗  其一",
        "id": "3df97f9e-2b7c-4851-bf37-1fc12ca95a3e"
    },
    {
        "author": "李廌",
        "paragraphs": [
            "仁人宜有勇，无欲故能刚。",
            "凛凛回天力，危危极谏章。",
            "一言扶日御，万古正干纲。",
            "首犯龙鳞意，渊衷亮未忘。"
        ],
        "title": "范蜀公挽诗  其二",
        "id": "565e8713-c53b-469c-96e8-c469c17b303c"
    },
    {
        "author": "李廌",
        "paragraphs": [
            "庆宁虽首议，濮庙一何公。",
            "君子初无党，贤臣惟尽忠。",
            "死生全大节，社稷倚元功。",
            "疾彼梁丘子，依违秪尚同。"
        ],
        "title": "范蜀公挽诗  其三",
        "id": "179cf0e1-1dc0-41e1-b0ca-4c9fc489f9b3"
    },
    {
        "author": "李廌",
        "paragraphs": [
            "荆舒昔未惩，抗疏誓身争。",
            "卫鞅虽难屈，桑羊屡请烹。",
            "危言知不用，脱屣谢浮荣。",
            "岂恋三台近，全无万世清。"
        ],
        "title": "范蜀公挽诗  其四",
        "id": "fa827ef6-e2e7-46ce-a6a1-50bceec877c8"
    },
    {
        "author": "李廌",
        "paragraphs": [
            "直气犯荆舒，承明下玉除。",
            "禁林余谏藁，蜀道拥安车。",
            "自谓三宜去，吾知众莫如。",
            "谁为忠义传，事事举堪书。"
        ],
        "title": "范蜀公挽诗  其五",
        "id": "cc54f46d-982e-4b78-a12e-f213285f2e0d"
    },
    {
        "author": "李廌",
        "paragraphs": [
            "嗣皇思故老，趣诏侍筵经。",
            "驷马空频驾，高鸿本自冥。",
            "苍生虽绝望，盛德愈流馨。",
            "出处俱全节，辉光并日星。"
        ],
        "title": "范蜀公挽诗  其六",
        "id": "c70f336b-6725-4264-bc3d-ff22a64a5a7c"
    },
    {
        "author": "李廌",
        "paragraphs": [
            "关雎久盈耳，魏阙亦游心。",
            "不废江湖乐，亲调钟磬音。",
            "九重初击拊，千代正哇淫。",
            "器在人亡矣，哀哉泪满襟。"
        ],
        "title": "范蜀公挽诗  其七",
        "id": "9bd9e13f-4764-4385-b24b-0b529d65fb58"
    },
    {
        "author": "李廌",
        "paragraphs": [
            "重望晋随会，清明越大夫。",
            "忘身安社稷，寄傲老江湖。",
            "黼冕固已远，黄金犹可模。",
            "旌贤宜异数，愿上孝宣图。"
        ],
        "title": "范蜀公挽诗  其八",
        "id": "65009c88-0ee1-4a98-bfb5-4d112027bf5d"
    },
    {
        "author": "李廌",
        "paragraphs": [
            "八十虽云寿，吾嗟未及期。",
            "方之昔卫武，犹不至期颐。",
            "幸处仁人里，叨膺国士知。",
            "空余恋轩想，况复九原悲。"
        ],
        "title": "范蜀公挽诗  其九",
        "id": "d5539e8f-237c-43d0-b241-dd967aad70d4"
    },
    {
        "author": "李廌",
        "paragraphs": [
            "众乐西南圃，从公数共游。",
            "清无马融帐，荣预李膺舟。",
            "河汉德星陨，山川英气收。",
            "孤生筑场意，索寞向新丘。"
        ],
        "title": "范蜀公挽诗  其一○",
        "id": "f20faa7c-078c-40f0-87e3-e4a7e1e893e6"
    },
    {
        "author": "李廌",
        "paragraphs": [
            "自信仁由己，深知道满门。",
            "才华辉日域，嘉誉达天阍。",
            "坦腹方趋进，亨衢迓骏奔。",
            "欲令唐晋後，不独美姚温。"
        ],
        "title": "光禄朱卿挽词  其一",
        "id": "5bf95b3e-d0d7-4a47-98b7-917af11c2296"
    },
    {
        "author": "李廌",
        "paragraphs": [
            "要路多知己，期公集有庸。",
            "行趋青琐闼，荣拜紫泥封。",
            "帝室常虚席，侯邦久卧龙。",
            "空余遗爱颂，安得镂斯镛。"
        ],
        "title": "光禄朱卿挽词  其二",
        "id": "cf567965-b68d-4d54-bb5f-fe2cfedfe2f2"
    },
    {
        "author": "李廌",
        "paragraphs": [
            "省寺官联贵，曾升社稷臣。",
            "双瞻观日月，接迹望星辰。",
            "锡爵虽开国，封侯未富民。",
            "天扉如可到，直拟问通津。"
        ],
        "title": "光禄朱卿挽词  其三",
        "id": "0947928f-66de-4dd6-b2ed-51d3be4fa81e"
    },
    {
        "author": "李廌",
        "paragraphs": [
            "南国旧书生，今谁老更荣。",
            "朱轓频补郡，白首到名卿。",
            "牧守惟司命，官曹任老成。",
            "道孚姑已矣，何患不声名。"
        ],
        "title": "光禄朱卿挽词  其四",
        "id": "eb43748b-1ff4-4a48-a387-edeb58dfee67"
    },
    {
        "author": "李廌",
        "paragraphs": [
            "畴昔始龙馆，能声到海隅。",
            "兆民方菜色，境政独蒲卢。",
            "尚頼德弥邵，安知今也无。",
            "犹闻江左郡，荒政徯来苏。"
        ],
        "title": "光禄朱卿挽词  其五",
        "id": "bfa08fed-95f4-48af-833e-2db11eaad8c4"
    },
    {
        "author": "李廌",
        "paragraphs": [
            "七十古云稀，公忠况未衰。",
            "言常思悟主，老更惜明时。",
            "雪发丹心被，君恩宝剑知。",
            "如何天不憗，直道竟何施。"
        ],
        "title": "光禄朱卿挽词  其六",
        "id": "e1cc7566-e5e2-4399-b8f9-55cb7e66fd89"
    },
    {
        "author": "李廌",
        "paragraphs": [
            "乐圃林泉好，藤萝荫古台。",
            "仰攀高节处，豫约挂冠来。",
            "凉月空堂影，新霜百草荄。",
            "凄清行乐地，履迹满苍苔。"
        ],
        "title": "光禄朱卿挽词  其七",
        "id": "8d2417a8-b6c7-4338-962a-cc018a7b3990"
    },
    {
        "author": "李廌",
        "paragraphs": [
            "沧海梦悠悠，关河壮气收。",
            "魂归伤委蜕，壑迥失虚舟。",
            "月暗菰蒲夜，山空木叶秋。",
            "可堪频怅望，松梓繄新丘。"
        ],
        "title": "光禄朱卿挽词  其八",
        "id": "7511bd61-7125-44b1-b281-509117025e98"
    },
    {
        "author": "李廌",
        "paragraphs": [
            "五十虽非寿，休嗟不憗遗。",
            "赏延姑可待，子贵竟何迟。",
            "异鹊惊蝉蜕，凄风落木芝。",
            "乘骢千里客，歌罢不胜悲。"
        ],
        "title": "光禄朱卿挽词  其九",
        "id": "77cb5f73-d760-4fb1-ac46-119e009b2d41"
    },
    {
        "author": "李廌",
        "paragraphs": [
            "蚤悟多金累，惟修俭与仁。",
            "考终虽罔愧，直道未容伸。",
            "地想流谦德，天惟赉善人。",
            "昭昭锡繁祉，余庆在振振。"
        ],
        "title": "光禄朱卿挽词  其一○",
        "id": "7ed97b30-58dd-4066-a1ea-a6f821f7b509"
    },
    {
        "author": "李廌",
        "paragraphs": [
            "陿隘区中世，殷勤招隠篇。",
            "应居小有洞，几见大椿年。",
            "庵废云埋谷，琴亡声在泉。",
            "至言曾悟主，持此合升天。"
        ],
        "title": "贺兰先生诗同陈恬叔易和节度使王汉忠韵",
        "id": "4411e627-7f3d-454c-b845-2ad8df0607e3"
    },
    {
        "author": "李廌",
        "paragraphs": [
            "朅来游汝海，初识鲁公真。",
            "盛德宜蒙祀，英姿俨若神。",
            "典刑虽异代，勋绩在蒸民。",
            "忆昔艰难际，生逢历数屯。",
            "羯胡来蓟漠，戎马度咸秦。",
            "河朔皆朝虏，平原独挺身。",
            "蜡书通帝所，羽檄论邦邻。",
            "许国心无二，孤军气复振。",
            "弟兄同义烈，生死剧酸辛。",
            "已怪酬庸薄，那闻左降频。",
            "江湖销岁月，省闼牾经纶。",
            "相国心多忌，军容愤复伸。",
            "同朝缘妬媢，啖贼俾邅迍。",
            "辄堕奸邪计，刚期跋扈驯。",
            "咥凶令履尾，纳谏为婴鳞。",
            "假手虽云智，挤贤太不仁。",
            "茹毡苏武馁，决眦蔺生嗔。",
            "误问长安使，宁为叛将宾。",
            "一时全大节，千古仰清尘。",
            "缅想神如在，推迁迹已陈。",
            "谋谟存汗简，字画徧苍珉。",
            "论世吾求友，之人德可亲。",
            "讵云黄壤隔，犹胜白头新。",
            "端欲希忠义，常期齿搢绅。",
            "今虽逄圣旦，止愿作良臣。",
            "惟冀尊王室，宁思秉国钧。",
            "傥令冠獬廌，犹可画麒麟。",
            "古寺今如昔，泉扃夜不晨。",
            "何人同李翰，纪事比张巡。",
            "感慨瞻遗像，潸然泪满巾。"
        ],
        "title": "颜鲁公祠堂诗",
        "id": "6834798b-ff78-460c-95cb-f57ac8c046c5"
    },
    {
        "author": "李廌",
        "paragraphs": [
            "圣主躬仁政，羣方布诏条。",
            "洪恩温海峤，嘉颂满刍荛。",
            "聚敛除奸吏，依违屏具僚。",
            "钧衡无硕鼠，城社绝余妖。",
            "皇化思无外，王心远欲昭。",
            "咨询黄阁老，选命紫宸朝。",
            "丹禁传天诏，飞星下使轺。",
            "书旌分蜀道，揽辔步烟霄。",
            "急峡瞿塘险，孤城白帝遥。",
            "巴山连浪远，汉节拂云飘。",
            "按部清时好，观风乐事饶。",
            "诗成思老杜，鬼哭想残萧。",
            "已佩黄金印，当簪七叶貂。",
            "不应淹僻陋，从此上扶摇。"
        ],
        "title": "程高承议赴夔路转运判官求诗",
        "id": "b3b55dec-cca5-436d-93ba-c464d2ba2ad5"
    },
    {
        "author": "李廌",
        "paragraphs": [
            "佑圣生贤佐，天心在抚民。",
            "昌期膺治运，谷旦降元臣。",
            "四序功成晚，三台耀拱辰。",
            "严凝气刚劲，謇谔性忠纯。",
            "凛凛风霜操，优优雨露仁。",
            "高才映今古，妙学洞天人。",
            "黼黻文华国，渊源德润身。",
            "四朝师令望，百辟仰清尘。",
            "射策明三道，观光耀九宾。",
            "咸知帝赉说，复诵岳生申。",
            "视草金銮殿，登庸凤诏春。",
            "夔龙名不陨，鲁卫政相因。",
            "交荫槐阴茂，联华棣萼亲。",
            "庙堂熙帝载，衮绣并天伦。",
            "政柄劳无惮，侯邦逸久均。",
            "偃藩心固乐，调鼎味宜新。",
            "上宰虚黄阁，除书下紫宸。",
            "百神怀景福，万化入鸿钧。",
            "阴德施黎庶，休功格昊旻。",
            "自当侔带砺，讵止约松椿。",
            "贱士睎高躅，趋风愧下陈。",
            "愿言千万寿，献颂敢辞频。"
        ],
        "title": "上翰林眉山先生苏公",
        "id": "a3dc7386-c7bd-478c-80bd-b095fac0b1ba"
    },
    {
        "author": "李廌",
        "paragraphs": [
            "孝治依文母，皇图锡圣王。",
            "虚心思启沃，妙选尽忠良。",
            "近侍崇儒术，先生被宠光。",
            "周邦柱下史，魏阙紫微郎。",
            "禁殿联常棣，天池浴凤凰。",
            "挥毫青琐闼，簪笔御炉香。",
            "德镇千钧重，文辉万丈长。",
            "昌时逢式谷，吾道喜弥彰。",
            "视草严宸暮，论思子夜央。",
            "槐边星转角，花底鹭分行。",
            "岂但居华省，行闻上玉堂。",
            "终期衮衣拜，慰此士夫望。"
        ],
        "title": "小苏先生九三丈自司谏拜起居郎权中书舍人廌作诗以贺",
        "id": "12b854e5-817c-4039-bd63-6f86be225ec3"
    },
    {
        "author": "李廌",
        "paragraphs": [
            "青冥联翼鹄，志节傲云机。",
            "凶变家多难，年荒岁愈饥。",
            "运乖生事拙，贫病壮心违。",
            "蚤岁忧虞少，今春弟妹归。",
            "气悲縻骆马，心感动摇徽。",
            "命矣无伤已，时哉叹式微。",
            "自从中夏瘦，半减去年肥。",
            "气槩摩天鸷，文华耀日翚。",
            "饮川容鼹鼠，障日让犁犩。",
            "南亩时躬稼，虚堂昼掩扉。",
            "有秋缘力穑，高节本知几。",
            "路入东城远，人行北道稀。",
            "树头云蔼蔼，草际蝶馡馡。",
            "古岸连樊圃，秋城秀蕨薇。",
            "断洪流滓泞，独木过欹巍。",
            "䆉稏香纷馥，菰蒲绿映围。",
            "访君非旦旦，相见亦依依。",
            "为问奚为乐，言他复谓譩。",
            "孝思诚辟色，傃隠始深讥。",
            "不见前贤者，何尝虑世非。",
            "浩歌行拾蕙，雩咏浴于沂。",
            "俨雅诚诗社，凄凉近钓矶。",
            "夜阶鸣蟋蟀，秋砌响蛜蝛。",
            "竹坞留残月，林虹带落晖。",
            "龟翻朝露叶，鱼动落莲衣。",
            "诗句时评品，曹刘幸发挥。",
            "鲛人龙颔宝，海客蚌胎玑。",
            "子意将全美，余心久所睎。",
            "众人皆卷舌，高论独其颀。",
            "掩月蟾蜍泣，飞霜蕙草葳。",
            "鲸鱼翻海浊，水碧带鱼飞。",
            "正可夷崧岱，公何愧隠扉。",
            "刚明文豹节，升降二龙旗。",
            "月满星藏彩，霞升燎有辉。",
            "愁魔攻肺腑，危坐复歔欷。"
        ],
        "title": "赠钱之道子武昆仲",
        "id": "3d937208-7963-44bd-bb54-ad731c4ac4ba"
    },
    {
        "author": "李廌",
        "paragraphs": [
            "轻澜沔满带维舟，新雨羣鱼藻际浮。",
            "既亦非知梁上乐，敢嗟彼有釜中忧。",
            "汉江水浊斑衣獭，楚岸烟深雪色鸥。",
            "未作金鳌莫惊惕，月澄清海漫如钩。"
        ],
        "title": "和杨元忠主簿观鱼",
        "id": "513043f4-82da-449a-9c54-8cc798ec8dff"
    },
    {
        "author": "李廌",
        "paragraphs": [
            "昆阳城下黍苗稀，寂历荒墟隠翠微。",
            "远想龙蛇方斗野，解驱虎豹使成围。",
            "乌知将拥河流断，定喜能令屋瓦飞。",
            "白水真人今物化，舂陵惟有荷锄归。"
        ],
        "title": "过昆阳城",
        "id": "06a8abe5-c667-4180-83fa-929ea4466e34"
    },
    {
        "author": "李廌",
        "paragraphs": [
            "轻云细雨放花时，才过清明已夹衣。",
            "拚得酒时教尽醉，可题诗处莫空归。",
            "丁宁莺语机关巧，轻薄杨花气力微。",
            "阊阖晚来行客尽，稚乌相趁入城飞。"
        ],
        "title": "和钱之道游虎丘二首  其一",
        "id": "f058d63d-b919-411d-86f5-ec7693c5ad1c"
    },
    {
        "author": "李廌",
        "paragraphs": [
            "石头槎牙占官道，松树老怪枿断云。",
            "骊龙睡隠潭水黑，雨积粪壤生朝菌。",
            "山光缭绕林朴樕，野气空阔云氤氲。",
            "归来月落天色莫，水边游女溅红裙。"
        ],
        "title": "和钱之道游虎丘二首  其二",
        "id": "8a9d7551-b210-449c-9d2c-c75a4f0138d3"
    },
    {
        "author": "李廌",
        "paragraphs": [
            "筑岩胥靡继甘盘，此道寥寥不复存。",
            "古庙秋风尘黯黯，故陵烟树月昏昏。",
            "君臣难遇真千载，岸谷谁知旧九原。",
            "魏尚端能似颇牧，独无新梦到天阍。"
        ],
        "title": "商高宗陵庙诗",
        "id": "21816e0e-40a2-4502-9937-3e629e6d146c"
    },
    {
        "author": "李廌",
        "paragraphs": [
            "今古俱无忌惮情，厄台犹敢尚为名。",
            "裔孙不复重瞳圣，俗目俱同瞽叟盲。",
            "见愠仲由空骯脏，脍肝盗跖尚彭亨。",
            "圣人道大故难用，谁听弦歌兕虎声。"
        ],
        "title": "厄台",
        "id": "aaf08a10-eea7-4194-a198-61f4032dc24b"
    },
    {
        "author": "李廌",
        "paragraphs": [
            "行过横烟杳霭中，低低茆舍绕蒿蓬。",
            "譍门见客僧如鹿，席地围炉火自红。",
            "隙壁射床千里月，破窗吟纸一川风。",
            "仆夫密劝休安枕，闻道穿窬是主翁。"
        ],
        "title": "宿大贾村僧寮",
        "id": "e418e74d-d743-4a23-bac0-6665423ea28a"
    },
    {
        "author": "李廌",
        "paragraphs": [
            "垄上弓旌降鹤书，戋戋璧帛贲乡闾。",
            "汉宫入奏贤臣颂，蜀道荣观驷马车。",
            "谁谓诸侯老宾客，归来华发伴樵渔。",
            "泮宫陈迹神游否，绛帐门生多石渠。"
        ],
        "title": "哀都官王申",
        "id": "c2075f95-3d99-4ba0-b6d3-f6952e009f60"
    },
    {
        "author": "李廌",
        "paragraphs": [
            "忽见微云别峤生，急缘危磴下峥嵘。",
            "势倾海岱千岩黑，力卷江湖万叶声。",
            "碧瓦依稀人暗喜，急溪湍涨马初惊。",
            "老僧宴坐朱门底，应笑狂夫冒险行。"
        ],
        "title": "大雨中游岳寺",
        "id": "dd7a1c05-8595-4636-b2f4-bbecde4e63a0"
    },
    {
        "author": "李廌",
        "paragraphs": [
            "曲玉回辉莹可观，秋冰壁立动涵澜。",
            "每嗟许国酬身晚，忽觉余光照胆寒。",
            "映座未容华表客，整簪空慕鵔鸃冠。",
            "云车一去桥山晚，宝镇于今下古坛。"
        ],
        "title": "镜屏诗二首  其一",
        "id": "6c2d62f1-c4e9-4a49-803a-c16794c10855"
    },
    {
        "author": "李廌",
        "paragraphs": [
            "凝澄不动水渊盘，风拂泉生或细澜。",
            "月影透帘朝日薄，龙辉绕匣夜光寒。",
            "玄冥借魄知神物，男子无闻已弱冠。",
            "照我精诚至麟阁，缓随弓剑上仙坛。"
        ],
        "title": "镜屏诗二首  其二",
        "id": "e7ddff88-fa66-4910-91fa-f5ac68ea8e66"
    },
    {
        "author": "李廌",
        "paragraphs": [
            "年少看书耻未多，壮心今岁沛中歌。",
            "带江黄帜有蹻跖，举国白头无绛何。",
            "为我忠谋能有几，匪人阿比敢言他。",
            "手攀荆葛藤萝近，敢把新凉取次过。"
        ],
        "title": "和二兄书事三首  其一",
        "id": "ad36a0f6-8cb5-4f0e-b47c-839411184a79"
    },
    {
        "author": "李廌",
        "paragraphs": [
            "逋逃内溃古云多，楚塞羣雄尚感歌。",
            "血飨彼猖神苟幸，庙谋非壮士谁何。",
            "将军威信当询众，决胜神机岂谓他。",
            "试把香囊问少子，淝川投策夜潜过。"
        ],
        "title": "和二兄书事三首  其二",
        "id": "c89fc053-e829-4e3b-ba10-37986686361c"
    },
    {
        "author": "李廌",
        "paragraphs": [
            "功名于我实何多，祇为浮华未浩歌。",
            "两月病痁诚已甚，半头白发似无何。",
            "诏惟选吁将从众，学贵师心在匪他。",
            "当世闻人知不少，片言敢谓众难过。"
        ],
        "title": "和二兄书事三首  其三",
        "id": "efc4afe2-e521-44e2-884e-d3b0670f822d"
    },
    {
        "author": "李廌",
        "paragraphs": [
            "为贫轩冕未忘情，宁使栖迟抱六经。",
            "安得神仙断鲸剑，拂开云翳露天青。",
            "雾浓玄豹终朝隠，冰薄猜狐抵夜听。",
            "昏垫直疑皆饮鸩，沉冥何苦辨清醒。"
        ],
        "title": "和郑十三东斋言事二首  其一",
        "id": "0cd79a51-e7c3-447f-8b36-f298ca1fa636"
    },
    {
        "author": "李廌",
        "paragraphs": [
            "春光故故恼人情，新葺茆茨欲醉经。",
            "积雨水衣龙颔滑，晚晴山翠佛螺青。",
            "月边柳色疏疏见，风外梅花细细听。",
            "半夜白云生石枕，润珠蒸湿醉魂醒。"
        ],
        "title": "和郑十三东斋言事二首  其二",
        "id": "136e9895-05cd-4c2d-9d74-50cad4da23b5"
    },
    {
        "author": "李廌",
        "paragraphs": [
            "我似羁縻遐徼州，君如霸府大诸侯。",
            "如何鼎食素烹饪，乃谓溪毛堪荐羞。",
            "驽马但能追十驾，铅刀奚可断千牛。",
            "鄙人粗亦知臧否，敢诮东家故日丘。"
        ],
        "title": "答孔榘处度见赠",
        "id": "8b3a942d-0331-4e87-8e72-4e26c8bd6c20"
    },
    {
        "author": "李廌",
        "paragraphs": [
            "谁言天地一无私，底事阳和到顶迟。",
            "暑气已交五六月，云中初见两三枝。",
            "可怜下土炎蒸日，却是青霄烂漫时。",
            "第有荣心莫嗟晚，物情先盛复先衰。"
        ],
        "title": "嵩顶六月芍药初发",
        "id": "fd8931b1-ea10-4261-a550-9d842d23b97f"
    },
    {
        "author": "李廌",
        "paragraphs": [
            "久料腾骧空冀北，如何留滞困周南。",
            "闻君载酒访狂客，把酒为君当剧谈。",
            "上国分携今已久，丹砂未就我怀惭。",
            "六蜚驾驭须天马，吾恐骅骝备两骖。"
        ],
        "title": "和人寄寇昌朝韵",
        "id": "fa5ca75b-d0dd-4687-823b-3378fe27df65"
    },
    {
        "author": "李廌",
        "paragraphs": [
            "土渴山焦独在阿，考盘孰与世相过。",
            "皇皇夫子犹伤凤，碌碌苍生尚执柯。",
            "头白已惊为学晚，日长赢得读书多。",
            "北禅释子应相笑，树瘿多年变木鹅。"
        ],
        "title": "杨十三虞卿在希颜上人房纳凉余时在村舍归和诸公韵",
        "id": "0044fa01-5d6d-407e-b2bc-c75ec3520387"
    },
    {
        "author": "李廌",
        "paragraphs": [
            "花梢未动雨中听，催徧园林百果成。",
            "六月不知春色尽，五更来伴夏鸡声。",
            "树头萧瑟长风过，马上瞢腾短梦惊。",
            "劝汝无言归旧谷，先秋番次候虫鸣。"
        ],
        "title": "晓行闻莺",
        "id": "4d71cf5e-0579-43a6-9b86-6e5fb1f35d39"
    },
    {
        "author": "李廌",
        "paragraphs": [
            "雨脚如麻未肯收，雨中还作法王游。",
            "云埋辇路烟初合，水溅松岩雪乱流。",
            "心畏险途常恐失，寒侵病骨已知秋。",
            "羣峰耸峭犹无畏，为语山僧不用留。"
        ],
        "title": "雨中游法王寺诗",
        "id": "9e5595b2-9dd8-43ef-88bf-3a31e226b347"
    },
    {
        "author": "李廌",
        "paragraphs": [
            "禅老家风古少林，道场遗迹蔽烟岑。",
            "山遮石脚斜阳早，云碍钟声出谷深。",
            "只履度关天杳杳，九年面壁海沉沉。",
            "欲知苗裔能传法，柏树犹明圣主心。"
        ],
        "title": "少林寺诗",
        "id": "f16fe6ed-ad98-40d7-8e1e-f3e90fc7136a"
    },
    {
        "author": "李廌",
        "paragraphs": [
            "陈迹相推今古同，池边倚杖送归鸿。",
            "童山尚接千岩秀，穉树犹传万壑风。",
            "春意物情迷野兴，水光天影共青空。",
            "雍门有泪应承睫，绕墓行吟吊习公。"
        ],
        "title": "习池诗",
        "id": "e9c3c987-2e97-40b4-b168-e8e22e8179d0"
    },
    {
        "author": "李廌",
        "paragraphs": [
            "欲和丰年几日霖，密云委地结繁阴。",
            "莫疑造物收功晚，自是阳和着意深。",
            "且具黄鸡倾白酒，更求青李与来禽。",
            "扫除万古穷通想，付与南熏一弄琴。"
        ],
        "title": "次韵刘厚之久阴未雨",
        "id": "7fdee93c-262a-451e-9dc9-2d8842cc35d7"
    },
    {
        "author": "李廌",
        "paragraphs": [
            "绿芰红蕖照眼新，池塘风软起青苹。",
            "远山碧映重林暮，委径香传别洞春。",
            "五月独为长道客，沧浪自有濯缨人。",
            "谁知雅意在丘壑，惭对箕嵩愧路尘。"
        ],
        "title": "过阎氏桥亭",
        "id": "41b6f272-6d08-482d-a145-2836ba536623"
    },
    {
        "author": "李廌",
        "paragraphs": [
            "老恋林泉拒衮衣，高山景行众思齐。",
            "久膺重任当先觉，独以清风激众迷。",
            "越相家声千载後，商公旧隠白云西。",
            "坐令贪懦趋忠厚，寄语狂童勿芥鸡。"
        ],
        "title": "范蜀公得请再致仕蜀公作诗命某次韵",
        "id": "1cb3ebda-75f4-40bb-8a53-711994960f7b"
    },
    {
        "author": "李廌",
        "paragraphs": [
            "将军材气旧无双，老矣犹思强挽强。",
            "金厩愿乘千里马，玉关归奉万年觞。",
            "受降城下沙场雪，无定河边木叶霜。",
            "赠我良弓借余勇，君应真胜楚人亡。"
        ],
        "title": "谢王生赠弓矢",
        "id": "0d4ec482-063a-4e14-9f84-45327f034c7e"
    },
    {
        "author": "李廌",
        "paragraphs": [
            "三径就荒陶令宅，两峰高并杜翁情。",
            "悲秋不奈黄花好，落帽谁怜白发生。",
            "远岫薄云收细雨，晚林丹叶弄新晴。",
            "登临俯仰寰区隘，欲驾风轮更上征。"
        ],
        "title": "和人九日诗",
        "id": "dcf7bf6a-b125-4db7-bebf-d2d63fc8c316"
    },
    {
        "author": "李廌",
        "paragraphs": [
            "黄金照地晋将军，剑履盈门万石君。",
            "独以德名追远裔，尽将富贵比浮云。",
            "璚田种药期公寿，夜壑移舟忽梦分。",
            "彷佛平生阻瞻觌，一诗三叹漫殷勤。"
        ],
        "title": "表高氏石公之墓",
        "id": "cc45357b-623c-440a-ae81-d4402e1f3397"
    },
    {
        "author": "李廌",
        "paragraphs": [
            "东邦滨海帝忧劳，慎迪名卿礼意褒。",
            "板简拜旌前宪掾，云骈骖驭旧仙曹。",
            "庭柯露下回春色，夜浦珠还息海涛。",
            "阴惠日隆天眷异，蓬莱东去近金鳌。"
        ],
        "title": "再上闾丘通牧少卿",
        "id": "8dee1d04-5d1e-4dcf-8b53-ed3d4fd63f2a"
    },
    {
        "author": "李廌",
        "paragraphs": [
            "殊重平生邴曼容，退身能勇自为雄。",
            "盛衰付与枕中梦，福禄犹嗤塞上翁。",
            "松菊渐荒三径合，鹤猿悞怨故山空。",
            "苍苔满地尘凝席，惟有萧萧蕙帐风。"
        ],
        "title": "吕朝散挽诗二首  其一",
        "id": "a48c0893-f1dc-467d-bd64-b99fdc1818c4"
    },
    {
        "author": "李廌",
        "paragraphs": [
            "金马玉堂高步宜，中年遂与水云期。",
            "太冲早擅三都赋，叔度难量万顷陂。",
            "夜壑藏舟今孰在，白驹过隙事堪悲。",
            "南园从此无行迹，老桧高松知未知。"
        ],
        "title": "吕朝散挽诗二首  其二",
        "id": "b1c63d71-1232-4ad2-97cb-e2f68c4652bb"
    },
    {
        "author": "李廌",
        "paragraphs": [
            "桐庐古郡淛江东，山色溪光藻镜中。",
            "後夜相思千里月，高怀为寄一襟风。",
            "欲纡龟纽黄金印，且学羊裘老钓翁。",
            "忠义传家君勉勉，清名不必问穷通。"
        ],
        "title": "送黄集虚赴任知州",
        "id": "603052c3-de98-48b3-98b5-ed2d0308d4ea"
    },
    {
        "author": "李廌",
        "paragraphs": [
            "风驾已驰供御品，霜郊未卷喊山旗。",
            "七闽地产犹为宝，两府官高故不遗。",
            "须藉水帘泉胜乳，也容双井白过磁。",
            "东堂退食公宫晚，金鼎新烹欲沁脾。"
        ],
        "title": "杨元忠和叶秘校腊茶诗相率偕赋",
        "id": "2d9d46a9-e8cf-43c1-95f1-a34ee9c487eb"
    },
    {
        "author": "李廌",
        "paragraphs": [
            "思君仍岁此相逢，後夜梦魂无复东。",
            "白纻泪痕何处恨，故园花信几番风。",
            "归来可喜似新燕，惜别预愁如去鸿。",
            "老矣奈何春半老，悠悠万事付杯中。"
        ],
        "title": "宋英宝宣德自杞至邑将复东还见遗途中诗次韵和之以见惜别",
        "id": "c6cbd631-faf5-498b-9f7c-99807cd294cd"
    },
    {
        "author": "李廌",
        "paragraphs": [
            "文范今亡见嗣卿，颍川应聚异时星。",
            "清风特为吾曹至，畏景宁忧日御停。",
            "踏雪曾穿东郭履，移文今忤北山灵。",
            "烹茶且酌南溪水，第欠金山第二𤃩。"
        ],
        "title": "又过陈叔易隠居相拉同游超化寺诗",
        "id": "e475ee17-5936-4015-b1a8-dd172410c13c"
    },
    {
        "author": "李廌",
        "paragraphs": [
            "凭陵岁月固难堪，食蘗多来味却甘。",
            "时雨纔闻徧中外，卧龙相继起东南。",
            "天边鹤驾瞻仙袂，云里诗笺带海岚。",
            "重见门生应不识，雪髯霜鬓两毵毵。"
        ],
        "title": "次韵东坡还自岭南",
        "id": "9d4352a4-a32d-4dd5-be8a-780cca8e7b26"
    },
    {
        "author": "李廌",
        "paragraphs": [
            "云如戏我舒还卷，雨似欺人去复来。",
            "学道忘忧从老至，持杯得意使颜开。",
            "骊驹喜饱嘶犹恋，猘犬夸狞吠欲催。",
            "三日山中果何有，赋诗满得锦囊回。"
        ],
        "title": "谷隠寺书事诗",
        "id": "ac6a9295-6cca-4772-ae26-cd94dffb98c2"
    },
    {
        "author": "李廌",
        "paragraphs": [
            "赵括痴儿漫喜兵，他年自料困长平。",
            "将军各有万人敌，下士难先二子鸣。",
            "卢骆杨王何足算，江黄六蓼岂劳征。",
            "英雄少贬虽惭愧，且徇区区月旦评。"
        ],
        "title": "某与鲜于绰元勋共约同习制科",
        "id": "fb94fef6-e016-45db-89e8-36a232b12895"
    },
    {
        "author": "李廌",
        "paragraphs": [
            "岳镇中天司下土，名山宫殿锁云扃。",
            "固知正直作威福，岂徇往来惟醉醒。",
            "封禅今无秦汉侈，降生谁是甫申灵。",
            "何当弭节朝双阙，一曲钧天梦帝庭。"
        ],
        "title": "谒中岳祠",
        "id": "11818f17-1565-4c34-b69c-ae498cf4e987"
    },
    {
        "author": "李廌",
        "paragraphs": [
            "武侯战地记他年，战後犹当似率然。",
            "会向渭原惊仲达，尚应江碛感桓玄。",
            "背山左泽甘如彼，傍砌绕篱今可怜。",
            "莫问兴亡进羹茹，书生赢取腹便便。"
        ],
        "title": "诸葛菜",
        "id": "3db9b702-bfb0-45c0-8a61-a1565c69f266"
    },
    {
        "author": "李廌",
        "paragraphs": [
            "晚晴紫翠溢平川，三十六峰凝霁烟。",
            "匹练依稀分秀岭，玉虹摇曳舞危巅。",
            "寒光定是连明汉，清气都疑贯九渊。",
            "可笑夜来风吹後，乱沟斜涧亦涓涓。"
        ],
        "title": "将至嵩山远观瀑布",
        "id": "e91412bd-7502-467b-b3cb-fa5baeda5a8e"
    },
    {
        "author": "李廌",
        "paragraphs": [
            "嵩高峻极压三川，周视方舆见广员。",
            "绝顶固知天下小，泰山为占海隅偏。",
            "白云散尽千林月，急雨收回万壑烟。",
            "莫笑层峦高似岸，举头一握是玄天。"
        ],
        "tags": [
            "泰山"
        ],
        "title": "和人游嵩韵",
        "id": "2af1b4b6-722d-4991-a180-71a58d934fc5"
    },
    {
        "author": "李廌",
        "paragraphs": [
            "节藏泥滓气凌空，荐俎宁知肉味重。",
            "未许韦编充简策，已胜丝黍诳蛟龙。",
            "短萌任逐霜刀重，美干须烦雪壤封。",
            "他日要令高士爱，不应常共宰夫供。"
        ],
        "title": "友人董耘馈长沙猫笋廌以享太史公太史公辄作诗为贶因笋寓意且以为赠耳廌即和之亦以寓自兴之意且述前相知之情焉",
        "id": "1cd34330-0999-475a-bc1a-7a56b74817f8"
    },
    {
        "author": "李廌",
        "paragraphs": [
            "雨後秋风入翠微，我来仍值晚凉时。",
            "山遮日脚斜阳早，云碍钟声出谷迟。",
            "故国空余烟冉冉，旧宫何在黍离离。",
            "兴亡满眼无人语，独倚栏干默自知。"
        ],
        "title": "游宝应寺",
        "id": "8d30dde9-018c-4748-9721-0c81c296c8f2"
    },
    {
        "author": "李廌",
        "paragraphs": [
            "柱史承恩正紫微，玉皇优诏碧云词。",
            "欲知伯仲文章职，对掌丝纶内外司。",
            "雨露偏浓常棣萼，烟霞常驻凤凰池。",
            "共扶吾道邪归正，同振斯文盛不衰。",
            "白首并逢千载运，登庸皆是十年迟。",
            "靖共介福由神听，告尔多方代帝咨。",
            "膴仕初逢贤者贵，德名当问国人宜。",
            "夷齐抗世清何早，元凯登庸事可期。",
            "贫贱久思杨得意，龙光今喜郑当时。",
            "应怜下客尘埃甚，惭愧雷门献此诗。"
        ],
        "title": "贺小苏先生",
        "id": "ef5c97b1-28af-481f-9609-7fb46c0ea431"
    },
    {
        "author": "李廌",
        "paragraphs": [
            "别久相思今见君，近诗盈轴语弥新。",
            "雄妍不用近时律，温厚初还上世淳。",
            "少与多仇身踽踽，乐天知命志申申。",
            "才高所寓皆高趣，气古斯能似古人。",
            "句有万钟辞禄意，衣无一点污人尘。",
            "中山可鄙魏公子，谷口全如郑子真。",
            "珍重遗音清庙瑟，萧条寡和郢中春。",
            "谁同杜老知无敌，会有君山谓绝伦。",
            "白首定交虽自愧，夜光投我岂无因。",
            "欲知慰此无聊頼，万斛愁怀为一伸。"
        ],
        "title": "崔先生所守甚高其为人表里澹泊然其文晔如有自然之美可喜也因还其诗卷题其末",
        "id": "754ed0ea-be53-4e86-90cc-e3c18993eb6f"
    },
    {
        "author": "李廌",
        "paragraphs": [
            "忆昔登封日，山蹊困六飞。",
            "我来犹舍杖，共坐拂云衣。"
        ],
        "title": "二士石榻在中院之北巨石如榻有自然石枕可卧二士和大受韵",
        "id": "27aadbc2-5d56-472c-9016-98c85918a5ce"
    },
    {
        "author": "李廌",
        "paragraphs": [
            "无华真国色，有韵自天香。",
            "临风难自持，为舞白霓裳。"
        ],
        "title": "荼䕷洞",
        "id": "6afb0d61-0b1a-4fcc-97f3-0c2403de021a"
    },
    {
        "author": "李廌",
        "paragraphs": [
            "蔼蔼花絮乱，纷纷蜂蝶多。",
            "今年春复尔，不饮奈愁何。"
        ],
        "title": "春日即事九首  其一",
        "id": "de91a175-6bde-4f79-8dee-c12ced10e70f"
    },
    {
        "author": "李廌",
        "paragraphs": [
            "新绿阴将就，残红在亦稀。",
            "雨中千点絮，来伴落花飞。"
        ],
        "title": "春日即事九首  其二",
        "id": "823cbb52-afb6-4515-8990-5fdfaa5fb31a"
    },
    {
        "author": "李廌",
        "paragraphs": [
            "怒风吹老屋，急雨闹空庭。",
            "莫叹林花尽，悬知陇麦青。"
        ],
        "title": "春日即事九首  其三",
        "id": "ed3ad57f-5b6f-4609-abc9-2a3422f60161"
    },
    {
        "author": "李廌",
        "paragraphs": [
            "毛桃犹带蘂，青杏已团枝。",
            "老不禁春恼，应知老易欺。"
        ],
        "title": "春日即事九首  其四",
        "id": "022b9a50-732a-40f9-b757-a3452824d737"
    },
    {
        "author": "李廌",
        "paragraphs": [
            "但喜朝朝醉，那知夜夜风。",
            "老人贪睡美，春梦五更中。"
        ],
        "title": "春日即事九首  其五",
        "id": "e9002648-46a2-4d5e-b92f-cc0d8cd53daf"
    },
    {
        "author": "李廌",
        "paragraphs": [
            "化国有余暇，丰年多醉人。",
            "典衣谋一饮，对酒却惭春。"
        ],
        "title": "春日即事九首  其六",
        "id": "f88234ad-a3cb-4c6a-8fcc-d0c9c1f5842b"
    },
    {
        "author": "李廌",
        "paragraphs": [
            "怅望白铜鞮，醉听金缕衣。",
            "花间愁落日，老更惜春归。"
        ],
        "title": "春日即事九首  其七",
        "id": "2e8b70a4-5484-424b-aa9a-8928e40cb47a"
    },
    {
        "author": "李廌",
        "paragraphs": [
            "娇马宁馨郎，毡车薄媚娘。",
            "萧萧两蓬鬓，愁入少年场。"
        ],
        "title": "春日即事九首  其八",
        "id": "75b41d02-a85e-4a1e-8a53-228183a2c4f6"
    },
    {
        "author": "李廌",
        "paragraphs": [
            "逃闲闭关坐，忽有卖花声。",
            "老大自多感，依然京洛情。"
        ],
        "title": "春日即事九首  其九",
        "id": "75ce65fa-712b-4733-bbcd-aecf60dcbfda"
    },
    {
        "author": "李廌",
        "paragraphs": [
            "纸窗明晃晃，云日暗暾暾。",
            "半夜寒添被，清晨雪拥门。"
        ],
        "title": "雪",
        "id": "8fc8f4bd-4803-4e45-9fb7-b14d47440a3d"
    },
    {
        "author": "李廌",
        "paragraphs": [
            "微阳挂木杪，孤鸟下云淀。",
            "广墟遗稻粱，鹳鹤伴鳬雁。"
        ],
        "title": "晚晴  其一",
        "id": "2639bcf5-8b93-4574-b0b7-3de3588b2a1d"
    },
    {
        "author": "李廌",
        "paragraphs": [
            "阴壑留残雪，林虹带晚霞。",
            "孤烟障渔市，不见两三家。"
        ],
        "title": "晚晴  其二",
        "id": "c1463e7d-4523-4672-8784-3c6567a05abb"
    },
    {
        "author": "李廌",
        "paragraphs": [
            "日永行人渐困，路长饥马频嘶。",
            "惊起一双白鹭，背人飞向前溪。"
        ],
        "title": "临颍县",
        "id": "00c90ca6-73be-406b-9667-c763d3ab8488"
    },
    {
        "author": "李廌",
        "paragraphs": [
            "特地飞来有意，等闲却去无情。",
            "若比迩来时态，秪应时态犹轻。"
        ],
        "title": "杨花词三首  其一",
        "id": "aa36853b-f055-4a4d-8e4a-7241a2e5c7c8"
    },
    {
        "author": "李廌",
        "paragraphs": [
            "全似秋空白云，不应日堕红尘。",
            "楼上何人远望，黯然无语销魂。"
        ],
        "title": "杨花词三首  其二",
        "id": "d1b3fb6c-e91f-46aa-a314-cad2e81ca135"
    },
    {
        "author": "李廌",
        "paragraphs": [
            "苦恨红梅结子，生憎榆荚悠悠。",
            "解送十分春色，能添万斛新愁。"
        ],
        "title": "杨花词三首  其三",
        "id": "d28f2df2-783e-4a63-b56e-0481f4453e3f"
    },
    {
        "author": "李廌",
        "paragraphs": [
            "且喜屋无穿隙雪，未愁漏尽满靴霜。",
            "纸帏布被从牢落，頼有希牙齿颊香。"
        ],
        "title": "夜坐",
        "id": "5b774315-88ff-4bab-a18b-c02d537c9b9d"
    },
    {
        "author": "李廌",
        "paragraphs": [
            "日射西山烂烂光，低云遮岸水风凉。",
            "从来鞍马倦行役，笑语不知岐路长。"
        ],
        "title": "道中即事呈岑使君吏部次和德麟韵三首  其一",
        "id": "71c43323-8a32-46b5-b5e1-723f54df56b0"
    },
    {
        "author": "李廌",
        "paragraphs": [
            "稻塍粟垄绿相连，野老欣逢大有年。",
            "人意物情俱自适，溶溶佳气满江天。"
        ],
        "title": "道中即事呈岑使君吏部次和德麟韵三首  其二",
        "id": "687a1ad9-b5e2-4ec8-a49f-7cf2fd08da62"
    },
    {
        "author": "李廌",
        "paragraphs": [
            "白叟黄童话使君，买牛买犊谕邦人。",
            "今年菽粟仓箱满，仁政常为七县春。"
        ],
        "title": "道中即事呈岑使君吏部次和德麟韵三首  其三",
        "id": "3b23e32a-7db2-4028-baec-7198c022b71f"
    },
    {
        "author": "李廌",
        "paragraphs": [
            "低云不断风仍急，细雨无声晚更稠。",
            "千里思君常在眼，黄昏天意自春愁。"
        ],
        "title": "春日偶题寄友人",
        "id": "5ae1674e-66b2-4baa-aeeb-e15756ea49ed"
    },
    {
        "author": "李廌",
        "paragraphs": [
            "醉乡天地一何宽，不问金壶与玉山。",
            "暂得陶陶太古意，醒来应亦恶人间。"
        ],
        "title": "吕颜野饮醉中寄五绝句次其韵  其一",
        "id": "b2ae2a4b-261f-4c06-a59b-82e1eda23d56"
    },
    {
        "author": "李廌",
        "paragraphs": [
            "酒在杯中惟恐尽，事来眼底只嫌多。",
            "一壶醉倒春风里，万斛穷愁奈我何。"
        ],
        "title": "吕颜野饮醉中寄五绝句次其韵  其二",
        "id": "5d73d8f1-8bfb-42fb-a971-7af25001b2c5"
    },
    {
        "author": "李廌",
        "paragraphs": [
            "醉後诗成笔似椽，客来倾酒酒如泉。",
            "怜君常得酒中趣，愧我经春只惨然。"
        ],
        "title": "吕颜野饮醉中寄五绝句次其韵  其三",
        "id": "1798b66e-f5b0-4159-96b9-d3d839bfa41e"
    },
    {
        "author": "李廌",
        "paragraphs": [
            "手持金盏滟斜晖，目送归鸿万里飞。",
            "还似习家池上日，醉中倒载接䍦归。"
        ],
        "title": "吕颜野饮醉中寄五绝句次其韵  其四",
        "id": "94d6e778-001e-406c-aac3-79828c33a950"
    },
    {
        "author": "李廌",
        "paragraphs": [
            "醉倒南山卧白云，满天诗思不胜春。",
            "黄鸡白酒真堪乐，谁道蓬蒿有此人。"
        ],
        "title": "吕颜野饮醉中寄五绝句次其韵  其五",
        "id": "8e2c42db-6fa9-4c11-b86d-b9fa7949729e"
    },
    {
        "author": "李廌",
        "paragraphs": [
            "何处移来薝卜花，琢成玉叶静无瑕。",
            "天香不合人间有，只是祇园居士家。"
        ],
        "title": "题孔氏东园三首  其一",
        "id": "c01b0785-1f52-460c-bab4-eedc80403b7f"
    },
    {
        "author": "李廌",
        "paragraphs": [
            "桐已参天栢已苍，昔年曾见似人长。",
            "树犹如此人休怪，宾主相逢鬓各霜。"
        ],
        "title": "题孔氏东园三首  其二",
        "id": "f545fdb7-f784-4701-bb72-5bbae5106efd"
    },
    {
        "author": "李廌",
        "paragraphs": [
            "浓绿阴中黄栗留，醉乡迟日厌鸣鸠。",
            "青春去後百花歇，頼有枝头安石榴。"
        ],
        "title": "题孔氏东园三首  其三",
        "id": "cf96e8fc-e60d-4938-8bbc-57f1e06cdca9"
    },
    {
        "author": "李廌",
        "paragraphs": [
            "三年漂泊老荆州，重过淮安旧驿楼。",
            "地上谪仙天上去，故来萧寺想风流。"
        ],
        "title": "题唐洲东寺访友人不值诗  其一",
        "id": "ae821cbb-4e70-4904-8267-b299b03f8304"
    },
    {
        "author": "李廌",
        "paragraphs": [
            "眼前风景似襄阳，松柏参天竹满岗。",
            "鶗鴂一声春欲去，雨催新杏渐娇黄。"
        ],
        "title": "题唐洲东寺访友人不值诗  其二",
        "id": "2386cb4c-d57e-4cb8-9d9f-2947f5891158"
    },
    {
        "author": "李廌",
        "paragraphs": [
            "晴山如黛水如蓝，波浄天澄翠满潭。",
            "身在玉壶图画里，心随飞鸟过终南。"
        ],
        "title": "渼陂",
        "id": "cc1f52ba-1b7b-4dd6-bed5-b105712a2f6e"
    },
    {
        "author": "李廌",
        "paragraphs": [
            "羡君走马踏千山，却笑吟诗不肯闲。",
            "写得清风入嘉句，尽携爽气出云间。"
        ],
        "title": "失题  其一",
        "id": "ec21b218-6d99-4865-8be4-c661be03b014"
    },
    {
        "author": "李廌",
        "paragraphs": [
            "吟袖衡云满笔端，马蹄霜迹破朝寒。",
            "据鞍何必须横槊，自有新诗似建安。"
        ],
        "title": "失题  其二",
        "id": "61fbcae1-4ef9-407b-94ee-c1f2ad2d28d9"
    },
    {
        "author": "李廌",
        "paragraphs": [
            "钱唐西湖三百寺，芳草画桥烟霭中。",
            "宝陀大士本无相，一亭聊慰伏蛇功。"
        ],
        "tags": [
            "西湖"
        ],
        "title": "观音亭",
        "id": "aec0ae93-f544-4446-884b-2bb3e0aab830"
    },
    {
        "author": "李廌",
        "paragraphs": [
            "澄波奫沦鸭头绿，秋水清于春水明。",
            "芰裳已逐秋光尽，藻带暗藏春意生。"
        ],
        "title": "绿鸭亭",
        "id": "d0af5d05-d7f6-47a3-892d-a98a1a619278"
    },
    {
        "author": "李廌",
        "paragraphs": [
            "绕冈修竹小亭深，风干云梢照碧浔。",
            "安得茂林带左右，祇应萧爽似山阴。"
        ],
        "title": "竹亭诗",
        "id": "4853afaa-e1cf-440e-a668-68886158b38e"
    },
    {
        "author": "李廌",
        "paragraphs": [
            "卷中识尽古来人，笔下文章日日新。",
            "万里从亲海边县，要令南国见麒麟。"
        ],
        "title": "送元勋不伐侍亲之官泉南八首  其一",
        "id": "80d54787-44ea-4c24-87f8-907147a460d1"
    },
    {
        "author": "李廌",
        "paragraphs": [
            "君房言语妙知名，元凯春秋癖已成。",
            "作者风流公莫让，要令江海听文鸣。"
        ],
        "title": "送元勋不伐侍亲之官泉南八首  其二",
        "id": "d572d90b-a70e-49ba-a335-356b5b16e700"
    },
    {
        "author": "李廌",
        "paragraphs": [
            "看罢吴山看越山，一帆千里玩风澜。",
            "令人颇忆羊裘老，为钓桐庐七里滩。"
        ],
        "title": "送元勋不伐侍亲之官泉南八首  其三",
        "id": "f2f6fc81-4adf-43dc-9f68-6ca841f2e7a4"
    },
    {
        "author": "李廌",
        "paragraphs": [
            "解知身世两鸿毛，肯羡一钩连六鳌。",
            "有口惟宜醉醇酒，时时痛饮读离骚。"
        ],
        "title": "送元勋不伐侍亲之官泉南八首  其四",
        "id": "524128ef-2f9e-4ca2-adea-fa09813c0a30"
    },
    {
        "author": "李廌",
        "paragraphs": [
            "梅雨晴时荔子丹，绛囊青幄共檀栾。",
            "按图读谱尝珍品，大胜关西苜蓿盘。"
        ],
        "title": "送元勋不伐侍亲之官泉南八首  其五",
        "id": "4519495c-4a2f-485c-9cc7-daa9f8141708"
    },
    {
        "author": "李廌",
        "paragraphs": [
            "泉南南浦是南溟，瘴雾熏人不用醒。",
            "想对文书搔首罢，刺桐花下学兰亭。"
        ],
        "title": "送元勋不伐侍亲之官泉南八首  其六",
        "id": "2ce68aa2-88db-480a-81f0-5561e3a8ebe7"
    },
    {
        "author": "李廌",
        "paragraphs": [
            "瓯闽接壤气多同，只恐泉南有飓风。",
            "撅虹见时定翻海，御寒裘褐要重重。"
        ],
        "title": "送元勋不伐侍亲之官泉南八首  其七",
        "id": "0d8404e4-3e6b-4d2e-8a1d-ff0de2ffc607"
    },
    {
        "author": "李廌",
        "paragraphs": [
            "粤藤玉板泽于脂，歙婺隃糜理胜犀。",
            "归日锦囊诗几许，七闽当有数千题。"
        ],
        "title": "送元勋不伐侍亲之官泉南八首  其八",
        "id": "79995f2d-3ee2-42c3-bf47-1b2ef9f13fb8"
    },
    {
        "author": "李廌",
        "paragraphs": [
            "好去西安苏县丞，千年求友近严陵。",
            "江山如彼君如此，正似玉壶寒露冰。"
        ],
        "title": "送苏伯达之官西安七首  其一",
        "id": "3ddfb998-695a-4fb3-9464-739569945c3b"
    },
    {
        "author": "李廌",
        "paragraphs": [
            "湖山主人玉堂客，尔来华发故应多。",
            "安石虽云江海士，元元苍生将奈何。"
        ],
        "title": "送苏伯达之官西安七首  其二",
        "id": "22d726c7-ba02-49bd-8822-f5491cd97af4"
    },
    {
        "author": "李廌",
        "paragraphs": [
            "苦忆君家两惠连，楼居应作水中仙。",
            "静看河畔青青草，应有池塘春梦篇。"
        ],
        "title": "送苏伯达之官西安七首  其三",
        "id": "d8f64828-71b0-466f-968e-6ccbf441ef95"
    },
    {
        "author": "李廌",
        "paragraphs": [
            "问讯东海秦钓客，尔来闻已霸风骚。",
            "缗明饵香我知愧，愧尔一钩连六鳌。"
        ],
        "title": "送苏伯达之官西安七首  其四",
        "id": "4e287747-6ebb-49bc-8193-5074918a1eaf"
    },
    {
        "author": "李廌",
        "paragraphs": [
            "寄语松陵与太湖，烟波风月尔何如。",
            "故时景物应如昔，复有当年张翰无。"
        ],
        "tags": [
            "太湖"
        ],
        "title": "送苏伯达之官西安七首  其五",
        "id": "419c6270-56d4-4c4d-99e3-febbd93a1819"
    },
    {
        "author": "李廌",
        "paragraphs": [
            "横江一苇听潮来，江月飞霜落酒杯。",
            "寄语钱唐江上月，可怜寂寞照潮回。"
        ],
        "title": "送苏伯达之官西安七首  其六",
        "id": "83578b1a-9077-44db-a44c-44f712dbec61"
    },
    {
        "author": "李廌",
        "paragraphs": [
            "千里隋堤榆柳风，轻花薄荚正冥蒙。",
            "离情解逐仙舟去，欲过三江震泽东。"
        ],
        "title": "送苏伯达之官西安七首  其七",
        "id": "f438f757-08ce-43ab-a3f0-d1959a7eb1ea"
    },
    {
        "author": "李廌",
        "paragraphs": [
            "古寺愔愔映夕岑，谷风凄劲触霜林。",
            "曩时蕙帐知何处，不见山人来苦吟。"
        ],
        "title": "和陈恬思其叔子思有书斋在山中二首  其一",
        "id": "de8c307d-a3b3-45b9-adf3-f3b59402b248"
    },
    {
        "author": "李廌",
        "paragraphs": [
            "嗟我衰迟行老矣，与君生死尚情深。",
            "屈平贾谊何须旧，敬吊先生泪满襟。"
        ],
        "title": "和陈恬思其叔子思有书斋在山中二首  其二",
        "id": "f5ff91c6-2415-4680-abee-1492d68c1705"
    },
    {
        "author": "李廌",
        "paragraphs": [
            "各执梅枝不执鞭，涉溪穿竹过林烟。",
            "景纯梦里经行处，直到青溪古洞天。"
        ],
        "title": "从德麟自中卢游灵溪记事  其一",
        "id": "966bdc63-8b84-4360-b2e2-49b1a1a4b614"
    },
    {
        "author": "李廌",
        "paragraphs": [
            "青溪翠壁泻琮琤，洞府犹传鬼谷名。",
            "幸有六经堪送老，不思唇舌慕从横。"
        ],
        "title": "从德麟自中卢游灵溪记事  其二",
        "id": "4b189265-12e1-4dc3-b1ad-2b3dab2865e7"
    },
    {
        "author": "李廌",
        "paragraphs": [
            "裂崖泉射便成溪，溪畔虚岩匹练垂。",
            "玉溅珠跳千仞底，阴阴众木媚清池。"
        ],
        "title": "从德麟自中卢游灵溪记事  其三",
        "id": "0c93b760-6851-41eb-b568-15473b2871ab"
    },
    {
        "author": "李廌",
        "paragraphs": [
            "底处娇黄蜡样梅，幽香解向晚寒开。",
            "故人未寄岭头信，先报江南春意来。"
        ],
        "title": "次韵秦少章蜡梅",
        "id": "b52f0876-97cd-4fdd-a899-18a9be13faab"
    },
    {
        "author": "李廌",
        "paragraphs": [
            "冰溪雪岭赴诗盟，我媿难先二子鸣。",
            "莫惮登临助余勇，欲令万战遇奇兵。"
        ],
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其一",
        "id": "dbe4522a-3a68-4740-be32-9995c17592ed"
    },
    {
        "author": "李廌",
        "paragraphs": [
            "灵溪閟洞鏁华胥，地脉旁通分野殊。",
            "莫惮登临探奇险，恐君他日亦藏书。"
        ],
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其二",
        "id": "72604257-e4c5-454b-a0d2-61ab96dad9bd"
    },
    {
        "author": "李廌",
        "paragraphs": [
            "千仞云崖耸石门，古传此地圣凡分。",
            "我曹自愧羣峰诮，未必山灵解勒文。"
        ],
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其三",
        "id": "ef5eeb5b-13c5-4faf-b0fe-3315aed3270a"
    },
    {
        "author": "李廌",
        "paragraphs": [
            "地上云居有梵天，碧池灵脉泻双泉。",
            "不应胜地能埋没，政欲因君佳句传。"
        ],
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其四",
        "id": "8a8ca899-ac3d-4270-a7d0-951cb05d3666"
    },
    {
        "author": "李廌",
        "paragraphs": [
            "云外泉声度碧林，浏萦累带作清深。",
            "吾缨已分令尘染，欲借寒光去洗心。"
        ],
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其五",
        "id": "a9c6c37d-a259-486b-a984-508f029e558c"
    },
    {
        "author": "李廌",
        "paragraphs": [
            "异时倥偬此时闲，甘在尘中可厚颜。",
            "天为好山生胜士，莫因便懒负云山。"
        ],
        "title": "德麟以书相招云已与潘仲宝在中卢可自酇来同游灵溪石门双池等胜处某作六诗率张会川作  其六",
        "id": "46734892-59f5-480a-8ab3-2472212a715a"
    },
    {
        "author": "李廌",
        "paragraphs": [
            "早讶年年狂士来，每来亭上独徘徊。",
            "山应又喜添知己，去後山容似死灰。"
        ],
        "title": "题峻极下院列岫亭诗  其一",
        "id": "0c9a1dc9-710c-48f9-9d8f-009d36eee25e"
    },
    {
        "author": "李廌",
        "paragraphs": [
            "山色满亭亭倚空，与君俱在画图中。",
            "解道龙腾青壁断，令人却忆漫浪翁。"
        ],
        "title": "题峻极下院列岫亭诗  其二",
        "id": "371af90c-0d48-4472-b3cc-cbaae0b3d0c1"
    },
    {
        "author": "李廌",
        "paragraphs": [
            "琅玕夭娇排霄去，败箨平阶聊贮储。",
            "付与管城汤沐地，何须毛颖号中书。"
        ],
        "title": "笋箨笔诗",
        "id": "ccc9d5b9-f577-4e88-a711-dc70798ff35a"
    },
    {
        "author": "李廌",
        "paragraphs": [
            "汉江莽莽雪浮浮，远想山阴泛剡游。",
            "高兴共成何更尽，子猷安道喜同舟。"
        ],
        "title": "雪中泛汉江呈德麟",
        "id": "eec201bb-73a6-494d-8ae4-06f647185ca3"
    },
    {
        "author": "李廌",
        "paragraphs": [
            "绿胜章台杨柳街，青罗斗帐凈无埃。",
            "五株何用诗频说，安得韩公到此来。"
        ],
        "title": "将至酇城和德麟韵",
        "id": "6083e635-9cf0-490f-9914-8e388a929d45"
    },
    {
        "author": "李廌",
        "paragraphs": [
            "桐实离离楸带长，玉鞭骄马度垂杨。",
            "黄茆野店人争看，篱上红眉粉额妆。"
        ],
        "title": "晓至长湖戏赠德麟",
        "id": "1cac0a1b-247b-4081-b0c6-a6907832435b"
    },
    {
        "author": "李廌",
        "paragraphs": [
            "几处秋千愁日暮，一声鶗鴂唤春归。",
            "红稀绿尽寻常事，不用长绳系落晖。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其一",
        "id": "2cda6e6b-89e0-4b47-921f-fb7a772fcf5c"
    },
    {
        "author": "李廌",
        "paragraphs": [
            "草已芊绵柳已柔，落花重叠不须愁。",
            "风光流转等闲过，又是一年春事休。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其二",
        "id": "09e0a8a5-505f-4f9a-8393-053a175108df"
    },
    {
        "author": "李廌",
        "paragraphs": [
            "百物争春竟可怜，清池绿浄但沉天。",
            "浮萍细碎从渠长，憎见差池点荇钱。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其三",
        "id": "b141f936-0eb3-4331-bcd6-6372594534ea"
    },
    {
        "author": "李廌",
        "paragraphs": [
            "西畴新买数塍田，便扫空囷俟有年。",
            "欲坐瓜庵吹豆叶，风翻黄浪麦秋天。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其四",
        "id": "7b275a47-aa53-41b2-92ad-30e7e7d138a6"
    },
    {
        "author": "李廌",
        "paragraphs": [
            "风头皱浪开还促，雨点圆纹乱更多。",
            "何似无风亦无雨，碧天千里在澄波。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其五",
        "id": "24ad8cc4-aa82-4682-a844-8566bee879f2"
    },
    {
        "author": "李廌",
        "paragraphs": [
            "痴儿插地栽杨柳，杨柳无根插便生。",
            "我亦无根常作客，四年漂泊大梁城。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其六",
        "id": "045b656f-072d-4f4b-b9ae-e93eb3fb067e"
    },
    {
        "author": "李廌",
        "paragraphs": [
            "股大如腰立已忧，不须登阁始三休。",
            "道人尊足元无病，莫取形骸向里求。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其七",
        "id": "8c29d1ff-6569-45ce-b0e4-730e7fed981d"
    },
    {
        "author": "李廌",
        "paragraphs": [
            "梦为蝴蝶恣飞飞，飞入花丛处处迷。",
            "不是提壶强呼起，尚应栩栩展江西。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其八",
        "id": "4f105adb-ba46-4fdf-a659-8ac71986426d"
    },
    {
        "author": "李廌",
        "paragraphs": [
            "诗翁诗思与春争，落笔风雷纸上生。",
            "雪棘满颐心尚壮，君看岩电射人明。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其九",
        "id": "8a8588b0-3b6d-44f2-8d91-ad6def5f9752"
    },
    {
        "author": "李廌",
        "paragraphs": [
            "池南池北乱蛙声，不问官私处处鸣。",
            "昨夜一犁新雨足，无烦科斗更滋生。"
        ],
        "tags": [
            "西湖"
        ],
        "title": "和李端叔大夫从参寥子游许昌西湖十绝  其一○",
        "id": "e06033ca-2a69-4371-8fcc-eb053a9b70b9"
    },
    {
        "author": "李廌",
        "paragraphs": [
            "竹冈深贮一溪云，溪湾路尽钓矶新。",
            "鱼鸟相忘自相乐，使君元是狎鸥人。"
        ],
        "title": "钓台  其一",
        "id": "6340fed1-1594-4fd6-b345-19daa40d1d59"
    },
    {
        "author": "李廌",
        "paragraphs": [
            "山东太白谪仙人，笔卷天河气拂云。",
            "百代公卿嘲哂徧，清溪石上想严君。"
        ],
        "title": "钓台  其二",
        "id": "80e4c92e-a0a3-4783-8a7c-00d93129f9ea"
    },
    {
        "author": "李廌",
        "paragraphs": [
            "兴王不患无功业，贼乱常忧在岁寒。",
            "能缓阿瞒移鼎手，长鋋此日愧渔竿。"
        ],
        "title": "钓台  其三",
        "id": "e22eb83f-05cf-42ee-ac9c-678fed780ca5"
    },
    {
        "author": "李廌",
        "paragraphs": [
            "轻挨残花香簌簌，旋剥新笋白纤纤。",
            "伤春煮笋买春酒，短褐破碎人家嫌。"
        ],
        "title": "中春",
        "id": "5d4d362c-4dc8-42e5-97b7-5bf6a2ec5d8d"
    },
    {
        "author": "李廌",
        "paragraphs": [
            "久依凤翼与龙鳞，万里青云可致身。",
            "圣主求贤如不及，夜光岂复怒无因。"
        ],
        "title": "王子立寄三绝句云常诣夏颐吉卜云宜见君子子立作诗廌次韵  其一",
        "id": "f43d89a3-ffb7-41d1-8922-5bc9e3bd568f"
    },
    {
        "author": "李廌",
        "paragraphs": [
            "富贵自知当自信，耆鲐福并固修长。",
            "阴阳可测非天理，男子人知亦易量。"
        ],
        "title": "王子立寄三绝句云常诣夏颐吉卜云宜见君子子立作诗廌次韵  其二",
        "id": "baae3b30-4989-42c4-a9b7-b8174e721ee5"
    },
    {
        "author": "李廌",
        "paragraphs": [
            "三首新诗慰病躯，万金何必是家书。",
            "隔年已有游嵩约，玉趾何时过敝庐。"
        ],
        "title": "王子立寄三绝句云常诣夏颐吉卜云宜见君子子立作诗廌次韵  其三",
        "id": "07d37f88-d351-44c9-9bec-92ffa4619935"
    },
    {
        "author": "李廌",
        "paragraphs": [
            "千株蜜炬出严闉，走马天街赐近臣。",
            "我亦茅檐自钻燧，煨针烧艾检铜人。"
        ],
        "title": "寒食",
        "id": "3b09a2e8-f339-4d3f-8815-aa521372a72d"
    },
    {
        "author": "李廌",
        "paragraphs": [
            "旋剪香罗列地垂，娇红嫩绿写珠玑。",
            "花前欲作重重结，系定春光不放归。"
        ],
        "title": "饮襄阳沈氏家醉题侍儿小莹裙带",
        "id": "2dddc378-3518-461e-be77-d04b74b9bbdf"
    },
    {
        "author": "李廌",
        "paragraphs": [
            "关山千里涌银涛，晚日烘云欲动摇。",
            "滕六自知迁客近，前驱一洗瘴烟消。"
        ],
        "title": "兴安道中雪晴见羣山偶成",
        "id": "d929aa46-084a-40cb-aea1-a330de8622ee"
    },
    {
        "author": "李廌",
        "paragraphs": [
            "山凝秀色螺成髻，溪走寒光珠在盘。",
            "更欲呈姿作清巧，暂妆梅柳雪中看。"
        ],
        "title": "雪晴",
        "id": "162a67b8-5c18-4e2e-9cd6-68e799b55635"
    },
    {
        "author": "李廌",
        "paragraphs": [
            "飞阁凌波浮渺茫，碧山白云坐相忘。",
            "好风历楯泛我袂，兴来取缨濯沧浪。"
        ],
        "title": "飞阁",
        "id": "ade64169-9555-460f-a499-6a37efa48eac"
    },
    {
        "author": "李廌",
        "paragraphs": [
            "匆匆蓐食过重丘，炬影通林见远流。",
            "云物澜翻烟羃历，细风吹霰上征裘。"
        ],
        "title": "未晓出双池小雪作",
        "id": "136adb53-3dbe-4851-8559-da25d76d59de"
    },
    {
        "author": "李廌",
        "paragraphs": [
            "柱侧檐欹瓦欲飘，断垣苔涩树萧萧。",
            "满庭荒草无香火，惟有禽声伴寂寥。"
        ],
        "title": "瓦庙",
        "id": "2a243d05-43ba-41a1-89f2-4e6ec7b2435e"
    },
    {
        "author": "李廌",
        "paragraphs": [
            "新雨路少人，公子有佳招。",
            "下马语未竟，西城趋连镳。",
            "初云眺江阁，忽欲登山椒。",
            "陟巘践跷踊，舍鞍升岧峣。",
            "濈濈云屦湿，翩翩风袂飘。",
            "广隰绿交映，芜城远无嚣。",
            "带缭江路永，隙光溪影摇。",
            "他山若聚米，乱垄疑翻潮。",
            "岸巾叹鬓槁，抚髀怜肉消。",
            "欲摅纡鬰怀，自恨痀偻腰。",
            "心知中峰近，意怯老步遥。",
            "班荆坐危磴，植杖临高苗。",
            "注目送三士，绿萝凌九霄。",
            "风流蹔云散，箕踞还独谣。",
            "仰答顺风呼，俯听深涧樵。",
            "山灵或耸诮，谷友如迁乔。",
            "虽同仙凡隔，亦觉神爽超。",
            "毋比抱肠鼠，已异枝巢鹩。",
            "夕曛下归径，平林有鸣蜩。",
            "回瞻已陈迹，青霭烟寥寥。"
        ],
        "title": "登楚山绝顶",
        "id": "4b81108d-bb05-458c-8350-a513335ffd52"
    },
    {
        "author": "李廌",
        "paragraphs": [
            "此身常恐竟无成，忧患频更已不惊。",
            "下第但能供酒令，他时何意主文盟。",
            "耽经谩有春秋癖，闭户犹防月旦评。",
            "独对秋风叹华发，暮云萧瑟岁峥嵘。"
        ],
        "title": "老叹",
        "id": "2f11300c-6125-46c5-a289-d24de6489eda"
    },
    {
        "author": "李廌",
        "paragraphs": [
            "卯金自中叶，已若子南周。",
            "阿瞒制威福，九鼎若缀旒。",
            "余子不复忌，多士例为仇。",
            "崭然见芒角，已坐锢与钩。",
            "谁知英雄彀，翻令作罝罘。",
            "假手陷正平，嚯玩戮杨修。",
            "小慧尚必除，伟人那得留。",
            "凛凛孔北海，胸次包九州。",
            "倘令坐庙堂，大盗当寝谋。",
            "专诛及斯人，遂负壑与舟。",
            "当时同朝士，苟生盍包羞。",
            "身死名亦灭，白骨委山丘。",
            "先生虽千载，生气尚横秋。",
            "当时眼中意，付与一醉休。",
            "文人具文行，来作东诸侯。",
            "尚友天下士，复于古人求。",
            "作亭俯层城，持杯想风流。",
            "壁间妙着述，腾光昏斗牛。",
            "文存人亦亡，应从文举游。",
            "我生真碌碌，与世甘沉浮。",
            "思为坐上客，扬觯和南讴。",
            "无成老岩谷，哀哉空白头。"
        ],
        "title": "孔北海堂",
        "id": "d79010b2-20b5-4c23-a409-429b559270b3"
    },
    {
        "author": "李廌",
        "paragraphs": [
            "层楼压清汉，初上便忘归。",
            "夕霭藏平野，晴烟漏翠微。",
            "城昏晚鸦集，江静野鸥飞。",
            "何日赋招隠，行吟傍钓矶。"
        ],
        "title": "光化霁景楼",
        "id": "8fc1a416-6c63-435f-8f2a-3c385c510c2f"
    },
    {
        "author": "李廌",
        "paragraphs": [
            "江皋草茅软，马首路平宽。",
            "叹老龙钟态，伤春料峭寒。",
            "月檐茅影乱，风瓦竹声干。",
            "喜从佳公子，诗成槊在鞍。"
        ],
        "title": "诗一首",
        "id": "16e9ff3e-0d3d-4837-9333-f894b2adbaf1"
    },
    {
        "author": "李廌",
        "paragraphs": [
            "社公沐发望年丰，岂谓雨余仍苦风。",
            "未报田间禾颖秀，但惊堂上燕巢空。",
            "里人分胙祈微福，稚子爬沟拟乞聪。",
            "老病不知秋过半，谩刍新酿要治聋。"
        ],
        "title": "社日书怀",
        "id": "2903ecf9-1f59-4b47-b4d4-790d6c28125c"
    },
    {
        "author": "李廌",
        "paragraphs": [
            "文林换却山林兴，谁道山人索价高。"
        ],
        "title": "句  其一",
        "id": "208c2dba-95ac-4030-afa9-01740db6d2d2"
    },
    {
        "author": "李廌",
        "paragraphs": [
            "可笑陈孟公，好客常投辖。"
        ],
        "title": "句  其二",
        "id": "51f5af4b-04c7-4eec-b772-488c2cea0565"
    },
    {
        "author": "李廌",
        "paragraphs": [
            "安得吾皇四百州，皆如此邦二千石。"
        ],
        "title": "句  其三",
        "id": "f2ece770-96e6-4be6-aa3e-a3fb6bb8e49e"
    },
    {
        "author": "李廌",
        "paragraphs": [
            "诗题：再领玉局昔东坡在翰林……後自岭外归遂领玉局予复官亦得之坡今亡矣怅然有怀首句：东坡因地夙相亲。"
        ],
        "title": "存目",
        "id": "3af5bb89-9dfc-4e32-b5fd-d7c3aa79b937"
    },
    {
        "author": "蔡肇",
        "paragraphs": [
            "天宝诸王爱名马，千金争致华轩下。",
            "当时不独玉花骢，飞电流云绝潇洒。",
            "两方岐薛宁与申，凭陵内廐多清新。",
            "肉鬃汗血尽龙种，紫袍玉带真天人。",
            "骊山射猎包原隰，御前急诏穿围入。",
            "扬鞭一蹙破霜蹄，万骑如风不能入。",
            "雁飞兔走惊弦开，翠华按辔从天回。",
            "五家锦绣徧山谷，百里舄珥遗尘埃。",
            "青骡蜀栈西超忽，高准浓蛾散荆棘。",
            "苜蓿连山鸟自飞，五陵佳气春萧瑟。"
        ],
        "title": "题申王画马图",
        "id": "10a5c2b2-a6a0-4dbe-b943-ef993872824d"
    },
    {
        "author": "蔡肇",
        "paragraphs": [
            "漕河胶舟水流咽，水关着键行者歇。",
            "大江伏槎卧长剑，万顷湿银寒不结。",
            "蓬莱诸仙亦避寒，海门冥冥冻欲坼。",
            "朔风吹晚雁叫空，蓬巷松杉崖石裂。",
            "道人丈室最高处，地炉蒲团稳坐热。",
            "我来乘闲不问道，方床相对无言说。"
        ],
        "title": "冬日游甘露寺",
        "id": "e6e5c4dd-aef6-4477-83e4-7446bd6a1364"
    },
    {
        "author": "蔡肇",
        "paragraphs": [
            "岁为兹山一再登，渡头飞阁独相凭。",
            "云生江海交流处，人在松萝最上层。",
            "残雪既能留野客，春风先与报山僧。",
            "凭谁邀上东岩宿，更约花时命杖藤。"
        ],
        "title": "立春日焦山留宿",
        "id": "0f950bd9-0f1d-40e1-b52c-2d1779118aa4"
    },
    {
        "author": "蔡肇",
        "paragraphs": [
            "鸿雁归时水拍天，平冈老木尚依然。",
            "借君余地安渔艇，乞我寒江听雨眠。"
        ],
        "title": "题画授李伯时",
        "id": "5ec508f7-03ca-4f8d-abe0-deaee3d45a84"
    },
    {
        "author": "蔡肇",
        "paragraphs": [
            "平野风烟入梦思，殷勤作画更题诗。",
            "扁舟卧听横塘雨，恰遇江南归雁时。"
        ],
        "title": "泛舟横塘遇雨",
        "id": "3413a7b5-99ea-43d9-a678-8704d717cc25"
    },
    {
        "author": "蔡肇",
        "paragraphs": [
            "野水潺潺平落涧，秋风瑟瑟细吹林。",
            "逢人抱瓮知村近，隔坞闻钟觉寺深。"
        ],
        "title": "题李世南画扇",
        "id": "375de768-fe55-43ad-89f0-963c86294c74"
    },
    {
        "author": "蔡肇",
        "paragraphs": [
            "人物于今叹渺然，孤坟宿草已生烟。",
            "日暮行人道傍会，应逢年少与谈玄。"
        ],
        "title": "过邢惇夫墓下作",
        "id": "45878191-2fdc-4c74-855d-cadc96fde53b"
    },
    {
        "author": "蔡肇",
        "paragraphs": [
            "平生扰扰复胶胶，学省重来岁又交。",
            "骑马醉遭官长骂，读书惭被学生嘲。",
            "何为眷恋米三斗，便可经营宅一茅。",
            "好买江干千个竹，待看烟雨长春梢。"
        ],
        "title": "至学省作",
        "id": "953a14e0-2697-4bcc-8fa5-a898566e33f2"
    },
    {
        "author": "蔡肇",
        "paragraphs": [
            "绛节飘飘下紫清，更参隠诀制颓龄。",
            "若逢方丈庞眉叟，来爱囊中赤甲经。"
        ],
        "title": "送洞元法师归茅山三首  其一",
        "id": "3b2bab01-8eba-453f-98d9-ed0c6ed3b8cb"
    },
    {
        "author": "蔡肇",
        "paragraphs": [
            "崇宁新阁连云起，天篆浮空宝气飞。",
            "帝遣羣龙常护守，池潭风雨夜深归。"
        ],
        "title": "送洞元法师归茅山三首  其二",
        "id": "5b0e8c1b-deee-4ad3-83a9-b3c27fcb5ca3"
    },
    {
        "author": "蔡肇",
        "paragraphs": [
            "一庵畴昔共嵚崟，古木垂阴岁月深。",
            "恐是三生房次律，要随藤杖去重寻。"
        ],
        "title": "送洞元法师归茅山三首  其三",
        "id": "933c4321-cc1a-4362-80de-5138f2e35e12"
    },
    {
        "author": "蔡肇",
        "paragraphs": [
            "笔间云气生毫末，纸上松声听有无。",
            "收得三茅风雨样，高堂六月是冰壶。"
        ],
        "title": "题三茅风雨图",
        "id": "82fd565b-a3d3-43e2-9333-3f4b9e1e24bd"
    },
    {
        "author": "蔡肇",
        "paragraphs": [
            "南山冬冬天作鼓，号召诸龙尽行雨。",
            "惟有秃角最先到，泼墨云中鳞鬣舞。"
        ],
        "title": "𠙶亭山顶白龙穴",
        "id": "c1697b06-3248-4c78-9c7c-4a18dc5c849a"
    },
    {
        "author": "蔡肇",
        "paragraphs": [
            "图书从所好，英俊此焉依。",
            "奎壁重开照，琳琅尽得归。",
            "地严宫漏转，门掩吏人稀。",
            "子有诗三百，西江咀宝玑。"
        ],
        "title": "和慎思诗呈同院诸公  其一",
        "id": "a7bd6b0f-141f-4cdf-9a6c-751dd150d9a7"
    },
    {
        "author": "蔡肇",
        "paragraphs": [
            "客去衣裳懒，更长灯烛光。",
            "随身一书笈，贮腹万雕梁。",
            "梦旧传青馆，封须拜皁囊。",
            "羽翰从此正，天步赤霄长。"
        ],
        "title": "和慎思诗呈同院诸公  其二",
        "id": "8e1fd67f-8604-416f-9c52-0af447d8337d"
    },
    {
        "author": "蔡肇",
        "paragraphs": [
            "诸彦联翩入，斯文迤逦回。",
            "滔滔引溟涨，烂烂缭岩隈。",
            "此地身拘窘，他时心往来。",
            "倡酬真有味，顾我独非才。"
        ],
        "title": "和慎思诗呈同院诸公  其三",
        "id": "08c396f8-d725-4cc7-a4b9-4ab669ae218b"
    },
    {
        "author": "蔡肇",
        "paragraphs": [
            "清月看初满，黄花吐未齐。",
            "小山思隠桂，大谷忆佳梨。",
            "节物信可美，诗骚懒自题。",
            "长年谙独宿，听雨闭秋闺。"
        ],
        "title": "和慎思秋日同文馆诗  其一",
        "id": "6ecd5f2d-9cbf-438e-b3ba-1c801e52341f"
    },
    {
        "author": "蔡肇",
        "paragraphs": [
            "匝合青云幕，纵横白羽场。",
            "谁矜率尔对，吾念斐然章。",
            "名淡隃糜榜，衣飘月窟香。",
            "春风马蹄疾，鞭帽散平康。"
        ],
        "title": "和慎思秋日同文馆诗  其二",
        "id": "63eb1a8a-225f-4997-b207-51041ec1f73e"
    },
    {
        "author": "蔡肇",
        "paragraphs": [
            "万里夷王子，曾听若木鸡。",
            "泛舟沧海外，授馆国门西。",
            "琛币来重译，车书想旧题。",
            "苍梧弓剑冷，云雨泣芝泥。"
        ],
        "title": "和慎思秋日同文馆诗  其三",
        "id": "5a96e217-4353-43fe-89c3-e539c2fc4ec4"
    },
    {
        "author": "蔡肇",
        "paragraphs": [
            "阒寂同文馆，秋英绽欲齐。",
            "禅庖分白乳，仙果破青梨。",
            "琴理将忘曲，诗探未赋题。",
            "清欢在文史，谁复梦重闺。"
        ],
        "title": "和慎思秋日同文馆诗  其四",
        "id": "129c9852-5adc-4a3b-a613-75fbf80e3748"
    },
    {
        "author": "蔡肇",
        "paragraphs": [
            "明时勤选擢，间设誉髦场。",
            "该学添三传，微能及九章。",
            "静无桃叶唱，清有菊花香。",
            "解我幽忧病，惟应頼杜康。"
        ],
        "title": "和慎思秋日同文馆诗  其五",
        "id": "2c4ad8cf-0588-482c-a09e-318b7465a2dc"
    },
    {
        "author": "蔡肇",
        "paragraphs": [
            "鹄卵因时化，如何赴越鸡。",
            "逸羣来冀北，屏气入淮西。",
            "盛事兼三物，浮辞斥百题。",
            "慎须精藻鉴，宠辱异云泥。"
        ],
        "title": "和慎思秋日同文馆诗  其六",
        "id": "337803c6-ae88-4d6a-a942-37126a7d2429"
    },
    {
        "author": "蔡肇",
        "paragraphs": [
            "翳翳云生树，翻翻风动闱。",
            "高秋忽如此，吾党苦思归。",
            "极目愁关塞，侵寒寄褚衣。",
            "少狂真喜事，回首壮心违。"
        ],
        "title": "和慎思未试即事杂书率用秋日同文馆为首句  其一",
        "id": "8a955ecc-67d0-4be7-b1d8-865c8b17b104"
    },
    {
        "author": "蔡肇",
        "paragraphs": [
            "物色清秋逼，官曹静夜长。",
            "华星披夕霭，皎露洗空凉。",
            "律细诗难继，禅心梦易忘。",
            "依稀贪佛日，香火宿诸方。"
        ],
        "title": "和慎思未试即事杂书率用秋日同文馆为首句  其二",
        "id": "06093b3e-8712-4623-a286-5b4ba60835ec"
    },
    {
        "author": "蔡肇",
        "paragraphs": [
            "取士渔盐出，传经户牖开。",
            "惊涛帘外起，骤雨笔端来。",
            "人竞悬金鉴，书方贵玉杯。",
            "太平元有象，勿遣赋良媒。"
        ],
        "title": "和慎思未试即事杂书率用秋日同文馆为首句  其三",
        "id": "7295a262-9334-4bf3-bdeb-f6d34dab958c"
    },
    {
        "author": "蔡肇",
        "paragraphs": [
            "百万防秋去，军容凛将闱。",
            "请排云鸟出，尽猎犬羊归。",
            "老息阴符读，慵便直裰衣。",
            "邓侯多衮兴，时命不予违。"
        ],
        "title": "再和慎思俯和少年真善事之句",
        "id": "121ac8df-2fc8-4eb1-bb33-14b6cb3fef87"
    },
    {
        "author": "蔡肇",
        "paragraphs": [
            "文书汗牛马，栋宇切昭回。",
            "剸玉君曾试，吹竽我亦来。",
            "鉴精真有頼，诗妙不容陪。",
            "只忆归山去，霜畦斸芋魁。"
        ],
        "title": "和慎思诗呈同院後至诸公",
        "id": "a418d023-c06a-4da0-bcf6-4c9bd27a0358"
    },
    {
        "author": "蔡肇",
        "paragraphs": [
            "午门钥入断人行，禁漏稀微出迩英。",
            "齐拜勅书期老仗，并驱驺御出西城。",
            "諠哗灯火看如梦，关锁官曹祇寄声。",
            "聊付能诗破羁旅，诗成冉冉又还生。"
        ],
        "title": "和慎思初入试院",
        "id": "a1e73ead-b697-43de-8170-722cca9a76d2"
    },
    {
        "author": "蔡肇",
        "paragraphs": [
            "清秋官舍酒瓶空，满袖黄花情所钟。",
            "忽得数篇吟可老，绝知开口笑难逢。",
            "浮舟有底不归去，戏马犹能限莫从。",
            "江上鲈鱼三尺许，西风欹枕梦魂浓。"
        ],
        "title": "和慎思重九考罢试卷书呈同院诸公",
        "id": "78886715-9436-4f89-8bc4-aa52144752aa"
    },
    {
        "author": "蔡肇",
        "paragraphs": [
            "卧听高斋落叶风，清诗交咏想晨钟。",
            "故人厚意论千载，正始遗音仅一逢。",
            "胶漆初期在俄顷，云龙莫恨不相从。",
            "芸房深锁秋香冷，鬰鬰葱葱佳气浓。"
        ],
        "title": "次韵慎思贻无咎文潜诵诗",
        "id": "5036f0d5-7e14-45d4-bc89-6fe033453e84"
    },
    {
        "author": "蔡肇",
        "paragraphs": [
            "白鹿真人欻御风，青杉手种大如钟。",
            "还丹未化神应护，道骨相期子合逢。",
            "万里且看腾踏去，一樽聊喜笑言从。",
            "攒峰列壑休南望，晓榻秋阴分外浓。"
        ],
        "title": "和慎思同舍问及故山景物用钟字韵诗以答",
        "id": "ec3c5558-e8ba-4028-9d82-820243d82ac9"
    },
    {
        "author": "蔡肇",
        "paragraphs": [
            "曹公长剑一杯酒，邓子孤云万里心。",
            "神骏莫辞观马厩，深沉久合寄书林。",
            "礼闱联事几三月，词客悲秋共一音。",
            "独有何郎诗思苦，空阶点滴伴清吟。"
        ],
        "title": "和慎思漫兴成章屡蒙子方宠和更辱赠句辄用奉酬",
        "id": "04bfc484-9823-4ef6-abb4-71cec7278dfe"
    },
    {
        "author": "蔡肇",
        "paragraphs": [
            "江清石磊磊，野旷竹修修。",
            "此地有茅屋，我行寻白鸥。",
            "分留须物色，来往更风流。",
            "相对黄尘梦，诗成拥鼻讴。"
        ],
        "title": "慎思说家山之胜用其语得诗",
        "id": "90f43a05-9877-4077-9c98-ad67c322115c"
    },
    {
        "author": "蔡肇",
        "paragraphs": [
            "南山千亩龙蛇窟，半夜春雷起屈盘。",
            "欲钓六鳌沧海去，为留春笋作长竿。"
        ],
        "title": "和慎思寄次张弟",
        "id": "e02af7b5-51db-4106-bfc4-5f05dae8d6e3"
    },
    {
        "author": "蔡肇",
        "paragraphs": [
            "邓子词锋鲁孟劳，刜钟剸玉尽铅刀。",
            "风流陶谢枝梧困，击节期君仆命骚。"
        ],
        "title": "和无咎奉答文潜戏赠",
        "id": "50384471-4c32-4d8e-b711-0fb6f372fba2"
    },
    {
        "author": "蔡肇",
        "paragraphs": [
            "吴山楚水未忘怀，暮雨朝云恨已乖。",
            "纵免摩伽能毁戒，未妨泽室会千斋。"
        ],
        "title": "小诗戏无咎",
        "id": "865002a1-8e58-4dd5-b10c-73301dc3c500"
    },
    {
        "author": "蔡肇",
        "paragraphs": [
            "穷秋天气少晴明，雨叶风窗夜夜声。",
            "应为幽人听未足，不教骢马出重城。"
        ],
        "title": "和慎思与文潜无咎对榻夜话达旦",
        "id": "9ace54da-951f-4316-8647-6d3492bb26db"
    },
    {
        "author": "蔡肇",
        "paragraphs": [
            "城中鼎食排翠釜，羊胛驼峰贱如土。",
            "青衫学士家故贫，斗米束薪炊湿雨。",
            "纵横图史照屋壁，呫嗫诗骚从稚乳。",
            "省中无事骑马归，雨声一洗茅檐苦。",
            "急呼南巷同舍郎，听我临风有凉语。",
            "且贪青简事文章，未有黄金买歌舞。",
            "往来诗卷牛腰许，太羹玄酒并在户。",
            "吾诗老涩邀使前，政坐可口收艰俎。"
        ],
        "title": "和文潜初伏大雨戏呈无咎",
        "id": "d5c46ad3-9580-49d4-b07e-9ff2abbc3dc1"
    },
    {
        "author": "蔡肇",
        "paragraphs": [
            "张侯胸中包覆釜，百里奔流无寸土。",
            "玄蛟白鼍有时作，一洗干坤三日雨。",
            "诗雄变怪有如此，震动犹能止啼乳。",
            "已倾太白酒船空，更压少陵饭山苦。",
            "昨朝东门同拜勅，玉齿犹残道中语。",
            "闭门十日无一事，坐对空庭秋叶舞。",
            "何时御史出霜台，便假前驺辞棘户。",
            "城南邀我倒余尊，紫栗黄橙已登俎。"
        ],
        "title": "次韵上文潜丈",
        "id": "ab175eb9-0272-4cf0-b42d-ef14d157659e"
    },
    {
        "author": "蔡肇",
        "paragraphs": [
            "羌兵昔出皋兰路，欲铲新城无聚土。",
            "烟烽照夜气如霞，铁马连羣歕成雨。",
            "东西两关同日破，股掌婴儿绝哺乳。",
            "鼓声十日拔帐归，至今犹说防城苦。",
            "当时诸将无奇策，不敢弯弓向胡语。",
            "橐驼西来金帛去，孽狐小鼠犹跳舞。",
            "王师八月尽防秋，惴惴军兴恐编户。",
            "腐儒不用辄忧边，庙堂有人制尊俎。"
        ],
        "title": "再答文潜",
        "id": "3219b04b-4730-464c-8c9b-e0f9296f008f"
    },
    {
        "author": "蔡肇",
        "paragraphs": [
            "堕灶一言能破釜，魔界扫空成佛土。",
            "钟山道场天所开，万壑千岩没华雨。",
            "白衣居士演真谛，江汉滔滔流去乳。",
            "自从玉髻飞上天，妙缘谁救诸有苦。",
            "我昔南行入定林，水鸟松风能妙语。",
            "六时天乐彩云飞，百丈寒江翠绡舞。",
            "此地知君曾着力，雷作弹指开蛰户。",
            "空山蕙帐盍思归，秋末晚菘行可俎。"
        ],
        "title": "用俎字韵呈樗年",
        "id": "4afa7b9e-1b8d-4bb6-ae01-29b6d3aa7666"
    },
    {
        "author": "蔡肇",
        "paragraphs": [
            "西方残敌鱼游釜，往岁天兵收境土。",
            "军行旱海口生烟，沙井无泉天不雨。",
            "将军意气吞八荒，欲入凉州倾马乳。",
            "坚城不下河未冰，幕中稍觉从军苦。",
            "曹侯献计取东关，帐下选锋同此语。",
            "归来塞色侵鬓毛，联翩始阅交衢舞。",
            "不学行间妄校尉，尽斩孙歆封万户。",
            "人生富贵有危机，彘肩不愿加雕俎。"
        ],
        "title": "上呈子方乡丈",
        "id": "5bfffa9b-d5dd-4261-999b-f4ff24aed74e"
    },
    {
        "author": "蔡肇",
        "paragraphs": [
            "欲知归期近，朱墨复在手。",
            "出门岂无时，官事少邂逅。",
            "张公晚定交，千仞仰森秀。",
            "华堂耿青灯，夜半狮子吼。",
            "真龙服内闲，爽气凛羣厩。",
            "新诗陈五鼎，斟酌皆可口。",
            "光华委行色，于我亦何有。",
            "缄藏不知报，刻画无盐丑。"
        ],
        "title": "和文潜欲知归期近",
        "id": "2a8427e8-ab0c-40a3-82d7-ea0e5513b47f"
    },
    {
        "author": "蔡肇",
        "paragraphs": [
            "两河郡县沦西方，西人思汉今未忘。",
            "果园芜没白草芳，旃裘戏马谁家郎。",
            "车箱峡口涧谷长，旄头倒挂回穹苍。",
            "王师西出讨獝狂，六花簇垒来堂堂。",
            "前锋锐头臂两枪，伏奸谨索收生羌。",
            "天声隠辚摇姑臧，奇兵缭背断馈粮。",
            "决河有声如坏冈，城头击钟声殷床。",
            "万甲几欲漂无旁，虽有伉健谁腾骧。",
            "一夫不敢陵彼隍，马首欲东促归装。",
            "缄胸有策须眉扬，归来恍恍若有亡。",
            "劬劳累日何由偿，战鞍挂屋寻书囊。",
            "目随飞鸿思帝乡，彭城老将官横行。",
            "幕中市骏收骕骦，射堂两部奏清商。",
            "应弦破镝如蜂房，谈笑斥土羁名王。",
            "画图遣奏朝明光，诏书留典真乘黄。",
            "锦鞯玉勒春风香，平池老柳高云凉。",
            "神骏在目豪吟觞，跨下蹀躞惊鳬翔。",
            "皇居九衢天中央，我时项背聊相望。",
            "西城九月天陨霜，夜谈关塞评文章。",
            "微言窃比惠与庄，和诗脱笔觉我忙。",
            "祝君韬养寿且祥，功名有来成堵墙。",
            "勿忧寒暑败肉浆，韔弓箙矢用则张。"
        ],
        "title": "敬用无咎学士年兄长韵上呈子方太仆",
        "id": "d2edf0ff-15fe-45ca-b192-1426c1d9d0a8"
    },
    {
        "author": "蔡肇",
        "paragraphs": [
            "君家晋陵我朱方，君家易知复难忘。",
            "十年不见兰畹芳，青衫翩翩黄白郎。",
            "我游东南岁月长，江流汹涌山鬰苍。",
            "烛龙东来尾鬣狂，乌爪真人坐高堂。",
            "山中旛剎森戈枪，道场法嗣通衡羌。",
            "大道甚夷车御臧，独不进步谁资粮。",
            "脱身簿领行涧冈，青崖结茅云绕床。",
            "飘飖西堕梁宋旁，至今梦想犹高骧。",
            "矧复约子西城隍，瓦炉梵夹随行装。",
            "形骸土木神远扬，少狂豪气今则亡。",
            "剧谈软语志颇偿，模写物象挥锦囊。",
            "樽前坐我烟霭乡，怜君驳踠未着行。",
            "侧身六合悲骕骦，即今文学可卜商。",
            "赤刀大训在西房，诏书兴贤利宾王。",
            "重闱共此烛灯光，肥羊细肋蟹着黄。",
            "茭蒲生白晚菘香，落月动影帘帷凉。",
            "夜如何其未卷觞，座间诗阵鹅鹳翔。",
            "卧旗蓄锐岂遽央，我坚孤垒何敢望。",
            "降旛欲挂月似霜，独君一扫可得章。",
            "滔滔笔力抵卞庄，两虎未捽终不忙。",
            "蜘蛛拂面归有祥，便看大榜挂北墙。",
            "南城西寺载殽浆，背城借一犹能张。"
        ],
        "title": "次韵上呈樗年主簿乡兄",
        "id": "63df1190-a3cb-4da2-ade3-c88c05f6f5e2"
    },
    {
        "author": "蔡肇",
        "paragraphs": [
            "我家书册代耕农，尚祝瓯窭亩一钟。",
            "再筑金台端不昧，高悬水镜亦难逢。",
            "亲闱动喜欣欣色，士论推公趯趯从。",
            "好在黄花归荐寿，秋堂欢笑变春浓。"
        ],
        "title": "家弟别试预荐时蒙慎思学士赠诗致庆感荷不已次韵酬谢",
        "id": "5f5a165c-79ea-4ff8-840a-a42a8bf7d1fb"
    },
    {
        "author": "蔡肇",
        "paragraphs": [
            "陆机异时宅，故物无复迹。",
            "悠悠谷水阳，野水凄余碧。",
            "我观豪士赋，文字岂不白。",
            "一为功名误，末路真可惜。",
            "至今风雨夜，哀鹤鸣不息。",
            "千秋得吾人，浄眼照阡陌。",
            "结茅风烟际，一悟世网窄。",
            "古今一丘貉，贵贱百年客。",
            "闭门橙橘香，隠几冰冻释。",
            "我惭升斗禄，矫首望八极。",
            "人生劳佚间，此殆天所檄。",
            "鹏翔赤霄动，鲸喷碧海坼。",
            "为尔具扁舟，送此齿发迫。"
        ],
        "title": "题朱之纯谷阳园",
        "id": "99679ca9-261c-4a77-be8e-620c65073c1d"
    },
    {
        "author": "蔡肇",
        "paragraphs": [
            "青山云半遮，惨淡有离色。",
            "溪水亦潺湲，呜咽当枕侧。",
            "男儿四方志，百年一行役。",
            "山水亦奚悲，我自本无得。",
            "父老挽我车，洒泪半凄恻。",
            "使君虽自力，惭无理人术。",
            "举手谢父老，意厚难报塞。"
        ],
        "title": "书静胜院壁留别父老",
        "id": "977c6afb-09c1-4bb8-990f-0b62c09a19ac"
    },
    {
        "author": "蔡肇",
        "paragraphs": [
            "厨廪空虚鼠亦饥，终宵咬啮近秋帷。",
            "腐儒生计惟黄卷，乞取衔蝉与护持。"
        ],
        "title": "从孙元忠乞猫",
        "id": "9036276d-351b-45bd-9472-706dd7c861c4"
    },
    {
        "author": "蔡肇",
        "paragraphs": [
            "闻君秉笔赋鸡林，海怪山奇人购寻。",
            "莫纪大宛多善马，却令天子便甘心。"
        ],
        "title": "赠王子飞之高丽",
        "id": "8a53c7e8-af53-4bdb-86d2-818b8852323f"
    },
    {
        "author": "蔡肇",
        "paragraphs": [
            "天上房星不下来，连山刍粟饱驽骀。",
            "龙姿逸驾飞腾尽，頼尔毫端力挽回。"
        ],
        "title": "题李伯时照夜白马图",
        "id": "a94a78d6-a1d5-462a-90ab-1892dc87104d"
    },
    {
        "author": "蔡肇",
        "paragraphs": [
            "东南胜概未忘情，老去扁舟复此行。",
            "小邑岁除无市井，下田水落见农耕。",
            "雪消西岭层棱出，春到重湖鳞甲生。",
            "桥下霜蛟贪睡美，为槌千鼓作雷声。"
        ],
        "title": "除夜宿垂虹亭",
        "id": "cbb2e323-92f9-4543-a237-f5649edd6dbf"
    },
    {
        "author": "蔡肇",
        "paragraphs": [
            "天台四万八千丈，玉京五城十二楼。",
            "欲乘西风跨独鹤，直渡南斗骑牵牛。",
            "麻姑长爪快搔背，巢父投竿应掉头。",
            "广文物色分留在，二妙龙诗肯罢休。"
        ],
        "title": "送蔡骃守天台",
        "id": "921d1bad-5729-49dd-8480-479519fea6ba"
    },
    {
        "author": "蔡肇",
        "paragraphs": [
            "浔阳江上陶彭泽，五株杨柳青山宅。",
            "元和之中白司马，送客江头明月下。",
            "当时尽作庐山客，林下题诗石上眠。"
        ],
        "tags": [
            "庐山"
        ],
        "title": "江州",
        "id": "8e0cc7a0-3c98-49bc-9217-5c2ce4b63e13"
    },
    {
        "author": "蔡肇",
        "paragraphs": [
            "使君诗句益超然，文阵收工是昔年。",
            "本是东南遗爱守，聊从岩谷甚臞仙。",
            "莫嫌供给难留客，只为湖山已自贤。",
            "好请东封西狩颂，老来词格似甘泉。"
        ],
        "title": "杭州次周大夫韵  其一",
        "id": "3c0aadb9-cd2d-4131-9e91-3364fd40d457"
    },
    {
        "author": "蔡肇",
        "paragraphs": [
            "湖边莲叶已田田，闻道花开胜去年。",
            "君不御兮应有恨，风其吹汝未应仙。",
            "韵词合继菑公作，郡守谁如白傅贤。",
            "却使诗翁闲着笔，滔滔长句涌言泉。"
        ],
        "title": "杭州次周大夫韵  其二",
        "id": "a886e127-33c6-436c-9f19-1a6382f4041c"
    },
    {
        "author": "蔡肇",
        "paragraphs": [
            "只占西湖不占田，六莲重到欲忘年。",
            "惭无佳句追和靖，聊取幽芳荐水仙。",
            "对面文章能发兴，脱身朝市已称贤。",
            "江边五月梅天雨，拟附齐舲过冷泉。"
        ],
        "tags": [
            "西湖"
        ],
        "title": "杭州次周大夫韵  其三",
        "id": "3c5d28e9-bbb5-457a-8db2-49d69d6bbe15"
    },
    {
        "author": "蔡肇",
        "paragraphs": [
            "一尉东南屈指中，雍容车骑旧儿童。",
            "郎君扇枕家中晚，侍史焚香省户空。",
            "十里浮梁晴卧蝀，一江春水浄磨铜。",
            "三年官满东吴去，为具扁舟破浪风。"
        ],
        "title": "送钱齐玥倅苏州二首  其一",
        "id": "d5f52a8f-4e28-4f4d-bce7-cc720be345c1"
    },
    {
        "author": "蔡肇",
        "paragraphs": [
            "洞庭飞雨打湘弦，燕寝凝香思渺然。",
            "四者难并知我老，七言俱赋为君妍。",
            "杂花遶径迎篮轝，春鸟喧洲起画船。",
            "闻道山公方启事，重看一鹗在秋天。"
        ],
        "tags": [
            "洞庭湖"
        ],
        "title": "送钱齐玥倅苏州二首  其二",
        "id": "625aec27-a9cc-4078-b540-3c3befa4b18b"
    },
    {
        "author": "蔡肇",
        "paragraphs": [
            "怜吾居处似东屯，草棘荒凉郭里村。",
            "明月有情先入户，青山无事独当门。",
            "未能种秫五十亩，且为栽桃二百根。",
            "不学灵云觅知解，花时相唤倒余尊。"
        ],
        "title": "吾庵",
        "id": "dfb5984b-d6d3-4c7a-b498-c29ed782f11b"
    },
    {
        "author": "蔡肇",
        "paragraphs": [
            "百川赴下流，江海互吞吐。",
            "回澜薄空日，老岸不立土。",
            "坡陀出巨石，鳌背启窗户。",
            "我来俯凝碧，万顷过微雨。",
            "南沙八十里，草木尽可数。",
            "风声玄冥开，松影翠蛟舞。",
            "昏昏鱼龙气，暝色失洲渚。",
            "林间古兰若，梵放杂鸣橹。",
            "不能挂长帆，破浪极幽睹。",
            "至今清夜梦，窈窕越修阻。",
            "喜君自兹来，浩浩见眉宇。",
            "馆置古城东，淡饭忘羁旅。",
            "连城虽自珍，历块谁为许。",
            "束书问东舟，了不挂一语。",
            "脱身少年场，清座参佛祖。",
            "冰颜未生髭，老气欲冠古。",
            "所得岂虚名，自是慰诸吕。",
            "南天正炎溽，归思亟飞羽。",
            "江鱼已钓肥，江酒尚酤煮。",
            "访子昔游地，耿耿月沉浦。",
            "席龙望东南，浮云渺吴楚。"
        ],
        "title": "寄题君山亭送吕天衢秀才",
        "id": "9593cbe8-eb18-49a4-b2e6-330321a7fb05"
    },
    {
        "author": "蔡肇",
        "paragraphs": [
            "江头新晴好天气，江上儿郎棹船戏。",
            "掉船往来西复东，画桡掠水如飞鸿。",
            "清晨太尉自领客，荡漾幕帟翻春风。",
            "欲标不但与民乐，约束部曲藏军容。",
            "只今浔阳贼围绕，天子耀兵未诛讨。",
            "渠侬幸自惯水战，驾水楼船救江表。",
            "朝廷逡巡领诏书，太尉不日归西枢。",
            "试问兵钤元节制，藉留岁月还何如。"
        ],
        "title": "江浒按舟师",
        "id": "cc25849c-91c6-4ead-b27d-a32085d96066"
    },
    {
        "author": "蔡肇",
        "paragraphs": [
            "阴风漠漠护崔嵬，激涧修篁翠壑开。",
            "何处人天尽回向，于今龙象亦堪哀。",
            "常星晓挂层台冷，陨石宵飞夏屋摧。",
            "岩尸彭铿聊戏击，山中日月有奔雷。"
        ],
        "title": "游善权洞  其一",
        "id": "9b36d294-7522-460a-b317-49669a309976"
    },
    {
        "author": "蔡肇",
        "paragraphs": [
            "相鲜金碧照崔嵬，殿阁园林迤逦开。",
            "留恋白云禅客少，寂寥青嶂晓猿哀。",
            "山川胜处天然巧，景象穷时石也摧。",
            "靖节远公如可作，不应莲社愧刘雷。"
        ],
        "title": "游善权洞  其二",
        "id": "ee70310b-9446-4fa1-a266-2efd65157f4d"
    },
    {
        "author": "蔡肇",
        "paragraphs": [
            "胜迹传来不记年，昔闻曾驻汉神仙。",
            "赤乌方喜灵坛建，白马俄惊梵宇迁。",
            "观额自唐因记定，宫碑至宋有眠镌。",
            "江南福地虽云众，第一无过此洞天。"
        ],
        "title": "题天申宫",
        "id": "2b83df7b-12dc-4360-b327-8d08fa6940f0"
    },
    {
        "author": "蔡肇",
        "paragraphs": [
            "髯仙御气已超升，岩洞千秋冷不扃。",
            "若许残铅除白发，敢辞长镵斸青冥。",
            "坛场岁为民祈福，蒿艾时因鬼乞灵。",
            "他日重来寻石髓，绛云深坐读黄庭。"
        ],
        "title": "张公洞  其一",
        "id": "f0746e4f-15bd-482c-97c0-c320ab676300"
    },
    {
        "author": "蔡肇",
        "paragraphs": [
            "髯仙御气款雷扉，洞户千秋敞翠微。",
            "寓马至今来秘祝，刍灵聊复借余威。",
            "石房故剑龙随势，空灶残丹鼠辄飞。",
            "欲炼刀圭留齿发，山头白鹤几时归。"
        ],
        "title": "张公洞  其二",
        "id": "5d4e36c3-c492-4bba-b633-b60ce28ed661"
    },
    {
        "author": "蔡肇",
        "paragraphs": [
            "我昔京口居，屡为南山游。",
            "古寺满修竹，平田漫清流。",
            "四升崇邱望，培塿见五州。",
            "人生如艺田，要待岁晚收。",
            "内惧寡道力，眇然念前修。",
            "六合不为狭，五亩亦为谋。",
            "何妨傍城邑，心远地自悠。",
            "漕水应潮涨，堂下可遭周。",
            "叶落固有余，柿栗不外求。",
            "生理如此足，岂谢岩谷幽。",
            "奈何不勇决，一毫辄绊留。",
            "余性本拙戆，涉世易悔尤。",
            "微官如涕唾，容易思罢休。",
            "三龙亦驰骋，诗好意则不。"
        ],
        "title": "次韵王彦昭昆仲题京口新居",
        "id": "6bd83afa-bafd-4abd-9e2f-189fc768109b"
    },
    {
        "author": "蔡肇",
        "paragraphs": [
            "海门山头初日晴，西津渡口寒潮生。",
            "沙痕暗长岛屿没，但见渔舟纵复横。",
            "江烟漠漠飞鸥鹭，着底寒鱼冷难捕。",
            "霜中渔父扣舷歌，明月芦花不知处。"
        ],
        "title": "寒江捕鱼图",
        "id": "8cf9638b-0d07-4205-89b7-21496eebfe1a"
    },
    {
        "author": "蔡肇",
        "paragraphs": [
            "中泠之西古石排，狂波悍浪何能摧。",
            "颠崖骨立不受土，草木坚瘦知谁栽。",
            "长蛇怒结花磥磈，苍隼饥啸寒毰毸。",
            "舟师雨汗渡洑水，捩舵失手遭旋雷。",
            "我行十月潮如落，百仞屹立青琼瑰。",
            "天吴白鲸隠映没，贝阙珠宫空洞开。",
            "沉沉窟宅閟奇鬼，赤衣驾马胡为哉。",
            "羣珠可毁不可照，扶桑羡门归去来。"
        ],
        "title": "石排山渡行",
        "id": "fcf7e9f7-897d-4301-9d95-cd0697579f35"
    },
    {
        "author": "蔡肇",
        "paragraphs": [
            "州城西南五里间，如渡巩洛趋秦川。",
            "土囊行尽跨山脊，云涛万顷江掀天。",
            "江南六月黄埃起，岭上行人多暍死。",
            "车声踯躅正烦冤，石缝甘寒冽清泚。",
            "兹山蟠伏信有灵，穷幽访远恨未能。",
            "山农告异指南麓，夜有虹气如长绳。",
            "朝携长镵剃草棘，应手铿然逢鉅石。",
            "深藏疑有仙鬼护，完好不受沙土蚀。",
            "十夫募工挽使前，举身汹汹争相传。",
            "置园辉泽被草木，隅坐咫尺生云烟。",
            "自笑年来有师癖，摩挲剔濯穷朝夕。",
            "嵌形空洞出包藏，玉质青温相灵璧。",
            "沙痕洗尽圭角光，卷崖透壑通中旁。",
            "缕分浅黛泫微雨，翠剥苍藓晞朝旸。",
            "我昔扁舟临古汴，千金价市搜寻徧。",
            "兰皋西鏁靳家园，方丈瀛洲眼中见。",
            "君不闻米家砚山入禁中，蕞尔卷石谁为容。",
            "乃知此亦有显晦，万事默默由天公。"
        ],
        "title": "得奇石于岘山",
        "id": "d547b045-56a7-4e33-99cc-7d0d2bd7e292"
    },
    {
        "author": "蔡肇",
        "paragraphs": [
            "吾闻海中之山名黛舆，八纮九野水所输。",
            "沙痕蕝石记千古，尧水滔天才一濡。",
            "西潴七泽并淮湖，南倾百粤包荆舒。",
            "孤根不畏波浪没，正气自有神明扶。",
            "火轮纔升水鹤唳，地籁所作江㹠嘘。",
            "佳气鬰鬰崖不枯，华堂五丈安方裾。",
            "鱼山清梵吼螺呗，水师绝叫诃龟鱼。",
            "山灵护法踊车象，石叟衄敌峻隈隅。",
            "可怜蛮触战左右，始信妇姑勃空虚。",
            "大千共此华藏海，比邱无一针锋居。",
            "君诗文采炳于菟，我行稽留类贾胡。",
            "何时妙语对竹榻，清夜柏子燃铜炉。",
            "卓锥之地虽亦无，安用更求无价珠。"
        ],
        "title": "和翟忠惠游焦山",
        "id": "3031e4f6-d3ee-4549-9706-dea4d4e82417"
    },
    {
        "author": "蔡肇",
        "paragraphs": [
            "瓜州东望西津山，山平水阔生寒烟。",
            "海门日出江雾破，沿江山色寒苍然。",
            "五州京岘穹隆隠辚尚不见，况乃鹿跑马迹点滴之微泉。",
            "中泠之南古浮玉，钟鼓下震蛟龙川。",
            "楼台明灭彩翠合，海市仙山当目前。",
            "兴来赤脚踏鳌背，挥弄白日摩青天。",
            "原松芊芊雪欲尽，野气鬰鬰春逾妍。",
            "三更潮生月西落，寒金万斛流琼田。",
            "江山佳处心自省，画图忽见犹当年。",
            "有如远作美人别，耿耿独记长眉娟。",
            "双瓶买鱼晚渡立，孤篷听雨春滩眠。",
            "翰林东坡知此乐，至今舟上渔子谈苏仙。",
            "玉堂椽蜡照清夜，苇间幽梦来延缘。",
            "山川信羡归未得，送行看尽且作公子思归篇。"
        ],
        "title": "烟江叠障图",
        "id": "91381484-6957-472b-9c96-b974df4469dd"
    },
    {
        "author": "蔡肇",
        "paragraphs": [
            "城晓通霜白，楼晴映雾残。",
            "玉螭取喷薄，铁凤舞高寒。",
            "议敢分丹鼍，时能御马鞍。",
            "腐儒江海意，菱芡得加餐。"
        ],
        "title": "望海楼",
        "id": "0c68c38c-3c17-41cd-9316-2d21c0782df2"
    },
    {
        "author": "蔡肇",
        "paragraphs": [
            "聚墨魔宫殿，毗岚色界天。",
            "劫灰迷狠石，铅水泫铜仙。",
            "扁榜无佳句，华榱有胜缘。",
            "大江春正碧，白昼岛夷船。"
        ],
        "title": "甘露寺遭火",
        "id": "b184ac55-edd3-4724-8e94-434f326ffea7"
    },
    {
        "author": "蔡肇",
        "paragraphs": [
            "野旷天平入，潮生海倒流。",
            "帆余闽峤色，雁带玉关秋。",
            "斋近乌鸢集，渔残网罟收。",
            "虽云是吾土，兹日始能游。"
        ],
        "title": "登焦山二首  其一",
        "id": "e3eb5c7f-c955-49dc-8b38-56deac4e0002"
    },
    {
        "author": "蔡肇",
        "paragraphs": [
            "早鞍沾宿霭，夕楫漾晴晖。",
            "岁稔登新谷，山寒御夹衣。",
            "幽威广殿角，高遁故庵扉。",
            "稍悔鱼竿手，频年事鞅鞿。"
        ],
        "title": "登焦山二首  其二",
        "id": "3883983a-9f80-47fe-b425-32cb691f3b54"
    },
    {
        "author": "蔡肇",
        "paragraphs": [
            "模写山川画不如，送来我得卷还舒。",
            "废兴此郡多遗事，搜索因君得尽书。",
            "劫坏丹青无晋旧，地穷冈堑是秦余。",
            "试参故楮来真赏，定有能知近代欤。"
        ],
        "title": "京口即事和周开祖韵",
        "id": "46e6bd72-ca6b-485e-b9c0-ca626794196b"
    },
    {
        "author": "蔡肇",
        "paragraphs": [
            "东南闻诏想风流，竹马津亭待去舟。",
            "夹案曾为新右史，分符仍是古诸侯。",
            "大江注海吞三岛，高阁临城览五州。",
            "笔力自能回造化，鹤林神女谩来游。"
        ],
        "title": "送朱行中守润",
        "id": "606add55-3e8f-4949-8f6b-532a4db75bab"
    },
    {
        "author": "蔡肇",
        "paragraphs": [
            "橘圃青黄星照屋，竹林修竦槊搀云。",
            "千头固不羡汝食，一日可能无此君。",
            "为结茅斋依法露，欲携藤簟洗余醺。",
            "要来静处回光座，阅世真如过目蚊。"
        ],
        "title": "寄京口新居",
        "id": "ecba1aba-ce8c-443f-8b96-b6843dcf8cf8"
    },
    {
        "author": "蔡肇",
        "paragraphs": [
            "老至登临兴未穷，扁舟几欲拭秋风。",
            "能开胜地留连我，只在高人指顾中。",
            "暮霭先昏瓜步港，寒潮犹打蒜山宫。",
            "请君剩汲中泠水，客至何妨酒屡空。"
        ],
        "title": "彭君宜江上新开轩",
        "id": "52a59551-855d-4b64-941e-dcbc443e1c22"
    },
    {
        "author": "蔡肇",
        "paragraphs": [
            "卧病江边一钓舟，江光晚色浄淹留。",
            "山蟠京岘城随仄，水合中泠海共浮。",
            "席有笙箫吹井陌，斋余钟梵到林邱。",
            "道人说合龙天出，未暇燃犀照九幽。"
        ],
        "title": "登多景楼",
        "id": "d67a706c-bb3a-4723-98ac-a6ce10af8a75"
    },
    {
        "author": "蔡肇",
        "paragraphs": [
            "百川日夜赴清浔，此地朝宗见本心。",
            "苍鹘养雏归绝壁，老蛟伏卵护寒金。",
            "江昏潭火何从起，岁旱豪牛或可沉。",
            "谁把孤根掷天外，免令游客费闲吟。"
        ],
        "title": "游浮玉三首  其一",
        "id": "5855d7b9-7f0b-4439-957f-81e1ab5355cb"
    },
    {
        "author": "蔡肇",
        "paragraphs": [
            "中𤃩南畔大丛林，龙象初排四众钦。",
            "一月遍收银色界，两山相击海潮音。",
            "安心已竟元无法，举意全抛莫浪寻。",
            "且使後来谁措手，乐天赢得掉头吟。"
        ],
        "title": "游浮玉三首  其二",
        "id": "8e1ac373-41a9-4730-823f-ff2e45476e1c"
    },
    {
        "author": "蔡肇",
        "paragraphs": [
            "曾访山中支遁林，厌闻钟鼓日钦钦。",
            "百川赴海通三岛，万籁逢秋共一音。",
            "折戟战痕谁共吊，浮杯足迹杳难寻。",
            "鱼峰梵呗随曹植，试听云闲鸾凤吟。"
        ],
        "title": "游浮玉三首  其三",
        "id": "6ddbb9bc-f94d-4599-ae99-617b52d1214c"
    },
    {
        "author": "蔡肇",
        "paragraphs": [
            "诸豪衰季此并吞，形势当时苦未论。",
            "不见江山开北户，竟随玉驾走中原。",
            "雄心尚记苍崖石，战血今消折戟痕。",
            "枯冢至今余拱木，夹城风雨有孤魂。"
        ],
        "title": "登城见古陵墓",
        "id": "6b4b5dfc-c62e-435a-a0d7-95dd9c34f296"
    },
    {
        "author": "蔡肇",
        "paragraphs": [
            "恨不从公此日游，凭陵天堑棹黄头。",
            "江回巨浸吞三岛，云破危栏览数州。",
            "故事能追彭泽亮，清谈思对漆园周。",
            "黄花白酒鲈鱼晚，别有江南一段秋。"
        ],
        "title": "次韵周开祖九日登金山",
        "id": "c14ed277-ba76-409f-8f42-b71ca62f98f3"
    },
    {
        "author": "蔡肇",
        "paragraphs": [
            "一径杉松驻晚烟，渐看台影入云间。",
            "江拖缟带萦危堞，地注青螺出远山。",
            "当日英雄无复见，此时箫鼓有谁闲。",
            "我来应被藤萝笑，尘满衣冠盍厚颜。"
        ],
        "title": "北固山",
        "id": "22622a3e-fb30-4017-a82e-217555a44225"
    },
    {
        "author": "蔡肇",
        "paragraphs": [
            "夹岸鸣钟早渡回，冥冥江色未全开。",
            "西庵要看千峰碧，更有江南半月梅。"
        ],
        "title": "雨中游西庵",
        "id": "28a1b956-b9bc-4dd7-ad96-3aee1daea0d1"
    },
    {
        "author": "蔡肇",
        "paragraphs": [
            "村落家家有酒沽，黄童白叟醉相扶。",
            "恨无韩滉丹青手，更作丰年几幅图。"
        ],
        "title": "大港即事次韵  其一",
        "id": "108f8772-1682-4ec0-afef-828853684680"
    },
    {
        "author": "蔡肇",
        "paragraphs": [
            "野草追随岸接篱，紫荆门巷日平西。",
            "自言今岁春耕早，腊雪消来水一犁。"
        ],
        "title": "大港即事次韵  其二",
        "id": "b8e2da84-7c84-4ad7-8edf-8863034035f8"
    },
    {
        "author": "蔡肇",
        "paragraphs": [
            "德星行斗牛，人物东西伙。",
            "太史告占书，发春朝玉座。"
        ],
        "title": "送王左丞五绝  其一",
        "id": "ff689c43-5bbf-4a51-a834-9c088abdfde8"
    },
    {
        "author": "蔡肇",
        "paragraphs": [
            "江左名父子，风流适兹还。",
            "而宗有胜韵，觉在正始间。"
        ],
        "title": "送王左丞五绝  其二",
        "id": "ec062cc8-ba06-4065-8377-c7a58b597fed"
    },
    {
        "author": "蔡肇",
        "paragraphs": [
            "浮名渺吴会，耿耿千里淮。",
            "朔风吹高鸿，安得与人偕。"
        ],
        "title": "送王左丞五绝  其三",
        "id": "1396d32e-fd70-4b38-84d9-ca6ff40fadc0"
    },
    {
        "author": "蔡肇",
        "paragraphs": [
            "三坚真得象，九师遂亡羊。",
            "寥寥千载余，焕发天地藏。"
        ],
        "title": "送王左丞五绝  其四",
        "id": "ee2a90a4-29c4-4bae-ac16-02558c76c86d"
    },
    {
        "author": "蔡肇",
        "paragraphs": [
            "岁晏风落木，野阴水增波。",
            "斋舲如傅翼，一举君谓何。"
        ],
        "title": "送王左丞五绝  其五",
        "id": "0a6d8611-e103-4156-b21b-ab4c9605ce88"
    },
    {
        "author": "蔡肇",
        "paragraphs": [
            "愿同籍湜辈，终老韩公门。"
        ],
        "title": "句  其一",
        "id": "c6969b6a-1035-40e1-b3fa-a2cc3721aad4"
    },
    {
        "author": "蔡肇",
        "paragraphs": [
            "叠嶂巧分丁字水，腊梅迟见二年花。"
        ],
        "title": "句  其二",
        "id": "f62d2003-9a03-4e97-a60d-9fc2165b0e22"
    },
    {
        "author": "蔡肇",
        "paragraphs": [
            "莫嫌供给难酬客，祇为湖山已自贤。"
        ],
        "title": "句  其三",
        "id": "87f10703-8e5e-4ca3-8dc8-b922d275d92e"
    },
    {
        "author": "蔡肇",
        "paragraphs": [
            "城中十月雨蒙蒙，遥看句骊半山雪。"
        ],
        "title": "句  其四",
        "id": "ad2af04b-767d-4039-9681-3ade50ca5cae"
    },
    {
        "author": "蔡肇",
        "paragraphs": [
            "三峡桥边春见雪，落星寺里暮闻钟。"
        ],
        "title": "句  其五",
        "id": "b6c83e76-79b3-4724-8c2a-5936fb7de083"
    },
    {
        "author": "蔡肇",
        "paragraphs": [
            "城响涛头入，江昏雨脚斜。"
        ],
        "title": "句  其六",
        "id": "df976fe4-c81f-4b00-822e-3bdd5566b685"
    },
    {
        "author": "蔡肇",
        "paragraphs": [
            "柳间黄鸟路，波底白头天。"
        ],
        "title": "句  其七",
        "id": "3c8540f9-2c35-43e3-8c2a-523afa69a83d"
    },
    {
        "author": "蔡肇",
        "paragraphs": [
            "断蓬帆影天平入，夹镜波光水到流。"
        ],
        "title": "句  其八",
        "id": "478603d4-1275-4a91-baaa-8906ec708a93"
    },
    {
        "author": "蔡肇",
        "paragraphs": [
            "先生万古名何用，博士三年冗不治。"
        ],
        "title": "句  其九",
        "id": "8c7682b9-38f9-4212-be80-fe71b9c0466d"
    },
    {
        "author": "宗泽",
        "paragraphs": [
            "八年坐亲党，泯伏长安城。",
            "甘心傍松楸，申我儿子情。",
            "闭户慨岩廊，读书笑金籯。",
            "力田固为政，课童乃司兵。",
            "深病骨相寒，不蒙轩冕荣。",
            "维天临万邦，搜罗世豪英。",
            "我友挽出之，大人今继明。",
            "古无忠孝全，泣涕去丘茔。",
            "为翁大门闾，翻然以东征。"
        ],
        "title": "东上辞松楸一首",
        "id": "bf372462-deb7-411a-95fa-4b851cbe6903"
    },
    {
        "author": "宗泽",
        "paragraphs": [
            "卿士辱多垒，天王愤蒙尘。",
            "御戎要虓将，谋国须隽臣。",
            "百战取封侯，未必亡其身。",
            "怀奸废忠义，胡颜以为人。",
            "吁嗟世道衰，大僇加搢绅。",
            "平居事奔竞，梁汴分云屯。",
            "一旦国步艰，四迸如星繁。",
            "辅相已择栖，守令仍踰藩。",
            "冠盖陆西窜，舳舻水南奔。",
            "鄙夫用慨然，策马趋修门。",
            "勤王羞尺柄，悟主期片言。",
            "时来倘云龙，峨冠拜临轩。",
            "逶迤上玉除，造膝伸元元。",
            "措世于泰宁，归来守丘樊。"
        ],
        "title": "感时",
        "id": "1e429bdc-d7c6-4000-9612-0b7bcc8e4ad2"
    },
    {
        "author": "宗泽",
        "paragraphs": [
            "小雨疏风转薄寒，驼裘貂帽过秦关。",
            "道逢一涧兵徒涉，赤胫相扶独厚颜。"
        ],
        "title": "晓渡",
        "id": "73547a31-52cb-4359-93ac-c6b69fb07ffc"
    },
    {
        "author": "宗泽",
        "paragraphs": [
            "烟遮晃白初疑雪，日映斓斑却是花。",
            "马渡急流行小崦，柳丝如织映人家。"
        ],
        "title": "华阴道中三首  其一",
        "id": "788652a8-3e6d-430f-99ea-baaa4419c89f"
    },
    {
        "author": "宗泽",
        "paragraphs": [
            "菅茆作屋细家居，云碓风帘路不纡。",
            "坡侧杏花溪畔柳，分明摩诘辋川图。"
        ],
        "title": "华阴道中三首  其二",
        "id": "a38201d8-b079-430e-bfa2-6648a66dbec9"
    },
    {
        "author": "宗泽",
        "paragraphs": [
            "宁王画作金盆鸽，韩愈诗夸玉井莲。",
            "瓦缶泥泓村落小，乱茅羣雀不堪传。"
        ],
        "title": "华阴道中三首  其三",
        "id": "b57236dc-be80-4189-836e-b0c467cab81c"
    },
    {
        "author": "宗泽",
        "paragraphs": [
            "燕北静胡尘，河南濯我兵。",
            "风云朝会合，天地昼清明。",
            "泣涕收横溃，焦枯頼发生。",
            "不辞关路远，辛苦向都城。"
        ],
        "title": "雨晴渡关二首  其一",
        "id": "766d0e2a-7e70-444a-8ba1-462b690331c8"
    },
    {
        "author": "宗泽",
        "paragraphs": [
            "荡涤真成快，氛霾不敢阴。",
            "万花恩泽了，二麦宠光深。",
            "地势瞻仙掌，河源识帝心。",
            "马头迎霁色，诗句日边寻。"
        ],
        "title": "雨晴渡关二首  其二",
        "id": "a40b83d4-93e0-4e27-9bfb-999e5422fca7"
    },
    {
        "author": "宗泽",
        "paragraphs": [
            "翁拥麾幢我为儿，剽闻窃睹皆兵机。",
            "其中袭击不容瞬，飙行电掣犹逶迤。",
            "戎人长驱越大河，天下震惊观阙危。",
            "肉食之谋殊未臧，我愤切骨其谁知。",
            "慨然奏疏金马门，力陈盟赂损国威。",
            "严尤下策尤可笑，晁错上书亦奚为。",
            "道路荆棘初剪除，花如步障吾东之。",
            "八年闭户尺蠖屈，一旦渡关匹马驰。",
            "行行侧身听戎捷，忽闻募士诏遣归。",
            "浓书大墨榜教诏，曰敌悔过今退师。",
            "羽檄向来召貔虎，乃咏出车歌杕杜。",
            "櫜兵销刃兵犹怒，却把鉏犁农歌舞。",
            "君王神武今艺祖，尔如不归污我斧。"
        ],
        "title": "道逢散遣之卒云讲和退师无所用之矣辄以二十六句道胸臆",
        "id": "a4938c59-a0cb-4326-8ae4-5ddc27de8954"
    },
    {
        "author": "宗泽",
        "paragraphs": [
            "罢兵洵上策，试问可诚然。",
            "竟弃三军力，空抛半壁天。",
            "上林无旅雁，绝域有啼鹃。",
            "羞见龙泉剑，飞光牛斗前。"
        ],
        "title": "又赋一律",
        "id": "7c760291-52cd-4f7e-bc9a-f366a7154273"
    },
    {
        "author": "宗泽",
        "paragraphs": [
            "都人士女各纷华，列肆飞楼事事嘉。",
            "政恐皇都无此致，万家流水一城花。"
        ],
        "title": "至洛",
        "id": "decce017-a80c-439f-92b7-627ba537e5ca"
    },
    {
        "author": "宗泽",
        "paragraphs": [
            "千岩层出乱云飞，失我平生洞府期。",
            "夜据征鞍不交睫，举头弹指睡希夷。"
        ],
        "title": "华下",
        "id": "6983139b-4ac9-4c0b-9455-1d5e014c9f19"
    },
    {
        "author": "宗泽",
        "paragraphs": [
            "一雨崤函底，风沙放我过。",
            "岳神犹假借，官吏莫谁何。",
            "堑断思航渡，城坚戒石摩。",
            "一夫工墨守，宁怯万夫多。"
        ],
        "title": "过潼关",
        "id": "168b88bb-133d-4556-9bf9-6af5f814ce5b"
    },
    {
        "author": "宗泽",
        "paragraphs": [
            "生笑长裾曳，仍羞下泽奔。",
            "据鞍非马援，叱驭岂王尊。",
            "汗血能观国，的卢终感恩。",
            "莫欺驺马瘦，挥策诸金门。"
        ],
        "title": "道逢乡人笑仆驺马之瘦",
        "id": "49cd9869-9509-4345-9afc-efeb8873a25e"
    },
    {
        "author": "宗泽",
        "paragraphs": [
            "李翁卧亭午，春深掩柴荆。",
            "忽闻风雨响，疑是勤王兵。"
        ],
        "title": "盘豆铺南李翁园",
        "id": "26b07906-955a-4693-8df4-a810413ec977"
    },
    {
        "author": "宗泽",
        "paragraphs": [
            "瑶瑛夹侍梅台，琴瑟自鸣松岛。",
            "山中野服相羊，足以亡忧遣老。"
        ],
        "title": "题赵园  其一",
        "id": "24c13978-eb84-4e13-9e88-78582c6dd09e"
    },
    {
        "author": "宗泽",
        "paragraphs": [
            "凿池智有泉源，种木胸无芥蔕。",
            "螭头吐水涓涓，端是银潢一派。"
        ],
        "title": "题赵园  其二",
        "id": "88321019-8177-475b-adf5-698e752e77df"
    },
    {
        "author": "宗泽",
        "paragraphs": [
            "龙兴虎视诧周秦，王气东游作汴京。",
            "阴祝巨灵移此险，大河为堑岳为城。"
        ],
        "title": "马上口占",
        "id": "4a2142ed-ab22-412f-97b0-9bccef2ac5aa"
    },
    {
        "author": "宗泽",
        "paragraphs": [
            "伞幄垂垂马踏沙，水长山远路多花。",
            "眼中形势胸中策，缓步徐行静不哗。"
        ],
        "tags": [
            "战争"
        ],
        "title": "早发",
        "id": "e4180988-848c-4335-bbbc-b13f3dcd2092"
    },
    {
        "author": "宗泽",
        "paragraphs": [
            "杨赐岳所挺，严武金天晶。",
            "二子为时出，顾我非炳灵。",
            "维岳镇四方，气秀天骨青。",
            "巀嶭立千仞，力能产公卿。",
            "降神咏崧高，谶纬仍反经。",
            "取象到执珪，谲怪如洞冥。",
            "平生笑穷奇，立语心自惊。",
            "我质培塿耳，胸中固峥嵘。",
            "谁言华岳高，我山摩玉京。",
            "是中所包藏，丹碧参瑰琼。",
            "平居蛰云雷，飞雨溢四溟。",
            "此岂真有之，落笔纷纵横。",
            "发我文物秘，象渠膏泽倾。",
            "太华屹不摇，我山身载行。"
        ],
        "tags": [
            "华山"
        ],
        "title": "谒华岳",
        "id": "e373f752-8ad6-47d2-a55a-57ad7f0fa928"
    },
    {
        "author": "宗泽",
        "paragraphs": [
            "渥洼生骏驹，丹山生凤雏。",
            "家有宁馨子，庆自积善余。",
            "粹然秀眉宇，莹彻真璠玙。",
            "高声诵论语，健腕学大书。",
            "头头欲第一，气已凌空虚。",
            "想其顾复意，何止掌上珠。",
            "更期速腾达，尔祖立以须。"
        ],
        "title": "赠鸡山陈七四秀才",
        "id": "3d2d709f-c75c-4fb1-b12b-3f19f6958665"
    },
    {
        "author": "宗泽",
        "paragraphs": [
            "回车胜母避柏人，不饮贪泉恶其名。",
            "道逢一铺榜全节，系马呼奬臣子情。"
        ],
        "title": "憩全节铺爱其称为驻马久之",
        "id": "2151a4ec-e399-4b8c-b508-be3d7ae11101"
    },
    {
        "author": "宗泽",
        "paragraphs": [
            "我君肇当阳，憸佞毕退听。",
            "示民以好恶，观此第一政。",
            "恭惟司马范，二老文且正。",
            "堂堂外王父，九牧称无尽。",
            "宸章粲褒贲，倬彼云汉盛。",
            "昭回天下来，光生万象俊。",
            "小臣行抱忧，中路得此庆。",
            "慨然夷望归，欣闻比干赠。",
            "伤心外王父，三黜坐谏争。",
            "未为召公保，亟上丞相印。",
            "羣邪肆欺诬，不死仗元圣。",
            "阉童裂茅土，儇子执魁柄。",
            "十载卧江湖，赍志目不瞑。",
            "谁言堕黄壤，庙象饰绣衮。",
            "石椁安用营，金縢渠不信。",
            "因知日月星，虽晦终不泯。",
            "一旦遇雷风，浮云岂能病。"
        ],
        "title": "渭南道中逢二蜀兵出印本手诏司马温公范文正公赠太师外祖丞相赠太保悲喜交集慨然赋诗",
        "id": "b4e52f7e-0fa9-40c1-bd69-58449a6a9b43"
    },
    {
        "author": "宗泽",
        "paragraphs": [
            "千手一手用，千眼一眼观。",
            "用观无差殊，何必许多般。"
        ],
        "title": "千手眼大悲偈",
        "id": "c0377929-1318-4b6a-b587-518f5b995d24"
    },
    {
        "author": "宗泽",
        "paragraphs": [
            "览镜影还在，掩镜影还去。",
            "试问镜中人，却归什么处。"
        ],
        "title": "览镜偈",
        "id": "90165fda-e822-4f6f-b5b7-db42790f8de4"
    },
    {
        "author": "宗泽",
        "paragraphs": [
            "後学要说禅，教人学团谜。",
            "佛祖意分明，但为传衣偈。"
        ],
        "title": "佛说偈",
        "id": "d0d92070-d7fa-4f19-a4c3-dcaa82af95a4"
    },
    {
        "author": "宗泽",
        "paragraphs": [
            "关中黄壤黑壤，大是邦家利源。",
            "古者亩收十一，谁兴岁取十千。",
            "不用府无虚月，藏之斯民裕然。"
        ],
        "title": "旧作感怀",
        "id": "fe2d4790-388a-45d3-80cf-360a948ec8ec"
    },
    {
        "author": "宗泽",
        "paragraphs": [
            "忧国心如奔马，勤王笔有奇兵。",
            "一旦立诛祸乱，千载坐视太平。"
        ],
        "title": "述怀二首  其一",
        "id": "1234ec6c-4afd-4bac-b85c-f72a2f1a149a"
    },
    {
        "author": "宗泽",
        "paragraphs": [
            "黄屋肇新巍巍，四方豪杰云来。",
            "片言之悞天也，一见而决时哉。"
        ],
        "title": "述怀二首  其二",
        "id": "c2ef7ed6-95b7-4e8a-b150-7f40824255bb"
    },
    {
        "author": "宗泽",
        "paragraphs": [
            "休问东西南北，莫说之乎者也。",
            "直饶神秀文□，不似老卢行者。"
        ],
        "title": "卢行者偈",
        "id": "8dc7f4ef-4377-467d-b667-db5353227d18"
    },
    {
        "author": "宗泽",
        "paragraphs": [
            "范公之乐後天下，维师温公乃独乐。",
            "二老致意出处间，殊涂同归两不恶。",
            "鄙夫杖藜访公隠，步无石砌登无阁。",
            "堂卑不受有美夺，地僻宁遭景华拓。",
            "始知前辈稽古力，晏子萧何非妄作。",
            "细读隶碑增慷慨，端正似之甘再拜。",
            "种药作畦医国手，浇花成林膏泽大。",
            "见山台上飞嵩高，高山仰止如公在。"
        ],
        "title": "题独乐园",
        "id": "82bf116b-bc0e-43ee-9aa7-c1c32f75d568"
    },
    {
        "author": "宗泽",
        "paragraphs": [
            "一对龙湖青眼开，干坤倚剑独徘徊。",
            "白云是处堪埋骨，京岘山头梦未回。"
        ],
        "title": "葬妻京岘山结庐龙目湖上",
        "id": "a6b84c0f-2ee2-4e9e-943b-1cb6cda27fb3"
    },
    {
        "author": "宗泽",
        "paragraphs": [
            "青居曾露一丝头，谩示人能解牧牛。",
            "究竟本来无一物，未知能使阿谁休。"
        ],
        "title": "题珣师休牧轩  其一",
        "id": "7052bab2-84d6-46e1-9351-d9d0af60b2c7"
    },
    {
        "author": "宗泽",
        "paragraphs": [
            "一乘休去已忘机，恰似当初未牧时。",
            "云起云消本无迹，有为全体是无为。"
        ],
        "title": "题珣师休牧轩  其二",
        "id": "8c58c532-f250-40a8-a90c-021757d321af"
    },
    {
        "author": "宗泽",
        "paragraphs": [
            "空余短笠与轻蓑，道着休时事早多。",
            "更向中间问消息，夜深无奈月明何。"
        ],
        "title": "题珣师休牧轩  其三",
        "id": "8f9db7d6-9b26-4214-ade5-325d326d7e59"
    },
    {
        "author": "晁说之",
        "paragraphs": [
            "我屋天之东，月从海西来。",
            "不解传消息，起舞兴悠哉。",
            "千里玉绳断，万顷金波开。",
            "为我清皮骨，怜我兀尘埃。",
            "座有玉山人，欣然共徘徊。",
            "谈笑喜复喜，讵必虾头杯。"
        ],
        "title": "对月偶成",
        "id": "03d6e076-bfc1-404e-b8e0-05c88fb07672"
    },
    {
        "author": "晁说之",
        "paragraphs": [
            "秋风吹一叶，送我过东山。",
            "山高日出迟，露重衣裳单。",
            "爰到济南郡，端士茝与兰。",
            "扁舟八月水，唱酬清且闲。",
            "怜非郭李客，便了取诗看。"
        ],
        "title": "还资道斯立诗卷  其一",
        "id": "f6ad3b92-3d4a-4a43-8b18-8b67adc92bd8"
    },
    {
        "author": "晁说之",
        "paragraphs": [
            "馥馨兰茝语，令人有愧颜。",
            "未见半豹书，安敢道一斑。",
            "分在婢子科，何以能追攀。"
        ],
        "title": "还资道斯立诗卷  其二",
        "id": "15d8f8bf-e43d-44f8-b0d4-e4254e2da3db"
    },
    {
        "author": "晁说之",
        "paragraphs": [
            "神仙刘子夏，不愧许远游。",
            "今日秋风客，襟度更为优。",
            "如何琅玕纸，亦作李相投。",
            "释之还在手，爱涎随不收。",
            "霜渚望何限，鳬鹄远啸俦。",
            "金篦识清扬，玉麈见风流。",
            "新知虽云喜，果作新故不。",
            "相期不用名，散尽人间忧。"
        ],
        "title": "和斯立见还诗卷",
        "id": "178a553f-8b9e-4cdb-9e05-30ea99fcc493"
    },
    {
        "author": "晁说之",
        "paragraphs": [
            "飞亷有丑马，卒岁得肥游。",
            "先生用自况，散发汾水头。",
            "时时到醉乡，万汇如蜗牛。",
            "板筑杜康庙，配飨酒家流。",
            "此意谁能解，空令儿女羞。",
            "为问关夫子，若何为献酬。"
        ],
        "title": "和资道读王绩传",
        "id": "5ba22029-6dda-44ed-a487-24e82000e7d9"
    },
    {
        "author": "晁说之",
        "paragraphs": [
            "少陵爱贺公，爽气不可致。",
            "宁向水底眠，不作尘中士。",
            "谪仙见长安，狂言随意至。",
            "换酒解金龟，安知天王赐。",
            "二子少可人，欣然得朋类。",
            "我实异世客，遗编劳补缀。",
            "念昔游稽山，颇爱石上字。",
            "再拜式画像，物来见真意。",
            "翰林有诸孙，能与我同契。"
        ],
        "title": "和资道读贺知章传",
        "id": "22353207-c9ac-479e-86e3-bc62f4701198"
    },
    {
        "author": "晁说之",
        "paragraphs": [
            "前驿得驽马，据鞍可天隐。",
            "青山随我行，梦寐亦清省。",
            "此乐世所无，蝶化犹未甚。",
            "须信忘机者，在在得安稳。"
        ],
        "title": "马上睡",
        "id": "11c53afa-5939-4bc7-9125-ee1a54663880"
    },
    {
        "author": "晁说之",
        "paragraphs": [
            "我虽养佛胎，未必有仙骨。",
            "如何羽衣人，而亦容我宿。",
            "岱岳若宗社，徂徕隐敌国。",
            "沈沈两山间，真会驾白鹿。",
            "仙子啸清风，玉女佩金箓。",
            "扰扰人间人，悠悠欲五欲。"
        ],
        "title": "宿会真宫灵休厅",
        "id": "202a4f4c-9c3d-4600-8ba6-18733fcf9997"
    },
    {
        "author": "晁说之",
        "paragraphs": [
            "我见刘颍川，昏困不暇寐。",
            "忽遇便娟儿，白日思寝被。",
            "此头各未白，相逢当有地。",
            "讵惜草草别，但嗟言负意。",
            "是时菊正花，迸散青铅泪。",
            "摇策如骑电，到国何容易。",
            "莱衣媚家府，芳樽延国士。",
            "相知问阿侬，为言只尔耳。"
        ],
        "title": "送斯立入京",
        "id": "cab73102-12fa-416d-bde2-fe9c79eda3c2"
    },
    {
        "author": "晁说之",
        "paragraphs": [
            "吾友陈无己，文会班生庐。",
            "是时与林侯，有若同队鱼。",
            "相见元无约，相别讵有谟。",
            "那知数岁後，聚首如当初。",
            "眷言二三子，今来安稳无。",
            "意气充眉宇，比昔姣且都。",
            "乃见松与柏，不似柳与蒲。",
            "怜我守枯禅，谈笑使甘腴。",
            "何如又为别，泪下青霜俱。",
            "男儿志四海，不辱黄金躯。",
            "试看习主簿，穷悴能着书。"
        ],
        "title": "赠别蓬莱簿林希孟子醇",
        "id": "009620e5-a17c-44ee-b442-7e130907e1b7"
    },
    {
        "author": "晁说之",
        "paragraphs": [
            "燕雀常相随，鸿鹄中路迷。",
            "岂无岳与海，不如瓜与葛。",
            "食梅令人酸，食冰令人寒。",
            "一闻布帛语，结发得俦侣。",
            "黄蘗染素丝，苦浸为别离。",
            "别离近不远，後会犹未期。"
        ],
        "title": "拟古与韩集叙别",
        "id": "a2eb2f04-2a4d-4032-9c53-d5117ef747d4"
    },
    {
        "author": "晁说之",
        "paragraphs": [
            "青山羣若好，此山何清特。",
            "如见孙登辈，高耸不可及。",
            "山神亦喜我，轻风鸣马勒。",
            "马上欲高哦，才窘开口涩。",
            "城墉半夜深，楼阙中天辟。",
            "六曲屏风张，五两布帆屹。",
            "莲柄生旱陆，松角自空植。",
            "偏将司斥侯，中军罗矛戟。",
            "道冠不着簪，女鬟未劳栉。",
            "碧衣翼而趋，青童拱以立。",
            "风雨若可摇，日月去无迹。",
            "出此摹写语，敢谓得百一。",
            "亦欲纵笔书，南山诗见嫉。"
        ],
        "title": "资道俾予赋试剑山诗马上承命作",
        "id": "c7b6e656-4a83-4e2b-9021-1d0f770bf18b"
    },
    {
        "author": "晁说之",
        "paragraphs": [
            "欲识混沌初，请君观晓山。",
            "浩荡有而无，云烟往复还。",
            "流水意更新，四顾复联攀。",
            "日驭慎莫出，我要常萧闲。"
        ],
        "title": "和资道故山驿早行",
        "id": "0b3b6448-89cb-4c48-afaf-7bc90ef30b68"
    },
    {
        "author": "晁说之",
        "paragraphs": [
            "桃李不如菊，露下花开意自足。",
            "菊亦谢桃李，妖葩艳萼能入俗。",
            "把菊比君君更清，爱菊肯教陶令独。",
            "君今渐作富贵家，平头奴子红腰束。",
            "人谁敢号髯参军，见者面柔辞气曲。",
            "惟有禅翁向晚秋，东篱细步想风流。"
        ],
        "title": "和资道山路见菊杂言",
        "id": "39e4ad92-64f7-43b1-9b4d-ed19c962adaa"
    },
    {
        "author": "晁说之",
        "paragraphs": [
            "昔爱屏作山，今爱山作屏。",
            "还曲不可数，两目徒荧荧。",
            "须臾背负巘，恍惝面对陉。",
            "屯聚阵脚马，罗列仙女軿。",
            "秀色非有无，花气自芳馨。",
            "翠麓下靡靡，危峰上亭亭。",
            "借问深几何，飞鸟中暂停。",
            "众异者明孔，白昼观辰星。",
            "霜令殊未酷，黄蘂间青青。",
            "连岫鏁宝符，重壁藏修灵。",
            "世俗那得见，见形不识形。",
            "言念朗法师，于此老禅扃。",
            "应化今何到，空余虎上经。",
            "我如梦中游，梦梦入杳冥。",
            "尔来尘滓醉，不觉一朝醒。",
            "下山如梦断，独疑在茅厅。",
            "朝云到人世，飘飘细雨零。"
        ],
        "title": "游灵岩山寺",
        "id": "21a71f8e-24fa-4092-be0d-9db0d12a40ca"
    },
    {
        "author": "晁说之",
        "paragraphs": [
            "我来游此亭，岂羡高阳里。",
            "形神既生生，吉祥斯止止。",
            "我无古人愁，古人无我喜。",
            "颇恨桑苎翁，不来尝此水。"
        ],
        "title": "和资道岩岩亭二首  其一",
        "id": "d3be8c65-9cda-4572-985b-9c5a002a899b"
    },
    {
        "author": "晁说之",
        "paragraphs": [
            "昔年蜀武侯，泣下荡阴里。",
            "何如无事人，一亭欣所止。",
            "悠然太山岑，相对真可喜。",
            "不须樽中物，且酌岩下水。"
        ],
        "title": "和资道岩岩亭二首  其二",
        "id": "80a6c7c4-8cfb-45d2-a3e1-e8e44f188d26"
    },
    {
        "author": "晁说之",
        "paragraphs": [
            "云埋树林远，雨添山色重。",
            "我马自知行，秋风更相送。",
            "悠悠邹鲁间，此意将谁共。",
            "明朝是别离，想此如残梦。"
        ],
        "title": "奉高道中作",
        "id": "6c5f4a7d-976b-44e9-94b4-398958e26f71"
    },
    {
        "author": "晁说之",
        "paragraphs": [
            "望山山在背，不觉首屡回。",
            "策马欲倒行，道路良艰哉。",
            "白云尚相寄，为带山色来。",
            "昨日登临处，今日谁徘徊。",
            "安得玉女水，为我洗尘埃。",
            "不解伴松老，宁忍被鸥猜。",
            "日与物为遘，此眼向谁开。"
        ],
        "title": "望山作",
        "id": "80794e59-2081-4ac6-874d-d44b7b333674"
    },
    {
        "author": "晁说之",
        "paragraphs": [
            "晚日劝我行，我欲留晚日。",
            "长途行不近，仆马有倦色。",
            "人生为客多，谁解老一室。",
            "果有桃源人，应遭渠笑叱。"
        ],
        "title": "晚日",
        "id": "585e1b13-0216-41dd-ba52-2affb83a49e1"
    },
    {
        "author": "晁说之",
        "paragraphs": [
            "闻道去年大雨雪，今年园林着花迟。",
            "梅已寂寞桃浅深，胶序闭门那得知。",
            "故人南来将二季，屋里衣香生春姿。",
            "黄蜂紫蝶自颠倒，从容却话初别时。",
            "二季未几能许大，我曹讳老宁非痴。",
            "酥酪醍醐俱可口，何但疗我渴与饥。",
            "本朝亦有江金紫，谁道陈留人物衰。"
        ],
        "title": "赠江子和兄弟",
        "id": "098332d4-2b78-43dc-bb49-cdf214287ba9"
    },
    {
        "author": "晁说之",
        "paragraphs": [
            "兰菊不易糗，孔鸾难与仪。",
            "春事漫婵媛，焚香读楚辞。",
            "北斗仰欲援，南征俯自悲。",
            "胡为不痛饮，未肯歠其醨。",
            "君之门九重，举世莫余知。",
            "世父误见赏，中情自有奇。",
            "更愿媒美蓉，远举骖白螭。"
        ],
        "title": "有客从伯父大夫问说之者伯父报之曰吾侄家中焚香读楚辞耳因得诗一首拜呈",
        "id": "6b9f703c-ac45-4ede-82db-9aecc5fa881d"
    },
    {
        "author": "晁说之",
        "paragraphs": [
            "不到清溪路，人间千过春。",
            "青溪人不老，应怜郭景纯。"
        ],
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若冲牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 青溪洞",
        "id": "886563d4-0304-4fce-9449-1eac2c104520"
    },
    {
        "author": "晁说之",
        "paragraphs": [
            "补陀风月在，处处得真居。",
            "一六同妙湛，三千皆宴如。"
        ],
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若冲牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 补陀岩",
        "id": "2c8624cd-f4df-4e1b-9844-08250c91fefb"
    },
    {
        "author": "晁说之",
        "paragraphs": [
            "大夫既授玦，捐之湘江中。",
            "彼波到此潭，寂寂睡蛟龙。"
        ],
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若冲牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 玉玦潭",
        "id": "0cd9bdd8-d968-485d-97f3-7f35c50dd289"
    },
    {
        "author": "晁说之",
        "paragraphs": [
            "佳人谅诚素，呜佩若可取。",
            "王孙忘情事，不学郑交甫。"
        ],
        "title": "元符二年十一月十六日赵德麟检校诸邑李方叔自鄼来会中庐游灵溪寺观飞泉穷水所出涉龙潭遂至上洞寻火而入路穷乃回归息岩下岩洞泉潭前此未名尝见襄沔记郭璞游仙诗谓青溪道士鬼谷子所隐在义清县义清今其地也岩势天巧如观音大士所居潭抱石而曲泉悬级挂空若冲牙珩璜垂而有声遂名洞曰清溪岩曰补陀潭曰玉玦泉曰珠佩说之寄题四绝句 珠佩泉",
        "id": "432d79e5-0ae6-4909-91eb-29492b8f3cfd"
    },
    {
        "author": "晁说之",
        "paragraphs": [
            "朝叹乌皮几，暮叹木樨床。",
            "劳我情不堪，念君罪不凉。"
        ],
        "title": "客有传黄戎州三绝句者因次韵  其一",
        "id": "fb86f882-12b0-4238-ada3-4bf7f43177c9"
    },
    {
        "author": "晁说之",
        "paragraphs": [
            "驴技已过目，戎衣方骇心。",
            "文章端自误，痛悔空在今。"
        ],
        "title": "客有传黄戎州三绝句者因次韵  其二",
        "id": "785d6aa3-5acc-4d75-8939-b5c61e014994"
    },
    {
        "author": "晁说之",
        "paragraphs": [
            "名大不忍杀，罪大不以赦。",
            "荔子红满山，身落乡人社。"
        ],
        "title": "客有传黄戎州三绝句者因次韵  其三",
        "id": "b61dc7ac-0b51-4191-b1c2-c6f50c877cd5"
    },
    {
        "author": "晁说之",
        "paragraphs": [
            "梵志问故邻，木兰坐旧床。",
            "去恨已断绝，归意更凄凉。"
        ],
        "title": "喜鲁直还用前韵再作  其一",
        "id": "fbe89f8b-67ee-4a30-848d-80c4e23a3a64"
    },
    {
        "author": "晁说之",
        "paragraphs": [
            "鹧鸪不入馔，松柏有常心。",
            "归来应未老，但道古犹今。"
        ],
        "title": "喜鲁直还用前韵再作  其二",
        "id": "92869ad4-b2d2-4e64-bdd4-ff4f71a5cd34"
    },
    {
        "author": "晁说之",
        "paragraphs": [
            "君有非常罪，幸此非常赦。",
            "收身黑水西，重入白莲社。"
        ],
        "title": "喜鲁直还用前韵再作  其三",
        "id": "7f8775b1-e79d-45a0-b86b-5e50234679a1"
    },
    {
        "author": "晁说之",
        "paragraphs": [
            "多情杨畔儿，芙蓉生绕床。",
            "旧屋君未归，蒲池已凄凉。"
        ],
        "title": "又再作  其一",
        "id": "79653742-6073-489a-8ece-be094d28622a"
    },
    {
        "author": "晁说之",
        "paragraphs": [
            "世人不我与，自契黄龙心。",
            "竟复何远近，一瞬万古今。"
        ],
        "title": "又再作  其二",
        "id": "40a10521-81e7-4181-a0bf-75af89f0dfc9"
    },
    {
        "author": "晁说之",
        "paragraphs": [
            "负罪臣宗元，移书数问赦。",
            "仅如鴈往来，羡君还里社。"
        ],
        "title": "又再作  其三",
        "id": "43c8f27e-6a07-413c-8bb8-a2f014451cad"
    },
    {
        "author": "晁说之",
        "paragraphs": [
            "寂寂山城已过春，黄鹂紫椹意相亲。",
            "天公奈何不肯雨，小麦含秀安得吐。",
            "闻道天公大仁圣，风伯何能回雨令。",
            "恐是风伯老儿凶，长涂未许骋羣龙。",
            "前年流草有余胔，谁言今朝尚忧此。",
            "内降白麻出上阁，新相为霖君莫恶。"
        ],
        "title": "君莫恶行",
        "id": "d11a0c79-a156-4ce4-821b-95e6ae631573"
    },
    {
        "author": "晁说之",
        "paragraphs": [
            "山色日夕改，我乐岂独今。",
            "相羊非一意，开簟枕遥岑。",
            "楞伽懒焚香，离骚幸可吟。",
            "吏隐两已适，虎鼠都不任。",
            "诗酒客亦恶，楼下那足寻。",
            "可怜谢玄晖，惝恍论此心。"
        ],
        "title": "县楼对山作",
        "id": "643c2ac5-f661-4583-8d5a-7c8f90f28ed6"
    },
    {
        "author": "晁说之",
        "paragraphs": [
            "瓦釡毁未弃，黄钟幸且存。",
            "于焉正律吕，谁为到昆仑。",
            "相思出苦泪，东汉太丘孙。",
            "闻之在徐州，无衣出柴门。",
            "亦赋乞食诗，饥疮故拙言。",
            "靖节非此夫，如似校静喧。",
            "顑颔不悲伤，自知美兰荪。",
            "龙伸能蛇屈，土不蚀玙璠。",
            "鲂鱮书懒寄，天公笺可论。",
            "名不入苇笥，欲报天地恩。",
            "明光出须臾，一破万古昏。",
            "苍生讫康济，坐觉君子尊。",
            "浄尽城上乌，变化北溟鲲。",
            "岂但喜囚冠，故亦慰累魂。",
            "我既美子志，为子尽婵媛。",
            "吾曹宁饿死，终肯傍祭墦。",
            "孔明与荀贾，岂不共中原。",
            "崎岖入巴蜀，雅志正本根。",
            "柳子一失此，罗池为鬼寃。",
            "问讯寄此辞，饱腹何时扪。"
        ],
        "title": "趋府马上悠然思陈无己三兄成诗寄之",
        "id": "f18b9b64-5d23-4ccd-8d9c-259d47dff887"
    },
    {
        "author": "晁说之",
        "paragraphs": [
            "山行岂不恶，清音兴自长。",
            "风从巀嵲来，不比人间凉。",
            "浮凉夸湛露，屈子自悲伤。",
            "披襟青苹末，玉也媚君王。",
            "驩见西王母，笑酌白玉浆。",
            "当今第几人，此乐可共当。",
            "车马邯郸道，侧身一相望。",
            "为谢南亭女，世方贱铅黄。"
        ],
        "title": "欲自邯郸趋府复从中山行觉风异常马上作",
        "id": "50bd07e4-dfc2-4b5b-bce7-08fbe90ca8c3"
    },
    {
        "author": "晁说之",
        "paragraphs": [
            "春花擢翠干，秋花披芳丛。",
            "丛花都且闲，天质不为容。",
            "宁谢儿女赏，本自能凄风。",
            "持之奉君子，令德晚更崇。"
        ],
        "title": "秋来庭下杂花盛开对之感怀作",
        "id": "5a0f4ffc-a3a0-47db-8baa-75755a3dbeac"
    },
    {
        "author": "晁说之",
        "paragraphs": [
            "秋来颇自适，抚此清收时。",
            "不假绝交论，聊吟招隐诗。",
            "山阿新橡栗，朝廷旧皋夔。",
            "早晚罢给散，恩偕雨露垂。"
        ],
        "title": "秋来",
        "id": "8c5d2279-96b8-4b8f-b23b-0ae6a992312b"
    },
    {
        "author": "晁说之",
        "paragraphs": [
            "阴灵识阳月，怪树知穷谷。",
            "路转山迎人，峥嵘失南北。",
            "回首人间士，总总今何役。",
            "嗟子此行李，志尚亦云独。",
            "世事兼漳{氵鉴}，温凉俱所欲。",
            "耿介自小人，大匠死绳墨。",
            "伯仁莫妄评，阿奴不碌碌。"
        ],
        "title": "十月十三日自郡归山中寄周秀实昆仲",
        "id": "bbd7f251-9612-4f1c-a9d1-601899f33186"
    },
    {
        "author": "晁说之",
        "paragraphs": [
            "岁宴慕羣侣，鱼鸟各知息。",
            "故人音书来，怜我此时忆。",
            "忠言开靡靡，岂但问寝食。",
            "我有山耕愿，久矣君已得。",
            "中道忽献书，明时思自立。",
            "一官虽漫与，颇知民苦疾。",
            "豺狼不当路，雨露发天秩。",
            "植杖听班诏，去暴看甲乙。",
            "闾阎心欲速，廊庙虑匪棘。",
            "恨不死褚渊，叹嗟起安石。",
            "固云小人鄙，未易君子识。",
            "悠悠定谁堪，世事儿女剧。",
            "君才雄且鋭，欲振排云翮。",
            "但恨张公子，蹶蹶难与适。",
            "功名良可图，燕然铭谩勒。"
        ],
        "title": "忽蒙秀实内黄贤尉寄书期许稠至有经世之语辄代书为谢",
        "id": "bae45eee-9472-47c1-ad0c-12bfbe10510d"
    },
    {
        "author": "晁说之",
        "paragraphs": [
            "蹇产久无赖，相羊忽有期。",
            "野马脱羁日，逐客赐环时。",
            "乡国眼中见，申肘犹云迟。",
            "夫子独不尔，西复到峨嵋。",
            "初非身世谋，无泪竹枝辞。",
            "岂是轩冕人，要路莫相疑。",
            "归来旧台阁，风霜尝路岐。",
            "曰予有末契，斯焉定何之。",
            "兴怀白象士，复自话别离。",
            "万行端难渝，短轴赏新诗。"
        ],
        "title": "赵德麟书来言黄九闻移命後径游峨嵋慨然有作",
        "id": "bd2412c5-8fe6-4cbd-baf3-10b465f7fedd"
    },
    {
        "author": "晁说之",
        "paragraphs": [
            "平生阮步兵，口不道臧否。",
            "每笑谢着作，自是雌黄口。",
            "闭门秋草多，金风摇白昼。",
            "忽传黄纸书，校艺羣公後。",
            "执鴈有楚越，佩剑无左右。",
            "难画浑沌眉，遽识齐宿瘤。",
            "彭城陈夫子，笑我颜何厚。",
            "为语陈夫子，人生无不有。"
        ],
        "title": "无己初除正字以诗寄之",
        "id": "003cf78d-3c71-4036-98bd-56624bb85bfa"
    },
    {
        "author": "晁说之",
        "paragraphs": [
            "春色今似我，已老不足爱。",
            "花随浮云空，只有蜂蝶在。",
            "问春归处无踵迹，肠断江南与江北。",
            "青春不似青山常有情，处处相逢好颜色。",
            "山中故人头亦白，何敢劳渠坐相忆。",
            "愿得春风一夜万丈高，乘之归去旧岩谷。"
        ],
        "title": "寄陈叔易",
        "id": "b16189c8-559b-4c8a-a6f9-c235a8dfa303"
    },
    {
        "author": "晁说之",
        "paragraphs": [
            "王孙囚冠安稳无，骨清肉健今更癯。",
            "学似东山何所歉，才如北海莫言疏。",
            "几年汉上狂歌散，今日山前幽梦余。",
            "消息远来知有意，碧岩却要子来居。"
        ],
        "title": "答赵德麟见招之作",
        "id": "93848775-7ba0-4107-a9d2-5dad1143f3cb"
    },
    {
        "author": "晁说之",
        "paragraphs": [
            "百代兴亡吐谷浑，圣主神谟不世恩。",
            "解缚再生有孙子，无劳倚笑上东门。"
        ],
        "title": "和十二弟见降羌过洛",
        "id": "c2ec4e99-8ea1-4b3c-ba4d-faf15da382fd"
    },
    {
        "author": "晁说之",
        "paragraphs": [
            "今年蚕母连万箔，屋边桑叶浑不着。",
            "彷徨何计救戢戢，出弃陌头空涕泣。",
            "前日初眠不敢语，今日贱之如粪土。",
            "不容身老吐一缕，回首室中殊乐苦。",
            "何敢愿天不我与，亦太无情彼蚕母。",
            "芙容锦帐醉新妆，那知有恨如许长。",
            "相公日恋北门乐，迎候马前君莫恶。"
        ],
        "title": "君莫恶行",
        "id": "fb234a80-4595-4808-985e-7fcb6b60a1a9"
    },
    {
        "author": "晁说之",
        "paragraphs": [
            "触热褦襶几许，我生何艰哉。",
            "九天星斗初转，汲井意徘徊。",
            "不解鸣珂帝所，踉蹡没尘埃。",
            "为问晚嫁卢姬，一笑为谁开。"
        ],
        "title": "夜行自戏六五言",
        "id": "a34a0f65-8d1b-44e3-b5f2-b7d5a1f70808"
    },
    {
        "author": "晁说之",
        "paragraphs": [
            "叶公贤父子，清风何奕奕。",
            "爱彼清风好，危楼高百尺。",
            "来从玉宇远，照衣光可掷。",
            "桂叶尚飘飘，蕙草不习习。",
            "平生眼豁开，脱然凌羽翼。",
            "对饮伴明月，故人念畴昔。",
            "咏歌何穆如，援琴更幽寂。",
            "慈乌遶难老，霅溪非其匹。",
            "华阳三层上，松韵亦萧瑟。"
        ],
        "title": "题卲武军泰宁县叶恪循道清风楼",
        "id": "c2880117-eb65-4421-8d34-d354060c613e"
    },
    {
        "author": "晁说之",
        "paragraphs": [
            "徂岁若飞羽，去矣不可招。",
            "谅积寒暑多，我发觉翛翛。",
            "是身一枯木，引忧自焚烧。",
            "河山再游宦，乡国梦魂劳。",
            "友朋不敢思，得意在本朝。",
            "弟妹天一方，披衣泣中宵。",
            "介拙取如此，罪侮肯相饶。",
            "眷言此邦人，不与我逍遥。",
            "五日无羊俎，十日无鱼庖。",
            "懒我蔬菜惯，妻儿嗔呶呶。",
            "亦有寝食地，肘申瓦叹摇。",
            "政自不容膝，如彼风後巢。",
            "当此仲夏时，何以谢炎歊。",
            "前闻严君平，气和生凉颷。",
            "但恐此语欺，古道久可嘲。",
            "平生鄙潘岳，怀县复郁陶。",
            "靖节真吾师，一去何超超。",
            "终期不自堕，赋诗畔牢骚。"
        ],
        "title": "始到无极作",
        "id": "900c2e70-7660-453d-903e-504f5255187c"
    },
    {
        "author": "晁说之",
        "paragraphs": [
            "青堂帐下白题歌，王师城外横天戈。",
            "白首国母契丹女，泣问王师来谓何。",
            "将军突骑擅府库，羌儿逃死独峰驼。",
            "军中即日拜太守，兜鍪未脱羣冠峨。",
            "杜侯别乘不愿行，自言壮志今消磨。",
            "顾岂不知金币饶，家有清风誓不颇。",
            "归来南北信所之，无极陋壤留则难。",
            "却卷前志随征鴈，回首三吴风景和。",
            "怜君骨法可学道，此身肯与树婆娑。",
            "嗟予投帻亦不晚，君好访我嵩山阿。"
        ],
        "title": "送杜通直乞罢无极南归",
        "id": "6fb1e3b1-31c4-4270-9a9f-8d8c43cfe952"
    },
    {
        "author": "晁说之",
        "paragraphs": [
            "天地绵绵寄一水，上有浮羽下累块。",
            "时时出溢不自持，或蒙或霔初有底。",
            "人间妄见得雨名，穴居那解知其际。",
            "既久天地如卵毈，漏下涌上潜相继。",
            "日鸡月蟾喜潴污，力敛光明悭不费。",
            "兹复何时霖未休，万牛高木同茅刈。",
            "朽屋欹倾嗟莫支，好逐苴浮连一穗。",
            "何处红药媚芳妍，但见土花争点翠。",
            "被湿出门意憀栗，刺舟庭下却车骑。",
            "茫然谁与散此愁，文定诸孙森葆翳。",
            "青青稚齿口鼻哽，滂沱苦语天工弃。",
            "赵生十四识嵇康，谅知前言非我戏。"
        ],
        "title": "赵君年十六作雨诗极奇验可畏说之辄次韵和之",
        "id": "b151d2d1-2330-49d9-bce5-13079aeb4210"
    },
    {
        "author": "晁说之",
        "paragraphs": [
            "淘河复淘河，后土激浪沙分波。",
            "大石羽转杂龙鼍，汝欲澄清力几多。",
            "官家费尽水衡钱，万夫政待汝漪涟。",
            "天上有河鹊以填，可增汝漫髠其颠。",
            "虚名核何尝，休讥汝在梁。"
        ],
        "title": "黄河多淘河之属有曰漫画者常以觜画水求鱼有曰信天缘者常开口待鱼感之赋三诗 淘河",
        "id": "c9a82c04-a540-4dc0-a13f-97913cef8985"
    },
    {
        "author": "晁说之",
        "paragraphs": [
            "漫画复漫画，河尾沙软喙一尺。",
            "天生刚啄不解秃，倦鱼薄浅幸有得。",
            "谋拙力百费，何处有金翅。",
            "饥肠倚暮烟，惭愧信天缘。"
        ],
        "title": "黄河多淘河之属有曰漫画者常以觜画水求鱼有曰信天缘者常开口待鱼感之赋三诗 漫画",
        "id": "df6222a5-7021-4f5e-87ad-1b67a0ea346c"
    },
    {
        "author": "晁说之",
        "paragraphs": [
            "信天缘，何为者，非达亦非贤。",
            "终朝开咮不敢仰，待鱼落咮急下咽。",
            "大鱼变化小鱼黠，谁肯効命于尔前。",
            "皇天日月高，无心怜尔曹。",
            "几欲强求索，岂不鉴漫画。"
        ],
        "title": "黄河多淘河之属有曰漫画者常以觜画水求鱼有曰信天缘者常开口待鱼感之赋三诗 信天缘",
        "id": "c72c6ebd-4871-4b45-b408-3fca632bab2a"
    },
    {
        "author": "晁说之",
        "paragraphs": [
            "西峰掩映东峰明，倐忽起灭令人惊。",
            "九野雨足龙上征，六月正乃会玱珩。",
            "雷电断绝风来轻，鼓倡鼙和铃箫笙。",
            "虹霓舒斾云摇旌，万龙夭矫宿峥嵘。",
            "天门大开仙子迎，不比它邦时雨行。",
            "中天有洞遗珠缨，我昔酌泉探幽清。",
            "尚疑不然今信诚，安得问讯骖骑鲸。",
            "脱去禁令朝玉京，相羊容与俯四瀛。",
            "下呼我友何营营，寒饥暑渴亦已更，胡不同我此长生。"
        ],
        "title": "比日风雨甚异山下人云此六月龙会时也中顶有会龙洞予尝游焉赋诗记其事今感之有作寄赵德鳞",
        "id": "c4bf653a-9065-41ba-b6b0-d5f109dbdb67"
    },
    {
        "author": "晁说之",
        "paragraphs": [
            "岷江将入海，金山中斥攫。",
            "近樵得鴈荡，平地风落落。",
            "狞儿一称绝，如夔理舜乐。",
            "那知嵩石淙，视彼削则削。",
            "两处各瑰俊，一旦得磅礴。",
            "水从嵩阴来，到此几溪壑。",
            "势尽划纵横，天地自开凿。",
            "腹背涵丛峰，星斗俱漠漠。",
            "波摇下嵚崯，云度上岞崿。",
            "为山无麓趾，突兀便可乐。",
            "北首揖三顶，鴈行共辽寞。",
            "睥睨万培塿，飘然风中箨。",
            "莫言聚石耳，乍如五阴剥。",
            "试观烟霞生，如莲敷青雘。",
            "非山亦非石，水亦非激跃。",
            "痴龙有路寝，醉蜃不收阁。",
            "因得为人戏，何处颜色怍。",
            "或疑上帝宫，盆山映丛薄。",
            "盲风吹下将，尘世暂斟酌。",
            "又疑涿野战，行阵龙虎作。",
            "过怒禁不散，结此空黝噩。",
            "宁论八阵图，水来俄而却。",
            "惜哉游者稀，元老情不恶。"
        ],
        "title": "和涧上丈人石淙作依元韵",
        "id": "27d2f37b-c05d-4a99-929a-abb039066751"
    },
    {
        "author": "晁说之",
        "paragraphs": [
            "君子不见昭仪飞燕姊妹在汉宫，同妍共丽媚赤凤，赤凤一日与俱逝长空。",
            "又不见大舅小舅兄弟专晋亦何有，兄招千里兵，弟殒一杯酒。",
            "嗟尔芙蓉芬芳姿，出水无染称瓌奇。",
            "亭亭各映清涟漪，高下浅深何不宜。",
            "尝游镜湖五月时，目极万叠青罗衣，一花独出擅朝晖。",
            "譬如神情散朗王夫人，不争铅黄桃李春。",
            "又如君子立朝廷，朋而不倚自修正。",
            "何乃反常为异失故态，比之人事那足爱。",
            "只恐横塘知我有恨处，故教绝艳相并语。",
            "莫言才气世无双，并蒂何如君看取。",
            "不然戏我坎壈此世每不偶，逢人好匹开笑口。"
        ],
        "title": "偶得双头莲花戏作",
        "id": "85c3a057-9795-41e0-a3f9-05bd4c64dee0"
    },
    {
        "author": "晁说之",
        "paragraphs": [
            "扶光岁首当何辰，荐视变异纷无垠。",
            "既惊马日不为马，况复人日不成人。",
            "咸疑白昼悬月魄，哗言日月相斗格。",
            "如负如空天风愁，似食不食自毒螫。",
            "空里黄埃下百重，日心黑气交四磔。",
            "不知何地匿阳乌，人间百鸟竞号呼。",
            "可怜海气使如此，杏梁瑞彩想中都。"
        ],
        "title": "正月六日七日书所见",
        "id": "df454cda-0b5b-4afd-bf32-717d473057e2"
    },
    {
        "author": "晁说之",
        "paragraphs": [
            "风棱索索许子伯，轺车督邮声赫赫。",
            "裔孙德似官亦同，独乘瑞雾开羽翮。",
            "金陵城里春色多，疑是六朝旧金碧。",
            "只宜细看後庭花，慎莫垂泪江家宅。",
            "吴骠那解醉离肠，嗟余自是思归客。",
            "荷叶开时杨梅熟，江南江北遥相忆。"
        ],
        "title": "送许同年赴江宁知录",
        "id": "dd3ec242-7321-4cf1-bb71-51220626533a"
    },
    {
        "author": "晁说之",
        "paragraphs": [
            "昔时江南士人轻吴会，正如长安洛阳论宾主。",
            "自从九州花开一日来，欣欣不复闻此语。",
            "明州太守江南英，信美之乡是吾土，莫言只饮甬水便无情。",
            "黄鹄排赤霄，垂翅一再举。",
            "御厨赐食紫驼峰，情多犹忆马夹柱。",
            "依然梦断四明山，花信风里怜梅雨。",
            "潮平驩喜浪婆儿，莫错举棹新城江上去。"
        ],
        "title": "送坛守赴阙",
        "id": "cc27e5ba-472b-4488-b9e9-b422e6d3724e"
    },
    {
        "author": "晁说之",
        "paragraphs": [
            "昭陵人物一朝盛，晚有醉翁为拟伦。",
            "譬如羣凤粲羽翰，来下千里仪九成。",
            "凤归乐绝天寥寥，人间坠简空垂精。",
            "可但光华开日月，要识忠愤耸幽神。",
            "虎头本是当时客，教子传孙无粟亭。",
            "昼吟夜诵翁文耳，池蛙何容聒正声。",
            "得之不待金错赠，好守门律如时令。",
            "君家此叔定不痴，莫厌家鸡外勤请。"
        ],
        "title": "顾弥邵以其尊内翰所有欧阳公集遗侄季澈赋诗篇末见及辄次韵作",
        "id": "fa4ba115-dc14-433c-b543-359d0426ce44"
    }
]