[
    {
        "author": "李長沙",
        "paragraphs": [
            "平時已秉班揚筆，暇處不妨甘石經。",
            "吾里忻傳日邊信，君言頻中斗杓星。",
            "會稽夫子餘詩禮，巴蜀君平舊典型。",
            "歷歷周天三百度，更參璿玉到虞廷。"
        ],
        "title": "贈談命嚴叔寓",
        "id": "1daec9d7-f07a-469c-851a-39e1ba4b9a5b"
    },
    {
        "author": "杜司直",
        "paragraphs": [
            "昨者題輿政未成，鄰封騎竹已歡迎。",
            "翱翔忽看天邊舉，來去從教境上爭。",
            "玉笥江山應改色，青原風月未忘情。",
            "兩邦父老休啼哭，總在甘棠蔭裏行。"
        ],
        "title": "送戴太博  其一",
        "id": "859206e8-999d-41b6-8f72-24e3e4f814b8"
    },
    {
        "author": "杜司直",
        "paragraphs": [
            "瓊佩霞裾雲錦裳，胸中指塞貯琳瑯。",
            "詞章莫測波瀾闊，談笑惟圖書傳香。",
            "與我多應鄰臭味，於人寧有別肝腸。",
            "一州斗大非公處，早晚催歸白玉堂。"
        ],
        "title": "送戴太博  其二",
        "id": "c3e0c3a5-e422-490e-aafa-a633b7099149"
    },
    {
        "author": "嚴敦常",
        "paragraphs": [
            "季冬兩十雞鳴初，僚吏府造如雲趨。",
            "綉軸捧星香擁爐，共慶此日生真儒。",
            "玉堂金印守此都，今日爲城鎮匈奴。",
            "坐安天下猶覆盂，祝公之壽宜何如。",
            "欲祝公如九臯鶴，鶴頸雖長畏繒繳。",
            "欲祝公如千歲龜，清江作使身亦危。",
            "又祝公如松與柏，樵斧焉知歲寒色。",
            "剛莫剛兮赤山鐵，鐵作干將有時缺。",
            "堅莫堅兮泰山石，溜滴波穿有時泐。",
            "不若祝公如太虛，包含千古無時無。",
            "任馳玉兔飛金烏，暑往寒來速又徐。",
            "髪常如漆齒常固，太虛不老君與俱。"
        ],
        "tags": [
            "泰山"
        ],
        "title": "壽開府",
        "id": "acdffd23-0165-4691-92d6-b8f14f98eb8c"
    },
    {
        "author": "李志全",
        "paragraphs": [
            "水底微茫見貝宮，靈源直與海相通。",
            "雪晴人立冰壺外，春暖魚遊玉鑑中。",
            "鶴反松林巢夜月，神歸蓬島駕天風。",
            "裴公亭上行吟處，佗日重來興未窮。"
        ],
        "title": "遊濟瀆",
        "id": "0a5899ea-53c6-44a4-ba35-555bf79729c8"
    },
    {
        "author": "易性中",
        "paragraphs": [
            "雲氣蓬萊近，山陰草樹香。",
            "御風不知遠，仙骨已清凉。"
        ],
        "title": "龍虎山",
        "id": "0627c0c8-c88b-4031-beca-c4e226ebb27a"
    },
    {
        "author": "郭之義",
        "paragraphs": [
            "地去關城遠，無人伴訪尋。",
            "泉流溪路窄，石聳洞門深。",
            "紫翠烟嵐懋，清凉竹樹陰。",
            "重來應更□，□日解塵襟。"
        ],
        "title": "遊東禪院",
        "id": "891a091f-a814-4464-a881-72e3326792bb"
    },
    {
        "author": "傅西齋",
        "paragraphs": [
            "吾鄉前輩多風誼，教子讀書全盛事。",
            "劉斯立在慶曆間，二子同升俱上第。",
            "後來嘉祐孔長源，三子聯登相後先。",
            "元豐四謝更同榜，一家科第光燁然。",
            "直到淳熙徐思叔，亦與二子連芳躅。",
            "又報年來蕭定夫，紹定兩科庭下玉。",
            "二百年間能幾家，劉家孔家無以加。",
            "才名學行總名世，不但官爵稱高華。",
            "謝家獨有民師著，徐家大無鳴詩句。",
            "人道蕭室父子三，前輩流風無讓處。",
            "蕭公要是真醇儒，家無他物惟有書。",
            "自家讀了教兒讀，夜半書聲喧里閭。",
            "造物負公還不貧，嘉定庚辰漢庭右。",
            "此時二子已嶄然，公曰吾心汝其懋。",
            "果然相繼取高科，二哥饒著與三哥。",
            "乃翁笑向月中問，吾家桂樹何其多。",
            "月娥報道蕭家桂，生滿月中香滿世。",
            "移過東山能幾年，今日方教翁滿意。",
            "祝公此意令深長，香名當使百世芳。",
            "前賢事業遠且大，三劉三孔尤輝光。",
            "世科膴仕公家有，實聲莫落謝徐後。",
            "要知渝上一蕭家，突過四家名宇宙。",
            "我曾與公同薦名，服公文行識公真。",
            "更與賢郎共文社，情誼凜凜如霜筠。",
            "翻笑傳家三父子，草亭老人空厲志。",
            "曾不得名於薦書，僅有大兒前擢第。",
            "小兒四度試春官，尚期他日修征鞍。",
            "如今饑卧空山裏，慨想前事悲汍瀾。",
            "喜聞令子歸錦里，夜不能眠推枕起。",
            "瓣香寓作三蕭行，寄賀蕭公當雙鯉。"
        ],
        "title": "三蕭行賀蕭丞定夫子登科",
        "id": "78571779-b3e8-4787-aaf4-186f8fa02fc0"
    },
    {
        "author": "趙恬齋",
        "paragraphs": [
            "聞得官期三月初，此行最喜奉潘輿。",
            "杏花風暖好覓句，槐影日長宜讀書。",
            "垂世文章星有斗，隨緣富貴水成渠。",
            "少須歲月朝天去，半夜金蓮歸直廬。"
        ],
        "title": "送梁府教赴括蒼任",
        "id": "6389a638-a973-431b-b7f5-f6578a142e62"
    },
    {
        "author": "范一飛",
        "paragraphs": [
            "天工未放二陽生，留得堯階一葉蓂。",
            "慶誕仙源貴公子，祥開南極老人星。",
            "日隨宮線添無盡，貌比莊椿看更青。",
            "歲歲華堂祝眉壽，笙歌聲裏雪梅馨。"
        ],
        "title": "壽知宗",
        "id": "12a04297-2980-4464-86f2-10c7bdb4d5fe"
    },
    {
        "author": "黄少師女",
        "paragraphs": [
            "春闈報罷已三年，又向西風趁著鞭。",
            "屢鼓莫嫌非作氣，一鳴當自卜沖天。",
            "賈生少奮終何遇，馬援才高老益堅。",
            "大抵功名無早晚，平津今見起淄川。"
        ],
        "title": "送人赴舉",
        "id": "88f75790-5d23-4969-8934-37b51d885c17"
    },
    {
        "author": "釋洪海",
        "paragraphs": [
            "萬瓦禪林聳翠螺，四圍山色玉新磨。",
            "恍疑別換胸懷子，霽月光風覺轉多。"
        ],
        "title": "別諸禪衆",
        "id": "b22de9b6-bc82-4a54-b73b-c27df237ce46"
    },
    {
        "author": "雲盤山人",
        "paragraphs": [
            "風雨旃檀閣，烟霞鐘鼓聲。",
            "定僧今不作，空谷尚傳燈。"
        ],
        "title": "晚宿靈岩",
        "id": "96114121-fb50-41b1-bdcf-9e5efe981010"
    },
    {
        "author": "釋某",
        "paragraphs": [
            "峭壁巉巖枕碧溪，昔賢曾過此留題。",
            "一時章句今人憶，萬古聲名與日齊。",
            "山色淺深來白鶴，水光溜瀉漾金雞。",
            "我來弔古尋遺跡，只有漁翁傍石梯。"
        ],
        "title": "羅隠題詩石",
        "id": "3a49b090-5951-4747-8b89-836f21461bee"
    },
    {
        "author": "□治中",
        "paragraphs": [
            "烏□□怪石，撐突倚山巔。",
            "□□群羊伏，昂昂萬馬聯。",
            "何年現蓬島，終古頌桑田。",
            "相揖閩王宅，東隅有九仙。"
        ],
        "title": "紹興丁丑題烏石山",
        "id": "63ee8e0f-b782-4a74-aece-86bd8b54a90b"
    },
    {
        "author": "郭某",
        "paragraphs": [
            "地去關城遠，無人□□□。",
            "泉流溪路窄，石顯洞門深。",
            "□□□□□，□□竹樹陰。",
            "□□□□□，□日解題襟。"
        ],
        "title": "遊東禪院",
        "id": "43cc8d77-8ebc-4eed-a084-4ca8ba1eb3e0"
    },
    {
        "author": "某府判",
        "paragraphs": [
            "詞源浩渺浙江潮，倒瀉銀河落九霄。",
            "貝闕珠宮春不老，蓬萊瀛海路非遥。",
            "多君訪古曾携手，愧我勞生漫折腰。",
            "擬欲誅茅成小隠，山雲不薄幸相招。"
        ],
        "title": "南山留題和呂元錫韻",
        "id": "8513152d-164a-485e-aede-aed06060af63"
    },
    {
        "author": "無名氏",
        "paragraphs": [
            "太原王氏女，金陵韓守妻。",
            "戊辰年八月，葬在石城西。",
            "日爲弓兮月爲箭，射四時兮生改變。",
            "千年萬年松柏風，悲盡死亡人不見。"
        ],
        "title": "白石灘碑刻",
        "id": "4e15d005-dc53-440c-80de-e8b7facea61b"
    },
    {
        "author": "無名氏",
        "paragraphs": [
            "試將潜皖問雲遊，何似靈巖與虎丘。",
            "應道淮南山水勝，清奇都在兩三州。"
        ],
        "title": "無題",
        "id": "8d89ee7b-7f38-4c7e-a111-1474560fcc4d"
    },
    {
        "author": "無名氏",
        "paragraphs": [
            "諸公討未决。",
            "朝忌其事夕失功，詎可因循守常法。",
            "人心感處是天心，至誠解使金石裂。",
            "形勢不宜久冷落，鼓作須及人情熱。",
            "每憂姦雄東風塵，它日未易傾巢穴。",
            "人才政事所急者，此間伊呂何常乏。",
            "况如耿賈郭李輩，馬後牛前誰識別。",
            "黄芽摇寒鴥不飛，鬼洞蠻虛新過雪。",
            "行矣强飯莫飲酒，偷閑讀書備施設。",
            "一官皆可行其義，勿學庸人苟歲月。",
            "蹄涔之水無鯤鯨，鴛鳳寧肯爭雞楬。",
            "吾皇駐蹕浙江西，努力朝宗致忠烈。",
            "星馳電走見相。"
        ],
        "title": "題石魚",
        "id": "659a3fd0-aa18-4243-ab4f-5e0077f0d004"
    },
    {
        "author": "釋元昉",
        "paragraphs": [
            "祠古孝誠遥，悲風想暮號。",
            "月魂迷草色，血淚濺江濤。",
            "斷碣惟黄絹，孤墳掩綠蒿。",
            "千年暗潮水，亦以姓爲曹。"
        ],
        "title": "曹孝女廟",
        "id": "3be53c66-390a-4266-aa05-74eb01fc5f6e"
    },
    {
        "author": "高予文",
        "paragraphs": [
            "一官羈絆混黄埃，壯抱雄懷久未開。",
            "我若有山如此好，掛冠即日賦歸來。"
        ],
        "title": "講教洞",
        "id": "24f43b88-5663-49de-a086-32ab75c3d6b1"
    },
    {
        "author": "謝達夫",
        "paragraphs": [
            "兩峰環抱揖平川。"
        ],
        "title": "句",
        "id": "43ab6806-786c-4073-963d-418161eba2e9"
    },
    {
        "author": "胡謐",
        "paragraphs": [
            "山接青齊橫翠黛，水兼汴泗入洪流。",
            "西風落日憑欄處，廊廟江湖總繫愁。"
        ],
        "title": "登黄樓",
        "id": "7b50b49d-f269-4b9a-95d5-3dff81696443"
    },
    {
        "author": "林某",
        "paragraphs": [
            "天頒一札語叮嚀，光動郎官駕使星。",
            "頼有斯文增氣燄，可無吾道活生靈。",
            "馳驅漫說周原隰，登轡先須辨渭涇。",
            "珍重□章臨遣意，不徒鹽筴與茶經。"
        ],
        "title": "送陳吏部",
        "id": "4ab62b5e-cd7d-4a87-a859-3362269dce41"
    },
    {
        "author": "席炎",
        "paragraphs": [
            "山雲出山無一錢，日日醉倒春風邊。",
            "采蘋橋南徐孺子，白酒初熟留神仙。"
        ],
        "title": "留題酒家壁",
        "id": "af4f3bd2-8f43-4a4f-97a9-abeb6676475f"
    },
    {
        "author": "釋顯彬",
        "paragraphs": [
            "微光已成魄，隠隠夕陽間。",
            "六幙無人卷，一鉤長自閑。",
            "輪隨明月長，香逐桂枝還。",
            "三五相將近，分明照竹關。"
        ],
        "title": "新月",
        "id": "afdd2d70-0266-4e79-8f0f-8cfd361ad6f3"
    },
    {
        "author": "梁白",
        "paragraphs": [
            "烟霞縹緲鎖仙鄉，萬卷詩書一草堂。",
            "孝義聲華輝北闕，門閭烜赫照南方。",
            "千尋瀑布侵肌冷，四季閒花撲鼻香。",
            "正是人間無敵處，王公詩版砌虹梁。"
        ],
        "title": "題徐氏金湖書院",
        "id": "482c2a00-047c-4b3f-8f17-752c38abb1bd"
    },
    {
        "author": "楊徵",
        "paragraphs": [
            "君家仙館带林塘，氣象清新志趣長。",
            "千里客來如海若，一樓詩靜透文光。",
            "門閭旌表芝蘭貴，科第聯芳桂籍香。",
            "帝里詞人多景慕，願題詩句滿修篁。"
        ],
        "title": "題徐氏金湖書院",
        "id": "2e222dc4-77ce-41c7-8b64-20bcfa89a461"
    },
    {
        "author": "桑文炳",
        "paragraphs": [
            "天地有此山，植此毛竹久。",
            "我本山中人，清風振千古。"
        ],
        "title": "毛竹山",
        "id": "a46ec1bf-2c1d-40f9-ba3b-6f50ecf19e05"
    },
    {
        "author": "彭徵",
        "paragraphs": [
            "白雲深處是仙家，清壁飛來瀑布斜。",
            "採藥不知歸路晚，洞門開遍碧桃花。"
        ],
        "title": "真人  其一",
        "id": "be189aa2-9449-43c1-ae9c-d21062f24808"
    },
    {
        "author": "彭徵",
        "paragraphs": [
            "散髪披襟萬仞岡，天池風度碧蓮香。",
            "洞雲去作人間雨，留下瑶壇月影凉。"
        ],
        "title": "真人  其二",
        "id": "8c3f0bf4-521f-456e-a6f9-cc4b5e692e85"
    },
    {
        "author": "彭徵",
        "paragraphs": [
            "老桂吹香入古瓢，月華如水碧天寥。",
            "酒醒夜半誰驚覺，鶴背仙人紫玉簫。"
        ],
        "title": "真人  其三",
        "id": "4abddfa7-45e4-48d3-9827-f245db43ee05"
    },
    {
        "author": "彭徵",
        "paragraphs": [
            "山中無歷任光陰，梅正開時雪意深。",
            "彈罷蕊珠香滿座，天花幾個落瑶琴。"
        ],
        "title": "真人  其四",
        "id": "3e857f39-c0ca-4c11-a9d7-77b203911c31"
    },
    {
        "author": "梁子固",
        "paragraphs": [
            "淡烟漠漠古城頭，老樹拏雲瞰碧流。",
            "鴉背夕陽添晚景，就中描出一天秋。"
        ],
        "title": "古木空烟",
        "id": "7d1ecd89-901a-4531-9bc2-79551ded2d06"
    },
    {
        "author": "朱翁",
        "paragraphs": [
            "披棘捫蘿入洞中，拂塵剝蘚識涪翁。",
            "我緣直道來施右，君爲清詩到石通。",
            "定後寂寥無異議，危初萋菲竟何功。",
            "投豺畀北言猶在，厄宋饑陳道不窮。"
        ],
        "title": "石通洞",
        "id": "5f65333b-c084-4b06-9e75-04378341f31f"
    },
    {
        "author": "釋延吉",
        "paragraphs": [
            "碧落有仙躅，迴溪限塵跡。",
            "虎穴建空巖，鳥道齊峭壁。",
            "蒼松動寒吹，孤雲觸幽石。",
            "物外詣所樂，高談混儒釋。"
        ],
        "title": "游碧落洞",
        "id": "affd067b-026d-438e-8763-b1e7716dee6a"
    },
    {
        "author": "徐壽朋",
        "paragraphs": [
            "飛泉山脚水盈盈，溪會亭前就榜名。",
            "駐目合流尋異派，爽心臨眺勝登瀛。",
            "遊人暗認仙原景，清耳微傳玉佩聲。",
            "依約白蓮當日事，社中賢令有淵明。"
        ],
        "title": "白雲亭",
        "id": "2a7a741e-8c6d-4b2b-a3ad-96c41f4beb2a"
    },
    {
        "author": "徐壽朋",
        "paragraphs": [
            "巧運風斤若化成，過門車馬每留行。",
            "吞含氣象歸平隴，鬬湊溪山到畫楹。",
            "春借杏桃紅照耀，曉披烟靄碧低橫。",
            "使麾映日安牙隊，依約當年細柳營。"
        ],
        "title": "勝會堂",
        "id": "53568c00-eb15-49a5-9572-a20809897587"
    },
    {
        "author": "黄執中",
        "paragraphs": [
            "娟娟竹影薄，决决溪流淺。",
            "風生秋意回，野塘天容遠。"
        ],
        "title": "景福院",
        "id": "81aeb629-5d33-4b94-8dfe-10c1920dabe7"
    },
    {
        "author": "張祉",
        "paragraphs": [
            "我登白鶴峰，下窺滄海日。",
            "色與朱橘同，形比彈丸一。",
            "夜半佇玩閒，無質而生質。",
            "所以神仙侶，色界須超出。"
        ],
        "title": "白鶴峰",
        "id": "b60027c2-1da6-4ee3-81e0-4348289fc269"
    },
    {
        "author": "釋德惠",
        "paragraphs": [
            "古寺何年有，巍峨入杳冥。",
            "水如僧眼碧，山作佛頭青。",
            "瓦礫皆能說，虛空亦解聽。",
            "道人心已死，窗下卷殘經。"
        ],
        "title": "普通禪寺  其一",
        "id": "dc393595-5934-4358-a2b2-7e2188647991"
    },
    {
        "author": "釋德惠",
        "paragraphs": [
            "問訊巖中主，形枯雪滿頭。",
            "住山何歲月，壞衲幾春秋。",
            "傍石千間屋，騰空百尺樓。",
            "盡從心地出，聲價甲西州。"
        ],
        "title": "普通禪寺  其二",
        "id": "7a82e32c-0cf7-49e0-8437-fbd16e8ffb4e"
    },
    {
        "author": "敖邁",
        "paragraphs": [
            "花溪老子昔喜花，紅雲紫霞香滿家。",
            "竹溪逸士昔愛竹，翠靄蒼烟陰繞屋。",
            "羌茲偉人臨溪樓，唐相之裔來溪頭。",
            "奄有花竹著樓所，日與溪山作賓主。",
            "手抉銀漢地上流，仰送飛鴻俯盟鷗。",
            "滄浪濯纓塵化雪，清泉烹茶團碎月。",
            "曾似元龍意氣豪，湖海偃卧百尺高。",
            "又似仲宣銷憂賦，客居江左非吾土。",
            "不如祝翁畫欄前，梯身此樓近青天。",
            "湔心此溪赴滄海，樓名溪聲可千載。"
        ],
        "title": "臨溪樓",
        "id": "e44e4a39-c403-4456-8da7-0c1da420f2cb"
    },
    {
        "author": "黄均瑞",
        "paragraphs": [
            "一鼓春雷起九淵，風雲萬里會中天。",
            "墨池付與無多水，去作人間大有年。"
        ],
        "title": "贊驛亭壁墨龍",
        "id": "306cf4c2-05a9-40e9-bd5b-194bb0ac2350"
    },
    {
        "author": "尹恕",
        "paragraphs": [
            "三溪溪水別原委，長日波光蕩無已。",
            "曲折有如九迴腸，合匯門前清徹底。",
            "只看秀色照眼明，溪上閒遊不倦情。",
            "何年得作逋榮客，好結芳鄰一濯纓。"
        ],
        "title": "三溪",
        "id": "b46fef1d-b244-42cb-82b4-18555f965c54"
    },
    {
        "author": "蔣金部",
        "paragraphs": [
            "我愛譚田寺，短橋橫碧波。",
            "數椽松竹裏，靜處不須多。"
        ],
        "title": "遊譚田寺",
        "id": "7d8cfbb1-ad0c-4e5a-abed-dfb24cc801ad"
    },
    {
        "author": "許元信",
        "paragraphs": [
            "山懸翠幙幾千丈，我疑山頂即天上。",
            "捫蘿躡蹬到山巔，猶如平地上青天。",
            "始知天高應無極，幕阜蒼蒼一卷石。",
            "洞庭八百古所傳，對此遥看一鏡圓。",
            "當此再上三千丈，那知天下有山川。"
        ],
        "tags": [
            "洞庭湖"
        ],
        "title": "劉磐幕",
        "id": "e672e839-982c-417b-b219-8cace2417c6e"
    },
    {
        "author": "許元信",
        "paragraphs": [
            "幕阜山高一千八百丈，二十五洞大元天。",
            "雪花飛滿水衝石，翠嶂撥開風卷烟。",
            "金鯉一雙游碧沼，石田三畝産紅蓮。",
            "我來絕頂無他事，爲訪仙翁葛稚川。"
        ],
        "title": "幕阜山",
        "id": "7ed4a095-5414-4915-a152-e17f7efb92f3"
    },
    {
        "author": "王阜壽",
        "paragraphs": [
            "雲橫龍角千秋岸，水發含香十里堤。",
            "每向癡兒了公事，倚欄立到日沉西。"
        ],
        "title": "占勝亭  其一",
        "id": "9b4ffa50-811e-4a13-93bc-e6e3b21523d1"
    },
    {
        "author": "王阜壽",
        "paragraphs": [
            "湖氣昏昏霧氣漫，泊舟亭下水生寒。",
            "幽人醉卧篷窗月，喝起癡龍倒挂看。"
        ],
        "title": "占勝亭  其二",
        "id": "6ef64b52-cc01-4f92-b35b-ff775a6e3268"
    },
    {
        "author": "吳珠",
        "paragraphs": [
            "漢水連天闊，江雲護曉寒。",
            "青青山數點，最好倚欄看。"
        ],
        "title": "煙波亭",
        "id": "5159143c-bb06-42df-947b-e5ccfaa1ee18"
    },
    {
        "author": "韓揚",
        "paragraphs": [
            "賈載嘗爲郡，名亭建此邦。",
            "近山連大別，遠水接長江。",
            "待月凭東檻，來薰起北窗。",
            "四時皆有興，秋興獨難降。"
        ],
        "tags": [
            "长江"
        ],
        "title": "秋興亭",
        "id": "ef53d504-96e8-4724-ad43-25e42204dd53"
    },
    {
        "author": "方日升",
        "paragraphs": [
            "洞口迷離春復秋，幾人幽賞賦來遊。",
            "雲封亂石桃花少，月照平湖茂草稠。",
            "粉黛三年空不語，溪山萬古尚含愁。",
            "只今惟有長堤柳，猶似依依念故侯。"
        ],
        "title": "桃花洞",
        "id": "b7511311-4cba-4698-b0e5-57bc15604a3d"
    },
    {
        "author": "吳棟",
        "paragraphs": [
            "玄都重到拂題塵，屈指於今十四春。",
            "白石煙消丹竈冷，蒼崖日永畫樓新。",
            "山中自笑黔馿技，天外誰知海鶴身。",
            "洞口桃花莫相笑，劉郎猶是少年人。"
        ],
        "title": "重遊道巖",
        "id": "7ae23edd-cd50-4c27-ae1a-cb1a1e9d0951"
    },
    {
        "author": "范公",
        "paragraphs": [
            "先帝龍飛第一年，囊封夜半達甘泉。",
            "朝來急召明光殿，讜論能回不夜天。",
            "遐想神□今已遠，永懷帝德浩無邊。",
            "他時信史傳遺事，悟主應□數百篇。"
        ],
        "title": "省謁觀文之塋留題  其一",
        "id": "8f74fdd6-6486-4687-811b-5f70efa448a2"
    },
    {
        "author": "范公",
        "paragraphs": [
            "贊書褒顯下重泉，嗣聖初臨建武年。",
            "河洛圖書光似日，商周盤誥遠如天。",
            "孤墓豈意留空谷，直意猶能禦二邊。",
            "彷彿音塵如在目，遺風雅頌紀新篇。"
        ],
        "title": "省謁觀文之塋留題  其二",
        "id": "7ecc2a2f-6a70-4169-a02b-c30e4036fd2a"
    },
    {
        "author": "許杭",
        "paragraphs": [
            "數里岧嶢落日西，更高高處種靈芝。",
            "危峰受雪春歸晚，怪石留雲雨到遲。",
            "仙鹿避人眠淺徑，野禽窺果啄殘枝。",
            "待應俗格消磨盡，重建瑶臺舊路歧。"
        ],
        "title": "咏麻姑山",
        "id": "0f8705b2-524e-4952-be3a-8d72e44e361d"
    },
    {
        "author": "李潜真",
        "paragraphs": [
            "凌晨特跨赤龍車，御氣乘風下九衢。",
            "金闕殿前朝玉帝，丹霞洞口謁麻姑。",
            "朱絃未達鍾期耳，青鳥空傳漢殿書。",
            "鐵笛一聲誰會得，獨飛蹤跡到仙都。"
        ],
        "title": "遊麻姑山",
        "id": "9eac7863-998b-40de-887a-f86d2e317161"
    },
    {
        "author": "上清真人",
        "paragraphs": [
            "攀蘿躡翠上麻姑，得到山中景物殊。",
            "白鶴有情來碧落，綵鸞無意下清都。",
            "仙媛虛見桑田變，世事誰經海水枯。",
            "爲問方平開宴後，不知還約再來無。"
        ],
        "title": "遊麻姑",
        "id": "5c4119ad-7de7-442f-93e4-32df0a7ee918"
    },
    {
        "author": "□松卿",
        "paragraphs": [
            "平生但玩魯公碑，今日身親到翠微。",
            "一徑穹窿騰石棧，萬松森立護雲扉。",
            "真人得道書丹籍，福地遺蹤付羽衣。",
            "蹔得清幽消俗慮，不堪斜日便催歸。"
        ],
        "title": "遊麻姑",
        "id": "0af7dabe-f0d9-4568-b67a-c69d517a16c8"
    },
    {
        "author": "蜀僧",
        "paragraphs": [
            "萬疊峰巒聳太清，麻姑曾此會方平。",
            "一從宴罷歸何處，寶殿瑶臺空月明。"
        ],
        "title": "仙壇",
        "id": "78b5c1fa-adb3-4a9b-94c3-b8509dbaf448"
    },
    {
        "author": "陳顔",
        "paragraphs": [
            "今夕遂獨坐，今晨已別離。",
            "同此良宵中，秋意各自知。",
            "灧灧潮與汐，來往亦何爲。",
            "嗟爾扁舟子，何時老藩籬。"
        ],
        "title": "九日送人",
        "id": "9201c01e-08f4-420a-91e2-7011582edab1"
    },
    {
        "author": "陳顔",
        "paragraphs": [
            "世亂無爾我，安心伏草茅。",
            "從今離蠆尾，向晚轉花稍。",
            "筆墨徜徉事，溪山淡泊肴。",
            "祇留蘭與菊，傍我作知交。"
        ],
        "title": "散懷",
        "id": "b362bf46-f36a-41ea-a74a-5e4cb7d83080"
    },
    {
        "author": "陳顔",
        "paragraphs": [
            "去與來相引，修隨短共旋。",
            "只爭生有骨，方信死無權。",
            "老友身前法，文章覺後圓。",
            "知君能悟此，哭唁一徒然。"
        ],
        "title": "輓友",
        "id": "e678d40d-ace4-4662-928f-6040e5f94a01"
    },
    {
        "author": "董蘿",
        "paragraphs": [
            "別向春閨十載深，家園無夢可追尋。",
            "酸風冷月淒官閣，瘴雨蠻烟度鬰林。",
            "養老需卿扶健杖，怕寒憐我守孤衾。",
            "封侯未卜常滋愧，一寸程途一寸心。"
        ],
        "title": "寄內",
        "id": "ecf169e9-891e-4c42-845d-bf7531b7400b"
    },
    {
        "author": "陳恭",
        "paragraphs": [
            "吳山煙樹復如何，老去登臨感慨多。",
            "似說怒濤仍白馬，還看遠嶂只青螺。",
            "三秋草色凌荷芰，萬里閒雲下薜蘿。",
            "可惜江湖長浩蕩，只供短髪一高歌。"
        ],
        "title": "吳山",
        "id": "f0104491-45b3-4d2b-a5fb-39e99d9bd5ab"
    },
    {
        "author": "陳恭",
        "paragraphs": [
            "回首滄桑已數番，感懷無盡又何言。",
            "悲看世路皆危壑，喜共家人在故園。",
            "筆底有心神自遠，來年多難骨猶存。",
            "連章句弗矜佳麗，風雅於今止一痕。"
        ],
        "title": "感懷",
        "id": "80af9ed4-2548-429b-a759-1e2f78dbb825"
    },
    {
        "author": "陳恭",
        "paragraphs": [
            "竹枝歌憶楚江天，曾向潯陽久泊船。",
            "君過石鐘尋舊韻，我知鑪頂起新煙。",
            "故人寥落今誰在，好夢迢遥亦偶然。",
            "秋以爲期猶未至，冷鴻疏草暮雲邊。"
        ],
        "title": "次韻答友",
        "id": "3f52f140-2147-421a-93c5-a7a1e8d3d8f8"
    },
    {
        "author": "史慥之",
        "paragraphs": [
            "霜氣添秋肅，蛩聲入夜清。",
            "爲誰衣未織，向我語偏明。",
            "庭外三更月，牀頭萬里情。",
            "凄然如有訴，愁思動人生。"
        ],
        "title": "秋夜聞蛩和壁間韻",
        "id": "be033681-2bc0-4cbd-93fa-2d7938498da3"
    },
    {
        "author": "屠季",
        "paragraphs": [
            "卜宅傍江隈，幽閑絕點埃。",
            "青山排闥入，碧水繞籬回。",
            "孤况依歸鳥，愁懷對酒杯。",
            "百年堪一笑，未死已心灰。"
        ],
        "title": "移居甬江有感  其一",
        "id": "56836e17-03ac-43e1-92f5-f915a1c2ed3b"
    },
    {
        "author": "屠季",
        "paragraphs": [
            "車馬長云寂，逍遥意亦嘉。",
            "水田殊不惡，茅屋詎堪嗟。",
            "故土含情遠，荒村入望賒。",
            "何由慰旅泊，耕殖畢生涯。"
        ],
        "title": "移居甬江有感  其二",
        "id": "3ad4fa14-a3f3-4c56-8767-01cafd24a82f"
    },
    {
        "author": "薛師心",
        "paragraphs": [
            "北風蕭騷兮吹逝波，英雄一去兮歲月多，路草青青兮遊人過。"
        ],
        "title": "泗上歌",
        "id": "7fbca48d-b8df-4032-a6d4-d7e55ec42576"
    },
    {
        "author": "薛師心",
        "paragraphs": [
            "野泊幾人愁，浮蹤果是漚。",
            "輕舠同一羽，高浪即三秋。",
            "欹枕江聲震，開篷雨腳收。",
            "風波身漫涉，何處有安流。"
        ],
        "title": "黄天蕩阻風",
        "id": "5b16741b-7492-45a6-a3f0-edff9de79a5d"
    },
    {
        "author": "薛師心",
        "paragraphs": [
            "浮生蹤跡似浮雲，把酒論交對夕曛。",
            "十載師門稱畏友，一朝吏事誦神君。",
            "口中高論人間少，名下宏詞海內聞。",
            "此會正當春色好，莫教邂逅手輕分。"
        ],
        "title": "石頭城遇盧明府丈",
        "id": "fd0600d6-a01f-4cdd-8d56-3f14fce172c2"
    },
    {
        "author": "廖則逢",
        "paragraphs": [
            "有泉瑩潔深谼豅，奫潫湀㶄聲如鐘。",
            "{髟/市}{髟/市}使我毛髪豎，中有高卧虬髯翁。",
            "砯崖瀑布瀉明月，驚溜觸石調焦桐。",
            "蠲煩析酲竟造此，稽首匍拜玄冥宮。",
            "蜿蜒莫向此中處，天下蒼生待霖雨。"
        ],
        "title": "青龍巖",
        "id": "dcefb5e8-f9a1-4e8d-bef6-5f26b154c38c"
    },
    {
        "author": "趙永言",
        "paragraphs": [
            "千仞奇峰薄上清，葛洪於此尚留名。",
            "紫麟瑞靄春風煖，白虎丹成夜月明。",
            "點點蒼苔空有跡，菲菲芳草輭無聲。",
            "高蹤回首今何在，山水猶含萬古情。"
        ],
        "title": "紫麟峰",
        "id": "1c6e3e6e-0780-4060-bcc0-5158fcf2fec4"
    },
    {
        "author": "無名氏",
        "paragraphs": [
            "□□□來□此州，□□偶到合江遊。",
            "□□雨過□□□，□□□□□□油。",
            "韓愈詩奇封碧蘚，朱陵洞古枕寒流。",
            "肩輿歸去日將暮，啼鳥一聲山更幽。"
        ],
        "title": "合江亭",
        "id": "ea3d3328-5435-41db-9977-f86d9ff13753"
    },
    {
        "author": "無名氏",
        "paragraphs": [
            "重華車駕瘞崔嵬，不似秦皇賜璽回。",
            "西治驪山營兆域，東浮滄海訪蓬萊。",
            "陟方年已過期頤，老死勤民志不衰。",
            "何事穆王心醉飽，耄荒無復念前規。"
        ],
        "title": "虞帝陵",
        "id": "29f87d49-18f6-4170-b89f-6eb1408bfaf6"
    },
    {
        "author": "無名氏",
        "paragraphs": [
            "何氏因韓姓始傳，無由與舜共升天。",
            "洞前九井皆湮沒，唯有荆榛繞廟壖。"
        ],
        "title": "何侯洞",
        "id": "fc947370-d8a0-45ae-9adf-faeed270e8d7"
    },
    {
        "author": "無名氏",
        "paragraphs": [
            "谿山相似路人疑，衆目詳觀固易知。",
            "厚貌深情懷險阻，離朱子羽謾揚眉。"
        ],
        "title": "九疑山",
        "id": "3361baff-945b-4331-8143-285e1e082c4b"
    },
    {
        "author": "無名氏",
        "paragraphs": [
            "灌溉工興古洞荒，洞門□蔽碧池傍。",
            "□□□□□□□，□□波□□□霜。",
            "□□□□□□□，□窗□月□寒光。",
            "□□□□□□□，□□□□代是□。"
        ],
        "title": "碧虛洞",
        "id": "af7c74ee-7bdf-4f6c-9ee4-d79b9b8cdf77"
    },
    {
        "author": "胡子澄",
        "paragraphs": [
            "結屋青山下，幽深不計年。",
            "泉聲秋霽雨，鐘響暮晴天。",
            "入洞尋僧伴，穿雲見鹿眠。",
            "徘徊不忍去，夜宿佛堂前。"
        ],
        "title": "遊乳洞庵",
        "id": "6b57b947-2c6f-4d81-b80a-5bf9ab287714"
    },
    {
        "author": "胡子澄",
        "paragraphs": [
            "古洞幽深處，縈迴路幾重。",
            "門開空寂寂，泉溜暗淙淙。",
            "斷壑雲連屋，奔流水激舂。",
            "橋橫千丈石，巖挂萬年松。",
            "鶴駕應重到，龜田必再逢。",
            "碧沙還錯落，密篠自迷濛。",
            "乳結銀爲樹，漿凝雪作峰。",
            "仙人何處去，應想子喬蹤。"
        ],
        "title": "乳洞",
        "id": "8c35026d-8661-4794-8f8c-bd3eb4bf9237"
    },
    {
        "author": "通真子",
        "paragraphs": [
            "魏氏當年禮斗壇，至今遺址在人間。",
            "蒼梧已老烟霞淡，丹竈空餘歲月閒。",
            "鈴鐸夜深驚睡鶴，幡幢晴影上空山。",
            "後人自媿縻婚宦，不得追隨款舊關。"
        ],
        "title": "文斾山",
        "id": "e4b17c1c-0c21-43e2-a309-e7fb313c04aa"
    },
    {
        "author": "頼繼善",
        "paragraphs": [
            "白日干戈萬馬塵，鐵心不碎竟誰身。"
        ],
        "title": "句",
        "id": "4f8f776e-de6a-41fc-90dc-db8d6fecee91"
    },
    {
        "author": "何景南",
        "paragraphs": [
            "人事何時休，紛來如野馬。",
            "相携解鑣處，去約巖之下。",
            "清凉二城雨，况值禳禬罷。",
            "白雲醉堪眠，青草春可藉。",
            "泉甘嗽蘇醒，樹好留閒暇。",
            "頻遊我嘗慣，忽至公成乍。",
            "徘徊共幽興，靜坐絺衣掛。",
            "中間五百士，閲世知幾夏。",
            "莓苔自成古，香火仍同社。",
            "巖縫更依然，莫問豐干話。"
        ],
        "title": "遊資縣東巖",
        "id": "ae69e18f-0658-418a-9981-2f072bba656f"
    },
    {
        "author": "侯蕃",
        "paragraphs": [
            "漁樵結伴住山谿，蓑笠生涯路不迷。",
            "洞口桃花春水滿，峰頭槲葉夕陽低。",
            "故人莫遣尋嚴瀨，太守何須說會稽。",
            "換得酒來歌得曲，大家不惜醉如泥。"
        ],
        "title": "漁樵",
        "id": "b1228d31-0432-4031-8009-e63e71bb6180"
    },
    {
        "author": "李楙",
        "paragraphs": [
            "句容郭裏望三峰，綠翠芙蓉杳靄中。",
            "安得與君騎兩鹿，碧巖深處聽松風。"
        ],
        "title": "寄贈華陽洞隠者  其一",
        "id": "e16e722c-90b5-4937-a97c-2bb7f253657f"
    },
    {
        "author": "李楙",
        "paragraphs": [
            "天上神仙白玉扉，春雲誰繡六銖衣。",
            "人間傳得新詩句，爲有高僧到紫微。"
        ],
        "title": "寄贈華陽洞隠者  其二",
        "id": "fb560927-fdd3-4d3b-94dd-a374a9a72a2c"
    },
    {
        "author": "褚環中",
        "paragraphs": [
            "疏綺平雲徹夜開，月明峰頂見樓臺。",
            "璚璈聲裏天燈近，知是三真謁帝回。"
        ],
        "title": "宗壇秋夕",
        "id": "52d7e6b8-0f48-4601-a644-e4a0d14f794b"
    },
    {
        "author": "釋師瑞",
        "paragraphs": [
            "鳳凰山下鳳凰兒，文綵纔彰羽翼齊。",
            "鐵網漫天攔不得，歸心已在碧梧枝。"
        ],
        "title": "送僧歸鳳山",
        "id": "33c33e1f-6f32-4b2e-bf08-f86c8c42dec7"
    },
    {
        "author": "張春皓",
        "paragraphs": [
            "緣蘿躡蹬共躋攀，水色山光遠近間。",
            "一勺龍蟠通海窟，半空虎嘯隔塵寰。",
            "石潭雲冷人稀到，溪路苔生爲倦還。",
            "早望雲霓施聖澤，何難菅屨步靈山。"
        ],
        "title": "十龜潭祈雨",
        "id": "4487c369-74a6-4bea-92c7-156854cb08dc"
    },
    {
        "author": "釋龍石",
        "paragraphs": [
            "江雲如鏡平，月當秋夜白。",
            "欸乃一聲歌，舟中南北客。"
        ],
        "title": "永樂寺",
        "id": "bc2040da-1188-48ea-b5e6-a8bb7aa7477d"
    },
    {
        "author": "洪漸",
        "paragraphs": [
            "月浸蘆花水漫天，漁翁醉後正堪眠。",
            "夜深何處孤猿咽，不管江邊有客船。"
        ],
        "title": "舟泊港口",
        "id": "c6d9446f-c8d3-4cdb-a537-c77ebf0ae075"
    },
    {
        "author": "史昌卿",
        "paragraphs": [
            "何年雷斧鑿山裂，六月蒼崖細飛雪。",
            "孤鳳一去聲不聞，海水桑田幾興滅。",
            "我知仙去仙尚存，時見真形生巖穴。",
            "青天半夜玉簫寒，喚起幽人舞明月。"
        ],
        "title": "鳳鳴洞",
        "id": "6ff67c39-05f6-4bf1-9017-fc3a84af55e9"
    },
    {
        "author": "周德輝",
        "paragraphs": [
            "披襟渺無際，一笑碧雲頭。",
            "千里當眉睫，何須更上樓。"
        ],
        "title": "大觀堂",
        "id": "078d5a24-86f5-4e71-abee-8865bcd522e4"
    },
    {
        "author": "高善濂",
        "paragraphs": [
            "擊汰凉風水面迴，偃虹堤上夕陽開。",
            "含漿老蜌浮光起，迎棹神鴉舞翅回。",
            "醉唱難尋漁笛樂，羈懷易動暮笳哀。",
            "何能雪鷺銀鷗侶，盡日無愁曲岸隈。"
        ],
        "tags": [
            "洞庭湖"
        ],
        "title": "洞庭晚望七首  其一",
        "id": "b7a72fef-6c34-4070-9316-dad4876a0851"
    },
    {
        "author": "高善濂",
        "paragraphs": [
            "西塞烟痕向晚橫，登臨聊復上重城。",
            "湖邊匯澤流千派，望裏長巒翠一桁。",
            "歸檝江皋頻錯認，懷人天末最關情。",
            "散愁商隠還乘興，只恐風波愁轉生。"
        ],
        "tags": [
            "洞庭湖"
        ],
        "title": "洞庭晚望七首  其二",
        "id": "b0e918d0-b753-4343-aa25-cc57a7cd28df"
    },
    {
        "author": "高善濂",
        "paragraphs": [
            "危樓縹緲倚闌斜，無數殘陽噪亂鴉。",
            "過客揚帆衝雪浪，漁人舉網出銀花。",
            "子聲落紙閒聽奕，舌本留香爲別茶。",
            "巫峽瀟湘恣極覽，誰言遠望當歸家。"
        ],
        "tags": [
            "岳阳楼"
        ],
        "title": "岳陽樓晚眺即事疊韻四首  其一",
        "id": "f54afd9d-8640-4823-bee9-37781cbde420"
    },
    {
        "author": "高善濂",
        "paragraphs": [
            "無聊憑眺日西斜，替恨成啼集暮鴉。",
            "遠樹雲中浮墨障，游魚鏡底動菱花。",
            "臨高每憶登樓賦，遣興還嘗覓句茶。",
            "到處羈愁多瑟縮，何如烟浦釣人家。"
        ],
        "tags": [
            "岳阳楼"
        ],
        "title": "岳陽樓晚眺即事疊韻四首  其二",
        "id": "e3474b6f-d774-4db4-bf3c-36bed7b9d707"
    },
    {
        "author": "蔣燮",
        "paragraphs": [
            "漢室真人已駕鴻，空留洞府舊山中。",
            "暮雲凝合元非鏁，俗骨腥羶自不通。",
            "束火杖藜深杳杳，袖椎敲石喜𩐨𩐨。",
            "若爲化作雙飛舄，得與郎官繼此風。"
        ],
        "title": "碧雲洞",
        "id": "11512665-c134-4b09-8e04-69e7b446b701"
    },
    {
        "author": "無名氏",
        "paragraphs": [
            "行盡瀟湘山復山，掣舟來叩淡巖關。",
            "幽深雖與塵寰隔，空闊猶容俗駕攀。",
            "是處名山有巖竇，莫如此地最寬閑。",
            "真人仙去知何在，陳迹空留警世頑。"
        ],
        "title": "此游淡巖同成一詩敢用拜呈",
        "id": "613061c8-c0b7-4e99-b155-b51a8a84f4aa"
    },
    {
        "author": "無名氏",
        "paragraphs": [
            "籃輿來自石蒼路，喜得幽人陪杖屨。",
            "應是山靈澤旱苗，不關居士隨軒雨。"
        ],
        "title": "象耳山",
        "id": "570757ab-2492-4d79-926c-63496c630e55"
    },
    {
        "author": "無名氏",
        "paragraphs": [
            "水似青蘿带，山如碧玉環。",
            "池蛙鳴聒聒，林鳥語關關。",
            "松檜磐高蓋，藤蘿引翠鬟。",
            "倚欄無一語，何以慰幽閒。"
        ],
        "title": "遊象耳山",
        "id": "1e1d7a75-7ea1-46e7-834b-8eb42b5e5fa6"
    },
    {
        "author": "楊良臣",
        "paragraphs": [
            "薄蹤飄梗寄禪扃，偶到山間萬慮清。",
            "方愧軒裳奔走役，忍聞猿鶴怨啼聲。",
            "世情肯顧青衫老，公道惟均白髪生。",
            "事業不須頻覽鏡，幻身堪比羽毛輕。"
        ],
        "title": "碧沼寺",
        "id": "b6e3dbb3-0b81-40f5-8248-5e72aa41f05b"
    },
    {
        "author": "趙永嘉",
        "paragraphs": [
            "青山吐出白龍開，我是地仙趙秀才。",
            "嘉善有魚餐得去，永嘉有虎喚能來。"
        ],
        "title": "寶蓋山",
        "id": "c28895cf-7195-4de1-9661-84f5cd9e0d79"
    },
    {
        "author": "林小山",
        "paragraphs": [
            "瘦骨崚嶒立海湄，綠苔曾是嫁時衣。",
            "江郎去作三衢客，目斷天涯竟未歸。"
        ],
        "title": "新婦石",
        "id": "628049cd-03fe-4430-a4d2-c442ee09c2ad"
    },
    {
        "author": "趙時",
        "paragraphs": [
            "假守聖朝多宰輔，紀題昔日盡名賢。",
            "我今始會由來意，此境棲遲本列仙。"
        ],
        "title": "遊石室",
        "id": "d42e772f-c82f-42a9-9fde-aad4258eb0ef"
    },
    {
        "author": "宇文孝叔",
        "paragraphs": [
            "仙蹤久矣閉禪關，忽遇高人喚得還。",
            "創就琳宮依岌嶪，移來真像带斕斑。",
            "路通遠浦重重水，樓倚長松面面山。",
            "酌我一杯如有意，坐令衰臉變朱顔。"
        ],
        "title": "題回山人畫像",
        "id": "798b4e5e-b923-414d-8cd6-9d29f352db16"
    },
    {
        "author": "孫唐卿",
        "paragraphs": [
            "碧眼仙人曾着句，玉堂學士繼其餘。",
            "祇今雖說西鄰富，爭是東庵有異書。"
        ],
        "title": "榴皮題壁  其一",
        "id": "8acf81ff-21f2-4084-bd56-1b7c6c8052f3"
    },
    {
        "author": "孫唐卿",
        "paragraphs": [
            "喚回二百年前夢，索飲西風一醉餘。",
            "壁上榴皮在何處，遊人空指沈庵書。"
        ],
        "title": "榴皮題壁  其二",
        "id": "1135ec31-4d86-4f93-b0dd-143e7795f5b7"
    },
    {
        "author": "孫子光",
        "paragraphs": [
            "黄鶴樓中吹笛罷，洞庭湖畔醉吟餘。",
            "劍光如寶無人識，却記榴皮幾字書。"
        ],
        "tags": [
            "洞庭湖"
        ],
        "title": "榴皮題壁  其一",
        "id": "ea8cab64-d6ad-4993-a50e-480151e148e1"
    },
    {
        "author": "孫子光",
        "paragraphs": [
            "天地之間猶有礙，江山酌酒尚無餘。",
            "長裘短褐經行處，惟見龍蛇壁上書。"
        ],
        "title": "榴皮題壁  其二",
        "id": "0adf6543-8d06-42ec-9c39-9693b098b3dd"
    },
    {
        "author": "王真人",
        "paragraphs": [
            "東老回仙跨鶴歸，同庵卜築繼其餘。",
            "自緣不臯榴皮字，想像祇園蔓草書。"
        ],
        "title": "榴皮題壁  其一",
        "id": "7c432bc2-65dc-467d-b25b-b39ab82a6b25"
    },
    {
        "author": "王真人",
        "paragraphs": [
            "惟知自己貧無諂，不羨他人富有餘。",
            "白酒會能延羽客，清名贏得著仙書。"
        ],
        "title": "榴皮題壁  其二",
        "id": "4964b50c-8a83-4aa9-ae81-868d866a40f1"
    },
    {
        "author": "丁逢季",
        "paragraphs": [
            "水雲深處扣仙居，對酌春風夜有餘。",
            "說遍東南耆舊話，始知勝讀十年書。"
        ],
        "title": "榴皮題壁",
        "id": "bb457b65-646d-49ab-9e97-611bdac8e8c5"
    },
    {
        "author": "葉三英",
        "paragraphs": [
            "求仙那得仙來訪，多積陰功至有餘。",
            "欲悟東林沈東老，故留三十六玄書。"
        ],
        "title": "榴皮題壁",
        "id": "dfd5acba-9769-485b-bd82-ad05cba258f6"
    },
    {
        "author": "馮開元",
        "paragraphs": [
            "萬里間關辭蜀道，六年前後到西餘。",
            "雖無泰華寄來樹，且讀人間未見書。"
        ],
        "title": "和榴皮題壁韻",
        "id": "f41dee7c-8ab0-448c-ae32-690af836f2a5"
    },
    {
        "author": "任鄭",
        "paragraphs": [
            "榴皮不見烟火語，雋咏坡仙三和餘。",
            "從此留芳應未歇，斕斑蘚壁可無書。"
        ],
        "title": "榴皮題壁",
        "id": "2633fa0f-e7a8-4298-b68f-d79554a3cc76"
    },
    {
        "author": "周載",
        "paragraphs": [
            "誰將玉女對粧臺，曲水分明一鑑開。",
            "鐵石肺腸塵夢斷，任他雲雨逐人來。"
        ],
        "title": "玉女峰",
        "id": "11f2bf25-dcb3-4b6e-85f7-e3ea13393a3a"
    },
    {
        "author": "虞億",
        "paragraphs": [
            "落日下青嶂，歸雲獨未安。",
            "倚杖無言久，夕陰生翠寒。"
        ],
        "title": "晚對亭",
        "id": "156bc557-445f-4fd8-b1a5-3c2ff80c4349"
    },
    {
        "author": "虞億",
        "paragraphs": [
            "名山閲萬古，明月來幾時。",
            "顧遊屬中秋，萬里雲霧披。",
            "心閒境亦靜，月滿山不移。",
            "况茲九曲溪，正漾清漣漪。",
            "呼舟星村來，十客琴觴隨。",
            "此客俱不凡，灑落同襟期。",
            "居然命釣艇，造席不復疑。",
            "陶兀入醉鄉，伴我老不羈。",
            "臨流振衣袂，颯颯剛風吹。",
            "銀盤轉巖阿，兩川光渺瀰。",
            "崚嶒大王峰，嵌竇渺可窺。",
            "雲軿與鳳釵，來往誰可知。",
            "但聞山桂香，繽紛落殘巵。",
            "酒酣各言志，抗論不少卑。",
            "諸君愛軒冕，許身臯與夔。",
            "矯首青雲衢，塵鞅甘羈縻。",
            "那知涉幻境，百歲黍一炊。",
            "風波世上險，日月壺中遲。",
            "何如歸此山，相樂從希夷。"
        ],
        "title": "中秋同諸子九曲泛月",
        "id": "11e17e8e-35a4-4f1e-878f-4c2dda77b31c"
    },
    {
        "author": "邱攀桂",
        "paragraphs": [
            "天下名山說武夷，高峰晴樹碧雲齊。",
            "望窮石鼎疑無地，行到山根却有梯。",
            "茅屋成村多卜隠，草書懸壁半留題。",
            "幾時掃斷紅塵路，一葉漁舟九曲溪。"
        ],
        "title": "接笋峰",
        "id": "34de8ec6-63f7-484f-b9c5-356e82611be8"
    },
    {
        "author": "朱大卿",
        "paragraphs": [
            "開秋氣微肅，天水湛相照。",
            "扁舟愜幽尋，層峰入奇眺。",
            "融結幾何年，指顧集群妙。",
            "神仙得非幻，遺蛻在巖竅。",
            "行往求其蹤，恐爲識者笑。",
            "獨鶴去不還，山猿偶然叫。",
            "應有采芝人，凌空發長嘯。"
        ],
        "title": "紀遊",
        "id": "333f8b85-2fd1-47e3-bd8b-967142c8ac5d"
    },
    {
        "author": "詹羲",
        "paragraphs": [
            "石廩巖前繫小舟，娟娟明月照清秋。",
            "仙人一夜吹長笛，三十六峰雲盡收。"
        ],
        "title": "繫舟",
        "id": "907135b2-d05c-49a6-a9af-c6a618567332"
    },
    {
        "author": "張知退",
        "paragraphs": [
            "泉形如盌水波圓，一勺之多可悟全。",
            "試看靈湫輕灑處，甘霖頃刻徧秦川。"
        ],
        "title": "一盌泉",
        "id": "97fd48d7-ca0f-42ea-bd7e-98641e733ccd"
    },
    {
        "author": "陳雲龍",
        "paragraphs": [
            "野趣成閒散，青山即故知。",
            "竹生踰砌笋，花引隔牆枝。",
            "舞蝶翻風亂，閒雲出塢遲。",
            "倚欄無一事，俄有客傳詩。"
        ],
        "title": "偶成",
        "id": "31570eac-d36b-4e95-bac6-3906eea63106"
    },
    {
        "author": "林東愚",
        "paragraphs": [
            "落日江城動鼓鼙，故山千里轉逶迤。",
            "謝安舊宅空陳迹，尼父餘風異昔時。",
            "苜蓿秋高戎馬健，海門日短雁書遲。",
            "客窗兀對黄昏坐，雲漢悠悠起暮思。"
        ],
        "title": "秋興",
        "id": "d35530f6-760c-4f17-a223-331119f89f38"
    },
    {
        "author": "朱巖伯",
        "paragraphs": [
            "皎皎天心月，影落寒潭水。",
            "雖落寒潭水，照人千萬里。",
            "皎皎機上絲，忽落淤泥底。",
            "一落淤泥底，河水不可洗。",
            "願君作明月，晴陰不妨缺。",
            "莫作淤泥絲，客子徒傷悲。",
            "人心皎皎莫自欺。"
        ],
        "title": "皎皎吟",
        "id": "38a3968f-27ba-4220-ac35-a2265f4140f2"
    },
    {
        "author": "朱巖伯",
        "paragraphs": [
            "雙瀑飛來古寺西，月蘿烟草久湮迷。",
            "自從吾輩經行後，便覺他山索價低。",
            "老去合爲三徑計，就中聊借一枝棲。",
            "石崖大有穿磨所，從與新詩著處題。"
        ],
        "title": "書延福寺壁",
        "id": "53c62a61-178f-4e24-8b56-c09dc5ac1c22"
    },
    {
        "author": "林賓暘",
        "paragraphs": [
            "五夜霜爲染，輕明映碧流。",
            "山林驚有色，天地欲無秋。",
            "野渡風初起，夕陽雨未收。",
            "昔聞供墨客，霜屋落颼飀。"
        ],
        "title": "紅葉",
        "id": "c0edc415-2759-46d4-b791-e6a63b87e97c"
    },
    {
        "author": "林賓暘",
        "paragraphs": [
            "松梢秋氣怯霜衣，猶爲山人守石扉。",
            "仙國靈丹無處覓，故鄉華表幾時歸。",
            "心知海上雲霄□，眼見林間燕雀飛。",
            "却恨吹臺消息斷，草烟城郭照斜暉。"
        ],
        "title": "病鶴",
        "id": "0419b246-ac59-4b34-8a0e-e6d6ebc8d75e"
    },
    {
        "author": "王舫",
        "paragraphs": [
            "孤舟閑野渡，竹外小橋通。",
            "不涉終南逕，獨高彭澤風。",
            "雲閑鐘梵裏，月靜笑談中。",
            "千載留清節，誰云吾道窮。"
        ],
        "title": "次黄日巖韻",
        "id": "8746ae19-7fd4-4652-8d42-50d1b98927c3"
    },
    {
        "author": "王舫",
        "paragraphs": [
            "炎氣漲空碧，散作藕花秋。",
            "幽趣蘭爲佩，浮生芥作舟。",
            "可人從遠別，何日許重遊。",
            "奩玉清無底，樓居第幾州。"
        ],
        "title": "次韻答陳石泉",
        "id": "7f9a4018-50d1-4f8d-9370-ff86947edc66"
    },
    {
        "author": "王舫",
        "paragraphs": [
            "艤棹石門外，天風吹夕陰。",
            "疏鐘醒客夢，危瀑洗塵襟。",
            "龍去洞雲薄，鶴歸松露深。",
            "舊碑看米字，猶带蘚痕侵。"
        ],
        "title": "晚憩石門洞",
        "id": "3fcfad31-9f75-4311-8856-8659b5f88931"
    },
    {
        "author": "王舫",
        "paragraphs": [
            "榾柮爐頭夜未闌，冰壺全覺漏聲乾。",
            "前山草木疑長白，下界樓臺盡廣寒。",
            "騷客忽驚梅片落，老農先作稻花看。",
            "何當一奏平淮頌，坐使皇圖九鼎安。"
        ],
        "title": "次愚谷雪韻",
        "id": "c0805dde-882c-4cf8-bd82-66e8bcb1caae"
    },
    {
        "author": "王舫",
        "paragraphs": [
            "楚澤凄凉笑屈原，行吟如在浣花川。",
            "風迴別墅聞桐角，烟冷荒郊掛紙錢。",
            "麰麥正香田舍樂，茅柴初熟酒家連。",
            "錦囊收拾歸來晚，踏月閑敲款段鞭。"
        ],
        "title": "春日郊行次平野韻",
        "id": "9c29384e-801e-4245-97a2-33a0c0271698"
    },
    {
        "author": "陳簡軒",
        "paragraphs": [
            "閉門瀟灑入窗明，一洗浮生夢幻情。",
            "夜月靜移花下影，曉風輕度竹間聲。",
            "天空寥廓人孤坐，地聳高寒鶴不驚。",
            "滿眼青山雲散盡，恍疑身世在蓬瀛。"
        ],
        "title": "清虛堂",
        "id": "d9b835bf-0a4d-47eb-9ee8-56bb2958d011"
    },
    {
        "author": "陳簡軒",
        "paragraphs": [
            "璚姬秋宴集蓬壺，酒暈微微上雪酥。",
            "笑倚西風渾不定，因臨流水欲相扶。",
            "綠雲香減霜初冷，紅玉痕消日又晡。",
            "妝鏡明朝見真色，不知猶带宿酲無。"
        ],
        "title": "醉芙蓉",
        "id": "26a2fbdc-ab2a-45fc-a5c9-e408115fece2"
    },
    {
        "author": "鄭鼎夫",
        "paragraphs": [
            "冉冉雲生石，柴扉半掩深。",
            "餘春歸草意，積雪負葵心。",
            "老去忽自笑，興來時獨斟。",
            "閑中參物理，何處一蟬吟。"
        ],
        "title": "山房",
        "id": "1ded0208-3243-4c95-a8bf-7d4b907617f4"
    },
    {
        "author": "鄭鼎夫",
        "paragraphs": [
            "功成便趁赤松遊，未必神仙事可求。",
            "想得當時重借箸，爲君謀了爲身謀。"
        ],
        "title": "張子房",
        "id": "4fb0ac53-f228-41d8-b796-90e8975a83a2"
    },
    {
        "author": "趙處澹",
        "paragraphs": [
            "青青河畔草，皎皎林下人。",
            "草有四時色，人無千載身。",
            "胡爲踏氛埃，樊籠長苦辛。",
            "君看鴻鵠飛，九萬誰能馴。"
        ],
        "title": "擬古  其一",
        "id": "c675cd50-3b34-4862-9d39-5eca7947863f"
    },
    {
        "author": "趙處澹",
        "paragraphs": [
            "西北有高樓，樓高夜何其。",
            "圓影湛以光，遥望斗與箕。",
            "何爲天一方，長恨身不飛。",
            "安得駕雙翼，上下長相隨。"
        ],
        "title": "擬古  其二",
        "id": "862fedea-3839-4333-ba5b-60ae81145978"
    },
    {
        "author": "趙處澹",
        "paragraphs": [
            "涉江采芙蓉，皎皎外名利。",
            "采之遺所思，共此無塵意。",
            "所思在芝田，道遠莫之致。",
            "悠然對芳草，綠滿江南地。"
        ],
        "title": "擬古  其三",
        "id": "b6aa18b9-7b36-4333-aabe-bcf6b8c25bca"
    },
    {
        "author": "趙處澹",
        "paragraphs": [
            "今日宴良會，微風動波心。",
            "逸響悲秦箏，仁聲和舜琴。",
            "古人爲此曲，寓意良以深。",
            "何當共歡樂，長嘯溪之陰。"
        ],
        "title": "擬古  其四",
        "id": "e1910e75-f609-4c7f-a35f-afc6bf05c7ec"
    },
    {
        "author": "趙處澹",
        "paragraphs": [
            "歲月不可挽，迅如雙轉轂。",
            "人生能幾何，苦不自知足。",
            "西風吹繁霜，凍雁鳴相逐。",
            "老幹枯無條，積葉掩深谷。",
            "冉冉四序遷，忽見一陽復。",
            "今年纔四十，玄鬢忽已禿。",
            "久作林下想，雅致在幽獨。",
            "三逕幾株松，一窗數竿竹。",
            "任懶鉏荒園，更種淵明菊。",
            "逍遥以終年，澹然忘所欲。"
        ],
        "title": "冬至日書懷",
        "id": "d39c692a-d394-4dff-a521-79d91445b59e"
    },
    {
        "author": "趙處澹",
        "paragraphs": [
            "嗟予薄羅衲，孑孑將疇依。",
            "晨炊井已凍，夜鑿鄰無輝。",
            "蒼苔鳥跡絕，卧看孤雲飛。",
            "老力出市米，溪寒莫忘歸。",
            "纖纖山雨微，何以充我饑。",
            "習習風吹衣，何以慰我悲。"
        ],
        "title": "追和陶淵明詠貧士",
        "id": "427da5ba-9d3c-41f3-8b9c-4fd1d78ad2d4"
    },
    {
        "author": "趙處澹",
        "paragraphs": [
            "誰謂相去遠，盈盈一水間。",
            "欲渡無津梁，中情何由殫。",
            "秋懷多感慨，撫衿起長嘆。",
            "巖風墮朝露，輕雲冒遙山。",
            "群芳盡搖落，孰與堅歲寒。"
        ],
        "title": "寄友",
        "id": "ffbfe9b4-3b11-4c15-a308-a5ec30b0483c"
    },
    {
        "author": "趙處澹",
        "paragraphs": [
            "未央宮中花滿枝，笙歌不斷春風詞。",
            "玉階露冷與天近，霓裳舞罷瓊瑶巵。",
            "如今寂寂長門春，寒風蕭蕭愁殺人。",
            "花開花落如洗，轉眼身爲陌上塵。",
            "自笑夜來清夢斷，猶覺瑶池侍君宴。"
        ],
        "title": "長門怨",
        "id": "0fd995c1-83c1-4005-af50-8aca9e49b38b"
    },
    {
        "author": "趙處澹",
        "paragraphs": [
            "丁山烟雨晚濛濛，柳岸蒼波著短蓬。",
            "飛鳥白，斷雲紅，一曲清歌淡月中。"
        ],
        "title": "追擬玄真子漁歌  其一",
        "id": "2826b74a-4164-442c-97a0-ec57a39de304"
    },
    {
        "author": "趙處澹",
        "paragraphs": [
            "雨晴山色靜堆藍，橋外人家分兩三。",
            "緣岸北，遠溪南，片片閑雲趁落帆。"
        ],
        "title": "追擬玄真子漁歌  其二",
        "id": "2f5c8e43-d7e6-4cf9-995f-145b586489de"
    },
    {
        "author": "趙處澹",
        "paragraphs": [
            "山亭對佳客，秋老暮烟橫。",
            "鳥下江如畫，潮回浪有聲。",
            "竹光添麓潤，詩思入門清。",
            "偶約非因酒，相逢話此生。"
        ],
        "title": "九日會飲翠麓",
        "id": "c0deefd6-31b4-4c72-90d1-fdbacc2c0265"
    },
    {
        "author": "趙處澹",
        "paragraphs": [
            "乍晴山染碧，過雨落疏花。",
            "水闊暮天逈，村居春晝嘉。",
            "倚欄時展畫，留客旋烹茶。",
            "賸得閑中趣，吟詩到日斜。"
        ],
        "title": "村居",
        "id": "eb24f0d3-9780-4269-9ed6-e96a2b074b57"
    },
    {
        "author": "趙處澹",
        "paragraphs": [
            "絕頂蒼崖險，藤蘿手自攀。",
            "雲烟萬里逈，宇宙一身閑。",
            "秋氣悲才子，夕陽明遠山。",
            "看看九日至，黄菊翠巖間。"
        ],
        "title": "丁山眺望",
        "id": "8b1dc0cc-0881-455c-8c00-10196d57abd4"
    },
    {
        "author": "趙處澹",
        "paragraphs": [
            "歷窮山底路，渾不見人家。",
            "傍石尋丹鼎，隨雲到玉華。",
            "蝶幽停蕙蕊，鹿飽卧苔花。",
            "中有胡麻甑，香泉浸碧沙。"
        ],
        "title": "山行和韻",
        "id": "ac63f989-e818-454c-8b23-d2724769f89e"
    },
    {
        "author": "趙處澹",
        "paragraphs": [
            "洲渚雲飛盡，江流碧映天。",
            "明朝秋欲半，今夜月先圓。",
            "玉宇濃垂露，銀河冷墜烟。",
            "焦桐彈一曲，孤鶴舞風前。"
        ],
        "title": "八月十四夜",
        "id": "d0b857b1-09a4-4bbe-bf04-195f595b030a"
    },
    {
        "author": "趙處澹",
        "paragraphs": [
            "溪雲依翠竹，亂石注流泉。",
            "數日饒春雨，餘寒勝臘天。",
            "書從琴案讀，茶共藥爐煎。",
            "故舊經過少，題詩一二篇。"
        ],
        "title": "雨",
        "id": "88d41fa3-43d6-4eb3-9078-7c7813c70cd9"
    },
    {
        "author": "趙處澹",
        "paragraphs": [
            "風約波痕遠，雲含野色低。",
            "村舂向晚急，山鳥愛晴啼。",
            "牧笛過蘋渚，溪船泊柳堤。",
            "旅魂招未得，窗草更萋萋。"
        ],
        "title": "偶成",
        "id": "224d29c0-5f1e-489b-a89e-bae0b514e1d7"
    },
    {
        "author": "趙處澹",
        "paragraphs": [
            "江雨日霏霏，春寒易入衣。",
            "貧居兼卧病，愁緒對斜暉。",
            "有句平生拙，無營世慮稀。",
            "梅花欺老眼，故傍短巖飛。"
        ],
        "title": "春日卧病",
        "id": "f0d21b15-5a16-4133-9e40-7ee48ab4f621"
    },
    {
        "author": "趙處澹",
        "paragraphs": [
            "兩派清溪合，迴波到此間。",
            "危峰銜古石，幽洞隔塵寰。",
            "雲影高低樹，嵐光遠近山。",
            "先賢遺迹在，盍挽舊風還。"
        ],
        "title": "濯纓亭",
        "id": "2ce1645a-0231-4722-a64d-02e568b5a07d"
    },
    {
        "author": "趙處澹",
        "paragraphs": [
            "漁笛吹清夜，蘆花深處聞。",
            "岸窮天拍水，山靜月籠雲。",
            "蛩哽聲聲切，螢明個個分。",
            "任渠塵外事，城市日紛紜。"
        ],
        "title": "月夜",
        "id": "79f1e5ab-e42d-409a-8e86-bd246cf3d5fc"
    },
    {
        "author": "趙處澹",
        "paragraphs": [
            "愛看山色徧，小立渡頭風。",
            "飛鷺起沙渚，何人移短蓬。",
            "村烟秋入夜，江月冷摇空。",
            "回首清香滿，方知是桂叢。"
        ],
        "title": "和韻",
        "id": "2e2b2e43-f0d6-4b9e-bd42-81a6cf711213"
    },
    {
        "author": "趙處澹",
        "paragraphs": [
            "虛室蕭蕭百慮忘，近來趣味一何長。",
            "清談自笑如東晉，好句誰能學盛唐。",
            "舊日故園春寂寞，三年上國夢凄凉。",
            "功名原在青編裏，况有青氈在玉堂。"
        ],
        "title": "偶成用溪陰韻",
        "id": "e0503679-ebe7-409a-baec-89b42c0e7a41"
    },
    {
        "author": "趙處澹",
        "paragraphs": [
            "擬欲占晴待暮鴉，不禁愁思滿蒹葭。",
            "片雲飛渡風和雨，斜日低穿水浸沙。",
            "薏苡石邊收釣笠，芙蓉籬外響蘆笳。",
            "最憐冉冉秋將半，未得先乘問月槎。"
        ],
        "title": "厭雨",
        "id": "2b51127b-6a56-4364-8038-24ca66cdb96d"
    },
    {
        "author": "趙處澹",
        "paragraphs": [
            "粉蝶黄蜂二月天，初晴已覺十分妍。",
            "市橋船繫垂垂柳，花寺鐘敲淡淡烟。",
            "幽趣靜看青鳥啄，閑情獨羨白鷗眠。",
            "謝家風月今何許，總入池塘夢裏篇。"
        ],
        "title": "題周恭叔謝池讀書處",
        "id": "9e653043-decf-4996-b086-60519ed3c91c"
    },
    {
        "author": "趙處澹",
        "paragraphs": [
            "竹遶清渠長嫩蒲，數聲村角晚吹梧。",
            "山家最怕清明雨，打落殘花一片無。"
        ],
        "title": "清明雨中",
        "id": "db6841ca-3e82-4697-bb19-de634d4d3767"
    },
    {
        "author": "趙處澹",
        "paragraphs": [
            "簾捲薰風透骨香，月移花影上迴廊。",
            "客遊不作安居計，漫借高齋一榻凉。"
        ],
        "title": "借榻",
        "id": "0f49047f-847d-49cb-8e95-426768081d41"
    },
    {
        "author": "徐獻可",
        "paragraphs": [
            "南塘新雨過，風暖橘洲香。",
            "水長侵官路，橋低礙野航。",
            "竹棚人賣酒，花笠婦移秧。",
            "近日頻來往，春歸有底忙。"
        ],
        "title": "南塘",
        "id": "be75beee-5302-4515-a5a1-8b41a2c088d0"
    },
    {
        "author": "徐獻可",
        "paragraphs": [
            "十日書齋九日扃，春晴何處不閑行。",
            "瓶花落盡無人管，留得殘枝葉自生。"
        ],
        "title": "書齋",
        "id": "c280d28a-062f-41c9-8487-7ef9e93ec7de"
    },
    {
        "author": "林魯",
        "paragraphs": [
            "因宿秋山懶畫眉，入宮歲早寵恩遲。",
            "詩成莫寫溝中葉，流到人間是幾時。"
        ],
        "title": "長門曲",
        "id": "b2d063cf-7dab-479e-830e-30be84813424"
    },
    {
        "author": "韓兼山",
        "paragraphs": [
            "西風淅淅吹荷衣，家在蘆花深夜歸。",
            "明月滿江人不見，白鷗雙立釣魚磯。"
        ],
        "title": "夜歸",
        "id": "873c64b5-7e35-445d-9d29-f6490db5c3a4"
    },
    {
        "author": "姚所韶",
        "paragraphs": [
            "自得元無趣，悠然與世忘。",
            "一聲來欸乃，孤棹在滄浪。",
            "雲斷暮空碧，江清秋思長。",
            "欲將湘笛和，無調入宮商。"
        ],
        "title": "漁歌",
        "id": "9f71a81a-1b83-4020-9495-f50e148b1489"
    },
    {
        "author": "丘靜山",
        "paragraphs": [
            "仙種花移上苑難，紫瓊誰復對花彈。",
            "玉魂不返東風老，二十四橋明月寒。"
        ],
        "title": "弔瓊花",
        "id": "cb92c8c6-1fa4-411b-9aff-072fb29433dd"
    },
    {
        "author": "丘靜山",
        "paragraphs": [
            "山寒無美色，風物更凄凉。",
            "天地忽歲窮，弟兄皆異鄉。",
            "酒醒衣絮薄，月死夜更長。",
            "聞有家書□，敲門喚隔房。"
        ],
        "title": "客鄞江",
        "id": "491cc4e1-6ef3-4dec-9cfe-a76df548c33f"
    },
    {
        "author": "鄭吾民",
        "paragraphs": [
            "瑯琊一室雲，獨許老龍卧。",
            "英氣宇宙春，君臣重三顧。",
            "歲久化爲墟，白日聚狐兔。",
            "惟有忠臣心，風雨不可破。"
        ],
        "title": "諸葛廬",
        "id": "874ec073-dd76-4865-aec1-ceeab8d661f6"
    },
    {
        "author": "高得心",
        "paragraphs": [
            "芸葉滿牀塵夢稀，空林對雨淡相依。",
            "閒身不與時榮謝，抱膝惟評古是非。",
            "蕙帳風寒人未老，松門雲靜鶴初歸。",
            "青山紫閣原同道，肯羨宮袍耀布衣。"
        ],
        "title": "林下讀書",
        "id": "f7cf3573-f212-4f7b-bec9-e7e1516106b2"
    },
    {
        "author": "無名氏",
        "paragraphs": [
            "陌上春風破酒顔，馬頭珠絡響珊珊。",
            "歸來院落已深夜，滿地月明花影寒。"
        ],
        "title": "題景星壁",
        "id": "92b94f15-c138-448c-88b5-b58bbbe008e9"
    },
    {
        "author": "徐覲",
        "paragraphs": [
            "與客登山去，山陰路未乾。",
            "就暄分石坐，隨處带書看。",
            "宿雨添溪闊，春風入袖寒。",
            "却因樵客引，尋得一叢蘭。"
        ],
        "title": "與客登山",
        "id": "5b84ff81-0249-47d4-b98e-996369b62165"
    },
    {
        "author": "徐覲",
        "paragraphs": [
            "諸史六朝事，同爲望遠空。",
            "幾年無王氣，今日但西風。",
            "客舍秦淮上，行宮夕照中。",
            "數株霜後葉，猶傍壞陵紅。"
        ],
        "title": "秣陵秋望",
        "id": "107c64d6-dfc6-4674-928e-f4d4082bb83f"
    },
    {
        "author": "徐覲",
        "paragraphs": [
            "高帆且莫張，月色滿離觴。",
            "此夕一何短，去程如許長。",
            "落梅吹怨笛，微雪洒行裝。",
            "去去深山裏，因高莫望鄉。"
        ],
        "title": "送友人",
        "id": "348b7045-cb95-4c78-9150-6ff14e33db4f"
    },
    {
        "author": "葛秋崖",
        "paragraphs": [
            "秦漢求仙事已非，等閒却遇月中妃。",
            "如何不覓長生藥，只記霓裳一曲歸。"
        ],
        "title": "唐明皇遊月宮",
        "id": "aa135553-cbee-4be9-bd95-3fccfcbc9dec"
    },
    {
        "author": "葛秋崖",
        "paragraphs": [
            "繡戶朱欄柳樹春，外間不識內間貧。",
            "白頭園子無支給，自種盆花賣與人。"
        ],
        "title": "故公子家",
        "id": "759aa703-3f7c-4543-881f-5a3ab4054e57"
    },
    {
        "author": "葛秋崖",
        "paragraphs": [
            "二十四友金谷宴，千三百里錦帆遊。",
            "人間無此春風樂，樂極人間無此愁。"
        ],
        "title": "絕句",
        "id": "71cf8a02-4e17-456e-9ff9-57abb2b4af1e"
    },
    {
        "author": "王開平",
        "paragraphs": [
            "層崖立水湄，絕壁萬絲垂。",
            "長是烟雲護，不分晴雨時。",
            "嵐多琳宇濕，苔滑石橋危。",
            "得句停舟寫，春衫潤不知。"
        ],
        "title": "石門洞",
        "id": "04f51f6d-4965-44b6-a39c-776765dbf3d3"
    },
    {
        "author": "周翼之",
        "paragraphs": [
            "詩人風致別，卜築寓烟霞。",
            "一圃分三逕，無時不有花。",
            "苔痕留鶴迹，松色在檐牙。",
            "細酌北窗下，逶迤到日斜。"
        ],
        "title": "西里翁宅",
        "id": "1bf91bf7-bd92-4a79-b8bd-995a73d85321"
    },
    {
        "author": "周翼之",
        "paragraphs": [
            "青陽播物時，雲氣暗天涯。",
            "點滴聽無厭，豐登喜有期。",
            "池幽生活水，花落長空枝。",
            "載酒行春屐，何憂入興遲。"
        ],
        "title": "春雨",
        "id": "c698daf4-901d-440a-8268-756caddf3e75"
    },
    {
        "author": "周翼之",
        "paragraphs": [
            "不忍憑闌久，邊愁隨望生。",
            "如何萬馬壯，不比一江橫。",
            "落日明金嶼，高風撼鐵城。",
            "寒濤觸沙渚，天意苦難平。"
        ],
        "title": "京口江亭",
        "id": "116cef26-0e0d-439a-ac1f-e18d08a44b68"
    },
    {
        "author": "周翼之",
        "paragraphs": [
            "荒祠古道邊，喬木翠森然。",
            "疊石爲香案，攀藤掛紙錢。",
            "一時靈有迹，千載祀猶傳。",
            "草草陳牛酒，深期大有年。"
        ],
        "title": "道傍祠",
        "id": "fbdc88f6-de32-4410-8f94-825d5832bf48"
    },
    {
        "author": "周翼之",
        "paragraphs": [
            "入夏庭中雀可羅，閒僧閒客間相過。",
            "鶑聲不得蛙聲接，楊柳池塘寂寞多。"
        ],
        "title": "初夏",
        "id": "d78cbed3-fb06-4e0d-826f-7060bc2b0fbc"
    },
    {
        "author": "王景月",
        "paragraphs": [
            "秦皇有地包沙漠，秦民無地堪托足。",
            "民心咫尺不戴秦，秦令安能到空谷。",
            "商山紫芝青門瓜，武陵洞底栽桃花。",
            "草木不共人逃去，虞妃山赭良堪嗟。",
            "秦皇一世二世歇，秦民萬世桃花月。",
            "漁子相逢五百年，已聞幾度乾坤裂。",
            "靖節先生曾作記，祇云賢者茲避世。",
            "時人浪作神仙傳，空自渺茫涉奇異。",
            "君不見年來禮樂卯金刀，先生歸對廬山高。",
            "所種柴桑五株柳，勝是武陵千樹桃。"
        ],
        "tags": [
            "庐山"
        ],
        "title": "桃源行",
        "id": "96d61242-42cd-45af-a008-1588b08a877b"
    },
    {
        "author": "王景月",
        "paragraphs": [
            "興亡懷此渡，貰酒易爲醺。",
            "數樹松青處，千年李白墳。",
            "曉山看夜雪，淮甸沒江雲。",
            "牛渚磯邊過，驚濤不可聞。"
        ],
        "title": "采石渡",
        "id": "de533a20-02c2-40a5-b464-cce8c0032ed8"
    },
    {
        "author": "蔡槃",
        "paragraphs": [
            "山烟寒日暝，鴟殿與雲齊。",
            "松鼠下階走，竹雞當戶啼。",
            "碑荒文字古，僧老語音低。",
            "欲往應無計，斜陽照杖藜。"
        ],
        "title": "遊古寺",
        "id": "7fef11a5-2a4e-44fc-b624-0a5c47e77ff2"
    },
    {
        "author": "蔡槃",
        "paragraphs": [
            "每愛幽窗下，烟藂與露枝。",
            "纔聞風起處，便是雨來時。",
            "節直將誰比，心虛只自知。",
            "青青長在眼，休說化龍遲。"
        ],
        "title": "竹",
        "id": "64431a1e-f048-4147-8938-c50384aebb86"
    },
    {
        "author": "蔡槃",
        "paragraphs": [
            "擬定書中字，山中欲問誰。",
            "一從分手後，盡是斷腸時。",
            "燒葉驅殘凍，挑蔬備夕饑。",
            "相思不但此，明月夢魂隨。"
        ],
        "title": "寄北磵",
        "id": "51554c66-0a05-4e62-8c61-099e28d6748d"
    },
    {
        "author": "蔡槃",
        "paragraphs": [
            "欲去休云易，相思恐弗禁。",
            "一牀秋雨夢，千里暮雲心。",
            "每自悲行役，知誰識老吟。",
            "西風聞過雁，記取問佳音。"
        ],
        "title": "留別",
        "id": "5410563a-1498-4378-ab2c-a48e83f89a44"
    },
    {
        "author": "蔡槃",
        "paragraphs": [
            "獨上山樓上，樓高望盡天。",
            "更無雲一點，只有月孤圓。",
            "樹老飄黄葉，湖空起白烟。",
            "故園音信斷，愁絕不成眠。"
        ],
        "title": "山城即事",
        "id": "8535d963-3dfb-47fa-a768-edd37d41b002"
    },
    {
        "author": "蔡槃",
        "paragraphs": [
            "逢人常自說，家遠欲歸難。",
            "身暫依蓮社，心猶在杏壇。",
            "攤書燈下讀，磨劍月中看。",
            "近日無消息，相思雨雪寒。"
        ],
        "title": "雪中懷祝聲之",
        "id": "ed885843-8c63-4cf6-9760-555c8dbb5682"
    },
    {
        "author": "蔡槃",
        "paragraphs": [
            "向晚出林麓，思君隔瀼灣。",
            "因看雲過嶺，不覺日沉山。",
            "犬吠疏籬下，牛歸古道間。",
            "一聲何處笛，明月上松關。"
        ],
        "title": "寄何尉",
        "id": "f473da56-326d-4d7a-b059-a5df9d1706d6"
    },
    {
        "author": "蔡槃",
        "paragraphs": [
            "舉酒吟詩易，居貧作客難。",
            "一番思世事，半日倚闌干。",
            "霜重竹籬薄，風高石徑寒。",
            "無言搔短髪，望眼到長安。"
        ],
        "title": "客中",
        "id": "71929033-092f-4b35-8119-f19c56f91f9f"
    },
    {
        "author": "蔡槃",
        "paragraphs": [
            "遶舍東風急，柴門靜掩時。",
            "交情貧裏見，藥性病中知。",
            "沉寂心當定，清羸步懶移。",
            "呼童理書案，爲管舊時書。"
        ],
        "title": "病中",
        "id": "ffde7ab5-9426-41a7-af9b-7e23f7bf5ae7"
    },
    {
        "author": "蔡槃",
        "paragraphs": [
            "急雨開新霽，薫風獻嫩涼。",
            "苔花停畫壁，雲葉護書床。",
            "枕上清風細，詩中雅興長。",
            "地偏人到少，幽鳥語新篁。"
        ],
        "title": "山居",
        "id": "6ceed0c5-bf4a-4a88-9bdd-582d230696cb"
    },
    {
        "author": "蔡槃",
        "paragraphs": [
            "一點塵難着，推窗晚翠開。",
            "早知延話久，悔不带詩來。",
            "醫俗可無竹，耐交惟有梅。",
            "平生愛閑步，踏碎幾莓苔。"
        ],
        "title": "遊梅庵",
        "id": "e5cb6755-6cd2-4f88-a04a-07defa7d4083"
    },
    {
        "author": "蔡槃",
        "paragraphs": [
            "市聲不到處，作屋僅三間。",
            "洗硯添新水，開窗放遠山。",
            "濕雲侵樹黑，疏雨蝕苔斑。",
            "近有閒生活，吟編手自刪。"
        ],
        "title": "宿碧瑶山房",
        "id": "65bf1639-06ad-4f23-bf3d-3e46ec2bd2ad"
    },
    {
        "author": "蔡槃",
        "paragraphs": [
            "棄盡人間事，西風掩竹門。",
            "無人爭碧嶂，有鶴伴黄昏。",
            "掃石移雲影，澆花潤月痕。",
            "何須嘆牢落，知我有乾坤。"
        ],
        "title": "人間",
        "id": "8fc15783-3b79-43a9-9dd3-d6c0137da6a5"
    },
    {
        "author": "蔡槃",
        "paragraphs": [
            "梧葉響荒塘，秋宵不耐長。",
            "猿啼千嶂外，人在一燈旁。",
            "雁影溪橋月，鐘聲野寺霜。",
            "明朝又何處，烟水正茫茫。"
        ],
        "title": "旅中",
        "id": "35ddf10b-3f42-44d0-ad43-aeff4e15744e"
    },
    {
        "author": "蔡槃",
        "paragraphs": [
            "青鞋三十里，草露惹衣斑。",
            "潮落曹娥渡，雲荒夏禹山。",
            "秋聲黄葉裏，天影白鷗間。",
            "欲問錢塘□，漁家未啟關。"
        ],
        "title": "越州早行",
        "id": "00c5ca81-47ed-4bea-9395-a38025b36715"
    },
    {
        "author": "蔡槃",
        "paragraphs": [
            "烟際繫孤舟，蘆花兩岸秋。",
            "江空雙雁落，天逈一星流。",
            "急鼓西津渡，殘雲北固樓。",
            "商人茅店下，沽酒話揚州。"
        ],
        "title": "瓜州",
        "id": "704fe92f-5bfa-4c0d-b675-375baa6e157a"
    },
    {
        "author": "蔡槃",
        "paragraphs": [
            "六代帝王州，寒烟滿石頭。",
            "星河天北轉，江漢水東流。",
            "步絕金蓮雨，歌殘玉樹秋。",
            "白頭有漁父，猶說景陽樓。"
        ],
        "title": "金陵",
        "id": "01fee7b1-d4c5-4c2b-a707-c74181d323b7"
    },
    {
        "author": "蔡槃",
        "paragraphs": [
            "自覺無春思，春長在眼前。",
            "天晴梅墮雪，地暖草生烟。",
            "獨步迷山影，空腸飽澗泉。",
            "鄉心徒耿耿，爲客又經年。"
        ],
        "title": "春思",
        "id": "223980d9-6d1f-412c-a4a5-062eb6f4a856"
    },
    {
        "author": "蔡槃",
        "paragraphs": [
            "湖上人家住最幽，簷牙倒影落滄洲。",
            "詩成梅塢三更月，酒醒蓬窗午夜秋。",
            "移石爲添燒藥竈，賣金因起讀書樓。",
            "經年不入城闉去，長倚闌干看白鷗。"
        ],
        "title": "贈江湖隠者",
        "id": "a2a35009-3819-4a4a-8b02-3a3c1e2402ed"
    },
    {
        "author": "蔡槃",
        "paragraphs": [
            "壁燈花落夜將殘，天遠那知客思單。",
            "鶴帳不成雲外夢，燕樓空鎖雨中寒。",
            "千年風雅教誰主，一曲淒凉只自彈。",
            "又恐孤山梅漸老，明朝相約過長安。"
        ],
        "title": "冬夕寄友",
        "id": "d45bbd39-3903-4552-a85d-0339b6b05bde"
    },
    {
        "author": "蔡槃",
        "paragraphs": [
            "江湖閒步幾經年，窮似襄陽孟浩然。",
            "折簡爲求僧舍茗，典衣因欠酒家錢。",
            "真情盡向詩中見，歸夢常於枕上圓。",
            "世路風波深可畏，結茅何日遂歸田。"
        ],
        "title": "自敘",
        "id": "8d220ce5-cd1e-46bd-ae73-373c368b68c3"
    },
    {
        "author": "蔡槃",
        "paragraphs": [
            "却粒燒丹未有方，且逃人事住山房。",
            "冷看桐葉含秋思，閒掃苔花背夕陽。",
            "牆壁徧題無酒句，衣裳多带搗茶香。",
            "雲深自是稀來往，婆餠一聲清晝長。"
        ],
        "title": "次幽居",
        "id": "983094f2-6753-482f-94b4-8af0e9f298d5"
    },
    {
        "author": "蔡槃",
        "paragraphs": [
            "馬嘶殘月醉醒中，行盡天涯西復東。",
            "兩鬢欲霜難諱老，一心憂國不妨窮。",
            "只今世路渾如水，從舊交情獨有公。",
            "彭澤門前昔時柳，也應相傍得春風。"
        ],
        "title": "過橫嶺書信臣宅壁",
        "id": "276eb2b6-41e0-40ba-b3b2-ed6c85fdce9c"
    },
    {
        "author": "蔡槃",
        "paragraphs": [
            "憶昔青燈夜對床，斷猿聲裏早梅香。",
            "一從去棹衝寒雪，幾度凭闌到夕陽。",
            "秋思漸於蟬外覺，別愁偏向雁邊長。",
            "梧桐解得離人意，不遣西風吹葉黄。"
        ],
        "title": "寄雪蓬姚監丞",
        "id": "95948e6c-1094-4e31-89d8-3b5deafc57c5"
    },
    {
        "author": "蔡槃",
        "paragraphs": [
            "買得扁舟繫海濱，梅花嶺上浪游人。",
            "江山若欲留連客，詩酒何妨報答春。",
            "柳带梳風黄尚淺，草茵鋪雨綠將勻。",
            "約君携手同行樂，趁取東郊景物新。"
        ],
        "title": "約友同游",
        "id": "da03b3fb-4061-49f3-8bd5-23a736bcbeea"
    },
    {
        "author": "蔡槃",
        "paragraphs": [
            "江湖不恨知心少，只怕相逢雪上頭。",
            "萬事悠悠雙弊屣，百年渺渺一虛舟。",
            "共斟荷露吟終日，坐挹松風喜近秋。",
            "更好停杯溪上月，不妨爲我夜深留。"
        ],
        "title": "次倪梅村見寄韻",
        "id": "e1d889b2-a25c-4b89-97a0-a24432b10da7"
    },
    {
        "author": "蔡槃",
        "paragraphs": [
            "數株楊柳種多年，今日方維勝客船。",
            "掃石共看山色坐，枕書同聽雨聲眠。",
            "溪羹旋煮蒓絲滑，野飯新炊白玉圓。",
            "不管歸心忙似箭，强留吟過菊花天。"
        ],
        "title": "鄭介道見訪",
        "id": "e1a876f8-a9f9-4bf7-9cfe-3d89c0f53b7b"
    },
    {
        "author": "蔡槃",
        "paragraphs": [
            "半龕遺像飾貂蟬，往事猶思慶曆前。",
            "未說兩朝親捧日，且言一柱獨擎天。",
            "山林付與書生管，香火當同信史傳。",
            "獨恨軍中無此老，如今西賊又侵邊。"
        ],
        "title": "謁范文正公祠",
        "id": "1d5f3e2d-7522-4fa7-a22f-2461dc1bb5b9"
    },
    {
        "author": "蔡槃",
        "paragraphs": [
            "鬰鬰東南旺氣浮，吳爭越戰幾春秋。",
            "一陽柳色渾無恙，五月荷花半是愁。",
            "隆替且容吾輩老，英雄都付此江流。",
            "中原苦被淮山隔，莫向西風更倚樓。"
        ],
        "title": "錢塘懷古",
        "id": "072c3d8b-fdfe-4957-826a-236277003549"
    },
    {
        "author": "蔡槃",
        "paragraphs": [
            "落帽年年學孟嘉，今年偶客梵王家。",
            "石床齋散門初掩，細雨聲中落菊花。"
        ],
        "title": "九日僧舍偶成",
        "id": "db852999-c41f-43e0-9fd0-2d2772bc0ca9"
    },
    {
        "author": "蔡槃",
        "paragraphs": [
            "玉鏡臺前懶畫眉，傷心最是月明時。",
            "君恩漸絕門深掩，落盡閒花竟不知。"
        ],
        "title": "宮主祠",
        "id": "204972e1-a4e6-4df9-bfb0-3c9bcd23b2ac"
    },
    {
        "author": "郭燻",
        "paragraphs": [
            "山嵬嵬兮日西，望吾侶兮不歸。",
            "惆悵兮階前，物換兮人非。",
            "春去兮花殘，春歸兮芳菲。",
            "老不可以再壯，君胡爲而先馳。"
        ],
        "title": "挽內子",
        "id": "502b741e-498c-41f3-a8dc-cfed4b638f59"
    },
    {
        "author": "陳梅莊",
        "paragraphs": [
            "一寸柔腸萬疊縈，那堪更值此春情。",
            "黄鸝知我無情緒，飛過花梢禁不聲。"
        ],
        "title": "述懷  其一",
        "id": "bcb79c53-4ec9-4b85-ae7d-38dcae4f4b1d"
    },
    {
        "author": "陳梅莊",
        "paragraphs": [
            "一片愁心怯杜鵑，懶妝從任鬢雲偏。",
            "怕郎却起陽關意，常掩琵琶第四絃。"
        ],
        "title": "述懷  其二",
        "id": "5f0cceec-cabb-426d-9f6d-50c3dc81fcae"
    },
    {
        "author": "陳梅莊",
        "paragraphs": [
            "山城忽忽欲昏黄，又了浮生半日忙。",
            "侍妾不須燒絳蠟，讓由明月入迴廊。"
        ],
        "title": "述懷  其三",
        "id": "d5904807-6b8d-4f4e-bbb3-c3eb948ddcb1"
    },
    {
        "author": "楊氏",
        "paragraphs": [
            "珠簾半牀月，青竹滿林風。",
            "何事今宵景，無人解與同。"
        ],
        "title": "締盟",
        "id": "9b687cb3-8b9e-44b9-8978-fe6f3e868f4b"
    },
    {
        "author": "楊氏",
        "paragraphs": [
            "春盡花隨盡，其如自是花。",
            "從來說花意，不過此容華。"
        ],
        "title": "永別",
        "id": "2ca98cd9-f0a2-45b8-845f-c7fb1c4432ab"
    },
    {
        "author": "陳廷光",
        "paragraphs": [
            "雲氣擁松楸，佳城生意幽。",
            "掃殘黄葉路，奠徧綠新蒭。",
            "想像音容在，瞻衣涕泗流。",
            "東遷禱靈墓，端爲護行舟。"
        ],
        "title": "登高凉山謁墓",
        "id": "b0948ed3-3f87-49fc-b0f7-425cace66ae3"
    },
    {
        "author": "陳廷光",
        "paragraphs": [
            "小雪梅香已破緘，羅浮春信許先探。",
            "松林酒肆知誰醉，石壁題詩祇自慚。",
            "未放翠禽呼夢覺，待教黄野縱鸞驂。",
            "行當看我飛雲頂，並取春魁壓斗南。"
        ],
        "title": "小山見梅",
        "id": "8e475988-32ea-4110-b1ff-d4f27a08130d"
    },
    {
        "author": "袁宏德",
        "paragraphs": [
            "翻笑行藏不自由，郵亭杯酒又淹留。",
            "罷官却喜身還健，報最空慚政未優。",
            "截鐙祇今難繫馬，賣刀自昔已牽牛。",
            "蠻烟嶺樹斜陽路，兩地離懷一樣秋。"
        ],
        "title": "留別貴州父老",
        "id": "28d83145-a79c-4093-8afc-de65557ab74b"
    },
    {
        "author": "鍾宿",
        "paragraphs": [
            "馬蹄一日遍長安，螢火雞窗千載寒。",
            "從此錦衣歸故里，文峰高並彩雲端。"
        ],
        "title": "狀元峰",
        "id": "2e0b2169-5092-4032-baed-d58a99826f8e"
    },
    {
        "author": "鍾宿",
        "paragraphs": [
            "蒼巖磊落任龍蟠，綿亙千年露未乾。",
            "一自爲霖破壁去，至今風雨逼山寒。"
        ],
        "title": "蛻龍洞",
        "id": "ef232b42-c0a5-420e-b551-7d922986a600"
    },
    {
        "author": "釋白幻",
        "paragraphs": [
            "獨上千峰與萬峰，晴嵐淡寫海江容。",
            "偶從動問山居事，笑拍巖前一樹松。"
        ],
        "title": "登竺雲山",
        "id": "80289003-4724-4d22-b2cc-d405cad3e615"
    },
    {
        "author": "楊養晦",
        "paragraphs": [
            "松竹陰森護上方，老仙蓬髪一簪霜。",
            "閑來欹枕松風裏，歸夢不知山水長。"
        ],
        "title": "寒雲千疊山",
        "id": "a4a4a801-b13f-4f5c-abd5-0acce3566766"
    },
    {
        "author": "方鴻飛",
        "paragraphs": [
            "雲觀烟樓是梵家，竹圍如洗逼寒沙。",
            "因風綠浪摇晴麥，遇雨紅香落澗花。",
            "人鎖晝房聽鳥語，僧歸晚塢放蜂衙。",
            "不須老遠來沽酒，只覓天酥爲點茶。"
        ],
        "title": "宣妙樓",
        "id": "92aac95b-19e8-434e-a3c5-55029396082d"
    }
]