[
    {
        "author": "徐得之",
        "paragraphs": [
            "江作挼藍繞髻鬟，令君心事每相關。",
            "要令白叟黄童輩，如在清江碧嶂間。"
        ],
        "title": "玉笥山",
        "id": "07549ff8-97f0-4234-a8e2-0bf29ac7b8d5"
    },
    {
        "author": "徐得之",
        "paragraphs": [
            "先生老作宜州鬼，誰與一甌注深湯。",
            "至今捧看雙井碗，猶带是翁書傳香。"
        ],
        "title": "試雙井茶",
        "id": "9532f556-ffa5-4689-96a0-63c437b237c7"
    },
    {
        "author": "徐得之",
        "paragraphs": [
            "異時生出鬼門關，及去宜州竟不還。",
            "意者早知名是累，持鋤應只在家山。"
        ],
        "title": "雙井圖",
        "id": "7e99f360-4c03-4a7a-b308-6b513d5948c4"
    },
    {
        "author": "徐得之",
        "paragraphs": [
            "妾生豈願爲胡婦，失信寧當累明主。",
            "已傷畫史忍欺君，莫使君王更欺虜。",
            "琵琶却解將心語，一曲才終恨何數。",
            "朦朧胡霧染宮花，淚眼橫波時自雨。",
            "專房莫倚黄金賂，多少專房弃如土。",
            "寧從別去得深嚬，一步思君一回頭。",
            "胡山不隔思歸路，只把琵琶寫辛苦。",
            "君不見有言不食古高辛，生女無嫌嫁盤瓠。"
        ],
        "title": "明妃曲",
        "id": "b803ffdc-cd20-4bc8-8126-81c94be37fbd"
    },
    {
        "author": "徐得之",
        "paragraphs": [
            "迺翁畫灰教兒書，嬌兒赤骭玉雪膚。",
            "厥妻曝日補破襦，弊筐何有金十奴。"
        ],
        "title": "句",
        "id": "35c3c5f3-fb39-421a-8cb2-8987c21c0a7f"
    },
    {
        "author": "宋晉之",
        "paragraphs": [
            "日車未訪到仙宮，日脚將西又轉蓬。",
            "莫怪登山能草草，祗緣行李自匆匆。",
            "玉棺已去人何在，石鼎雖存味早空。",
            "休羨古來名與迹，幾多丘壑在胸中。"
        ],
        "title": "白石山",
        "id": "378f0d07-0994-4071-b3ef-626fab01ce0d"
    },
    {
        "author": "林東",
        "paragraphs": [
            "溪亭故事幾年華，來值秋霖眺望賒。",
            "雲障山巒多少處，雨埋煙火兩三家。",
            "水肥去馬行高阪，汀沒閒鷗上淺沙。",
            "誰是子猷誰是戴，小船杯酒興無涯。"
        ],
        "title": "題戴溪亭",
        "id": "7ddb5ee3-3d7a-4456-bd2a-3365e57616fd"
    },
    {
        "author": "劉孝韙",
        "paragraphs": [
            "水定浮春岫，鴉盤落遠林。",
            "上方鐘送夕，隠几興何深。"
        ],
        "title": "題佘山宣妙寺",
        "id": "90369f3c-d32f-4931-8446-ca397995d41c"
    },
    {
        "author": "吳𣓨",
        "paragraphs": [
            "於皇睿明，運符中興。",
            "綿宇肅清，乾夷坤寧。",
            "孝思兢兢，交三聖靈。",
            "惟我文母，遠征朔土。",
            "蒼旻眷顧，顯持陰護。",
            "爰居爰處，儲降祉祜。",
            "睿明紹休，匪豫匪遊。",
            "人謀鬼謀，迎親是求。",
            "夜靡安席，晝靡安几。",
            "宸心竊至，迎親是議。",
            "皇帝曰咨，命爾輔臣。",
            "朕有大計，儲思唯親。",
            "輔臣稽首，對揚聖志。",
            "惟斷乃成，願破群議。",
            "皇穹隆赫，鑒茲至德。",
            "風行萬國，聳動蠻貊。",
            "誕揚天聲，四征弗克。",
            "敵人震驚，稽顙尋盟。",
            "遣使旁午，願旋鑾輅。",
            "稽考曠古，且未曾睹。",
            "帝曰休哉，大慶鼎來。",
            "喧傳九垓，疾如驚雷。",
            "迺嚴法駕，迺飾次舍。",
            "千輿萬馬，出疆以迓。",
            "文母在遠，雷剝曰舒。",
            "六龍駕輦，陟巘嵩呼。",
            "濟彼洪流，天星翼舟。",
            "微波聿收，瑞氣橫秋。",
            "文母遄臨，千官則儀。",
            "歡聲戴馳，霆震風飛。",
            "鑾車至止，幅璬咸喜。",
            "丕照盛美，實天所啟。",
            "有漢高祖，安忍無親。",
            "與言分羹，實忝前聞。",
            "有唐德宗，求之莫獲。",
            "莫享天心，實有慚德。",
            "惟我皇上，聖孝絕倫。",
            "念茲在茲，虞舜周文。",
            "韙哉鴻休，卓絕殊尤。",
            "二聖重歡，億萬斯秋。",
            "究觀自昔，發揮偉績。",
            "有頌有詩，以詔無極。",
            "睠茲日月，寧容圖繪。",
            "小臣獻頌，樂府是配。"
        ],
        "title": "皇太后回鑾頌",
        "id": "68492fb8-c159-4c0b-b672-ad43756e104e"
    },
    {
        "author": "孫懋",
        "paragraphs": [
            "喬林遠凝烟，怪石卧如虎。",
            "湯泉在其下，深廣數尺許。",
            "蒸蒸百鼎沸，衮衮驪珠吐。",
            "溫然可人意，了不變寒暑。",
            "我來一盥挹，和氣溢賓主。",
            "誰知山谷間，異物乃有取。",
            "又聞泉之功，萬頃浸禾黍。",
            "升騰或爲雲，定作傅巖雨。",
            "賢人抱氣節，瀟灑謹出處。",
            "平生澤物志，得時誰可御。",
            "奈何斗筲徒，名利每輕舉。",
            "一朝冰山碎，笑唾無足數。",
            "臨風祝斯泉，更請事斯語。",
            "回首驪山陰，淒然吊前古。"
        ],
        "title": "溫泉",
        "id": "0fc45294-2034-4359-818c-b64979a885c0"
    },
    {
        "author": "孫懋",
        "paragraphs": [
            "蒼林翠碧龍巖寺，縣令三年兩度來。",
            "從此巖前花與草，只今時與夢徘徊。"
        ],
        "title": "龍巖寺",
        "id": "6068efbc-03ac-4a2d-b5f2-37f252e82d37"
    },
    {
        "author": "何耕",
        "paragraphs": [
            "一再官錦城，咫尺望琳宮。",
            "未始得得來，正望役役中。",
            "今朝弄晴雨，策蹇隨春風。",
            "頗愛意象古，停驂小從容。",
            "縹緲百尺臺，突起凌半空。",
            "憑欄俯修竹，决眥明孤鴻。",
            "信哉神仙宅，不受塵垢蒙。",
            "稽首五千言，衆妙一以通。",
            "靜觀萬物復，豈假九轉功。",
            "區區立訓詁，亦哂河上公。",
            "癡人慕羽化，心外求鴻濛。",
            "要附白鶴背，往訪青羊蹤。"
        ],
        "title": "青羊宮",
        "id": "61310359-0e4b-4530-83ba-6a768f1e2e2d"
    },
    {
        "author": "何耕",
        "paragraphs": [
            "幽居定何如，頗恨未見之。",
            "主人向我言，喜色融雙眉。",
            "修篁流翠陰，寒溪漾清漪。",
            "領略非一狀，幽妍發餘姿。",
            "空濛雨亦佳，瀲灧晴更奇。",
            "豈惟二江獨，意恐兩蜀稀。",
            "主人信妙士，得此固所宜。",
            "天公閟好景，授受各有時。",
            "豈無多田翁，偃蹇逝莫隨。",
            "素交懷老蒲，秀句紛珠璣。",
            "安得招歸來，爲君賦清詩。",
            "往者不可作，後生欲何爲。"
        ],
        "title": "靈谿賦雙流郭信可隠居",
        "id": "b3b375db-ada8-44be-96da-1efc2163f729"
    },
    {
        "author": "何耕",
        "paragraphs": [
            "門前大江河渺漫，昔人飲牛水爲乾。",
            "水乾龍逝亦其理，近在咫尺聊泥蟠。",
            "魚暇玩侮娬獺笑，縱有靈怪誰當看。",
            "德人問舍壓我境，便爾築室相遮欄。",
            "坐令异類皆屏伏，恃有此耳差少安。",
            "却紆朱紱去監郡，遣我守舍良獨難。",
            "昨來過門恍如夢，龍致此語催歸鞍。",
            "先生不信反不笑，謂我饒舌狂豐干。"
        ],
        "title": "龍淵",
        "id": "cb2057ba-56fc-4017-b021-3dace5d34fc0"
    },
    {
        "author": "何耕",
        "paragraphs": [
            "君不見江干車馬紛相送，巨艑峩峩船載重。",
            "西南使者解官歸，水淺著沙牽不動。",
            "如君材具豈多得，合侍明光參法從。",
            "何爲淺瀨著虛舟，頗笑胸中太空洞。",
            "問君此意竟安在，欲說向人誰與共。",
            "山林鐘鼎本同轍，繫岸截江隨所用。",
            "八窗窅窅凈無塵，一水泠泠清可弄。",
            "何當抱被過君眠，分破江天幽夜夢。"
        ],
        "title": "虛舟",
        "id": "645a634a-3317-4043-ba95-721b605289e6"
    },
    {
        "author": "何耕",
        "paragraphs": [
            "西川鑿山三大像，突兀皆在江之湄。",
            "修覺九頂見略盡，獨此恨未瞻容儀。",
            "朅來勝地了疇昔，輕軒瘦馬相追隨。",
            "百尺金軀信雄傑，三乘寶閣何瑰奇。",
            "燃犀不用照幽鬼，擊鼓自合趨馮夷。",
            "前人開創願力廣，下與舟楫扶傾危。",
            "六月灘濤劇奔吼，一分性命爭毫釐。",
            "篙工落膽行者泣，彈指乞活天人師。",
            "人心狎水水多禍，佛力在人人不知。",
            "年來蜀産坐朘削，夜半有力真能移。",
            "軻峩大艑去不絕，綵鷁破浪風揚旗。",
            "慈悲但作布施相，江神雖怒將何爲。"
        ],
        "title": "題龍華佛閣",
        "id": "4923e1fe-0173-4cd0-9934-c4b4a6bc5665"
    },
    {
        "author": "何耕",
        "paragraphs": [
            "錦城之東山培塿，突起伽藍壓山口。",
            "入門氣象頗不凡，在昔規模定非苟。",
            "黄絹碑詞著眼看，青州老衲知名久。",
            "自披榛逕結茅屋，不剪霜華散蓬首。",
            "市門有女捧巾盥，衣裓無花生穢垢。",
            "至今一轉鶺鴒語，散作諸方獅子吼。",
            "祖燈寂寞何人繼，窣堵岧嶤惟鬼守。",
            "法席草長深沒膝，僧榻屋穿光見斗。",
            "似聞占籍多衍沃，合選名緇振頹朽。",
            "我來不覺三歎息，眼底盡空諸所有。",
            "自開主席埽塵坌，聊寄閑眠憩奔走。",
            "夢回中夜雨鳴檐，卧聽東風寒入牖。",
            "明朝散步轉山脊，好語相呼聞野叟。",
            "抽芒已見麥翻浪，搗麨懸知香滿手。",
            "須臾日影散林樾，絢練春光被花柳。",
            "僕夫催歸屢不應，景物殊佳寧忍負。",
            "出山騎馬更躊躇，乘暇應須重載酒。"
        ],
        "title": "普通山距府東十數里青州禪師洪果道場也自龍華歸過之棟宇頹落僧徒鄙野良爲可惜是夜雨大作因書所聞所見爲長韻",
        "id": "b1014cd4-4008-4ac6-acf9-41dab2f02a01"
    },
    {
        "author": "何耕",
        "paragraphs": [
            "太虛生微雲，機事日夕繁。",
            "兼忘豈不佳，尚有忘者存。",
            "稽首老龐翁，妙處布一言。",
            "請觀臺上月，萬古無昭昏。"
        ],
        "title": "忘機臺",
        "id": "c867af4f-b1f4-49b4-8663-2ed8b03888ff"
    },
    {
        "author": "何耕",
        "paragraphs": [
            "枯木倚寒巖，三冬無暖氣。",
            "達人定汝笑，胸中太涇渭。",
            "不妨聲色海，徑造佛祖地。",
            "所以亦樂翁，花前時一醉。"
        ],
        "title": "和光亭",
        "id": "6b8b1b67-7d89-4902-95ff-40458bff34ad"
    },
    {
        "author": "何耕",
        "paragraphs": [
            "喚舟芳草渡，繫馬綠楊陰。",
            "步入莓苔徑，門開花竹林。",
            "王孫隨牒遠，婺女隠雲深。",
            "想見西南望，悠悠空賞心。"
        ],
        "title": "自合江亭過渡觀趙穆仲園亭",
        "id": "3452d09f-e4ec-404d-b0fa-b4cf1bbc2f36"
    },
    {
        "author": "何耕",
        "paragraphs": [
            "聞道西樓下，香風颺綺羅。",
            "無錢沽酒得，不醉奈愁何。",
            "老去春緣薄，慵來睡興多。",
            "閉門終一枕，亦不夢南柯。"
        ],
        "title": "春日  其一",
        "id": "aff8de46-66ab-4817-be79-84c5eac44cfd"
    },
    {
        "author": "何耕",
        "paragraphs": [
            "寂寞城南寺，三年寄索居。",
            "折花修佛供，持缽乞僧餘。",
            "竟日無車騎，依時認鼓魚。",
            "九衢塵一尺，吾自有華胥。"
        ],
        "title": "春日  其二",
        "id": "112d3990-80a0-476d-974a-99f2d78e4e8a"
    },
    {
        "author": "何耕",
        "paragraphs": [
            "門前無俗物，城上亦奇觀。",
            "花浪東流穩，雲山西望寒。",
            "身凌塵外遠，目極意中寬。",
            "最愛風標客，晴沙理青紈。"
        ],
        "title": "春日  其三",
        "id": "5fe50cec-81bf-4919-82c9-1425a2a24873"
    },
    {
        "author": "何耕",
        "paragraphs": [
            "萬里橋邊水，朝宗去入吳。",
            "衮衣新歷數，神算舊規模。",
            "四澥從心正，諸公著力無。",
            "際天東望眼，淼淼但平蕪。"
        ],
        "title": "春日  其四",
        "id": "35c030ab-9e1e-403e-a822-0e971a00d3db"
    },
    {
        "author": "何耕",
        "paragraphs": [
            "唇齒輔車勢，坤維井絡方。",
            "只宜花柳盛，莫遣鳥魚忙。",
            "隴麥無由食，邊籌是可防。",
            "出言還有禁，忍淚下成行。"
        ],
        "title": "春日  其五",
        "id": "81bb47ce-9c86-4a94-b251-50e41b2fbbb5"
    },
    {
        "author": "何耕",
        "paragraphs": [
            "傑閣山爲佛，精廬地布金。",
            "水涵空闊凈，路繞翠微深。",
            "鳥下窺齋缽，龍歸識梵音。",
            "城中塵瞇目，那得此幽尋。"
        ],
        "title": "題龍華山寺",
        "id": "88bbfb01-ad76-4516-904d-dcf0db00fc51"
    },
    {
        "author": "何耕",
        "paragraphs": [
            "隔溪蒼翠各西東，架竹爲梁路始通。",
            "缺月罅林凝凈綠，斷霞明水抹殘紅。",
            "芒鞋步步幽深處，藜杖聲聲屈曲中。",
            "回首忽驚橋已遠，泠然身御圃田風。"
        ],
        "title": "浮翠橋",
        "id": "14636b18-2b4d-45b6-84d4-856356951ffd"
    },
    {
        "author": "何耕",
        "paragraphs": [
            "凭欄日日俯清湍，洗竹年年斬惡竿。",
            "十頃玻璃秋色靜，一林竿籟曉聲寒。",
            "凉風有意生天末，明月無邊照水端。",
            "誰謂過清難久處，愚溪元自不相安。"
        ],
        "title": "寒碧亭",
        "id": "94bb005a-7142-4d59-ba83-b861740dd808"
    },
    {
        "author": "何耕",
        "paragraphs": [
            "小小樓居著散仙，淵明真趣本幽然。",
            "招呼雲月欄干曲，顧揖江山拄杖前。",
            "獨鳥倦歸翻落日，誰家晨爨起炊。"
        ],
        "title": "遠色閣",
        "id": "20b94f55-ce71-4009-a268-ee51d721fee5"
    },
    {
        "author": "何耕",
        "paragraphs": [
            "慧性元從戒定薰，百花潭水洗僧裙。",
            "箇中力量真超絕，故老尚傳娘子軍。"
        ],
        "title": "龍華大像蓋冀國夫人所作因成二絕  其一",
        "id": "5c2f5a76-2d37-42cd-bcef-e08b9c05925a"
    },
    {
        "author": "何耕",
        "paragraphs": [
            "生男箇箇欲如狼，婦女軍中氣不揚。",
            "試問爭功嗔目士，幾人能敵浣花娘。"
        ],
        "title": "龍華大像蓋冀國夫人所作因成二絕  其二",
        "id": "5f2f0172-96ad-4287-b2de-e9270df8edcc"
    },
    {
        "author": "何耕",
        "paragraphs": [
            "空庭幻出小嶙峋，假外應須別有真。",
            "只恐話頭成兩橛，若爲融攝主和賓。"
        ],
        "title": "假山",
        "id": "93a87de5-e5d6-4e26-b0f1-686ff7d7303e"
    },
    {
        "author": "何耕",
        "paragraphs": [
            "色香無比出西方，何物妖狐號六郎。",
            "手折一枝聊供佛，前身定是老柴桑。"
        ],
        "title": "蓮塘",
        "id": "eae4e47e-26d2-4fc6-9b30-7ce046fa7318"
    },
    {
        "author": "何耕",
        "paragraphs": [
            "蘭與高人臭味同，含薰聊復待清風。",
            "紛紛蕭艾無相笑，爾輩敷榮轉眼空。"
        ],
        "title": "蘭坡",
        "id": "3b0eb7f8-07b7-4ed8-9084-39a171c78989"
    },
    {
        "author": "何耕",
        "paragraphs": [
            "段公曾此讀羣書，讀破應須萬卷餘。",
            "家禮一傳爲雜俎，稗官收拾附虞初。"
        ],
        "title": "段文昌讀書臺  其一",
        "id": "4027f76c-3238-4b21-86d4-99322f2c29f8"
    },
    {
        "author": "何耕",
        "paragraphs": [
            "隴麥漸漸滿意青，只憂春旱起蟊螟。",
            "當年人誦禱而雨，合向茲山試乞靈。"
        ],
        "title": "段文昌讀書臺  其二",
        "id": "a847f6f7-a8f3-4149-8286-35ecc497f9f9"
    },
    {
        "author": "何耕",
        "paragraphs": [
            "苦無雄畧但兒嬉，尚想山頭學射時。",
            "忽報陰平魚貫入，可憐一鏃不能施。"
        ],
        "title": "學射山相傳蜀後主劉禪習射於此因以得名有感二作  其一",
        "id": "f309efcd-4d1c-4cd5-8846-843caf54bead"
    },
    {
        "author": "何耕",
        "paragraphs": [
            "修明國政保關山，豈在馳驅縱送間。",
            "空使流人登劍閣，向風長喟笑庸孱。"
        ],
        "title": "學射山相傳蜀後主劉禪習射於此因以得名有感二作  其二",
        "id": "33fc307a-5ecd-4c7b-92f5-1a7d019aad26"
    },
    {
        "author": "何耕",
        "paragraphs": [
            "庵中之人不見形，兩脚不住以隠名。",
            "此行有似風過海，摸索不著聞其聲。",
            "浣花江頭萬僧市，抵掌笑談兒輩驚。",
            "一軒碧蘆佛手種，霜葉戚戚如詩鳴。",
            "此間謂是留鳳處，但恐還作冥鴻征。",
            "卷衣我亦逐師去，分取半庵栖月明。"
        ],
        "title": "留隠庵老住碧蘆軒",
        "id": "2a424a2d-d86a-402f-a214-80d3a4d2fd43"
    },
    {
        "author": "何耕",
        "paragraphs": [
            "老檜摇風萬壑聲，梨花著雨四山明。",
            "龕中大士好看客，排遣雲陰作晚晴。"
        ],
        "title": "題長松二首  其一",
        "id": "e58327a6-20f2-492f-87d7-21bf51190c4a"
    },
    {
        "author": "何耕",
        "paragraphs": [
            "路窮山百轉，雲擁木千章。",
            "蕞爾人間世，蕭然古道場。",
            "龍神森拱衛，旱魃走祈禳。",
            "地遠齋厨薄，重來剩裹糧。"
        ],
        "title": "題長松二首  其二",
        "id": "d36ce867-eeb8-4fb4-b2c7-ae259e838be0"
    },
    {
        "author": "何耕",
        "paragraphs": [
            "陳侯招我古寺行，破椽老瓦煩支撐。",
            "丹青巨壁置廡下，大士五髻彯華纓。",
            "旁風上雨塵土集，意象落莫無光晶。",
            "近前諦視乃名筆，妙處不減本與瓊。",
            "惜哉此地非所託，走卒嘈雜兒童輕。",
            "西鄰塔廟頗雄偉，彌天老惠新主盟。",
            "撞鐘擊鼓飯千指，分坐豈無三尺楹。",
            "何人堪作不請友，參謀行解俱圓明。",
            "從容試以語二士，曰此甚易非難成。",
            "便從游戲出三昧，各借一臂相扶擎。",
            "騰空似赴遠公約，散花如入維摩城。",
            "都人改觀香火肅，雨淚膜拜爭投誠。",
            "主人更在好看客，永爲道伴終生平。",
            "莫言有我不須你，留取眉毛遮眼睛。"
        ],
        "title": "暇日與陳楚材游四天王寺見五髻文殊畫像于廡下剝落可惜遂以告羅宗約參議遷之正法禪院俾長老惠公龕而祠之爲詩十四韻書其事",
        "id": "293e0f47-e3db-4c69-aa48-12c26e40929c"
    },
    {
        "author": "何耕",
        "paragraphs": [
            "零落紅成陣，扶疎綠結幃。",
            "簡書留客住，風雨卷春歸。",
            "是處羈懷惡，浮生樂事希。",
            "錦江拚盡醉，欲典却無衣。"
        ],
        "title": "成都即事",
        "id": "378b847d-e360-46d8-a347-73946b8d7e53"
    },
    {
        "author": "何耕",
        "paragraphs": [
            "城中少樂事，日日走塵土。",
            "因循嘉節過，春物遽如許。",
            "駕言遊近郊，及此新過雨。",
            "梨花雪飄零，麥脚浪掀舞。",
            "傷心梅已葉，慰眼杏初吐。",
            "荒凉入古寺，迢遞行兩廡。",
            "耽耽巨入閣，擐甲碩且武。",
            "出門詣支徑，信馬踏江滸。",
            "小舟呼未至，危亭憩方午。",
            "長江渺無際，遠岫明可數。",
            "舟中更奇絕，一視隘天宇。",
            "深流風浩蕩，淺岸石齟齬。",
            "水鳬貞自適，修竹不知主。",
            "摇摇打魚艇，丁丁造船斧。",
            "林疎見官道，路轉失前浦。",
            "奇觀非一狀，四面皆可取。",
            "斗酒不妄傾，佳處輒自舉。",
            "杯盤漸狼藉，野䔩旋燒煮。",
            "夷猶興未盡，落日挂村塢。",
            "歸塗繞城隈，醉眼迷處所。",
            "卧柳久知名，敗屋費撐拄。",
            "輕盈楚宮樣，何事腰傴僂。",
            "臨風發浩歎，空響答人語。",
            "吾親俱老矣，君羹未嘗覩。",
            "聊爲半日樂，少慰一生苦。",
            "餘年願長健，綵服看兒女。",
            "此外吾何求，窮通任天與。"
        ],
        "tags": [
            "长江"
        ],
        "title": "正月二十七日侍二老人出萬里橋游寶歷寺謁五丈天王至合江亭登小舟往來江中日晚出舟憩卧柳亭以歸記所見",
        "id": "91a5a326-0eeb-4b0c-8958-7c19b65c72f5"
    },
    {
        "author": "何耕",
        "paragraphs": [
            "時間忿怒便行拳，招引官司在眼前。",
            "下獄戴枷遭責罰，更須枉費幾多錢。"
        ],
        "title": "論俗詩四首  其一",
        "id": "8d881632-31c7-4c3c-968e-e3bc40045ff0"
    },
    {
        "author": "何耕",
        "paragraphs": [
            "他侵我界是無良，我與他爭未是長。",
            "布施與他三尺地，休誇誰弱又誰强。"
        ],
        "title": "論俗詩四首  其二",
        "id": "998ebd40-7cd9-4f4b-bc3d-0099ba301a37"
    },
    {
        "author": "何耕",
        "paragraphs": [
            "寫狀唆人去入官，入時容易出時難。",
            "引人平地破家産，他在傍邊冷眼看。"
        ],
        "title": "論俗詩四首  其三",
        "id": "2b2cbad8-0b64-4ef3-89fa-2cf38e59ff64"
    },
    {
        "author": "何耕",
        "paragraphs": [
            "傷人利己事多端，唆訟尤爲第一般。",
            "二競力疲俱願息，中人未了又經官。"
        ],
        "title": "論俗詩四首  其四",
        "id": "346c053a-741e-4c9a-94ce-12edfb051c5b"
    },
    {
        "author": "尤袤",
        "paragraphs": [
            "堂堂文簡公，一世夔與臯。",
            "君子哉若人，此言聖所褒。",
            "遺愛在斯民，誰能薦牲牢。",
            "獨有坐嘯地，清風仰彌高。"
        ],
        "title": "君子堂",
        "id": "69e01c2d-d607-4e62-b4da-114cae969902"
    },
    {
        "author": "尤袤",
        "paragraphs": [
            "誰憐窮山民，糠籺不自贍。",
            "紛紛死溝壑，往往困征歛。",
            "夫惟節與愛，是謂仁且儉。",
            "揭茲聖人言，聊用自鍼砭。"
        ],
        "title": "節愛堂",
        "id": "4b62d67d-f954-4bd7-8dcf-bf630c274123"
    },
    {
        "author": "尤袤",
        "paragraphs": [
            "失脚墜塵網，牒訴裝吾懷。",
            "公庭了官事，時來坐幽齋。",
            "天風肅泠泠，山鳥鳴喈喈。",
            "我思在何許，獨對蒼然崖。"
        ],
        "title": "凝思堂",
        "id": "e0eb5983-7f47-4e07-bcec-b339439a9686"
    },
    {
        "author": "尤袤",
        "paragraphs": [
            "草堂有遺基，榛莽歲月久。",
            "我來始經葺，挹翠開戶牖。",
            "羣山供嘯傲，萬象皆奔走。",
            "所以名樂山，欲企仁者壽。"
        ],
        "title": "樂山堂",
        "id": "65f401b1-dbb0-492c-9caa-1a72ea1bb218"
    },
    {
        "author": "尤袤",
        "paragraphs": [
            "山亭在山背，不見山巍巍。",
            "但見四面風，輻湊朝宗之。",
            "深藏固甚智，自牧甘處卑。",
            "一謙受四益，是以能不危。"
        ],
        "title": "匿峰亭",
        "id": "b4604b3f-dfb9-4fc4-b80d-0f5fa313a8a6"
    },
    {
        "author": "尤袤",
        "paragraphs": [
            "攀梯上甓級，小憩得危亭。",
            "一覽盡寥廓，四山聳寒青。",
            "浩若凌太虛，翩如逐遐征。",
            "昏花拭病目，望處增雙明。"
        ],
        "title": "駐目亭",
        "id": "649b6a41-f590-46be-be90-dab0d493e37b"
    },
    {
        "author": "尤袤",
        "paragraphs": [
            "昔賢已跨鶴，故跡餘參雲。",
            "舊德慨云遠，干霄氣仍存。",
            "青山宿霧捲，喬木蒼烟昏。",
            "尚想來遊處，笙簫中夜聞。"
        ],
        "title": "台州郡齋雜詠十二首 參雲亭",
        "id": "1471dbbc-9d8b-4f7c-a4b0-a5d54bdace44"
    },
    {
        "author": "尤袤",
        "paragraphs": [
            "兩巖鬰青蒼，中有堂突兀。",
            "回廊外環遶，脩竹布行列。",
            "懸崖上幽徑，窺壁見遺碣。",
            "面牆誰所築，除去礙膺物。"
        ],
        "title": "台州郡齋雜詠十二首 雙巖堂",
        "id": "9f3ea2b7-dae8-432d-a347-62632298aadd"
    },
    {
        "author": "尤袤",
        "paragraphs": [
            "青山圍郡城，東望獨空遠。",
            "蒼茫溟海近，相像蓬萊淺。",
            "朝光上遺堞，雲氣接虛巘。",
            "羨門與安期，鸞鶴若在眼。"
        ],
        "title": "台州郡齋雜詠十二首 玉霄亭",
        "id": "e6af878f-9afd-426b-8f55-90001d54aa0b"
    },
    {
        "author": "尤袤",
        "paragraphs": [
            "舉世溷濁中，誰當清見底。",
            "崎嶇太行道，誰貴平如坻。",
            "安得□□美，如此一池水。",
            "悠悠小閣□，視水知此理。"
        ],
        "title": "台州郡齋雜詠十二首 清平閣",
        "id": "e8126ee8-d034-4612-a4f3-ab068fd86e1e"
    },
    {
        "author": "尤袤",
        "paragraphs": [
            "□□赤城山，霞色起夜半。",
            "建標自古□，□□羨吟翫。",
            "僊人□□□，□手若可喚。",
            "彤光射胸臆，三嚥骨自換。"
        ],
        "title": "台州郡齋雜詠十二首 霞起堂",
        "id": "6af585ff-9fba-42f3-9262-d3cb362240a9"
    },
    {
        "author": "尤袤",
        "paragraphs": [
            "三日霪霖已渺漫，未晴三日又言乾。",
            "自來說道天難做，天到台州分外難。"
        ],
        "title": "台州四詩  其一",
        "id": "8f99e96a-0c58-4552-b442-d4ee43afc79d"
    },
    {
        "author": "尤袤",
        "paragraphs": [
            "百病瘡痍費撫摩，官供仍媿拙催科。",
            "自憐鞅掌成何事，贏得霜毛一倍多。"
        ],
        "title": "台州四詩  其二",
        "id": "6a8f2b70-757e-4429-a0fd-d97fe61227a8"
    },
    {
        "author": "尤袤",
        "paragraphs": [
            "多病多愁老使君，不憂風雨不憂貧。",
            "三年不識東湖面，枉與東湖作主人。"
        ],
        "title": "台州四詩  其三",
        "id": "3880ce45-8886-4ede-b6c2-56997bd3aa55"
    },
    {
        "author": "尤袤",
        "paragraphs": [
            "兩載終更過七旬，今朝方始是閑身。",
            "細看壁上題名記，六十年間只五人。"
        ],
        "title": "台州四詩  其四",
        "id": "c228a136-59f1-4681-93c3-e879dc6d2c48"
    },
    {
        "author": "尤袤",
        "paragraphs": [
            "臨海睽離七度春，都城相見話悲辛。",
            "蒼顔白髮渾非舊，短句長篇却有神。",
            "一第蹉跎真可歎，半生奔走坐長貧。",
            "老懷先自難爲別，相識如君更幾人。"
        ],
        "title": "寄林景思",
        "id": "614cc63c-52e1-4ba2-9876-e44ee858838c"
    },
    {
        "author": "尤袤",
        "paragraphs": [
            "崢嶸樓閣插天開，門外湖山翠作堆。",
            "蕩漾煙波迷澤國，空濛雲氣認蓬萊。",
            "香銷龍象輝金碧，雨過麒麟剝翠苔。",
            "二十九年三到此，一生知有幾回來。"
        ],
        "title": "青山寺",
        "id": "d9cd2a97-1ddc-4498-9e75-8fb9695934c7"
    },
    {
        "author": "尤袤",
        "paragraphs": [
            "春催金谷曉，一望百花齊。",
            "不作遼西夢，從渠著意啼。"
        ],
        "title": "聽鶑閣",
        "id": "2b6bbc57-65c0-4e75-aa2b-f119cb8c2f6d"
    },
    {
        "author": "尤袤",
        "paragraphs": [
            "春山靈草百花香，誰識仙家日月長。",
            "滿院莓苔綠陰匝，棋聲何處隔宮牆。"
        ],
        "title": "游閤皂山",
        "id": "894a38a5-d64d-4307-91b2-6fef47753208"
    },
    {
        "author": "尤袤",
        "paragraphs": [
            "維揚五易帥，山陽四易守。",
            "我來七八月，月月常奔走。",
            "帑藏憂煎熬，官民困馳驟。",
            "世態競趨新，人情蓋詣舊。",
            "如其數移易，是使政紛糅。",
            "彼席不得溫，設施亦何有。",
            "淮南重彫瘵，十室空八九。",
            "况復苦將迎，不忍更回首。",
            "嘗聞古爲治，必假歲月久。",
            "安得如弈棋，易置翻覆手。"
        ],
        "title": "易帥守",
        "id": "d3025403-d341-4770-903c-cf998524acc0"
    },
    {
        "author": "尤袤",
        "paragraphs": [
            "東府買舟船，西府買器械。",
            "問儂欲何爲，團結山水寨。",
            "寨長過我廬，意氣甚雄粗。",
            "青衫兩承局，暮夜連勾呼。",
            "勾呼且未已，椎剝到雞豕。",
            "供應稍不如，向前受笞箠。",
            "驅東復驅西，棄却鋤與犁。",
            "無錢買刀劍，典盡渾家衣。",
            "去年江南荒，趁熟過江北。",
            "江北不可往，江南歸未得。",
            "父母生我時，教我學耕桑。",
            "不識官府嚴，安能事戎行。",
            "執槍不解刺，執弓不能射。",
            "團結我何爲，徒勞定無益。",
            "流離重流離，忍凍復忍饑。",
            "誰謂天地寬，一身無所依。",
            "淮南喪亂後，安集亦未久。",
            "死者積如麻，生者能幾口。",
            "荒村日西斜，破屋兩三家。",
            "撫摩力不足，將奈此擾何。"
        ],
        "title": "淮民謠",
        "id": "05d54f68-4ce5-462c-a57c-d3020749f4e2"
    },
    {
        "author": "尤袤",
        "paragraphs": [
            "西歸累歲却朝天，添得囊中六百篇。",
            "垂棘連城三倍價，夜光明月十分圓。",
            "競誇鳳沼詩仙樣，當有鷄林賈客傳。",
            "我似岑參與高適，姓名得入少陵編。"
        ],
        "title": "蒙楊廷秀送西歸朝天二集贈以七言",
        "id": "86c62503-f368-4bca-ae65-5bebdb018f59"
    },
    {
        "author": "尤袤",
        "paragraphs": [
            "亭前山色繞危欄，亭下波濤直浸山。",
            "波上漁舟亭上客，相看渾在畫圖間。"
        ],
        "title": "題雲海亭",
        "id": "186c56ae-b1d2-4fa8-ae8e-01491bbb9495"
    },
    {
        "author": "尤袤",
        "paragraphs": [
            "吾聞荆溪南，有地僊所宅。",
            "十年勞夢想，今日著脚歷。",
            "扁舟下湖㳇，水漲沒砂磧。",
            "結纜小橋傍，杖藜從所適。",
            "平岡面坡陁，疊嶂堆襞積。",
            "行行三兩里，夾道喬木植。",
            "其末幾合抱，其高乃千尺。",
            "風生萬壑響，日照四山赤。",
            "時摇樹林抄，忽見屋宇脊。",
            "宮門何崢嶸，南路頗脩直。",
            "長廊景曀曀，崩殿人寂寂。",
            "寥落昔賢題，摩挲壁間墨。",
            "捫蘿上層嶺，俯瞰得深窟。",
            "危梯交枝撐，鳥道穿詰屈。",
            "投身乍寬縱，跼步仍逼窄。",
            "攀援愁顛躋，傲睨驚險僻。",
            "懸崖朵頦頷，亂石拱劍戟。",
            "白雲何時橫，乳溢或自滴。",
            "中空正澒洞，了不見天隙。",
            "冥行迷近遠，傴僂猶擿埴。",
            "巉巖豈人工，隠軫入地脈。",
            "窮幽或篝火，俯跪僅容席。",
            "仙壇尚故處，丹竈儼遺跡。",
            "山蟲鳴咿嚘，野鼠聲嘖唶。",
            "傳聞老父語，以往深莫測。",
            "中有白玉堂，橫絕巨石塞。",
            "傍連洞庭野，欲去不可極。",
            "潛窺目先旋，縱走膝無力。",
            "邅迴步西徑，突兀出峭壁。",
            "樅風高枝樛，藤蔓青陰羃。",
            "芳草何芊綿，丹花亦狼籍。",
            "躊躇古亭上，頫仰幽澗碧。",
            "丁當下流水，磊磈欲落石。",
            "雖云培塿高，氣與嵩華敵。",
            "其南有空穴，澹瀩殷幽黑。",
            "陰風互吞吐，冷氣森噴逼。",
            "蛟龍久伏藏，金玉閟簡冊。",
            "靈蹤信茫昧，幻怪紛慘戚。",
            "將無神物守，欲與世壤隔。",
            "平生丘壑念，蚤歲泉石癖。",
            "豈不思三山，所恨無六翮。",
            "樂哉茲辰游，逸興潛有激。",
            "仙翁在何許，綠髮尚如昔。",
            "髣髴笙簫聲，徘徊鸞鶴翼。",
            "俗緣磨不盡，夢境坐形役。",
            "何階築衡茅，幽討窮日夕。",
            "風雲西北起，天地忽改色。",
            "倉皇促歸斾，造物豈戲劇。",
            "良游易乖悟，真賞難再得。",
            "寄語山中人，重來儻相識。"
        ],
        "tags": [
            "洞庭湖"
        ],
        "title": "張公洞",
        "id": "3cd0f3c0-03ca-4bf0-a9f0-37c998dc600a"
    },
    {
        "author": "尤袤",
        "paragraphs": [
            "玉曆均調歲啟端，東風又逐斗杓還。",
            "蕭條門巷經過少，老病腰支拜起難。",
            "白髮但能欺槁項，青春不解駐朱顔。",
            "餘齡有幾仍多幸，占得山林一味閒。"
        ],
        "title": "己亥元日",
        "id": "2881c3b4-27be-4079-a4fd-ef5fa8e531ac"
    },
    {
        "author": "尤袤",
        "paragraphs": [
            "十年江國水如淫，怕見三秋雨作霖。",
            "可念田家妨卒歲，須煩風伯蕩層陰。",
            "禾頭昨夜憂生耳，木德何時却守心。",
            "兀坐書窗詩作祟，寒蟲嗚咽伴愁吟。"
        ],
        "title": "次韻德翁苦雨",
        "id": "4a1f3b57-1bba-4fbe-9cdf-7828b8069d22"
    },
    {
        "author": "尤袤",
        "paragraphs": [
            "不奈雪埋照，可堪風漏香。",
            "天寒無疹粟，日暮有嚴粧。",
            "桃李真肥婢，松筠共老蒼。",
            "合教居第一，獨自占年芳。"
        ],
        "title": "梅",
        "id": "21078993-102d-49f2-9ade-dda5bf1d5e78"
    },
    {
        "author": "尤袤",
        "paragraphs": [
            "不避風霜苦，自甘丘壑潛。",
            "未禁沾額角，信好插梳尖。",
            "春意已張本，寒威今解嚴。",
            "殷勤留客意，尚許隔牆覘。"
        ],
        "title": "和渭叟梅花",
        "id": "566c5ddf-5318-4c93-9b6c-2b155c610119"
    },
    {
        "author": "尤袤",
        "paragraphs": [
            "冷豔天然白，寒香分外清。",
            "稍驚春色早，又喚客愁生。",
            "待索巡簷笑，嫌聞出塞聲。",
            "園林多少樹，見爾眼偏明。"
        ],
        "title": "梅花",
        "id": "b99bdc52-5ea9-47f2-9179-73f834374dc5"
    },
    {
        "author": "尤袤",
        "paragraphs": [
            "破臘驚春意，凌寒試曉粧。",
            "應嫌脂粉白，故染麴塵黄。",
            "綴樹蜂懸室，排箏雁著行。",
            "團酥與凝蠟，難學是生香。"
        ],
        "title": "蠟梅",
        "id": "cfe919cb-2113-43c8-be1a-466c5bc3742e"
    },
    {
        "author": "尤袤",
        "paragraphs": [
            "江北江南天未春，陽和先已到孤根。",
            "斜枝冷落溪頭路，瘦影扶疏竹外村。",
            "水部未妨時遣興，玉妃誰復與招魂。",
            "天寒好伴羅浮醉，明月清風許重論。"
        ],
        "title": "次韻尹朋梅花",
        "id": "f72c7966-a4b3-4526-9740-c9a08b6df6fb"
    },
    {
        "author": "尤袤",
        "paragraphs": [
            "竹外籬邊一樹斜，可憐芳意自萌芽。",
            "也知春到先舒蕊，又被寒欺不放花。",
            "索笑幾回驚歲晚，相思一夜繞天涯。",
            "直須待得垂垂發，踏月相携過酒家。"
        ],
        "title": "梅花二首  其一",
        "id": "03babc6e-da8e-46d3-b44f-8b6009fc2ea6"
    },
    {
        "author": "尤袤",
        "paragraphs": [
            "冷蕊疏枝半不禁，眼看芳信日駸駸。",
            "雪霜不管朝天面，風月能知匪石心。",
            "望遠可無南北使，客愁空費短長吟。",
            "年年准擬花排恨，不道看花恨更深。"
        ],
        "title": "梅花二首  其二",
        "id": "7bca2aaf-a555-46d2-9eb0-efba84e7ceeb"
    },
    {
        "author": "尤袤",
        "paragraphs": [
            "清溪西畔小橋東，落月紛紛水映紅。",
            "五夜客愁花片裏，一年春事角聲中。",
            "歌殘玉樹人何在，舞破山香曲未終。",
            "却憶孤山醉歸路，馬蹄香雪襯東風。"
        ],
        "title": "落梅",
        "id": "ca33bd8e-3b4e-4ac3-8ebd-d6d4c65d4bda"
    },
    {
        "author": "尤袤",
        "paragraphs": [
            "枯樹扶疏水滿池，攀翻未見玉團枝。",
            "應羞無雪教誰伴，未肯先春獨探支。",
            "幾度杖藜貪看早，一年芳信恨開遲。",
            "留連東閣空愁絕，只誤何郎作好詩。"
        ],
        "title": "入春半月未有梅花",
        "id": "13545233-a41a-43c3-b37b-a05db3e0905f"
    },
    {
        "author": "尤袤",
        "paragraphs": [
            "文章仙伯記仇池，每想橫斜竹外枝。",
            "未放柔柯攢玉雪，稍看紅蒂染燕支。",
            "別來望遠憑誰寄，老去尋春只恐遲。",
            "把酒問花花解語，定應催促要新詩。"
        ],
        "title": "德翁有詩再用前韻三首  其一",
        "id": "1fa39788-030a-4de7-9485-f177821292bb"
    },
    {
        "author": "尤袤",
        "paragraphs": [
            "立馬黄昏遶曲池，幾回踏雪問南枝。",
            "不應春到花猶未，定恐寒侵力不支。",
            "隴上已驚傳信晚，樽前只想弄粧遲。",
            "臨風不語空歸去，獨立無憀自詠詩。"
        ],
        "title": "德翁有詩再用前韻三首  其二",
        "id": "f7fd00c2-e7af-4b5d-9822-07e7b32c50fb"
    },
    {
        "author": "尤袤",
        "paragraphs": [
            "嘗記尋芳到習池，攀條頻認去年枝。",
            "曉穿曲徑千林去，晚度危橋一木支。",
            "不避春寒來得得，只緣人望故遲遲。",
            "無錢可辦羅浮醉，報答春光只有詩。"
        ],
        "title": "德翁有詩再用前韻三首  其三",
        "id": "610bae95-7eb5-4796-983a-1e4f34a4ff15"
    },
    {
        "author": "尤袤",
        "paragraphs": [
            "快瀉鵝黄若下春，要將香色鬭清珍。",
            "蠟丸暗拆東君信，梔貌寧欺我輩人。",
            "光價未輸何遜早，詩篇重見豫章新。",
            "渾金璞玉爭多少，要與江梅作近親。"
        ],
        "title": "次韻渭叟蠟梅",
        "id": "172fd1d1-10af-4c32-9aef-04b228439774"
    },
    {
        "author": "尤袤",
        "paragraphs": [
            "睡覺不知雪，但驚窗戶明。",
            "飛花厚一尺，和月照三更。",
            "草木淺深白，丘堘高下平。",
            "饑民莫咨怨，第一念邊兵。"
        ],
        "title": "雪",
        "id": "d1228ef3-5aea-4623-9328-76d89bc3250b"
    },
    {
        "author": "尤袤",
        "paragraphs": [
            "寒聲昨夜響蕭蕭，逗曉堦庭亦已消。",
            "殘臘距春無幾日，一年飛雪只今朝。",
            "微陽欲動梅驚萼，餘潤纔沾麥放苗。",
            "天意未能違物意，漫留殘白占山腰。"
        ],
        "title": "甲午春前得雪  其一",
        "id": "b9bbee8a-ad48-4124-af2d-3a62caf6c6b0"
    },
    {
        "author": "尤袤",
        "paragraphs": [
            "飛英回旋逐風飄，爽氣令人意欲消。",
            "荏苒流年春送臘，殷勤密雪暮連朝。",
            "冬回庾嶺花無數，煙煖藍田玉有苗。",
            "一飽自今真可望，更看南畝麥齊腰。"
        ],
        "title": "甲午春前得雪  其二",
        "id": "f95541d0-8094-4da2-9fbe-94fe1c589bec"
    },
    {
        "author": "尤袤",
        "paragraphs": [
            "凍雲排陣擁山椒，待伴還應不肯消。",
            "皎月冰壺千頃夜，冷烟茅屋幾家朝。",
            "梅枝堆亞難尋萼，萱草侵凌不辨苗。",
            "殘甲敗鱗隨處是，被誰敲折玉龍腰。"
        ],
        "title": "甲午春前得雪  其三",
        "id": "0def5f8b-a5b1-44bb-bb84-dde8f6075cd7"
    },
    {
        "author": "尤袤",
        "paragraphs": [
            "一冬無雪潤田疇，渴井泉源凍不流。",
            "昨夜忽飛三尺雪，今年須兆十分秋。",
            "占時父老應先喜，忍凍饑民莫漫愁。",
            "晴色已回春氣候，晚風摇綠看來牟。"
        ],
        "title": "正月二十八日夜大雪",
        "id": "625b4834-f3f6-45e5-9241-7d0d995735f1"
    },
    {
        "author": "尤袤",
        "paragraphs": [
            "長恨古人少，斯人今古人。",
            "二難俱益友，兩載覺情親。",
            "世態深難測，心期久益真。",
            "相看俱半百，此別倍酸辛。"
        ],
        "title": "別李德翁",
        "id": "c30f762e-22d7-4505-86bb-1c40d36b7a1a"
    },
    {
        "author": "尤袤",
        "paragraphs": [
            "二年無德及斯民，獨喜從游得此君。",
            "囊乏一錢窮到骨，胸蟠千古氣凌雲。",
            "論交却恨相逢晚，別袂真成不忍分。",
            "後夜相思眇空闊，尺書應許雁知聞。"
        ],
        "title": "別林景思",
        "id": "b137b782-2907-458e-a5f0-1df41ec5b33c"
    },
    {
        "author": "尤袤",
        "paragraphs": [
            "二年摩手撫瘡痍，恩與廬山五老齊。",
            "合侍玉皇香案側，却持華節大江西。",
            "鼎新白鹿諸生學，築就長虹萬丈堤。",
            "待哺饑民偏戀德，老翁猶作小兒啼。"
        ],
        "tags": [
            "庐山"
        ],
        "title": "送晦菴南歸",
        "id": "44b8f87f-ed38-4017-9913-a721b82fbb11"
    },
    {
        "author": "尤袤",
        "paragraphs": [
            "征轅已動不容攀，回首棠陰蔽芾間。",
            "爲郡不知歌舞樂，憂民贏得鬢毛斑。",
            "澄清未展須持節，注想方深便賜環。",
            "從此相思隔烟水，夢魂飛不到螺山。"
        ],
        "title": "送提舉楊大監解組西歸",
        "id": "85bd03e4-c687-4ae5-9327-bcb2aefa4c15"
    },
    {
        "author": "尤袤",
        "paragraphs": [
            "方持紫橐侍西清，忽領雄藩向暑行。",
            "誰謂風流貴公子，甘爲辛苦一書生。",
            "詞源筆下三千牘，武庫胸中十萬兵。",
            "從此君王寬北顧，山南東道得長城。"
        ],
        "title": "送吳待制帥襄陽二首  其一",
        "id": "4d0b673e-8f4f-4067-b705-79421da45b3a"
    },
    {
        "author": "尤袤",
        "paragraphs": [
            "欲將盤錯試餘鋒，故擁旗麾訖外庸。",
            "南峴北津形勝地，前羊後杜昔賢蹤。",
            "不妨倒載同民樂，自有輕裘折虜衝。",
            "努力功名歸報國，莫思山月與林鐘。"
        ],
        "title": "送吳待制帥襄陽二首  其二",
        "id": "77ed1957-1216-4525-8405-610f6691e2f3"
    },
    {
        "author": "尤袤",
        "paragraphs": [
            "射策當年首漢儒，去登雲路只斯須。",
            "飽聞治最誇閩部，已有先聲到益都。",
            "壯略定羌元自許，宗英帥蜀舊來無。",
            "前驅叱馭休辭遠，看取東歸上政塗。"
        ],
        "title": "送趙子直帥蜀得須字二首  其一",
        "id": "06fea692-57b5-4a4c-bd9f-958f7fa44635"
    },
    {
        "author": "尤袤",
        "paragraphs": [
            "帝念西南在一隅，簡求才德應時須。",
            "羌夷種落誇威令，秦隴關河聽指呼。",
            "自古功名多少壯，及今談笑定規模。",
            "玉山舊政人誰記，應掃棠陰看畫圖。"
        ],
        "title": "送趙子直帥蜀得須字二首  其二",
        "id": "8a66c438-41cd-4fe3-aa23-85222d045023"
    },
    {
        "author": "尤袤",
        "paragraphs": [
            "兩株芳蕊傍池陰，一笑嫣然抵萬金。",
            "火齊照林光灼灼，彤霞射水影沉沉。",
            "曉粧無力燕支重，春醉方酣酒暈深。",
            "定自格高難著句，不應工部總無心。"
        ],
        "title": "海棠盛開",
        "id": "bfc3d806-37d7-4b50-9441-25c62b7706f0"
    },
    {
        "author": "尤袤",
        "paragraphs": [
            "一種幽花迥出塵，孤高恥逐豔陽辰。",
            "瑶枝巧插青鸞扇，玉蕊斜欹白鷺巾。",
            "難與松筠爭歲晚，也同葵藿趁時新。",
            "西風昨夜驚庭綠，滿院清香惱殺人。"
        ],
        "title": "玉簪花一名鷺鷥",
        "id": "d8f4c3f6-7e5a-4661-9090-c11a38d7d79f"
    },
    {
        "author": "尤袤",
        "paragraphs": [
            "西澗當年卜考槃，便於神武掛衣冠。",
            "後生無復知前輩，故老猶能說長官。",
            "三尺荒墳埋玉冷，百年壯節倚天寒。",
            "表章頼有羣賢力，誰把生芻奠酒盤。"
        ],
        "title": "劉屯田墓壯節亭",
        "id": "53e57987-d8e6-4eb3-a055-12608256cd76"
    },
    {
        "author": "尤袤",
        "paragraphs": [
            "犯寒出行遇，值此歲云除。",
            "剛風駕飈輪，送我游清都。",
            "華陽第八天，仙聖之所居。",
            "洞門劣容人，中寬如室廬。",
            "橫前大溪水，於焉限塵區。",
            "其右萬石林，錯落空翠圖。",
            "茅菴著深秀，細路緣崎嶇。",
            "幽泉見客喜，頗亦類逃虛。",
            "山深日易曛，捷徑趨元符。",
            "琳宮照金碧，天籟鳴笙竽。",
            "側睨白雲峰，前瞻赤沙湖。",
            "金壇聳百丈，陰洞通七途。",
            "俯視人間世，擾擾真蟲蛆。",
            "蚤以凡陋質，忝分赤城符。",
            "豈悟夙昔緣，復造神靈墟。",
            "平生夢寐處，恍若登華胥。",
            "歸來拜綠章，足力尚有餘。",
            "珍館十六所，安能徧遨娛。",
            "窮探恨不盡，大息仍踟躇。"
        ],
        "title": "庚子歲除前一日游茅山",
        "id": "11e4a90a-2dea-4136-8ab2-c1a694729a3a"
    },
    {
        "author": "尤袤",
        "paragraphs": [
            "清風不肯來，烈日不肯暮。",
            "平生山林下，散髮頗箕踞。",
            "一官走王事，三伏在道途。",
            "我非褦襶兒，亦爾困馳騖。",
            "居然戀俎豆，安得免羈馽。",
            "區區竟何營，汩汩此飄寓。",
            "淵明應笑人，有底不歸去。"
        ],
        "title": "大暑留召伯埭",
        "id": "d7ce767b-3c8a-43f1-bec8-f03a41353069"
    },
    {
        "author": "尤袤",
        "paragraphs": [
            "萬里江天杳靄，一村煙樹微茫。",
            "只欠孤篷聽雨，恍如身在瀟湘。"
        ],
        "title": "題米元暉瀟湘圖二首  其一",
        "id": "a10d354b-2c0d-4a6d-98dd-05070e8b54bb"
    },
    {
        "author": "尤袤",
        "paragraphs": [
            "淡淡晴山橫霧，茫茫遠水平沙。",
            "安得綠蓑青笠，往來泛宅浮家。"
        ],
        "title": "題米元暉瀟湘圖二首  其二",
        "id": "3d395d45-42aa-4717-87f8-6efb62a2a703"
    },
    {
        "author": "尤袤",
        "paragraphs": [
            "誰把機關引石泉，穿崖一溜響濺濺。",
            "爭如廬阜香爐頂，坐看銀河落九天。"
        ],
        "title": "題秋霜閣後山泉",
        "id": "b58a1c95-0e23-4027-af35-a03b16ed5f24"
    },
    {
        "author": "尤袤",
        "paragraphs": [
            "野色涵空闊，平蕪接渺瀰。",
            "江淮天設險，星斗地分維。",
            "喬木千年意，滄波萬古悲。",
            "老僧尤好事，見在索題詩。"
        ],
        "title": "重登斗野亭二首  其一",
        "id": "8fd66b3c-3918-49f3-895e-24378941e574"
    },
    {
        "author": "尤袤",
        "paragraphs": [
            "豪傑舊游處，此亭名亦俱。",
            "淒涼謝公堰，浩蕩董家湖。",
            "陳迹成興廢，遺篇今有無。",
            "登臨何限恨，搔首獨長吁。"
        ],
        "title": "重登斗野亭二首  其二",
        "id": "1d19f1d5-48f3-4a14-ab4b-21cc10c39129"
    },
    {
        "author": "尤袤",
        "paragraphs": [
            "杖藜同上最高峰，脚力雖窮興未窮。",
            "領略江山歸眼界，盡吞淮海入胸中。"
        ],
        "title": "浮遠堂二首  其一",
        "id": "8cdb8690-9b2d-4cf3-89f3-ebde08862443"
    },
    {
        "author": "尤袤",
        "paragraphs": [
            "我生家住浙江西，不見江山自是癡。",
            "浮遠堂前今日望，畫圖待我看潮時。"
        ],
        "title": "浮遠堂二首  其二",
        "id": "ac2e827d-badb-497a-ade4-d699cd4afc16"
    },
    {
        "author": "尤袤",
        "paragraphs": [
            "胸中襞積千般事，到得相逢一語無。"
        ],
        "title": "句  其一",
        "id": "6dda982a-5dd9-4023-afa5-fb9a4c9bad33"
    },
    {
        "author": "尤袤",
        "paragraphs": [
            "送客漸稀城漸遠，歸途應減兩三程。"
        ],
        "title": "句  其二",
        "id": "179f3c89-f2d6-4a87-ab07-60a04aa1c2f3"
    },
    {
        "author": "尤袤",
        "paragraphs": [
            "金馬玉堂慚我輩，青衫白髮念君遲。"
        ],
        "title": "句  其三",
        "id": "1c45273e-410e-42af-9881-a082543ab4e8"
    },
    {
        "author": "尤袤",
        "paragraphs": [
            "强學瞿曇金作面，只應恁怪老禪親。"
        ],
        "title": "句  其四",
        "id": "fdfe0086-d13a-476f-8a10-9f4d058b7447"
    },
    {
        "author": "尤袤",
        "paragraphs": [
            "千尺龍鱗蟠檜頂，一番蜩甲長蔬苗。"
        ],
        "title": "句  其五",
        "id": "a5390e2a-267f-4e34-8cb6-c99094e861e6"
    },
    {
        "author": "尤袤",
        "paragraphs": [
            "剩對風花吟柳絮，更將冰水瀹芎苗。"
        ],
        "title": "句  其六",
        "id": "755cfa16-f05f-4681-a1f0-214af9798f5f"
    },
    {
        "author": "尤袤",
        "paragraphs": [
            "萬室歡呼忘凍餒，一犁酥潤到根苗。"
        ],
        "title": "句  其七",
        "id": "0f901598-1928-4739-9fff-501912828096"
    },
    {
        "author": "尤袤",
        "paragraphs": [
            "寄語高人來問法，莫辭門外立齊腰。"
        ],
        "title": "句  其八",
        "id": "4d341db6-7ebc-4e73-be43-66fe01153c2a"
    },
    {
        "author": "尤袤",
        "paragraphs": [
            "前村酒美無錢換，怪底金龜不繫腰。"
        ],
        "title": "句  其九",
        "id": "e8136ab2-c12b-44fc-9a99-7653626208c8"
    },
    {
        "author": "尤袤",
        "paragraphs": [
            "寒窗莫怪吟聲苦，舉室長懸似細腰。"
        ],
        "title": "句  其一○",
        "id": "fc2967a1-0ae1-4985-bf48-22dbf8cc0f46"
    },
    {
        "author": "尤袤",
        "paragraphs": [
            "歸裝見說渾無物，添得新詩數百篇。"
        ],
        "title": "句  其一一",
        "id": "a19cedbb-0c02-4303-b1bc-dcb4a3f5d519"
    },
    {
        "author": "尤袤",
        "paragraphs": [
            "飽看七寶山頭月，慣聽三茅觀裏鐘。"
        ],
        "title": "句  其一二",
        "id": "239f66f7-d4e6-40ac-b5a5-df012bea63e8"
    },
    {
        "author": "尤袤",
        "paragraphs": [
            "詩題：拄杖首句：久矣相隨苦弟昆。"
        ],
        "title": "存目  其一",
        "id": "ee182ce5-e83f-43bc-ac6e-972bb7349ee7"
    },
    {
        "author": "尤袤",
        "paragraphs": [
            "詩題：送趙成都二首首句：蜀道當謀帥，不但元戎貴。"
        ],
        "title": "存目  其二",
        "id": "8494abcb-b9c4-4de3-854f-fd61ff45cf5a"
    },
    {
        "author": "宋孝宗",
        "paragraphs": [
            "昊穹垂祐福群生，凉德惟知監守成。",
            "禾黍三登占叶氣，簫韶九奏播歡聲。",
            "未央秋晚林塘靜，太液波閒殿閣明。",
            "嘉與臣鄰同燕樂，益修庶政答丕平。"
        ],
        "title": "九月二十二日晚秋曲宴",
        "id": "3d2e2ccd-32b0-49f5-8128-05851458b2af"
    },
    {
        "author": "宋孝宗",
        "paragraphs": [
            "屹然山立枕中流，彈壓東南二百州。",
            "狂虜來臨須破膽，何勞平地戰貔貅。"
        ],
        "title": "題金山",
        "id": "10174af9-a115-4517-b316-bb5c7301cca5"
    },
    {
        "author": "宋孝宗",
        "paragraphs": [
            "春風歸草木，曉日麗山河。",
            "物滯欣逢泰，時豐自此多。",
            "神州應未遠，當繼沛中歌。"
        ],
        "title": "新晴有感",
        "id": "1bf1e9bf-8f7d-4470-859d-4bd2e8fca758"
    },
    {
        "author": "宋孝宗",
        "paragraphs": [
            "雨聲亂秋聲，驅暑逾南海。",
            "凉月倍清輝，細雲變文彩。",
            "長空肅無限，遠山青不改。",
            "沉吟感素商，凄清鳴萬籟。",
            "平生雄武心，覽鏡朱顔在。",
            "豈惜常憂勤，規恢須廣大。"
        ],
        "title": "新秋雨過述懷",
        "id": "f2bd7a9e-f609-46d6-a95e-9808b41e10bf"
    },
    {
        "author": "宋孝宗",
        "paragraphs": [
            "草昧千齡旦，飈回九縣塵。",
            "皇天開我宋，丹極下真人。",
            "指顧山河定，歡呼曆數新。",
            "斷鼇重立極，更與物爲春。"
        ],
        "title": "高宗皇帝挽詞  其一",
        "id": "8df14c0f-1f79-4fd9-8360-db59a0f34749"
    },
    {
        "author": "宋孝宗",
        "paragraphs": [
            "赤伏興王業，巍巍四十年。",
            "佛狸方送死，天馬合爭先。",
            "自厭兵車會，親提造化權。",
            "此疆并爾界，恩德到淵泉。"
        ],
        "title": "高宗皇帝挽詞  其二",
        "id": "d97c4e5c-9105-40d4-af5c-2256aa4fdf3c"
    },
    {
        "author": "宋孝宗",
        "paragraphs": [
            "揖遜光堯德，重華愧有虞。",
            "居然將菲質，正爾紹皇圖。",
            "履燾兼君父，文明炤典印謨。",
            "大恩渾未報，血泪一時俱。"
        ],
        "title": "高宗皇帝挽詞  其三",
        "id": "84f04246-b6df-4b28-8ff6-311e17c4a59b"
    },
    {
        "author": "宋孝宗",
        "paragraphs": [
            "不謂神仙窟，今時異昔時。",
            "鼎湖龍去遠，社首鳳來遲。",
            "顧畢三年制，驚聞七月期。",
            "痛心思繼代，不忘有聲詩。"
        ],
        "title": "高宗皇帝挽詞  其四",
        "id": "fad58511-8b36-4263-8f8a-aa52f37f3a7e"
    },
    {
        "author": "宋孝宗",
        "paragraphs": [
            "夢斷堯千歲，神遊漢五陵。",
            "洛京元在望，禹穴且相仍。",
            "仗衛凄烟合，笳簫凍雨凝。",
            "漫磨千丈石，未是頌中興。"
        ],
        "title": "高宗皇帝挽詞  其五",
        "id": "5ca0e18f-63a2-4802-b335-e1919d23f33b"
    },
    {
        "author": "宋孝宗",
        "paragraphs": [
            "揖遜荷帝堯，寅恭五元禩。",
            "治道貴清靜，聖言有深旨。",
            "誰歌元首明，自得股肱喜。",
            "躋民期仁壽，距肯中道止。",
            "力農樂彼田，坐賈安於市。",
            "歲行閲豐登，國論銷委靡。",
            "予力初何能，濟濟頼多士。",
            "矧予有元老，中立而不倚。",
            "居東逾三年，不遠來千里。",
            "未遂赤松遊，輟誦青琅蘂。",
            "皓首持六經，日侍明光裏。",
            "翼乎鴻遇風，縱矣魚在水。",
            "儒行絕瑕疵，道心無塵滓。",
            "挺挺松柏姿，巉巉山岳峙。",
            "予惟日萬幾，至仁同一視。",
            "西成錫小宴，促坐才尺咫。",
            "湛露愧歌周，置酒非封齒。",
            "歸美見新詩，如卿能有幾。",
            "眷言澄碧行，勝賞得迂趾。",
            "亦屢引公卿，對此談政理。",
            "虛心欲受人，忠言資逆耳。",
            "朕瘠天下肥，至樂無易此。",
            "頗念文武疆，六合尚殊軌。",
            "東都會諸侯，宣王昔於是。",
            "期爾罄嘉謀，使我勳業起。",
            "勿以方燕頤，所書聊復爾。",
            "巵酒正須釂，話言未能已。",
            "都護萬年觴，何當至庭戺。",
            "文章藉老手，直筆中興紀。",
            "載嘉矍鑠翁，焉得辭骫骳。"
        ],
        "title": "和史浩曲宴澄碧殿詩",
        "id": "173dedc6-9544-4f4e-b0d3-ea1d4f85e012"
    },
    {
        "author": "宋孝宗",
        "paragraphs": [
            "春郊柔綠遍桑麻，小駐芳園覽物華。",
            "應信吾心非暇逸，頓回晴意絕咨嗟。",
            "每思富庶將同樂，敢務游畋漫自誇。",
            "不似華清當日事，五家車騎爛如花。"
        ],
        "title": "比幸玉津園縱觀春事適霽色可喜待制洪邁有詩因同其韻",
        "id": "1bb08bf7-59a8-4a12-99d8-3a2f5c474af8"
    },
    {
        "author": "宋孝宗",
        "paragraphs": [
            "一德如公豈合閑，聊分西面欲憂寬。",
            "不辭論道虛台席，暫假宣威築將壇。",
            "風教已興三蜀靜，干戈載戢萬方安。",
            "歸來尚想終霖雨，未許鄉人衣錦看。"
        ],
        "title": "送虞丞相撫蜀",
        "id": "751eb23f-461f-494d-8c72-885bb34dfa94"
    },
    {
        "author": "宋孝宗",
        "paragraphs": [
            "職事煩填委，文墨分消散。",
            "馳翰未暇食，日昃不知晏。",
            "沈迷簿書領，回回自昏亂。",
            "釋此出西城，登高且遊觀。",
            "方塘含白水，中有鳬與雁。",
            "安得肅肅羽，從爾游波瀾。"
        ],
        "title": "賜趙士忠二首  其一",
        "id": "5e55674d-a078-4960-b9a8-2408e0a5da3c"
    },
    {
        "author": "宋孝宗",
        "paragraphs": [
            "志士惜日短，愁人知夜長。",
            "攝衣步前庭，仰觀南雁翔。",
            "淳景隨形運，流響歸空房。",
            "清風何飄飄，微月出西方。",
            "繁星依青天，列宿自成行。",
            "蟬鳴高樹間，野鳥號東廂。",
            "纖雲時髣髴，渥露沾我裳。",
            "良時無停景，北斗忽低昂。",
            "常恐寒節至，凝氣結爲霜。",
            "落葉隨風摧，一絕如流光。"
        ],
        "title": "賜趙士忠二首  其二",
        "id": "7314c0f0-8a46-44ab-96f3-e3cc51cc77e7"
    },
    {
        "author": "宋孝宗",
        "paragraphs": [
            "碧玉枝柯柑橘林，開花結子未成金。",
            "何當爛熟經霜露，更約提壺一訪尋。"
        ],
        "title": "柑橘",
        "id": "1526da28-123f-4209-a3e9-be2185c61a38"
    },
    {
        "author": "宋孝宗",
        "paragraphs": [
            "秀色環亭擁霽霞，修筠冰艷數枝斜。",
            "東君欲奉天顔喜，故遣融和放早花。"
        ],
        "title": "潛邸恭和御製凈明院梅巖詩",
        "id": "681932c9-2427-417b-9809-b68d8009b501"
    },
    {
        "author": "宋孝宗",
        "paragraphs": [
            "大暑流金石，寒風結凍雲。",
            "梅花香度遠，自有一枝春。"
        ],
        "title": "賜靈隠住持德光",
        "id": "16dbc101-bf06-4357-ab64-49936544501e"
    },
    {
        "author": "宋孝宗",
        "paragraphs": [
            "欲言心佛難分別，俱是精微無礙通。",
            "跳出千重縛不住，天涯海角任西風。"
        ],
        "title": "又賜頌",
        "id": "ee8d713b-07b6-4598-8665-7b9a379aa8c1"
    },
    {
        "author": "宋孝宗",
        "paragraphs": [
            "古寺春山青更妍，長松修竹翠含煙。",
            "汲泉擬欲增茶興，暫就僧房借榻眠。"
        ],
        "title": "賜圓覺寺僧德信  其一",
        "id": "d384b685-d546-474a-ab7f-8e32495541ad"
    },
    {
        "author": "宋孝宗",
        "paragraphs": [
            "坐久方知春晝長，靜中心地自清凉。",
            "人人圓覺何曾覺，但見塵勞盡日狂。"
        ],
        "title": "賜圓覺寺僧德信  其二",
        "id": "876b0097-1d54-40fa-9acb-6d71a6e63ce8"
    },
    {
        "author": "宋孝宗",
        "paragraphs": [
            "山中秀色何佳哉，一峯獨立名飛來。",
            "參差翠麓儼如畫，石骨蒼潤神所開。",
            "忽開彷像來宮囿，指顧已驚成列岫。",
            "規模絕似靈隠前，面勢恍疑天竺後。",
            "孰云人力非自然，千巖萬壑藏雲烟。",
            "上有崢嶸倚空之翠嶺，下有潺湲漱玉之飛泉。",
            "一堂虛敞臨清沼，密蔭交加森羽葆。",
            "山頭草木四時春，閲盡歲寒人不老。",
            "聖心仁智情幽閒，壺中天地非人間。",
            "蓬萊方丈渺空闊，豈若坐對三神山。",
            "日長雅趣超塵俗，散步逍遥快心目。",
            "山光水色無盡時，長將挹向杯中淥。"
        ],
        "title": "冷泉堂",
        "id": "f0df51a0-466b-40a3-97a3-ebee47b3f6c6"
    },
    {
        "author": "宋孝宗",
        "paragraphs": [
            "道人手種幾生前，鶴骨龍姿尚宛然。",
            "雙榦一先神物化，九朝三見太平年。",
            "忽驚華構依岩出，乞與佳名到處傳。",
            "此柏未枯君記取，灰心聊伴小乘禪。"
        ],
        "title": "西太乙宮陳朝檜",
        "id": "9a6af763-afee-4db5-9dfb-d5b0277515de"
    },
    {
        "author": "宋孝宗",
        "paragraphs": [
            "一天秋色破寒煙，別籞連隄壓巨川。",
            "欣見歲功成萬寶，因行射禮命群賢。",
            "騰騰喜氣隨飛羽，嫋嫋凄風入控弦。",
            "文武從來資並用，酒餘端有侍臣篇。"
        ],
        "title": "遊玉津園賜皇太子以下官",
        "id": "eb27209d-b1c5-42f5-a2fa-443ab1806de0"
    },
    {
        "author": "宋孝宗",
        "paragraphs": [
            "犖确奔流瀉玉虹，凜然雲幹擬蟠空。",
            "紅塵車馬稠如織，夢入蒼煙萬壑風。"
        ],
        "title": "俞延禧進古澗松以詩賜之",
        "id": "7ed616b1-7bfc-41c7-925b-122d547ea04d"
    },
    {
        "author": "宋孝宗",
        "paragraphs": [
            "玉軸牙籤煥寶章，簪紳侍列映秋光。",
            "宴開芳閣儒風盛，坐對蓬山逸興長。",
            "稽古右文慚菲德，禮賢下士法前王。",
            "欲臻至治觀熙洽，更罄嘉謀爲贊襄。"
        ],
        "title": "秋日臨幸祕書省因成近體詩一首賜丞相史浩以下",
        "id": "e9b4c1fb-3405-4cc3-81a8-bd31c96e955e"
    },
    {
        "author": "宋孝宗",
        "paragraphs": [
            "今夜調琴忽有情，欲彈惆悵憶崔卿。",
            "何人解愛中徽上，秋思頭邊八九聲。"
        ],
        "title": "題周文矩合樂士女圖",
        "id": "80ab7692-cadc-4b9f-9abc-120b8bf199ec"
    },
    {
        "author": "宋孝宗",
        "paragraphs": [
            "融融風日雜花開，一雨凋殘滿綠苔。",
            "倘有紅粧來拾翠，無端蝴蝶鬭飛來。"
        ],
        "title": "題刁光胤畫冊 雙飛蛺蝶圖",
        "id": "212886bf-930a-408d-9c58-8a18cfcd65a1"
    },
    {
        "author": "宋孝宗",
        "paragraphs": [
            "霜風不動節毛塵，同沐中原水草春。",
            "蘇武還朝典屬國，一時高爵豈庸人。"
        ],
        "title": "題刁光胤畫冊 五羊圖",
        "id": "88854d81-61a6-41d4-b0d8-37224bb5ee80"
    },
    {
        "author": "宋孝宗",
        "paragraphs": [
            "中央正色殊堪重，况復丹心向太陽。",
            "可信化工深意在，只教此本染宮黄。"
        ],
        "title": "題刁光胤畫冊 葵石圖",
        "id": "b6512c76-cb42-4b8b-aecf-914f91f74186"
    },
    {
        "author": "宋孝宗",
        "paragraphs": [
            "夢中衣褐定何祥，明眎由來世澤長。",
            "誰擬前身是韓子，爲他毛穎著文章。"
        ],
        "title": "題刁光胤畫冊 雪松圖",
        "id": "1c52109e-b869-4b2b-84c5-de7c16069c0e"
    },
    {
        "author": "宋孝宗",
        "paragraphs": [
            "賦得閒情思獨工，想携巵酒對芳叢。",
            "鉛華不爲春爭艷，留得先生醉頰紅。"
        ],
        "title": "題刁光胤畫冊 竹菊圖",
        "id": "4982c1e2-8cd7-43d4-9ffe-cfea69cad98a"
    },
    {
        "author": "宋孝宗",
        "paragraphs": [
            "白澤形容玉兔毛，紛紛鼠輩命難逃。",
            "後村詩與涪翁詠，未及崔公一議高。"
        ],
        "title": "題刁光胤畫冊 蜂蝶戲貓圖",
        "id": "13e77998-aaaf-4ee5-bae5-7bc1a5038a5b"
    },
    {
        "author": "宋孝宗",
        "paragraphs": [
            "一枝殘雪照山城，春意原非復後生。",
            "羞把紅顔媚兒女，梅兄知我歲寒情。"
        ],
        "title": "題刁光胤畫冊 雪裏山茶圖",
        "id": "01c359b9-6525-44eb-93d1-c3a1d04c77b7"
    },
    {
        "author": "宋孝宗",
        "paragraphs": [
            "秋雨池塘透晚凉，蜻蜓飛處白蘋香。",
            "江南風景堪圖畫，怪得先生一□長。"
        ],
        "title": "題刁光胤畫冊 江南風景圖",
        "id": "22b5649c-66ae-4463-8cf3-595516f129e1"
    },
    {
        "author": "宋孝宗",
        "paragraphs": [
            "黄冠翠帔玉爲姿，何處春風一見之。",
            "未到湘江清絕地，試看山谷老人詩。"
        ],
        "title": "題刁光胤畫冊 雪景水仙圖",
        "id": "55450454-9b25-4f7e-a20c-311811b9f79f"
    },
    {
        "author": "宋孝宗",
        "paragraphs": [
            "託根不與鞠爲雙，歷盡霜風未肯降。",
            "本自無心那有怨，年年清艷照秋江。"
        ],
        "title": "題刁光胤畫冊 芙蓉泉石圖",
        "id": "edc55a55-8b3c-48fd-87c1-e0e8427be33b"
    },
    {
        "author": "宋孝宗",
        "paragraphs": [
            "仙鵝飛去是何年，靈蹟猶存古嶺邊。",
            "藤老龍蟠疑護法，山幽禽語是逃禪。",
            "手攀古木身忘倦，口吸香泉骨欲仙。",
            "鄰叟不知唐世遠，猶言謝母舊因緣。"
        ],
        "title": "題皇雩山圖",
        "id": "26da87bc-a79e-420d-a110-2d6129e7902a"
    },
    {
        "author": "宋孝宗",
        "paragraphs": [
            "鹿入深宮花解愁，牛登高鼎餗傷休。",
            "當時若聽履霜語，豈到峩嵋山盡頭。"
        ],
        "title": "題張曲江像",
        "id": "be3c73f1-b285-4a36-bb8b-76884c785fdf"
    },
    {
        "author": "宋孝宗",
        "paragraphs": [
            "閭閻多勃鬰，有愧此閒身。"
        ],
        "title": "句  其一",
        "id": "a675badc-b0e6-4931-a0d0-10db0b15fb22"
    },
    {
        "author": "宋孝宗",
        "paragraphs": [
            "稱此一天風月好，橘香酒熟待君來。"
        ],
        "title": "句  其二",
        "id": "8c897b17-9054-472c-86e4-0261b48f5083"
    },
    {
        "author": "宋孝宗",
        "paragraphs": [
            "富貴必從勤苦得，男兒須讀五車書。"
        ],
        "title": "句  其三",
        "id": "70cc3bda-dd34-452c-ba32-6b27c769b761"
    },
    {
        "author": "鹿何",
        "paragraphs": [
            "雞渡已符當日讖，龍溪仍見此時祥。"
        ],
        "title": "句",
        "id": "04c28cb4-21b2-4421-9e2d-ded17a3a5109"
    },
    {
        "author": "朱道人",
        "paragraphs": [
            "我是殺心漢，從來無侶伴。",
            "塵土不沾身，坐地教人看。"
        ],
        "title": "臨終頌",
        "id": "acd8bacd-d2b8-47b4-9db6-9885c4a997f7"
    },
    {
        "author": "胡元質",
        "paragraphs": [
            "子胥今日委東流，吳國明朝亦古丘。",
            "大笑夫差諸將相，更無人解守蘇州。"
        ],
        "title": "吳江懷古",
        "id": "ac9760cd-0b59-44be-b5cd-b4d13cbbd046"
    },
    {
        "author": "王明清",
        "paragraphs": [
            "凄凉寶鈿初分際，愁絕清光欲破時。",
            "留與人間作佳話，綠窗瓊戶老蛛絲。"
        ],
        "tags": [
            "西湖"
        ],
        "title": "紹興乙卯張安國爲右史明清與仲信兄梁舉善郭世禎李大正李泳多館於安國家春日諸友同遊西湖至普安寺於窗間得玉釵半股青蚨半文想是遊人歡洽所分偶遺之者各賦詩以紀其事",
        "id": "d8689c51-735a-4119-899d-053f1d54871d"
    },
    {
        "author": "黄遹",
        "paragraphs": [
            "閑將綠綺弄清音，招得青山作故人。",
            "烟靄謾呈千樣巧，松篁長貢四時新。"
        ],
        "title": "武夷山",
        "id": "0519db79-845c-4824-b189-5a0572ab9889"
    },
    {
        "author": "黄遹",
        "paragraphs": [
            "幸然閉閣文書靜，何必銜杯笑語頻。",
            "只把悠然無限意，散爲和氣萬家春。"
        ],
        "title": "南山堂",
        "id": "27a78a93-473c-44b9-a9f0-5e7172da97e1"
    },
    {
        "author": "葉抑",
        "paragraphs": [
            "亂山蒼蒼溪曲盤，烟林漠漠風生寒。",
            "地幽景絕豈易到，中隠蕭寺環峯巒。",
            "山僧淳樸寺亦古，築室爲堂蔽風雨。",
            "深靜豈與衆緣同，萬法不傳歸妙處。",
            "堂前流水自涓涓，屋外松篁不計年。",
            "衲子一念俱已盡，不數歲月明晦遷。",
            "我來茲堂息塵慮，終日忘形得深趣。",
            "明朝韁鎖西復東，謾寫微言題所寓。"
        ],
        "title": "深靜堂",
        "id": "93d3a846-2884-42a0-9794-3a3e04c91853"
    },
    {
        "author": "葉抑",
        "paragraphs": [
            "蕭蕭籜龍蒼且綠，直節凌雲長叢玉。",
            "高標自是絕塵埃，便使人間無點俗。"
        ],
        "title": "綠筠軒",
        "id": "75eefcb6-0c0a-402e-bbbf-c17eb9cd1332"
    },
    {
        "author": "陳伯强",
        "paragraphs": [
            "昌國古要區，人物屹相望。",
            "功名刻高崖，粟帛賜滿箱。"
        ],
        "title": "昌州  其一",
        "id": "37bcc519-9648-495b-a132-37895c5bbab2"
    },
    {
        "author": "陳伯强",
        "paragraphs": [
            "東郊地軟橋路平，留得皇祐詩家名。",
            "粟帛之賜豈數有，花柳向人空復情。"
        ],
        "title": "昌州  其二",
        "id": "0ad78dbd-6ae3-48ff-b00d-d2b805c2461a"
    },
    {
        "author": "陳伯强",
        "paragraphs": [
            "丈人論行輩，高出五嶽列。"
        ],
        "title": "句",
        "id": "d8853f35-b446-426d-95bb-79065f438e4c"
    },
    {
        "author": "閻蒼舒",
        "paragraphs": [
            "極目平淮渺莽間，翠巒特地起煙鬟。",
            "要渠天下無雙手，題作東南第一山。"
        ],
        "title": "第一山",
        "id": "f8fb0149-c942-4223-9568-ea9cf68d09da"
    },
    {
        "author": "閻蒼舒",
        "paragraphs": [
            "褒城之山劃天罅，中有深谷春水生。",
            "漢家興王啟鴻業，蕭相治國留英聲。"
        ],
        "title": "興元",
        "id": "bdc878b2-50db-48ba-be27-3b70e87853ef"
    },
    {
        "author": "閻蒼舒",
        "paragraphs": [
            "雲南之陰大江東，二水奔騰如海衝。",
            "誰能具此壯觀眼，南定樓中今卧龍。"
        ],
        "title": "海觀",
        "id": "7f1be1a6-7e31-4a2d-aab7-67e9988fe3bb"
    },
    {
        "author": "閻蒼舒",
        "paragraphs": [
            "百牢關下幾夔州，坐鎮休餘只倚樓。",
            "赤甲白鹽齊意氣，綸巾羽扇獨風流。",
            "夜間警柝拋金鎖，春樂熙臺醉玉舟。",
            "化國舒長公事少，眼中萬象固神搜。"
        ],
        "title": "登制勝樓次韻",
        "id": "ede46775-0676-4ad7-ad44-47533f62e677"
    },
    {
        "author": "閻蒼舒",
        "paragraphs": [
            "東南形勝惟揚州，介江負淮作襟喉。",
            "有國以來幾百戰，弔古千載空悠悠。",
            "哀哉荒主與蕩子，鈍盡鐵劍崇倡優。",
            "迷樓九曲爛如畫，珠簾十里半上鉤。",
            "當年二十四橋月，曾照三十六宮秋。",
            "平山堂上一長嘆，但有衰草埋荒丘。",
            "歐仙蘇仙不可喚，江南江北無風流。",
            "何人復誦廣陵散，黯然悲恨不可收。",
            "只今英主正用武，增五萬竈屯貔貅。",
            "金城堅築壯營壘，綺段細錯良田疇。",
            "神謨廟算萬全舉，天時既至須人謀。",
            "將軍山西名將種，家聲直到青海頭。",
            "男兒有死必報國，正當爲上分此憂。",
            "勉旃速辦古人事，貂蟬本自出兜鍪。"
        ],
        "title": "贈郡帥郭侯",
        "id": "3a0355ae-b805-4de4-ad5b-fdd21d5603c1"
    },
    {
        "author": "施晉卿",
        "paragraphs": [
            "郊原宿雨餘，雪重雲垂野。",
            "春信初動摇，欲往豈無駕。",
            "使君早著鞭，問路逢耕者。",
            "深尋烟雨村，共作詩酒社。",
            "庭荒六老樹，氣象自儼雅。",
            "一笑呼酒來，大盆注老瓦。",
            "最後看枯株，何意當大厦。",
            "夭矯待風雲，有年天寶假。",
            "須知羹鼎調，嘉寶係用舍。",
            "我欲壽使君，罇罍更傾瀉。",
            "明朝得楚騷，健甚無屈賈。",
            "君今有錫環，詔落九天下。",
            "蜀江雪浪來，棹趁船人把。",
            "留滯以諸生，斯文要陶冶。",
            "惟應郢中歌，倡絕和自寡。",
            "更聞督熊兒，夜賦燭餘灺。",
            "它年看無雙，聲譽出江夏。",
            "却笑昌黎公，阿買字能寫。"
        ],
        "title": "梅林分韵賦詩得下字",
        "id": "4def7a6d-feb4-4b5d-9a59-852bc9630bf5"
    },
    {
        "author": "鄧朴",
        "paragraphs": [
            "悶悶之暑不可耐，走馬來尋靈跡怪。",
            "山深樹老龍屈蟠，洞闊雲寒鼠飛敗。",
            "嶄然角立九關鎖，勢鑠晴空生險隘。",
            "流泉奔蕩一聲雷，倒擘懸崖舞澎湃。",
            "上巖拖下水晶簾，下巖擊碎瑠瓈派。",
            "天風吹作六月寒，辟易精神心膽快。",
            "宜搜得此天下奇，恍然坐我神仙界。",
            "雖與金樽映翠杓，亦有山肴供晚嘬。",
            "解衣磅礴舞翠閣，筆端寫作詩中畫。"
        ],
        "title": "舫齋",
        "id": "00fe019b-80ce-436c-895a-8a070778b749"
    },
    {
        "author": "王益",
        "paragraphs": [
            "靈谷神仙宅，言歸肆目新。",
            "山光遠如畫，秋色老於人。",
            "世俗棋爭劫，人心海變塵。",
            "功成思范蠡，湖上一閑身。"
        ],
        "title": "靈谷山",
        "id": "7a5acefb-7445-4d75-ae01-401422fbbdc1"
    },
    {
        "author": "顔度",
        "paragraphs": [
            "三年官事渾無補，一片丹心徹底真。",
            "更有靈康是知己，新泉爲我現津津。"
        ],
        "title": "題康濟泉",
        "id": "8cfe0a86-769c-481c-b35a-f0f099341474"
    },
    {
        "author": "顔度",
        "paragraphs": [
            "至節家家講物儀，迎來送去費心機。",
            "脚錢盡處渾閒事，原物多時却再歸。"
        ],
        "title": "冬至",
        "id": "48fbeec8-352a-4a12-ae41-14e5eeac8f0c"
    },
    {
        "author": "顔度",
        "paragraphs": [
            "前輩高標說與誰，孤峯頂上路途迷。",
            "如今一向隨流去，逐隊成羣步步低。"
        ],
        "title": "呈左律師",
        "id": "466a4b38-dda5-4402-9dde-dd8ed13f75a8"
    },
    {
        "author": "鄭汝諧",
        "paragraphs": [
            "忍恥包羞事北庭，奚奴得意管逢迎。",
            "燕山有石無人勒，却向都梁記姓名。"
        ],
        "title": "題盱眙第一山",
        "id": "8f88c86c-05b8-4335-bd62-f4e3a32c70c7"
    },
    {
        "author": "鄭汝諧",
        "paragraphs": [
            "徜徉水南寺，青山在指顧。",
            "山中八洞列，天巧于此覷。",
            "誰謂寶方小，方是洞天數。"
        ],
        "title": "水南寺",
        "id": "cf775c92-3aca-43da-adaa-aab1ac04987e"
    },
    {
        "author": "鄭汝諧",
        "paragraphs": [
            "每移征棹並雲根，便覺幽懷謝世喧。",
            "皓色飛來天際雪，紅塵不到水邊門。",
            "破荒康樂名猶在，紀勝元章字不存。",
            "但有好山容老子，何須更訪武陵源。"
        ],
        "title": "題石門洞",
        "id": "be4716a0-cb1a-47b6-b1b8-56d3fbf0c110"
    },
    {
        "author": "張宋卿",
        "paragraphs": [
            "當年南澗弄泉流，妄起功名分外求。",
            "羣玉峯頭今倦立，却煩清夢到羅浮。"
        ],
        "title": "憶羅浮寄曾元功二首  其一",
        "id": "5e5cc177-5e13-412d-8cd4-0a3f279f2930"
    },
    {
        "author": "張宋卿",
        "paragraphs": [
            "春樹江雲我所思，平生臭味不差池。",
            "如何驛使行千里，不把梅花寄一枝。"
        ],
        "title": "憶羅浮寄曾元功二首  其二",
        "id": "77cc55f6-a249-4d89-b268-559732f8d4c5"
    },
    {
        "author": "張宋卿",
        "paragraphs": [
            "一派銀河木杪飛，碧雲飛處彩虹垂。",
            "免教靈鵲長填石，來看天孫出嫁時。"
        ],
        "title": "天漢橋",
        "id": "0f24ede7-15a7-4fd5-9a40-46750a658b23"
    },
    {
        "author": "吳己正",
        "paragraphs": [
            "舉頭不忍看王十，回首猶欣見李三。"
        ],
        "title": "句",
        "id": "441fde98-d8d9-4d39-9b12-385563874927"
    },
    {
        "author": "梁介",
        "paragraphs": [
            "法{澽刂}瘴癘鄉，六月旱爍石。",
            "榆柳秋不枯，蛇虺冬不蟄。",
            "長橋坐清虛，足以度朝夕。",
            "汲井埋深盆，芙蕖間紅白。",
            "幽香自氳氛，南薰爲披拂。",
            "雖無十丈花，有藕亦如蜜。"
        ],
        "title": "芙蓉橋",
        "id": "aaf1ba2c-c410-4e41-82c6-fa05a77edb37"
    },
    {
        "author": "梁介",
        "paragraphs": [
            "堂堂百尺樓，製作極華麗。",
            "山圍與水遶，秀色相嫵媚。",
            "上無狐鼠窺，下有魚龍畏。",
            "賓友升清虛，夷落聳瞻視。",
            "南陲粗安堵，北鄙方舉燧。",
            "倚樓獨何爲，尚下憂國淚。"
        ],
        "title": "南定樓",
        "id": "695a35f3-077a-4667-98a7-8a196e1a30cf"
    },
    {
        "author": "梁介",
        "paragraphs": [
            "驚濤渺半空，怒勢突千里。",
            "此豈水性哉，物有激之耳。",
            "方塘尋丈間，一泓清且泚。",
            "鏡面燭須眉，水壑絕塵滓。",
            "道人修浄觀，此心如此水。",
            "不從苦海中，更放波瀾起。"
        ],
        "title": "止水亭",
        "id": "02e8d5a8-27bb-497b-9741-25c08c59b22c"
    },
    {
        "author": "梁介",
        "paragraphs": [
            "是邦無征科，爲吏不勞力。",
            "今年到官初，牒訴頗紛集。",
            "大家張空簿，小家稱倍息。",
            "棄責爾未能，義取猶可給。",
            "風曉便革心，老我多暇日。",
            "夢回黯空庭，小憩華胥國。"
        ],
        "title": "整暇堂",
        "id": "d0e98a2c-8acd-40a7-b3d6-fb683d2957ff"
    },
    {
        "author": "梁介",
        "paragraphs": [
            "籌邊無它長，幸此歲有秋。",
            "吏無打門宣，民無失業憂。",
            "史君來此邦，不但肉食謀。",
            "有言天命之，爲汝消窮愁。",
            "夷蜑及生齒，各異風馬牛。",
            "一醉堂上罇，莫運機與籌。"
        ],
        "title": "籌邊堂",
        "id": "da9f9a12-da28-49b7-a9b7-3156cd469f4d"
    },
    {
        "author": "梁介",
        "paragraphs": [
            "五馬携壺上卧龍，四夔聯騎與游從。",
            "山中古柏歲寒色，應爲清流作意濃。"
        ],
        "title": "登卧龍山送酒",
        "id": "e32efbde-5446-4fac-833e-6c23246fd016"
    },
    {
        "author": "沈清臣",
        "paragraphs": [
            "松篁十里綠成谿，短短籃輿入翠微。",
            "回首青山已成迹，隴頭猶見白雲飛。"
        ],
        "title": "遊道場山",
        "id": "4779742d-7054-4f09-ae1f-b3984a2e2b9d"
    },
    {
        "author": "沈清臣",
        "paragraphs": [
            "桐廬之山屹如址，桐江之水清見底。",
            "間關萬里却歸來，依舊此山如此水。",
            "子陵一節壽漢脈，名與高山俱不死。",
            "惜無陋巷爲邦學，禮樂不聞古人耳。"
        ],
        "title": "嚴灘懷古",
        "id": "91b6db16-566e-474a-ae10-7a721803f673"
    },
    {
        "author": "沈清臣",
        "paragraphs": [
            "亭近城隈瞰古塘，數行官柳間羣芳。",
            "沿隄草色連雲色，隔岸山光映水光。",
            "竹影日篩華徑邃，桂花風暢畫橋香。",
            "他年木拱垂陰合，還有邦人戒剪棠。"
        ],
        "title": "浣花亭",
        "id": "14a0f868-1477-46e2-9e6e-73c6ff437066"
    },
    {
        "author": "李遠",
        "paragraphs": [
            "柯亭之椽不復得，蘄州黄竹今尚存。",
            "蒼崖翠壁産脩榦，千頃蕭索烟雲昏。",
            "羌人眼力發天巧，長笛裁成鳳膺飽。",
            "老龍餘響出空星，欲噴炎天作秋曉。",
            "西湖夜寂涼風生，山頭一鉤新月明。",
            "商聲悽悲羽聲壯，行子忽忽難爲情。",
            "時無綠珠清音激皓齒，野王臨風三弄亦已矣。",
            "唯有愁端無古今，舉刀不斷東流水。",
            "深閨蘭燈照空牀，笛聲不如離恨長。",
            "曲終人散一惆悵，回首江山非故鄉。",
            "萬事浮雲過寥廓，且醉盃中琥珀薄。",
            "君不見玉管橫吹黄鶴樓，江城五月梅花落。"
        ],
        "tags": [
            "西湖"
        ],
        "title": "僕久客錢塘有吹笛月下者同旅聞之淒然皆有歸思屬令賦之",
        "id": "2cc3e42c-b89a-45bd-921a-c8c62506aafe"
    },
    {
        "author": "李遠",
        "paragraphs": [
            "玉座烟銷硯水清，龍髯不動彩毫輕。",
            "乍分隆準山河秀，初點重瞳日月明。",
            "宮女卷簾皆暗認，侍臣開殿盡遥驚。",
            "六朝天下應無敵，始覺僧繇浪得名。"
        ],
        "title": "贈寫御真李長史",
        "id": "f868f2c0-c050-4d7b-a08d-9c9ac824caae"
    },
    {
        "author": "李遠",
        "paragraphs": [
            "秋風吹却九皋禽，一片閒雲萬里心。",
            "碧落有情應悵望，青天無路可追尋。",
            "來時白雪翎猶短，去日丹砂頂漸深。",
            "華表柱頭留語後，不知消息到如今。"
        ],
        "title": "失鶴",
        "id": "9e11d668-330b-4181-afe7-3898f79ddfcd"
    },
    {
        "author": "李遠",
        "paragraphs": [
            "鱗細粉光鮮，開書亂眼前。",
            "透窗疑漏網，落硯似流泉。",
            "潛穴河淵內，吞鈎乙字邊。",
            "莫言鬐鬣小，食盡白蘋篇。"
        ],
        "tags": [
            "咏物诗",
            "写鱼",
            "咏物"
        ],
        "title": "詠壁魚",
        "id": "61f80b17-4d0c-4ae4-9526-90753c7eac25"
    },
    {
        "author": "李遠",
        "paragraphs": [
            "長日惟消一局棋。"
        ],
        "title": "句  其一",
        "id": "bea7c686-4586-45e6-a8e5-56b96194dd03"
    },
    {
        "author": "李遠",
        "paragraphs": [
            "紅壓驛邊樓。"
        ],
        "title": "句  其二",
        "id": "5ab59998-21be-4d2a-b1c9-14e1cc5e030f"
    },
    {
        "author": "李遠",
        "paragraphs": [
            "釵斜穿綵燕，羅薄剪春蟲。"
        ],
        "title": "句  其三",
        "id": "fc04c95e-1d2c-4803-aa64-4d7786c16e11"
    },
    {
        "author": "李明",
        "paragraphs": [
            "禪林晝靜寶坊新，花木陰深別樣春。",
            "不是紅塵飛不到，只因無處著紅塵。"
        ],
        "title": "遊樵嵐",
        "id": "9ad2ad34-6229-4695-989f-a9d445eec682"
    },
    {
        "author": "柯岳",
        "paragraphs": [
            "春風桃李絳帳，朝日苜蓿空盤。",
            "王公不志溫飽，鄭老豈爲饑寒。"
        ],
        "title": "贈賈司教",
        "id": "cba33b0d-cb68-44e8-abaf-a62ebff8f564"
    },
    {
        "author": "姚愈",
        "paragraphs": [
            "浮圖插雲表，列嶂環古剎。",
            "平湖眇澄波，萬態天光發。",
            "我來陟層巔，秀氣助毫末。",
            "扁舟返明月，萬頃玻璃滑。"
        ],
        "title": "寶巖寺",
        "id": "50264571-f064-4684-9c1a-e25a5f0bb897"
    },
    {
        "author": "姚愈",
        "paragraphs": [
            "勁節摩雲歲月深，冰霜不改舊時陰。",
            "靜浮香篆度幽徑，冷滴翠光生茂林。",
            "明月滿窗橫好墨，清風入指接黄金。",
            "箇中領取西方意，夢落人間何處尋。"
        ],
        "title": "浄土院",
        "id": "524ef586-6168-4b4c-9b50-5061edc8b148"
    },
    {
        "author": "樊漢炳",
        "paragraphs": [
            "天仙下寓人間世，愛欲都忘只愛山。",
            "更向馮仙問陳跡，煙蘿深處勇躋攀。"
        ],
        "title": "漢炳丹山晚進知學以來嘗於文字中敬識先生矣試吏赤水偶逢先生經由爲龍多少駐行旆出三詩以賁之漢炳不揆荒拙勉繼嚴韻  其一",
        "id": "717a6d5a-9652-4a6c-bedd-72ad8f04d302"
    },
    {
        "author": "樊漢炳",
        "paragraphs": [
            "此山勝處非人境，長有烟雲撥不開。",
            "信是天公慳絕勝，晴曦端爲使君來。"
        ],
        "title": "漢炳丹山晚進知學以來嘗於文字中敬識先生矣試吏赤水偶逢先生經由爲龍多少駐行旆出三詩以賁之漢炳不揆荒拙勉繼嚴韻  其二",
        "id": "e1741c99-66eb-4977-bede-07cbd4a47f69"
    },
    {
        "author": "樊漢炳",
        "paragraphs": [
            "披露已諧平日志，開雲須信大賢能。",
            "只餘天道終堪倚，不問人間愛與憎。"
        ],
        "title": "漢炳丹山晚進知學以來嘗於文字中敬識先生矣試吏赤水偶逢先生經由爲龍多少駐行旆出三詩以賁之漢炳不揆荒拙勉繼嚴韻  其三",
        "id": "8aee2949-33cd-491c-aecd-8ce35b3ea8f0"
    },
    {
        "author": "黄文度",
        "paragraphs": [
            "白藕花前一信風，颯然吹雨到梧桐。",
            "可憐一段淒涼意，併入西窗客夢中。"
        ],
        "title": "白藕",
        "id": "3c6719db-e559-4da5-98d8-080cd402ee73"
    },
    {
        "author": "黄維之",
        "paragraphs": [
            "天祐熙朝世産賢，承平舊事並今傳。",
            "萊公少避中元日，潞國同生丙午年。",
            "翰墨獨傳千古祕，聲名倔在二公先。",
            "功成野服平原去，要伴靈龜巢碧蓮。"
        ],
        "title": "壽益垣丙午中元日生",
        "id": "96e776dc-1d9c-4d63-ba61-05ec4f0fd222"
    },
    {
        "author": "黄維之",
        "paragraphs": [
            "九日溪頭携酒去，萬安橋上折花歸。"
        ],
        "title": "句",
        "id": "7b55e23b-ff45-4ba1-8534-cb84473a62e2"
    },
    {
        "author": "熊克",
        "paragraphs": [
            "雪漬冰濡土脈肥，趁時舉趾莫教違。",
            "荷蓑早合衝煙去，負耒遲須带月歸。"
        ],
        "title": "勸農十首  其一",
        "id": "9ef9b0ab-567b-4f04-ac2e-b19e12b46f3b"
    },
    {
        "author": "熊克",
        "paragraphs": [
            "低田傍海仰依山，雨即橫流旱即乾。",
            "時决時潴能自力，轉成沃壤不爲難。"
        ],
        "title": "勸農十首  其二",
        "id": "8e964e54-d557-437c-a834-83a09322b6bc"
    },
    {
        "author": "熊克",
        "paragraphs": [
            "百昌萌動戴芒芽，小廩先儲種自嘉。",
            "天暖地腴當亟播，好蠲甲穀潤田家。"
        ],
        "title": "勸農十首  其三",
        "id": "7ebe779d-7347-46d7-904c-6fcfa29cd209"
    },
    {
        "author": "熊克",
        "paragraphs": [
            "凡農主客兩相依，以富資貧政所宜。",
            "要彼力耕吾有望，借糧借種莫遲遲。"
        ],
        "title": "勸農十首  其四",
        "id": "47aeab84-9ca7-46cb-b047-a8eded339d01"
    },
    {
        "author": "熊克",
        "paragraphs": [
            "己田自種樂爲農，不肯勤耕奉主翁。",
            "勸汝回心毋見錯，秋成獲利兩家同。"
        ],
        "title": "勸農十首  其五",
        "id": "b81d8bb2-9873-4c5d-b51a-a59e9bdcf13e"
    },
    {
        "author": "熊克",
        "paragraphs": [
            "黄巖出穀半丹邱，使指新疏萬壑流。",
            "築堰未妨齊著力，旱天隨取灌高疇。"
        ],
        "title": "勸農十首  其六",
        "id": "9e273d68-50c0-495b-ad2b-88b8e6f2d66e"
    },
    {
        "author": "熊克",
        "paragraphs": [
            "午村茅舍起炊煙，夫带兒耕餒在田。",
            "赤飯黄羹須婦饁，往來莫憚走東阡。"
        ],
        "title": "勸農十首  其七",
        "id": "43d3def9-8f85-4016-a950-688ea15893a7"
    },
    {
        "author": "熊克",
        "paragraphs": [
            "蠶月農須雨及時，三眠纔起食嫌遲。",
            "采桑風雨無辭苦，指日繅成白雪絲。"
        ],
        "title": "勸農十首  其八",
        "id": "b3682034-a1f8-445f-a6a3-705adaa9696c"
    },
    {
        "author": "熊克",
        "paragraphs": [
            "臘時得雪喜重重，春到而今雨又通。",
            "麥自十分堪指擬，更當力穡順年豐。"
        ],
        "title": "勸農十首  其九",
        "id": "7727b697-6912-4d49-b5c7-5c8205867255"
    },
    {
        "author": "熊克",
        "paragraphs": [
            "唆伊爭訟真伊賊，勸你休和是你師。",
            "縱使勝來耕已廢，得便宜處失便宜。"
        ],
        "title": "勸農十首  其一○",
        "id": "8ebd8c9f-4a6a-41e8-9d46-bed83a983d5c"
    },
    {
        "author": "熊克",
        "paragraphs": [
            "帝調玉燭召春還，仙袂同時度九關。",
            "萬品欲霑何處得，東風今起道家山。"
        ],
        "title": "壽芮祕書三首  其一",
        "id": "f87c6030-503f-44f9-8107-f7ba0a83f5a2"
    },
    {
        "author": "熊克",
        "paragraphs": [
            "歸來未對小延英，便向蓬萊作主人。",
            "要督仙宮讐玉籍，却收衆妙入經綸。"
        ],
        "title": "壽芮祕書三首  其二",
        "id": "80a88ffb-c7a1-476d-b783-e6b1b19de1c6"
    },
    {
        "author": "熊克",
        "paragraphs": [
            "冊府都無未見書，毫端萬斛瀉明珠。",
            "若爲池上星辰履，謾與瀛洲作畫圖。"
        ],
        "title": "壽芮祕書三首  其三",
        "id": "048d6789-2d35-4ca7-9fac-6a410dc57568"
    },
    {
        "author": "熊克",
        "paragraphs": [
            "去郡五里安國寺，斷蓬荒蓧成丘墟。",
            "郡人不置瓜李嫌，公亦甘與泉石居。",
            "想憎俗事敗人意，獨願打火勤三餘。",
            "今人不出如處女，陋室屋暗百不如。",
            "聞君讀書胡乃爾，政恐心地忘芟鋤。",
            "前輩渾厚應有此，難弟難兄俱可書。"
        ],
        "title": "韓魏公讀書堂",
        "id": "4b6d611c-ee8d-41b2-a437-0baeaa095fd4"
    },
    {
        "author": "熊克",
        "paragraphs": [
            "克齋從學艮齋地，溪友幸從詩友遊。",
            "泉響如聞讀書韻，山容猶带濟時憂。",
            "嗚呼道在人何在，籍甚名留迹不留。",
            "欲揖高風寧復得，歸歟□□□抔□。"
        ],
        "title": "訪艮齋先生講學之所",
        "id": "2d663643-ea0f-427c-8f98-74b0dc286854"
    },
    {
        "author": "熊克",
        "paragraphs": [
            "秋風吹我衣，秋水洗我心。",
            "乘風直上葛仙頂，仙家樓閣烟霞深。",
            "蓬萊何曾弱水隔，兜率有天纔咫尺。",
            "等閑拍手倚闌干，驚起蛟龍移窟澤。",
            "試劍石老蒼苔封，洗藥池在丹砂紅。",
            "老仙騎鶴去未還，投崖何處尋遺蹤。",
            "霏霏濛濛天欲霜，神州萬里何茫茫。",
            "昆明水淺劫灰冷，幾見東海成田桑。",
            "洞簫吹斷月滿堂，夢中恍惚侍玉皇。",
            "覺來兩袖携天香，是非憂樂俱兩忘。",
            "驂騏麟，翳鳳凰，得與爾，高翱翔。",
            "仙翁一笑白雲上，贈我長房青竹杖。",
            "明朝去向葛溪濱，莫遣風雷驚世人。"
        ],
        "title": "葛仙山",
        "id": "89893b43-9ab4-449c-aa70-67611c6d7e80"
    },
    {
        "author": "黄棆",
        "paragraphs": [
            "年來蹤跡歎飄然，一笑相逢莫匪緣。",
            "多謝老僧勤記我，預將消息夢中傳。"
        ],
        "title": "任安仁縣秩滿歸過餘干縣臺山住寺僧云疇昔之夜夢神人呵之曰可出郊迎知縣公賦一絕以紀其事云",
        "id": "d012d50e-7d71-4c4b-aa0d-1fbaff87ceb2"
    },
    {
        "author": "黄棆",
        "paragraphs": [
            "怪若奇峰巧若何，衣冠到此苦無多。",
            "自慚登覽非能賦，敢覬雕鎸尚不磨。",
            "古寺殘僧猶記憶，嵐煙嶂雨幾噓呵。",
            "舊題莫辨蒼苔跡，多謝梅仙爲翦摩。"
        ],
        "title": "再題松明寺次前題壁間韻",
        "id": "f1d7f8ef-145f-4256-b3d1-2692ebac4035"
    },
    {
        "author": "黄棆",
        "paragraphs": [
            "喜陪仙仗禁門前，餞臘賓春啟玳筵。",
            "其聽金雞報新歲，忽聞玉漏惜殘年。",
            "故鄉此去三千里，丹扆相違咫尺天。",
            "待罪諫垣無補報，惟輸樸直體蕃宣。"
        ],
        "title": "元日待漏院會宰執詩",
        "id": "84712455-4dbb-4512-856d-67e68be951ca"
    },
    {
        "author": "楊虞仲",
        "paragraphs": [
            "兩蒼崖屹相應對，上面虬龍插崖背。",
            "青銅爲柯石爲根，上有蟲書篆籀破蘚痕。",
            "詰屈盤根少態度，深鎖窮山煙雨暮。",
            "不願作材戹萬牛，驚世之文那肯露。",
            "人不滿百雪滿頭，一生憂患幾許愁。",
            "湛輩去逐翁仲遊，此樹森森春復秋。",
            "杜陵筆墨光萬丈，當時憾不同清賞。",
            "獨寄黄花九日詩，雲間聲作琳琅響。"
        ],
        "title": "和嚴侍御柟木詩",
        "id": "a2fab1b1-3852-4d6a-a4b6-4f9d314f3d10"
    },
    {
        "author": "趙汝能",
        "paragraphs": [
            "閣上殊因子細看，幻成羅漢幾多般。",
            "休驚五百神通異，自是三千世界寬。",
            "粉壁龍蛇渾欲動，石橋雲水亦生寒。",
            "香消日晚僧歸去，無限奇光發夜闌。"
        ],
        "title": "題崇福寺羅漢閣",
        "id": "9603cb45-90b8-481a-9673-a19a99409621"
    },
    {
        "author": "曹逢時",
        "paragraphs": [
            "學書須學顔真卿，作詩須作陶淵明。",
            "其它泚筆本骫骳，便有風骨非天成。"
        ],
        "title": "漫成",
        "id": "e5fa9b32-9ad9-4f91-8b82-0d05a9289e8e"
    },
    {
        "author": "曹逢時",
        "paragraphs": [
            "撩我思家第一篇。"
        ],
        "title": "句",
        "id": "7aeea662-c5bb-4cb3-8dfd-6859166b59b8"
    },
    {
        "author": "袁鳳",
        "paragraphs": [
            "坐觀天下本無事，何必昌陽作引年。"
        ],
        "title": "句",
        "id": "76e8143e-4fce-49de-a9c2-26ea181b6c03"
    },
    {
        "author": "史堯弼",
        "paragraphs": [
            "稽首仇池翁，歸住小有天。",
            "葛公尚遠孫，岣嶁丹山傳。",
            "道骨亦有種，而今見嬋嫣。",
            "大小茅山君，霞襜兩聯翩。",
            "弟兄對譚道，舌本風雷旋。",
            "嗟哉空山子，妄意身飛翾。",
            "忍饑嚙草木，閲歲烹汞鉛。",
            "豈知至妙門，端在玄中玄。",
            "知公夙領此，妙契遺蹄筌。",
            "神凝物無疵，合侍虛皇前。",
            "我亦山澤臞，會了區中緣。",
            "滅沒望仙鞚，願言執風鞭。",
            "相將丹丘上，一笑三千年。"
        ],
        "title": "寄上蘇邛州兼呈八座",
        "id": "afe3e918-7462-48c3-aeed-488c8ed69589"
    },
    {
        "author": "史堯弼",
        "paragraphs": [
            "一念落人境，世路分崩奔。",
            "車輪戰黄埃，荏苒還自昏。",
            "安知摩尼珠，豈處濁水渾。",
            "今我雖糾纏，猶有故我存。",
            "雲山時獨往，一笑清心魂。",
            "舊聞寶蓋峯，氣壓羣山尊。",
            "拂衣事幽討，烟杉轉山根。",
            "道人素所懽，踴躍欣候門。",
            "清眸夾明鏡，眈眈老彪蹲。",
            "招邀語密室，歡頰生春溫。",
            "往往到極則，寂歷雙忘言。",
            "從今塵境空，冰銷了無痕。",
            "但覺江漢流，浩蕩旋其源。",
            "至道默相喻，不許諸方論。"
        ],
        "title": "遊洛陽寶蓋寺贈長老道瓊",
        "id": "b81d3d72-1e83-4586-a793-952c1789f0f5"
    },
    {
        "author": "史堯弼",
        "paragraphs": [
            "峩岷西南橫，盤石含靈光。",
            "有蓄不得發，澒洞難卷藏。",
            "泄爲萬夫豪，聯翩鬰相望。",
            "緬懷嘉祐初，赫赫都官郎。",
            "著龜抱先識，虎豹披其章。",
            "幕府西陲開，挾策驅酋羌。",
            "喑啞竟莫吐，反被按劍防。",
            "青天徒昭昭，萬里自投荒。",
            "直氣終凜冽，身仆心難僵。",
            "高平伊周徒，奏疏排未央。",
            "忠義一朝振，朱鳥吞光芒。",
            "還知百歲後，生此雛鳳凰。",
            "粲粲五色羽，欲下虞廷翔。",
            "先民重世德，君子思不忘。",
            "祝君期無忝，追攀軼飛揚。",
            "會使坤南隅，氣象還蒼茫。"
        ],
        "title": "送章孝偁歸荆南",
        "id": "35a82d49-6364-4d31-b041-2bbaef997c94"
    },
    {
        "author": "史堯弼",
        "paragraphs": [
            "原原臨濟孫，一一孤峯峻。",
            "舊來正法眼，不許窺閫仞。",
            "古路人迹絕，况復遺轍軔。",
            "只今誰健者，公亦師子迅。",
            "倚天劍氣寒，掣電目光瞬。",
            "平生縛虎手，肯擊死蛇陣。",
            "如何鬧市裏，撒手乃勇進。",
            "前時老狐臊，腥氣存已僅。",
            "傾河看洗滌，餘刃聊斥擯。",
            "坐令會府地，圜悟宗復振。",
            "緬思中巖老，今代無此雋。",
            "喜聞親嫡子，高提曩真印。",
            "要知天人師，此位那可閏。",
            "好去露鞭影，廣道收駔駿。",
            "睠言清浄關，莫遣衆魔磷。",
            "願爲一事大，他物非所贐。"
        ],
        "title": "次友生杜應求韻送中巖印老往成都正法",
        "id": "f6c523ac-984d-453e-baa4-48619288a553"
    },
    {
        "author": "史堯弼",
        "paragraphs": [
            "吾生少懽娛，遇酒增慨慷。",
            "殷床惟一眠，萬慮幾消亡。",
            "半夜還有覺，惕然喟中腸。",
            "世故何足道，誠恐此志荒。",
            "人生苦爲樂，我豈醒而狂。",
            "孰爲見在心，勿正能勿忘。",
            "涓涓石渠溜，起予者卜商。",
            "泠然落枕寒，解渴不待嘗。",
            "坐令肝肺間，一一流天漿。",
            "須臾四體喻，髮膚了無癢。",
            "夢覺與醉醒，忽落俱亡羊。",
            "流水去不舍，此心湛如常。",
            "恍疑奏簫韶，儀鳳碧雲翔。",
            "眷此聽愈淡，杳誰見其鄉。",
            "乃知天宇中，一氣同蒼凉。",
            "平明視渠水，非笙亦非簧。",
            "矢詩以自歌，濁清付滄浪。"
        ],
        "title": "醉卧至夜半半醒中若有所愧者聞空庭石渠流水㶁㶁清亮不覺心體頓舒醉卧俱失因賦其所感",
        "id": "99512717-217a-45de-9497-9c97edeccf16"
    },
    {
        "author": "史堯弼",
        "paragraphs": [
            "二流西北來，東迤方茫洋。",
            "斗岸蒼石裂，突兀森塹防。",
            "邦伯此經始，華榱壓崇岡。",
            "下俯古泓碧，上粲新高堂。",
            "恭惟繞樞辰，朱旛照滄浪。",
            "銀刀决網散，摇漾涵恩光。",
            "冠劍擁呼舞，穉耋紛歡康。",
            "我亦歌且謠，請祝天無疆。",
            "緬思長淮北，忽焉惄中腸。",
            "餘黎尚網罟，割烹燎其湯。",
            "戢戢生理微，豈足膏銛鋩。",
            "吁嗟中道呼，西江誰爲揚。",
            "湟流去沄沄，佇立東南望。",
            "安能挽溟渤，一洗濡沫場。",
            "八荒共靈沼，四海爲濠梁。",
            "帝力爾何知，江湖永相忘。",
            "陛下千萬壽，樂愷未渠央。"
        ],
        "title": "連州守王大寶元龜建雙溪閣於放生池上爲作詩以效頌祝",
        "id": "6b310165-aeb8-452b-b346-dd6f5225f589"
    },
    {
        "author": "史堯弼",
        "paragraphs": [
            "羲和轉日轂，北陸鞭窮陰。",
            "天地不自持，年老去如駸。",
            "卉木浩萎垂，江山動蕭森。",
            "變化故不干，樂哉此幽尋。",
            "蓬州老摩詰，玉齒鏘璆琳。",
            "相携亦忘言，一笑孤雲岑。",
            "至人鷲峯來，分坐茲巖深。",
            "攝衣請從之，宛如在中林。",
            "聊欲薦清供，無物致所歆。",
            "端有白月輪，炯然碧潭心。",
            "賞會詎偶然，夙昔諒合簪。",
            "別去莫慘惻，渠無去來今。",
            "當有羲黄人，嘗識太古音。"
        ],
        "title": "同馮蓬州當可遊中巖分韻得林字",
        "id": "8d3d837e-8b09-4666-aa6f-77f4f01124b3"
    },
    {
        "author": "史堯弼",
        "paragraphs": [
            "相逢恨不早，相別苦相逼。",
            "相對若無言，相望恐相憶。",
            "夙期夫君深，寤寐先已識。",
            "歲晚飛雙鳬，此地見顔色。",
            "爲我作眼青，窈窕間心臆。",
            "誰言淡如水，有味寧忘得。",
            "塵裏詎可堪，高才未宜抑。",
            "平生趙魏優，教育儻其職。",
            "菁菁在中沚，行矣要封植。",
            "扶摇那知程，聊爾六月息。"
        ],
        "title": "再別譙宰",
        "id": "f82f2786-0a7f-4c4f-aeb6-b39c18bd0a56"
    },
    {
        "author": "史堯弼",
        "paragraphs": [
            "曲士懷軒裳，銖寸較得失。",
            "紛紜戰寵辱，矛盾相撞抶。",
            "大方惟達人，天游寄虛室。",
            "卷舒儻由己，出處要無必。",
            "時來作砭針，一起當療疾。",
            "時去收龍蛇，夭矯自超逸。",
            "隠見了無礙，妙迹那可詰。",
            "我公天人姿，宿有補天術。",
            "心緣靜見理，心靜與天一。",
            "當年風雨會，黄道賓出日。",
            "乾坤方瘡痍，塗炭入憂恤。",
            "神鋒指幽燕，酋領將斧鑕。",
            "世數有長消，忽忽謝簪紱。",
            "歸來卧林藪，道自無伸屈。",
            "慶堂示餘彥，親洒銀筆述。",
            "聊遺郢人斤，千載斫妙質。",
            "定應山水觀，中與胸趣匹。",
            "仰看衡雲飛，雲靜山崒嵂。",
            "俯盼湘流水，舟楫空蕩潏。",
            "可憐天東北，狼烟暗鬰律。",
            "神州見蒼莽，悲風爲蕭瑟。",
            "再拜願有期，經綸勿韜鬰。",
            "天心酌民言，公再調鼎實。",
            "風霆驅八荒，遊戲須一出。"
        ],
        "title": "靜心堂",
        "id": "497ce945-148b-4cd7-b540-a8070b47524f"
    },
    {
        "author": "史堯弼",
        "paragraphs": [
            "羊肸與鬷蔑，雅好非宿敦。",
            "携手遽升堂，一語不待煩。",
            "物理適相感，豈用疏戚論。",
            "夫君今則亡，遺言空復存。",
            "乃能使余悲，覽之涕瀾翻。",
            "曩在歲丙午，烽烟塞天閽。",
            "四溟波蕩沃，公方卧山樊。",
            "忽撫西平傳，憤悶神飛鶱。",
            "尚想繡帽翁，凜凜躬櫜鞬。",
            "指顧還兩都，筍簴安陵園。",
            "唐家有遺黎，不識金鼓喧。",
            "掩卷淚如迸，汗簡猶班痕。",
            "平時閭閻中，聊乘下澤轅。",
            "豈知中激烈，感慨在元元。",
            "斯言當余意，爲慟聲復吞。",
            "但聞神州地，晝暝煙塵昏。",
            "故老不可得，華屋今丘墦。",
            "九原儻作興，余欲重與論。"
        ],
        "title": "故仁壽簿張府君挽詩覽府君事狀見其居靖康國難時讀李晟傳慷慨不覺淚下衋然有感於中作詩哀之",
        "id": "06a241bd-d768-488a-93e0-6fc9b7667f8a"
    },
    {
        "author": "史堯弼",
        "paragraphs": [
            "簡州古遺直，冰雪映當代。",
            "茫茫幾回首，凜凜欲無對。",
            "居無屋漏愧，動必繩墨內。",
            "秋風看獨立，縹緲一蘭佩。",
            "從先大夫游，持此儻無悔。",
            "何意寥闃中，值此一門再。",
            "有馬誰千駟，曾無德與載。",
            "富貴饕一指，回首失肩背。",
            "夷惠百世師，曹李九泉輩。",
            "丘原餘慟哭，天地日蕪穢。"
        ],
        "title": "孫叔度挽詩",
        "id": "550b6640-6a2b-48f5-aa1f-297bf51d68ad"
    },
    {
        "author": "史堯弼",
        "paragraphs": [
            "江州江城赤如赭，江吞孤城去如瀉。",
            "忽然華楹出城角，庾公之樓高照野。",
            "雲空翬飛粲丹雘，樹杪鱗差排碧瓦。",
            "行人轉盼居人誇，云道風流有存者。",
            "庾公當年志恢拓，神姿從來本夷雅。",
            "偶驅百萬攖虎狼，反旆南歸惟匹馬。",
            "如何倚欄向北顧，坐俯驚湍弄盃斝。",
            "豈知宗國風燈似，膏盡煙空欲煨炧。",
            "朅來撫事一悲慨，淚落清波爲誰灑。",
            "細思興替總人爲，有昊何能擅坯冶。"
        ],
        "title": "將至江州中流見庾樓慨然有感作庾樓行",
        "id": "e0722ac0-2be8-4769-acb2-c799314709f6"
    },
    {
        "author": "史堯弼",
        "paragraphs": [
            "洞中滴瀝幾何深，猶有太古之遺音。",
            "我來一唱三嘆息，關雎之樂元非淫。",
            "無聲也復鳴東丁，入耳偏向幽人清。",
            "端勝惠山味甘好，奔走水驛煩瓶罌。"
        ],
        "title": "東丁洞效江西體次知難韻",
        "id": "0fe77d71-e56c-44c4-860c-7a771f98ea9b"
    },
    {
        "author": "史堯弼",
        "paragraphs": [
            "旅愁底物堪破除，閒出西湖弄妍靡。",
            "蒼山爲鬢水爲鑑，烟幕霓裳秀而綺。",
            "興酣劇飲醉如泥，妄意將湖比西子。",
            "傍人見之爲絕倒，謂我愚癡長康似。",
            "歸來寂歷竟何得，只有熏熏黑甜美。",
            "夢魂依舊過西湖，潮怒殷床驚不起。"
        ],
        "tags": [
            "西湖"
        ],
        "title": "春晚飲西湖上歸借榻吳山睡起偶作",
        "id": "513aebdb-4966-4531-96b0-ab37707eadef"
    },
    {
        "author": "史堯弼",
        "paragraphs": [
            "大江之南英靈窟，瑰奇萬古輸不竭。",
            "往年鼓柁窮壯觀，見公更覺人超越。",
            "當時持橐趨明光，徑度蓬山跨奉常。",
            "漢儀周典一朝重，斧藻皇度看翱翔。",
            "只今自合補衮闕，元有胸中絲五色。",
            "如何一麾渺江海，扶摇未嫌六月息。",
            "此邦齊魯伯仲間，鄉來文物餘班班。",
            "天遣儒宗作邦伯，風流正始應追還。",
            "老稚何知但呼舞，平易近民吾父母。",
            "悃愊無華兩京似，宴坐黄堂物安堵。",
            "小人不識衡氣機，况知道學窮精微。",
            "羲文孔聖演三畫，後來百代誰傳衣。",
            "圖書不見出河洛，禹箕九疇那復作。",
            "一時覆瓿笑迂闊，子雲太玄亦寂寞。",
            "振起此學非公誰，心匠妙處璣衡齊。",
            "定知數術本天授，無乃太一燃青藜。",
            "草玄遺編當不朽，還許侯芭傳業否。",
            "舊來嘗辱河南幸，從今肯在諸生後。"
        ],
        "title": "謁周侍郎",
        "id": "8ee783b3-1779-4c5e-af90-76bf3ada5fb2"
    },
    {
        "author": "史堯弼",
        "paragraphs": [
            "武陵郡西桃花源，水盩山厔蠻區連。",
            "秦人避秦久寓此，種桃千樹春風前。",
            "落紅滿地溪路斷，魚郎捨舟得洞天。",
            "瑞光浮動見宮室，桑竹交映膏腴田。",
            "蒼崖老木含太古，民物朴野天理全。",
            "男耕女織無租痛，鷄鳴犬吠通陌阡。",
            "東家西家走相問，客來何許今何年。",
            "歷將時事爲具言，二世不守嬴氏顛。",
            "人心歸漢沛公起，四百餘載瞞竊焉。",
            "迄今已復爲晉有，尚何懼死長城邊。",
            "豈知世態多廢興，聞之撫髀皆喟然。",
            "辭歸未許留數日，陳列俎豆如賓筵。",
            "生逢樂土自可樂，山林朝市非相懸。",
            "明朝棹開落塵境，恍如夢破陵谷遷。",
            "淵明一記故實在，世俗竟作神仙傳。",
            "裹糧問道不復往，大笑子驥真無緣。",
            "我今置酒嶂峰巔，醉袖起舞凌風烟。",
            "大還有訣誰所傳，始自廣成授黄髯。",
            "髯龍上征老聃出，谷神立說洪其源。",
            "陰符黄庭龍虎經，伯陽契易誠多端。",
            "况復後學如牛毛，支分派別徒紛然。",
            "先天一氣誰真知，來如陽德升九淵。",
            "疾雷破山坤軸裂，政要主者定力堅。",
            "前絃之後後絃前，藥物不可錙銖偏。",
            "黑白相尋祕融結，髣髴有象形質圓。",
            "周天運火循屯蒙，非同坡老燒凡鉛。",
            "無中生子奪造化，脫骨洗髓乘雲軿。",
            "鞭笞鸞鳳隘八極，銅駝一笑三千年。",
            "胡爲知此不自鍊，先儒嘗戒偷生安。",
            "人身生死猶晝夜，以道順守全此天。",
            "何須行怪出世法，屏棄骨肉潜荒山。",
            "君臣父子與夫婦，兄弟朋友綱常間。",
            "聖人設教若大路，反趨旁徑迷榛菅。",
            "方壺員嶠渺何許，徒令世俗滋欺瞞。",
            "房公便合掃塵壁，大書我詩爲訂頑。"
        ],
        "title": "留題丹經卷後",
        "id": "3a3d5c16-7859-4eff-b9ea-373d2c47740b"
    },
    {
        "author": "史堯弼",
        "paragraphs": [
            "越王樓前佳氣浮，涪翁江上恩波流。",
            "幾年結佩作邦相，萬物氣吐人歌謳。",
            "白鶴池邊嗟來暮，武陵溪畔桃花路。",
            "忽傳芝檢九天來，會擁朱旛兩輪去。",
            "轅攀蹬截無留停，痒爬垢櫛待蘇酲。",
            "仙人延貯一笑喜，探丸付授真長生。",
            "老成自合朝家用，未許三刀頻入夢。",
            "鶴髮行趨鴛鷺班，更作吾州九鼎重。"
        ],
        "title": "賀楊綿州除武陵守",
        "id": "68cf049e-7874-4d35-a72f-f94ea49c2a07"
    },
    {
        "author": "史堯弼",
        "paragraphs": [
            "署鼓鼕鼕大府闢，斂板爭趨後先入。",
            "歸來坐曹吏接肘，簿領埋頭課銖粒。",
            "學宮柳摇晝日長，清風卷舒編簡香。",
            "紛紛燕雀稻粱急，往聽鸑鷟鳴岐陽。"
        ],
        "title": "送胡庭美解成都筦庫赴鳳州學宮",
        "id": "04946887-f172-4fcd-8d5a-8a4ac6fb7229"
    },
    {
        "author": "史堯弼",
        "paragraphs": [
            "大海湯湯水所積，太山巖巖雲所出。",
            "翻騰一俛仰，能爲雨三日。",
            "旱苗滋生物滋殖，田夫得耕女得績。",
            "式歌且謠拜手乞，泰山雲，勿紆鬰。",
            "大海水，無終極。"
        ],
        "tags": [
            "泰山"
        ],
        "title": "大海水",
        "id": "126a501b-bb32-4724-8ef5-ccd7ed1b0656"
    },
    {
        "author": "史堯弼",
        "paragraphs": [
            "百轉細落修蛇蟠，兩間螺髻巉青巒，其下碧澗流清寒。",
            "天旋路盡不復去，環爲絕嶂凌空攢。",
            "傖儜左右更折旋，攝伏犀虎蹲猊狻。",
            "忽然覆釜落山趾，化出寶宇中平寬。",
            "石床曩事知有無，猖狂欲往心渺漫。",
            "空憶盛時元壯觀，鳴鐘擊鼓侵雲端。",
            "天魔禠魄不敢干，那知劫災須臾間。",
            "淒涼瓦礫荒叢菅，但存四壁空青山。",
            "興亡一去寧復還，獨遣道者身苦難。",
            "我喟而作坐長歎，乞爲白雲千歲閑。"
        ],
        "title": "題大光寺詩",
        "id": "f7fa8a09-260d-458d-b9bf-47c308eb86b1"
    },
    {
        "author": "史堯弼",
        "paragraphs": [
            "悼往不知籬菊芳，豈知籬外遊人忙。",
            "寒暄節物覆手異，依然大樹堪彷徨。",
            "羨君真比道州政，間飲醇酒南山陽。",
            "遥想文殊造摩詰，玄妙深談舌廣長。",
            "中道相呼互濡沫，相忘各適遮無傷。",
            "要知風鬟太華女，夫豈秋思悲空房。",
            "智拙方疏漢陰圃，才多端謝鼂生囊。",
            "青天自不憎白眼，好在宗之快舉觴。"
        ],
        "title": "贈友人",
        "id": "c951fb8f-de0b-4b02-bf18-8463d2aa5bd0"
    },
    {
        "author": "史堯弼",
        "paragraphs": [
            "天上辭魁柄，拂衣巖石間。",
            "乾坤雙眼靜，日月一身閑。",
            "目極朝東水，心懷直北山。",
            "應憐沙際雁，亦解向陽關。"
        ],
        "tags": [
            "西湖"
        ],
        "title": "癸亥秋陪張丞相遊西湖和周去華機宜韻二首  其一",
        "id": "f691d277-dda5-4859-b1f1-795d708804b0"
    },
    {
        "author": "史堯弼",
        "paragraphs": [
            "幸陪雙絕巘，偶念莽蒼間。",
            "野旱經時赤，行雲盡日閑。",
            "蕭蕭看脫木，悄悄對空山。",
            "幾欲兼忘去，江湖獨往還。"
        ],
        "tags": [
            "西湖"
        ],
        "title": "癸亥秋陪張丞相遊西湖和周去華機宜韻二首  其二",
        "id": "e8a2b08d-1348-4e27-853b-f87df4dcd0a1"
    },
    {
        "author": "史堯弼",
        "paragraphs": [
            "林端落照盡，湖上遠風清。",
            "水榭芝蘭室，仙舟魚鳥情。",
            "人琴何寂寞，煙月足平生。",
            "一泛釣璜處，再吟鏘玉聲。"
        ],
        "title": "重題湖上",
        "id": "ba1ecf40-e946-4242-9fc0-d39376f53432"
    },
    {
        "author": "史堯弼",
        "paragraphs": [
            "閣虛雲出沒，雲閣兩無心。",
            "旌旆千山立，笙竽萬籟深。",
            "相君聊暇日，籃輿得幽尋。",
            "徙倚天東北，狼煙猶爾侵。"
        ],
        "title": "白雲閣",
        "id": "fb2bf684-bce9-4a67-a54e-38def6955ffc"
    },
    {
        "author": "史堯弼",
        "paragraphs": [
            "折腰真漫爾，掉鞅忽班如。",
            "心委身來去，人懷政卷舒。",
            "宦遊三釜計，臭味一編書。",
            "此道儻同趣，何曾有別歟。"
        ],
        "title": "送青神宰樊允南解官次杜應求韻  其一",
        "id": "18d962c5-0cb9-4bf0-a58e-2057635b15d2"
    },
    {
        "author": "史堯弼",
        "paragraphs": [
            "簿領侵尋地，淹留寄此鄉。",
            "相逢譚笑共，不覺歲年長。",
            "物色重陽近，秋高萬象藏。",
            "賦歸三徑裏，籬菊有餘香。"
        ],
        "title": "送青神宰樊允南解官次杜應求韻  其二",
        "id": "5b9e2d80-3b56-45dc-a823-f24f304df886"
    },
    {
        "author": "史堯弼",
        "paragraphs": [
            "從昔安平易，無心問疾遲。",
            "纔知中自守，不逐世多岐。",
            "赫赫寧期譽，悠悠去有思。",
            "豐碑人口是，看取祖行詩。"
        ],
        "title": "送青神宰樊允南解官次杜應求韻  其三",
        "id": "69e4848a-679a-4056-8c36-fcf9c2c055ff"
    },
    {
        "author": "史堯弼",
        "paragraphs": [
            "並轡中巖寺，芳樽一破愁。",
            "更寒譚衮衮，雲曉玉浮浮。",
            "會有相從樂，還如此地不。",
            "合離真有數，那敢作人謀。"
        ],
        "title": "送青神宰樊允南解官次杜應求韻  其四",
        "id": "38993128-2fe9-4c76-9c97-9587a234d51a"
    },
    {
        "author": "史堯弼",
        "paragraphs": [
            "赤壁今朝過，蒼梧幾日期。",
            "天旋疑水遠，風怒恐檣危。",
            "斷岸餘千丈，英雄只一時。",
            "多情雪堂老，月白夜探奇。"
        ],
        "title": "舟過黄州上赤壁因懷東坡偶題",
        "id": "04577a69-c1c8-49ff-91ec-8639e7f1d94a"
    },
    {
        "author": "史堯弼",
        "paragraphs": [
            "珍重文夫子，山林日月長。",
            "譚天鄒衍口，痛飲伯倫鄉。",
            "宴坐看飛動，相呼死稻粱。",
            "黄腴風味好，聊足薦君觴。"
        ],
        "title": "黄雀餉隠者文素翁其人有天文歷數之學",
        "id": "74511f71-7cca-402b-93da-8778da3d1505"
    },
    {
        "author": "史堯弼",
        "paragraphs": [
            "人之生也直，此物自長年。",
            "霧雨晦深谷，風雲乘半天。",
            "扶危正須爾，得道亦超然。",
            "慘澹空回盼，長吁立暝烟。"
        ],
        "title": "古松",
        "id": "62de2815-265b-415e-939e-55bd820de4ee"
    },
    {
        "author": "史堯弼",
        "paragraphs": [
            "江湖聞遠役，風雨弄扁舟。",
            "邂逅逢吾子，周旋寫我憂。",
            "雲瞻三峽晦，波動五湖秋。",
            "恨別休驚鳥，相忘已兩鷗。"
        ],
        "title": "贈別  其一",
        "id": "fbe87ec0-fe9d-4b71-9213-44fcd24d8cdf"
    },
    {
        "author": "史堯弼",
        "paragraphs": [
            "天地有佳處，岷峩橫翠微。",
            "茅廬介山趾，嵐色入書幃。",
            "共社公應可，論心我亦稀。",
            "他年能似約，江漢會思歸。"
        ],
        "title": "贈別  其二",
        "id": "f6c9a789-8945-4c36-a9f3-988bf7b8849f"
    },
    {
        "author": "史堯弼",
        "paragraphs": [
            "簿領塵埃地，淹回歲月闌。",
            "青山應有素，去路肯留難。",
            "吏隠寧官冷，心清則體胖。",
            "不嫌時拄笏，三十六峯寒。"
        ],
        "title": "送譙允蹈解青神赴永康學官二首  其一",
        "id": "cc0a2cdb-4e63-4748-861c-a8d30a43cd81"
    },
    {
        "author": "史堯弼",
        "paragraphs": [
            "亦有澹臺者，時升單父堂。",
            "匆匆能幾見，忽忽兩相忘。",
            "明日舞雩地，薰風編簡香。",
            "策勳歸聖域，此道久微茫。"
        ],
        "title": "送譙允蹈解青神赴永康學官二首  其二",
        "id": "ad9d71a2-4702-473e-8c0e-746b68ca12f7"
    },
    {
        "author": "史堯弼",
        "paragraphs": [
            "伊人湖海士，夙昔想風流。",
            "决策元戎幕，宣威塞北秋。",
            "分遼空往恨，保蜀尚前籌。",
            "落寞三刀夢，真成取次休。"
        ],
        "title": "挽故眉守張廷琛  其一",
        "id": "91611905-5436-441c-b221-25773c017d58"
    },
    {
        "author": "史堯弼",
        "paragraphs": [
            "碣石崢嶸歲，何如扣帝閽。",
            "狼煙今晝晦，鯨海正波翻。",
            "遺恨公流涕，當時獨抗言。",
            "荒阡新宰木，誰酹曲江魂。"
        ],
        "title": "挽故眉守張廷琛  其二",
        "id": "aace318b-0526-4e9a-8a53-d11ade53b771"
    },
    {
        "author": "史堯弼",
        "paragraphs": [
            "公典吾州日，人懷不忍欺。",
            "轅攀那復得，巷哭竟成悲。",
            "外祖松楸在，空山草木萎。",
            "魂遊儻來否，尚作凱風思。"
        ],
        "title": "挽故眉守張廷琛  其三",
        "id": "67088ca3-5e89-4bd6-9fdd-8d38bd29e4fc"
    },
    {
        "author": "史堯弼",
        "paragraphs": [
            "充宇蠅頭字，寒更豹體膏。",
            "當時書雁塔，晚歲試牛刀。",
            "便作泉臺去，難酬雪案勞。",
            "鳳雛家學在，飛翥看秋高。"
        ],
        "title": "挽宋邑宰",
        "id": "60921876-41ad-4552-852a-c82b1f53f9be"
    },
    {
        "author": "史堯弼",
        "paragraphs": [
            "奉嬪歸盛族，觀奠及遺芳。",
            "藻已空南澗，萱應茂北堂。",
            "人間空墮驥，地下復鳴凰。",
            "慘慘聞吹棘，紛紛想斷腸。"
        ],
        "title": "楊夫人挽詩",
        "id": "48158d88-d827-4542-bd0a-8fc514fe555b"
    },
    {
        "author": "史堯弼",
        "paragraphs": [
            "宣和全盛日，經畧府潭潭。",
            "智出人千百，時資策二三。",
            "福星須爾往，邊瑣定誰堪。",
            "幾輩能華髮，猗歟北斗南。"
        ],
        "title": "挽程淳老  其一",
        "id": "cb109636-c494-4fd7-a658-b0b546349973"
    },
    {
        "author": "史堯弼",
        "paragraphs": [
            "戒定通前念，蘇黄早見期。",
            "源流知衮衮，金印漫纍纍。",
            "白首風塵外，丹砂歲月遲。",
            "泉臺無復恨，喬木有餘悲。"
        ],
        "title": "挽程淳老  其二",
        "id": "b99b41a4-c636-45b3-93ff-5de697434c83"
    },
    {
        "author": "史堯弼",
        "paragraphs": [
            "神主多艱日，歸安九廟中。",
            "忌才終引去，退卧敢論功。",
            "未省真忘世，嘗疑數悟空。",
            "欲諮黄髮老，几杖合扶公。"
        ],
        "title": "挽劉中遠侍郎  其一",
        "id": "fc5ef326-6aff-4832-b3d5-52297bd44f3f"
    },
    {
        "author": "史堯弼",
        "paragraphs": [
            "精神曾感會，帝念老臣餘。",
            "內閣陞嚴直，褒章賜命書。",
            "同時那得有，回首却成虛。",
            "露電從渠過，吾遊自物初。"
        ],
        "title": "挽劉中遠侍郎  其二",
        "id": "d5f2c9e4-71d5-406f-9cf7-174ef7b4a567"
    },
    {
        "author": "史堯弼",
        "paragraphs": [
            "沄沄綠水邊，丈室一蕭然。",
            "顧陸留青箬，宗雷老白蓮。",
            "研朱看點易，摇麈聽談玄。",
            "忽忽風流盡，長懷晉宋前。"
        ],
        "title": "挽劉中遠侍郎  其三",
        "id": "dcb193b2-a1be-48ec-b3e1-d7d519b104f1"
    },
    {
        "author": "史堯弼",
        "paragraphs": [
            "故國餘喬木，蕭條今作哀。",
            "舂容思曩昔，懷抱復誰開。",
            "浩劫真難詰，微言不重陪。",
            "未忘吾里在，華表一歸來。"
        ],
        "title": "挽劉中遠侍郎  其四",
        "id": "b7cb059c-9491-4356-9a23-fe15b3b02e56"
    },
    {
        "author": "史堯弼",
        "paragraphs": [
            "曩把司農節，蠲民百萬資。",
            "公今隨夜旦，誰與療瘡痍。",
            "貯羨時包匭，搥人吏剝肌。",
            "九原難再作，墮淚閲豐碑。"
        ],
        "title": "挽虞齊年運使  其一",
        "id": "b5fe0c18-623c-4e6c-a7a6-92f57cac899f"
    },
    {
        "author": "史堯弼",
        "paragraphs": [
            "吁嗟先晚季，寂寞慨前修。",
            "斗仰公無幾，雲披我末由。",
            "扁舟方楚越，華屋已山丘。",
            "耆舊襄陽盡，歸來涕欲流。"
        ],
        "title": "挽虞齊年運使  其二",
        "id": "cde4453d-e4a9-4611-ad86-d81ffdb1380e"
    },
    {
        "author": "史堯弼",
        "paragraphs": [
            "再見書樓氏，風流繼六賢。",
            "素輕千戶擬，還守一經傳。",
            "好學嗟亡矣，傷心爲衋然。",
            "郎君今二妙，早晚慰深泉。"
        ],
        "title": "孫致平尊人挽詩",
        "id": "0facf8ac-b04d-4194-a15b-1b8330893b7b"
    },
    {
        "author": "史堯弼",
        "paragraphs": [
            "拂袖歸與喜欲奔，回瞻不覺鼻含辛。",
            "有情猶作遲遲去，何事空餘咄咄頻。",
            "潁水舊來堪洗耳，西風當日苦多塵。",
            "人間觸處皆宜隠，不必桃源始問津。"
        ],
        "title": "離臨安道中有作",
        "id": "15f9195e-0102-44e8-9575-651fb3268185"
    },
    {
        "author": "史堯弼",
        "paragraphs": [
            "開門脫兔豈非癡，空費追亡急作詩。",
            "雪月會知思戴老，棗瓜方欲問安期。",
            "夢魂莫逐人千里，遥夜還同月一規。",
            "此去相過吾得計，定應掎角待伊尼。"
        ],
        "title": "師伯渾至青神約訪而潜歸以詩相別因戲之",
        "id": "3313b593-5095-433b-ad90-2a892e4793f8"
    },
    {
        "author": "史堯弼",
        "paragraphs": [
            "孤枕懷歸夜夜傾，閉關猶作旅人行。",
            "絕知半路能遊客，難忍終年欲別情。",
            "雪裏梅花逢的皪，風前木葉任縱橫。",
            "一鞭明日三巖路，可是泠然馬足輕。"
        ],
        "title": "胡氏舊遊臨行贈別二章  其一",
        "id": "d380b8b7-c61a-4688-86d2-ddf811b434ab"
    },
    {
        "author": "史堯弼",
        "paragraphs": [
            "妙契還從蓋始傾，無言與共四時行。",
            "可堪歲晚倉皇別，多謝詩來繾綣情。",
            "最喜伊家三樹秀，故應我輩一經橫。",
            "人間定價如金玉，入眼那能較重輕。"
        ],
        "title": "胡氏舊遊臨行贈別二章  其二",
        "id": "41227cdb-329e-4d67-a4b8-bf1fd8f96241"
    },
    {
        "author": "史堯弼",
        "paragraphs": [
            "蚤年獨出棄繻關，肯作轅駒老故山。",
            "澒洞烟塵嘗解難，從容矢石敢投艱。",
            "尚餘長短蘇張術，不值風雲楚漢間。",
            "還想湖湘對床酌，淚滂原草不勝斑。"
        ],
        "title": "挽彥承知監",
        "id": "bfe69358-729a-4d32-9bc0-1ec85119ddbe"
    },
    {
        "author": "史堯弼",
        "paragraphs": [
            "武陽昔有埋輪使，慷慨風聲今未休。",
            "此老典刑餘故國，鄉來儀槩動殊州。",
            "曾無遺憾登三壽，忽循優閑卧一丘。",
            "招以哀詩追楚些，未忘吾里尚魂遊。"
        ],
        "title": "程隠君挽詩",
        "id": "e840f88e-7f39-4d0f-a4a8-341ea0a2aab3"
    },
    {
        "author": "史堯弼",
        "paragraphs": [
            "絕知嗣法一枝香，作意開堂嗣雪堂。",
            "早悟錐沙傳筆畫，旋收珠玉入詩囊。",
            "卷藏人閟龍蛇字，炳蔚家餘虎豹章。",
            "衣鉢兩郎公不恨，班班文物未淒涼。"
        ],
        "title": "挽李提刑久善  其一",
        "id": "6f40a8e9-dddd-4216-b509-4f9169ddcb13"
    },
    {
        "author": "史堯弼",
        "paragraphs": [
            "大江南畔按澄初，兵弄潢池悉就俘。",
            "坐使奔鯨無脫網，當時懸鼓不鳴桴。",
            "後來盜起螺川震，却恨公歸蜀道趨。",
            "但使國僑長在鄭，定知賣劍化萑蒲。"
        ],
        "title": "挽李提刑久善  其二",
        "id": "82e121f9-4a1a-46b1-8224-c90867ab3f6d"
    },
    {
        "author": "史堯弼",
        "paragraphs": [
            "曩持玉節問痌瘝，邂逅南昌一解顔。",
            "親見瘡痍摩手拊，夜深父子短檠間。",
            "行裝約束有琴鶴，道力較量無素蠻。",
            "自合明光將劍履，如何零落遂丘山。"
        ],
        "title": "挽李提刑久善  其三",
        "id": "12040bcc-a97a-4440-b491-441c6f9f9546"
    },
    {
        "author": "史堯弼",
        "paragraphs": [
            "夢寐平生杖屨從，慣看高論吐長虹。",
            "滕王閣畔樽罍共，房琯湖中嘯詠同。",
            "忍鄉西州悲謝傅，空期斗酒酹橋公。",
            "緘詩髣髴招英爽，淚濕西風未有窮。"
        ],
        "tags": [
            "滕王阁"
        ],
        "title": "挽李提刑久善  其四",
        "id": "5ab4d1d0-3032-4243-8bb5-9d76059cb922"
    },
    {
        "author": "史堯弼",
        "paragraphs": [
            "君家家學有傳衣，事業如何只漫違。",
            "九萬鵬程終莫上，一雙鳬舄嘆頻飛。",
            "空傳是處棠陰布，倏作朝來薤露稀。",
            "楚些莫愁招不得，山頭騎鶴看來歸。"
        ],
        "title": "挽邑令王公",
        "id": "875e58e0-e27c-48a0-9925-5456bed95a9f"
    },
    {
        "author": "史堯弼",
        "paragraphs": [
            "家在岷山第一流，世收科級萬人頭。",
            "同時看接才華盛，大夢真成頃刻休。",
            "尚憶依蓮王儉逸，空傳治縣次公優。",
            "茫茫螻蟻王侯盡，六六峰前汗漫遊。"
        ],
        "title": "挽湔江令何公",
        "id": "1fb9d0fe-6a93-455a-bb25-d2b660775a64"
    },
    {
        "author": "史堯弼",
        "paragraphs": [
            "飲水不救渴，利害成火攻。",
            "那知在人世，長夏有清風。"
        ],
        "title": "題無熱軒",
        "id": "77dc4996-a8ce-40bf-bc8c-f75e259a6377"
    },
    {
        "author": "史堯弼",
        "paragraphs": [
            "樗櫟雖不才，亦各言其長。",
            "媿此萬丈夫，寐卧無何鄉。"
        ],
        "title": "竹齋",
        "id": "1ba34968-f087-4622-aee4-1b2310cc0ac7"
    },
    {
        "author": "史堯弼",
        "paragraphs": [
            "禱公一邱壑，何似東山起。",
            "可憐丹青手，置之巖石裏。"
        ],
        "title": "山齋",
        "id": "f37ebb58-65bb-4409-ae30-3eb8fe531ddd"
    },
    {
        "author": "史堯弼",
        "paragraphs": [
            "有時醉濁清，隨意眠小大。",
            "何須酒池中，始了一生課。"
        ],
        "title": "醉石",
        "id": "a6881bfb-e759-4c4d-a76f-9cd8dbbd3dc3"
    },
    {
        "author": "史堯弼",
        "paragraphs": [
            "可憐商山樂，黄綺不同歸。",
            "聞公有二老，晚節自離奇。"
        ],
        "title": "三老亭",
        "id": "d3188449-b850-4b08-bd06-fb59e992098e"
    },
    {
        "author": "史堯弼",
        "paragraphs": [
            "莊生十九言，妙處如筏喻。",
            "我欲問公居，公心無所住。"
        ],
        "title": "寓齋",
        "id": "bc7b22b7-88d4-40e2-890a-451a4323646f"
    },
    {
        "author": "史堯弼",
        "paragraphs": [
            "堂上中聖賢，心醉百不理。",
            "堂下笑糟粕，未知其趣爾。"
        ],
        "title": "李文山讀書堂",
        "id": "c46dd67e-bf30-4dd6-9a34-c97eb270e5b2"
    },
    {
        "author": "史堯弼",
        "paragraphs": [
            "秋風芳桂叢，的皪好顔色。",
            "乃公欲盤旋，戒子勿剪伐。"
        ],
        "title": "叢桂",
        "id": "5ccd5819-96e8-49d5-873e-9a77531d7a7a"
    },
    {
        "author": "史堯弼",
        "paragraphs": [
            "四明有狂客，歸計亦風流。",
            "好激鑑湖水，泛君天上舟。"
        ],
        "title": "泛宅",
        "id": "ce5c0d05-4957-43fb-89b8-93a873665c53"
    },
    {
        "author": "史堯弼",
        "paragraphs": [
            "后皇有嘉樹，剡棘森自防。",
            "安得上摘實，貢之白玉堂。"
        ],
        "title": "棗",
        "id": "f71d70d1-4a03-4bd4-9f26-2bbf6f6b949a"
    },
    {
        "author": "史堯弼",
        "paragraphs": [
            "姑待三年采，聊爲卒歲謀。",
            "可憐齊魯俗，乃欲比封侯。"
        ],
        "title": "柔桑陌",
        "id": "4e637b82-caf4-4a8e-9c1f-4265a8817dae"
    },
    {
        "author": "史堯弼",
        "paragraphs": [
            "暴虎須袒裼，馮河必褰裳。",
            "想公川上歎，誰與共行藏。"
        ],
        "title": "虎川",
        "id": "886b49b6-5e12-43e7-99c2-e70dc393f7ee"
    },
    {
        "author": "史堯弼",
        "paragraphs": [
            "暫駕湖山兩轂華，便應雲海去乘槎。",
            "蓬萊弱水而今近，看上鼇峯判五花。"
        ],
        "title": "賀宋嗣宗除岳陽守五絕  其一",
        "id": "dc49dba1-256d-4659-a15d-2d285a4defc6"
    },
    {
        "author": "史堯弼",
        "paragraphs": [
            "鼎就軒皇上白雲，遺音那復數韶韺。",
            "湖山依舊魚龍在，要識當時奏樂聲。"
        ],
        "title": "賀宋嗣宗除岳陽守五絕  其二",
        "id": "db60253b-df41-48bb-b73e-93cc54d0793b"
    },
    {
        "author": "史堯弼",
        "paragraphs": [
            "太息滕侯績未成，尚須堤土作湖扃。",
            "萬艘丹檻屯江浦，千尺長虹鎖洞庭。"
        ],
        "tags": [
            "洞庭湖"
        ],
        "title": "賀宋嗣宗除岳陽守五絕  其三",
        "id": "363cf50f-9e41-4e9c-a4ce-8e6513eeada4"
    },
    {
        "author": "史堯弼",
        "paragraphs": [
            "龍虎十年氣壯哉，抵排霜雪傲風雷。",
            "湖邊老樹勤封植，會有仙真邂逅來。"
        ],
        "title": "賀宋嗣宗除岳陽守五絕  其四",
        "id": "cd45969d-795b-441d-b4e0-0704227a1ea5"
    },
    {
        "author": "史堯弼",
        "paragraphs": [
            "不樂還思上岳陽，江湖回首路茫茫。",
            "欲生兩翮從公去，濯足波濤望八荒。"
        ],
        "title": "賀宋嗣宗除岳陽守五絕  其五",
        "id": "9436e51a-18fb-439b-bb88-9b16f0d75680"
    },
    {
        "author": "史堯弼",
        "paragraphs": [
            "尻脽連接召徐嚴，誰羨平生太史談。",
            "汗簡殺青推老手，未應留滯只周南。"
        ],
        "title": "送王昭祖國史吏部歸丹陽七絕  其一",
        "id": "67f603cc-c92f-4b62-9c3f-a8479a654176"
    },
    {
        "author": "史堯弼",
        "paragraphs": [
            "知君家住練湖邊，家近東南尺五天。",
            "一棹賦歸天有意，練湖歸看滿湖蓮。"
        ],
        "title": "送王昭祖國史吏部歸丹陽七絕  其二",
        "id": "bf24f7d7-4f99-4084-a578-5004e32db559"
    },
    {
        "author": "史堯弼",
        "paragraphs": [
            "萬牛回首重丘山，才大誰令挽不前。",
            "只好壘胸澆酒遣，未妨洞腹曬書眠。"
        ],
        "title": "送王昭祖國史吏部歸丹陽七絕  其三",
        "id": "c33eeaea-db45-463d-aeb8-7f375c27671c"
    },
    {
        "author": "史堯弼",
        "paragraphs": [
            "秋毫得失肯悲歡，北固山邊更一看。",
            "龍虎四雄那復見，今餘鐵鑊兩團團。"
        ],
        "title": "送王昭祖國史吏部歸丹陽七絕  其四",
        "id": "5191c97a-3b27-4222-b997-0a6a2a90e844"
    },
    {
        "author": "史堯弼",
        "paragraphs": [
            "康莊車馬沸駢闐，直欲轅攀挽不旋。",
            "空使州人行砥道，睠言相顧却潸然。"
        ],
        "title": "送王昭祖國史吏部歸丹陽七絕  其五",
        "id": "fe6632dd-f97b-4fcd-914f-405d8706a2d4"
    },
    {
        "author": "史堯弼",
        "paragraphs": [
            "飛下翩然雲錦衣，風流未忍此邦違。",
            "相逢敢覺吾文進，太息空持此道歸。"
        ],
        "title": "送王昭祖國史吏部歸丹陽七絕  其六",
        "id": "75f2f922-e135-42dc-8edc-3b2a7b6bc372"
    },
    {
        "author": "史堯弼",
        "paragraphs": [
            "稚老丁寧勸復回，烟霾秋靜九關開。",
            "定知青瑣黄扉去，那得朱旛皂盖來。"
        ],
        "title": "送王昭祖國史吏部歸丹陽七絕  其七",
        "id": "4dd39895-89a7-4f68-94ff-c7bb41a13a8c"
    },
    {
        "author": "史堯弼",
        "paragraphs": [
            "北窗酣卧日輪高，夢寐平生五柳陶。",
            "睡起羲皇千古意，挽回却向一秋毫。"
        ],
        "title": "試何企筆偶書  其一",
        "id": "b4d8482f-3788-478a-ab30-baa0056ceb42"
    },
    {
        "author": "史堯弼",
        "paragraphs": [
            "綰蛇縈蚓應無用，拘虎囚螭儻有餘。",
            "付與劉侯堪把筆，尊師不解世間書。"
        ],
        "title": "試何企筆偶書  其二",
        "id": "14738c62-f941-4426-9447-0cc2066bd16e"
    },
    {
        "author": "史堯弼",
        "paragraphs": [
            "不用濡毫滴硯乾，更隨曹植作波瀾。",
            "碧窗點易真吾事，洞府歸來玉露漙。"
        ],
        "title": "試何企筆偶書  其三",
        "id": "a845d7b4-41a1-4542-b2a8-fa37cb9e57d7"
    },
    {
        "author": "史堯弼",
        "paragraphs": [
            "問訊風顛妙喜師，天南海北看孤飛。",
            "如何指是無還地，却作梅州萬里歸。"
        ],
        "title": "次程右史韻送僧南遊問果佛日",
        "id": "7a73825b-adc9-43f7-9ee3-0846c85e1f67"
    },
    {
        "author": "史堯弼",
        "paragraphs": [
            "長記涪翁舊有言，太平清老世無賢。",
            "而今一見高台面，遺烈真能頼得傳。"
        ],
        "tags": [
            "衡山"
        ],
        "title": "南嶽高台長老道光嘗爲靈源清侍者邂逅一見頗能談其行戒走筆爲賦兩絕贈之  其一",
        "id": "917bf3ee-34e1-449e-9878-5ba852f39976"
    },
    {
        "author": "史堯弼",
        "paragraphs": [
            "曉上高峯破曉煙，室中老子衲中賢。",
            "對談移日無人付，乞與清風萬壑傳。"
        ],
        "tags": [
            "衡山"
        ],
        "title": "南嶽高台長老道光嘗爲靈源清侍者邂逅一見頗能談其行戒走筆爲賦兩絕贈之  其二",
        "id": "1949d1e9-c285-41e9-ad80-4b9ded0458b4"
    },
    {
        "author": "史堯弼",
        "paragraphs": [
            "浪洶濤翻忽渺漫，須臾風定見平寬。",
            "此間有句無人得，赤手長蛇試捕看。"
        ],
        "title": "湖上  其一",
        "id": "c609a564-2758-4723-ace6-3f1f91a6567a"
    },
    {
        "author": "史堯弼",
        "paragraphs": [
            "當年敵騎敢窮妖，只恃重湖洶怒潮。",
            "誰謂山川堪設險，向來還作盜之招。"
        ],
        "title": "湖上  其二",
        "id": "904b8c60-4916-49e4-9131-3bdac4e01ba8"
    },
    {
        "author": "史堯弼",
        "paragraphs": [
            "祝融峯上躡雲根，咫尺蒼霄欲手捫。",
            "聞道東山曾小魯，洞庭今已一毛吞。"
        ],
        "tags": [
            "衡山",
            "洞庭湖"
        ],
        "title": "題南嶽祝融峰",
        "id": "d462f04b-0350-4058-9460-d633fe107823"
    },
    {
        "author": "史堯弼",
        "paragraphs": [
            "人事如何只好乖，即今懷抱鄉誰開。",
            "短檠閲罷三千牘，遥夜相望把一杯。"
        ],
        "title": "黄雀餉師渾甫家仲安  其一",
        "id": "33467993-0aab-462f-ad22-c8136b639399"
    },
    {
        "author": "史堯弼",
        "paragraphs": [
            "深秋風露豆苗肥，一粒纔貪觸禍機。",
            "萬里頭顱無處覓，刺天那復見羣飛。"
        ],
        "title": "黄雀餉師渾甫家仲安  其二",
        "id": "35659b85-a6dc-4a5c-b480-0be5968376a0"
    },
    {
        "author": "史堯弼",
        "paragraphs": [
            "夢逐桃溪流水回，靖州幾日賦歸來。",
            "風流却喜諸郎勝，邂逅相從把一杯。"
        ],
        "title": "黄雀餉程右史二子  其一",
        "id": "2c23726f-7c6d-47ac-9b1c-ac532ee21bb0"
    },
    {
        "author": "史堯弼",
        "paragraphs": [
            "聞道賜環消息近，旋看一葉泝江來。",
            "黄腴風味殷勤去，遥望沅湘屬賀杯。"
        ],
        "title": "黄雀餉程右史二子  其二",
        "id": "1e74464a-b8c8-489d-bd5a-d737888ef1db"
    },
    {
        "author": "史堯弼",
        "paragraphs": [
            "太湖三萬六千頃，如今試吞無一毛。",
            "目力未應論近遠，泰山之本只秋毫。"
        ],
        "tags": [
            "泰山",
            "太湖",
            "洞庭湖"
        ],
        "title": "乙丑中秋與山僧數輩自虎邱靈巖泛太湖登洞庭東山曰翠峰望湖中羣山高下出沒如大圓鏡見百千萬億青螺髻然瑰瑋絕特蓋入眼未之見恨風作不能過西山睹林屋洞天之勝然已得其彷彿矣  其一",
        "id": "aa3fb430-ba50-4fd4-a75a-9752f1b5d96f"
    },
    {
        "author": "史堯弼",
        "paragraphs": [
            "七十二山湖面橫，橫斜出沒亂青冥。",
            "只疑亦有鈞天奏，驚起魚龍舞洞庭。"
        ],
        "tags": [
            "太湖",
            "洞庭湖"
        ],
        "title": "乙丑中秋與山僧數輩自虎邱靈巖泛太湖登洞庭東山曰翠峰望湖中羣山高下出沒如大圓鏡見百千萬億青螺髻然瑰瑋絕特蓋入眼未之見恨風作不能過西山睹林屋洞天之勝然已得其彷彿矣  其二",
        "id": "95e479a1-c4ae-4dd8-a124-3e770945a43a"
    },
    {
        "author": "史堯弼",
        "paragraphs": [
            "羣山相望有無間，髣髴三生常往還。",
            "不用張帆越清泚，化身先自遍西山。"
        ],
        "tags": [
            "太湖",
            "洞庭湖"
        ],
        "title": "乙丑中秋與山僧數輩自虎邱靈巖泛太湖登洞庭東山曰翠峰望湖中羣山高下出沒如大圓鏡見百千萬億青螺髻然瑰瑋絕特蓋入眼未之見恨風作不能過西山睹林屋洞天之勝然已得其彷彿矣  其三",
        "id": "4bfeed98-fd74-46b0-ac4a-d76871fa75c4"
    },
    {
        "author": "史堯弼",
        "paragraphs": [
            "孤峯直上散青眸，山峙西東浸碧流。",
            "弱水人言三萬里，是間我已到瀛洲。"
        ],
        "tags": [
            "太湖",
            "洞庭湖"
        ],
        "title": "乙丑中秋與山僧數輩自虎邱靈巖泛太湖登洞庭東山曰翠峰望湖中羣山高下出沒如大圓鏡見百千萬億青螺髻然瑰瑋絕特蓋入眼未之見恨風作不能過西山睹林屋洞天之勝然已得其彷彿矣  其四",
        "id": "a8ee6b5d-c855-4b3a-b565-c01c7d1b1ae8"
    },
    {
        "author": "史堯弼",
        "paragraphs": [
            "海門湖上東畔開，海東飛仙呼不來。",
            "乘桴便欲徑浮去，無人從我復空回。"
        ],
        "tags": [
            "太湖",
            "洞庭湖"
        ],
        "title": "乙丑中秋與山僧數輩自虎邱靈巖泛太湖登洞庭東山曰翠峰望湖中羣山高下出沒如大圓鏡見百千萬億青螺髻然瑰瑋絕特蓋入眼未之見恨風作不能過西山睹林屋洞天之勝然已得其彷彿矣  其五",
        "id": "5eeef29b-d124-47a9-baea-c98a9d6a6828"
    },
    {
        "author": "史堯弼",
        "paragraphs": [
            "人言佳句有風流，不羨騷人賦遠遊。",
            "坐遣目前無限意，筆端風起白蘋洲。"
        ],
        "title": "泛舟回邑次韻",
        "id": "c568ec3b-dcf3-4601-a6cf-6b4be78320c6"
    },
    {
        "author": "史堯弼",
        "paragraphs": [
            "楊柳垂垂小港流，楊花無算遠空遊。",
            "離情自是紛如絮，不是伊能惹客愁。"
        ],
        "title": "離臨安舟中有懷山藪朱文之子聊作五絕以寄  其一",
        "id": "a6e004e4-729b-48b1-b005-1c0693286332"
    },
    {
        "author": "史堯弼",
        "paragraphs": [
            "無頼南風怒客船，夢魂驚撼不成眠。",
            "何當月白虛窗夜，仍復論文更說禪。"
        ],
        "title": "離臨安舟中有懷山藪朱文之子聊作五絕以寄  其二",
        "id": "19985eca-0872-4f8c-b053-1344fea39dd2"
    },
    {
        "author": "史堯弼",
        "paragraphs": [
            "仙舟輕漾首仍西，我獨南征未得歸。",
            "相望兩鷗空浩蕩，何如雙鳥共鳴飛。"
        ],
        "title": "離臨安舟中有懷山藪朱文之子聊作五絕以寄  其三",
        "id": "5051cc16-568b-4173-a88f-c3f066f7b497"
    },
    {
        "author": "史堯弼",
        "paragraphs": [
            "吳楚風光美甚都，好雕肝腎細捫摹。",
            "還家若問東西事，爲舉新詩當畫圖。"
        ],
        "title": "離臨安舟中有懷山藪朱文之子聊作五絕以寄  其四",
        "id": "d3abaea6-3346-486f-a59b-f478195166dc"
    },
    {
        "author": "史堯弼",
        "paragraphs": [
            "親庭遥望屬坤隅，憑子還家與說吾。",
            "爲道江南足魚蟹，鄉來不復似臞儒。"
        ],
        "title": "離臨安舟中有懷山藪朱文之子聊作五絕以寄  其五",
        "id": "2c081bc8-080d-4a82-8757-73699537f1e3"
    },
    {
        "author": "史堯弼",
        "paragraphs": [
            "州並重湖水入雲，天邊鴻雁影還分。",
            "政成魯衛因循地，人是茅山大小君。"
        ],
        "title": "賀蘇邛州移鼎州兼呈八座四絕  其一",
        "id": "24dc925b-9eb4-4df9-8391-19c99d546aff"
    },
    {
        "author": "史堯弼",
        "paragraphs": [
            "何須萬里尋岣嶁，更問君王覓鑑湖。",
            "箭鏃玉床今在手，桃花流水去分符。"
        ],
        "title": "賀蘇邛州移鼎州兼呈八座四絕  其二",
        "id": "e9ca840c-be13-4c2b-8a88-6a849ffe4b6d"
    },
    {
        "author": "史堯弼",
        "paragraphs": [
            "白鶴山頭留幾時，白鶴池畔歌來遲。",
            "浮邱伯去無消息，老眼而今儻見之。"
        ],
        "title": "賀蘇邛州移鼎州兼呈八座四絕  其三",
        "id": "3e9518d4-272d-4cfb-a450-c3893ab24d97"
    },
    {
        "author": "史堯弼",
        "paragraphs": [
            "雲海相望定渺然，已驚別夢不成圓。",
            "他年勝處煩推轂，此道滄洲好待看。"
        ],
        "title": "賀蘇邛州移鼎州兼呈八座四絕  其四",
        "id": "23855852-9b07-434f-98bf-9da94a29041a"
    },
    {
        "author": "史堯弼",
        "paragraphs": [
            "多奇趙北燕南地，還喜超然出冀方。",
            "氣習敦龐今復見，餘風千載有陶唐。"
        ],
        "title": "送青神丞劉平仲解官三絕  其一",
        "id": "dcd59dfc-9a8d-48c2-90f1-4f4e67fd947f"
    },
    {
        "author": "史堯弼",
        "paragraphs": [
            "笑譚裁割發硎餘，豈是丞能不負余。",
            "並舍過從無一事，坐看㶁㶁水循除。"
        ],
        "title": "送青神丞劉平仲解官三絕  其二",
        "id": "58399afe-3f7b-47cc-9791-441485ec1771"
    },
    {
        "author": "史堯弼",
        "paragraphs": [
            "祖烈班班汗簡編，鄉來人物覺尤賢。",
            "轅攀耆老空遺恨，不受渠儂一大錢。"
        ],
        "title": "送青神丞劉平仲解官三絕  其三",
        "id": "a2103f38-3756-4310-b155-e6dd26f40db9"
    },
    {
        "author": "史堯弼",
        "paragraphs": [
            "遲回獨立湘江頭，湘江無情空自流。",
            "擬呼妃子弄雲瑟，一瀉胸中千斛愁。"
        ],
        "title": "甲子春過浙和周去華韻五絕  其一",
        "id": "3b4875e0-e76d-4e2b-a0eb-1dffaed92e13"
    },
    {
        "author": "史堯弼",
        "paragraphs": [
            "貪看衡麓數峯山，那覺江風獵獵寒。",
            "吹亂衣巾都不記，橘洲沙上幾遺冠。"
        ],
        "title": "甲子春過浙和周去華韻五絕  其二",
        "id": "66ee1d37-07ac-460c-a7f7-5e986bdbf7bc"
    },
    {
        "author": "史堯弼",
        "paragraphs": [
            "誰家花柳暗門邊，投憩同維藥玉船。",
            "醉卧黄鸝新弄舌，一聲喚起小窗眠。"
        ],
        "title": "甲子春過浙和周去華韻五絕  其三",
        "id": "332d1a2b-2aab-4e0e-b210-b2d70f5bc766"
    },
    {
        "author": "史堯弼",
        "paragraphs": [
            "滿眼殘紅正亂飛，端如棹入武林時。",
            "此身也是鷦鷯樣，乞與桃林借一枝。"
        ],
        "title": "甲子春過浙和周去華韻五絕  其四",
        "id": "00e1c638-7665-4ec7-8e41-754a10e34dcc"
    },
    {
        "author": "史堯弼",
        "paragraphs": [
            "雙峯翠掃半天餘，遥想岷峩霽雪初。",
            "足踏東南今已遍，却思歸卧舊時廬。"
        ],
        "title": "甲子春過浙和周去華韻五絕  其五",
        "id": "2e1df457-b437-4c75-ac04-21a4375ec9be"
    },
    {
        "author": "史堯弼",
        "paragraphs": [
            "嶽勢扶輿峻莫攀，豈知深處鎖幽閑。",
            "千巖萬壑爭回互，別有乾坤藏此間。"
        ],
        "tags": [
            "衡山"
        ],
        "title": "題南嶽方廣後洞五百羅漢所居二絕  其一",
        "id": "f3c70e82-081e-40d3-acd9-c0d937523f7a"
    },
    {
        "author": "史堯弼",
        "paragraphs": [
            "山自周回溪自流，沉沉萬籟不勝幽。",
            "此間有句誰堪話，五百真人今在不。"
        ],
        "tags": [
            "衡山"
        ],
        "title": "題南嶽方廣後洞五百羅漢所居二絕  其二",
        "id": "4c992e20-5d24-46d7-b335-24fd263be42a"
    },
    {
        "author": "史堯弼",
        "paragraphs": [
            "寧墮眉毛出爲人，舌端雷電不無神。",
            "如今有口却掛壁，草木巖中元自春。"
        ],
        "title": "戲中書巖寶印師方丈  其一",
        "id": "95d24c3c-5f4b-4b22-bc23-301d04e5d382"
    },
    {
        "author": "史堯弼",
        "paragraphs": [
            "放形漫浪蜀山西，只是人間一闡提。",
            "不擬將心覓安處，閑來洗脚玉泉溪。"
        ],
        "title": "戲中書巖寶印師方丈  其二",
        "id": "e1fa2a5d-944a-497a-8516-8decc9b97d67"
    },
    {
        "author": "史堯弼",
        "paragraphs": [
            "頻年來往鄭公鄉，邂逅論文膝上郎。",
            "已訝樹風增感嘆，忽聞薤露送淒涼。"
        ],
        "title": "張府君挽詩  其一",
        "id": "92077c8f-5c21-4bd4-a227-253a815f73b4"
    },
    {
        "author": "史堯弼",
        "paragraphs": [
            "見說親顔晝日嬉，夜窗膏火對書詩。",
            "功名底事身終悞，孝友平生政已施。"
        ],
        "title": "張府君挽詩  其二",
        "id": "962be478-5578-4c19-970e-0fbba1bd6e8b"
    },
    {
        "author": "史堯弼",
        "paragraphs": [
            "誠孝從來此物根，只今誰與踐斯言。",
            "夫君泉下儻無憾，大字壁間猶有痕。"
        ],
        "title": "張府君挽詩  其三",
        "id": "b6df5380-05d0-4bb0-b030-c66c07b15187"
    },
    {
        "author": "史堯弼",
        "paragraphs": [
            "驚起龍蛇忽夢歸，一朝脫屣萬緣非。",
            "遥知月露寒松滴，不是波濤木葉飛。"
        ],
        "title": "張府君挽詩  其四",
        "id": "acf3fcbf-b350-40a5-ac3a-94f132472321"
    },
    {
        "author": "史堯弼",
        "paragraphs": [
            "氣象重歸金馬地，更看埋玉亂松楠。",
            "他年父老還能說，道上書生爲指南。"
        ],
        "title": "張府君挽詩  其五",
        "id": "e5d4cf2f-9ea7-484f-a930-a0821156baf2"
    },
    {
        "author": "史堯弼",
        "paragraphs": [
            "筆間幻出馬中龍，放牧平沙細草中。",
            "亦有崑崙玄圃意，蕭騷駿尾欲生風。"
        ],
        "title": "和衢守張舍人龍眠捉馬圖詩  其一",
        "id": "965af14c-a015-4109-83f0-de8992e2e851"
    },
    {
        "author": "史堯弼",
        "paragraphs": [
            "世間凡馬那知數，便覺從今一洗空。",
            "不遣奚奴嚴玉勒，恐因風雨渺龍宮。"
        ],
        "title": "和衢守張舍人龍眠捉馬圖詩  其二",
        "id": "cd652d7b-be13-4535-8fb7-7c59f3599d5e"
    },
    {
        "author": "史堯弼",
        "paragraphs": [
            "江北江南罷戰塵，兩階干舞作昇平。",
            "河東五色真毛羽，九奏簫韶看一鳴。"
        ],
        "title": "公肅在東南三有書來未報聞其除司直以詩寄賀且謝  其一",
        "id": "d3124c7c-443d-46cb-9e26-deb21993021a"
    },
    {
        "author": "史堯弼",
        "paragraphs": [
            "小試猶爲天下平，惠文柱後要無刑。",
            "從今準擬子張傳，吾世常司汗簡青。"
        ],
        "title": "公肅在東南三有書來未報聞其除司直以詩寄賀且謝  其二",
        "id": "c7c7b19c-1813-491f-b928-cd24fc456b7a"
    },
    {
        "author": "史堯弼",
        "paragraphs": [
            "縱橫才力自時須，今代鵷行政要渠。",
            "亦有故人巖石裏，未嫌不奉子公書。"
        ],
        "title": "公肅在東南三有書來未報聞其除司直以詩寄賀且謝  其三",
        "id": "8fe6fde6-4fba-4bda-a975-33a91d9e27d0"
    },
    {
        "author": "史堯弼",
        "paragraphs": [
            "元功初剪刻，妙處極玄玄。",
            "醉墨誰家筆，于今合自然。"
        ],
        "title": "題墨花",
        "id": "da9944e8-4a3a-4895-a1fe-91da3c0bcc53"
    },
    {
        "author": "史堯弼",
        "paragraphs": [
            "四歲尚少房玄齡，七步未饒曹子建。"
        ],
        "title": "句",
        "id": "c64e14ca-bf68-418e-9b17-1b2c5b369c72"
    },
    {
        "author": "喻良能",
        "paragraphs": [
            "一夔方佐舜，二公還相周。",
            "三傑從高祖，四皓屈留侯。",
            "五龍翔日邊，六逸嘯溪頭。",
            "七賢傲竹林，八仙隠糟丘。",
            "九老山中卧，十友方外遊。",
            "百鍊竟不變，千載存風流。",
            "名節良足貴，萬事真悠悠。"
        ],
        "title": "詠懷",
        "id": "fe8cdc34-0e13-4b1a-ba0e-74ecca956840"
    },
    {
        "author": "喻良能",
        "paragraphs": [
            "東海一豪士，西山兩逸民。",
            "涕唾棄周粟，談笑無秦軍。",
            "餓死骨仍香，辭封名益芬。",
            "至今千載下，不敢輕隠淪。"
        ],
        "title": "豪士",
        "id": "d6087393-18da-49d8-b85e-52739d1a60b6"
    },
    {
        "author": "喻良能",
        "paragraphs": [
            "宿雨曉初收，長天澹如洗。",
            "解带臨清流，泉聲細娛耳。",
            "有如到愚溪，還似遊栗里。",
            "人生若此少，貧賤非所恥。"
        ],
        "title": "雨後曉行",
        "id": "0c7d5d45-bef5-42d0-8e68-3fea7bdc3002"
    },
    {
        "author": "喻良能",
        "paragraphs": [
            "新浴換輕縠，披襟臨榧臺。",
            "好風知人意，爲我東南來。",
            "晚池雨草青，庶足充徘徊。",
            "呼兒具綠樽，聊進納涼杯。",
            "一酌暑氣消，再酌愁懷開。",
            "三爵竟酩酊，浩歌臨蒼苔。"
        ],
        "title": "新浴",
        "id": "f546d58d-d694-4693-9e9b-cd5de1e8048e"
    },
    {
        "author": "喻良能",
        "paragraphs": [
            "暑氣推不去，涼風挽不來。",
            "中庭月色浄，攬衣起徘徊。",
            "夜久萬籟寂，秋近孤蛩哀。",
            "月墮玉繩低，此興真悠哉。"
        ],
        "title": "苦熱不寐獨起對月",
        "id": "e76fa31f-d892-4d1d-a0b2-d1db4f368a6c"
    },
    {
        "author": "喻良能",
        "paragraphs": [
            "老夏雨既少，穉秋雲亦無。",
            "枯池罷桔槔，蔫花委芙蕖。",
            "不糝漫藜藿，不爨空樵蘇。",
            "蘇州亦有言，家人笑著書。"
        ],
        "title": "秋暑熾甚忍饑偶作書季直弟以詩見嘲因次韻",
        "id": "5c489b29-ddef-4c7d-868c-9625c9ab85b4"
    },
    {
        "author": "喻良能",
        "paragraphs": [
            "雲浄天既碧，境幽月逾光。",
            "未數鈷鉧潭，不羨桂子堂。",
            "霏霏香霧橫，藹藹明輝揚。",
            "冥搜興乍酣，徙倚夜未央。",
            "走兔望圓魄，飛鳥喜新涼。",
            "但知整綸巾，何用翻霓裳。",
            "芳尊聊自傾，玉盤欲誰將。",
            "美人何時來，渺渺天一方。"
        ],
        "title": "中秋望月偶誦唐歐陽詹翫月詩追和一首",
        "id": "f40c2ae2-0d46-46cf-a350-8b4d0fe51fef"
    },
    {
        "author": "喻良能",
        "paragraphs": [
            "山居尠歡悰，理策事遨嬉。",
            "嶔岑屬初霽，眺覽得所宜。",
            "懸崖有飛瀑，注壑從涼颸。",
            "濛濛噴霧雨，冉冉含烟曦。",
            "清泠詎可汰，駛激疇能陂。",
            "會心欣有得，徙倚不知疲。",
            "雁蕩境千里，香爐天一涯。",
            "平生未能矚，昏旦矧欲窺。",
            "何如茲山溜，若與幽人期。",
            "他年營菟裘，舍是將安之。"
        ],
        "title": "望所居西山瀑布",
        "id": "715f9ad6-4103-4d6e-a757-57158c7cb714"
    },
    {
        "author": "喻良能",
        "paragraphs": [
            "平生固寡好，嗜石如奇章。",
            "家無千金産，舁致窮澗岡。",
            "壽星來金華，衣冠何昂藏。",
            "屈肘據膝坐，風雨須眉蒼。",
            "松石産花溪，奇詭頗異常。",
            "鼻祖乃赤松，素質侔白羊。",
            "舞袖出烟霞，渾脫類大娘。",
            "想當虞韶成，率獸雜鳳蹌。",
            "觥觥石柱峯，孤峭仍軒昂。",
            "長不滿五尺，勢欲摩穹蒼。",
            "獅子來何許，俯首未騰驤。",
            "何時一噴薄，百獸走且僵。",
            "鴟尾由天成，畧不假斧斨。",
            "端宜侈繪事，詎止工厭禳。",
            "東坡小仇池，大筆流芬芳。",
            "康公醉道士，名篇粲煌煌。",
            "矧我此數峯，價重百琳琅。",
            "願締金石交，出處永不忘。"
        ],
        "title": "月山諸峰",
        "id": "b355b5ae-3bdc-46f4-88fb-cd77a2ddfc7e"
    },
    {
        "author": "喻良能",
        "paragraphs": [
            "安仁偃息處，之問讀書室。",
            "茅軒規昔人，聊可容吾膝。",
            "幽芳秀垣曲，翠篠蓊簷隙。",
            "松窗炯虛明，荆籬互疎密。",
            "淡月曉窺几，候蟲夕鳴壁。",
            "詩書後前陳，圖史左右秩。",
            "遐覽到三五，旁搜及堅白。",
            "一語偶有得，寸心欣自適。",
            "輪奐非所慕，茲焉頗放逸。",
            "淵明儻來過，真趣會能識。"
        ],
        "title": "近結茅屋數椽以可賦軒揭取子美可以賦新詩之義用沈約體賦詩一首",
        "id": "6b8aad7c-44dc-48a1-973f-483bf5a3b456"
    },
    {
        "author": "喻良能",
        "paragraphs": [
            "前輩久零落，老成驚創見。",
            "平生恥問津，如今真北面。",
            "胸中五色絲，織此錦繡段。",
            "見之心孔開，照眼光爛爛。",
            "我亦好吟詠，忍饑說芻豢。",
            "辛勤三十年，功效無一綫。",
            "偶茲得大嚼，味永不忍嚥。",
            "嘉惠詎敢忘，仁風敬揚扇。"
        ],
        "title": "古風一首謝張漕子溫惠示詩卷",
        "id": "1e6d0e18-e4a2-4870-b64c-374803b29452"
    },
    {
        "author": "喻良能",
        "paragraphs": [
            "危亭壓層城，是中有佳致。",
            "面面看江山，水雲自相媚。",
            "使君暇日登，火老金正穉。",
            "杯盤瑩無塵，笑語清有味。",
            "快風千里來，暑氣三舍避。",
            "賦詩紅蓮幕，煎茶白衣吏。",
            "詼諧想割肉，摇扇笑疼臂。",
            "樂事古云少，能并今有四。",
            "茲游峴山同，千古知姓字。",
            "吾輩亦何爲，雖駑猶附驥。"
        ],
        "title": "伏日陪府公侍御登四望亭分韻得四字",
        "id": "494c34c0-83e9-4a54-813b-d53f2d1781e1"
    },
    {
        "author": "喻良能",
        "paragraphs": [
            "退之宰陽山，暇隙唯讀書。",
            "同年大雅姿，文史以爲娛。",
            "治劇逾整暇，日與竹素俱。",
            "頫首繙漢晉，高聲誦唐虞。",
            "不善吾所鑒，善者吾所摹。",
            "撐腸仍拄腹，何翅五千餘。",
            "似聞書带草，已復生庭除。",
            "願言飽經濟，舒之彌八區。"
        ],
        "title": "葉自强讀書堂",
        "id": "cc4013de-8f0e-400f-ab74-1ca23fedea0b"
    },
    {
        "author": "喻良能",
        "paragraphs": [
            "公庭日將夕，吏報空獄岸。",
            "雖無春草鞠，已有蛛絲蔓。",
            "歡樂見鳥烏，呻吟絕鵝雁。",
            "諒非片言折，聊發一笑粲。"
        ],
        "title": "獄空",
        "id": "7c783384-1d11-4774-a0f9-fdfc9ce39335"
    },
    {
        "author": "喻良能",
        "paragraphs": [
            "前車惟伯氏，後乘載阿連。",
            "相携青蓮界，共開白社筵。",
            "黄梅雨初歇，紅榴花正妍。",
            "浄境聊莞爾，妙興真悠然。",
            "偈言溢四方，經卷餘五千。",
            "長廊含清風，古潭摇蒼天。",
            "幅巾既蕭散，青鞋亦輕便。",
            "登臨自晨曦，談笑窮暮煙。",
            "衡宇開卷坐，僧房借榻眠。",
            "却憶蘇州語，喧靜兩皆禪。"
        ],
        "title": "同從兄季弟游香山追和東坡端午游諸寺韻",
        "id": "30470d6e-cb2c-415b-92a8-cf1d0febf454"
    },
    {
        "author": "喻良能",
        "paragraphs": [
            "新營老先生，喜好一何異。",
            "端能友造物，直欲騎元氣。",
            "古貨今難賣，太羹元少味。",
            "陽春誰肯和，玄白人爭議。",
            "知己如晨星，一笑聊自慰。",
            "先民不云乎，有以少爲貴。"
        ],
        "title": "題張漕子溫貴希齋",
        "id": "6acd617d-4753-41fb-9981-bc6eed6670bf"
    },
    {
        "author": "喻良能",
        "paragraphs": [
            "曉發下梅寺，霽色浮壠麥。",
            "崎嶇白楊岸，詰屈黄牛軛。",
            "野芳吐丰茸，山羽鳴格磔。",
            "驅車復前途，聊欲徧阡陌。"
        ],
        "title": "由下梅至資福估賣官産",
        "id": "81719a08-d3af-4ec3-bb38-e6f79a324b53"
    },
    {
        "author": "喻良能",
        "paragraphs": [
            "發軔資福山，弭轡龍池寺。",
            "杪春新雨足，老紅圍穉翠。",
            "溪流素縠寒，山色青羅膩。",
            "拄頰坐移晷，此意誰能會。"
        ],
        "title": "龍池寺",
        "id": "646b164a-fc06-4efb-b3e4-ca12e70337e1"
    },
    {
        "author": "喻良能",
        "paragraphs": [
            "村落秋氣高，涼飆泛林莽。",
            "田家刈穫閒，斗酒勞良苦。",
            "甕甌間竹箸，殺雞仍具黍。",
            "昏昏燈火照，草草盃盤舉。",
            "初喧鵞雁聲，中靜兒女語。",
            "醉來或田歌，散去亦社舞。",
            "不信五侯家，軟盤薦肥羜。"
        ],
        "title": "觀田家宴集",
        "id": "c33d6b36-98ad-40d6-b56d-8f840579c1a6"
    },
    {
        "author": "喻良能",
        "paragraphs": [
            "炎暑墮何許，涼風忽吹衣。",
            "野水映荒岸，寒叢秀疎籬。",
            "蕭蕭林影薄，杳杳鴻聲悲。",
            "秋禾亦既穫，聊足充吾饑。"
        ],
        "title": "次韻周敏卿秋興三首  其一",
        "id": "85c28a1c-3d2a-4269-9186-3db30159fdce"
    },
    {
        "author": "喻良能",
        "paragraphs": [
            "團團巖中桂，移根籬舍間。",
            "秋風一披拂，嫋嫋天香寒。",
            "對此徑須飲，把酒酬西山。",
            "浩歌何窮已，寧必素與蠻。"
        ],
        "title": "次韻周敏卿秋興三首  其二",
        "id": "83186e31-0773-4128-a4e9-5088df06e2b7"
    },
    {
        "author": "喻良能",
        "paragraphs": [
            "悠悠草根蟲，鳴聲近我牀。",
            "皎皎林間月，亦已照我牆。",
            "感此動萬慮，聊復舉一觴。",
            "何以侑我酒，清嘯聞疎篁。"
        ],
        "title": "次韻周敏卿秋興三首  其三",
        "id": "1b5cff13-44c7-49d6-ba67-dd11141b6852"
    },
    {
        "author": "喻良能",
        "paragraphs": [
            "冬仲弭征轡，歘焉及新春。",
            "飽喫番陽飯，細治星源民。",
            "星源故自佳，民俗良易馴。",
            "不嫌聾丞愚，翻愛假令真。",
            "相與不忍欺，見謂無緇磷。",
            "牒訟日以簡，賦輸日以臻。",
            "遺我以暇隙，使得窺典墳。",
            "短檠一窗燈，孤諷至夜分。",
            "平明坐廳事，簾影清無塵。",
            "閭里頗熙熙，孰云民不淳。",
            "顧謂汝父老，辱愛亦已勤。",
            "爲我理歸櫂，吾久思吾親。"
        ],
        "title": "星源縣齋書事",
        "id": "5e85bfec-3fd1-4e0f-af2f-331fc6d55e30"
    },
    {
        "author": "喻良能",
        "paragraphs": [
            "地偏境自佳，烟雲遶孤屋。",
            "寒聲渺疎松，翠影澹脩竹。",
            "林深桂花晚，微風度餘馥。",
            "特用永歲年，聊足媚幽獨。"
        ],
        "title": "題圓通寺至樂亭次待制王公韻",
        "id": "48e9d076-b667-4145-950b-deb5aee7aa92"
    },
    {
        "author": "喻良能",
        "paragraphs": [
            "使君慕丘禱，用志端不分。",
            "天高聽甚卑，深知使君勤。",
            "立致楚東雨，如開衡岳雲。",
            "頼此苗盡活，不然尪可焚。"
        ],
        "title": "次韻侍御五月二十日閔雨",
        "id": "a0da2076-ce7a-49b9-957e-b3ce26dcff64"
    },
    {
        "author": "喻良能",
        "paragraphs": [
            "鵝王牧羣鵝，濁世肯下遊。",
            "積水近天關，有時戲沈浮。",
            "老禪天人師，領畧傾九州。",
            "初開選佛場，坐斷諸峯頭。",
            "當時江東西，海納吞衆流。",
            "歲晚徙山麓，華堂跨龍樓。",
            "至今韋公碑，照曜蒼崖幽。",
            "陳迹記往昔，登臨縱冥搜。",
            "重來歲月疾，俯仰五十秋。",
            "撫事一太息，何從問人牛。",
            "惟餘拱把木，百尺環道周。",
            "成壞各有時，干戈今少休。",
            "空懷三宿戀，爲爾半日留。",
            "鐘聲遠送客，霧雨昏林休。"
        ],
        "title": "鵝湖寺",
        "id": "345612fa-68f6-4ccf-8528-47deea235394"
    },
    {
        "author": "喻良能",
        "paragraphs": [
            "雨霽失炎燠，新亭境清淑。",
            "層波綠奫泫，疊嶂青陸續。",
            "風篁韻絲桐，烟柳開畫軸。",
            "澹然塵慮銷，庶足永曛旭。"
        ],
        "title": "七峰亭獨坐",
        "id": "72551665-1d99-42de-86eb-69cf01dd2c4b"
    },
    {
        "author": "喻良能",
        "paragraphs": [
            "東嘉老先生，文字繼坡谷。",
            "治饒如京兆，三王豈其族。",
            "政成無一事，澹若處幽獨。",
            "追蹤古循吏，清浄非碌碌。",
            "每以坐嘯餘，時出陽春曲。",
            "風流化邦人，吟詠成國俗。",
            "乙酉秋七月，天地正炎燠。",
            "有詔帥夔門，引道不淹宿。",
            "境內聞公行，倉皇守牙纛。",
            "攀轅人填咽，遮道車擊轂。",
            "已去復挽回，出入成重複。",
            "橋斷蜂腰分，巷擁魚鱗矗。",
            "竟從間道去，復許誰追逐。",
            "子母若弟昆，相顧皆嚬蹙。",
            "吾父既往矣，疇能繼英躅。",
            "孟嘗附商船，千古垂簡牘。",
            "偷席廣文氈，使者爲標目。",
            "去思聞九重，盛事傳西蜀。",
            "先生美無度，推誠置人腹。",
            "畫圖照人間，斯民記恩育。"
        ],
        "title": "侍御王公去饒饒之士民數千萬人遮道攀轅又相與斷城北橋以留之公不得已乃回城從間道遁去餘干主簿翁君畫斷橋圖作詩二十韻寄侍御求和侍御以和篇見示因次韻一首",
        "id": "2cd81789-fdd8-432c-9993-95e3e2dc5c8b"
    },
    {
        "author": "喻良能",
        "paragraphs": [
            "南北兩石鐘，上下一水側。",
            "造物妙鎔冶，蜚廉巧撞擊。",
            "鏜鞳仍噌吰，歌鐘與無射。",
            "豐山吾焉知，蒲牢爾何力。",
            "咨余久願遊，偶此事行役。",
            "時秋風颼颼，日暮水激激。",
            "初如鈞天鳴，乍若金奏寂。",
            "入耳粹而清，洗心欣以懌。",
            "怪奇有如此，遊覽誰能測。",
            "發端示來今，注經人姓酈。"
        ],
        "title": "石鐘山",
        "id": "e75435cc-f11f-4029-bdea-0b1b1b8fa939"
    },
    {
        "author": "喻良能",
        "paragraphs": [
            "平生憶淵明，偶此訪遺跡。",
            "柴桑僅未泯，栗里猶可識。",
            "寒溜澹泠泠，孤烟輕羃羃。",
            "撫事良多感，西風生醉石。"
        ],
        "title": "題淵明醉石",
        "id": "efedd79f-4ade-4ac7-90ee-9cf71dc14fb3"
    },
    {
        "author": "喻良能",
        "paragraphs": [
            "淵明在彭澤，到任八十日。",
            "雖營三徑資，未穫公田秫。",
            "珍重千金腰，不爲督郵折。",
            "拂衣賦歸來，何異自投劾。",
            "我生本樗散，山林久蟠蟄。",
            "雖非淵明儔，頗亦慕幽迹。",
            "偶然得一第，遂竊升斗秩。",
            "未書藍田考，已捧錦溪檄。",
            "荒縣饒逋負，催科費鞭抶。",
            "彊顔簿領間，忽復彌數月。",
            "心焉媿淵明，俯首三歎息。",
            "番江何時還，哦松聊自適。"
        ],
        "title": "媿陶",
        "id": "89ac39fa-0e77-4506-b694-9e1670210e1c"
    },
    {
        "author": "喻良能",
        "paragraphs": [
            "讀我宋實錄，元豐治明昌。",
            "五年九月中，上特開天章。",
            "從容謂輔臣，邊民疲可傷。",
            "呂獨爲朕言，他人終未嘗。",
            "已乃命正獻，由定帥維揚。",
            "學士加大稱，庸以示寵光。",
            "移鎮未去久，趣歸總臺綱。",
            "爾來九十年，誰其踵遺芳。",
            "我公嫡孫行，祖烈蔚載揚。",
            "持節古閩粵，攝事今福唐。",
            "仁風雜和氣，盎盎如春陽。",
            "甿謠玉律響，圜扉春草長。",
            "英聲飛九重，御屏書益詳。",
            "廣陵大都會，經理須才良。",
            "擁麾往鎮之，非公諒誰當。",
            "延閣陞寶書，恩綸湛洋洋。",
            "左符分淮海，西顧寬巖廊。",
            "想見入境初，快覩爭星凰。",
            "折衝向樽俎，宣威謝金湯。",
            "行看有鋒召，衮衣侍虞皇。",
            "賤子一何幸，竊庇逾兩霜。",
            "誤蒙剡薦牘，名徹凝旒傍。",
            "受恩未知報，肝膽徒激昂。",
            "唯祈轉洪鈞，復立弟子行。"
        ],
        "title": "送呂憲帥維揚",
        "id": "40b3a17b-6137-4c3b-adfa-4f47d24922e9"
    },
    {
        "author": "喻良能",
        "paragraphs": [
            "少陵五十六，負暄候樵牧。",
            "我今年與齊，而亦處幽獨。",
            "小亭數椽浄，新月半鈎曲。",
            "聊將萬斛愁，付與一盃綠。"
        ],
        "title": "偶題",
        "id": "24fc766c-f31a-47c2-8845-ab92297b206c"
    },
    {
        "author": "喻良能",
        "paragraphs": [
            "霜天豁澄明，水日共清朗。",
            "西園足甘菊，歡言事幽賞。",
            "板輿奉慈顔，華發森少長。",
            "一笑喜團欒，千枝迷俯仰。",
            "黄英浥露繁，翠蔓緣籬上。",
            "雄蜂與雌蝶，採擷紛還往。",
            "逸興既中酣，佳致仍外奬。",
            "未多彭澤賢，不羨天隨廣。",
            "憶昔吏江東，王事困鞅掌。",
            "及今處閭里，暇日娛塏爽。",
            "殽酒雖不豐，獻酬非或强。",
            "分韻先阿連，作詩真技癢。"
        ],
        "title": "十月五日從兄四弟三姪侍太孺人賞菊亦好園以賞心樂事爲韻分得賞字",
        "id": "45712687-41ce-484a-ad09-4e10c05f6b19"
    },
    {
        "author": "喻良能",
        "paragraphs": [
            "危簷覆虛明，景趣清且長。",
            "曲池散漣漪，珍木含葱蒼。",
            "離離荔子丹，冉冉茉莉香。",
            "有堂既足佳，無氈庸何傷。"
        ],
        "title": "閎中堂",
        "id": "6aed4b36-9d97-4f33-be86-2627b894c6dd"
    },
    {
        "author": "喻良能",
        "paragraphs": [
            "摘山勝煮海，財貨所源流。",
            "建焙甲天下，賦入十倍收。",
            "國計頗頼之，貢輸何時休。",
            "擇人爲提領，得賢從宛丘。",
            "文章脫吏腕，風味登瀛洲。",
            "佐職亦已久，再見春草抽。",
            "郊原富槍旗，歲事日以修。",
            "撫民端若子，疾惡信如讐。",
            "驅車向鳳山，父老觀道周。",
            "青春行畫圖，佳處時一留。",
            "風前耳潺湲，雨後目纖柔。",
            "酒酣已勝賞，珠唾揮釣鈎。",
            "咨予素么麽，受恩猶未酬。",
            "銘心雖甚堅，撫己徒懷羞。",
            "平生困坎壈，暮年尚依劉。",
            "投公一紙書，遠寄粵王州。",
            "書傳得妙帖，想像寒食游。",
            "終防好事人，豪奪或巧偷。"
        ],
        "title": "次韻提舉王正言寒食游茶焙",
        "id": "50780cec-c9fc-4e38-a9a7-a461b30cf8b2"
    },
    {
        "author": "喻良能",
        "paragraphs": [
            "紅雲覆絕島，望之心神開。",
            "弱水不負舟，何由至蓬萊。",
            "吾欲煩巨鼇，爲載三山來。",
            "不然騎鯨去，一醉流霞杯。"
        ],
        "title": "題紅雲島",
        "id": "30291410-69e7-4596-8da5-a583b843b00f"
    },
    {
        "author": "喻良能",
        "paragraphs": [
            "鬰鬰千丈松，誰栽蔭脩路。",
            "年祀寖綿邈，斧斤時謬誤。",
            "皇華重憐惻，霜根辱調護。",
            "他日比甘棠，流風繼行露。"
        ],
        "title": "道旁松",
        "id": "61560b50-0fe5-4399-873c-ea2cc74d2219"
    },
    {
        "author": "喻良能",
        "paragraphs": [
            "蘭亭負崇岡，脩竹翳寒綠。",
            "囂煩隔人境，爽氣森佛屋。",
            "薄暮行役罷，言就上方宿。",
            "是時秋崢嶸，西風響巖谷。",
            "越蘭不可見，浩歌想餘馥。",
            "右軍恨何許，禊序空三復。",
            "夜久百蟲絕，燈花媚幽獨。",
            "蕭然四壁靜，一洗塵萬斛。",
            "何當脫羈鞅，陰巖事卜築。",
            "聊復得此遊，澹然心賞足。"
        ],
        "title": "夜宿天章寺",
        "id": "fbeb9914-0d4d-4719-8f00-63ee8a478f61"
    },
    {
        "author": "喻良能",
        "paragraphs": [
            "華峰抱紫翠，茲亭瞰清幽。",
            "春林羅畫屏，新月吐玉鈎。",
            "宛如東屯居，恍若南澗游。",
            "信美吾亦樂，特用慰淹留。"
        ],
        "title": "華峰亭",
        "id": "fe5b5ba9-086e-49c6-b3a7-76a56d0b9d9f"
    },
    {
        "author": "喻良能",
        "paragraphs": [
            "二七月皎皎，三五雲沈沈。",
            "終然露半璧，亦復牽孤吟。",
            "夜久羣動息，唯有寒蛩音。",
            "長年重節序，感慨非獨今。"
        ],
        "title": "己亥中秋",
        "id": "c44e814d-eaaa-441e-91b4-1be5d73f61c5"
    },
    {
        "author": "喻良能",
        "paragraphs": [
            "同寮雖云多，交友未易結。",
            "臭味一小異，肝膽便楚越。",
            "君侯宰相子，風度何翩翩。",
            "四偕計吏貢，春銓復褎然。",
            "一見蓋爲傾，相逢豈在早。",
            "白髮與紅顔，論交非草草。",
            "君才若杞梓，真能世其家。",
            "顧我如駑駘，祇堪服鹽車。",
            "心情過中年，何翅數日惡。",
            "徑須釂一樽，勿言魯酒薄。"
        ],
        "title": "勿言魯酒薄爲史端叔作也端叔同寮於越未終更求奉中都祠歸丞相侍傍作是詩以送之",
        "id": "e6add640-be8f-41ee-a141-7117c842ea36"
    },
    {
        "author": "喻良能",
        "paragraphs": [
            "太皞亦已至，玄冥猶未歸。",
            "茫茫天壤間，浪闊銀山圍。",
            "玉龍橫梅度，皓鶴漫空飛。",
            "白帝有所適，飄飄揚旌旂。",
            "從者一何繁，縞席仍練衣。",
            "招邀姑射仙，逢迎廣寒妃。",
            "祥耶時令耶，疇能測天機。",
            "饑人凍欲死，賞玩理則非。",
            "安得萬裘褐，寒者或庶幾。",
            "願言均此惠，不知身賤微。"
        ],
        "title": "大雪追和退之辛卯年雪韻",
        "id": "f2f608c3-d4d4-4840-bc56-61307232e419"
    },
    {
        "author": "喻良能",
        "paragraphs": [
            "制作參易經，不用草玄準。",
            "眼空天壤間，誰得並捷敏。",
            "鴻文翻水就，未省苦吟吻。",
            "齊梁逮陳隋，衆作付一哂。",
            "南國容本冶，西子髮更鬒。",
            "混然真天成，寧復分域畛。",
            "飛上青雲端，秋空擊鷹隼。",
            "豈唯持荷橐，已復班玉笋。",
            "雖未究所長，要亦攄素藴。",
            "大手秉綸綍，至音發簴簨。",
            "嗟予墮詩窮，政坐無鉛粉。",
            "數奇祇自憐，多忤誰汲引。",
            "有賦難逐貧，無詩不招隠。",
            "明公獨深憐，不嫌邊幅窘。",
            "謂雖敝帚如，或可充貢箘。",
            "恃此以無恐，枚臯窮久忍。",
            "儻復念菅蒯，庶免辱荆槿。"
        ],
        "title": "次韻奉酬刑部王嘉叟侍郎書戲綵集後",
        "id": "b393747a-536a-4f3c-a49a-bf141cdfdf4e"
    },
    {
        "author": "喻良能",
        "paragraphs": [
            "平生癖於詩，業債餘清浄。",
            "但已心孔開，敢誇筆鋒勁。",
            "疾書或欹斜，所向必雅正。",
            "顧慚非晉人，出語那韻勝。",
            "亦好三畝園，松竹互掩映。",
            "門闌雖間啟，俗客未省迎。",
            "豈唯愜幽情，頗復動詩興。",
            "朅來古泮宮，未諳麋鹿性。",
            "何處更有詩，抗走足不定。",
            "宗英出大篇，重此綠綺贈。",
            "未應費推敲，詎止工競病。",
            "此作不爲妙，妙處知難更。",
            "吟壇將風雅，瑣尾宜退聽。",
            "賀白真雁行，離騷可奴命。",
            "熟復句中眼，如對麈尾柄。",
            "迷途獲指南，從此識畦徑。",
            "自應形贊歎，誰復獻嘲評。",
            "佳處未易知，當有識者證。"
        ],
        "title": "次韻宗郎中師仁見示古風",
        "id": "139055fe-c3a9-4f46-a4c7-4019065785a9"
    },
    {
        "author": "喻良能",
        "paragraphs": [
            "高侯吾所畏，學問覷壺奧。",
            "秋水瑩精神，春華麗詞藻。",
            "三館朅來游，兩鬢青未皓。",
            "何心翫歲月，刻意事探討。",
            "二志既崇成，八書可偕考。",
            "烏臺竚風采，綸闈須典誥。",
            "引疾遽有祈，勇退一何早。",
            "丹丘非大名，泥軾僅小好。",
            "會看有詔追，豈必俟身到。",
            "行矣即輕安，愷悌神所勞。"
        ],
        "title": "送高炳如倅天台",
        "id": "ffd4ee3b-b72c-4d76-9066-9ce6aeaa98f3"
    },
    {
        "author": "喻良能",
        "paragraphs": [
            "先唐詩道昌，萬象繞吟筆。",
            "長吉窮嶮怪，奚囊銷永日。",
            "一洗齊梁陋，古澹見摩詰。",
            "詰齋妙入神，二者無一失。",
            "遊戲唾成珠，所至動盈帙。",
            "長篇雜短詠，朱絃響玉律。",
            "脫身聲利場，宴坐心更逸。",
            "高眠聽松聲，清話剝芡實。",
            "聲名笑山王，任達景嵇畢。",
            "時發孤鳳鳴，不作寒蛩唧。",
            "人譏雕肺肝，悠然非所恤。",
            "編成客未佳，櫝藏謹勿出。"
        ],
        "title": "張持荷示詩編次韻一篇爲謝",
        "id": "f4317649-7864-4001-9e68-95d2f00120c0"
    },
    {
        "author": "喻良能",
        "paragraphs": [
            "皇宋十一葉，時清風俗淳。",
            "實維元首明，亦繄股肱純。",
            "煌煌冀國公，自昔抱經綸。",
            "初掌黄麻誥，黼黻同卿雲。",
            "繼處宥密地，五兵驅精神。",
            "一品坐黄扉，十載轉洪鈞。",
            "雍容陪都俞，黽勉承華勛。",
            "鏡浄滄海波，烟銷紫塞塵。",
            "伊傅堪並驅，蕭曹真下陳。",
            "柔兆歲若午，協洽寅在辰。",
            "入夢一玉燕，持鑪兩天人。",
            "二十四書考，八千歲爲春。",
            "西湖爲酒醴，南屏爲膳珍。",
            "萬口均一詞，共祝柱石臣。",
            "一祝錫難老，再祝長同寅。",
            "百祝配遼鶴，千祝如大椿。",
            "國壽箕翼齊，洎公永無垠。",
            "貴名與鴻烈，日新日日新。"
        ],
        "tags": [
            "西湖"
        ],
        "title": "王丞相生辰",
        "id": "f06cd167-6f66-4948-82d5-4e2a61359f57"
    },
    {
        "author": "喻良能",
        "paragraphs": [
            "宗英賀白儔，肯從野人遊。",
            "相見各失喜，胡爲俱皇州。",
            "孤燈照清談，新詩澹牢愁。",
            "明日却分袂，獨往濤江頭。"
        ],
        "title": "次韻奉酬趙景明法曹見贈",
        "id": "c2051daa-cc6f-4eb7-9059-62ec4ff70752"
    },
    {
        "author": "喻良能",
        "paragraphs": [
            "秉檄奉中祀，驅車出重關。",
            "曉風鐵葉嶺，烟雨南屏山。",
            "瀹茗澡塵慮，褰簾飫孱顔。",
            "精意孚海嶽，清聲摇珮環。"
        ],
        "tags": [
            "衡山"
        ],
        "title": "齋宿昭慶院祀南嶽南海",
        "id": "4056bf8c-ddff-4963-9609-e988ca872e2e"
    },
    {
        "author": "喻良能",
        "paragraphs": [
            "鬰鬰千丈松，植根在崇岡。",
            "清陰亙十畝，直幹凌穹蒼。",
            "好風一披拂，聲韻諧宮商。",
            "古來成大厦，此物宜棟梁。",
            "不待歲月久，共看柱明堂。",
            "微木有石植，枯崖飽風霜。",
            "三百甲子餘，圍纔拱把强。",
            "大楹分難充，一桷庶可當。",
            "儻容附松末，雖晚庸何傷。"
        ],
        "title": "留別直院莫子齋少卿",
        "id": "cc81242d-085f-4af3-b218-63181eead51a"
    },
    {
        "author": "喻良能",
        "paragraphs": [
            "初寮久已往，今誰主文盟。",
            "王公有嫡孫，見者服且驚。",
            "胸中九雲夢，筆端三折肱。",
            "招致道山中，掉頭不肯譍。",
            "論事常山蛇，持身玉壺冰。",
            "平生謝先容，要津真自登。"
        ],
        "title": "留別王嘉叟檢正  其一",
        "id": "a3b5ab44-392c-4dc6-8b2e-c467cd9561bb"
    },
    {
        "author": "喻良能",
        "paragraphs": [
            "四海望霖雨，一人須股肱。",
            "我本田家子，蹉跎將暮齡。",
            "相逢豈在早，一見蓋已傾。",
            "謂我雖禿犀，敝帚亦足稱。",
            "持獻先簵箘，長篇有明徵。",
            "公乎儻踐言，庶爲老親榮。"
        ],
        "title": "留別王嘉叟檢正  其二",
        "id": "dca0b7cc-120d-4885-8ce4-9ef7b08ca3f0"
    },
    {
        "author": "喻良能",
        "paragraphs": [
            "人孰不識面，相知貴知心。",
            "唯我與夫子，傾蓋成斷金。",
            "疇昔居京邑，庀職偶相臨。",
            "肯紆鍾期聰，俯聽牙弦琴。",
            "講說三百篇，一一蒙賞音。",
            "朅來鍾山旁，休沐同搜吟。",
            "聯鑣照湖側，携手天衣岑。",
            "飛鳴互嚶嚶，和樂長愔愔。",
            "無詩不屬和，有酒相與斟。",
            "餉我破羌帖，佳妙同來禽。",
            "復遺先聖像，摹寫自孔林。",
            "二年如巨蛩，一旦辰與參。",
            "襟期自茲遠，詩盟幾時尋。",
            "願言蚤盍簪，無爲徒滯淫。"
        ],
        "title": "送參議林郎中",
        "id": "f3d57e84-1131-4b25-a92f-890c040f0837"
    },
    {
        "author": "喻良能",
        "paragraphs": [
            "東西兩鹿田，上下三洞天。",
            "苔徑劣容足，石門低及肩。",
            "乳竇斷還滴，天窗皓仍玄。",
            "何當出樊籠，悠哉聊永年。"
        ],
        "title": "游鹿田三洞",
        "id": "cf7e43d5-4de2-45be-967c-501c01d99292"
    },
    {
        "author": "喻良能",
        "paragraphs": [
            "昔聞孫興公，嘗賦飛流水。",
            "至今福庭地，猶屬羽人里。",
            "瀑泉天半來，界道見清泚。",
            "迢迢白虹貫，隠隠玉龍起。",
            "宇宙雖云寬，壯觀知能幾。",
            "谷簾信有之，界圖寧辨此。",
            "清秋饒爽氣，朱夏絕埃滓。",
            "何當振金策，逍遥山之趾。",
            "眺覽既愜適，嘯歌何窮已。",
            "青鞋未成往，撫己空自鄙。"
        ],
        "title": "次韻鞏憲見示桐柏瀑布之作",
        "id": "4d1d295a-836d-461c-9cfb-09de0ff0844e"
    },
    {
        "author": "喻良能",
        "paragraphs": [
            "天逈月逾晶，地偏人亦靜。",
            "簫然尋丈橋，寄此綠浄境。",
            "洗盞薦寒光，掬泉弄清影。",
            "塵遠耳目醒，令人發深省。"
        ],
        "title": "月橋詩",
        "id": "ec220a16-724c-4b7c-994d-b36327294415"
    },
    {
        "author": "喻良能",
        "paragraphs": [
            "青山如候蟲，可賞不可戀。",
            "胡爲謝康樂，遊覽乃欲徧。",
            "縱登最高頂，過眼猶掣電。",
            "何如菊花天，周遶籬落畔。",
            "對面黄雲峯，未妨籬下見。",
            "相携凌紫霞，更約東風便。"
        ],
        "title": "約季野九日登雲黄不果季野有詩因次韻",
        "id": "b6a4a5aa-b934-44ff-b3f8-49d02f5f560e"
    },
    {
        "author": "喻良能",
        "paragraphs": [
            "古綢於今婺，蓋亦一壯縣。",
            "劇繁號難理，百令無一健。",
            "英英晏伯安，年壯政則練。",
            "咄嗟掃宿弊，談笑了宿案。",
            "公庭坐無事，自可名道院。",
            "老眼空四海，於公驚創見。",
            "今公賦歸歟，敢以一語餞。",
            "邊陲正驛騷，朝野未閒燕。",
            "公才浩縱橫，敵可受八面。",
            "要須詣明光，上書還自薦。",
            "口伐或箸籌，收功在不戰。",
            "不然飛芻粟，坐使軍儲羨。"
        ],
        "title": "送晏伯安",
        "id": "20cd52f1-9b65-4236-84ea-b2c2c0fd0ffd"
    },
    {
        "author": "喻良能",
        "paragraphs": [
            "屏居事幽潛，親故成久別。",
            "茅簷翳濃綠，酴醿墮香雪。",
            "山氣清涼國，溪聲廣長舌。",
            "但須賢人酒，安用長者轍。",
            "吟腸繞碧雲，醉臉暈紅纈。",
            "奴耕穀可徯，兒書筆難掣。",
            "地偏塵不到，心境兩清絕。",
            "嘯歌何窮已，未覺處身拙。"
        ],
        "title": "次韻伯壽兄殘春即事",
        "id": "0ad9bbab-c610-452a-b650-45bf87a88fc8"
    },
    {
        "author": "喻良能",
        "paragraphs": [
            "作堂備登覽，既作扁其顔。",
            "扁顔固云易，踐名良獨難。",
            "我友何水曹，築堂水雲間。",
            "瞰臨擅奇絕，佳氣何鬰盤。",
            "橫以數畝池，繚以四面山。",
            "石楠間女貞，青士依蒼官。",
            "紛紛雜花卉，栽植日以繁。",
            "豈獨秀春融，未應凋歲寒。",
            "憑欄試游目，皎皎萬慮寬。",
            "張公江海客，一見顔爲歡。",
            "嘉名揭種德，寓意固有存。",
            "期君宴游日，內照時返觀。",
            "善性益培壅，蕪累須一刪。",
            "木老德亦熟，無忘老坡言。"
        ],
        "title": "爲何監獄題種德堂",
        "id": "5f57efc2-7b8b-41ad-b60b-d6d684449abd"
    },
    {
        "author": "喻良能",
        "paragraphs": [
            "薄雲漏朝曦，積雨霽中夏。",
            "白波涵磬湖，清影漾茆舍。",
            "輪蹄絕還往，文史富閒暇。",
            "畏友有機雲，英標凜王謝。",
            "喜尋范張約，偕命嵇呂駕。",
            "豈徒貴密邇，聊亦重姻婭。",
            "戲彩膝纔容，亦好草可藉。",
            "瓦盌薦谿毛，竹箸羞雞炙。",
            "劇談掌屢抵，糲食咽亦下。",
            "晚凉過古剎，明月耀脩架。",
            "蒲團語上方，篝火耿良夜。",
            "凌晨一瘦藤，支徑雙不借。",
            "長嘯陟雲嶺，清吟探石罅。",
            "嶔岑近明目，湍激深沒胯。",
            "別袂余力摻，歸鞍子傭跨。",
            "何時許重臨，倒屣肅邀迓。"
        ],
        "title": "何茂宏茂恭携酒見過復侑以詩次韻一首",
        "id": "7e8f9849-2061-4f98-b8f3-1b6d5caa1772"
    },
    {
        "author": "喻良能",
        "paragraphs": [
            "佳葩如美人，豔態妖且閒。",
            "葉園美無度，有花字雌丹。",
            "晨粧謝膏沐，秀色若可餐。",
            "芳根裹春泥，舉贈不作難。",
            "𦾏{華栥}照池亭，一洗儒生酸。",
            "從今杜陵眼，不復嗟長寒。",
            "何以報嘉惠，作詩當琅玕。"
        ],
        "title": "謝葉致政送芍藥",
        "id": "0bfa2f16-70f4-48e4-850f-4fd2524b4372"
    },
    {
        "author": "喻良能",
        "paragraphs": [
            "幽居邇郊原，出戶目已瞭。",
            "閒携一枝竹，散步及秋曉。",
            "寒煙引輕雲，澹澹縈木杪。",
            "矯首矚層穹，轉盼失飛鳥。",
            "野潦浄荒陂，驚飈泛枯篠。",
            "世態徒營營，此心殊了了。",
            "佳處誰與論，聊用付清醥。"
        ],
        "title": "秋曉野步",
        "id": "6bb22260-fa8a-4ea2-9f40-d4fe196bf9ab"
    },
    {
        "author": "喻良能",
        "paragraphs": [
            "無情長笑杜陵老，不識海棠春意好。",
            "東坡作意賞東風，爲愛輕綃映肉紅。",
            "枝頭點綴知多少，貪睡今年開不早。",
            "含情欲開還未開，紫蝶黄蜂亦懶回。",
            "可憐熟視明人目，長恨年年看不足。",
            "曉來風定雨霏霏，減却春光一片飛。",
            "多愁更被花相惱，寧惜春衫同藉草。"
        ],
        "title": "次韻伯壽兄海棠",
        "id": "c0056213-8133-457d-a6de-f2cdc04e6abd"
    },
    {
        "author": "喻良能",
        "paragraphs": [
            "東昏當日寵容華，潘妃步步生蓮花。",
            "閲武堂前種楊柳，玉兒雪腕親沽酒。",
            "蓮花不見楊柳空，蒼烟白露雜悲風。"
        ],
        "title": "潘淑妃",
        "id": "fb6890f8-90b7-4389-87e7-390c4dea137e"
    },
    {
        "author": "喻良能",
        "paragraphs": [
            "張家女兒號麗華，十歲選入君王家。",
            "君王一見念玉雪，喚作後庭瓊樹花。",
            "臨風結綺香風度，自謂朝朝兼暮暮。",
            "那知夢斷金井欄，往事茫茫墮煙霧。"
        ],
        "title": "張麗華",
        "id": "81697349-1736-4a3c-a487-755fc368be7d"
    },
    {
        "author": "喻良能",
        "paragraphs": [
            "深院鎖涼秋，西風坐間好。",
            "几凈窗明塵不飛，似躡紅雲至三島。",
            "數枝淡淡桂新香，千带垂垂柳初老。",
            "此邦天下秀，多士鄒魯無。",
            "負薪或解談王道，被褐無非懷璧夫。",
            "五兵奪目庫觀武，大嚼快意門過屠。",
            "誰言扳才古難必，披沙求金要須得。",
            "回思裹飯然脂燭，一心敢擬思鴻鵠。"
        ],
        "title": "廣信試院追和東坡催試官考校韻",
        "id": "c6f4e94f-1ca8-4569-8fe1-54391f9b0908"
    },
    {
        "author": "喻良能",
        "paragraphs": [
            "卧冰叱馭全忠孝，王氏多賢今古同。",
            "公乎孝行驚創見，落落豈特漢晉風。",
            "凶人夜半發丘隴，敢爾殘暴不畏公。",
            "古來刃讐不共天，痛貫肝膂何時窮。",
            "刳心設祭久自許，何况臨機敢不武。",
            "拔刀斷賊血模糊，袍笏雍容詣官府。",
            "忍恥貪生真可羞，退之諄諄言復讐。",
            "請衣一擊當報怨，豫子猶能致嘉傳。",
            "如公壯志今已伸，他日定爲忠義臣。",
            "行看氣節動天子，詔書一洗泉下恥。"
        ],
        "title": "吉老手刃凶人爲母報仇詩以紀之",
        "id": "b06737c5-388b-41f5-a30c-26a923eb36da"
    },
    {
        "author": "喻良能",
        "paragraphs": [
            "洪都通守詞華溢，漢殿文章元第一。",
            "萬卷落落蟠胸中，三江衮衮懸吟筆。",
            "贈我玉佩聯玦環，未數大鵬兼小山。",
            "欲知風味不能盡，此卷長留天地間。"
        ],
        "title": "木狀元惠示近詩一卷作詩爲謝",
        "id": "d48684c2-519a-4ff9-acd3-035df38ca5cc"
    },
    {
        "author": "喻良能",
        "paragraphs": [
            "晴天萬頃浮烟水，小艇鳴榔烟水裏。",
            "一聲欵乃西風起，滿輪明月蓼花秋。",
            "富貴於我真浮漚，世間何事不悠悠。"
        ],
        "title": "向伯章通判請賦畫扇",
        "id": "af51afd6-c139-4da6-9f09-3f1f4c2dfd5a"
    },
    {
        "author": "喻良能",
        "paragraphs": [
            "先生高節昭流俗，未應名宦能羈束。",
            "歸來卜築傍泉石，灑落軒楹照山谷。",
            "外羅君子六千人，中有插架三萬軸。",
            "我嘗一日坐其間，至今清興猶堪掬。"
        ],
        "title": "爲周提宮題尚友堂",
        "id": "7af5f21d-8743-4763-b44f-3bfb7ad03725"
    },
    {
        "author": "喻良能",
        "paragraphs": [
            "周侯人中英，爲文若翻水。",
            "苦節凌雪霜，香名馥蘭芷。",
            "考槃在幽谷，篁竹富清美。",
            "竹邊兩桂樹，碧葉光薿薿。",
            "扁堂曰節香，欲以規業履。",
            "竹桂日以茂，業履日以修。",
            "一觴一詠知未稱，願續離騷賦遠遊。"
        ],
        "title": "題晚節香亭",
        "id": "e3dfa628-d503-4e4d-8ebe-d0112a8210d0"
    },
    {
        "author": "喻良能",
        "paragraphs": [
            "自有宇宙有此山，萬八千歲須臾間。",
            "亭亭造天屹石壁，雨淋日爍逾堅頑。",
            "且無泉瀑美裙帨，肯以草木媚容顔。",
            "丫頭得名良未稱，那有巨手梳髻鬟。",
            "會當呼作陸砥柱，長與羲娥閲往還。"
        ],
        "title": "丫頭巖",
        "id": "8a3f36d0-5ec9-45c0-a7bb-d226224d1552"
    },
    {
        "author": "喻良能",
        "paragraphs": [
            "使君自是廊廟器，五馬一麾聊爾耳。",
            "今年清凈獄既空，去歲豐登米不貴。",
            "郡中九賢政可十，京兆三王何足四。",
            "乘閒領客宴江閣，對景題詩忘肉味。",
            "坐間僚屬總文采，筆下波瀾更源委。",
            "夏木陰陰啼鳥喧，烟波渺渺輕帆駛。",
            "錯落觥籌略達尊，從容笑語窮幽意。",
            "嗟予薄命捩翻羹，卧病空齋吟擁鼻。",
            "畫㦸凝香不同賦，白衣送酒猶霑醉。",
            "追攀逸韻苦無才，想像清歡欲生翅。",
            "蘭亭被罰定非佳，金谷望塵吁可媿。",
            "他年江左仰遺風，應有畫圖傳盛事。"
        ],
        "title": "侍御宴僚屬于番江樓以卧病不克與分韻得四字",
        "id": "e15eaf43-52c7-46f6-99b1-37f38a58bc27"
    },
    {
        "author": "喻良能",
        "paragraphs": [
            "小閣崢嶸在空谷，云是先生讀書屋。",
            "不見善和數千卷，空聞鄴侯三萬軸。",
            "先生一去幾經年，山色依然爲誰綠。",
            "只今頼有衛夫人，壁上蕭蕭數竿竹。"
        ],
        "title": "題楞伽寺李公山房藏書閣",
        "id": "7cd27122-14d2-4f6c-9ccf-356b7f107729"
    },
    {
        "author": "喻良能",
        "paragraphs": [
            "乳鴨池塘春水滿，秋千院落東風暖。",
            "簾間燕子語雖忙，葉底黄鸝啼更緩。",
            "長大何如年少時，雕鞍駿馬踏芳菲。",
            "閉門不覺庭花落，顛倒殘紅作地衣。"
        ],
        "title": "春晚遣興",
        "id": "923289d7-1c47-4f6e-8bcd-6cac0877facd"
    },
    {
        "author": "喻良能",
        "paragraphs": [
            "磬湖鷗鷺自相親，湖邊山園步步新。",
            "魚鳥細看自足樂，芋栗可收猶未貧。",
            "我覺有園貧亦好，人笑此園何太小。",
            "他年便擬當菟裘，不羨蓴鱸歸計早。"
        ],
        "title": "次韻王侍郎寄題亦好園",
        "id": "bde7184e-68c2-4e7a-814c-9cc7ee32b0fa"
    },
    {
        "author": "喻良能",
        "paragraphs": [
            "子猷借宅亦種竹，淵明荒徑猶存菊。",
            "九日黄英凜碎金，三冬翠幹森寒玉。",
            "亦好纔圍一畝寬，恨無九畹養芳蘭。",
            "聊種寒花一百本，要伴此君秋後看。"
        ],
        "title": "種菊",
        "id": "cb091b1f-a28c-41d2-a638-6f4231557ed0"
    },
    {
        "author": "喻良能",
        "paragraphs": [
            "湖岸柳根半欹側，柳邊仍有陂陀石。",
            "不因斧鑿成漁磯，燕坐未妨鈎餌垂。",
            "磬湖寧待他山錯，白波分影涵翠幄。",
            "翠幄陰中千結藤，對面好山羅畫屏。",
            "遥岑無雲明入眼，遣我爛如巖下電。",
            "平生不憂臭於銅，俗氛安能蔽重重。",
            "興來散策饑來食，起居無時惟其適。",
            "詩窮吾師杜少陵，一杯未用身後名。",
            "他年掛冠不待老，歸來從君乞身早。"
        ],
        "title": "僕坐釣磯季野弟寄詩來因次韻",
        "id": "83d375ba-b652-4693-8873-14b8927903c0"
    },
    {
        "author": "喻良能",
        "paragraphs": [
            "子美堂工始上元，斷手乃在寶應年。",
            "顧我無能爲杜役，有此屋廬差不難。",
            "欲移脩竹梅花亞，暮靄朝烟迷上下。",
            "室遠地偏來者誰，時有相思稽老駕。",
            "平生願足不願餘，底用虛名更著書。",
            "雖無拄腹五千卷，且有山陽宅一區。",
            "海內長句君最好，辱致新篇爲善禱。",
            "雞豚社酒幸不遠，來往他年成二老。"
        ],
        "title": "新居成茂恭以詩見賀次韻奉酬",
        "id": "efe60165-5764-4973-8a54-226c808ce4f7"
    },
    {
        "author": "喻良能",
        "paragraphs": [
            "慢膚秋來困撲緣，手不勝拍身聽旃。",
            "昨夜獰飆愜人意，一掃天宇何澄鮮。",
            "蚊子蚊孫與蚋伯，飛鳴適意須明年。"
        ],
        "title": "蚊",
        "id": "c480e6a4-064f-4d86-8b9c-2a11487a0708"
    },
    {
        "author": "喻良能",
        "paragraphs": [
            "微官詎足施才具，每向閒中有佳句。",
            "要同秦系下長城，却笑屈原無聖處。",
            "穿天出月摘清芬，煎膠續絃唯有君。",
            "命題探韻儕輩分，昂昂野鶴在雞羣。",
            "綠髮才名今白首，未數凴虛與烏有。",
            "會當載酒擘鸞牋，共試吟邊三昧手。"
        ],
        "title": "題葉省幹見示詩卷次韻一篇",
        "id": "932dcffe-e85b-4cac-a7eb-c00dfa35d826"
    },
    {
        "author": "喻良能",
        "paragraphs": [
            "孤竹低回首陽下，許由偃蹇箕山巔。",
            "謝君雅有林泉趣，種得江梅如二賢。",
            "南州臘月溫和早，頼有冰花除熱惱。",
            "鱗差百樹夾徑明，似過山陰雪中道。"
        ],
        "title": "謝君植矮梅百許株蟠屈如輪臘至皆著花灑灑可愛",
        "id": "7fd2b52d-2cd7-4c23-831e-213eaa4916cc"
    },
    {
        "author": "喻良能",
        "paragraphs": [
            "南國諸侯老賓客，霜葉青衫頭雪白。",
            "繡衣使者急搜賢，又向文場三捧檄。",
            "全閩多士如鄧林，大厦度材慚匠石。",
            "細看太白日萬言，時取武成二三策。",
            "清心期識璞三獻，過眼敢迷目五色。",
            "只今雖無衣鉢傳，向來未省原天覓。",
            "更長寧辭燭屢秉，漏下何啻夜十刻。",
            "回思前日踏槐花，忍使青袍輕飲墨。"
        ],
        "title": "試院一首",
        "id": "f3fb4599-74b9-48cf-ba12-5b22677e4394"
    },
    {
        "author": "喻良能",
        "paragraphs": [
            "知君幾作東野畢，瘦馬田間風欲逸。",
            "圉人白汗似翻珠，暫爾奔騰未爲失。",
            "歸家須辦紫游韁，玉轡紅纓摇鬧裝。",
            "一鞭嘶風映垂楊，要試寧川春草長。"
        ],
        "title": "余同年由試院積俸給買馬而歸中路幾逸戲作長句贈之",
        "id": "4fbbb17b-5689-4267-9189-a8218c132202"
    },
    {
        "author": "喻良能",
        "paragraphs": [
            "一年好處橘初綠，雨後秋容凈如沐。",
            "潭潭大府忠孝家，黄堂正奏千秋曲。",
            "揮毫落紙妙卿雲，千佛經中蚤致身。",
            "橫飛直上九萬里，金魚玉带真天人。",
            "籌邊利國知誰似，直節長才堪重寄。",
            "手扶杲日照乾坤，力轉洪鈞陶品彙。",
            "櫜兜㦸纛粲煌煌，紫極聯休衮繡光。",
            "暫向閩都分帥閫，再歸天闕致時康。",
            "鯫生才業等襪線，昔辱甄收今論薦。",
            "喜看太白應長庚，樂頌燕公符玉燕。",
            "舊聞莊叟說大椿，八千爲秋八千春。",
            "願將眉壽同長久，永作王家柱石臣。"
        ],
        "title": "安撫開府史丞相誕辰",
        "id": "18edeb6c-b978-4e5d-b603-3ef61bc57c4a"
    },
    {
        "author": "喻良能",
        "paragraphs": [
            "鄴中七雄迹既掃，謝樓夢斷池塘草。",
            "仙李詩人麻竹多，佳句唯傳杜陵老。",
            "省郎句法專後來，壓盡今世詩流才。",
            "并刀翦水有佳致，月中聚雪無纖埃。",
            "穿天出月餘四紀，捉月風流今不死。",
            "從教人售一杯水，自信筆挾風霜字。",
            "次山風味喚仍回，老文猶未磨蒼崖。",
            "收拾明珠百餘斛，寒光入夜闔復開。",
            "我得公詩興嘆慨，千古長留詩卷在。",
            "祇恐天官下取將，人間古貨今崖賣。"
        ],
        "title": "參議李郎中惠示古律詩兩巨軸次韻首篇奉酬",
        "id": "ece170e8-1867-4bd5-959d-d5882d6bef49"
    },
    {
        "author": "喻良能",
        "paragraphs": [
            "前年磬湖新雨歇，獨繞湖邊待明月。",
            "夜深雲散月華來，疑是山陰踏晴雪。",
            "去年鎖宿校羣英，冰娥於人亦有情。",
            "仰看一鏡緣雲上，俯聽春蠶食葉聲。",
            "今年廣文在官舍，亦復開樽臨月榭。",
            "慈顔一笑綵衣輕，誰云官冷孤清夜。",
            "酒闌月色更徘徊，捲簾開戶真佳哉。",
            "懸知明年應更好，扁舟正泊雙溪隈。"
        ],
        "title": "八月十五夜翫月",
        "id": "64bc5116-1203-424a-876f-ccc159f95a8e"
    },
    {
        "author": "喻良能",
        "paragraphs": [
            "溝塍雨新足，䆉䅉秧正綠。",
            "林間鳥聲喧，明朝起插田。",
            "明朝插田起須蚤，謝汝殷勤勸畦稻。",
            "禽聲禽聲亦不惡，大勝人歌金縷曲。"
        ],
        "title": "予由中都還至暨陽道中聞禽鳴云明朝早起插田作詩識之",
        "id": "a6e7c936-117b-462e-ac01-87daed93b8b2"
    },
    {
        "author": "喻良能",
        "paragraphs": [
            "先生行孝人莫攀，平生急祿怡親顔。",
            "三千曲禮髮已白，七十老萊衣尚斑。",
            "秋容新沐江涵天，潘輿低昂御花間。",
            "憑誰爲喚吳道子，一寫畫圖連越山。"
        ],
        "title": "送劉孟冶司令之官四明",
        "id": "f0859f50-100a-49d1-b686-6eb95627ad70"
    },
    {
        "author": "喻良能",
        "paragraphs": [
            "若耶溪上凉如許，五月清風不知暑。",
            "半空濃翠接蒼烟，滿眼輕陰覺疎雨。",
            "織女潭邊深復深，繞門山畔石成林。",
            "紅粧蕩槳誰家女，笑入荷花無處尋。"
        ],
        "title": "若耶曲",
        "id": "ea4be52a-8d06-4705-a48d-364b54d93e16"
    },
    {
        "author": "喻良能",
        "paragraphs": [
            "平湖瀲灧摇春風，扁舟輕駛如飛鴻。",
            "垂楊萬縷長青茸，倚岸崇桃醉臉紅。",
            "滿空烟雨霏濛濛，柯橋精廬聞午鐘。",
            "平疇麥苗青芃芃，崇峯秀岑紛玲瓏。",
            "圖經未看名叵窮，雨葩烟葉交朦朧。",
            "吾欲圖之誰其工，妙語却思六一翁。",
            "解道山色有無中，薄暮艤舟依竹叢。",
            "夜深點滴聽孤篷，天明利涉浮梁雄。",
            "錢清雖小炊烟重，我生之辰今適逢。",
            "一杯不暇緣匆匆，聊以新詩娛老悰。",
            "龕山西北水溶溶，白鶴橋邊小梵宮。",
            "海天茫茫空復空，放眸一望日本東。",
            "蕭山小邑河陽同，桃李漫山如錦幪。",
            "谿旁驛亭名夢筆，故居知是江文通。",
            "西興浦口天連水，滿眼長安紫翠濃。"
        ],
        "title": "點檢朝陵內人頓遞至西興道中紀事",
        "id": "fab2f2a8-f5d0-4afc-9cdf-0204f2ea0ba6"
    },
    {
        "author": "喻良能",
        "paragraphs": [
            "薄薄酒，勝獨醒。",
            "醜醜婦，勝鰥煢。",
            "笙歌鼎沸不須羨，松風滿耳自足聽。",
            "前遮後擁未必樂，邀月對影堪娛情。",
            "晚食有味可當肉，衡宇無災勝列屋。",
            "魯東門外聽鐘鼓，齊宣堂下狀觳觫。",
            "何如巢林一枝，飲河滿腹。",
            "水磑多至三十具，胡椒滿貯八百斛。",
            "何如濁酒一杯，彈琴一曲。",
            "子平爲富不如貧，子方稱賤能驕人。",
            "高明之家鬼可瞰，網射納稅官不嗔。",
            "中山醇醪醉千日，文君遠山致消渴。",
            "不如茆柴百錢可一斗，荆釵白頭長相守。"
        ],
        "title": "四月二十九日坐直廬讀山谷效東坡作薄薄酒二章慨然有感追賦一首",
        "id": "a885b104-b470-41cb-9e45-a2d648992e54"
    },
    {
        "author": "喻良能",
        "paragraphs": [
            "文章端與時高下，列國有風周有雅。",
            "建安氣質混不傷，齊梁紛紛堪斗量。",
            "先唐詩人子韓子，落筆洗空千古士。",
            "篇章杼軸自己出，正派猶能傳六一。",
            "作詩餘事真詩仙，騎麟被髮何翩然。",
            "韻寬泛押入傍近，窄韻宜搜期押盡。",
            "鈎章棘句未多郊，古諷新題寧數稹。",
            "五季詩流喜穿鑿，蟬噪蛙鳴嗟衆作。",
            "皇朝天人歐與蘇，星鳳初見人驚呼。",
            "醉翁句法到勝處，紆餘條暢今古無。",
            "鋪張揚厲詞藻挾，雅稱金泥兼玉檢。",
            "一篇妙絕廬山高，幾首清新寫鬰陶。",
            "造化機緘富狀彙，豈獨文星南斗避。",
            "如何妄評味短長，自古羣兒喜嘲議。",
            "雪堂羈窮如牧之，得非天欲昌其詩。",
            "平生古律三千首，無媿清風白雪詞。",
            "才如太白更無敵，文似子長兼愛奇。",
            "江西宗派不足進，自鄶以下曾無譏。",
            "流傳海內皆珠玉，到處逢人俱願學。",
            "不須酬唱說西崑，宋有歐蘇唐有韓。",
            "二文邈乎其杖几，一編且誦蘇夫子。"
        ],
        "tags": [
            "庐山"
        ],
        "title": "次韻王待制讀東坡詩兼述韓歐之美一首",
        "id": "6c55d037-4691-468e-a24d-0d2f6c3dd2a7"
    },
    {
        "author": "喻良能",
        "paragraphs": [
            "劉侯精神秋隼緊，高論懸河傾不盡。",
            "至尊動色嗟諤諤，權倖切齒畏謇謇。",
            "致君未覺賈誼疎，濟時尚嫌馬周窘。",
            "三年博士向見治，萬卷蟠胸一何敏。",
            "歘然大起故鄉思，自請題輿佐旟隼。",
            "笑指江城欲載馳，輕棄斑列誰能挽。",
            "羨君去騎日駸駸，顧我朝行猶蠢蠢。",
            "語離寧憚十觴連，惜別不知雙淚隕。",
            "贈言見意乏珠玉，作詩餞行少鉛粉。",
            "從今數日待君歸，握手修門未爲晚。"
        ],
        "title": "古風一首奉送淳叟太博通守豫章",
        "id": "525204bd-969e-4020-b94c-83ba776bfbf0"
    },
    {
        "author": "喻良能",
        "paragraphs": [
            "黄昏兀坐對疎竹，歘有寒光臨蔀屋。",
            "焚香發軸得新詩，炯炯驪珠二十六。",
            "三唐妙音久已斷，輞川麗藻今能續。",
            "報瓜何必枉瓊華，抵鵲奚須費明玉。",
            "韓豪蘇仙吁可畏，白俗元輕何足錄。",
            "從此磬湖三畝園，絕勝李愿一盤谷。"
        ],
        "title": "都丞李侍郎叔永和予小園二十六詩因成古風一首奉謝",
        "id": "4f1a484d-11dd-4c2e-84b1-71d6ab5afffa"
    },
    {
        "author": "喻良能",
        "paragraphs": [
            "小園五畝依篁竹，中有茆茨數椽屋。",
            "小橋度水既窈窕，側徑穿花仍曲六。",
            "慣看翠碧羽差池，時聽黄鸝聲斷續。",
            "詩成持鼓過雷門，誰信拋磚能引玉。",
            "長篇麗句爲藩飾，小草么花蒙著錄。",
            "懸知家世以詩鳴，壓倒平泉與昌谷。"
        ],
        "title": "都丞侍郎再和屋字韻詩次韻奉酬",
        "id": "645078dd-5d32-4fe7-8457-83b7d2b62a00"
    },
    {
        "author": "喻良能",
        "paragraphs": [
            "衛武文章比淇竹，閉閣著書欣仰屋。",
            "胸蟠載籍餘萬卷，爲家五百九十六。",
            "詞華爾雅騷可奴，議論淵源經可續。",
            "筆端凜凜挾風霜，齒頰泠泠潄冰玉。",
            "久知廣大端可法，自顧么微何足錄。",
            "願同湛輩附羊公，庶比江西派山谷。"
        ],
        "title": "李侍郎三和屋字詩次韻爲謝",
        "id": "d5188a18-99f7-4df0-aac5-02c6757f9455"
    },
    {
        "author": "喻良能",
        "paragraphs": [
            "亦好園林富松竹，愛山堂上書連屋。",
            "恨無妙語爲題品，空對奇峯有十六。",
            "先生佳句落泉石，杜詩韓筆端能續。",
            "有如妙響發朱絃，恰似清音動寒玉。",
            "須知小圃辱提撕，何異寒門被收錄。",
            "從今草木有光輝，盎盎春溫入鄒谷。"
        ],
        "title": "何司業和屋字詩見詒次韻奉酬",
        "id": "bfb35f8e-b9ef-4199-8836-1f848a5c41ec"
    },
    {
        "author": "喻良能",
        "paragraphs": [
            "平生愛石似奇章，老矣一拳猶未致。",
            "夜來夢繞太湖側，萬玉嶙峋清有味。",
            "夢回身復落紅塵，聞道皂湖山可人。",
            "幸致一峯爲我壽，爲君作詩傳不朽。"
        ],
        "tags": [
            "太湖"
        ],
        "title": "寄湖口劉少魏主簿求皂湖石",
        "id": "053d2c25-1061-4d2b-8b16-56250fe6aad2"
    },
    {
        "author": "喻良能",
        "paragraphs": [
            "久聞英石空流涎，意欲得之無力致。",
            "士衡東頭富玲瓏，染指獨許嘗鼎味。",
            "明窗凈几拂蛛塵，尤物定自能移人。",
            "報惠慚無百金壽，贈公相好無時朽。"
        ],
        "title": "伯琬明府年兄和予致字韻詩舉英石見遺謹次來韻以報盛貺  其一",
        "id": "70e84c12-8772-4363-971e-0096ed9305a7"
    },
    {
        "author": "喻良能",
        "paragraphs": [
            "公家一峯如終南，須信是中有佳致。",
            "對之忘饑亦忘愁，豈待聲色兼臭味。",
            "嗜好蕭然迥出塵，同年要是我輩人。",
            "世間何物如石壽，墨妙與之俱不朽。"
        ],
        "title": "伯琬明府年兄和予致字韻詩舉英石見遺謹次來韻以報盛貺  其二",
        "id": "457b6419-1f01-49a4-891d-7676704ce6da"
    },
    {
        "author": "喻良能",
        "paragraphs": [
            "周郎列宿胸中羅，筆端有口如懸河。",
            "贈我明珠六十八，一一照乘圓無頗。",
            "我學穀梁失也短，君才士衡患其多。",
            "中興功業要紀述，浯溪石崖當往磨。"
        ],
        "title": "周希稷見示詩卷作詩爲謝",
        "id": "935cf6f1-a357-4b30-a568-7b8288ff1b55"
    },
    {
        "author": "喻良能",
        "paragraphs": [
            "詩翁銜袖出清詩，醉墨淋漓驚乍寫。",
            "明珠炯炯照戶牖，恍疑驪龍睡遺者。",
            "彌明高唱詩云云，此翁一掃如飛蚊。",
            "詩狂克念酒作聖，樽前笑殺劉師命。",
            "李白張旭稱世賢，姓名優入少陵編。",
            "平生我亦忝詞客，自得此詩輕尺璧，他年別去長相憶。"
        ],
        "title": "次韻楊廷秀浣花圖歌",
        "id": "336652d3-a7bd-4be1-b77c-f4d26009069f"
    },
    {
        "author": "喻良能",
        "paragraphs": [
            "金華千古赤松宅，中有初平叱羊石。",
            "雙溪衮衮瀉蒼波，三洞潭潭接天碧。",
            "鍾英孕粹昴星精，文章蚤歲瑞王廷。",
            "橫飛直上九萬里，紅顔兩鬢何青青。",
            "金鑾疇昔揮毫處，嘗草尺書招贊普。",
            "職親孰聽玉宸鐘，夜分更秉金蓮炬。",
            "只今右府冠樞衡，坐運精神驅五兵。",
            "一烽莫覩狼烟燧，四海不聞金革聲。",
            "蒼生顒顒待霖雨，黄屋便蕃頒異數。",
            "姓名久已覆金甌，東街行築沙堤路。",
            "江左夷吾望更尊，二十四考何足論。",
            "已見威棱動蠻貊，會看勳業照乾坤。",
            "六十門生焚蕙炷，再拜祝公如衛武。",
            "柱石皇家不計年，長容礦質入陶甄。"
        ],
        "title": "王樞使生辰",
        "id": "8af44407-078e-4402-a1f2-7345eff54f36"
    },
    {
        "author": "喻良能",
        "paragraphs": [
            "睢陽截然當賊中，嬰城既久糧食空。",
            "矢死不降有二公，青史皎皎書其忠。",
            "國家涵養自建隆，上至鵷鷺下羆熊。",
            "一節一義皆獲通，無不昭然簡宸衷。",
            "建炎多難誰奮躬，開門納降何匆匆。",
            "達官尚爾况困窮，嗟嗟唐侯一何雄。",
            "抽甎擊敵甘命終，願以頸血污刃紅。",
            "精誠貫日亙雲穹，上徹九重達堯聰。",
            "詔令血食居鎮東，激昂臣子忠勇風。",
            "嘉名千古齊華崧，王仙作詩美抗戎，豈比爾雅詁魚蟲。"
        ],
        "title": "題旌忠廟次王龜齡韻",
        "id": "dd83d438-e08e-495e-b5b1-500b54fc7648"
    },
    {
        "author": "喻良能",
        "paragraphs": [
            "與玄雖非童九齡，向來亦既許攀鱗。",
            "從容撰屨飽言論，我知公直社稷臣。",
            "此心炯炯貫白日，何止不欺尋丈室。",
            "霜臺白簡凜乘驄，史館誅姦森直筆。",
            "紫巖先生子張子，百世一人嗟已死。",
            "室中八十四驪珠，千載流芳同信史。"
        ],
        "title": "次韻王龜齡侍御不欺室",
        "id": "262200dc-97c9-43e9-a35b-67600fc03e68"
    },
    {
        "author": "喻良能",
        "paragraphs": [
            "子猷風味最諸王，墨妙文工眼如電。",
            "慣吟疎雨滴梧桐，解道澄江凈如練。",
            "去年落筆中書堂，姓名高徹蓬萊殿。",
            "至尊動色催除目，俾向蘭臺參俊彥。",
            "要成遠業待時須，故遣讀書破萬卷。",
            "夫何歸思動岷峨，自請題輿近鄉縣。",
            "學省諸公悵別離，擊鮮載酒開芳燕。",
            "欲澆胸次數日惡，剩作林亭百壺餞。",
            "落花送酒舞繽紛，亂絮催詩飛眩轉。",
            "臨歧那用賦銷魂，但要修門重會面。"
        ],
        "title": "飲餞王共父分韻得轉字",
        "id": "ffafc973-aae1-4308-8ee1-3b3eecec1771"
    },
    {
        "author": "喻良能",
        "paragraphs": [
            "曹娥卓行傳豐碑，越人往往貴女兒。",
            "建炎蔡氏有孝子，事比孝子尤瓌奇。",
            "自從結髮讀書史，倜儻不受靮與羈。",
            "迺翁詿誤落囹圄，疚心疾首泣以悲。",
            "胡能安坐視父繫，朝暮哀訴當旌麾。",
            "府公儻許贖父罪，名隸卒伍所不辭。",
            "不然奮身事征討，赳赳勇力猶可施。",
            "黄堂沈深身則微，雖有誠懇無人知。",
            "歸來靜默心語口，此事感悟當以屍。",
            "臨河勇决不復顧，純孝寧不由天資。",
            "緹縈上書解刑網，言雖迫切身無虧。",
            "文本理寃由一賦，孰與捐命如含飴。",
            "殺身成仁古所罕，殆類餓踣齊與夷。",
            "事聞黄屋亦動色，亟詔立祠河水湄。",
            "嗟嗟玄應固不朽，萬口至今皆一詞。",
            "東嘉夫子好事者，作歌登載仍吁嘻。",
            "異時國史編宋雅，人間重見白華詩。"
        ],
        "title": "題愍孝廟次王龜齡韻",
        "id": "67213182-2008-41da-931c-ef92597f3f04"
    },
    {
        "author": "喻良能",
        "paragraphs": [
            "都城西頭二月尾，湖水平堤縠紋起。",
            "南北山光罨畫中，淺深草色裙腰裏。",
            "羣仙領客泛艅艎，黄帽劈波驚鰋鯉。",
            "中流劇談聞兩岸，闔坐題詩動盈紙。",
            "如澠自足醉朋從，餘瀝猶能霑走史。",
            "當年曲水迹已陳，此日渼陂歡莫擬。",
            "蹇予小疾獨不至，詩伯索詩殊未已。",
            "筆已老矣何能爲，但誦西湖比西子。"
        ],
        "tags": [
            "西湖"
        ],
        "title": "二月二十四日楊廷秀郎中諸友約遊西湖余以小疾不至分韻得子字",
        "id": "2576bb1f-7fd9-4d3f-a0df-ad73bba057ff"
    },
    {
        "author": "喻良能",
        "paragraphs": [
            "金華千仞摩穹蒼，雙溪迢迢碧流長。",
            "清淑之氣從風翔，霜縑霧縠不足當。",
            "真賢挺生金玉相，上擷屈豔薰班香。",
            "疇昔視草居明光，鴻文大冊壓常楊。",
            "既陞紫樞兵氣揚，運籌決勝如子房。",
            "鴻鈞一氣轉混茫，相吉崇璟何足方。",
            "直與夔龍爲雁行，烟火萬里俱耕桑。",
            "冠带百蠻走梯航，玉皇案前勤贊襄。",
            "坐令我宋如虞唐，中書事業殊未央。",
            "二十四考嗤汾陽，北堂西母壽而康。",
            "榮封大國富井疆，錦衣命服粲煌煌。",
            "麻姑一半鬢未霜，亭亭玉樹階蘭芳。",
            "徽獻凝操書道昌，向來王謝今祇王。",
            "十倍江左浩莫量，四海同詞祝壽觴。",
            "願公壽比赤松强，永作一柱扶明堂。"
        ],
        "title": "王丞相生辰",
        "id": "a68242d9-725a-4fdc-bea4-613010f44010"
    },
    {
        "author": "喻良能",
        "paragraphs": [
            "乘閒選勝真悠哉，正見千樹冰花開。",
            "天寒日暮湖面凈，疎影著水清無埃。",
            "杏桃畏寒不敢吐，春榜占作羣花魁。",
            "廣平無人何遜死，睥睨欲賦嗟無才。",
            "東嘉夫子一何妙，筆端游戲成瓊瑰。",
            "繁英麗句鬭清好，不用白鷺雙飛來。",
            "要令奚囊出佳什，故遣漁唱傳清杯。",
            "西湖處士骨雖槁，一喚暗香風味回。"
        ],
        "tags": [
            "西湖"
        ],
        "title": "次韻王龜齡狀元西湖賞梅",
        "id": "d63e24b8-2a0c-4c36-beb0-834c6f6ed3b7"
    },
    {
        "author": "喻良能",
        "paragraphs": [
            "冰花零亂飛庭戶，夜色晶瑩似三五。",
            "詩仙曉贈白雪篇，便覺清風追吉甫。",
            "區區五斗不知疲，故園應有北山移。",
            "凍冷不暇搜佳句，千里歸心到鄉樹。"
        ],
        "title": "次韻逢使君寺丞見贈",
        "id": "122fd806-7ce5-45f1-9dd3-0e0f58db0dd0"
    },
    {
        "author": "喻良能",
        "paragraphs": [
            "一英二孺同一家，衮衮誦書幾五車。",
            "語音婭姹春簾燕，稚齒清便蘭砌芽。",
            "聯茵並載驚都市，萬里青雲從此始。",
            "兩駒應佩金削刀，雙鬟會作女博士。"
        ],
        "title": "贈神童林公滋公澤女神童幼玉",
        "id": "67762f35-41f4-41c1-88fc-d109b11b3a0a"
    },
    {
        "author": "喻良能",
        "paragraphs": [
            "寒食初過天氣佳，帝城名園綠藏鴉。",
            "白綿紅雨互飄泊，鶑啼燕哢紛交加。",
            "司成領客當暇日，不惜醉臉生紅霞。",
            "坐中賓客皆賢豪，一一圭璧無纖瑕。",
            "夕郎風采照今古，封駁不貸姦與衺。",
            "紫微筆語妙天下，文鋒凜凜森莫邪。",
            "左史聲名動六合，豈特疇昔傳三巴。",
            "一朝櫻筍德星聚，離騷可奴玉可衙。",
            "蘭亭觴詠僅堪比，金谷歌舞徒能奢。",
            "我有一匹好東絹，誰爲作圖千古誇。"
        ],
        "title": "二月二十一日何司業集客于張園玉牒給事命予賦詩紫微舍人左史舍人亦以見委因成七言十韻一首",
        "id": "f5ddbe65-e842-4bac-a838-9c40e5e7ea19"
    },
    {
        "author": "喻良能",
        "paragraphs": [
            "楊侯作錄來成均，野鶴昂昂端不羣。",
            "一朝議論不入意，棄擲祿位如浮雲。",
            "羣公挽衣留不住，直入苕霅親耕耘。",
            "惜吾無力叫帝閽，不能以侯直諒聞。"
        ],
        "title": "送楊飛卿國錄",
        "id": "b16335c3-181e-461f-b068-cc482107103e"
    },
    {
        "author": "喻良能",
        "paragraphs": [
            "春陰將近一百六，絮擘晴雲新雨足。",
            "烟邊芳草碧如茵，籬畔海棠紅映肉。",
            "相携逗曉出城西，城西風景如杜曲。",
            "兩岸雲光罨畫濃，一湖春水蒲萄綠。",
            "坐中豪俊雜吳蜀，磊落羣書紛拄腹。",
            "掀髯一笑浪波間，淋漓衣袂尋碁局。",
            "他年想像此風流，應作生綃圖一幅。"
        ],
        "tags": [
            "西湖"
        ],
        "title": "丙午仲春西湖舟中作",
        "id": "5061afcc-9489-41a9-b0ac-6565129a20ce"
    },
    {
        "author": "喻良能",
        "paragraphs": [
            "涉海神仙誇蓬萊，登陸勝地稱天台。",
            "天台枕海連四明，萬峯千嶺相縈迴。",
            "赤城繡出綺霞色，瀑布界破瑶山青。",
            "神仙居處寸步有，遊人白日迷杳冥。",
            "剡溪昔年有二客，五月此山同采摘。",
            "只知采采不盈筐，不覺行行失歸陌。",
            "龜腸蟬腹忽鳴饑，傾壺進食欲令誰。",
            "山桃一顆垂林畔，共食歘然肌骨換。",
            "下山得水澗石中，以手飲之還濯盥。",
            "又見蕪菁出山腰，一杯圓轉中流漂。",
            "二人相顧却相謂，此地去人應不遥。",
            "過溪水深四尺許，又度一山逢二女。",
            "韶顔艷色世所無，南國東鄰何足數。",
            "笑喚劉晨阮肇名，相識渾如舊有情。",
            "問郎若箇來何晚，遂即殷勤相奉迎。",
            "入戶幔帷殊不惡，錯落珍珠與瓔珞。",
            "只將左右幾青衣，也勝人間誇綽約。",
            "逡巡進脯飯胡麻，瓊杯片片斟流霞。",
            "不知仙客來何處，各把宮桃慶女家。",
            "歌吹嘈嘈張內樂，顔色有歡情有樂。",
            "金鴉飛入向虞淵，客散虛堂掩簾箔。",
            "夜深各擁一仙娥，泛泛鴛鴦在綠波。",
            "和鳴乍自秦簫起，行雨初從楚夢過。",
            "瞥然一留因半載，天氣常如三月在。",
            "百鳥哀鳴不可聞，感此茫茫愁似海。",
            "俗緣未斷身未輕，思歸日有求歸聲。",
            "更招女伴作離樂，共寫深衷無限誠。",
            "曲終一出山中洞，萬里雲烟空目送。",
            "歸來不見去時人，寂寞驚魂若春夢。",
            "子孫雖在不相知，欲尋舊路已多歧。",
            "棊迷柯嶺難重見，花失桃源空自悲。",
            "風流雲散令人惜，至今猶唱阮郎歸。"
        ],
        "title": "天台歌",
        "id": "96b72e2f-e724-42f5-95c1-0a62c7f49b53"
    },
    {
        "author": "喻良能",
        "paragraphs": [
            "一年秋節重陽濃，園林上下皆清風。",
            "遠山百里削寒玉，平湖十畝磨青銅。",
            "亦好茂樹蓊西北，露枝霜葉紛青紅。",
            "枝頭寂寂少啼鳥，天外隠隠飛征鴻。",
            "弄月基蟠綠凈中，東南况有小垂虹。",
            "潭清潦盡境更好，水落石出摹難工。",
            "愛山堂前花作叢，疎疎楊柳瘦毛同。",
            "紅蕉碧桂互掩映，蘆花蓼穟交蒙茸。",
            "新亭爽塏瞰空闊，賃欄一目連七峯。",
            "烟霏霧靄掃欲盡，但見突兀撐晴空。",
            "携筇更登月山椒，嶙峋怪石高玲瓏。",
            "香爐近出陂陁側，雲黄復在南山東。",
            "水聲激激來澗曲，颼颼風響生樛松。",
            "菊英萸實籬可採，山肴野䔩盤能供。",
            "作詩頗類臺戲馬，吹帽未減山名龍。",
            "良辰美景樂心賞，四者偶并今始逢。",
            "明朝不問蝶愁絕，更飲黄花琥珀醲。"
        ],
        "title": "重陽",
        "id": "e843d7e3-a675-4bfa-8c32-1e8df1978b1d"
    },
    {
        "author": "喻良能",
        "paragraphs": [
            "中書一揮千萬言，有如水懸呂梁間。",
            "奔逸絕塵不可及，蹇欲從之良獨難。",
            "如君文字可華國，胡爲猶在南湖側。",
            "樊川昌谷縱多才，欲以比君那可得。",
            "君家紅杏連白榆，似向君王得鑑湖。",
            "水光溶溶浸山色，樓臺上下如冰壺。",
            "磬湖蕭瑟逢秋令，男呻女吟貧非病。",
            "阿奴碌碌僅自全，伯氏今亡嗟短命。",
            "恨我不如大小山，徒爾思苦仍辭艱。",
            "既無擊鉢揮毫敏，空愧詩筒數往還。"
        ],
        "title": "次韻茂恭見寄",
        "id": "2b4e4a56-e5d7-4d30-8182-815ccb8afa5b"
    },
    {
        "author": "喻良能",
        "paragraphs": [
            "我如王恭讀書少，君如鄴侯藏書多。",
            "排籤插架三萬軸，知從何處能網羅。",
            "上自先秦下五季，奧帙隠篇皆略備。",
            "不同邢邵嬾校讐，丹墨精研吁可貴。",
            "君不見廬山先生子李子，白石房中富文史。",
            "胸蟠萬卷筆如神，事業文章俱兩美。",
            "又不見西蜀劉公少常伯，平生醢芹嗜圖籍。",
            "傾貲盡寫中秘書，隨身卷軸車連軛。",
            "邇來置書事經綸，論思獻納日日新。",
            "君今堂中書汗牛，願君學李兼學劉。",
            "盡攬英華歸肺腑，一鳴便作沖天舉。"
        ],
        "tags": [
            "庐山"
        ],
        "title": "題李氏擁萬堂",
        "id": "475d6542-fea0-46cf-b01c-dffe2630c4c0"
    },
    {
        "author": "喻良能",
        "paragraphs": [
            "白衣仙人雲海上，肉眼欲看唯想像。",
            "月窗道人心孔開，貌得人天行道相。",
            "吾聞伯時晚畫佛，妙處不減王摩詰。",
            "龍眠久矣寂無人，安得却有伯時筆。"
        ],
        "title": "月窗以所畫觀音見遺爲賦一篇",
        "id": "993fef20-a171-4fd4-9a5d-8722a7e14958"
    },
    {
        "author": "喻良能",
        "paragraphs": [
            "長江遠浪連天碧，岸柳垂垂臨斷石。",
            "漁舟一葉白頭翁，獨把釣絲待魚食。",
            "我身猶是紅塵客，對此無言三歎息。",
            "安得輪竿入手來，與君共釣消長日。"
        ],
        "tags": [
            "长江"
        ],
        "title": "硯屏",
        "id": "95c6e4ae-7b40-496a-8d14-851c087f4d3f"
    },
    {
        "author": "喻良能",
        "paragraphs": [
            "我家古甕彭亨腹，十年貯酒色如玉。",
            "傾瀉惟須老瓦盆，精器便成蛇著足。",
            "花瓷脆薄誰能携，遣送君家保不虧。",
            "雖然金盌未伯仲，儻與椰樽相等夷。"
        ],
        "title": "以春盂送茂恭蒙以古詩爲謝次韻奉酬",
        "id": "73c62a57-0acc-43e1-abf2-554e60c86dcf"
    },
    {
        "author": "喻良能",
        "paragraphs": [
            "悲夏畦，南畝苗未長，東皋草已齊。",
            "旋令嫗婦辦餉饁，獨引丁男耘稗稊。",
            "悲夏畦，炎天炙背如爇雞，渴來不得飲清溪。",
            "寧知水榭冰山裏，猶自頻嫌日未西。"
        ],
        "title": "悲夏畦",
        "id": "ff90d012-afd6-44bd-9448-d2e17a6426a2"
    },
    {
        "author": "喻良能",
        "paragraphs": [
            "千古巢仙地，嵌空本自然。",
            "一看三嘆息，十步九留連。",
            "似入華陽洞，疑通小有天。",
            "何時洗塵垢，來作枕流眠。"
        ],
        "title": "題三洞",
        "id": "7ec12336-3858-4f69-8328-792eb72f58df"
    },
    {
        "author": "喻良能",
        "paragraphs": [
            "林園過元巳，流水遶芳藂。",
            "略彴半尋影，酴醿一扇風。",
            "杯盤花氣裏，枕簟鳥聲中。",
            "公子敬愛客，月明樽未空。"
        ],
        "title": "三月六日宴李家園亭",
        "id": "6294b7ea-6da7-45d8-95a1-6bb82f37343f"
    },
    {
        "author": "喻良能",
        "paragraphs": [
            "散策林塘路，秋深別有光。",
            "晦明雲聚散，濃淡樹青黄。",
            "晚覺衣襟冷，風吹橘柚香。",
            "菊花何處有，聊欲試重陽。"
        ],
        "title": "郊行",
        "id": "62936120-515c-4e8f-a258-f43aab775e4f"
    },
    {
        "author": "喻良能",
        "paragraphs": [
            "媚色全勝柳，孤標半似梅。",
            "蘂寒金粉膩，香重麝臍開。",
            "徐筆那能畫，并刀未易裁。",
            "扶頭中酒味，安得一枝來。"
        ],
        "title": "次韻季野弟蠟梅",
        "id": "823ba747-a1d7-4e80-9efb-ccba260a7217"
    },
    {
        "author": "喻良能",
        "paragraphs": [
            "傍砌看黄嬭，臨池誦子虛。",
            "顧慚雖耗忘，聊復惜居諸。",
            "屋上兩鸜鵒，波間雙鯉魚。",
            "疑他不識字，何事也聽書。"
        ],
        "title": "讀書",
        "id": "89649c4d-8308-43d1-83ad-5b1f1d584079"
    },
    {
        "author": "喻良能",
        "paragraphs": [
            "曉讀蘇僊集，披翻未覺勞。",
            "衙官視宋玉，奴僕命離騷。",
            "赤壁清風遠，黄樓逸興高。",
            "獨嗟生苦晚，不得侍揮毫。"
        ],
        "title": "讀玉局集",
        "id": "0d93a50f-6eda-4543-84be-6bab9a2f4466"
    },
    {
        "author": "喻良能",
        "paragraphs": [
            "相過不憚遠，相迎慰所思。",
            "須知對床處，絕勝陟岡時。",
            "夜雨論疇昔，秋風惜別離。",
            "明年楚東景，準擬共題詩。"
        ],
        "title": "留別伯壽兄",
        "id": "d83fde38-2279-42a5-8b53-aa2a5679d57c"
    },
    {
        "author": "喻良能",
        "paragraphs": [
            "登道重逢驛，離家再及晨。",
            "雲輕山色曉，寒淺鳥聲春。",
            "碧澗梅花老，銀杯竹葉新。",
            "前途風日好，持用悅慈親。"
        ],
        "title": "之官桐川道中口占",
        "id": "dcdf7586-b2a4-4277-bdab-52c3b3042408"
    },
    {
        "author": "喻良能",
        "paragraphs": [
            "捧檄及偏親，斑衣聊效顰。",
            "旨甘貧有味，溫凊靜無塵。",
            "北戶足萱草，南風宜棘薪。",
            "版輿多喜色，庶不愧安仁。"
        ],
        "title": "戲綵堂有作",
        "id": "18eb2a7b-eb2a-4361-b90a-0998c75b3f08"
    },
    {
        "author": "喻良能",
        "paragraphs": [
            "卜晝開英集，瑶林映珷玞。",
            "顧慚梅隠吏，繆接范萊蕪。",
            "官柳春猶淺，江梅韻亦孤。",
            "他年想風味，應有汭川圖。"
        ],
        "title": "次韻趙景明呈許明府",
        "id": "3a06faec-8bc2-4ea8-bb86-a28c816bb14a"
    },
    {
        "author": "喻良能",
        "paragraphs": [
            "石鏡寧堪對，芙蓉不是花。",
            "險中多虎跡，平處少人家。",
            "曲六蛇行迥，欹危鳥道斜。",
            "白雲宜入望，不怕亂山遮。"
        ],
        "title": "對鏡芙蓉二嶺相望僅三十里高不知幾百尺十步九折殆不啻蜀道之難也己卯孟秋沿檄過之僕夫告痡己亦罷極因成小詩",
        "id": "3a529912-4cec-4eba-a758-14517b02d6d6"
    },
    {
        "author": "喻良能",
        "paragraphs": [
            "令節逢重九，相携鑑上遊。",
            "扁舟浮舴艋，左手把蝤蛑。",
            "紅葉明青眼，黄花重白頭。",
            "晚來風色好，歸棹得夷猶。"
        ],
        "title": "九日同尤司戶舟行遊梅山",
        "id": "537880af-33da-4768-bbc7-ecd790a6a68e"
    },
    {
        "author": "喻良能",
        "paragraphs": [
            "小軒在官舍，不與囂塵并。",
            "清池浸窗檻，修篁礙簷楹。",
            "幾當迢迢夜，聽此瀟瀟聲。",
            "懷哉對床約，輾轉難爲情。"
        ],
        "title": "題聽雨軒",
        "id": "3f5d41ce-21ad-4845-9005-2b3d136637ed"
    },
    {
        "author": "喻良能",
        "paragraphs": [
            "山瘦溪如練，丹青見亦稀。",
            "亂鴉將影過，孤鶩带霞飛。",
            "秋色此時老，故園何日歸。",
            "西風吹獨立，搔首怯征衣。"
        ],
        "title": "晚行竹山道中",
        "id": "59abd5e7-1cae-4ddf-bd13-75537c7acf8d"
    },
    {
        "author": "喻良能",
        "paragraphs": [
            "征鞍隨曉色，重露濕衣巾。",
            "誰謂懸弧日，翻爲執轡辰。",
            "野花工笑客，啼鳥故窺人。",
            "呼酒澆孤悶，何心作好春。"
        ],
        "title": "始生之日黎明以職事出郊",
        "id": "68e9e541-86b0-4a96-8ae3-7738c4068949"
    },
    {
        "author": "喻良能",
        "paragraphs": [
            "好竹逾千箇，數莖忽發生。",
            "月明連理影，風細合歡聲。",
            "矯矯雙鴛舉，翛翛兩鳳鳴。",
            "祇應三昧手，綵筆畫難成。"
        ],
        "title": "朝爽之前瑞竹忽生",
        "id": "4321bf75-4b9c-439f-aa14-4c53b11cee51"
    },
    {
        "author": "喻良能",
        "paragraphs": [
            "客裏逢端午，僧廊雨氣凉。",
            "篔簹千箇碧，薝蔔六花香。",
            "魯頖程尤遠，潘輿興自長。",
            "糝蒲傾美酒，笑入醉中鄉。"
        ],
        "title": "端午至太平寺",
        "id": "978ab5c5-f878-40d0-bf51-d0c9c46ed66c"
    },
    {
        "author": "喻良能",
        "paragraphs": [
            "千古池陽郡，九峰應最華。",
            "明珠絢晨露，麗綺粲晴霞。",
            "嶺頭過子晉，巖腹憩洪崖。",
            "謫仙無復見，空想夏侯家。"
        ],
        "tags": [
            "九华山"
        ],
        "title": "題九華山用太白聯句韻",
        "id": "eb628e97-bc6a-45b2-9098-3863714eac44"
    },
    {
        "author": "喻良能",
        "paragraphs": [
            "殘暑塗山去，凉風至德來。",
            "吟餘秋色老，客裏菊花開。",
            "傳舍全依石，中庭半是苔。",
            "張公有佳句，三復興悠哉。"
        ],
        "title": "題建德驛用經略張舍人壁間韻",
        "id": "2a733c7d-8804-49ae-99fe-ed28fc7cb051"
    },
    {
        "author": "喻良能",
        "paragraphs": [
            "寒色今朝異，屯雲萬里同。",
            "定知花翦水，不是絮因風。",
            "薄宦翻成旅，愁吟未易工。",
            "白頭親八十，留滯楚江東。"
        ],
        "title": "新安遇雪",
        "id": "2cc81c05-8375-41f6-9f4b-779c899154a1"
    },
    {
        "author": "喻良能",
        "paragraphs": [
            "晚來寒氣重，景物故撩人。",
            "不厭詩雕腎，寧辭酒入唇。",
            "恍驚殘夜月，疑夢故園春。",
            "欲倩何人畫，紛紛飛玉塵。"
        ],
        "title": "次韻謝子良詠雪",
        "id": "bf2d1b1c-28fc-4055-9ffa-7e71ade6b2af"
    },
    {
        "author": "喻良能",
        "paragraphs": [
            "寒食江村路，東風野渡航。",
            "一篙春水碧，兩岸落花香。",
            "飛絮匆匆遠，青山故故長。",
            "茲遊自奇絕，底用更尋芳。"
        ],
        "title": "青巖道中",
        "id": "55a36f3a-b9bd-401e-a140-5bf4e2b6fac2"
    },
    {
        "author": "喻良能",
        "paragraphs": [
            "相別古桃郡，相逢南豫州。",
            "五年勞望眼，一笑失離愁。",
            "碧水溪橋暮，西風野店秋。",
            "追隨成夜宿，不爲玩鞭留。"
        ],
        "title": "周少府由姑熟送余同宿于玩鞭亭",
        "id": "e9143477-1846-440a-b123-76f7c44bc45e"
    },
    {
        "author": "喻良能",
        "paragraphs": [
            "先生湖海士，餘子詎能班。",
            "正始清談近，黄初美句還。",
            "相望半舍外，契闊數年間。",
            "何日衡茅底，匏樽一破顔。"
        ],
        "title": "寄陳孟容二首  其一",
        "id": "ca396826-b3fc-4131-a367-72422a4d6ba6"
    },
    {
        "author": "喻良能",
        "paragraphs": [
            "細草還堪藉，柔荆亦可班。",
            "馭風如肯過，踏月不妨還。",
            "種藥臨花畔，分流遶竹間。",
            "眼邊無俗物，頗似一瓢顔。"
        ],
        "title": "寄陳孟容二首  其二",
        "id": "53c92ee0-6641-43cc-b9ff-1485f75e6c9f"
    },
    {
        "author": "喻良能",
        "paragraphs": [
            "昔日題詩處，重來續勝遊。",
            "綠陰初入夏，蒼鬢幾經秋。",
            "細雨渡頭市，孤煙汀際舟。",
            "溪山雖信美，翻恨不淹留。"
        ],
        "title": "廣信道中",
        "id": "1b019203-0a08-4cb3-a49c-80414593913b"
    },
    {
        "author": "喻良能",
        "paragraphs": [
            "故里頻懷梓，新堤未築沙。",
            "文章真吏部，吟詠許劉叉。",
            "酒醆孤風物，詩筒隔歲華。",
            "相思江路遠，煙雨茁芳葭。"
        ],
        "title": "次韻侍御晚宿三叉口",
        "id": "75115331-cf45-4640-97cc-ac9baf6cdec7"
    },
    {
        "author": "喻良能",
        "paragraphs": [
            "招提閟林麓，魚鼓白雲邊。",
            "地僻疑無路，山深別有天。",
            "幽花充佛供，好鳥伴僧禪。",
            "何日征鞭暇，重來借榻眠。"
        ],
        "title": "書大洞僧壁",
        "id": "073a1a54-a56b-466b-89d3-67d28c8d703f"
    },
    {
        "author": "喻良能",
        "paragraphs": [
            "杖藜隨所適，花柳自村村。",
            "野岸桃臨水，人家竹映門。",
            "香泥飛燕子，芳草思王孫。",
            "著處堪沈醉，春醪正滿樽。"
        ],
        "title": "寒食遊香山",
        "id": "6599a0b8-9c0c-48a0-89b1-c46dba90b5a3"
    },
    {
        "author": "喻良能",
        "paragraphs": [
            "欲解驕陽厄，寧辭祀禮繁。",
            "純誠殫毣毣，英烈仰言言。",
            "雲陣千屯合，雷聲萬馬奔。",
            "晚來歸路好，飄灑勢騰軒。"
        ],
        "title": "被郡檄禱雨丹井山徐真君祠登山拜畢即獲𩃎霈追用韓文公郴州祈雨韻",
        "id": "2eb01259-eb03-411d-93c8-924eeacb7325"
    },
    {
        "author": "喻良能",
        "paragraphs": [
            "間關穿木杪，詰屈轉山腰。",
            "自昔形清夢，于今到紫霄。",
            "容儀粲冰雪，環珮響瓊瑶。",
            "安得顧吳手，憑渠圖素綃。"
        ],
        "title": "紫霄宮",
        "id": "d4c7de46-9259-4b4f-991d-919a92d08b74"
    },
    {
        "author": "喻良能",
        "paragraphs": [
            "番邑於今劇，民風自古雄。",
            "琴堂慚久攝，劍獄喜新空。",
            "纆索塵埃裏，桁楊片段中。",
            "使君端不擾，顧我百無功。"
        ],
        "title": "攝邑獄空",
        "id": "6b10fe83-ccf6-4618-bfb4-7480e6c75966"
    },
    {
        "author": "喻良能",
        "paragraphs": [
            "山右最佳處，有泉生石傍。",
            "虛明秋後月，清冷雪前霜。",
            "鰻井真牛後，龍湫可鴈行。",
            "濯纓仍潄齒，政爾不能忘。"
        ],
        "title": "石井",
        "id": "bec37866-1638-4b81-a28a-9c55487f0a4d"
    },
    {
        "author": "喻良能",
        "paragraphs": [
            "萬里西源路，秋風屐齒鳴。",
            "嶙峋千障碧，窈窕一川清。",
            "天柱雲霄迥，香爐霧靄輕。",
            "何當携翠袖，重遣酒壺傾。"
        ],
        "title": "游西源",
        "id": "52c83b8b-725e-4461-b896-0f100178f782"
    },
    {
        "author": "喻良能",
        "paragraphs": [
            "何處春深好，春深泮水家。",
            "不妨頻折角，寧復誤隨車。",
            "已見傾三峽，行看判五花。",
            "日邊催覲速，芝檢紫泥斜。"
        ],
        "title": "奉和趙大本教授何處春深好二首  其一",
        "id": "ea3a45b5-072e-4266-9fab-fe6d42b50882"
    },
    {
        "author": "喻良能",
        "paragraphs": [
            "何處春深好，春深倅貳家。",
            "雨低簷外柳，風度牖間花。",
            "有意揮吟筆，無心顧麴車。",
            "慈顔一笑粲，戲舞綵衣斜。"
        ],
        "title": "奉和趙大本教授何處春深好二首  其二",
        "id": "7fc95dfb-3ecf-49da-85af-2cf6a347e95b"
    },
    {
        "author": "喻良能",
        "paragraphs": [
            "捧檄東方日，芳春未及歸。",
            "路花紅掩映，溪樹綠因依。",
            "鳥語催寒食，人煙接翠微。",
            "尋詩忘遠近，細雨濕征衣。"
        ],
        "title": "景德道中口占",
        "id": "1a125b75-86d2-4d00-a1b5-6100606bb659"
    },
    {
        "author": "喻良能",
        "paragraphs": [
            "御史題詩處，山深草木雄。",
            "一番青燒雨，十里錦帆風。",
            "婆餠林間語，山茶葉上紅。",
            "明朝入于越，吟詠與誰同。"
        ],
        "title": "由安仁回宿大木寺",
        "id": "08c6aa79-a34f-4c5d-b0b5-e02cc7e4dbe4"
    },
    {
        "author": "喻良能",
        "paragraphs": [
            "譽處千鈞重，文章一世雄。",
            "詩工穿月脅，檄好愈頭風。",
            "北嶽關山碧，南州荔子紅。",
            "使君今北海，還許一樽同。"
        ],
        "title": "奉酬王宗丞用宿大木寺韻見贈",
        "id": "9a9d0ed4-88f2-46b5-bbac-ae23dbc20c96"
    },
    {
        "author": "喻良能",
        "paragraphs": [
            "湖海番君國，江山白帝城。",
            "凝香餘坐嘯，飛詔趣遄征。",
            "譽處千鈞重，輜車一羽輕。",
            "攀轅雪眉老，送目逐雙旌。"
        ],
        "title": "送侍御帥夔府  其一",
        "id": "c7f45ae9-807b-4ed4-add6-043b30dd8792"
    },
    {
        "author": "喻良能",
        "paragraphs": [
            "千古楚東郡，風流今在茲。",
            "魯公元直道，文正不妨詩。",
            "鉗吏似束濕，麾龍如使兒。",
            "甘棠足遺愛，會有去思碑。"
        ],
        "title": "送侍御帥夔府  其二",
        "id": "ecde6507-d927-4f7a-acdb-3509e64bb901"
    },
    {
        "author": "喻良能",
        "paragraphs": [
            "西風動行色，詩景繞征鞍。",
            "赤甲懸危壁，黄牛瀉急湍。",
            "猿聲雲背落，山勢馬頭盤。",
            "天險須人守，毋辭蜀道難。"
        ],
        "title": "送侍御帥夔府  其三",
        "id": "192fc4de-9383-4dc2-866b-7eb400a6e744"
    },
    {
        "author": "喻良能",
        "paragraphs": [
            "諸葛仍祠廟，公孫只故基。",
            "棟梁酣夕照，雉堞蔓秋葵。",
            "耿耿登臨意，悠悠今古思。",
            "烹鮮不勞力，餘事杜陵詩。"
        ],
        "title": "送侍御帥夔府  其四",
        "id": "7c24bd74-71b9-4118-8483-7c0220767a04"
    },
    {
        "author": "喻良能",
        "paragraphs": [
            "四海猶多事，中原未版圖。",
            "皇心思啟沃，赤子望霑濡。",
            "八陣難留滯，三階拱進趨。",
            "茂弘寧有意，江左待夷吾。"
        ],
        "title": "送侍御帥夔府  其五",
        "id": "95b5f32c-3a28-49af-b471-17bbdbf7e41c"
    },
    {
        "author": "喻良能",
        "paragraphs": [
            "檄至方云急，吾行敢滯留。",
            "朔風經小渡，細雨過中洲。",
            "冉冉新斑鬢，飄飄敝黑裘。",
            "欲知來往久，三見月如鈎。"
        ],
        "title": "被檄之上饒言還未幾又復往焉至小渡遇雨遣興一首",
        "id": "b10e0a25-9d58-4429-b8d3-4bd8aafba1c6"
    },
    {
        "author": "喻良能",
        "paragraphs": [
            "碧水初微落，黄花亦未簪。",
            "三人千里客，尊酒五年心。",
            "我獨年齊白，君皆句似陰。",
            "不妨鐺脚坐，聊作夜深吟。"
        ],
        "title": "九月五日周少府衛秀才會飲吳波亭周有詩因次韻",
        "id": "82424b5c-1479-4d40-99ce-9f722cb14c3c"
    },
    {
        "author": "喻良能",
        "paragraphs": [
            "相別三時久，相望萬里賒。",
            "携書期過雁，徙倚至昏鴉。",
            "風雨番君國，雲煙夔子家。",
            "何時趣歸覲，重許拜高牙。"
        ],
        "title": "次韻王侍御夜宿高牙",
        "id": "7764602b-2f9b-4c35-973e-d2cda8e40c04"
    },
    {
        "author": "喻良能",
        "paragraphs": [
            "漸老身仍健，多愁鬢易華。",
            "異鄉逢至節，細雨見梅花。",
            "酒薄那能醉，詩成敢自誇。",
            "何時故園裏，徙倚看橫斜。"
        ],
        "title": "至日見梅",
        "id": "05199da7-abea-4666-ab5c-b237bcbe62b8"
    },
    {
        "author": "喻良能",
        "paragraphs": [
            "漸欣長晝煖，欲解短爐圍。",
            "春色已如此，故園猶未歸。",
            "韋編今日事，回首去年非。",
            "鏡裏衰遲色，多慚壯志違。"
        ],
        "title": "次韻俞尉春日遣興",
        "id": "6c51cdfc-f49b-489e-aaec-f9feb9516f30"
    },
    {
        "author": "喻良能",
        "paragraphs": [
            "綵棒漫分部，牛刀新發硎。",
            "花城方竊蔭，瓜戍已餘蓂。",
            "生計雙蓬鬢，歸心幾驛亭。",
            "他時重會面，應是眼俱青。"
        ],
        "title": "留別趙明府",
        "id": "8dd6c41e-b22c-4691-9658-70d5ba0e7389"
    },
    {
        "author": "喻良能",
        "paragraphs": [
            "三年勞簿領，今日進歸程。",
            "意與長途遠，身兼薄縠輕。",
            "板輿頻送喜，山驛屢逢晴。",
            "道上人爭指，霜髭綵戲榮。"
        ],
        "title": "初離鄱陽",
        "id": "939e4dce-4981-445c-9f31-9b2918b5d754"
    },
    {
        "author": "喻良能",
        "paragraphs": [
            "投曉行衢右，經旬別楚東。",
            "侵衣梅溽雨，吹面麥秋風。",
            "壠畝凝煙外，峰巒滴翠中。",
            "懸知鄉井近，漸喜語音同。"
        ],
        "title": "衢右道中  其一",
        "id": "97334c05-f93d-4cee-a4f6-4de41b849552"
    },
    {
        "author": "喻良能",
        "paragraphs": [
            "漸喜家居近，相望六驛間。",
            "脫身江左役，洗眼浙東山。",
            "鄉味初充饌，慈闈亦破顔。",
            "經過縠溪水，應笑鬢毛斑。"
        ],
        "title": "衢右道中  其二",
        "id": "7da827ed-51f0-4c24-a965-1e914e011bf6"
    },
    {
        "author": "喻良能",
        "paragraphs": [
            "景氣既和暢，故園殊可依。",
            "遠山映清月，曲水涵淪漪。",
            "寒犬吠如豹，村舂聞自機。",
            "因思曩昔友，携手同賦詩。"
        ],
        "title": "村居夜坐讀王右丞山中與裴迪書愛其清婉有魏晉風味因集其語作詩一首亦老坡哨遍之義也",
        "id": "f6e83053-05ff-4049-92a6-31cae0143f2e"
    },
    {
        "author": "喻良能",
        "paragraphs": [
            "賞心并四者，文史足三餘。",
            "不作簪紳念，唯便水竹居。",
            "佳名元籍籍，真樂每如如。",
            "月旦遺評在，今經幾建除。"
        ],
        "title": "獨善堂",
        "id": "5f975cd8-517f-4a53-b247-e8c428f185b9"
    },
    {
        "author": "喻良能",
        "paragraphs": [
            "松竹聲中寺，山深人迹稀。",
            "石從林背出，雲向屋頭飛。",
            "野鹿寒仍聚，棲禽暮自歸。",
            "怪來襟袖冷，濃翠濕征衣。"
        ],
        "title": "靈山寺",
        "id": "0515c5ac-f85a-4d93-91dc-342be94c5c85"
    },
    {
        "author": "喻良能",
        "paragraphs": [
            "解維凌皺玉，輟棹理孤筇。",
            "遊遍三天竺，行窮九里松。",
            "泉聲依石細，山色共秋濃。",
            "佳處吾能識，幽巖倚秀峰。"
        ],
        "title": "買舟至九里松遊三天竺",
        "id": "bc655215-f1aa-4c30-b35c-265d1a2b6553"
    },
    {
        "author": "喻良能",
        "paragraphs": [
            "爲愛山園好，芒鞵步步高。",
            "綠針撏露韭，碧箸翦春蒿。",
            "但得林泉趣，誰能州縣勞。",
            "何慚王孝伯，痛飲讀離騷。"
        ],
        "title": "次韻外舅黄虞卿爲愛山園好八首  其一",
        "id": "caa39ca9-9304-4ebf-b3fd-75aebeb2845a"
    },
    {
        "author": "喻良能",
        "paragraphs": [
            "爲愛山園好，芳籬占一涯。",
            "自耘三徑草，不斷四時花。",
            "柳絮風中雪，芙蓉水上霞。",
            "銀潢何處是，不擬問仙槎。"
        ],
        "title": "次韻外舅黄虞卿爲愛山園好八首  其二",
        "id": "31697781-ac39-4e76-8a12-a9194ea828ea"
    },
    {
        "author": "喻良能",
        "paragraphs": [
            "爲愛山園好，年年草色新。",
            "醉眠欹柳幄，吟坐俯苔茵。",
            "栗里風煙古，樊川花木春。",
            "誰云無伴侶，對影共三人。"
        ],
        "title": "次韻外舅黄虞卿爲愛山園好八首  其三",
        "id": "0cda4bdf-8eca-4a2f-bed9-ff0e4385e712"
    },
    {
        "author": "喻良能",
        "paragraphs": [
            "爲愛山園好，都無塵世喧。",
            "穗禾臨芰沼，繩草對苔垣。",
            "去就隨佳醖，窮通付寓言。",
            "還同李長吉，來過有高軒。"
        ],
        "title": "次韻外舅黄虞卿爲愛山園好八首  其四",
        "id": "134fd03c-3926-4bbc-8f55-d76a8b9ce4b7"
    },
    {
        "author": "喻良能",
        "paragraphs": [
            "爲愛山園好，蕭齋竹逕通。",
            "踈簾捲雌霓，曲檻倚雄風。",
            "愛酒杜陵老，煎茶桑苧翁。",
            "菟裘真得計，蹤跡免飄蓬。"
        ],
        "title": "次韻外舅黄虞卿爲愛山園好八首  其五",
        "id": "271cae7e-fcde-49a7-b071-37a8c116d8d8"
    },
    {
        "author": "喻良能",
        "paragraphs": [
            "爲愛山園好，投閒日日來。",
            "花時長夜飲，雪後煖寒杯。",
            "一逕松篁影，滿畦桑柘栽。",
            "未能湖海去，幽興亦悠哉。"
        ],
        "title": "次韻外舅黄虞卿爲愛山園好八首  其六",
        "id": "3574769f-7c93-40e3-adb2-aefcd4284c76"
    },
    {
        "author": "喻良能",
        "paragraphs": [
            "爲愛山園好，林塘十畝寬。",
            "露深花臉濕，春淺柳眉攢。",
            "只擬希高隠，那能縛小官。",
            "壽山誰問訊，太白正虯蟠。"
        ],
        "title": "次韻外舅黄虞卿爲愛山園好八首  其七",
        "id": "a2f450d9-8d46-4c2b-a329-f25a5a40ccfb"
    },
    {
        "author": "喻良能",
        "paragraphs": [
            "爲愛山園好，紅塵半點無。",
            "自應成小隠，誰復嘆將蕪。",
            "香秫五十畝，黄柑二百株。",
            "何必隨俯仰，歸去亦良圖。"
        ],
        "title": "次韻外舅黄虞卿爲愛山園好八首  其八",
        "id": "02b27e2a-f47b-43bf-9f60-a639d2df6ab7"
    },
    {
        "author": "喻良能",
        "paragraphs": [
            "九萬垂雲翼，胡爲乃倦飛。",
            "丘園聊偃息，巖阜故因依。",
            "蝶栩新酣睡，鷗馴久息機。",
            "祇應與風景，相賞莫相違。"
        ],
        "title": "次韻劉淳叟見寄二首  其一",
        "id": "56fe880e-3c35-487b-a0e1-a48f8adeb97d"
    },
    {
        "author": "喻良能",
        "paragraphs": [
            "出處雙青鬢，生涯一釣舟。",
            "淺深山遠近，濃淡樹稀稠。",
            "隠几晝逾靜，捲簾春更幽。",
            "何當乘興去，艤棹向汀洲。"
        ],
        "title": "次韻劉淳叟見寄二首  其二",
        "id": "56ed4f1a-bd3f-4cc0-8426-e6c53aa833ec"
    },
    {
        "author": "喻良能",
        "paragraphs": [
            "暌違纔一日，懷想似三秋。",
            "忽得五字句，真成百不憂。",
            "荷花要同賦，竹徑擬清游。",
            "明夜月華滿，杖藜能過不。"
        ],
        "title": "次韻季直小疾初愈見寄",
        "id": "07fc63b9-8b0e-4260-8262-d0982c8c2799"
    },
    {
        "author": "喻良能",
        "paragraphs": [
            "磬湖二月雪，寒氣故裴回。",
            "麵市連天合，銀花照眼開。",
            "送窮窮不去，招隠隠難來。",
            "幸有麴生在，何妨略耻罍。"
        ],
        "title": "二月二日大雪",
        "id": "c2259cb8-514c-414e-b16d-dfad5465a9b9"
    },
    {
        "author": "喻良能",
        "paragraphs": [
            "山園近寒食，春事總芳菲。",
            "風暖鵓鴣語，日長蝴蝶飛。",
            "花光明醉眼，草色浄塵衣。",
            "自足家居樂，爲生未覺非。"
        ],
        "title": "遣興  其一",
        "id": "316c32f5-94a1-40e8-9f37-a1ad67806261"
    },
    {
        "author": "喻良能",
        "paragraphs": [
            "昔忝郡文學，今爲宗子師。",
            "政懷三釜樂，那復四愁詩。",
            "時服光摇目，香秔滑溜匙。",
            "唯應講風雅，儻可解人頤。"
        ],
        "title": "遣興  其二",
        "id": "c2555b9c-a871-4416-a34d-58e80542383e"
    },
    {
        "author": "喻良能",
        "paragraphs": [
            "相別既四載，相看如友生。",
            "未成投轄飲，先作倒衣迎。",
            "夜雨方同聽，秋風又獨行。",
            "不堪分手處，霜重鴈行輕。"
        ],
        "title": "伯兄由臨海歸省出示近詩次韻奉別",
        "id": "7e66c4f1-4fdc-45bc-be24-dede400edea5"
    },
    {
        "author": "喻良能",
        "paragraphs": [
            "閒居愛重九，賒酒對黄花。",
            "水榭杯盤瑩，家人笑語譁。",
            "宦情薄秋靄，吟思繞晴霞。",
            "向晚歸途好，飄飄醉帽斜。"
        ],
        "title": "重九會飲愛山堂",
        "id": "036a8294-c1f1-4f41-a201-45c5aec7c09c"
    },
    {
        "author": "喻良能",
        "paragraphs": [
            "摇落偏悲客，清寒易中人。",
            "寂寥那自守，淡泊亦殊真。",
            "浮俗仍皆醉，虛談浪飲醇。",
            "高歌傲燕市，忽憶重千鈞。"
        ],
        "title": "乏酒",
        "id": "36ccb61b-9075-4f97-b67e-4d60cc26714e"
    },
    {
        "author": "喻良能",
        "paragraphs": [
            "五舅多道氣，相過茹杞苗。",
            "意行隨綠徑，情話竟清宵。",
            "送酒飛花急，撩人鳥語嬌。",
            "不堪分手處，風雨晚瀟瀟。"
        ],
        "title": "五舅處士惠訪小園作詩爲謝",
        "id": "96874b62-e7ce-468c-b775-a3af0413d44f"
    },
    {
        "author": "喻良能",
        "paragraphs": [
            "晴浪空仍白，雲峰遠更青。",
            "乾坤幾萬里，聚落一浮萍。",
            "自昔聞溟渤，從今小洞庭。",
            "端如初發覆，坐覺病眸醒。"
        ],
        "tags": [
            "洞庭湖"
        ],
        "title": "海上作",
        "id": "e8416843-4d2a-4903-8abf-6e9527f4a4a3"
    },
    {
        "author": "喻良能",
        "paragraphs": [
            "居易青衫舊，安仁素髮新。",
            "愁思中酒聖，貧忍論錢神。",
            "白也詩誰敵，潮乎筆更親。",
            "生辰宿南斗，同是數奇人。"
        ],
        "title": "再用彝公長老韻贈嗣宗教授",
        "id": "c3b8ac2c-d4b7-4682-b6e5-663791e22cc3"
    },
    {
        "author": "喻良能",
        "paragraphs": [
            "疊嶂千重秀，寒溪十里清。",
            "漁舟朝欵乃，樵斧晝敲鏗。",
            "窈窕疑身到，幽奇訝筆精。",
            "蕭齋凝睇久，坐覺世情輕。"
        ],
        "title": "疊嶂寒溪硯屏",
        "id": "7a47c98d-9c6a-40ca-96f4-d96a0e1ad549"
    },
    {
        "author": "喻良能",
        "paragraphs": [
            "起家從吏役，寧爲食無魚。",
            "游樂廢山澤，懷歸畏簡書。",
            "文章簿領外，風采折腰餘。",
            "卧轍從茲始，爲謀未覺疎。"
        ],
        "title": "次韻何茂恭永新見寄之什  其一",
        "id": "3809cefa-e72f-4b17-b18a-9ee32c361e58"
    },
    {
        "author": "喻良能",
        "paragraphs": [
            "尺書將遠意，飄忽渡江湖。",
            "嘉楮藤溪少，纖毫月窟無。",
            "封題煩妙札，沾丐到迂儒。",
            "多謝相思切，迢迢千里途。"
        ],
        "title": "次韻何茂恭永新見寄之什  其二",
        "id": "99a3e033-6c53-471c-ad2f-b0c6fd1a8c1c"
    },
    {
        "author": "喻良能",
        "paragraphs": [
            "繡斧離朝右，羸驂走道周。",
            "侵星宵不寐，曝日夕初休。",
            "天地方炎暑，山林漫早秋。",
            "廣文官舍靜，應念汗交流。"
        ],
        "title": "立秋日迓宣諭中丞奉懷宋嗣宗",
        "id": "dc0d05cd-6eb4-4057-95ae-d39cddb72303"
    },
    {
        "author": "喻良能",
        "paragraphs": [
            "秋杪仍新霽，天涯憶故鄉。",
            "少陵三坐客，太白兩重陽。",
            "深院日復日，寒花黄未黄。",
            "昔年吹帽飲，今日讀書牀。"
        ],
        "title": "試院九日次王茂材丞公韻兼呈翁沂伯廣文",
        "id": "818cbb46-3530-450c-a1a5-3d3a2b11dd12"
    },
    {
        "author": "喻良能",
        "paragraphs": [
            "精舍仍幽處，深溪冒淺篁。",
            "寒聲隨浪起，翠影共流長。",
            "斷岸通秋月，虛簷受夏凉。",
            "雖無杜陵韻，絕勝贊公房。"
        ],
        "title": "筠溪",
        "id": "f184102c-adf6-48ff-8158-a6c7fc8df8d4"
    },
    {
        "author": "喻良能",
        "paragraphs": [
            "不見水曹久，相思亦已勤。",
            "夢中不識路，樽酒細論文。",
            "家食甘春薺，官居采泮芹。",
            "何時真會面，風月與平分。"
        ],
        "title": "二月五日夜夢何茂恭論詩",
        "id": "5781e83f-bc97-4bdd-bc12-cece2ee3879e"
    },
    {
        "author": "喻良能",
        "paragraphs": [
            "先子生辛未，齊年見此翁。",
            "從容六紀內，隠約古人風。",
            "教子從書積，延賓畏酒空。",
            "階前桃杏色，依舊入簾紅。"
        ],
        "title": "挽鹽官縣丞何公",
        "id": "30c86654-3a05-45d4-a101-ac72adbb365e"
    },
    {
        "author": "喻良能",
        "paragraphs": [
            "薄宦思歸切，天涯秋氣深。",
            "一番南國夢，千里故園心。",
            "歷歷湖邊路，悠悠沙上禽。",
            "橫枝清絕處，何日復追尋。"
        ],
        "title": "夜夢亦好園",
        "id": "7f76e563-aa8e-46cc-ba17-a651df5c1cd0"
    },
    {
        "author": "喻良能",
        "paragraphs": [
            "四海王夫子，精忠簡冕旒。",
            "詔綸飛渙渥，禁閣要名流。",
            "江左思安石，朝端欠武侯。",
            "命珪兼召節，蚤晚到南州。"
        ],
        "title": "聞東嘉王公得雜學士喜而成篇",
        "id": "e27a88a1-0674-40b5-8d06-1353af9b1112"
    },
    {
        "author": "喻良能",
        "paragraphs": [
            "南國清秋杪，長林翠靄重。",
            "嬾黄千頃稻，深碧萬株榕。",
            "峽水風前急，方山雨後濃。",
            "征鞍何所憩，蕭寺枕孤峰。"
        ],
        "title": "由真隠至枕峰寺  其一",
        "id": "91c709ef-5725-4f58-be38-9694de43ad4a"
    },
    {
        "author": "喻良能",
        "paragraphs": [
            "野外初凉冷，征衫亦未重。",
            "檀欒溪上竹，勃窣道邊榕。",
            "秋意撩人切，嵐光潑眼濃。",
            "更尋天竺寺，却憶此高峰。"
        ],
        "title": "由真隠至枕峰寺  其二",
        "id": "35eece88-2fd6-4bce-8f43-43acca8e6125"
    },
    {
        "author": "喻良能",
        "paragraphs": [
            "蘭若接閩天，登臨意豁然。",
            "樓臺秋色裏，鐘梵暮雲邊。",
            "未遂遊山興，聊爲借榻眠。",
            "白頭仍捧檄，奔走只堪憐。"
        ],
        "title": "題雪峰寺",
        "id": "fda614b2-9031-41cf-9c40-a8d84b6e8b78"
    },
    {
        "author": "喻良能",
        "paragraphs": [
            "一更山吐月，萬里湛虛明。",
            "聊當中秋色，堪欣此夜情。",
            "西風金盞側，香霧玉簪橫。",
            "却憶青蓮語，寒鴉棲復驚。"
        ],
        "title": "八月十六夜月",
        "id": "1cc19a3b-b74e-4ef4-9819-0f247ca687ae"
    },
    {
        "author": "喻良能",
        "paragraphs": [
            "綠鬢懷中詔，清秋向上都。",
            "聖圖方廣大，賢路不崎嶇。",
            "會見除清切，寧須復轉輸。",
            "公如任風憲，抨劾莫踟躕。"
        ],
        "title": "送廣漕曾郎中赴闕奏事",
        "id": "465b19f3-cf74-42ca-8ce6-e287df3ed973"
    },
    {
        "author": "喻良能",
        "paragraphs": [
            "板輿多樂事，沙路及晴時。",
            "約略瞻龍卧，逶迤到鳳池。",
            "匏樽細斟酌，華髮足遨嬉。",
            "此意安仁解，曛酣更賦詩。"
        ],
        "title": "侍太孺人由安國過賢沙至鳳池",
        "id": "7542173d-8c89-4faa-92ef-869c6f16348c"
    },
    {
        "author": "喻良能",
        "paragraphs": [
            "綠髮經行處，重來兩鬢絲。",
            "共誰論舊事，何處有新詩。",
            "鑑水春妍蚤，蘭亭雪意遲。",
            "邦人爭指似，壽母近期頤。"
        ],
        "title": "山陰",
        "id": "7d768270-2b55-4140-bfce-81cfac1b6db7"
    },
    {
        "author": "喻良能",
        "paragraphs": [
            "幾歲欽文命，今朝拜禹陵。",
            "稽山新雨霽，鑑水暮雲凝。",
            "更覩玄圭錫，懸知四載乘。",
            "川靈洎河伯，千古獲依憑。"
        ],
        "title": "禹帝祠",
        "id": "0d8fa6bc-205e-47d9-aec0-aa90d9414be4"
    },
    {
        "author": "喻良能",
        "paragraphs": [
            "冉冉新華髮，颼颼敝黑裘。",
            "一官方半剌，六十已平頭。",
            "稠疊耶溪泛，崎嶇禹穴游。",
            "未能江海去，聊作稻粱謀。"
        ],
        "title": "有感二首  其一",
        "id": "f3dd916c-d73a-42f7-90f1-393bafbfe8f2"
    },
    {
        "author": "喻良能",
        "paragraphs": [
            "再有淮南亂，紛紛幾戰場。",
            "血腥官道雨，骨映野田霜。",
            "行陣青黄氣，朝廷赤白囊。",
            "何時洗兵甲，四海重耕桑。"
        ],
        "title": "有感二首  其二",
        "id": "ecbed4bb-51df-4724-9c97-2cd19c924355"
    },
    {
        "author": "喻良能",
        "paragraphs": [
            "漸老良多感，悲秋强自寬。",
            "鬢驚潘掾白，衣怯范生寒。",
            "逕合荒苔碧，窗明落葉丹。",
            "澆愁須暫醉，忍放酒杯乾。"
        ],
        "title": "次韻伯壽兄秋日偶題",
        "id": "361e0eea-6e23-47b6-b110-16a0b2dce3b5"
    },
    {
        "author": "喻良能",
        "paragraphs": [
            "孤燈乍明滅，隠約小橋邊。",
            "野市人家閉，晴天斗柄懸。",
            "秋深風落木，夜靜浪鳴船。",
            "却憶前年事，扁舟過霅川。"
        ],
        "title": "夜發曹娥堰",
        "id": "dacbd13b-cea4-4849-a1e5-f5571502ed0c"
    },
    {
        "author": "喻良能",
        "paragraphs": [
            "每憶書堂好，重來又十年。",
            "征途聊復爾，風物故依然。",
            "松竹千巖暮，雲煙九月天。",
            "凭欄佳興發，欲進剡谿船。"
        ],
        "title": "書堂",
        "id": "a9c4011f-e888-4e9a-9e4e-4ca25a712068"
    },
    {
        "author": "喻良能",
        "paragraphs": [
            "客裏逢重九，蕭蕭落葉風。",
            "略無花對菊，但有鬢如蓬。",
            "蕉卷新收綠，楓旗半展紅。",
            "登臨語宗武，剩喜一樽同。"
        ],
        "title": "九日諸暨道中示興之",
        "id": "75bbed42-c733-497f-8691-571a995b695a"
    },
    {
        "author": "喻良能",
        "paragraphs": [
            "出郭及初旭，郊原豁寒晴。",
            "雲凈空既碧，霜明湖更清。",
            "蕭蕭衆木下，杳杳孤鴻鳴。",
            "安得陶謝手，作詩替丹青。"
        ],
        "title": "道中口占  其一",
        "id": "605daf09-6abc-4418-abea-ea22f07033cb"
    },
    {
        "author": "喻良能",
        "paragraphs": [
            "空山古寺裏，齋宿值冬晴。",
            "塵囂一何寂，心境兩俱清。",
            "砌月曉霜色，松風夜籟鳴。",
            "語闌人未寢，孤館伴燈青。"
        ],
        "title": "道中口占  其二",
        "id": "9dda4ada-cfca-44d0-8c19-01a2c85bdca0"
    },
    {
        "author": "喻良能",
        "paragraphs": [
            "杯渡已仙去，茲山餘勝蹤。",
            "傍雲開廣殿，夾道蔭長松。",
            "幽洞秋含霧，清溪冷浸峰。",
            "老僧如宿昔，一笑喜相逢。"
        ],
        "title": "題隠靜寺",
        "id": "8d5ccb9d-c45b-45ac-9e94-4f27006b99f3"
    },
    {
        "author": "喻良能",
        "paragraphs": [
            "相別三年久，相逢一笑時。",
            "眼邊無俗物，袖裏有清詩。",
            "山路梅花早，湖天雪意遲。",
            "不眠成夜話，寒月在疎枝。"
        ],
        "title": "訪何茂恭於南湖何有詩因次韻",
        "id": "0218c659-d6b2-49e8-b9c1-e2c1aa4a61c9"
    },
    {
        "author": "喻良能",
        "paragraphs": [
            "亦好經年別，歸來意轉親。",
            "橫斜花練練，清淺水鱗鱗。",
            "又逼瓜時戍，聊娛戲綵身。",
            "新添蘭桂圃，近在岸西滣。"
        ],
        "title": "即事",
        "id": "e2bf7fc5-da76-4ddc-835b-c0d62247096c"
    },
    {
        "author": "喻良能",
        "paragraphs": [
            "表裏俱穠紫，冬春獨擅青。",
            "每蒙天一笑，不與素同馨。",
            "風味撩吟筆，芳非入畫屏。",
            "幾番饒睡思，聞此灑然醒。"
        ],
        "title": "紫笑",
        "id": "41fcd65d-cf5e-47ef-8360-1710f55ec053"
    },
    {
        "author": "喻良能",
        "paragraphs": [
            "雨餘平野綠，耕種滿東臯。",
            "處處鞭黄犢，家家賣孟勞。",
            "筠盤餽糠籺，瓦盌薦溪毛。",
            "所願甘霖足，梁間掛桔槔。"
        ],
        "title": "雨餘",
        "id": "0460611b-a33b-45f9-bd99-9925a5e671af"
    },
    {
        "author": "喻良能",
        "paragraphs": [
            "趙子有新作，鼎珍初出庖。",
            "端能工競病，寧復費推敲。",
            "白戰應難敵，清臞亦任嘲。",
            "風流前輩盡，試合續絃膠。"
        ],
        "title": "謝趙昌父投贈詩卷",
        "id": "2d6c71cc-c67a-4104-9ffc-5319a045ebdd"
    },
    {
        "author": "喻良能",
        "paragraphs": [
            "剩漲三篙水，寬圍十里山。",
            "垂楊飛舞裏，細雨有無間。",
            "把酒從杯溢，題詩任鬢斑。",
            "青春仍暇日，莫惜晚西還。"
        ],
        "title": "三月六日湖上分韻得山字",
        "id": "1bb0f06f-1a60-4c7e-928c-7f637f59e582"
    },
    {
        "author": "喻良能",
        "paragraphs": [
            "邃宇近霄漢，微風摇竹梢。",
            "漏聲通五夜，鐘韻自三茅。",
            "衣裌偏宜睡，杯單詎用庖。",
            "夙興那敢後，雞唱已嘐嘐。"
        ],
        "title": "三月二十六日工部宿直",
        "id": "c1a594c5-2edd-4c2a-ac5c-9b6a9ee64e13"
    },
    {
        "author": "喻良能",
        "paragraphs": [
            "秀野臨空闊，三堂若是班。",
            "荷香平入座，湖影倒涵山。",
            "魚鳥丹青裏，雲煙水墨間。",
            "他年儻同社，應共狎鷗閒。"
        ],
        "title": "題秀野堂",
        "id": "07e5c1d6-cda4-4e91-8701-6cd518480d5c"
    },
    {
        "author": "喻良能",
        "paragraphs": [
            "四海今詩伯，才名許孰儔。",
            "波瀾掩顔謝，步驟到曹劉。",
            "婉畫參機幕，精忠動冕旒。",
            "時危須戮力，談笑復神州。"
        ],
        "title": "奉酬鮑仲山機宜見贈",
        "id": "eb14b26b-b21e-4577-a594-c7f95e1bbcc5"
    },
    {
        "author": "喻良能",
        "paragraphs": [
            "筆底詞華盛，寧論大小山。",
            "敷腴建安際，古澹貞元間。",
            "未許窺三昧，時容見一斑。",
            "草堂詩律在，風味喚仍還。"
        ],
        "title": "次韻陳魯望郎中",
        "id": "79c35a50-7a48-460b-a202-e5dcce4b8902"
    },
    {
        "author": "喻良能",
        "paragraphs": [
            "招提閟林麓，棟宇壓江郊。",
            "來作溫泉浴，如逢癢處搔。",
            "綵衣臨砌檻，華髮對尊匏。",
            "一笑涼風起，紅欹荔子梢。"
        ],
        "title": "溫泉",
        "id": "c8a73551-c9bf-4ef6-bc57-80dfc75c1bf0"
    },
    {
        "author": "喻良能",
        "paragraphs": [
            "渺渺煙波闊，南湖在帝城。",
            "梅將春共早，人與境俱清。",
            "筆墨探三昧，樽罍有四并。",
            "未能乘興去，遥望目增明。"
        ],
        "title": "曹務拘綴不及赴張持荷賞梅之約因得小詩寄似",
        "id": "6be21ab8-f43a-4978-9a95-bcbb53a7c424"
    },
    {
        "author": "喻良能",
        "paragraphs": [
            "榮辱酣歌裏，賢愚睡眼中。",
            "未應分野馬，那復障西風。",
            "晏坐從凝席，揚鞭任軟紅。",
            "巖棲兼鼎食，處處不妨同。"
        ],
        "title": "題郭邵州同塵庵",
        "id": "9402b9b3-b5a9-4655-9766-5d036e394028"
    },
    {
        "author": "喻良能",
        "paragraphs": [
            "玉樹參差見，銀花子細看。",
            "淖糜分臘序，圓炭度朝寒。",
            "冉冉頭新白，匆匆歲又殘。",
            "聊憑一杯醉，忍把兩眉攢。"
        ],
        "title": "臘八日雪參議林郎中有詩因次韻",
        "id": "cca1310e-7d9e-433a-abdf-c8766d277c1e"
    },
    {
        "author": "喻良能",
        "paragraphs": [
            "春晚饒芳景，官閒得細看。",
            "隔窗黄鳥並，開卷壁魚乾。",
            "過雨蒼苔濕，迎風翠竹寒。",
            "髮華搔更短，斗酒自相寬。"
        ],
        "title": "次韻李大著春日雜詩十首  其一",
        "id": "d3e01af8-639c-4bc1-ba30-353617cfa634"
    },
    {
        "author": "喻良能",
        "paragraphs": [
            "漫仕歎遲暮，卜居城北偏。",
            "已教山白石，祇欠沼清泉。",
            "簾透一簷月，窗橫數尺天。",
            "雜花還映竹，故故自芳妍。"
        ],
        "title": "次韻李大著春日雜詩十首  其二",
        "id": "cbbb2d17-b3f1-4eec-b802-045f01228a20"
    },
    {
        "author": "喻良能",
        "paragraphs": [
            "賤子知何幸，萊衣老更斑。",
            "白頭居杜曲，清夢到香山。",
            "琢句愁雕腎，銜盃喜渥顔。",
            "此身慚暮翼，飛倦未知還。"
        ],
        "title": "次韻李大著春日雜詩十首  其三",
        "id": "75208f33-c0ee-4323-b6f7-abf93cdfbb1a"
    },
    {
        "author": "喻良能",
        "paragraphs": [
            "偏親須寸祿，匠院敢辭留。",
            "頗媿花經眼，還應草喚愁。",
            "身唯親布被，交已絕牙籌。",
            "詩興抽毫足，無勞入海求。"
        ],
        "title": "次韻李大著春日雜詩十首  其四",
        "id": "373ee896-d835-490d-93c6-a53271bd87e1"
    },
    {
        "author": "喻良能",
        "paragraphs": [
            "花日淺明牖，竹風低度牆。",
            "舉頭空弱絮，轉盼墮危芳。",
            "興遣憑毛穎，愁消頼羽觴。",
            "陰陰繁夏木，故里耿難忘。"
        ],
        "title": "次韻李大著春日雜詩十首  其五",
        "id": "8eeb36fc-2664-4028-9077-25c09c81a961"
    },
    {
        "author": "喻良能",
        "paragraphs": [
            "借居仍種菊，往往似天隨。",
            "日味三春酒，燈明午夜棋。",
            "閒臨永和帖，細誦建安詩。",
            "潦倒同中散，歡欣似啟期。"
        ],
        "title": "次韻李大著春日雜詩十首  其六",
        "id": "ed27bf7d-051c-414d-be0d-685476378370"
    },
    {
        "author": "喻良能",
        "paragraphs": [
            "帝里春仍好，風和晝漏遲。",
            "但懷三釜樂，遑恤北山移。",
            "老大諳斑戲，空疎媿色絲。",
            "平生杜陵老，耿耿寸心知。"
        ],
        "title": "次韻李大著春日雜詩十首  其七",
        "id": "f090c395-04b5-46b1-a58a-0c3bd886b4c3"
    },
    {
        "author": "喻良能",
        "paragraphs": [
            "屯雲初解駁，曉日有晶輝。",
            "城郭紅塵軟，江湖春水肥。",
            "小舟浮綠凈，芳徑步熹微。",
            "起我故山思，多慚未拂衣。"
        ],
        "title": "次韻李大著春日雜詩十首  其八",
        "id": "b5e73867-68e9-4afb-a2c1-2782c644ad81"
    },
    {
        "author": "喻良能",
        "paragraphs": [
            "素髮已垂領，故園猶未歸。",
            "鳥聲思磴道，柳色憶荆扉。",
            "嫩綠枝邊暗，殘紅葉底稀。",
            "幾多新乳燕，一一出巢飛。"
        ],
        "title": "次韻李大著春日雜詩十首  其九",
        "id": "009ac710-1bfd-4f62-b87e-fad67bb432f9"
    },
    {
        "author": "喻良能",
        "paragraphs": [
            "二載違枌社，全家客帝都。",
            "濁醪充上頓，清俸付中厨。",
            "親老唯須養，皇恩詎敢孤。",
            "逍遥處山澤，未忍學仙臞。"
        ],
        "title": "次韻李大著春日雜詩十首  其一○",
        "id": "0c9cf018-de5d-4c9b-a41f-2b15b7afe762"
    },
    {
        "author": "喻良能",
        "paragraphs": [
            "春老花茵積，雲開天鏡磨。",
            "暖風今日好，細雨向來多。",
            "柳蔭青絲障，湖明金叵羅。",
            "何時成醉倒，煙草藉晴坡。"
        ],
        "title": "次韻王龜齡春日湖上",
        "id": "788f519c-a18a-4da6-800e-5bf76845edf1"
    },
    {
        "author": "喻良能",
        "paragraphs": [
            "平生子呂子，妙語總關心。",
            "忽得詩三百，端勝書萬金。",
            "愔愔醒睡眼，炯炯凈煩襟。",
            "何以報嘉惠，空慚綠綺琴。"
        ],
        "title": "羅春伯以呂居仁集寄似作詩爲謝",
        "id": "1b990440-11ac-4086-95c0-98515aea1ab0"
    },
    {
        "author": "喻良能",
        "paragraphs": [
            "省廬頻宿直，何異在承明。",
            "地峻江聲近，風輕荷氣清。",
            "鬢毛真騎省，詩思小陰鏗。",
            "記得山村日，馳情向玉京。"
        ],
        "title": "六月二十二日夜省宿一首",
        "id": "3716be6f-01d4-429f-8a90-f5e6a0ead0cd"
    },
    {
        "author": "喻良能",
        "paragraphs": [
            "印印秀而好，明眸冰雪膚。",
            "逢人賞岐嶷，問字識之無。",
            "若有萬金藥，真成千里駒。",
            "空花今已矣，晬日一長吁。"
        ],
        "title": "印印詩",
        "id": "825ad7e2-d16d-40b5-99fd-13d8691ce96e"
    },
    {
        "author": "喻良能",
        "paragraphs": [
            "菊色猶黄處，梅花未發天。",
            "三山千里客，一笑六同年。",
            "公等多朱紱，予方乏坐氊。",
            "清談仍痛飲，應作畫圖傳。"
        ],
        "title": "十一月二日與陸明府陳廣文黄使君吳都曹江廣文同飲於閎中堂修年契也酒後耳熱因得小詩呈似",
        "id": "1f97b02e-b574-4e35-a305-30060d913fbb"
    },
    {
        "author": "喻良能",
        "paragraphs": [
            "天地方摇落，江湖入夢思。",
            "三爲京輦客，十見歲華移。",
            "亹亹金閨直，蕭蕭素髮垂。",
            "殘年飽喫飯，細誦少陵詩。"
        ],
        "title": "同德坊寓居",
        "id": "9d80d61a-7a05-49cd-93f0-6478c90d0a02"
    },
    {
        "author": "喻良能",
        "paragraphs": [
            "文字名三世，精神運五兵。",
            "徒看遺墨在，却嘆曲池平。",
            "浙右頻犀麈，江東幾兕觥。",
            "倡酬今已矣，撫卷泪縱橫。"
        ],
        "title": "檢書偶見故王侍郎嘉叟舊與余倡和之什良用慨然因題四韻",
        "id": "b96d9fd0-4c9d-4da0-ba5a-54f711f9d39c"
    },
    {
        "author": "喻良能",
        "paragraphs": [
            "扈從浮江日，憂勤立極初。",
            "八年躬甲胄，萬國混車書。",
            "治定端無競，功成自不居。",
            "休明媲虞舜，逸樂夢華胥。"
        ],
        "title": "挽高宗皇帝詞  其一",
        "id": "739779f0-ade6-4320-b56c-2dd481d11c1d"
    },
    {
        "author": "喻良能",
        "paragraphs": [
            "天地重開闢，民人拱德馨。",
            "奎文贊元聖，宸翰列羣經。",
            "禮樂盈三紀，光華亞九齡。",
            "龍髯攀莫及，臣子涕交零。"
        ],
        "title": "挽高宗皇帝詞  其二",
        "id": "f60c3eb0-7960-46fa-b722-aa05a08e21dc"
    },
    {
        "author": "喻良能",
        "paragraphs": [
            "學省清秋好，無塵意趣長。",
            "講餘簾影靜，坐久綵衣涼。",
            "未有裨王族，真成耗太倉。",
            "顧慚麋鹿質，亦許玷朝行。"
        ],
        "title": "入局言懷",
        "id": "182f469b-b17d-42f4-a33d-1492750fa400"
    },
    {
        "author": "喻良能",
        "paragraphs": [
            "對閣思槐市，成規媿奉常。",
            "六年談笑阻，千里夢魂長。",
            "將漕衣仍繡，空餐鬢已蒼。",
            "何當奉犀麈，風月要平章。"
        ],
        "title": "寄宋子淵運使",
        "id": "ee2c2bf6-1249-4338-a7ba-f2acd784bd77"
    },
    {
        "author": "喻良能",
        "paragraphs": [
            "病起驚華髮，官閒覺素餐。",
            "文章慚李益，名譽羨蘇端。",
            "老去觀書嬾，愁來避酒難。",
            "非關作詩苦，自爾带圍寬。"
        ],
        "title": "判院蔡丈和予五詩次韻一篇奉酬",
        "id": "aac7e0ba-f4c0-4b9d-9c31-aa86a65583bd"
    },
    {
        "author": "喻良能",
        "paragraphs": [
            "客氊寒莫致，官舍總蕭然。",
            "睡思茶甘外，窮愁酒力邊。",
            "未成投轄飲，時作撥書眠。",
            "野鶴如雙鬢，衰遲祇自憐。"
        ],
        "title": "黄講書太器見和五詩次韻一篇奉酬",
        "id": "2f635090-d3ba-4c3d-b126-a6fb881bbf26"
    },
    {
        "author": "喻良能",
        "paragraphs": [
            "奪袍吟處筆，墊角雨餘巾。",
            "黄絹才無敵，青藜杖有神。",
            "將乘桓典馬，肯受庾公塵。",
            "老我知何幸，窮塗獲卜鄰。"
        ],
        "title": "獻之大著得予喜賦以詩來謝次韻奉酬",
        "id": "8d6e7339-1e38-44c8-bbd1-5c4fc63fdd50"
    },
    {
        "author": "喻良能",
        "paragraphs": [
            "解鞍揮玉麈，亹亹笑談清。",
            "昨夜燈花喜，今朝乾鵲聲。",
            "興同狂祕監，詩似老彌明。",
            "憶昔南臺北，相逢盖始傾。"
        ],
        "title": "茂林見訪有詩次韻奉酬",
        "id": "efc6c587-e5ae-4740-ba58-46300c19a1a7"
    },
    {
        "author": "喻良能",
        "paragraphs": [
            "山園寧厭小，閒地只如馨。",
            "木落長天碧，雲飛遠岫青。",
            "故人應見憶，新詠許時聽。",
            "句好何勞琢，雖搜不用冥。"
        ],
        "title": "陳彥山寄示新詩次韻奉酬",
        "id": "0bf149e4-ef60-4792-9a22-c042c75b7dca"
    },
    {
        "author": "喻良能",
        "paragraphs": [
            "之子藴琅玕，幽軒足考槃。",
            "蘢葱煙翠濕，瑣碎日光寒。",
            "似向蘭亭見，全勝墨本看。",
            "是中雖信美，未可懶彈冠。"
        ],
        "title": "題周希稷清閟軒",
        "id": "b4441b70-daac-4664-91ee-b9c35581cb85"
    },
    {
        "author": "喻良能",
        "paragraphs": [
            "同雲生舊臘，積雪入新春。",
            "野色連滄海，驩聲動紫宸。",
            "峰巒朝掩映，樓閣夜精神。",
            "莫展山陰畫，雖工不是真。"
        ],
        "title": "喜雪",
        "id": "ee5c0c29-fe72-4b79-afe7-16e5dafb9bae"
    },
    {
        "author": "喻良能",
        "paragraphs": [
            "嗜古心仍切，尋詩句益工。",
            "十年江左別，一笑日邊同。",
            "補外吾天幸，懷歸子道東。",
            "好爲旬朔款，解榻待春風。"
        ],
        "title": "贈陳宣幹",
        "id": "d0dfa7d4-194c-4507-ac1e-6d4b0fbb11d8"
    },
    {
        "author": "喻良能",
        "paragraphs": [
            "南雪不到地，玄冬偏滿山。",
            "春風仍料峭，綵袂正斕斑。",
            "廣厦千間靜，虛空一宿閒。",
            "此身如羽翼，飛倦始知還。"
        ],
        "title": "侍親由三山還東陽",
        "id": "c2793bc8-ce7c-47db-9a5b-270a4db1e475"
    },
    {
        "author": "喻良能",
        "paragraphs": [
            "閉戶鶑聲老，開緘鯉素新。",
            "多慚青眼舊，遠寄白頭人。",
            "佳楮冰天繭，芳荿雪洞春。",
            "著書兼破睡，勒謝敢辭頻。"
        ],
        "title": "文舉仙尉以詩寄似兼惠新安紙乳洞茶次韻奉酬",
        "id": "ba8ba7e7-8cce-426c-9f52-0f9effaaf329"
    },
    {
        "author": "喻良能",
        "paragraphs": [
            "彌勒下生地，溪山秀且長。",
            "蕭蕭雙樹碧，冉冉片雲黄。",
            "曉日觚棱凈，西風松桂香。",
            "十年疎杖屨，玉石耿難忘。"
        ],
        "title": "題雲黄山寶林寺",
        "id": "6d373f03-c611-4fb3-a259-f91f47284447"
    },
    {
        "author": "喻良能",
        "paragraphs": [
            "孟夏錦園好，山花高下開。",
            "風欹紅芍藥，雨重紫徘徊。",
            "衣染香邊蘂，鞵粘綠處苔。",
            "鶑歌兼蝶拍，時送掌中杯。"
        ],
        "title": "錦園  其一",
        "id": "023bf374-36a9-4251-9aa6-e11c99d2dff6"
    },
    {
        "author": "喻良能",
        "paragraphs": [
            "山園多勝踐，繚繞磬湖濱。",
            "畦藥青生甲，湖波綠動鱗。",
            "鵓鴣知欲雨，鴉舅報將晨。",
            "却憶京華日，長懷浩蕩春。"
        ],
        "title": "錦園  其二",
        "id": "8e1fc9b4-9b1f-46b2-838e-c7ee3355f1bd"
    },
    {
        "author": "喻良能",
        "paragraphs": [
            "華堂閟林樾，林秀水泉甘。",
            "野色袁家渴，秋聲鈷鉧潭。",
            "二難今有此，四者許誰參。",
            "他日承明直，懸知憶翠嵐。"
        ],
        "title": "題何茂宏茂恭林堂",
        "id": "ed499a8c-c0b8-432b-a4ac-0dca7c373ce1"
    },
    {
        "author": "喻良能",
        "paragraphs": [
            "月桂堂何有，池清桂影橫。",
            "畫圖寧辦此，玉斧巧修成。",
            "入夜境逾妙，纔秋風又生。",
            "饒陽巖石下，隠約欠分明。"
        ],
        "title": "月桂堂",
        "id": "e273c4ef-efda-44fa-834e-d0c1a453f745"
    },
    {
        "author": "喻良能",
        "paragraphs": [
            "瀟灑新亭好，松長桂亦稠。",
            "清秋集鴻鴈，暇日勸觥籌。",
            "既遠含香直，何辭秉燭遊。",
            "主人情義重，終宴不知休。"
        ],
        "title": "廿五兄宣義見招偕諸弟赴新亭宴集即席有作",
        "id": "4b9b2853-13b1-4e82-bd3d-d6578f0b4687"
    },
    {
        "author": "喻良能",
        "paragraphs": [
            "疇昔栽雙桂，于今四七秋。",
            "紫趺香冉冉，金蘂色浮浮。",
            "標致殊他桂，風流最蓐收。",
            "無才强摹寫，著語故難遒。"
        ],
        "title": "錦園雙桂植之二十八年未嘗著花今忽盛開紫趺黄蘂所未曾見喜而賦詩",
        "id": "65331ad9-afeb-4b8c-ac07-6cce692246e3"
    },
    {
        "author": "喻良能",
        "paragraphs": [
            "今宵端正月，故故向湖山。",
            "玉兔窺杯凸，冰娥怪鬢斑。",
            "詩情甪里逸，酒膽夏黄慳。",
            "興罷度橋處，天風松桂間。"
        ],
        "title": "八月十三夜仲季二弟弄月亭對飲",
        "id": "3e548879-4066-438a-97e2-bc07a93d54c4"
    },
    {
        "author": "喻良能",
        "paragraphs": [
            "松月瀉清影，爐煙凝宿雲。",
            "檠燈寒照席，樽酒細論文。",
            "清漏轉三鼓，芳杯釂十分。",
            "紛勝銀燭裏，妙舞看榴裙。"
        ],
        "title": "次韻程觀過夜飲靈濟祠下",
        "id": "96da2f8c-752b-4d0b-826d-7ebe7b9dc328"
    },
    {
        "author": "喻良能",
        "paragraphs": [
            "西蜀多賢士，于今見奉常。",
            "十年方出守，萬里好還鄉。",
            "峽水冬無險，河圖晚有光。",
            "臨歧分手處，政爾不能忘。"
        ],
        "title": "送朱師古少卿歸蜀",
        "id": "086ddeac-6890-4bf8-abb6-5ffc906f6fb9"
    },
    {
        "author": "喻良能",
        "paragraphs": [
            "炎統中興日，淳熙翊贊功。",
            "憲邦同吉甫，待旦類周公。",
            "一品恩榮重，三朝禮貌隆。",
            "欲知勳業盛，請眎鼎彝中。"
        ],
        "title": "丞相王公挽詞  其一",
        "id": "d521782f-e01f-4e86-b632-b383919f3c0e"
    },
    {
        "author": "喻良能",
        "paragraphs": [
            "維嶽鍾英粹，興王有俊良。",
            "文章周衛武，書考郭汾陽。",
            "調燮民庸茂，彌縫主道昌。",
            "中台一宵坼，四海淚滂滂。"
        ],
        "title": "丞相王公挽詞  其二",
        "id": "4d299e9c-71b1-4137-b8d1-da7700b67d77"
    },
    {
        "author": "喻良能",
        "paragraphs": [
            "疇昔翹材館，疎庸獲屢游。",
            "衮衣無傲色，吐握有勤求。",
            "輔弼十年久，雍容片善收。",
            "至今天下士，語及淚交流。"
        ],
        "title": "丞相王公挽詞  其三",
        "id": "184ba523-bdf9-4be8-a5ff-25e1426a2f11"
    },
    {
        "author": "喻良能",
        "paragraphs": [
            "雙谿鍾地讖，一相破天荒。",
            "道至黄扉重，勳由紫府昌。",
            "堤成歡百辟，台坼泣羣方。",
            "盛烈銘鐘鼎，千秋耿不忘。"
        ],
        "title": "丞相大資葉公挽詞  其一",
        "id": "9ef97899-f33b-43d2-a0e2-163498b97a1b"
    },
    {
        "author": "喻良能",
        "paragraphs": [
            "德望堂堂重，威名凜凜寒。",
            "三年衮衣粲，四海寸心丹。",
            "綠野悲裴度，蒼生憶謝安。",
            "白頭賓客在，慚痛淚闌干。"
        ],
        "title": "丞相大資葉公挽詞  其二",
        "id": "c18a8fd1-6004-4417-a1d7-7750a5790d34"
    },
    {
        "author": "喻良能",
        "paragraphs": [
            "舉世方貪祿，斯人祇自怡。",
            "一官如涕唾，半世足遨嬉。",
            "心地陂千頃，生涯酒一巵。",
            "唯應郭有道，吾不媿爲碑。"
        ],
        "title": "挽商元鼎",
        "id": "644b1eb4-cd48-41e6-af74-402505013719"
    },
    {
        "author": "喻良能",
        "paragraphs": [
            "漢世無雙價，皇朝第一流。",
            "文章驚北闕，名譽滿中州。",
            "槐市師模邃，蘭臺史筆遒。",
            "所嗟時未合，不作濟川舟。"
        ],
        "title": "挽黄泰之",
        "id": "b0895154-1fd8-44af-b16c-175d2bbfd4c5"
    },
    {
        "author": "喻良能",
        "paragraphs": [
            "平生易諸子，向我獨拳拳。",
            "雪屋傾銀斝，春風並錦韉。",
            "笑談多竟夕，契闊未經年。",
            "來作生芻奠，凄凉涕泫然。"
        ],
        "title": "挽樓士特",
        "id": "8bd04f23-3c15-4097-865c-9fc1c65d8c62"
    },
    {
        "author": "喻良能",
        "paragraphs": [
            "才名振西蜀，老氣益中州。",
            "草制追盤誥，籌邊動冕旒。",
            "已令榮壓角，復遣飲遨頭。",
            "千古九江恨，長隨逝水流。"
        ],
        "title": "挽唐立夫舍人",
        "id": "313ee550-08e2-4284-b3e8-db3cebf47423"
    },
    {
        "author": "喻良能",
        "paragraphs": [
            "幾作儒林冠，親承帝渥隆。",
            "雙旌大江左，一節古吳中。",
            "列宿英聲在，浮雲舊事空。",
            "無從挂吾劍，老淚濕西風。"
        ],
        "title": "挽石似之郎中",
        "id": "e67cdd2b-b948-48b5-beb2-816457b3234c"
    },
    {
        "author": "喻良能",
        "paragraphs": [
            "大名垂宇宙，秀氣發岷峨。",
            "學比淵雲贍，才方賈馬過。",
            "九朝資直筆，二子振賢科。",
            "已矣流芳在，千秋保不磨。"
        ],
        "title": "挽國史侍讀李公仁父",
        "id": "b4e8b7f8-6d51-45b3-82c7-0aa27f106fd8"
    },
    {
        "author": "喻良能",
        "paragraphs": [
            "乾坤身老大，邱壑跡委蛇。",
            "不枉安車召，誰爲薦鶚詞。",
            "平生五千卷，身後寧馨兒。",
            "他日編遺藁，應多感遇詩。"
        ],
        "title": "挽處士陳容  其一",
        "id": "a3091d1c-6276-44ff-8559-b94bcabd9380"
    },
    {
        "author": "喻良能",
        "paragraphs": [
            "歷數鄉閭老，誰知德齒尊。",
            "無心游魏闕，有意樂丘園。",
            "漫不霑三釜，真堪映九原。",
            "涕洟歌楚些，已矣莫招魂。"
        ],
        "title": "挽處士陳容  其二",
        "id": "9d8c10e5-0980-42f1-9ddc-e941f5dea55e"
    },
    {
        "author": "喻良能",
        "paragraphs": [
            "九月秋光急，山川苦霧迷。",
            "卜邙新隧啟，度鞏短簫齊。",
            "寶劍知終合，靈蟾已隕西。",
            "松門來會葬，車馬幾千蹄。"
        ],
        "title": "挽李靖少傅夫人  其一",
        "id": "cb4ebb41-1a04-4330-baa8-7d2407fbeeeb"
    },
    {
        "author": "喻良能",
        "paragraphs": [
            "板輿曾至鄭，靈輤此歸周。",
            "靄靄雲將夕，亭亭月正秋。",
            "九原開祔穴，故土覆新丘。",
            "歲晏寒松下，茅苫孝子留。"
        ],
        "title": "挽李靖少傅夫人  其二",
        "id": "851e5041-53f5-4326-ab9e-9e79592ea066"
    },
    {
        "author": "喻良能",
        "paragraphs": [
            "七秩芳名盛，于今等逝波。",
            "承天登宰輔，看子掌編摩。",
            "鳳去青春獨，鸞回紫誥多。",
            "他年彤管史，兼述采蘩歌。"
        ],
        "title": "挽湯丞相漢國夫人",
        "id": "21503e41-e963-4875-8d4a-920918b37b71"
    },
    {
        "author": "喻良能",
        "paragraphs": [
            "磬湖春水夜來生，曉起雷聲逗雨聲。",
            "去馬來牛心莫辨，鸕鷀鸂鶒眼俱明。",
            "飄零花片有底急，摇曳柳絲如許輕。",
            "旬月烟村半風雨，榆錢好爲買春晴。"
        ],
        "title": "春水",
        "id": "0caa690d-8cad-4a17-8a8f-60ecd845118b"
    },
    {
        "author": "喻良能",
        "paragraphs": [
            "積雨新晴耳目醒，長堦柳色靜閒庭。",
            "已看桃萼臙脂濕，未有楊花雪片零。",
            "客路汝應懷稚子，家居吾亦念樵青。",
            "須知兩地無百里，不用陽關腸斷聽。"
        ],
        "title": "次韻送季直弟入越",
        "id": "89e41502-65f3-4a23-9b9f-c3b01cc2c31f"
    },
    {
        "author": "喻良能",
        "paragraphs": [
            "陰陽一室冷兢兢，燕坐何曾病鬰蒸。",
            "只擬綸巾持羽扇，未須赤脚踏層冰。",
            "滿盤碧玉初投箸，一榻清風更曲肱。",
            "掃地焚香凉到骨，疎簾何處欲揮蠅。"
        ],
        "title": "一室",
        "id": "1bce6654-cc1d-4636-8d0f-5fd7bf6632fa"
    },
    {
        "author": "喻良能",
        "paragraphs": [
            "小窗幽閣睡初勻，夢到鈞天侍紫宸。",
            "盤號搯桃真異器，果名黄棗豈常珍。",
            "殊恩併浹鴒原弟，美味初嘗鶴髮親。",
            "願竭精忠圖報稱，覺來肝膽已輪囷。"
        ],
        "title": "記夢",
        "id": "9eca8640-d11a-4985-bbac-c1df5b99ac91"
    },
    {
        "author": "喻良能",
        "paragraphs": [
            "水凈溪空峰更青，目雖未到已先明。",
            "棟浮萬縷晴雲細，軒擁千重夏木清。",
            "幽興入門應自適，殘樽下馬與誰傾。",
            "老僧齋罷唯須睡，不信人間有月評。"
        ],
        "title": "次韻伯壽兄宿華藏有感",
        "id": "885168e9-68e4-40e6-8fb3-2261f94b2efd"
    },
    {
        "author": "喻良能",
        "paragraphs": [
            "夜來細雨暗冥冥，曉起秋容入畫屏。",
            "水色凈涵天影碧，林梢微露遠峰青。",
            "嫩黄稼卧衡從畝，老翠柳拖長短亭。",
            "一晌西風醒睡眼，端如痛飲讀騷經。"
        ],
        "title": "曉霽",
        "id": "216aa775-551b-4d88-bfc7-339117aa6635"
    },
    {
        "author": "喻良能",
        "paragraphs": [
            "一色蒼波百頃煙，直楣橫檻覆華椽。",
            "從來好景無今日，何限清詩似昔賢。",
            "把醆有山來酒面，凭欄無路到愁邊。",
            "我來政值雨新足，芳草芊芊綠滿川。"
        ],
        "title": "題繡川驛揖秀亭次張明府韻",
        "id": "63ebef1a-aeca-4173-9657-5fde6f00d871"
    },
    {
        "author": "喻良能",
        "paragraphs": [
            "草色青青二月時，物華雖是我廬非。",
            "日明院宇燕相語，花發園林鶑亂飛。",
            "無數小桃初掩映，幾多垂柳自因依。",
            "春風十里歸吟筆，未用羅幃繡幕圍。"
        ],
        "title": "次韻趙禹平春日書懷",
        "id": "f422eb73-dfc9-4e9a-97ee-fd503d4f6f7d"
    },
    {
        "author": "喻良能",
        "paragraphs": [
            "亦好登臨似庾樓，是中風月最宜秋。",
            "素娥欲赴經年約，行雨潛分一段愁。",
            "聊復飛觴追勝賞，何妨秉燭事清游。",
            "明年此夕看明月，千里相思楚水頭。"
        ],
        "title": "八月十四日亦好亭遲月不至分韻得秋字",
        "id": "15f8d112-1339-44bc-8109-f8d1dc206ef7"
    },
    {
        "author": "喻良能",
        "paragraphs": [
            "東君調護亦多情，瘦比夷齊徹骨清。",
            "有韻綠毛時倒掛，無塵白鷺可同盟。",
            "未應桃葉能稱姊，若齒山樊定是兄。",
            "何事故園頻入夢，疎枝新賞玉谿晴。"
        ],
        "title": "次韻衛知機秀才梅花",
        "id": "c5188f63-633c-43ae-8466-8ee59ccfa6fa"
    },
    {
        "author": "喻良能",
        "paragraphs": [
            "瘦玉敲風翠幹長，織成漪浪瑩滄浪。",
            "封題尚带鄱江潤，卷贈猶餘燕寢香。",
            "竹笛當年同秀質，桃笙何處避寒光。",
            "微軀詎足當珍賜，持奉親闈枕扇凉。"
        ],
        "title": "謝張使君惠簟",
        "id": "02040100-1498-475d-be39-1eb39c37878c"
    },
    {
        "author": "喻良能",
        "paragraphs": [
            "桐川風物最三吳，刺史循良繼兩都。",
            "但見賣刀還買犢，誰知有袴本無襦。",
            "來時竹馬迎兒輩，去日棠陰遶舍隅。",
            "攀斷車轅留不止，他年應作祖張圖。"
        ],
        "title": "送張使君",
        "id": "bc16dab4-d7cf-4db3-a414-d8c465e2f434"
    },
    {
        "author": "喻良能",
        "paragraphs": [
            "平生滿耳說梅山，十里荷花繚繞間。",
            "宮女三千顔綽約，繡衣十萬綵斕斑。",
            "瀕江景好圖難盡，飛鷺詩工語莫刪。",
            "定約後期窮勝賞，不辭和月棹船還。"
        ],
        "title": "寄題梅山",
        "id": "5397ea95-a2d3-4522-bc3f-a785cb429fbf"
    },
    {
        "author": "喻良能",
        "paragraphs": [
            "平生滿耳說宣城，入境雲煙照眼明。",
            "過雨偏濃千嶂碧，未秋先冷數溪清。",
            "細看菡萏波間色，時聽綿蠻竹裏聲。",
            "不是多才謝公子，江山猶解發吟情。"
        ],
        "title": "寧川",
        "id": "7ab826ac-b16f-4c10-9798-4543720c06f6"
    },
    {
        "author": "喻良能",
        "paragraphs": [
            "晚驅羸馬背重城，曉度層巒淡月明。",
            "醉與別愁相喚醒，秋兼詩思一齊清。",
            "舞風繁蓼堤邊影，泣露寒蛩草際聲。",
            "欲駐征鞍聊小憩，敢將王事徇私情。"
        ],
        "title": "再用前韻",
        "id": "9839c50c-1d32-4835-a9c2-3993f8a59868"
    },
    {
        "author": "喻良能",
        "paragraphs": [
            "也知融帳多餘暇，欲往論文偶未遑。",
            "棄置亡何投轄飲，經營俱下讀書行。",
            "子雲但覺玄猶白，元亮應欣菊已黄。",
            "辱贈清詩不知報，剩親燈火趁新凉。"
        ],
        "title": "秋浦試院奉和馬駒父見寄",
        "id": "8140f89f-7ae5-48b8-baf5-cc12030521e8"
    },
    {
        "author": "喻良能",
        "paragraphs": [
            "一望雲煙興欲飛，晴光聊復步熹微。",
            "幾年想像空懷古，今日登臨自送歸。",
            "寒菊有花宜靖節，澄江如練憶玄暉。",
            "夜深靜坐清人骨，巖影侵堦月滿衣。"
        ],
        "title": "由當塗回宿齊山用杜牧之韻",
        "id": "24f4f775-50b4-42f7-89f1-c17c5ef56335"
    },
    {
        "author": "喻良能",
        "paragraphs": [
            "重陽時候在青陽，野店山肴對舉觴。",
            "菊蘂半開簪鬢好，橘包初破噀人香。",
            "西風有意吹紗帽，細雨無情濕錦障。",
            "但得一樽相對飲，不須更問是他鄉。"
        ],
        "title": "九日青陽道中呈張主簿",
        "id": "27a6c286-cb6e-465f-8610-430674affbec"
    },
    {
        "author": "喻良能",
        "paragraphs": [
            "平生耳滿太平名，今日身親謁太平。",
            "道子畫圖形未泯，廬君山水眼初明。",
            "雨餘翠滴千峰色，秋半寒生萬壑聲。",
            "扣石當年開洞府，儻容凡骨到蓬瀛。"
        ],
        "title": "謁太平興國宮",
        "id": "6c47bb43-a44d-40f4-8b04-8837cf82b04b"
    },
    {
        "author": "喻良能",
        "paragraphs": [
            "西風細逐桂枝生，秋月圓從屋角明。",
            "歡伯向人端有意，素娥於客亦多情。",
            "試吟飛鵲南枝句，更聽春蠶食葉聲。",
            "從此塗山添勝事，四翁相遇四難并。"
        ],
        "title": "八月十五日夜試院翫月呈葉判官徐教授蔡主簿",
        "id": "1d967730-d4e7-490b-8455-c40458f9b586"
    },
    {
        "author": "喻良能",
        "paragraphs": [
            "一別經年見未曾，衝寒相值意凌兢。",
            "肌膚姑射仙人雪，品格中山孺子冰。",
            "清淺池塘春未動，黄昏籬落月初棱。",
            "從來自倚心如鐵，被惱如今似少陵。"
        ],
        "title": "亦好園梅花",
        "id": "393e8c54-b604-4fb2-8a8c-dd69c1ceb807"
    },
    {
        "author": "喻良能",
        "paragraphs": [
            "逗曉褰幃著綵衣，忽驚庭戶有光輝。",
            "緩將柏葉隨觴舉，細看梅花伴雪飛。",
            "阿堵無心來潤屋，詩仙有句到柴扉。",
            "酒酣笑共兒曹說，去歲如今歸未歸。"
        ],
        "title": "次韻茂恭元日大雪",
        "id": "fd730502-216f-42f6-9279-4217d1632399"
    },
    {
        "author": "喻良能",
        "paragraphs": [
            "古木陰陰繞屋廬，官居端的似田居。",
            "詩清子厚龍城句，字瘦誠懸殿壁書。",
            "那復有心追四至，只應無事富三餘。",
            "一樽閒論金罍事，爲笑紛紛竭澤漁。"
        ],
        "title": "柳季修知丞以詩見貽次韻爲謝",
        "id": "d4fc5281-33a1-4267-a143-1bc07d659e77"
    },
    {
        "author": "喻良能",
        "paragraphs": [
            "藍田松下日棲遲，不比韓公作記時。",
            "鷁首千行攀別淚，牛腰幾軸送行詩。",
            "我無楚尾歌來暮，君有齊民頌去思。",
            "自是中年多作惡，可堪烟雨話分離。"
        ],
        "title": "送交代李丞元舉",
        "id": "db9a5829-63ad-41f9-82f1-477eff74a55b"
    },
    {
        "author": "喻良能",
        "paragraphs": [
            "溪流如带碧縈紆，滿地閒花雜野蔬。",
            "濃淡柘陰三月暮，淺深山色晚晴初。",
            "頗驚井落家徒壁，却喜盤飱食有魚。",
            "蜀魄健啼春又老，揮鞭吾亦憶吾廬。"
        ],
        "title": "春盡偶書",
        "id": "4b869056-22e6-4645-afe2-8d4d7815379c"
    },
    {
        "author": "喻良能",
        "paragraphs": [
            "聖宋神唐兩鉅人，高風勁節許誰倫。",
            "闉闍自昔宜雙廟，輪奐于今始一新。",
            "破敵威名優魏國，偃藩功業過張巡。",
            "後先來作江城守，俱障西風避庾塵。"
        ],
        "title": "題顔范祠堂",
        "id": "c710b76b-f0cb-4a5f-8811-5d1a5624460e"
    },
    {
        "author": "喻良能",
        "paragraphs": [
            "一扇清風自楚臺，公堂葱鬰玳筵開。",
            "旌幢映座千峰日，鼓吹喧天萬壑雷。",
            "秋水幾行揮玉箸，春葱千指送金杯。",
            "甘棠不獨留遺愛，會見翻爲調鼎梅。"
        ],
        "title": "宴餞逢寺丞口號",
        "id": "71324036-11cd-41f8-9f84-78a50ac71d78"
    },
    {
        "author": "喻良能",
        "paragraphs": [
            "亂山深處小溪隈，夏木陰陰水半回。",
            "風岸欹斜對青竹，雨枝低重弄黄梅。",
            "濃愁難辦新詩語，吉耗聊傾濁酒杯。",
            "戲綵老人須强飯，玉鈎纔吐即歸來。"
        ],
        "title": "捕盜至栗洪嶺下道人庵滯留數日遣興",
        "id": "e57f4c63-abe7-49b7-b83f-3fabfc3e3b08"
    },
    {
        "author": "喻良能",
        "paragraphs": [
            "少年魂夢到廬山，今日親遊鬢已斑。",
            "聊復揮毫吟紫翠，未妨拄頰對孱顔。",
            "遥看飛瀑三千丈，近去青天咫尺間。",
            "不爲白雲頻屬念，應遊此地不知還。"
        ],
        "tags": [
            "庐山"
        ],
        "title": "題開先寺  其一",
        "id": "0abefc19-61fb-46ce-8b16-534f6ae1e483"
    },
    {
        "author": "喻良能",
        "paragraphs": [
            "壯觀端宜冠九州，未應萬壑敢爭流。",
            "盡將銀漢爲懸瀑，一洗紅塵變凜秋。",
            "白雨廉纖飛迥野，玉龍夭矯下靈湫。",
            "廬山處處雖奇絕，不到開先未是游。"
        ],
        "tags": [
            "庐山"
        ],
        "title": "題開先寺  其二",
        "id": "829d8df5-87b0-45eb-b4ec-44c85ba5fc54"
    },
    {
        "author": "喻良能",
        "paragraphs": [
            "長松夾道摇蒼煙，十里絕如靈隠前。",
            "不見素鵝青嶂裏，空餘碧水白雲邊。",
            "氛埃斗脫三千界，瀟灑疑通十九泉。",
            "五月人間正炎熱，清凉一覺北窗眠。"
        ],
        "title": "鵝湖寺  其一",
        "id": "98b404e1-77ba-4612-8ab2-dc7f74ac9aaa"
    },
    {
        "author": "喻良能",
        "paragraphs": [
            "水鳥飛來一問津，璧宮珠塔便紅塵。",
            "開基古佛留遺像，直日奇峰列衆賓。",
            "芋火擁殘知永夜，霜鐘遞起嚮初晨。",
            "川徒渺渺驅塵駕，回首林前愧野人。"
        ],
        "title": "鵝湖寺  其二",
        "id": "e107bfe2-d05b-4f0e-aeb4-b1dbbafa9965"
    },
    {
        "author": "喻良能",
        "paragraphs": [
            "相携攝履響層巒，翠蔓蒼蘿著處攀。",
            "身在天台秋色裏，路經巫峽暮雲間。",
            "欲飛還住一仙子，似淡如濃雙遠山。",
            "笑盡一樽無處覓，斷腸霧鬢與風鬟。"
        ],
        "title": "游西源于白雲峰下煙霏霧靄間逢一女子縞裙翠袂玉雪可念同遊十有二人遂共酌酒于大石屏季直弟有詩因用其韻",
        "id": "9e8955c4-df85-499a-91fb-9e06dabb3a56"
    },
    {
        "author": "喻良能",
        "paragraphs": [
            "脩廊千柱壓城陰，山並廬山勝二林。",
            "六月簷楹無暑氣，四時山水有清音。",
            "鳥飛不盡上方遠，鯨吼希聞別院深。",
            "更欲題詩發佳境，泮林講說總關心。"
        ],
        "tags": [
            "庐山"
        ],
        "title": "西禪寺",
        "id": "acaec5ab-cd63-4973-9f52-0dca08594f52"
    },
    {
        "author": "喻良能",
        "paragraphs": [
            "楚水塗山各一涯，今年還是去年時。",
            "古來明月皆如此，我試停杯一問之。",
            "丹桂飄香知有子，飛烏遶樹似無枝。",
            "直須看到冰輪昃，忍負姮娥隔歲期。"
        ],
        "title": "予卧病數日意思殊昏昏中秋强起陪老人把酒對月不敢濡唇吻思去歲在當塗試院與諸公飲酒賦詩又一載矣因成長句",
        "id": "674ecb4f-3c4e-4a15-997e-6ea65a9fe72f"
    },
    {
        "author": "喻良能",
        "paragraphs": [
            "瀟灑秋容雨後天，丹青端似倩龍眠。",
            "故園綠竹應今日，異縣黄花又一年。",
            "微祿祇堪供菽水，菲材安敢擬淵騫。",
            "日來王事欣多暇，聊向樽前一粲然。"
        ],
        "title": "次韻戲綵老人重陽懷故園作",
        "id": "b1130114-ff9e-49ec-84d1-20239eb862ce"
    },
    {
        "author": "喻良能",
        "paragraphs": [
            "曲江分袂十年中，一笑相逢楚水東。",
            "西掖判花知思湧，南牆哦竹坐詩窮。",
            "秋風但覺艅艎駛，晝繡何妨畫㦸雄。",
            "道過夔門王內史，爲言雙鬢已如蓬。"
        ],
        "title": "送閻紫微歸蜀",
        "id": "e3ea1a90-f132-4bde-aa28-527d820a8c45"
    },
    {
        "author": "喻良能",
        "paragraphs": [
            "從容里閈待時須，二老風流孰與俱。",
            "遷善節香如故否，望雲迎月更佳無。",
            "醲寒凜凜侵衣袂，薄雪斑斑入畫圖。",
            "欲把一杯論舊事，五年魂夢隔江湖。"
        ],
        "title": "寄周彥禮知丞樓文舉司理",
        "id": "40b3eb3a-18f8-4dc7-ab93-918578fce032"
    },
    {
        "author": "喻良能",
        "paragraphs": [
            "江國疎梅吐玉英，故園想見木欣榮。",
            "二年鴻鴈碧雲闊，千里江湖春水生。",
            "冉冉池塘應入夢，瀟瀟風雨若爲情。",
            "行看戲綵青萱發，準擬芳樽相對傾。"
        ],
        "title": "次韻伯壽兄見寄",
        "id": "edfe8382-c702-4ad8-8b0d-bb9b63f57146"
    },
    {
        "author": "喻良能",
        "paragraphs": [
            "雨過郊原草色勻，元戎小隊出城闉。",
            "聊穿阡陌溝塍路，徧勸耡耰襏襫人。",
            "紅杏梢頭春意好，綠楊深處鳥聲新。",
            "此行端爲劭農設，肯學醺酣吐錦茵。"
        ],
        "title": "二月十五日陪府公出郊勸農",
        "id": "a07b3724-08ec-4bc4-9a3e-9508749489af"
    },
    {
        "author": "喻良能",
        "paragraphs": [
            "朱轓小隊出郊坰，風捲濃陰作快晴。",
            "夾道老人迎五馬，囀枝黄鳥避雙旌。",
            "參差麥壠雲屯重，零亂梅花雪片輕。",
            "勸課定知非小補，扶犁携餉趁春耕。"
        ],
        "title": "陪曹使君牧馬寺勸農",
        "id": "ab2342d3-9f73-4170-9392-908f2da44129"
    },
    {
        "author": "喻良能",
        "paragraphs": [
            "水遶星山木遶廬，江城孤絕政愁予。",
            "鳥言爲吏居篁竹，烏鬼得魚歡里閭。",
            "照眼梅花寒皎皎，關心煙雨晚疎疎。",
            "真山多謝遥相憶，長句新詩細字書。"
        ],
        "title": "次韻木藴之狀元見寄之作",
        "id": "78618f6a-ef0a-45a7-9173-ff8cb47b5839"
    },
    {
        "author": "喻良能",
        "paragraphs": [
            "平生廬阜去無因，咫尺于今不得親。",
            "顧我塵勞四十九，羨他蕭散二仙人。",
            "會當拄頰看山色，更欲題詩滿澗濱。",
            "爲報草堂蓮社友，掃雲開戶待游輪。"
        ],
        "tags": [
            "庐山"
        ],
        "title": "登五峰亭望廬山",
        "id": "e03af338-d9a4-45d6-aa5c-631e2d683fbb"
    },
    {
        "author": "喻良能",
        "paragraphs": [
            "何年玉斧巧修成，半似明生半魄生。",
            "易使飛烏來匝繞，難將老蚌較虧盈。",
            "桂枝不逐秋風老，水影長隨夜氣清。",
            "曾是廣寒宮裏客，舊遊重訪更含情。"
        ],
        "title": "詠月",
        "id": "90542453-05c6-4146-8302-de82f77cab02"
    },
    {
        "author": "喻良能",
        "paragraphs": [
            "出郭旌旗及曉晴，朔風凜凜水泠泠。",
            "堵牆野老瞻泥軾，冠劍長松拂屏星。",
            "破臘梅花强半白，先春草色未多青。",
            "經行肯爲遊觀美，王事馳驅不敢寧。"
        ],
        "title": "陪通守李丈出郊",
        "id": "38ec096a-bd67-479a-96a4-e42d9edf786e"
    },
    {
        "author": "喻良能",
        "paragraphs": [
            "霜重寒威一夜加，曉來人迹板橋斜。",
            "已看白鴈來千里，想見青州滿百花。",
            "何處菊枝猶復耐，故園菊味定堪嘉。",
            "慈顔正念征裘薄，歸去萱堂笑語譁。"
        ],
        "title": "曉行霜重如雪",
        "id": "d2301738-1c0c-46dd-922f-a8230982cbb2"
    },
    {
        "author": "喻良能",
        "paragraphs": [
            "弱冠爲儒世所推，中年事業更瓌奇。",
            "才名屢致諸公薦，讜論深蒙睿主知。",
            "郡政堅强同薤水，行囊蕭瑟似琴龜。",
            "只今惟有清江路，父老相逢說去思。"
        ],
        "title": "挽施州使君鍾公",
        "id": "4fef44a4-f269-47ad-b825-2a20e30a8479"
    },
    {
        "author": "喻良能",
        "paragraphs": [
            "無邊春意正沖融，十幅歸帆到淛東。",
            "照水杏花紅翦翦，弄晴楊柳綠茸茸。",
            "風光併入吟毫裏，山色都歸醉眼中。",
            "說與林間子規道，丁寧不必向東風。"
        ],
        "title": "東歸",
        "id": "ee03e9b1-f1eb-46fb-9909-22f0cb13d067"
    },
    {
        "author": "喻良能",
        "paragraphs": [
            "老大無堪鬢似銀，虛名猶復玷簪紳。",
            "久爲碌碌趨朝士，暫作棲棲去國人。",
            "行李衝寒歸故里，江梅偷煖報新春。",
            "萬鍾於我何加益，三釜新來喜及親。"
        ],
        "title": "東歸見梅",
        "id": "b4527154-6458-4f46-91b2-8dcecbdfde3e"
    },
    {
        "author": "喻良能",
        "paragraphs": [
            "三年留滯江之南，歸來故園寢亦甘。",
            "經理草堂唐寶應，耘耡荒徑晉陶潛。",
            "寸心自昔似南八，雙鬢只今如謝三。",
            "手栽楊柳既合抱，木尚如此人何堪。"
        ],
        "title": "草堂成即事二首  其一",
        "id": "d5be37e0-fb54-4290-9949-be22a1377f35"
    },
    {
        "author": "喻良能",
        "paragraphs": [
            "燕雀桑麻五畝勻，香爐峰下磬湖濱。",
            "青衫不礙兩居士，白髮真成六老人。",
            "子美浣花元不惡，淵明栗里總宜貧。",
            "作詩飲酒真吾事，回首江湖懶問津。"
        ],
        "title": "草堂成即事二首  其二",
        "id": "5a9ca8bf-f681-4e8e-bc25-7966f686d6ce"
    },
    {
        "author": "喻良能",
        "paragraphs": [
            "誰將春色到山家，湖綠平堤草滿沙。",
            "細刻真酥水仙蘂，勻搓絳蠟海紅花。",
            "芳林得日鶑還囀，香徑無風蝶自斜。",
            "聊與後生修故事，未妨詩酒作生涯。"
        ],
        "title": "亦好園即事",
        "id": "d40b75ce-7a99-4911-9d89-2ece5a2b2e9d"
    },
    {
        "author": "喻良能",
        "paragraphs": [
            "境凈山明別一家，幾多垂柳裊平沙。",
            "閒中牽夢一池草，空裏愁人萬點花。",
            "細雨朝朝兼暮暮，淡烟整整復斜斜。",
            "綠陰青子真堪畫，滿意春風磬水涯。"
        ],
        "title": "亦好園春晚再用前韻",
        "id": "7375291c-e905-4e37-ae91-07923a85d4ab"
    },
    {
        "author": "喻良能",
        "paragraphs": [
            "西山仍復踞西臺，石逕嶔崎此日開。",
            "竹杖相邀七八客，芳樽時釂兩三杯。",
            "瀑懸巖腹如飛雨，石轉山腰若隠雷。",
            "敬侍慈顔供一笑，陂陀坐穩興悠哉。"
        ],
        "title": "經理西山同二客二弟姪輩侍太孺人游觀聯句",
        "id": "09332838-1093-477f-858e-1b121e6cf92e"
    },
    {
        "author": "喻良能",
        "paragraphs": [
            "日日春泥妨杖藜，一聲何處子規啼。",
            "紅將滿地花空委，綠盡前山草正萋。",
            "已辦篇章書側理，可無杯斝捧柔荑。",
            "清明過後芳菲少，桃李清陰欲滿蹊。"
        ],
        "title": "春興",
        "id": "79ca632d-dfed-4301-bf23-782658af1620"
    },
    {
        "author": "喻良能",
        "paragraphs": [
            "東郊雲氣曉疎疎，十里相携霽色初。",
            "林幄盡頭聞杜宇，荇絲深處見王餘。",
            "提壺相勸仍沽酒，扶杖來觀或荷鋤。",
            "不向如臯閒射雉，真成一笑粲潘輿。"
        ],
        "title": "侍太夫人拜掃先塋季直弟有詩因次其韻",
        "id": "c636f6ac-3d3a-4903-b95c-6c2dad80ff46"
    },
    {
        "author": "喻良能",
        "paragraphs": [
            "中秋自古月華好，何况浮雲掃碧天。",
            "不比尋常三五夕，須知瀲灧十分圓。",
            "畫簷影轉猶宜飲，銀漢輝斜未忍眠。",
            "却憶年時今夜裏，獨將醒眼對嬋娟。"
        ],
        "title": "次韻伯壽兄中秋翫月",
        "id": "ce3477b9-0dbb-4acd-97d9-3347538ab98b"
    },
    {
        "author": "喻良能",
        "paragraphs": [
            "嘯傲東軒得此生，平章物理憶淵明。",
            "晴塘灧灧起萍浪，夏木陰陰求友聲。",
            "聊欲庶幾三不惑，誰能復較四難并。",
            "旋燒蟹眼烹鷹爪，啜罷呼兒課二京。"
        ],
        "title": "東軒即事",
        "id": "44037653-dc20-4d7b-9fe5-83783790da6a"
    },
    {
        "author": "喻良能",
        "paragraphs": [
            "去年同宴小重陽，香霧霏霏橘半黄。",
            "楚尾吳頭雙妙麗，茱枝菊蘂總芬芳。",
            "十分滿釂白衣酒，兩袖濃携燕寢香。",
            "回首只今如夢寐，暮雲烟浪正微茫。"
        ],
        "title": "寄程教授士廓",
        "id": "056ff070-24b2-4d5f-aa1f-edc7454c02c9"
    },
    {
        "author": "喻良能",
        "paragraphs": [
            "秋高身老少陵悲，不獨雲飛鴈亦飛。",
            "紅葉色深偏照酒，黄花香重欲沾衣。",
            "絕知落帽歡娛好，最奈登山伴侶稀。",
            "强插茱萸修故事，未妨醉眼送斜暉。"
        ],
        "title": "重陽遣興",
        "id": "46ff2c4d-6a6e-4cc3-b981-06cefefde76e"
    },
    {
        "author": "喻良能",
        "paragraphs": [
            "蕭蕭亦好耐寒枝，天與風流一段奇。",
            "刻玉不惟工傲雪，施朱端欲妙凝脂。",
            "佳人赬頰今纔見，公子酡顔頃未知。",
            "便好作軒名頓有，二難連璧賦清詩。"
        ],
        "title": "亦好園江梅變紅仲文季直二弟有詩因次韻",
        "id": "392ee947-deb6-4dc7-a559-3697b9f59821"
    },
    {
        "author": "喻良能",
        "paragraphs": [
            "橫枝梅花最先開，影著清淺無纖埃。",
            "壽陽粧額依然在，姑射冰肌何處來。",
            "無數雪花新點綴，幾番霜鬢獨徘徊。",
            "想見懷安官道側，十里潔白如瓊瑰。"
        ],
        "title": "雪中賞橫枝梅花",
        "id": "476f5399-6f3d-4d44-9a52-93d178668c92"
    },
    {
        "author": "喻良能",
        "paragraphs": [
            "世事年來已飽更，百年今夕兩分平。",
            "窗間蠟炬偎人煖，缾裏梅花照眼明。",
            "瓦屋三間聊足喜，鬢霜千丈總堪驚。",
            "明朝同上西山望，應有江湖春水生。"
        ],
        "title": "戊子除夕追和陳簡齋除夜一首",
        "id": "4cf1c170-9bba-4745-b972-dea21ba43e8d"
    },
    {
        "author": "喻良能",
        "paragraphs": [
            "休驚雙鬢二毛加，且喜東君發物華。",
            "未向林梢開嫩葉，先於簷際舞飛花。",
            "鼠鬚正好書春帖，蟹眼偏宜試露芽。",
            "便欲扁舟訪安道，不堪山驛水程賒。"
        ],
        "title": "次韻季直弟春日雪",
        "id": "c3a1428f-7c52-4921-96cb-a45b5600c4e1"
    },
    {
        "author": "喻良能",
        "paragraphs": [
            "紅蓮猶得愛青山，翠木蒼蘿處處攀。",
            "雲水窟中聊假日，簿書叢裏暫偷閒。",
            "幨帷車乘春同到，燈火城門夜未關。",
            "我亦林泉曾俯仰，只今雙屨又塵寰。"
        ],
        "title": "次韻和夷仲節推陪府公游北山",
        "id": "4ad9adce-5194-42ca-bd75-643c574025f5"
    },
    {
        "author": "喻良能",
        "paragraphs": [
            "一倚危欄已快哉，俯看屏障掌中開。",
            "江間碧浪循城去，天外青山入座來。",
            "隔岸幾聲聞鼓角，傍林千簇見樓臺。",
            "白雲只在孤飛處，西望關心首重迴。"
        ],
        "title": "題祥符寺靈山閣",
        "id": "af2012d0-ed57-448a-97ae-d28e1bcaa18f"
    },
    {
        "author": "喻良能",
        "paragraphs": [
            "沖佑觀前水紺色，昇真洞北山笋攢。",
            "羣峯不斷四時翠，萬壑長留九月寒。",
            "溪上桃花引漁子，雲間仙犬逐劉安。",
            "平生飽識佳山水，直作東南第一看。"
        ],
        "title": "武夷山",
        "id": "356d477a-dfb3-4ea9-820b-4beadcdb2acf"
    },
    {
        "author": "喻良能",
        "paragraphs": [
            "日永凉生殿閣風，需雲宴衎慶流虹。",
            "明良叶德千齡遇，臣妾傾心萬國同。",
            "葵影緩隨羲馭轉，榴花高映御袍紅。",
            "西踰葱嶺東遼海，長屬堯封禹貢中。"
        ],
        "title": "天申節望闕口號",
        "id": "96aee5ee-3a9b-4337-bcf1-e9ddeba111a5"
    },
    {
        "author": "喻良能",
        "paragraphs": [
            "華髮蕭蕭知更稀，回頭五十四年非。",
            "花添病眼正臨卷，春滿故園猶未歸。",
            "止酒獨醒陶靖節，寄詩相憶謝玄暉。",
            "若爲比得新篇美，西蜀江頭錦一機。"
        ],
        "title": "試院次韻馬駒父見寄",
        "id": "c319ee7e-ff0e-45da-9d50-9084403da073"
    },
    {
        "author": "喻良能",
        "paragraphs": [
            "過雨秋風灑客裳，長廊廣厦更清凉。",
            "不看雲際癡牛女，細讀文中古戰場。",
            "病骨未輕聊把酒，詩情欲適旋焚香。",
            "敢辭秉燭分清夜，猶記槐黄昔日忙。"
        ],
        "title": "試院七夕",
        "id": "7630a321-af31-4d4d-9826-ef2963399515"
    },
    {
        "author": "喻良能",
        "paragraphs": [
            "八郡經生滿鱣堂，那能斗酒博西凉。",
            "晚年刻意玄虛講，蚤歲留心翰墨場。",
            "憐我無氈寒坐客，分公燕寢舊清香。",
            "相逢一笑寧多得，歸去匆匆有底忙。"
        ],
        "title": "陳知府體仁和予七夕試院詩併以龍涎數十餠爲餉次韻奉酬陳每講會甚盛",
        "id": "462c77a2-e708-43a6-874d-e64bc1fd8b15"
    },
    {
        "author": "喻良能",
        "paragraphs": [
            "東野龍鍾誇白首，巖詹矍鑠事清修。",
            "胸中似有九雲夢，筆下倒傾三峽流。",
            "和我七言清有味，能令三伏凜生秋。",
            "當年廬阜賞心處，恨不携公九日游。"
        ],
        "tags": [
            "庐山"
        ],
        "title": "司戶李巖詹和予廬山詩二十一篇作詩爲謝",
        "id": "40b6c1c4-d9c5-4645-900e-aaad743402b4"
    },
    {
        "author": "喻良能",
        "paragraphs": [
            "空巖寒氣凜兢兢，入戶神清思亦澂。",
            "似應如非聲澒洞，已垂未落石崚嶒。",
            "深於豳俗藏冰室，險過文王避雨陵。",
            "刮蘚磨崖書淡墨，勝游聊復記吾曾。"
        ],
        "title": "題馮家洞",
        "id": "15cba25d-0a46-47b5-b3d6-fc771b15e374"
    },
    {
        "author": "喻良能",
        "paragraphs": [
            "不將官舍等逆旅，故把霜根栽繞牆。",
            "他日花開映秋色，何人手折惹天香。",
            "丁寧護取森森碧，想像勻排粟粟黄。",
            "顧我疎慵百無取，未應人錯比甘棠。"
        ],
        "title": "校官廳新栽巖桂",
        "id": "aa2e08a2-649e-4cc4-97da-f48beaefc81d"
    },
    {
        "author": "喻良能",
        "paragraphs": [
            "頃歲題名曲江院，及肩曾許亞宮牆。",
            "胸中闊貯雲夢澤，筆下濃薰班馬香。",
            "省直舊霑衾半白，除書行見紙新黄。",
            "和篇如出少陵手，誰謂無心賦海棠。"
        ],
        "title": "參議李郎中見和次韻奉酬",
        "id": "97dadf95-5b1b-451e-a7fe-21936c7f60df"
    },
    {
        "author": "喻良能",
        "paragraphs": [
            "獨冷官曹有底忙，經旬不得造門牆。",
            "雨添垂柳絲絲碧，風攪飛花片片香。",
            "顧我摧頹如病顙，羨公騰踏勝飛黄。",
            "新詩迥出南豐右，不是無香似海棠。"
        ],
        "title": "再用前韻呈參議李郎中",
        "id": "49c24464-8c79-415c-b0f8-072532bfe0a4"
    },
    {
        "author": "喻良能",
        "paragraphs": [
            "橘亭一別五回冬，寤寐何曾置此翁。",
            "二十五聲秋後點，八千里外月明中。",
            "夫君不寄平安信，而我方棲簿領叢。",
            "三峽江高天共遠，側身西望興何窮。"
        ],
        "title": "寄張君玉",
        "id": "9c1d4753-8515-4827-b944-ddc8da576abe"
    },
    {
        "author": "喻良能",
        "paragraphs": [
            "經年不接故人書，開戶逢渠了不殊。",
            "誰運七輪風裏扇，時跳千斛雨中珠。",
            "退之有意吟山石，摩詰無心作畫圖。",
            "爲愛青青無俗韻，故教移植傍庭隅。"
        ],
        "title": "次韻周希稷詠芭蕉",
        "id": "531986d3-2c72-4266-a3bd-86659d2b41b7"
    },
    {
        "author": "喻良能",
        "paragraphs": [
            "水落魚龍已退藏，小樓蕭爽裌衣凉。",
            "山雲雨過無窮態，巖桂風來不斷香。",
            "已分文章成白豕，擬將富貴等黄粱。",
            "嵇康潦倒渾無取，豈復眉開一點黄。"
        ],
        "title": "次韻葉省幹重九樓上言懷",
        "id": "54c24ff3-c617-45d8-89cd-864bc5fcfcc4"
    },
    {
        "author": "喻良能",
        "paragraphs": [
            "胸蟠補衮五色絲，筆驅波濤三峽詞。",
            "上追班馬真輩行，下視燕許如兒嬉。",
            "拙工廢繩那足道，巧匠縮手今當施。",
            "前途著鞭政須急，玉堂獨步非公誰。"
        ],
        "title": "送洪右史赴召三首  其一",
        "id": "d5411db0-60fb-4e79-9c6b-125f8eb744f5"
    },
    {
        "author": "喻良能",
        "paragraphs": [
            "長公前日辭揆塗，少公今日被鋒車。",
            "路人共指拜內相，天子久欲登鴻儒。",
            "黄麻端擬似經訓，金蓮不獨榮傳呼。",
            "如聞書詔正填委，北轅疾驅公勿徐。"
        ],
        "title": "送洪右史赴召三首  其二",
        "id": "abc3b1d1-eecd-4767-a8e4-930a14ca3001"
    },
    {
        "author": "喻良能",
        "paragraphs": [
            "月宿南斗窮何遣，爬沙脚手鈍可咍。",
            "一生冰清但糠粃，兩鬢雪白獨塵埃。",
            "達人疑劍未免按，夷途薦轂誰當推。",
            "公乎行矣斷國論，能忘料理忍窮枚。"
        ],
        "title": "送洪右史赴召三首  其三",
        "id": "bd50cca8-4d93-4b84-a477-84ad171c4e26"
    },
    {
        "author": "喻良能",
        "paragraphs": [
            "征鞍初自富沙還，亂葉殷紅點碧山。",
            "客裏黄花驚度節，鏡中白髮巧摧顔。",
            "三休磴道惟頻嘆，一飯茆簷得暫閒。",
            "爲想成均新榜帖，阿奴才力勝黄間。"
        ],
        "title": "由建寧回三山道中重陽",
        "id": "71e5c638-dc6e-4001-bc27-d566d8b0946d"
    },
    {
        "author": "喻良能",
        "paragraphs": [
            "珍果分柑不作疎，李衡千顆直堪奴。",
            "初嘗蔌蔌泉流齒，未摘青青香滿株。",
            "可是騷人憐楚樹，只應仙種自蓬壺。",
            "龍城當日親封殖，還有霜苞似此無。"
        ],
        "title": "通判孫宗丞分餉溫柑次馬撫幹詠橘韻作詩爲謝",
        "id": "3d4c07b3-e7d4-4780-a530-09e4c3e3be9d"
    },
    {
        "author": "喻良能",
        "paragraphs": [
            "舂鉏野鳬疑水鄉，湖陰山色仍蒼蒼。",
            "西風三徑有佳致，朔雪橫枝多暗香。",
            "長統遊戲自足樂，少游贏餘非所望。",
            "開林貼石興未已，瓜時逼人須趣裝。"
        ],
        "title": "園中口占",
        "id": "ca2d532d-9490-4ec1-bdbf-e22d80633b51"
    },
    {
        "author": "喻良能",
        "paragraphs": [
            "三年泮水冷無氊，贏得蕭蕭雪滿顛。",
            "晚景不妨供綵戲，他鄉安敢廢詩篇。",
            "賸將杯酒澆行色，速賃雙童擔近編。",
            "任是身歸落鴈後，鄉心先抵磬湖邊。"
        ],
        "title": "聞交代將至喜而成篇",
        "id": "de55e0c5-4b5a-44c4-b83d-7b048c498279"
    },
    {
        "author": "喻良能",
        "paragraphs": [
            "玉友金朋三十三，携尊相屬向晴嵐。",
            "含毫共賦黄初句，揮麈仍追正始談。",
            "再用清烟噴白澤，更霏香霧噀黄柑。",
            "俊游勝事真堪畫，華髮飄蕭只自慚。"
        ],
        "title": "府學職事置酒九仙以餞予行",
        "id": "ed7083be-19c5-4fd8-98c8-014c39797b62"
    },
    {
        "author": "喻良能",
        "paragraphs": [
            "三月春風暖更飄，滿山嫩綠正嬌嬈。",
            "幾聲勸我脫破袴，何處撩人婆餠焦。",
            "甘旨僅能供素髮，涓埃未有答皇朝。",
            "吾廬漸近亦堪喜，試把白醪傾綠瓢。"
        ],
        "title": "鉛山",
        "id": "98190f07-743a-4a78-856f-9a00b77b3cff"
    },
    {
        "author": "喻良能",
        "paragraphs": [
            "烏飯山邊白玉團，瑞光千丈溢清寒。",
            "斜穿逆旅茆茨室，正照先生苜蓿盤。",
            "聊向青天思太白，却吟飛鵲憶曹瞞。",
            "今宵不擬逢明月，更向尊前仔細看。"
        ],
        "title": "中秋終日霧雨予還自都下宿分水嶺夜漏約七八刻月出烏飯草薦山之東徘徊窗牖間欣然把酒對之因賦長句",
        "id": "80b3b2d6-ddd3-4607-ab1b-20ccdd72c7d4"
    },
    {
        "author": "喻良能",
        "paragraphs": [
            "年年自赴重陽約，不待陶家詩句催。",
            "便欲急呼歡伯賞，未知誰遣白衣來。",
            "紅萸有韻岳連湛，素蘂無香賜望回。",
            "何事杜陵嗔竹葉，却教從此不須開。"
        ],
        "title": "重陽詠菊",
        "id": "982efb3e-693e-4779-87bc-d98ec2ba69c3"
    },
    {
        "author": "喻良能",
        "paragraphs": [
            "平生藝苑筆同耕，兄弟須知似友生。",
            "三載方尋夜雨約，六旬又作越中行。",
            "舉杯不學銷魂別，側耳惟聽報政聲。",
            "從此西岡數登眺，白雲飛處總關情。"
        ],
        "title": "送伯壽兄之官上虞",
        "id": "813feaef-f848-41c0-b027-54cd54d18d6d"
    },
    {
        "author": "喻良能",
        "paragraphs": [
            "一鳴一息幾千秋，風翼端宜汗漫游。",
            "筆底珠璣誰得似，胸中雲夢復何求。",
            "談餘正始人加勝，詩比黄初語更遒。",
            "西笑定應參儤直，東游聊復伴遨頭。"
        ],
        "title": "賢良馬叔度和周內翰送予倅越詩見貽次韻奉酬",
        "id": "441d567b-6e67-4e94-8b03-1b0f81076e74"
    },
    {
        "author": "喻良能",
        "paragraphs": [
            "夕郎分閫鎮東秋，幕下揮毫秦少游。",
            "一代風流今不泯，百年文物尚堪求。",
            "交情莫逆人誰似，吟事方殷歲又遒。",
            "他日約君爲伯仲，三間瓦屋住東頭。"
        ],
        "title": "叔度賢良再用游字韻見貽復次韻謝之",
        "id": "0cbdd182-f6d6-4b97-a442-dc767bc36fa3"
    },
    {
        "author": "喻良能",
        "paragraphs": [
            "善弈從來數弈秋，勝游今作子長游。",
            "才多已覺懸河似，詩妙無勞入海求。",
            "畫月裁雲寧底巧，奔泉抉石一何遒。",
            "誰知傾盖成膠漆，笑殺如新到白頭。"
        ],
        "title": "次韻馬叔度再用前韻見寄",
        "id": "9a860cbf-aa1b-4667-803f-219b742a4d46"
    },
    {
        "author": "喻良能",
        "paragraphs": [
            "翰墨場中老伏波，揮毫快馬下晴坡。",
            "三年睿主思獻納，千里疲民頼撫摩。",
            "瀟灑郡齋方在望，飄摇征棹未能過。",
            "擬求墨妙輝衡宇，應有黄庭換白鵝。"
        ],
        "title": "過嚴瀨寄陸守務觀",
        "id": "0e9cc884-de46-4906-859b-110e5d5f4b9b"
    },
    {
        "author": "喻良能",
        "paragraphs": [
            "凈明齋宿近初庚，西蜀東吳一世英。",
            "行徑九盤山犖确，流泉百折玉琮琤。",
            "頻飛兕斝顔俱渥，細聽犀談座爲傾。",
            "觴詠直多幽興足，未應不飲似公榮。"
        ],
        "title": "齋宿凈明寺小飲易安齋口占",
        "id": "12a3189b-966e-4809-b53c-f03150c6f4b8"
    },
    {
        "author": "喻良能",
        "paragraphs": [
            "平生自負氣雄豪，落筆文詞湧怒濤。",
            "蚤歲賢關幾雁塔，暮年花縣未牛刀。",
            "凜然風義誰能並，偉甚衣冠衆所高。",
            "我欲臨風新執紼，忍於繪事看青袍。"
        ],
        "title": "挽縣尉陳元圭",
        "id": "a6897f46-7782-4068-9d66-e3cc74451d17"
    },
    {
        "author": "喻良能",
        "paragraphs": [
            "確山風物似齊山，誰著精藍亂石間。",
            "僧梵四時看紫翠，軒窗終日對孱顔。",
            "暫容借榻松風愜，更欲題詩蘚壁慳。",
            "老我還思十年事，飛來峰上曉躋攀。"
        ],
        "title": "題確山梵安寺",
        "id": "da8455db-2d47-4cba-b514-288863e42735"
    },
    {
        "author": "喻良能",
        "paragraphs": [
            "軋軋籃輿鑑水濱，水紋如染草如茵。",
            "繁紅零落徐娘老，遠翠低徊西子顰。",
            "猶及殘春追勝賞，不妨餘事作詩人。",
            "胸中磊磈須澆洗，未厭傷多酒入脣。"
        ],
        "title": "鑑湖道中口占",
        "id": "272c328f-d6d6-42ab-8ca2-62ff5385fd14"
    },
    {
        "author": "喻良能",
        "paragraphs": [
            "不到稽山已十年，夢中物色故依然。",
            "憶尋絕境經幽寺，曾向東風酌妙泉。",
            "書穴雨餘雲撲地，鑑湖春晝水連天。",
            "別來喬木高多少，想見嬌鶑自在遷。"
        ],
        "title": "次韻王龜齡謁大禹祠酌菲飲泉",
        "id": "97cea2cf-19f4-4b0f-b77a-9aa7bd76f19d"
    },
    {
        "author": "喻良能",
        "paragraphs": [
            "江邊瀟灑東山寺，知是曾經謝傅游。",
            "一代英姿餘信史，千年陳迹付東流。",
            "暮雲初致蒼生恨，遠翠如凝妓女愁。",
            "好古嗟予生苦晚，停橈明月滿滄洲。"
        ],
        "title": "題東山謝安石故居",
        "id": "bedef5e7-6222-4489-8337-b8241319161f"
    },
    {
        "author": "喻良能",
        "paragraphs": [
            "虞江波上一帆風，天水澄明夜色空。",
            "古體詩成巖影裏，新醅酒酌月明中。",
            "吚啞兩槳止還作，欵乃數聲西復東。",
            "塵滓此時無一點，恍疑身在水晶宮。"
        ],
        "title": "既游東山乘月登舟至曹娥江",
        "id": "4b09c7ab-a699-4628-93fa-c657c3cc4a6e"
    },
    {
        "author": "喻良能",
        "paragraphs": [
            "寺因逸少曾爲宅，峯自秦皇已得名。",
            "不獨山南稱最古，故應江左號尤清。",
            "路趨絳闕山梁險，奩隠金輪石鏡明。",
            "誰信塵埃倦游客，西風還許杖藜行。"
        ],
        "title": "題歸宗寺",
        "id": "a6f27e0d-e918-46a4-9f8d-584a1d20950b"
    },
    {
        "author": "喻良能",
        "paragraphs": [
            "姚子神情處處便，牀頭周易杖頭錢。",
            "逢僧與語閒終日，遣客歸休醉欲眠。",
            "應覺此生如寄耳，何妨一室且蕭然。",
            "無心更覓封侯事，納履誰能博一編。"
        ],
        "title": "次陸務觀韻題姚復之秀才適齋",
        "id": "0a3d5221-d8c2-427b-87e4-7173ab806674"
    },
    {
        "author": "喻良能",
        "paragraphs": [
            "肯學少陵對馬連，肯同太白謝汪倫。",
            "聊將文字飲一盞，不待月影成三人。",
            "門前車馬鬧遲日，陌上綺羅嬌暮春。",
            "想見流觴多樂事，酒酣人問斗升嗔。"
        ],
        "title": "追和陳子高贈王法曹韻",
        "id": "3a0d0259-d863-483b-aff1-d619742a70c0"
    },
    {
        "author": "喻良能",
        "paragraphs": [
            "三年遥望瞿塘峽，獨立西風首重回。",
            "一騎翩翩飛詔去，片帆渺渺下江來。",
            "平生不願侯萬戶，今日重欣酒一杯。",
            "聞道日邊催覲速，不須歸路更徘徊。"
        ],
        "title": "喜待制王丈歸自夔門",
        "id": "8b6557d3-7071-4967-b1a4-8fa16b64b630"
    },
    {
        "author": "喻良能",
        "paragraphs": [
            "著地晶瑩月在沙，忍寒聊作短歌誇。",
            "煖肌未辦裁駝褐，露趾唯應有革鞾。",
            "細點竹梢添爽灑，偶經梅蘂映橫斜。",
            "何當既積還消後，剩取清泠試葉嘉。"
        ],
        "title": "次韻林參議小雪快晴",
        "id": "b790296b-eaeb-4622-940a-30654361a7a3"
    },
    {
        "author": "喻良能",
        "paragraphs": [
            "山陰境中寒雪飛，山川明秀見應稀。",
            "嚴威不貸乘興棹，餘彩併入繙書帷。",
            "黄竹應歌姬滿曲，素花又舞謝莊衣。",
            "東郊薪者寒到骨，縱有狐裘那忍披。"
        ],
        "title": "大雪",
        "id": "bc89ac12-0292-4aa3-aeda-a5c029578267"
    },
    {
        "author": "喻良能",
        "paragraphs": [
            "西蜀東吳萬里程，偶然相值兩浮萍。",
            "黑頭君已登三館，白髮吾方醉六經。",
            "夜幌論文燈耿耿，春堤把袖草青青。",
            "艅艎小別須回棹，不用陽關腸斷聽。"
        ],
        "title": "送王共父",
        "id": "9c0c3783-f86f-413a-bbf4-137ae2cc3b06"
    },
    {
        "author": "喻良能",
        "paragraphs": [
            "畫舫朱簾出曉關，便風飛過幾重灣。",
            "路經僧舍漁村畔，身在烟霏霧靄間。",
            "驚浪沸晴輸遠浦，亂雲拖粉露崇山。",
            "偶因王事從心賞，詩語匆匆不暇刪。"
        ],
        "title": "沿檄舟行出五雲關",
        "id": "9241462a-3c2e-42e5-8e26-c8f6e6efb4fb"
    },
    {
        "author": "喻良能",
        "paragraphs": [
            "昔年臚唱下彤墀，名壓人頭似牧之。",
            "風動鱣堂昭武日，化行雉徑敬亭時。",
            "曾無簪筆朝端用，何以修文地下爲。",
            "我老不堪供執紼，獨將雙淚逗瑶巵。"
        ],
        "title": "挽周判院",
        "id": "849240a2-de22-4788-9e00-4354f2a1328e"
    },
    {
        "author": "喻良能",
        "paragraphs": [
            "向來十載願識韓，一日下車許追攀。",
            "美句已出黄初右，清談尚餘正始間。",
            "煩公筆底瀾翻水，洗我胸中磊磈山。",
            "更挽何郎入詩社，三人俱有綵衣斑。"
        ],
        "title": "次韻林明府何主簿唱酬之什",
        "id": "045485c9-1dcd-4273-b3c2-23979341c38f"
    },
    {
        "author": "喻良能",
        "paragraphs": [
            "退之初過玉川家，春徑無泥草带沙。",
            "幾點飛來溪柳絮，一番開盡海棠花。",
            "窗間細雨青衫濕，袖裏新詩醉墨斜。",
            "客散酒闌還掩戶，可堪明月滿天涯。"
        ],
        "title": "林明府携所和詩見過次韻奉酬",
        "id": "867cc386-5e03-4b15-91f2-9ed96231799c"
    },
    {
        "author": "喻良能",
        "paragraphs": [
            "久以嘉謀贊邇英，暫分東淛慰蒼生。",
            "閒携僚吏揮金盞，更遣娉婷吹玉笙。",
            "霖雨千巖垂欲作，孤舟野水未妨橫。",
            "匪因衮繡歸黄閤，還念知章在四明。"
        ],
        "title": "帥參宴客於蓬萊閣林參議有詩次韻呈府公",
        "id": "b131de0d-b95b-4ce8-8e5b-680b356c2524"
    },
    {
        "author": "喻良能",
        "paragraphs": [
            "衮衣猶未趣東歸，吳會先傳蜀道詩。",
            "急峽高江追子美，清風明月笑嚴維。",
            "花圍白帝行春日，香藹黄堂坐嘯時。",
            "顧我迂疎堪底用，强顔薪粟效支離。"
        ],
        "title": "次韻王待制劉侍郎倡和",
        "id": "77a5b07b-7c10-4ef1-a636-f8da3f70c175"
    },
    {
        "author": "喻良能",
        "paragraphs": [
            "西園瀟灑似蓬丘，容我追隨飛蓋游。",
            "一一娉婷供笑語，雙雙鸂鶒對沈浮。",
            "嵁岩窈窕如天造，洞壑清泠與目謀。",
            "欲識清歡兼卜夜，東山月色足淹留。"
        ],
        "title": "次韻林致甫參議西園宴集",
        "id": "60230e4b-95d5-4441-8768-d0dca2e4f5be"
    },
    {
        "author": "喻良能",
        "paragraphs": [
            "南渡詩流復數誰，爲虞作樂只聞夔。",
            "細看出脇穿心句，想見裁雲畫月時。",
            "此集自應傳異域，吾生還恨不同期。",
            "先唐作者誰堪並，奴僕微之輩牧之。"
        ],
        "title": "讀林公懿誠竹軒集次韻卷首一篇",
        "id": "480aeba6-7194-4dae-90ee-d679a0e80966"
    },
    {
        "author": "喻良能",
        "paragraphs": [
            "曉雨初過溽暑收，微雲澹月作新秋。",
            "清風政對三休閣，絕景還思八詠樓。",
            "緱嶺當年乘白鶴，銀河此夕渡癡牛。",
            "壽觴一舉烘堂樂，凈洗胸中萬斛愁。"
        ],
        "title": "次韻林參議七月七日見示新作",
        "id": "fe664583-3137-4b22-9363-8e8f6053b2e1"
    },
    {
        "author": "喻良能",
        "paragraphs": [
            "政足廉平詩更佳，鐵腸還解賦梅花。",
            "律傳和靖未多葉，名接水曹今幾家。",
            "丹粉詎須煩巧妙，清新止爲寫橫斜。",
            "擬携卷軸江東去，乞與詩仙作意誇。"
        ],
        "title": "次韻奉酬林明府詠梅",
        "id": "5f90037d-4243-4b77-af08-e419deb5ecec"
    },
    {
        "author": "喻良能",
        "paragraphs": [
            "寓居東青城北端，夏室陰陰簟色寒。",
            "瓜盤那復集蠅蚋，研沼似欲生波瀾。",
            "奇奇怪怪石幾壑，謖謖蒼蒼竹數竿。",
            "枕扇衣斑自不惡，時文思索媿空餐。"
        ],
        "title": "偶成",
        "id": "4a93e6d2-5048-4a6a-8a07-d4f3458198c2"
    },
    {
        "author": "喻良能",
        "paragraphs": [
            "慈恩鴈塔題名處，回首端如夢寐中。",
            "千里遠從當日別，一樽重喜此時同。",
            "飛騰我久欽公輩，潦倒君當恕此翁。",
            "異日尚期塵史冊，事功那敢廢磨礲。"
        ],
        "title": "裴園小集鄭汝諧同年有詩次韻奉酬",
        "id": "3dbf9957-f9ce-4404-a8c8-5891a3010352"
    },
    {
        "author": "喻良能",
        "paragraphs": [
            "不見褚公今二年，重來青眼尚依然。",
            "偃松篇美天猶和，正殿班清人孰先。",
            "今日赤墀煩暫立，他年黄閣徑須遷。",
            "白頭賓客無聊甚，只待吹噓送上天。"
        ],
        "title": "次韻宇文舍人見貽之作",
        "id": "0434b478-db32-4b5a-bf82-ca47f4389688"
    },
    {
        "author": "喻良能",
        "paragraphs": [
            "綠茸紅糝細團枝，天上麒麟瑞此時。",
            "風度冕旒嘗見問，威名草木自應知。",
            "當年玉燕生燕國，他日金貂侍漢墀。",
            "再拜祝公何所似，勝游長與赤松期。"
        ],
        "title": "張使君生辰",
        "id": "3dff379e-a4b2-4f29-b07c-7fde7df1f5de"
    },
    {
        "author": "喻良能",
        "paragraphs": [
            "初寮文律冠中京，晚歲深嚴三折肱。",
            "清處月中仍聚雪，高時風裏政摶鵬。",
            "家聲不墜推王粲，句法能傳有杜陵。",
            "剩作詩文追漢魏，非公誰不閼溪藤。"
        ],
        "title": "讀初寮集呈王宗丞",
        "id": "957b14d8-1ed6-4c39-8ee0-f02655865a7b"
    },
    {
        "author": "喻良能",
        "paragraphs": [
            "羽客相携六一泉，炎歊立變曉凉天。",
            "陳朝古檜參天瘦，和靖孤墳傍竹偏。",
            "却向蘇堤剝新芡，更尋蕭寺聽寒蟬。",
            "長吟小醉歸來晚，足底清風似欲仙。"
        ],
        "title": "記六月二十日湖上所見",
        "id": "f65d759f-3a64-4efa-b8db-9fef42be4450"
    },
    {
        "author": "喻良能",
        "paragraphs": [
            "聯輿緩步踏葱蒼，十里荷香雜稻香。",
            "庚暑此時無一點，秋風明月灑長廊。",
            "林間巖洞侵衣潤，水際亭臺徹骨凉。",
            "何處山泉落簷溜，恍疑飛雨曉浪浪。"
        ],
        "title": "六月晦日同樓少府由錢塘門至上竺遂遊下中竺憩冷泉亭塗中記所歷",
        "id": "3b4ff56b-be62-4467-b39c-5d3405d4ae99"
    },
    {
        "author": "喻良能",
        "paragraphs": [
            "夫君自是穎囊錐，何事翻爲滄海遺。",
            "造化小兒聊戲劇，山林大藥豈無資。",
            "得閒因病還應樂，信手揮毫却有詩。",
            "休歎銀盃成羽化，會須拔劍撥年衰。"
        ],
        "title": "次韻范伯廉機宜病起見寄",
        "id": "06e28c16-854d-4a2b-bd44-c61fbd0b0589"
    },
    {
        "author": "喻良能",
        "paragraphs": [
            "古來佳節是中秋，今比重陽許燕游。",
            "已覺冰輪無限好，不須玉斧更重修。",
            "三飛驚鵲紛無定，一點閒雲凈不留。",
            "况有阿連同綵戲，何妨呼酒互相酬。"
        ],
        "title": "中秋示仲文弟",
        "id": "a96bda32-152d-4fb3-bca8-ffd83dbeab53"
    },
    {
        "author": "喻良能",
        "paragraphs": [
            "家住濤江東復東，渺然雲浪接晴空。",
            "半生仕路崎嶇裏，十畝家山杳靄中。",
            "來往未成三徑樂，笑談還喜一樽同。",
            "强將俚語賡妍倡，曹鄶端慚齒衛風。"
        ],
        "title": "次韻王宮教見貽之什",
        "id": "cbc31762-1416-452b-be9e-d364fb6cf9f9"
    },
    {
        "author": "喻良能",
        "paragraphs": [
            "去年連轡到朝陽，紅日初添一線長。",
            "八俊偶同人已羨，四難俱得計真良。",
            "澆腸竹葉驚深碧，插鬢梅花咤淺黄。",
            "回首只今深似夢，雲山烟水正相望。"
        ],
        "title": "長至憶天衣舊遊寄王狀元",
        "id": "a1ca6675-0783-491f-9eb8-d8d4e1b88565"
    },
    {
        "author": "喻良能",
        "paragraphs": [
            "千佛經中第一人，明光前殿奏雄文。",
            "論心詎止稱三益，識面端能勝百聞。",
            "疇昔清談如扣玉，只今佳句欲凌雲。",
            "高情已出蘇州右，未用清香掃地焚。"
        ],
        "title": "次韻奉酬黄泰之狀元見寄",
        "id": "8b83aa79-782f-4f9c-ae17-023d120e0997"
    },
    {
        "author": "喻良能",
        "paragraphs": [
            "出處平生似昔賢，高風勁節凜朝端。",
            "回天議論心無歉，脫腕文章世所難。",
            "斫鐵叫天蠻獠服，調羹滿鉢里閭歡。",
            "定應直筆書英躅，留與千秋後代看。"
        ],
        "title": "挽吳春卿舍人",
        "id": "4e43b8f3-f328-43da-aaa3-3373e51c9ac8"
    },
    {
        "author": "喻良能",
        "paragraphs": [
            "夜永燈明歲又除，依然坐冷乏氍毹。",
            "平生潦倒如中散，大半交游今左符。",
            "未辦黄精除白髮，漸驚玉水點銀鬚。",
            "欲論舊事無人共，閒把香醪細細𣂏。"
        ],
        "title": "除夕",
        "id": "fc98b297-69fb-4122-81ec-039912cb7718"
    },
    {
        "author": "喻良能",
        "paragraphs": [
            "籃輿詰旦過東亭，日出烟銷十里平。",
            "翠袖舞風菰葉舉，紅粧照水藕花生。",
            "恨無釣艇浮深碧，頼有吟毫賦曉晴。",
            "歸對老人誇勝賞，從今不數鑑湖清。"
        ],
        "title": "過東亭湖",
        "id": "7e3dbcf2-167f-4a63-9351-6fee72a192c9"
    },
    {
        "author": "喻良能",
        "paragraphs": [
            "奉常珍重末僚情，許以疎慵簉俊英。",
            "已辦初筵酬物色，更將餘事到詩盟。",
            "貪吟不惜揮貂筆，忍醉何妨釂兕觥。",
            "細踏芳菲過腴潤，桃蹊紅雨報新晴。"
        ],
        "title": "席上",
        "id": "7b3d7b65-16cc-4c27-8f99-decd1e9a1092"
    },
    {
        "author": "喻良能",
        "paragraphs": [
            "四海繁華一蜀都，君王謀帥意渠渠。",
            "百城赤子煩摩撫，一代長材獲展舒。",
            "玉壘倚空充屏翰，鐵衣如洗護儲胥。",
            "袴鞾帕首郊迎處，想見旌麾入境初。"
        ],
        "title": "送陳給事帥四川  其一",
        "id": "5e6d4a82-e3fb-4ea3-b13d-c3c6c9aa08ab"
    },
    {
        "author": "喻良能",
        "paragraphs": [
            "禮樂詩書一世英，碧油青鬢二難并。",
            "慣看詞翰流三峽，剩有精神驅五兵。",
            "暫向坤維聊鎮撫，却歸天闕致昇平。",
            "明年春水如天日，綵鷁乘風向帝京。"
        ],
        "title": "送陳給事帥四川  其二",
        "id": "912d1182-969e-409b-9500-41d635fa2238"
    },
    {
        "author": "喻良能",
        "paragraphs": [
            "紅顔話別浦邊秋，白髮同爲帝里留。",
            "璧水庸庸參末坐，春坊犖犖冠名流。",
            "功名君且登麟閣，出處吾行具釣舟。",
            "餉我一編清似玉，五言端的繼蘇州。"
        ],
        "title": "姜春坊以詩編見貽借題雪堂圖韻作詩爲謝",
        "id": "9143e3c8-4738-40e5-85d7-514b1b5bf8d6"
    },
    {
        "author": "喻良能",
        "paragraphs": [
            "辱贈舂容卷軸新，懸知蚤歲擅詩聲。",
            "千林有韻霜風勁，一點無塵霽月清。",
            "細味班香兼宋艷，自慚白俗與元輕。",
            "欲哦惡語賡妍倡，一夜昏花對短檠。"
        ],
        "title": "李大著惠示詩卷次韻首篇爲謝獻之",
        "id": "cc21794b-1609-442e-8878-5de942d452cb"
    },
    {
        "author": "喻良能",
        "paragraphs": [
            "姓名久已覆金甌，一品師臣德業優。",
            "黼扆尚詢黄髮舊，衮衣難伴赤松遊。",
            "松筠勁節高三事，桃李濃陰徧九州。",
            "蕭葉楊門端可繼，只今衮衮富公侯。"
        ],
        "title": "史丞相生辰  其一",
        "id": "120dae7a-2690-445d-b351-1e08175ed99e"
    },
    {
        "author": "喻良能",
        "paragraphs": [
            "長才蚤立太平基，奧學曾爲帝者師。",
            "謀叶不資同列斷，規存長許後人隨。",
            "金魚玉带今誰似，橘綠橙黄景最宜。",
            "再拜祝公千萬壽，三江細酌入瑶巵。"
        ],
        "title": "史丞相生辰  其二",
        "id": "2a17ffe0-a9ab-4a16-9d8f-82210f8013fa"
    },
    {
        "author": "喻良能",
        "paragraphs": [
            "鳳將南呂入筩聲，節近中秋協氣橫。",
            "玉燕呈祥生碩德，金甌覆字佐昇平。",
            "望同北斗泰山重，操與秋霜烈日爭。",
            "昨夜清臺占越分，中台星带老人明。"
        ],
        "tags": [
            "泰山"
        ],
        "title": "洪右相生辰  其一",
        "id": "9908afbd-2b2a-4e7d-b78d-7f6d0809b6da"
    },
    {
        "author": "喻良能",
        "paragraphs": [
            "黄閤調元鬢未霜，祇應書考似汾陽。",
            "懇辭閶闔沙堤路，暫樂蓬萊燕寢香。",
            "茂烈未饒周叔虎，英詞寧謝漢班揚。",
            "會看繡衮重催起，快卷三江入壽觴。"
        ],
        "title": "洪右相生辰  其二",
        "id": "512e7164-a623-4ee4-b83b-61852f16eb2c"
    },
    {
        "author": "喻良能",
        "paragraphs": [
            "暮烟收盡玉盤生，是處同欣此夜晴。",
            "雲斷三山凝紫翠，星稀萬里湛虛明。",
            "低臨朱箔千尋白，高並銀潢一派清。",
            "頼有綵衣堪醉舞，殘樽深夜更重傾。"
        ],
        "title": "次韻和宗郎中中秋不飲",
        "id": "229968ff-ba4f-4341-b931-8a102f0caf91"
    },
    {
        "author": "喻良能",
        "paragraphs": [
            "老爛爲儒山澤臞，半生辛苦就名譽。",
            "三千白髮身無事，一點青燈夜讀書。",
            "真率杯盤如洛會，崎嶇巖壑似陶廬。",
            "欲知老淚揮難盡，灑徧霜飆更濕裾。"
        ],
        "title": "挽司理奉議樓公",
        "id": "e0c233c8-a10e-4f0c-b967-0d1c7d586828"
    },
    {
        "author": "喻良能",
        "paragraphs": [
            "褎然射策向明光，紫禁春深日正長。",
            "風細御爐烟冉冉，天晴宮柳絮茫茫。",
            "玉階親奉唐虞問，綵筆濃薰班馬香。",
            "千佛經中名第一，鴻文端不數長楊。"
        ],
        "title": "次馬撫幹韻贈黄泰之狀元",
        "id": "39a76116-0970-4136-bbb3-6fab5f332cbc"
    },
    {
        "author": "喻良能",
        "paragraphs": [
            "欲識當年泣鬼神，詩皆絹婦與虀辛。",
            "洗空千古無凡馬，稱到於今有幾人。",
            "肯與齊梁充後乘，只應蘇李是前身。",
            "豐碑更著最佳處，傳示宜過一萬春。"
        ],
        "title": "次韻王侍御題詩史堂",
        "id": "a944c431-44b3-4869-bc83-1dfa41de9a8e"
    },
    {
        "author": "喻良能",
        "paragraphs": [
            "笋輿趁曉踏銅駝，休暇仍逢景色和。",
            "閒挈壺觴游翠靄，盡呼兒女看滄波。",
            "茫茫烟渚羣鷗下，隠隠晴虹短棹過。",
            "最是小春奇絕處，梅花破萼未全多。"
        ],
        "title": "十月二十三日携家遊裴園",
        "id": "2999d1ac-1eaf-4b7f-9381-78fe1b39a5cc"
    },
    {
        "author": "喻良能",
        "paragraphs": [
            "紫微高義篤同年，邃宇開筵近臘寒。",
            "綠蟻醅濃粘玉盞，紫駝峯美照金盤。",
            "醺酣上頰生春意，文字清談卜夜闌。",
            "更辱盤飱餽黄髮，顧慚珍報乏琅玕。"
        ],
        "title": "謝中書施舍人宴集",
        "id": "a01baa4e-3d4d-4800-a435-9dc9a93cac08"
    },
    {
        "author": "喻良能",
        "paragraphs": [
            "長日初隨綵線還，陰陰簾幕曲欄干。",
            "白袍三百近洙泗，青桂兩株如廣寒。",
            "下筆萬蠶爭食葉，爲文三峽瀉驚湍。",
            "誰知潦倒真無補，不媿無氈媿素餐。"
        ],
        "title": "試諸生直廬書事",
        "id": "3ff751fc-1bbb-46fc-b40f-cdc4a4689765"
    },
    {
        "author": "喻良能",
        "paragraphs": [
            "仙李盤根幾百秋，我公勳業比伊周。",
            "推恩已解宏元化，戢患猶能庇七州。",
            "不日定爲黄閤老，他年應伴赤松游。",
            "三江願得渾爲酒，壽斝年年給獻酬。"
        ],
        "title": "安撫大資李參政生辰  其一",
        "id": "8089fc99-ad20-4bc6-99c7-bbb540cd230f"
    },
    {
        "author": "喻良能",
        "paragraphs": [
            "崧嶽生申占臘前，預將和氣作春妍。",
            "蟠桃結實三千歲，蓮葉成巢幾百年。",
            "聊向蓬萊開燕寢，即紆衮繡畫凌烟。",
            "只應便是神仙事，方丈瀛洲却未然。"
        ],
        "title": "安撫大資李參政生辰  其二",
        "id": "d56648ce-ea0b-417d-8f5d-203b96883d38"
    },
    {
        "author": "喻良能",
        "paragraphs": [
            "野外江頭一樹垂，正當霜後臘前時。",
            "清如弘景松臨閣，韻似淵明菊映籬。",
            "鐵石廣平曾作賦，風流水部亦哦詩。",
            "却愁折向粧臺下，莫遣佳人取次知。"
        ],
        "title": "次韻宋嗣宗梅花  其一",
        "id": "b245847e-1d54-4731-87b2-09ebaf0b63c1"
    },
    {
        "author": "喻良能",
        "paragraphs": [
            "洗盡紅粧見玉顔，一年相別此時看。",
            "房陵粉水休爭白，姑射冰肌巧耐寒。",
            "自愛一枝橫竹外，未須千樹繞江干。",
            "東風也是相欺得，已作和羹一點酸。"
        ],
        "title": "次韻宋嗣宗梅花  其二",
        "id": "862b3d6d-1dc7-42df-ba9e-a82561ea90d0"
    },
    {
        "author": "喻良能",
        "paragraphs": [
            "兩翁辭采偶同時，春草還應夢謝池。",
            "出月穿天端有意，掀雷抉電豈無期。",
            "推門不作孤吟苦，擊鉢猶嫌得句遲。",
            "顧我無才難入社，焚香時許誦清詩。"
        ],
        "title": "次韻謝察院田寺丞倡酬之作",
        "id": "10107af7-72d0-43b8-8c7c-9dccb7751c42"
    },
    {
        "author": "喻良能",
        "paragraphs": [
            "平湖瀲瀲浸葱蒼，畫出風烟十畝强。",
            "蜜曲六從霜後熟，玉芙蓉向露中芳。",
            "新開石洞連松碧，低結萸房映菊黄。",
            "最愛隄邊秦地柳，一回春到一回長。"
        ],
        "title": "平湖",
        "id": "90d100c3-b7bb-49b6-b18d-34956964c8da"
    },
    {
        "author": "喻良能",
        "paragraphs": [
            "五載懷歸不得歸，故園想像每依依。",
            "蠶生村落桑黄長，麥熟田家稚子肥。",
            "谷鳥緩歌金縷曲，籜龍渾著老萊衣。",
            "一篇未就張衡賦，漫向成均詠式微。"
        ],
        "title": "思歸",
        "id": "13e5af2b-b49f-4709-bc3c-a9db6b1bab98"
    },
    {
        "author": "喻良能",
        "paragraphs": [
            "灑落孤標迥不羣，胸羅星宿富多文。",
            "兩科擢第未爲貴，八事籌邊堪策勳。",
            "鯁亮諫辭端似賈，崎嶇宦路僅勝蕡。",
            "我慚不執雲溪紼，空望雲溪溪上雲。"
        ],
        "title": "挽周子及",
        "id": "c0f45338-315e-4869-aee5-d17477bc03db"
    },
    {
        "author": "喻良能",
        "paragraphs": [
            "微雲疎雨凉新秋，皇皇玉節摻不留。",
            "夫君不憚原隰險，聖主坐寬宵旰憂。",
            "巴音聊復祖行色，楚水恨不尾仙舟。",
            "籍籍預傳新漕輓，汗青未數富民侯。"
        ],
        "title": "顯謨左司周公元吉將漕湖北一時名流賦詩餞行予與左司同出於詹事周公之門爲同門同居班列二年爲同朝同考類試於貢闈爲同寮三者既同契好彌篤於其行也作長句以送之",
        "id": "a6e3236d-9372-4c7c-83ec-0afec4354f83"
    },
    {
        "author": "喻良能",
        "paragraphs": [
            "千里潮陽喜政成，五年重會帝王城。",
            "尺書不寄頭俱白，一笑相逢意已傾。",
            "輝采共看新列宿，風流猶記古州瀛。",
            "詩編總是驚人語，怪得年來太瘦生。"
        ],
        "title": "黄泰之郎中以潮陽詩見貽次韻一篇奉酬",
        "id": "14d214e3-7d92-440a-8355-3643649a3cf0"
    },
    {
        "author": "喻良能",
        "paragraphs": [
            "誰識尊前戲綵身，鬚髯如棘鬢如銀。",
            "久爲朝士空餐甚，又見秋聲滿耳新。",
            "元亮祇思三逕樂，子雲何事九衢塵。",
            "襟期蘭契如君少，未可匆匆動去輪。"
        ],
        "title": "贈樓尉",
        "id": "a44694ca-c7bb-48af-9cb4-50f062707166"
    },
    {
        "author": "喻良能",
        "paragraphs": [
            "妙齡馳譽滿東吳，落筆驊騮走坦途。",
            "四十年來鳴道學，一千人內最羣儒。",
            "二松不負經綸志，三逕真成隠遯娛。",
            "老我與君端莫逆，遺文時閲漫長吁。"
        ],
        "title": "挽提宮知丞周公",
        "id": "a93abadb-c1b3-4ddc-b802-71f7971d2586"
    },
    {
        "author": "喻良能",
        "paragraphs": [
            "公去何嘗負二宜，要持玉節瑞明時。",
            "江畿列郡皆爭睹，臺閣名流總賦詩。",
            "鵰鶚暫爲雲外舉，鳳凰終集上林枝。",
            "近臣侍從多虛位，會見回帆春色隨。"
        ],
        "title": "送曾大卿將漕江東",
        "id": "6e4753cd-3627-4340-b190-acf2d35bc5ef"
    },
    {
        "author": "喻良能",
        "paragraphs": [
            "學問從來著月評，慈恩何事欠題名。",
            "賢哉難老堂雖就，惜也陳情表未成。",
            "疇昔幾回同把酒，於今一涕獨霑纓。",
            "張公當日稱操履，江漢傷心晝夜傾。"
        ],
        "title": "悼吳居厚",
        "id": "fc7f3c57-e2ef-468c-afe7-204801f8f3d4"
    },
    {
        "author": "喻良能",
        "paragraphs": [
            "長途畏日欲流金，聊向招提覓快襟。",
            "翠合苔痕人寂寂，凉生柏影院深深。",
            "苦無俗物敗佳思，况有寒泉醒客心。",
            "一餉清風寄蘄竹，又飛征蓋指城陰。"
        ],
        "title": "由之流溪回亭午苦熱小憩牧馬寺",
        "id": "86cb4991-4c23-41fb-aea9-8c251be9b83d"
    },
    {
        "author": "喻良能",
        "paragraphs": [
            "輕霞朝日兩微茫，沙路駸駸十里强。",
            "照水有情楓葉赤，倚崖無數菊花黄。",
            "興酣爭舉凌雲筆，醉熟重浮灧海觴。",
            "明日蝶愁人亦懶，未須歸去苦匆忙。"
        ],
        "title": "九日偕成均同官北山登高二首",
        "id": "2635e329-018e-4c64-a05b-775d0450e3f0"
    },
    {
        "author": "喻良能",
        "paragraphs": [
            "平生性僻耽山水，不願加封萬戶侯。",
            "但得雙魚長到眼，未須萬壑更爭流。",
            "只今奇絕齊三洞，自昔流傳徧九州。",
            "記得當年小盤礴，坐令炎赫變清秋。"
        ],
        "title": "之官括蒼道出涵碧因題四韻以繼賓客劉公之後塵云",
        "id": "11ce38cb-8efa-4ca5-a62b-6e123c95eaba"
    },
    {
        "author": "喻良能",
        "paragraphs": [
            "十年不到還重來，往事一夢真悠哉。",
            "尋幽已訪涵碧寺，乘興欲上吳寧臺。",
            "蒼松怪石雖飽覽，黄鈿拒霜猶未開。",
            "白雲西來入我念，又馭兩腋清風迴。"
        ],
        "title": "再遊東陽",
        "id": "ade8aed4-1476-4812-ab48-73572c41528f"
    },
    {
        "author": "喻良能",
        "paragraphs": [
            "人日肩輿度曉峯，長松偃蹇倚晴空。",
            "幾年不見根如鐵，老境重來鬢似蓬。",
            "獨樹未須誇老杜，五楸那復論韓公。",
            "青幢翠蓋貌難似，想見霏霏烟雨濛。"
        ],
        "title": "松峭山傍偃松昔嘗過之爲賦長句今三十有六年矣復至其下慨然有感因次韻",
        "id": "65c40c60-8f8d-4369-8314-a350e6a0fa25"
    },
    {
        "author": "喻良能",
        "paragraphs": [
            "誰將秋色替雲峯，萬里炎歊一洗空。",
            "細雨復青池上草，西風頓白鬢邊蓬。",
            "聊同吾黨二三子，來訪山中十八公。",
            "更擬夜深乘月到，要看香霧共冥濛。"
        ],
        "title": "遊下巖過松峭祠傍偃松又賦長句",
        "id": "c0938020-f8b4-490d-ae5d-55d403c38798"
    },
    {
        "author": "喻良能",
        "paragraphs": [
            "古栝提封接日畿，專城皓首有光輝。",
            "全家飽煖君恩重，屬邑豐登公事稀。",
            "一簇樓臺居洞府，四時風景對屏幃。",
            "多慚郎省無裨補，丐外猶能占翠微。"
        ],
        "title": "州宅",
        "id": "3e33cbf7-95fa-4b48-b206-79d71c11edf7"
    },
    {
        "author": "喻良能",
        "paragraphs": [
            "誰知州宅似精廬，山繞簷楹水繞除。",
            "堂靜惠風長細細，樓高烟雨又疎疎。",
            "貧如坡老工餐菊，性似邊韶懶讀書。",
            "頼有嵩山王給事，作詩貽贈問何如。"
        ],
        "title": "次韻奉酬王給事見貽之什",
        "id": "6ba84c61-a1d8-4bec-b4d5-163fac4094a5"
    },
    {
        "author": "喻良能",
        "paragraphs": [
            "幕中英俊許誰先，一一驊騮擬著鞭。",
            "老我漫誇森畫㦸，夫君端稱泛紅蓮。",
            "鳩工已見成輪奐，載酒何妨醉聖賢。",
            "聞道公餘多暇隙，定持椽筆籋雲烟。"
        ],
        "title": "簽廳落成爲賦長句",
        "id": "d38ad3e0-704c-4caf-ab2c-5192572a99cd"
    },
    {
        "author": "喻良能",
        "paragraphs": [
            "歡聲喜氣溢黄堂，解慍風清化日長。",
            "簪紱盡傾千里目，冕旒遥祝萬年觴。",
            "韻敲碧玉檀欒嫩，色鬭紅粧菡萏香。",
            "共慶龐恩新浹洽，聖君文母壽無疆。"
        ],
        "title": "對廳口號",
        "id": "ebe7d9bb-c3f1-416d-9852-963244798196"
    },
    {
        "author": "喻良能",
        "paragraphs": [
            "橫枝十月要清詩，南國今年爾許遲。",
            "夢繞故山千疊疊，眼看新萼一枝枝。",
            "欲知影瘦香微處，未稱天寒日暮時。",
            "却憶玉溪當日樹，淺霜深雪總相宜。"
        ],
        "title": "十一月十日同幕府諸公游郡圃葉撫屬得梅花一枝馬撫屬有詩因次韻",
        "id": "4a06d8d3-4cb7-4148-967a-1a941dbecf24"
    },
    {
        "author": "喻良能",
        "paragraphs": [
            "奔走塵埃老未休，每思上下兩巖稠。",
            "關心簿領三書考，回首家山兩換秋。",
            "搘腹自憐鷦鼴小，江湖誰計鴈鳬留。",
            "又遮西日長安去，慚媿平生馬少游。"
        ],
        "title": "次韻木藴之狀元義烏道中一首",
        "id": "25f44a06-a511-4efd-a7a0-2a2d772ab046"
    },
    {
        "author": "喻良能",
        "paragraphs": [
            "灑落孤標第一流，笑談傾座氣橫秋。",
            "聊參機密東州幕，曾與風流玉局游。",
            "聽雨忽驚形夢寐，臨風那肯更遲留。",
            "橘堂想像多佳致，恨不追參李郭舟。"
        ],
        "title": "送黄機宜叔愚歸省四明",
        "id": "63776350-87af-42d9-8922-72cda1e0cc12"
    },
    {
        "author": "喻良能",
        "paragraphs": [
            "公子漫誇金谷富，先生祇愛玉川貧。",
            "山中矯矯七君子，堂上皤皤四老人。",
            "時引壺觴聊自醉，肯教鵝鴨惱比隣。",
            "深紅淺白兼穠紫，看取林園十畝春。"
        ],
        "title": "愛山",
        "id": "aad375b3-acc1-4e1e-a1a8-31adaee34641"
    },
    {
        "author": "喻良能",
        "paragraphs": [
            "年來曲水競流觴，元巳夫君訪草堂。",
            "波撼石麟杯斚亂，風翻花片笑談香。",
            "哦松適意清篇富，閉戶端憂白日長。",
            "更約來年春好處，重來相與醉滄浪。"
        ],
        "title": "彥禮知丞上巳過訪流觴於愛山之曲水",
        "id": "92417886-fb42-4db6-aa1c-aeb5ec38c3e1"
    },
    {
        "author": "喻良能",
        "paragraphs": [
            "萬里浮江更絕湖，扁舟東入霅川圖。",
            "莫言舊菊荒三徑，須信中流待一壺。",
            "今日詩筒煩遠寄，昔年樽酒記相呼。",
            "立朝大節人能說，月在青天影自孤。"
        ],
        "title": "次王待制維舟弄水亭韻",
        "id": "2dbcaac6-99a6-42b7-a0ac-e34639b45c8c"
    },
    {
        "author": "喻良能",
        "paragraphs": [
            "扁舟投曉出重城，春浪初肥綠滿汀。",
            "竹裏幾聲泥滑滑，河邊十里草青青。",
            "人家艾葉驚飛燕，水面楊花點翠萍。",
            "漸近昭陵佳氣集，五雲松柏喜重經。"
        ],
        "title": "三月二十四再到永祐陵",
        "id": "d9e3fc76-2edd-4ecb-a898-63c1a266dfa0"
    },
    {
        "author": "喻良能",
        "paragraphs": [
            "磬湖秋半溢清波，一歲月明今夕多。",
            "剩辦新詩娛老境，滿傾太白醉冰娥。",
            "一天風露寒衣袂，舉室兒童雜笑歌。",
            "不是鈷潭奇絕處，未妨丁夜更娑婆。"
        ],
        "title": "己酉中秋",
        "id": "33c41d74-3d05-426a-b57b-23acb130799c"
    },
    {
        "author": "喻良能",
        "paragraphs": [
            "小鑿方池供醉吟，纔添斗水浪偏深。",
            "瑩心未數寒泉井，明目何須寸碧岑。",
            "樹影落時清浸玉，魚鱗動處細浮金。",
            "年來點檢曾經汲，唯有澆花趁日陰。"
        ],
        "title": "盆池",
        "id": "45afa4d9-7602-4def-82bb-6e7dd3977f89"
    },
    {
        "author": "喻良能",
        "paragraphs": [
            "年年秋半在長安，今夕園林且盡歡。",
            "一笑團欒人似月，十分瀲灧酒生瀾。",
            "徧簪丹桂香巾袂，盡吸清輝澡肺肝。",
            "飲罷月斜吟興動，揮毫風露一天寒。"
        ],
        "title": "中秋愛山翫月",
        "id": "81daee75-2788-47ac-86e0-50f0c68bcaa2"
    },
    {
        "author": "喻良能",
        "paragraphs": [
            "西風籬落興悠然，秋影橫江鴈貼天。",
            "短髮未成吹帽飲，高吟先贈把茱篇。",
            "黄花一笑小重九，青眼相看又四年。",
            "欲試烟波釣竿手，南湖同上月明船。"
        ],
        "title": "次韻何茂恭重陽前二日見過",
        "id": "4e865a7e-9185-484c-a16b-0f7c64cece25"
    },
    {
        "author": "喻良能",
        "paragraphs": [
            "背湖臨檻碧崔嵬，萬壑千巖咫尺開。",
            "坐覺巫峯天際落，忽驚廬阜眼中來。",
            "地偏未害心還遠，潭小何妨水自回。",
            "竟日相看兩不厭，老夫真箇似童孩。"
        ],
        "title": "磬湖之側累拳石爲山巖谷幽邃有巫廬台霅之趣因成短篇",
        "id": "f4f83301-781a-4c31-bba6-d8411d94b000"
    },
    {
        "author": "喻良能",
        "paragraphs": [
            "紫宸疇昔幸同朝，去國俄驚數舍遥。",
            "輕細難沾時服賜，氤氳正想御香飄。",
            "年加頼有斑衣戲，心靜真同桂隠招。",
            "龍瑞此時探禹穴，天津何日渡京橋。"
        ],
        "title": "次韻奉酬參議林郎中見貽之作",
        "id": "02ee8913-a216-4fc1-8797-c0eb7347b857"
    },
    {
        "author": "喻良能",
        "paragraphs": [
            "根幹輪囷蔽馬牛，何年飄泊寄滄洲。",
            "幽巖邃壑漁罾得，百巧千奇雲浪鎪。",
            "好喚老泉來作記，肯將居士與同遊。",
            "畢宏韋偃丹青妙，畫得天然意緒不。"
        ],
        "title": "自題木假山",
        "id": "ecd48361-fa41-4e20-a0a2-0422d9f3744d"
    },
    {
        "author": "喻良能",
        "paragraphs": [
            "異暑歊然金欲流，縞裙練帨兩宜秋。",
            "笑他山谷誇黄鈿，欲學令狐賦白樓。",
            "粉筆有心爭試巧，紅粧無面可障羞。",
            "明來自足映茆屋，况有詩輕萬戶侯。"
        ],
        "title": "次韵奉酬茂恭送茉莉重臺白蓮",
        "id": "4ddb7291-921b-4bbb-be97-4903580d1897"
    },
    {
        "author": "喻良能",
        "paragraphs": [
            "微雲澹日映寒流，畫出西園一幅秋。",
            "白帝幻成紅玉蘂，金風吹綻碧枝頭。",
            "睡餘艷艷真妃子，夢罷愔愔一解愁。",
            "熟賞細看須著句，爲君重賦紫綿揉。"
        ],
        "title": "亦好園海棠秋開紅英滿樹",
        "id": "5418fab5-c551-46fe-9444-0e2398fc94ac"
    },
    {
        "author": "喻良能",
        "paragraphs": [
            "別駕風流繼竹林，名園幽榭水雲深。",
            "勻鋪葉底森森碧，細糝枝頭粟粟金。",
            "酒酌香浮杯面蟻，詩成霜灑月中砧。",
            "清芬冉冉仍多韻，不比晴窗一穗沉。"
        ],
        "title": "次韻張持荷桂花",
        "id": "f9be1689-b350-4740-8d36-fb3aea1cce74"
    },
    {
        "author": "喻良能",
        "paragraphs": [
            "病來十日不飲酒，起對中秋良可人。",
            "銀漢迢迢清未了，金波瀲瀲浄無塵。",
            "艷歌未暇成三疊，美醖何妨釂十分。",
            "記得昔年當此景，厭厭夜飲在成均。"
        ],
        "title": "庚戌中秋病起言懷",
        "id": "58f239b6-75f6-46d5-ad35-de7a85426976"
    },
    {
        "author": "喻良能",
        "paragraphs": [
            "疎雨蕭蕭岩桂香，西風驅冷作重陽。",
            "池塘秋草還爭綠，籬落寒花未肯黄。",
            "又是一年新度節，何妨九客共飛觴。",
            "園亭低小殽蔬陋，不比龍山吟帽狂。"
        ],
        "title": "九日亦好園小集",
        "id": "e7252e2e-c43c-4ed9-861f-4e7c56b5e8f5"
    },
    {
        "author": "喻良能",
        "paragraphs": [
            "密雪乘風逞素肌，穿窗透隙入簾幃。",
            "漫空隠隠瓊瑰屑，亂眼紛紛鷗鷺飛。",
            "三客新成梁苑賦，六花又舞謝莊衣。",
            "回思拜表明光罷，携得香烟滿袖歸。"
        ],
        "title": "雪  其一",
        "id": "6feede22-38d1-47fd-9bcd-64dff800a314"
    },
    {
        "author": "喻良能",
        "paragraphs": [
            "長風永夜攪青冥，曉起寒光亂眼凝。",
            "回旋舞空端入畫，飄蕭著水自成冰。",
            "松篁被練三千士，岡阜瑶臺十二層。",
            "茆舍倍添薪火費，只因無事讀書燈。"
        ],
        "title": "雪  其二",
        "id": "31b0fac2-30ce-4d3e-bb3d-818538d50057"
    },
    {
        "author": "喻良能",
        "paragraphs": [
            "宅邊雖有五柳樹，歸去已荒三徑園。",
            "平生胸中羞五斗，偶爾城市羨華軒。",
            "盈樽濁酒自可漉，得趣古琴那用絃。",
            "欲知耿耿忠憤意，甲子斷自永初年。"
        ],
        "title": "題淵明祠堂",
        "id": "88985e0d-4796-4666-90bd-995993d4b5f7"
    },
    {
        "author": "喻良能",
        "paragraphs": [
            "馬蹄重踏帝京塵，七載江湖飽問津。",
            "白髮有人疑甲子，清齋無日不庚申。",
            "不才詎敢誣明主，厚祿那能羨故人。",
            "乞得泮宮閩粵去，未妨閒處著吾身。"
        ],
        "title": "輦下言懷",
        "id": "7f29d2a9-1240-48ec-b8b4-e4b15a6dfced"
    },
    {
        "author": "喻良能",
        "paragraphs": [
            "東汭波吞岸，西桐水見沙。",
            "祠山千古盛，州宅四時嘉。",
            "前直三峰峻，旁連大洞呀。",
            "黄南清港曲，織女小橋斜。",
            "野店籬爲戶，春山繭作花。",
            "烏羊難入饌，青果頗宜茶。",
            "綳錦饒新筍，槍旗富嫩芽。",
            "靈山古佛地，丹井列仙家。",
            "鐵冶名猶壯，金牛跡尚漥。",
            "滯留三載久，詩板滿煙霞。"
        ],
        "title": "桐汭",
        "id": "19cc27b9-3a86-4347-9a21-bdf0710acc48"
    },
    {
        "author": "喻良能",
        "paragraphs": [
            "團月臨清夜，平分一半秋。",
            "輪侵斜漢迥，色湧大江流。",
            "皎皎驚飛鵲，亭亭喘卧牛。",
            "一川寒練靜，十頃素光浮。",
            "碎彩通袁渚，餘輝謝庾樓。",
            "翻思杜陵老，岸草泊檣舟。"
        ],
        "title": "試院中秋效諸進士作月湧大江流",
        "id": "de85540a-7201-40dc-ad3c-be0b06afc733"
    },
    {
        "author": "喻良能",
        "paragraphs": [
            "日月三秋杪，江山萬象殊。",
            "小舟浮舴艋，廣信出闉闍。",
            "草木關詩律，雲煙入畫圖。",
            "水清沙可數，景好句難摹。",
            "汀際寒鳴鴈，檣端晚噪烏。",
            "樵村人語靜，商櫂夜燈孤。",
            "冷水尋宵泊，焦灘就曉餔。",
            "霧銷分浦溆，風定少帆蒲。",
            "愛日生篷背，奇峯湧坐隅。",
            "芙蓉多落蔕，楊柳有枯株。",
            "楓葉紅綃翦，蘆花白雪鋪。",
            "翩翩兩行鷺，泛泛一雙鳬。",
            "斷岸幾千尺，誅茅間一區。",
            "鷀巖清港急，龍瀨碧濤麤。",
            "斷已憑三老，那能貴一壺。",
            "酒壚勞問訊，漁艇費招呼。",
            "鮮鯽還堪買，香醪亦任沽。",
            "不妨成酩酊，聊復免馳驅。",
            "汭口真蕭鎮，錢倉豈舊爐。",
            "藂篁驚外裹，怪石覺中刳。",
            "漸喜三吳近，寧辭十里紆。",
            "波平如瀉鏡，罡密似連珠。",
            "嘯咏知誰和，欹眠只自娛。",
            "市聲喧弋邑，山雨鬧蓮湖。",
            "擬傍桃花宿，容繙貝葉無。",
            "鳥棲方艤檝，鯨吼又乘桴。",
            "野菊新收艷，官梅未吐鬚。",
            "貴溪端爽灑，賤子小踟躕。",
            "王事三旬外，舟程六驛逾。",
            "更判弦月上，應得綵衣趨。"
        ],
        "title": "由上饒之貴溪舟中書事",
        "id": "7fb161ce-84bc-4462-a134-0a5a10cbc652"
    },
    {
        "author": "喻良能",
        "paragraphs": [
            "慶積門闌久，祥鍾家世醲。",
            "乘驄驚創見，戲綵覺重逢。",
            "鮐耋頻三喜，孫曾見八龍。",
            "年齡開九秩，孫子享千鍾。",
            "奕葉今榮耀，蟬聯舊素封。",
            "家風追萬石，眉壽擬三松。",
            "畫棟侵銀漢，平池浸碧峯。",
            "同心木芍藥，並蔕水芙蓉。",
            "委曲顔常悅，騫騰色愈恭。",
            "會須陶謝手，覓句細形容。"
        ],
        "title": "爲柴懷叔殿院題世綵堂",
        "id": "faba5b09-bb4f-4c0c-8213-8a483048150d"
    },
    {
        "author": "喻良能",
        "paragraphs": [
            "江湖大蘭若，廬阜一東林。",
            "砌遶琮琤水，門羅翠碧岑。",
            "煙雲千古色，松檜四時陰。",
            "岸幘銷塵慮，凭欄凈客心。",
            "殿成神運力，泉出虎跑音。",
            "溪在思元亮，堂荒憶醉吟。",
            "圖傳三笑粲，閣擁五杉森。",
            "貝葉應難訪，經臺已莫尋。",
            "僧袈何代朽，佛影幾時沉。",
            "晉輦黄埃久，殷碑蒼蘚深。",
            "不妨閒弔古，誰復爲沾襟。",
            "香火惟蓮社，傳流直至今。"
        ],
        "title": "題東林寺",
        "id": "f099e1de-64b6-46df-8955-55eba0e8f119"
    },
    {
        "author": "喻良能",
        "paragraphs": [
            "人間今北海，天上謫仙人。",
            "雄論堪醫國，新詩可泣神。",
            "摇毫雲落紙，揮麈坐生春。",
            "芸閣登吟慣，綾衾入直頻。",
            "三十辭故里，二載宦全閩。",
            "婉畫裨南閫，英名動北辰。",
            "惠風吹別思，細草碾征輪。",
            "行矣躋華要，聲猷日日新。"
        ],
        "title": "送參議李器之",
        "id": "8631fd76-8801-42b6-97fe-f7eac4dbe0fa"
    },
    {
        "author": "喻良能",
        "paragraphs": [
            "鉅宋中興日，全閩極治年。",
            "保釐須碩德，鎮撫頼真賢。",
            "燕寢何曾逸，儒宮最所先。",
            "上丁將蕆事，仲月乃修虔。",
            "鉶鼎參罍洗，犧尊間豆籩。",
            "低昂衮繡服，拜起冕旒前。",
            "庭燎明如晝，爐薰滃似煙。",
            "曏風人引領，觀禮士填咽。",
            "闔郡讙聲沸，熙朝盛事傳。",
            "僖公甘避路，常相敢差肩。",
            "宜有新詩播，庸昭美化宣。",
            "陋儒何幸會，典禮獲周旋。",
            "南紀非工部，中和豈子淵。",
            "斐然形頌述，深媿采芹篇。"
        ],
        "title": "釋奠禮成上安撫大觀文十四韻",
        "id": "9a5e655b-2a53-4414-a70e-d5107ae75c55"
    },
    {
        "author": "喻良能",
        "paragraphs": [
            "窈窕尋支徑，縈紆度密林。",
            "岸回溪更駛，峯轉塢逾深。",
            "僧梵雲邊寺，鐘魚竹裏音。",
            "解鞍生妙興，倚檻凈煩襟。",
            "永夜凉飆動，初秋爽氣侵。",
            "巖空寒溜滴，壁靜候蟲吟。",
            "香篆窺孤宿，燈花伴獨斟。",
            "不諳塵外趣，誰識此時心。"
        ],
        "title": "夜宿浮石山崇福寺上方題壁",
        "id": "c2b40d86-c025-49e1-a107-b2e7cef4cedd"
    },
    {
        "author": "喻良能",
        "paragraphs": [
            "木落長空浄，秋深爽氣多。",
            "澹煙浮遠樹，晶日泊平蓑。",
            "小艇浮深碧，孤筇曳慢坡。",
            "菊花簪雪鬢，桑落灧金荷。",
            "妙興追潘岳，清游軼永和。",
            "何當命菱角，唱我醉時歌。"
        ],
        "title": "湖上用王茂材同年韻",
        "id": "e32fbcba-669e-42e6-bcfc-a37485237d30"
    },
    {
        "author": "喻良能",
        "paragraphs": [
            "辛卯踰閩嶠，淳熙出建關。",
            "瀰漫第五渡，險絕百重山。",
            "近夏凉風發，新晴麗景還。",
            "翠烟飛縹緲，好鳥語綿蠻。",
            "密樹青羅幄，連峯碧玉環。",
            "野英紛剨剨，巖溜碎潺潺。",
            "小艇橫清泚，飛橋截碧灣。",
            "機舂流水激，架厂石崖慳。",
            "紫笋和泥采，青梅带葉攀。",
            "未能供旨味，聊得悅慈顔。",
            "取醉三盃適，欹眠一餉閒。",
            "自憐霜鬢白，人羨綵衣斑。",
            "物色揮毫裏，家山隠几間。",
            "狂歌聊爾耳，同志儻吾刪。"
        ],
        "title": "過分水嶺初出建寧界",
        "id": "3608ff5a-e2c0-4f4f-8dd8-bd6fe4877ab9"
    },
    {
        "author": "喻良能",
        "paragraphs": [
            "巖廊拱神聖，岳牧用才良。",
            "委寄晉藩鎮，飛騰漢省郎。",
            "縑推非矯激，綿蕝豈尋常。",
            "花粲揮毫玉，風生漱齒霜。",
            "兒童騎截竹，父老候甘棠。",
            "五馬晴薰細，雙旌曉月凉。",
            "清香凝燕寢，春草夢池塘。",
            "乳哺蘇民瘼，生薪束吏行。",
            "謝樓山色凈，孤嶼海天長。",
            "信美毋多戀，遄歸覲建章。"
        ],
        "title": "送江充之郎中知溫州",
        "id": "a93ab357-2318-4b0f-ba57-46dfd52a48d0"
    },
    {
        "author": "喻良能",
        "paragraphs": [
            "天上佳公子，人間少吏師。",
            "文華紳笏服，名字冕旒知。",
            "剸决監州日，舂容栗社時。",
            "未成持從橐，聊復把州麾。",
            "京邑期蒙福，湓城望寵綏。",
            "朱轓臨境土，竹馬走童兒。",
            "去獸同均輩，蠲逋繼濬之。",
            "政成遄入覲，獻納日論思。"
        ],
        "title": "送趙達明太社知江州",
        "id": "d039674c-890a-4150-89dc-12c5b6d5b1b7"
    },
    {
        "author": "喻良能",
        "paragraphs": [
            "寶歷天重啟，皇圖日寖昌。",
            "九重資燕翼，萬國仰元良。",
            "玉律秋初杪，金飈歲正穰。",
            "前星輝采盛，少海慶源長。",
            "甲觀祥煙滃，春宮協氣翔。",
            "千秋佳節勝，四莢瑞蓂芳。",
            "瓜棗欣初獻，蟠桃慶乍嘗。",
            "庭羅六佾舞，天薦九霞觴。",
            "銀榜彌生耀，銅扉粲有光。",
            "讙聲連紫極，喜氣溢穹蒼。",
            "冊錫雕珉煥，旗頒青輅揚。",
            "衣惟珍黻冕，音不嗜宮商。",
            "問寢同周發，隆師過漢莊。",
            "猷爲規禹啟，翰墨掩鍾王。",
            "化被賓詹屬，恩沾左右坊。",
            "善三今獨冠，明兩古難方。",
            "陸贄言猶采，宣尼訓敢忘。",
            "本支綿百世，羽翼貳巖廊。",
            "宿忝宮僚舊，曾霑兌澤滂。",
            "願斟滄海酒，歲祝壽無疆。"
        ],
        "title": "東宮生辰",
        "id": "efad8a8e-0e23-4c3e-b715-60c219a11a52"
    },
    {
        "author": "喻良能",
        "paragraphs": [
            "才大文章伯，忠純社稷臣。",
            "七州鍾秀異，孤嶼賦精神。",
            "德藴圭璋潤，胸涵海嶽春。",
            "麟經頻得雋，槐市早稱珍。",
            "宿弊時方革，皇綱上正親。",
            "大廷清問降，空臆讜言陳。",
            "力補嚴宸衮，深攖睿主鱗。",
            "一元追董相，多詐恥平津。",
            "文擅無雙價，臚傳第一人。",
            "聲華飛宇宙，風采聳簪紳。",
            "貴紙寧堪數，回天僅足倫。",
            "施行均令甲，奬諭見絲綸。",
            "未覆金甌墨，聊爲綠水賓。",
            "愛民如赤子，束吏似生薪。",
            "鑑水書題徧，稽山賦詠頻。",
            "却梅清節著，誣狗滯寃伸。",
            "賤子嗟何幸，同年蓋宿因。",
            "糟糠聊攝局，山水獲聯茵。",
            "醇酎容霑醉，新詩許效顰。",
            "獨蒙青眼舊，端異白頭新。",
            "酬倡幾千首，從游殆十旬。",
            "笑談將契闊，肝胆政輪囷。",
            "帝夢方思說，天民竚起莘。",
            "不才雖苦窳，終始願陶鈞。"
        ],
        "title": "留別王狀元二十四韻",
        "id": "7e48d5ae-0a5b-470b-ba08-be3ebe0922f5"
    },
    {
        "author": "喻良能",
        "paragraphs": [
            "小圃初乾曉雨，雜花爭試新粧。",
            "揉色似觀濯錦，吹香如過河陽。"
        ],
        "title": "亦好園羣花盛開戲成  其一",
        "id": "71f06441-b254-4a81-a07b-7793c9b696f9"
    },
    {
        "author": "喻良能",
        "paragraphs": [
            "三歲無諸國裏，青春不是花時。",
            "今日小園春半，百般紅紫芳菲。"
        ],
        "title": "亦好園羣花盛開戲成  其二",
        "id": "d8b04858-0324-4d67-b042-8ec37d7c07a7"
    },
    {
        "author": "喻良能",
        "paragraphs": [
            "平生心地夷坦，一旦足跟嶮巇。",
            "不是籃輿安穩，只應神物護持。"
        ],
        "title": "題李通判斷橋圖  其一",
        "id": "cf861b2e-205a-4af0-bd91-ecf55215084b"
    },
    {
        "author": "喻良能",
        "paragraphs": [
            "橋上笋輿岌岌，橋下浪波沄沄。",
            "但覺往來無惱，不知觀者傷神。"
        ],
        "title": "題李通判斷橋圖  其二",
        "id": "838af69f-fd16-40f0-acef-7b17e03c4596"
    },
    {
        "author": "喻良能",
        "paragraphs": [
            "老眼看書成霧，介菴墨妙金篦。",
            "波底斜陽紅濕，絕勝彩筆新題。"
        ],
        "title": "書趙德莊詞後",
        "id": "4c3650fa-3ffd-4d9a-bf7f-18e876bb12ae"
    },
    {
        "author": "喻良能",
        "paragraphs": [
            "十里相望烟樹，旬月不絕籃輿。",
            "漱石枕流戲綵，浮家泛宅南湖。"
        ],
        "title": "訪何茂恭於南湖作三絕句  其一",
        "id": "3983206c-ff0d-4890-84e7-c2cc3d86e6d2"
    },
    {
        "author": "喻良能",
        "paragraphs": [
            "南湖綠髮居士，恰少磬湖八年。",
            "掀雷抉電傑句，出月穿天大篇。"
        ],
        "title": "訪何茂恭於南湖作三絕句  其二",
        "id": "dd20ea37-c937-46d3-a966-194026f536fa"
    },
    {
        "author": "喻良能",
        "paragraphs": [
            "啼饑妻子眼底，厚祿故人日邊。",
            "一錢不直誰念，五十無聞自憐。"
        ],
        "title": "訪何茂恭於南湖作三絕句  其三",
        "id": "786682f2-5744-4e1e-83ee-64a12de7e06d"
    },
    {
        "author": "喻良能",
        "paragraphs": [
            "朗朗百間羊肸，森森千丈長輿。",
            "一身宜著臺閣，半生流落江湖。"
        ],
        "title": "茂恭見和再用前韻奉酬  其一",
        "id": "8d124fe3-11fb-4217-a61f-b26c90370dd6"
    },
    {
        "author": "喻良能",
        "paragraphs": [
            "憶昔永新番水，俱吏江左三年。",
            "不作載苡馬援，聊爲留犢苗篇。"
        ],
        "title": "茂恭見和再用前韻奉酬  其二",
        "id": "82df4b93-639c-44f5-b012-00c560c275ba"
    },
    {
        "author": "喻良能",
        "paragraphs": [
            "少陵時時醉裏，子山日日愁邊。",
            "白髮新來滿鏡，故人萬一能憐。"
        ],
        "title": "茂恭見和再用前韻奉酬  其三",
        "id": "b0bdc96a-1482-49a6-9239-408e3b95a7b1"
    },
    {
        "author": "喻良能",
        "paragraphs": [
            "六丁驅石日本，墮落斗坡山中。",
            "一片蒼珪紫玉，幾回秋雨春風。",
            "不假鎸鑱刻削，自然巧妙嵌空。",
            "居士置之朝爽，是謂飛來小峯。"
        ],
        "title": "磬湖居士得片石于斗坡山其長五尺其廣一尺有咫聳拔孤秀縝密溫潤絕不類此間石疑自他山飛來因目之曰飛來石",
        "id": "cdbfcf49-dd04-4295-8bda-3b4fdab5ba90"
    },
    {
        "author": "喻良能",
        "paragraphs": [
            "山深雲氣多，撥雲尋徑入。",
            "但覺襟袖寒，不知濃翠濕。"
        ],
        "title": "題齊山翠微亭",
        "id": "18a74ec2-3d83-4101-8fbf-36c94d9c9fe4"
    },
    {
        "author": "喻良能",
        "paragraphs": [
            "冥搜高出月，幽思渺裁雲。",
            "擬遣窮愁去，那能無此君。"
        ],
        "title": "賦竹",
        "id": "5e398a23-1ebc-48e4-b54d-9c8d4018e85b"
    },
    {
        "author": "喻良能",
        "paragraphs": [
            "晴塢夕陽媚，煖梢春意留。",
            "詎須吞絳蘂，方解解人愁。"
        ],
        "title": "海棠塢",
        "id": "2c256e94-3649-42d9-8f53-fe948f49ec67"
    },
    {
        "author": "喻良能",
        "paragraphs": [
            "嶼岫新亭好，悠然見七峯。",
            "凭欄吟不盡，春色與秋容。"
        ],
        "title": "七峰亭獨坐",
        "id": "b9c797ec-028a-42d5-be66-ed2793d327b7"
    },
    {
        "author": "喻良能",
        "paragraphs": [
            "近聽千絲急，遥聞一磬清。",
            "恐傷詩肺腑，不作斷腸聲。"
        ],
        "title": "水樂洞",
        "id": "38535b20-fff1-4f8c-9eea-faaf2dcc5d83"
    },
    {
        "author": "喻良能",
        "paragraphs": [
            "不是山陰畫，清流曲更方。",
            "欲知三面景，絕勝九回腸。"
        ],
        "title": "曲水",
        "id": "dddc8ced-4793-4473-bb21-27367c8d2c5f"
    },
    {
        "author": "喻良能",
        "paragraphs": [
            "四角朱弦直，雙橋小霓欹。",
            "寒星夜稀密，冷浸一枰碁。"
        ],
        "title": "方池",
        "id": "3a65e322-1cf6-4f6d-8a12-d20dfaf08323"
    },
    {
        "author": "喻良能",
        "paragraphs": [
            "掬水弄漣漪，清輝碎更隨。",
            "人間無太白，欲捉可憑誰。"
        ],
        "title": "弄月亭",
        "id": "84695674-7bd8-466c-a9c6-ed1f6e0f07e9"
    },
    {
        "author": "喻良能",
        "paragraphs": [
            "此君仍佩紫，直節自來孤。",
            "欲倩文夫子，招邀入畫圖。"
        ],
        "title": "紫君林",
        "id": "894b4aa7-05e3-4f8d-8e5a-8ef19b236849"
    },
    {
        "author": "喻良能",
        "paragraphs": [
            "峯秀因拳石，溪清見髮魚。",
            "毫釐辨喬梓，咫尺有匡廬。"
        ],
        "tags": [
            "庐山"
        ],
        "title": "小山",
        "id": "f25fcc7c-6f7f-44b1-a171-40757a599ddd"
    },
    {
        "author": "喻良能",
        "paragraphs": [
            "此秘昔未覩，斲雲今始開。",
            "蒼松臨怪石，宜號小飛來。"
        ],
        "title": "石洞",
        "id": "a15fc87a-d0ea-4ab9-93bc-6e06d58e26b8"
    },
    {
        "author": "喻良能",
        "paragraphs": [
            "怪石誰雕斲，蒼蘿翠木斜。",
            "幽巖畫屏倚，却憶柳州誇。"
        ],
        "title": "竹巖",
        "id": "30b97e1a-83df-4958-8621-f1672338f96e"
    },
    {
        "author": "喻良能",
        "paragraphs": [
            "野色知何處，松邊竹外塘。",
            "雨餘紅菡凈，風起白蘋香。"
        ],
        "title": "石塘",
        "id": "7a9b27f5-3c72-48bb-8bfd-72bf6c68c467"
    },
    {
        "author": "喻良能",
        "paragraphs": [
            "清風生兩腋，雪乳啜雲團。",
            "便擬乘風去，翻嫌縛小官。"
        ],
        "title": "飲茶",
        "id": "3adaf54a-42ec-41e1-ae4a-94c278758249"
    },
    {
        "author": "喻良能",
        "paragraphs": [
            "文章無正體，源浚流乃深。",
            "能者主宰之，古來非獨今。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其一",
        "id": "22156d02-8537-4094-8a1e-46c2eeda320f"
    },
    {
        "author": "喻良能",
        "paragraphs": [
            "大雅久不作，淳風日澆漓。",
            "挽回既狂瀾，此道非公誰。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其二",
        "id": "31db5f99-fd1b-436e-8ad1-283576d51e74"
    },
    {
        "author": "喻良能",
        "paragraphs": [
            "三賦成會稽，四集始東楚。",
            "一洗凡馬空，斯文有宗主。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其三",
        "id": "13cb540a-0e8f-4586-898f-26d8bec74323"
    },
    {
        "author": "喻良能",
        "paragraphs": [
            "對策婉而切，奏疏忠且純。",
            "風行水自波，至哉天下文。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其四",
        "id": "92008d84-542a-4a31-8221-d56559175a6e"
    },
    {
        "author": "喻良能",
        "paragraphs": [
            "退之在元和，昌言主文字。",
            "揚鑣踵芳塵，公乎得無意。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其五",
        "id": "4cd39a7c-b71f-4e3a-a2b3-ed6fdab986ec"
    },
    {
        "author": "喻良能",
        "paragraphs": [
            "作詩必坡老，作文必歐公。",
            "欲知鳴道心，端與二公同。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其六",
        "id": "9e41d7dc-445b-4767-9e81-eaad8f31eee3"
    },
    {
        "author": "喻良能",
        "paragraphs": [
            "直道蓋中朝，雄名橫六合。",
            "吾道其非邪，胡爲未舟楫。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其七",
        "id": "13919b0a-5720-449d-a025-fb4ee98a7317"
    },
    {
        "author": "喻良能",
        "paragraphs": [
            "三讓始循牆，一麾嘗屢把。",
            "夔門德政碑，深鑱仍大寫。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其八",
        "id": "2d642e51-a3b5-433b-8638-c4721d5477ee"
    },
    {
        "author": "喻良能",
        "paragraphs": [
            "不見我公久，摇摇動心旌。",
            "敢以一瓣香，爲公罄精誠。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其九",
        "id": "f497acb1-54fc-4f80-b0ca-382504fcd03d"
    },
    {
        "author": "喻良能",
        "paragraphs": [
            "蘇公亦有言，公合把旌旄。",
            "庶使湛輩名，亦與峴山高。"
        ],
        "title": "懷東嘉先生因誦老坡今誰主文字公合把旌旄作十小詩奉寄  其一○",
        "id": "3428cd59-dc8a-4c14-9047-ffc2e4f4edd7"
    },
    {
        "author": "喻良能",
        "paragraphs": [
            "秋陽千里曬，聊復曝吾書。",
            "自笑年來事，昏眸眩魯魚。"
        ],
        "title": "曝書",
        "id": "520b3763-a7d7-4919-b7b5-2096f7780a22"
    },
    {
        "author": "喻良能",
        "paragraphs": [
            "礫索池邊樹，疎花照淺清。",
            "雖無却月觀，且有一枝橫。"
        ],
        "title": "池邊樹",
        "id": "fffa96a0-98bf-4a4e-91a0-3d1109165ea2"
    },
    {
        "author": "喻良能",
        "paragraphs": [
            "山泉盈石坎，抱罋每相從。",
            "不敢傷蝌蚪，疑能化小龍。"
        ],
        "title": "汲水",
        "id": "9ff2eadd-adaa-4219-837d-23e88c0475c9"
    },
    {
        "author": "喻良能",
        "paragraphs": [
            "雲盡天容靜，冰輪故故圓。",
            "廣寒宮闕裏，今夕是何年。"
        ],
        "title": "賞月",
        "id": "687b3bae-5111-4caf-90c4-13aee819a843"
    },
    {
        "author": "喻良能",
        "paragraphs": [
            "睡餘無俗役，信手一枰間。",
            "勝負何須較，神情政欲閒。"
        ],
        "title": "弈棋",
        "id": "316e34a2-4258-4453-8a6c-6b2bc6a9178b"
    },
    {
        "author": "喻良能",
        "paragraphs": [
            "凝塵晝滿室，燕處亦超然。",
            "掃罷掩關卧，從嘲邊孝先。"
        ],
        "title": "掃室",
        "id": "1e61363b-3c05-4c55-a045-e8cd00235d3b"
    },
    {
        "author": "喻良能",
        "paragraphs": [
            "花木蒙霑潤，根堅枝亦驕。",
            "懸知如舌本，端藉酒盃澆。"
        ],
        "title": "澆花",
        "id": "07bdef33-3371-4b30-951a-81afbed77f91"
    },
    {
        "author": "喻良能",
        "paragraphs": [
            "采采黄金蘂，盈盈白玉觴。",
            "露蘭何足飲，自覺肺肝香。"
        ],
        "title": "採菊",
        "id": "459be5cb-8977-4881-b402-a2654f1a309c"
    },
    {
        "author": "喻良能",
        "paragraphs": [
            "田園依峻嶺，牽興每須登。",
            "却得臺郎力，扶持借赤藤。"
        ],
        "title": "策杖",
        "id": "8d1312e3-a689-446f-ab51-41e928317001"
    },
    {
        "author": "喻良能",
        "paragraphs": [
            "歷覽衆峯頂，下視飛鳥背。",
            "一身凌紫霞，迥出塵寰外。"
        ],
        "title": "題徑山一覽亭",
        "id": "0e9140d8-9d09-4758-9c3c-e6e5c6bc7c54"
    },
    {
        "author": "喻良能",
        "paragraphs": [
            "不受百錢餽，從茲號錢清。",
            "至今千載後，猶得仰佳名。"
        ],
        "title": "題錢清江",
        "id": "ddf1ada4-9ce7-4a65-b385-89368dc5e8b0"
    },
    {
        "author": "喻良能",
        "paragraphs": [
            "梅開羣玉府，柳試縷金衣。",
            "過臘山逾瘦，迎風水漸肥。"
        ],
        "title": "亦好園初春次韻  其一",
        "id": "0f048011-8611-4779-9051-371e88a6b035"
    },
    {
        "author": "喻良能",
        "paragraphs": [
            "初日宜征轡，輕寒怯裌衣。",
            "蟹黄經雨潤，鴨綠得春肥。"
        ],
        "title": "亦好園初春次韻  其二",
        "id": "5a8b40d1-7e7f-4a93-8b86-f0b3921e96e6"
    },
    {
        "author": "喻良能",
        "paragraphs": [
            "一飽無餘事，平生萬卷書。",
            "短檠頭雪白，端爲惜居諸。"
        ],
        "title": "讀書",
        "id": "f65089cc-db41-430e-b67a-4e5538755b74"
    },
    {
        "author": "喻良能",
        "paragraphs": [
            "平生壯夫志，老去未消磨。",
            "其奈青銅裏，蕭蕭雙鬢何。"
        ],
        "title": "覽鏡",
        "id": "282c59b2-8db6-4e42-a132-a106f6738e65"
    },
    {
        "author": "喻良能",
        "paragraphs": [
            "雖晚亦既好，花中無此香。",
            "誰能識真趣，高隠在潯陽。"
        ],
        "title": "次王狀元晚菊二絕  其一",
        "id": "1cb8ed75-313d-489f-a4a0-661a84570415"
    },
    {
        "author": "喻良能",
        "paragraphs": [
            "併與杞同賦，舊嘗聞雪堂。",
            "先生澹無欲，亦復愛清香。"
        ],
        "title": "次王狀元晚菊二絕  其二",
        "id": "81b20fa5-a4ab-443b-bd43-be59bc04396d"
    },
    {
        "author": "喻良能",
        "paragraphs": [
            "紅粉雖云妙，鵝黄亦大奇。",
            "欲知堪畫處，絕勝採江時。"
        ],
        "title": "彥禮提宮寄似黄芙蓉詩次韻奉酬二絕  其一",
        "id": "2b7b54ae-95a9-468b-aeda-b3df4f7959fc"
    },
    {
        "author": "喻良能",
        "paragraphs": [
            "幽圃知何處，青山東復東。",
            "芙蓉黄玉蘂，還與海榴同。"
        ],
        "title": "彥禮提宮寄似黄芙蓉詩次韻奉酬二絕  其二",
        "id": "24910d1b-18ed-4856-8103-f4f5739fddb2"
    },
    {
        "author": "喻良能",
        "paragraphs": [
            "亦好新亭小，登臨意緒長。",
            "清流依檻曲，明月逐簷方。"
        ],
        "title": "亦好園四詠 亦好亭",
        "id": "8419afe0-bbe2-4a2b-9070-ef62d321ed25"
    },
    {
        "author": "喻良能",
        "paragraphs": [
            "未用他山錯，寧須泗水浮。",
            "衝風時激浪，清韻亂鳴球。"
        ],
        "title": "亦好園四詠 磬湖",
        "id": "9c352d09-de41-4f96-a9e4-7419c91e38b9"
    },
    {
        "author": "喻良能",
        "paragraphs": [
            "只爲貪赬鯉，還應愛碧流。",
            "風來花落餌，雲破月沈鉤。"
        ],
        "title": "亦好園四詠 釣磯",
        "id": "516019c6-aa52-4648-bd40-d63925eebf77"
    },
    {
        "author": "喻良能",
        "paragraphs": [
            "小徑三秋好，西風百本黄。",
            "但令頻泛酒，日日是重陽。"
        ],
        "title": "亦好園四詠 菊徑",
        "id": "d62a1806-8076-45f7-a495-480080a7b75b"
    },
    {
        "author": "喻良能",
        "paragraphs": [
            "但見蹙紅巾，未聞衣黄裏。",
            "一試縷金裳，世職真西子。"
        ],
        "title": "黄石榴吾里所未有僕始携自中都植之二年方著花明潔可愛異於他榴  其一",
        "id": "66d22fec-4d81-4e04-8d12-7bbf3fc281b5"
    },
    {
        "author": "喻良能",
        "paragraphs": [
            "細染麴塵英，稀著鵝黄蘂。",
            "雖無蠟梅香，風味絕相似。"
        ],
        "title": "黄石榴吾里所未有僕始携自中都植之二年方著花明潔可愛異於他榴  其二",
        "id": "21615625-6401-4300-abfc-92029c646141"
    },
    {
        "author": "喻良能",
        "paragraphs": [
            "十畝煙波闊，平開一畫圖。",
            "已添無數景，喚作小西湖。"
        ],
        "tags": [
            "西湖"
        ],
        "title": "磬湖即事",
        "id": "09b70466-85e3-4e23-a173-633f9d398f8b"
    },
    {
        "author": "喻良能",
        "paragraphs": [
            "從士力難任，何其掛懷抱。",
            "不及在家貧，在家貧亦好。"
        ],
        "title": "題亦好亭集句",
        "id": "2d56f181-b185-46ec-abc6-b41db9824be8"
    },
    {
        "author": "喻良能",
        "paragraphs": [
            "錦園無十畝，緩步足登臨。",
            "弄月波濤細，愛山花木深。"
        ],
        "title": "園中即事二絕  其一",
        "id": "83973a78-40ce-43b8-b033-4466762d8b33"
    },
    {
        "author": "喻良能",
        "paragraphs": [
            "風勁木初落，霜輕花更幽。",
            "晴香山苦馬，冷豔水牽牛。"
        ],
        "title": "園中即事二絕  其二",
        "id": "efe86250-1ab2-4d19-9b6f-c0809b0ae67a"
    },
    {
        "author": "喻良能",
        "paragraphs": [
            "棟宇還依石，窗扉不礙山。",
            "丹青寧辦此，烟雨飽孱顔。"
        ],
        "title": "愛山堂",
        "id": "422e52a0-b21f-44e9-b6a1-926dcd72d5fc"
    },
    {
        "author": "喻良能",
        "paragraphs": [
            "細雨將春上曉枝，東風吹綠到漣漪。",
            "長溝繞檻多佳處，小逕穿花無盡時。"
        ],
        "title": "錦園小春",
        "id": "75612a1e-52f8-4369-9553-e47bdfb6c476"
    },
    {
        "author": "喻良能",
        "paragraphs": [
            "晚風吹雨過西疇，惻惻輕寒似早秋。",
            "燕乳鳩鳴春又老，可堪芳草喚人愁。"
        ],
        "title": "春雨  其一",
        "id": "785ada68-ad9c-4333-a2f8-2f63bb259478"
    },
    {
        "author": "喻良能",
        "paragraphs": [
            "春陰不斷怒鳩聲，日日溪雲带雨行。",
            "試挂西窗看霽色，一川煙草畫難成。"
        ],
        "title": "春雨  其二",
        "id": "d7e4d8f7-a5c6-41f7-a31d-9357bdd68b1b"
    },
    {
        "author": "喻良能",
        "paragraphs": [
            "煙霏初散曉寒收，花氣烘晴草色浮。",
            "一片風光吟不盡，青春池上海棠洲。"
        ],
        "title": "春日偶成",
        "id": "c80e73b6-77b5-4476-8a27-956016cc7a2b"
    },
    {
        "author": "喻良能",
        "paragraphs": [
            "偷將行雨瑶姬佩，招得凌波仙子魂。",
            "幽韻清香兩奇絕，小窗斜月伴黄昏。"
        ],
        "title": "戲詠書案上江梅水仙",
        "id": "040682cc-6464-49dd-852f-2f6c1f271741"
    },
    {
        "author": "喻良能",
        "paragraphs": [
            "水邊豈無清江使，石上自有黄冠仙。",
            "更須喚取遼東鶴，便是人間不老泉。"
        ],
        "title": "壽星泉",
        "id": "c2236095-6a58-42b6-935a-a11a11126a5f"
    },
    {
        "author": "喻良能",
        "paragraphs": [
            "湖波萬頃瀉鎔銀，妙句誰能敵李紳。",
            "橈影緩隨紅蓼岸，荷香細著白綸巾。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其一",
        "id": "4223d2f2-d33d-4b4d-97f3-b7bf730cb2ee"
    },
    {
        "author": "喻良能",
        "paragraphs": [
            "蕭蕭竹徑細通幽，小剎明窗瀹茗甌。",
            "夏木陰陰可人處，黄鸝飛上碧枝頭。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其二",
        "id": "279c9933-a4d5-4314-b30e-f6f7c7d278bd"
    },
    {
        "author": "喻良能",
        "paragraphs": [
            "裴園亭榭水之濱，草樹雲煙滿目橫。",
            "盡日對山仍把酒，茲游絕勝若耶行。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其三",
        "id": "6466c95b-06aa-49de-8b83-91d88ab6a6ca"
    },
    {
        "author": "喻良能",
        "paragraphs": [
            "與世從來最闊疎，年來况復味潜虛。",
            "漆園不嗜濠梁樂，人自人兮魚自魚。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其四",
        "id": "e637161a-47c6-4545-b5d6-54baf88f976b"
    },
    {
        "author": "喻良能",
        "paragraphs": [
            "憶昔孤山和靖家，光風霽月總輸他。",
            "幾多水草連煙草，無限蘋花雜藕花。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其五",
        "id": "4b80103f-e44a-4a9c-9545-9df2c56cd433"
    },
    {
        "author": "喻良能",
        "paragraphs": [
            "誰云騎馬似乘船，摇曳中流即水仙。",
            "香繡幾屏波底影，煙綃千幅望中天。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其六",
        "id": "dd3bfcad-5a92-45d5-8103-84f3158fe235"
    },
    {
        "author": "喻良能",
        "paragraphs": [
            "湖堤樓閣劇蜂房，樓上爭看湖上航。",
            "萬柄芙蓉清冉冉，臨風新折麝臍香。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其七",
        "id": "5dc72226-5ac2-4131-8f55-deab17075a8b"
    },
    {
        "author": "喻良能",
        "paragraphs": [
            "一時談笑總名流，十里西湖恣意游。",
            "熟醉側身窺翡翠，狂歌左手把蝤蛑。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其八",
        "id": "edf82fdc-33ff-411f-883f-1af02c090333"
    },
    {
        "author": "喻良能",
        "paragraphs": [
            "袢暑渾如深甑炊，凉颸一餉最先知。",
            "憑誰爲覓丹青手，畫我談詩剝芡時。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其九",
        "id": "46e05beb-30d0-4c7e-9172-33bc578165f8"
    },
    {
        "author": "喻良能",
        "paragraphs": [
            "湖邊幽勝滿青蓮，到處時時泊畫船。",
            "竟日漣漪吟不足，欲歸重看水中天。"
        ],
        "tags": [
            "西湖"
        ],
        "title": "次韻楊廷秀郎中游西湖十絕  其一○",
        "id": "2f8b91f3-1d4c-43b0-bb23-91c709b7b238"
    },
    {
        "author": "喻良能",
        "paragraphs": [
            "年年把酒對黄花，一任西風醉帽斜。",
            "今日無錢還對菊，不知何處酒堪賒。"
        ],
        "title": "九日無酒",
        "id": "7462869e-5e3b-4129-a291-16502494521a"
    },
    {
        "author": "喻良能",
        "paragraphs": [
            "翦水輕花著地消，弱肌無力倚風飄。",
            "欲知回旋空中舞，恰似楊家靜婉腰。"
        ],
        "title": "雪",
        "id": "237239d4-cfa0-414e-9ea7-a752e777cb15"
    },
    {
        "author": "喻良能",
        "paragraphs": [
            "樹頭鳥語落虛簷，清夢驚回睡未厭。",
            "笑跨紫騮穿綠徑，晴雲凉月正織織。"
        ],
        "title": "曉行",
        "id": "91dbf866-8d6e-46e7-a747-738f7cb0a16a"
    },
    {
        "author": "喻良能",
        "paragraphs": [
            "隴北麥苗初覆塊，舍南梅蕊已含鬚。",
            "小春似有芳菲意，憑仗何人爲寫圖。"
        ],
        "title": "道上口占",
        "id": "055d0317-e611-4c28-827c-4d607ffd076b"
    },
    {
        "author": "喻良能",
        "paragraphs": [
            "竹外江頭带雪看，花中清絕畫應難。",
            "玉肌瑩骨冰姿瘦，單著生綃怯暮寒。"
        ],
        "title": "詠梅",
        "id": "fc893fc1-5518-4971-99be-32e2268c1f77"
    },
    {
        "author": "喻良能",
        "paragraphs": [
            "車馳卒奔風雨過，粉白黛綠春事妍。",
            "裙腰政佳酒仍美，那復有路到愁邊。"
        ],
        "title": "三月十四日陪同年十有六人游浄慈遂飲於水月居坐中即事  其一",
        "id": "32531e7f-e168-4967-bbd7-df697d4218fb"
    },
    {
        "author": "喻良能",
        "paragraphs": [
            "崇桃穠李亦不惡，一笑海棠尤可人。",
            "徐熙趙昌俱骨朽，翠袖捲綃誰寫真。"
        ],
        "title": "三月十四日陪同年十有六人游浄慈遂飲於水月居坐中即事  其二",
        "id": "42c49ecf-3667-417e-a43d-a2a8abe70aaf"
    },
    {
        "author": "喻良能",
        "paragraphs": [
            "美酒未盡雙玉缾，更聽提壺鳴不停。",
            "斜陽可飲徑須飲，趁得城門打鼓聲。"
        ],
        "title": "三月十四日陪同年十有六人游浄慈遂飲於水月居坐中即事  其三",
        "id": "81de0011-2bb6-4672-98e3-9301e5a3cd79"
    },
    {
        "author": "喻良能",
        "paragraphs": [
            "渠渠夏屋翠陰稠，沉水香濃瑞靄浮。",
            "媿我無才吟五字，未妨燕寢似蘇州。"
        ],
        "title": "凝香閣",
        "id": "2672d611-4e78-40bc-bf78-8aac8e4aeb09"
    },
    {
        "author": "喻良能",
        "paragraphs": [
            "細雨輕陰修禊天，海棠睡足柳初眠。",
            "凝香簾幕東風煖，小醉清吟錦瑟邊。"
        ],
        "title": "上巳郡宴即事",
        "id": "a61a8de4-b13b-44c7-818f-6bdda825be32"
    },
    {
        "author": "喻良能",
        "paragraphs": [
            "檀欒節目瘦長枝，晴既蕭騷雨亦奇。",
            "誰道此君惟澹泊，細看頻賞自多姿。"
        ],
        "title": "次韻葉宰植竹四絕  其一",
        "id": "07c88f89-b66c-4e28-82db-f62eb6b09a64"
    },
    {
        "author": "喻良能",
        "paragraphs": [
            "蒼煙翠霧兩冥迷，秋雨叢深不作泥。",
            "冷葉寒枝須管領，亭亭會見拂雲齊。"
        ],
        "title": "次韻葉宰植竹四絕  其二",
        "id": "db1da0b5-2bb1-4d93-9af5-3167eb04e462"
    },
    {
        "author": "喻良能",
        "paragraphs": [
            "誰云青士太無情，偏結騷人冷淡盟。",
            "不假遥岑分寸碧，故應雙目自增明。"
        ],
        "title": "次韻葉宰植竹四絕  其三",
        "id": "a9615594-fc0f-4aa3-ac58-928620b04284"
    },
    {
        "author": "喻良能",
        "paragraphs": [
            "木本曾看煙雨梢，臨窗依砌韻偏高。",
            "可憐不入繁華眼，祇稱清談王馬曹。"
        ],
        "title": "次韻葉宰植竹四絕  其四",
        "id": "d2d89bba-7086-42eb-9c70-f30f7487da70"
    },
    {
        "author": "喻良能",
        "paragraphs": [
            "祠山東畔古桐西，垂柳陰陰映短扉。",
            "誰道官居太蕭瑟，香粳甜輭鱖魚肥。"
        ],
        "title": "偶成",
        "id": "1e4935b3-f652-4e73-b37a-f9cc7e953aaa"
    },
    {
        "author": "喻良能",
        "paragraphs": [
            "至德春山紫翠堆，楚東征吏又重來。",
            "是中正好覓佳句，捫腹自憐無此才。"
        ],
        "title": "至德",
        "id": "db605d88-4bff-4d98-bffa-f87180940200"
    },
    {
        "author": "喻良能",
        "paragraphs": [
            "龕巖宜號祕密藏，翠微應呼清凈身。",
            "欲憑妙句發佳境，安得揮毫我輩人。"
        ],
        "title": "齊山",
        "id": "7748eba2-4736-451b-b5b9-12f86029fbef"
    },
    {
        "author": "喻良能",
        "paragraphs": [
            "招提雄冠浦邊州，寶藏琅函眩電眸。",
            "更出故人奇絕句，相看知是贊公流。"
        ],
        "title": "池陽報恩寺新成輪藏應公出示鮑仲山詩因贈",
        "id": "09ff6210-3445-4a83-96e4-714e0c761f4e"
    },
    {
        "author": "喻良能",
        "paragraphs": [
            "雨映青山訪謫仙，公厨分釀割肥鮮。",
            "酣歌一曲西風裏，頓失羈愁向酒邊。"
        ],
        "title": "遊青山當塗王使君命供張甚適",
        "id": "5a1368bd-d5aa-4b28-8bba-41d60029cbcd"
    },
    {
        "author": "喻良能",
        "paragraphs": [
            "爲憐心折骨仍驚，四十方兄博汝生。",
            "從此直須防巧中，著身未穩莫先鳴。"
        ],
        "title": "放姑惡",
        "id": "eb62ff3a-0558-4380-ad25-d6142635be93"
    },
    {
        "author": "喻良能",
        "paragraphs": [
            "繚繞孤村一逕斜，綠楊深處有人家。",
            "翠眉紅頰牆頭出，淡淡春山淺淺霞。"
        ],
        "title": "春日道中絕句",
        "id": "0311ac22-c699-465f-bdd9-634ae54fa1b0"
    },
    {
        "author": "喻良能",
        "paragraphs": [
            "牧之俯首隨韁鎖，元亮高情樂里閭。",
            "樽酒未能供一笑，尺書多謝附雙魚。"
        ],
        "title": "次韻何茂宏見寄",
        "id": "578388d2-a882-4618-9f95-b23cc5081820"
    }
]