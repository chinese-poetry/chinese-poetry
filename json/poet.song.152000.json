[
    {
        "author": "陳造",
        "paragraphs": [
            "平時觴詠妨生理，此去狂疎託上官。",
            "但使推敲貸衝節，不煩排日報平安。"
        ],
        "title": "寓吳門十首  其一○",
        "id": "fdaa7e71-6507-4f6d-81d3-2cc8a9c321b5"
    },
    {
        "author": "陳造",
        "paragraphs": [
            "官上絕無歌酒樂，堆豗了事孰非癡。",
            "開樽良省纏頭費，却有新章贈雪兒。"
        ],
        "title": "次韻張丞",
        "id": "21a627bd-dc9e-4adf-96a6-32938a3a2762"
    },
    {
        "author": "陳造",
        "paragraphs": [
            "粉身免泛杯中物，並駕容陪隴首花。",
            "況耐歲寒雙幹在，周旋三益羨君家。"
        ],
        "title": "次張丞送菊韻二首  其一",
        "id": "44858c9c-9543-413f-9bd0-0c38a3315d50"
    },
    {
        "author": "陳造",
        "paragraphs": [
            "寒花彭澤門闌舊，好句柯山伯仲間。",
            "貧負清樽只三益，詩人錯笑庾郎慳。"
        ],
        "title": "次張丞送菊韻二首  其二",
        "id": "a8ffcb1d-3fd1-4a24-9169-96d1c4286fc8"
    },
    {
        "author": "陳造",
        "paragraphs": [
            "縣曹文墨厭拘纏，野飯山行舊所便。",
            "祇道窮塗難措足，朝來風日爲誰妍。"
        ],
        "title": "紹熙壬子勸耕妙勝四首  其一",
        "id": "e103ca9d-379f-47a6-829a-812a96ba0611"
    },
    {
        "author": "陳造",
        "paragraphs": [
            "每愧敲榜辦賦租，會心還喜勸耕初。",
            "渠儂嗣饗金穰慶，老子長捐柱後書。"
        ],
        "title": "紹熙壬子勸耕妙勝四首  其二",
        "id": "d54176aa-0e63-4898-8f51-afe02c1df6a9"
    },
    {
        "author": "陳造",
        "paragraphs": [
            "勝日乘閑覺半仙，笑摩老眼向風烟。",
            "平章春事禽能語，媚嫵韶光柳未眠。"
        ],
        "title": "紹熙壬子勸耕妙勝四首  其三",
        "id": "2ea46e4f-8c78-4877-851a-93e563beaaaa"
    },
    {
        "author": "陳造",
        "paragraphs": [
            "桑條麥隴接比鄰，社酒家炊丐路人。",
            "風俗尚如它日否，憑誰細問故園春。"
        ],
        "title": "紹熙壬子勸耕妙勝四首  其四",
        "id": "f969f64a-68e0-4105-a2a6-eb52285bec97"
    },
    {
        "author": "陳造",
        "paragraphs": [
            "妙勝庭前折小梅，凈居門外躡枯苔。",
            "日煩禪老羞茶供，親與田翁把酒杯。"
        ],
        "title": "凈居勸農三首  其一",
        "id": "3bbd10ce-e046-4562-9e4c-239366a31474"
    },
    {
        "author": "陳造",
        "paragraphs": [
            "今年春計定何如，說道家家甔石餘。",
            "滿意爲翁開笑口，老夫心事祇耕鋤。"
        ],
        "title": "凈居勸農三首  其二",
        "id": "20b932c0-4fcc-4d8d-b749-b5da6c920682"
    },
    {
        "author": "陳造",
        "paragraphs": [
            "簿書堆裏得抽身，梅柳風前觸眼新。",
            "報答好春還著語，今朝猶喜是閑人。"
        ],
        "title": "凈居勸農三首  其三",
        "id": "f347f195-506a-464f-a038-b59dec03c341"
    },
    {
        "author": "陳造",
        "paragraphs": [
            "公餘競病揮詩筆，誰似風流老伏波。",
            "對雨肯來同把酒，當令阿素爲君歌。"
        ],
        "title": "次韻王統制喜雨",
        "id": "5facc672-1bf4-437a-b8cc-9ae0e2d09016"
    },
    {
        "author": "陳造",
        "paragraphs": [
            "曾倚新晴望海天，天容海色湛相鮮。",
            "奩中遥點羣鴉影，萬舶千艘忽過前。"
        ],
        "title": "示阿泰三首  其一",
        "id": "5b4db60a-d8a9-4fdf-a672-754de2f9b0ea"
    },
    {
        "author": "陳造",
        "paragraphs": [
            "官上依然四壁空，訟庭人寂每從容。",
            "看家不爲穿窬計，老去登臨分外慵。"
        ],
        "title": "示阿泰三首  其二",
        "id": "4f977bf7-42f9-4bd1-b7d0-678e28415f1a"
    },
    {
        "author": "陳造",
        "paragraphs": [
            "老稚懸知樂有餘，迎門先問小於菟。",
            "風烟滿眼山環海，對酒還曾斲句無。"
        ],
        "title": "示阿泰三首  其三",
        "id": "5a762124-7504-479a-8aa4-9350e47e02cb"
    },
    {
        "author": "陳造",
        "paragraphs": [
            "掐腎搜腸不自奇，細模深刻似非宜。",
            "流傳縱便鷄林售，指擿防遭鵝腿嗤。"
        ],
        "title": "次王巡檢韻三首  其一",
        "id": "361b50a6-ac61-46f2-a1b2-c98370f69c62"
    },
    {
        "author": "陳造",
        "paragraphs": [
            "平生嘿識玩詩昌，對客揮毫底未忘。",
            "祇恐韓陵讀碑客，誚君草草誚吾狂。"
        ],
        "title": "次王巡檢韻三首  其二",
        "id": "a3f1eb4c-3e10-4ee5-b5bb-13f682e87366"
    },
    {
        "author": "陳造",
        "paragraphs": [
            "每愧銅盤走柘丸，忽驚檀軸卷絲闌。",
            "真成敝帚千金享，笑喚諸雛掛壁看。"
        ],
        "title": "次王巡檢韻三首  其三",
        "id": "2a2ea4f9-8b8e-4d01-91b0-e19d3bb40748"
    },
    {
        "author": "陳造",
        "paragraphs": [
            "因循不試推敲手，日月消磨簿領間。",
            "舊故書來盡新作，窮兒券負幾時還。"
        ],
        "title": "朱倅索詩作三絕謝之  其一",
        "id": "2cbee7a1-c632-4890-a820-2dd441b945ff"
    },
    {
        "author": "陳造",
        "paragraphs": [
            "多謝詩翁肯唱予，挑燈泚筆復踟躕。",
            "龍文虎脊渠皆有，鶴膝蜂腰我未除。"
        ],
        "title": "朱倅索詩作三絕謝之  其二",
        "id": "682c4265-5559-4848-98be-1843ba16c633"
    },
    {
        "author": "陳造",
        "paragraphs": [
            "從公揮掃且觀傍，免費雕鎸苦腎腸。",
            "血指忍慚嗟已老，怒矊相向更深防。"
        ],
        "title": "朱倅索詩作三絕謝之  其三",
        "id": "27119a53-de9d-487f-a479-859f5280dbc5"
    },
    {
        "author": "陳造",
        "paragraphs": [
            "嶺岫周圍罅縫無，勝流三百鏁冰壺。",
            "客來誤作囚山想，猛憶門前自坦塗。"
        ],
        "title": "瑞巖寺三首  其一",
        "id": "81c24572-8bfd-4a0b-9eb8-a38f38db6ee4"
    },
    {
        "author": "陳造",
        "paragraphs": [
            "橫前石廩疑無地，步入蓮宮別有天。",
            "說道三山環弱水，不應回首羨巢仙。"
        ],
        "title": "瑞巖寺三首  其二",
        "id": "3e57f2bf-2cad-4c79-9f8a-44a2d52cefde"
    },
    {
        "author": "陳造",
        "paragraphs": [
            "已到平生未到山，朝來白水漲田間。",
            "要須樂事成三絕，更倩詩翁露一斑。"
        ],
        "title": "瑞巖寺三首  其三",
        "id": "87ea52ca-7a63-40e3-9a0e-dc96a7275028"
    },
    {
        "author": "陳造",
        "paragraphs": [
            "得君清句我愁無，不惜長哦缺唾壺。",
            "句法森嚴誰到此，了知島可但中塗。"
        ],
        "title": "再次韻三首  其一",
        "id": "23d82b1b-a458-4d90-b0f5-8d3b513627cf"
    },
    {
        "author": "陳造",
        "paragraphs": [
            "俗塵我亦憐多病，道價師今重五天。",
            "投老鼎山追舊約，未妨林壑著臞仙。"
        ],
        "title": "再次韻三首  其二",
        "id": "89e52427-11df-4d21-9343-de4ef3293122"
    },
    {
        "author": "陳造",
        "paragraphs": [
            "連朝飛雨暗羣山，局步修廊廣霤間。",
            "會作閑人留十日，當令屐齒遍苔班。"
        ],
        "title": "再次韻三首  其三",
        "id": "1f58390f-6dc7-4124-8c35-5bcbb8865c2b"
    },
    {
        "author": "陳造",
        "paragraphs": [
            "永寧開善皆留宿，夢破階除急雨傾。",
            "人道行車定膏澤，我知龍伯念春耕。"
        ],
        "title": "喜雨二首  其一",
        "id": "8c6cc617-f5a6-41c1-ba4c-b7a6e32370eb"
    },
    {
        "author": "陳造",
        "paragraphs": [
            "招寶山鄰娑竭宮，縣峰仍接補陀峰。",
            "晴晴雨雨皆如響，謬挹池鰻拜土龍。"
        ],
        "title": "喜雨二首  其二",
        "id": "5fb22706-19d8-47e0-871b-74364ea36bd1"
    },
    {
        "author": "陳造",
        "paragraphs": [
            "長官清苦舊傳聞，檢放禾苗近四分。",
            "畢竟不緣胥吏手，旱頭科斂枉紛紜。"
        ],
        "title": "定海甲寅口號七首  其一",
        "id": "60f56d9c-fddb-49d5-bdef-c73e923f6b84"
    },
    {
        "author": "陳造",
        "paragraphs": [
            "田租有約不相違，比著豐年數已虧。",
            "一飽分明郎首賜，幾曾刺口問抽卑。"
        ],
        "title": "定海甲寅口號七首  其二",
        "id": "55e6cfe4-8b45-4d2e-a1df-d3466b47efb4"
    },
    {
        "author": "陳造",
        "paragraphs": [
            "已抄口數報隅官，歲後朝餔定不難。",
            "且願眼前彊健在，趁坊討海過冬寒。"
        ],
        "title": "定海甲寅口號七首  其三",
        "id": "e12f79e4-e84a-4bc6-83c9-c69aedbb26fc"
    },
    {
        "author": "陳造",
        "paragraphs": [
            "水泛溝塍意欲饜，凌晨還復雨廉纖。",
            "早秧未頷猶須插，晚穀無多不更㘱。"
        ],
        "title": "定海甲寅口號七首  其四",
        "id": "016b37b4-b4a3-4683-a270-db89092f123b"
    },
    {
        "author": "陳造",
        "paragraphs": [
            "父子分頭上海船，今年海熟勝常年。",
            "官中可但追呼少，不質田輸折米錢。"
        ],
        "title": "定海甲寅口號七首  其五",
        "id": "f9378b6e-4a72-46c2-ae75-e07cdd361f5d"
    },
    {
        "author": "陳造",
        "paragraphs": [
            "鄰家兩兩捉春歸，笑語相過復嘆咨。",
            "共說颶頭前夜作，幾人莆網罣流尸。"
        ],
        "title": "定海甲寅口號七首  其六",
        "id": "8f140bd0-e3e9-44bf-9522-7d0e53c8c5ad"
    },
    {
        "author": "陳造",
        "paragraphs": [
            "連宵飛雨喜滂流，已入梅天過麥秋。",
            "二十年前如此晚，金城地抱却全收。"
        ],
        "title": "定海甲寅口號七首  其七",
        "id": "02c1f12a-f7e7-4175-be84-d4b3b99cddb4"
    },
    {
        "author": "陳造",
        "paragraphs": [
            "舊箋蟲介甘溫性，樽俎風流每策勳。",
            "況復餔糟小酲後，眼中羣品此其君。"
        ],
        "title": "謝張德恭送糟蚶三首  其一",
        "id": "9356a60a-8765-4a97-bb91-b8bd02fed51b"
    },
    {
        "author": "陳造",
        "paragraphs": [
            "壓倒淤泥白蓮藕，半捐介甲露穠纖。",
            "玉川水厄那知此，急具薑葱喚阿添。"
        ],
        "title": "謝張德恭送糟蚶三首  其二",
        "id": "328b1fa1-677e-45d6-b1f5-b3545c1ad62d"
    },
    {
        "author": "陳造",
        "paragraphs": [
            "誰與江瑶角長雄，一時風味兩無同。",
            "吾兒不友王文度，底肯分甘及乃公。"
        ],
        "title": "謝張德恭送糟蚶三首  其三",
        "id": "351c03e2-665b-4a36-9de7-588aa6871170"
    },
    {
        "author": "陳造",
        "paragraphs": [
            "春事兼回寂寞濱，茅簷背日已書勳。",
            "徑須引睡携黄嬭，未辦尋芳命紫君。"
        ],
        "title": "再次前韻三首  其一",
        "id": "97c943e9-d045-4088-a098-5600490c6268"
    },
    {
        "author": "陳造",
        "paragraphs": [
            "連夜愁陰苦戒嚴，雪將寒雨鬭廉纖。",
            "老人凍餓人情斷，米價何如酒價添。"
        ],
        "title": "再次前韻三首  其二",
        "id": "648209e5-20ea-48fc-a953-50301e0af775"
    },
    {
        "author": "陳造",
        "paragraphs": [
            "茗甌對客乳花濃，靜聽揮犀發異同。",
            "度臘迎春如此過，不知人世有王公。"
        ],
        "title": "再次前韻三首  其三",
        "id": "d53a2d2b-eea6-4566-894d-5c02e28dbd64"
    },
    {
        "author": "陳造",
        "paragraphs": [
            "生嘗跪乳資名教，死去遺芳謚碧香。",
            "洗盞開嘗吾未敢，稱冤肯入菜羹腸。"
        ],
        "title": "張守送羊羔酒將以三絕次韻答之  其一",
        "id": "c72027cc-63bc-4842-8287-433bfbc45f8f"
    },
    {
        "author": "陳造",
        "paragraphs": [
            "小槽清凝带羶香，釀法知非羸角羊。",
            "拜賜未辭乾講舌，呼兒留得薦蒸嘗。"
        ],
        "title": "張守送羊羔酒將以三絕次韻答之  其二",
        "id": "60ff22cc-87bb-4f4a-bcc0-19a527faaa40"
    },
    {
        "author": "陳造",
        "paragraphs": [
            "甕中別作一家春，羒羜微生得效珍。",
            "少貸陶家煎雪水，更論徐邈對賢人。"
        ],
        "title": "張守送羊羔酒將以三絕次韻答之  其三",
        "id": "a897e02c-ad76-4b2a-8acc-bfe31b395ee1"
    },
    {
        "author": "陳造",
        "paragraphs": [
            "倒頰翹然望四遐，芝田懸圃不應賒。",
            "僊僊飛傍茅茨下，誤認西湖處士家。"
        ],
        "tags": [
            "西湖"
        ],
        "title": "郡齋鶴飛來作三詩還之  其一",
        "id": "00f5f01b-00a8-433c-a196-704ef230450f"
    },
    {
        "author": "陳造",
        "paragraphs": [
            "不知蝸舍安卑陋，何似侯家效羽儀。",
            "千字罷賡明遠賦，一詩聊送佐卿歸。"
        ],
        "title": "郡齋鶴飛來作三詩還之  其二",
        "id": "6787971a-94b3-42fa-91ee-643eeab285fd"
    },
    {
        "author": "陳造",
        "paragraphs": [
            "君家矯矯乘軒骨，聞道今成趙璧回。",
            "却擬黄堂掣鈴問，夜光論斗幾時來。"
        ],
        "title": "郡齋鶴飛來作三詩還之  其三",
        "id": "4aa26c8d-37a3-4f15-809f-e74765f0f0b5"
    },
    {
        "author": "陳造",
        "paragraphs": [
            "一骨萬金知未愜，五雲七字不妨賒。",
            "此翁久斷揚州夢，徑付凝香舊主家。"
        ],
        "title": "張守有和章復次韻三首  其一",
        "id": "6108664a-aae8-43dd-9bd7-e9e9d68bc1a0"
    },
    {
        "author": "陳造",
        "paragraphs": [
            "接翼鴻冥聊爾爾，大書麟獲更儀儀。",
            "雄邊仙伯橫琴處，應道蘇耽興盡歸。"
        ],
        "title": "張守有和章復次韻三首  其二",
        "id": "eecd1396-4caf-4f75-91cb-46205944e29e"
    },
    {
        "author": "陳造",
        "paragraphs": [
            "閑舒側理題長句，漫與胎仙紀往回。",
            "花徑宿鶑樓著燕，因思如願賦歸來。"
        ],
        "title": "張守有和章復次韻三首  其三",
        "id": "a71c2fb0-6890-43ce-82ea-859bc06c9b05"
    },
    {
        "author": "陳造",
        "paragraphs": [
            "元放諸孫憐遽許，截肪醉骨薦馨香。",
            "茂先九醖猶須問，自是詩翁石作腸。"
        ],
        "title": "再次羊羔酒韻三首  其一",
        "id": "66a15d1b-526b-45c4-9d50-88609c495dd1"
    },
    {
        "author": "陳造",
        "paragraphs": [
            "萊子杯盤別樣香，春浮親面日相羊。",
            "老夫底幸霑餘瀝，却笑無魚客孟嘗。"
        ],
        "title": "再次羊羔酒韻三首  其二",
        "id": "5b3a996e-6869-41fa-93d7-4061bdb05407"
    },
    {
        "author": "陳造",
        "paragraphs": [
            "他時阿奮辭髯簿，來作東風席上珍。",
            "安得方平鞭亂石，百觚陸續丐吾人。"
        ],
        "title": "再次羊羔酒韻三首  其三",
        "id": "9b0f46b3-9264-4f78-b7f3-88237caca32b"
    },
    {
        "author": "陳造",
        "paragraphs": [
            "朅來室邇念人遐，回首青田幾許賒。",
            "飛去定驚魚蕩水，跫然今似客還家。"
        ],
        "title": "再次還鶴韻三首  其一",
        "id": "4f4f6688-0eb0-4204-a474-b1fbe2cbc7cb"
    },
    {
        "author": "陳造",
        "paragraphs": [
            "啅鵲却陪新飲啄，啼猿儼識舊容儀。",
            "可須辯士誑荆楚，似喜逐臣還秭歸。"
        ],
        "title": "再次還鶴韻三首  其二",
        "id": "0384c1eb-60d5-465a-8c62-aec43401de3a"
    },
    {
        "author": "陳造",
        "paragraphs": [
            "人家往往琴堪劈，誰定如翁肯放回。",
            "他日飈輪駟修翮，衘恩當復誓雲來。"
        ],
        "title": "再次還鶴韻三首  其三",
        "id": "fdbc2d43-4f51-424e-bcde-93acee1ff0f4"
    },
    {
        "author": "陳造",
        "paragraphs": [
            "一庵小憩俗間勞，月牖風軒俯鳥巢。",
            "我亦青衫倦遊者，羨君先辦蓋頭茅。"
        ],
        "title": "題項處士山堂二首  其一",
        "id": "eed45948-f3df-40b4-9ad1-ae3b915794f0"
    },
    {
        "author": "陳造",
        "paragraphs": [
            "久安楚俗眠雲屋，又向吳儂倒藥囊。",
            "出處無心俱樂地，世間何處不山堂。"
        ],
        "title": "題項處士山堂二首  其二",
        "id": "b5f5b180-9f03-44cd-b161-cc9c28f19156"
    },
    {
        "author": "陳造",
        "paragraphs": [
            "山行不識小人羹，但有清寒餉瓦罌。",
            "想見雪膚陪獨夜，世間無比長官清。"
        ],
        "title": "次韻楊宰汲泉浸梔子花",
        "id": "a6deb701-4db7-49db-aa62-65eb01adadc9"
    },
    {
        "author": "陳造",
        "paragraphs": [
            "頻歲中田苦螟螣，爲渠秉畀作豐年。",
            "只今鼠子誅求地，巷議街談一粲然。"
        ],
        "title": "次韻張守三首  其一",
        "id": "c77a32c8-69a0-4e45-a589-49e0dd9521a4"
    },
    {
        "author": "陳造",
        "paragraphs": [
            "平時漫詫跳梁去，末勢寧逃死棄如。",
            "但遣鯨鯢絕吞噬，茫洋春澤盡嘉魚。"
        ],
        "title": "次韻張守三首  其二",
        "id": "a4ccaecf-e47e-4cb6-89c0-7eea82d335b3"
    },
    {
        "author": "陳造",
        "paragraphs": [
            "虐天子子是無天，謫一何妨惠億千。",
            "聞道蝎中猶滑渙，可偕五細尚窮邊。"
        ],
        "title": "次韻張守三首  其三",
        "id": "6003b71e-0a2c-42b6-99c5-299e07ca9a76"
    },
    {
        "author": "陳造",
        "paragraphs": [
            "畫舫前頭碧湛空，晴雲低影更溶溶。",
            "橫陳景物無央數，盡獻詩翁阿堵中。"
        ],
        "title": "次韻張守四首  其一",
        "id": "81c5045f-30b6-4481-82f7-0be68137f7ed"
    },
    {
        "author": "陳造",
        "paragraphs": [
            "新詩囊錦墮春窗，旋炷銅爐百和香。",
            "試握毛錐支勁敵，獨憐赤手强扶瘡。"
        ],
        "title": "次韻張守四首  其二",
        "id": "ac581b36-7e98-42b4-a071-4c09c60d5411"
    },
    {
        "author": "陳造",
        "paragraphs": [
            "舟凌清泚轉彎環，立鷺馴鷗拱挹間。",
            "還憶苕溪聽鳴櫓，歸來清夢定家山。"
        ],
        "title": "次韻張守四首  其三",
        "id": "213652ee-7817-44f1-b35c-5dbf598bddb2"
    },
    {
        "author": "陳造",
        "paragraphs": [
            "葱青嘉樹被平崗，素艷丹葩半在亡。",
            "安得芳春并好客，一時難老倚玄霜。"
        ],
        "title": "次韻張守四首  其四",
        "id": "42af474c-fa31-44a0-95dd-822b7c4b8459"
    },
    {
        "author": "陳造",
        "paragraphs": [
            "虎頭山下參天柳，親見栽時共我長。",
            "柳自摧殘人自老，半生不抵熟黄粱。"
        ],
        "title": "慶元冬再到盱眙四首  其一",
        "id": "34396cfe-8091-4c1b-bd86-05ba8cdf36b0"
    },
    {
        "author": "陳造",
        "paragraphs": [
            "平日朝京此問途，如今一水剪坤輿。",
            "客來羨殺閑鷗鷺，北翥南飛得自如。"
        ],
        "title": "慶元冬再到盱眙四首  其二",
        "id": "1702139f-1d9c-4b5d-aa3d-f94505757d3a"
    },
    {
        "author": "陳造",
        "paragraphs": [
            "醴筵曾作二年留，靜鎮人今郭細侯。",
            "望斷江南空夢到，西風斜照白楊秋。"
        ],
        "title": "慶元冬再到盱眙四首  其三",
        "id": "b3738e87-baa9-4b84-950e-a7a0209e4045"
    },
    {
        "author": "陳造",
        "paragraphs": [
            "日行犖确面孱顔，舊慣山居意易闌。",
            "見說煙雲暝崷崪，北人爭指畫圖看。"
        ],
        "title": "慶元冬再到盱眙四首  其四",
        "id": "c8b55f36-6b16-4910-a45c-8b86d9c86bf0"
    },
    {
        "author": "陳造",
        "paragraphs": [
            "雪雲脫壞漏朝陽，風物橫前引興長。",
            "紅糝紫蕤今次第，遷鶑來燕費商量。"
        ],
        "title": "閑居十首  其一",
        "id": "23e97876-2f10-4fe2-a3d7-12fc658ddd74"
    },
    {
        "author": "陳造",
        "paragraphs": [
            "種桃接李不辭勤，旋作花前把酒人。",
            "羨殺文禽映花語，飛來趁得見成春。"
        ],
        "title": "閑居十首  其二",
        "id": "10b1f063-4524-4237-b5e5-21dbe0b5675c"
    },
    {
        "author": "陳造",
        "paragraphs": [
            "春來敢自貸衰慵，正要檀欒間白紅。",
            "愛竹少留枝策徑，灌花分破著書功。"
        ],
        "title": "閑居十首  其三",
        "id": "e58f966d-a15c-464b-b36d-00de0c16e433"
    },
    {
        "author": "陳造",
        "paragraphs": [
            "僊僊弄影俯瓊瑶，月地香紅苦見撩。",
            "清夢定爲蝴蝶去，杏花繁處宿良宵。"
        ],
        "title": "閑居十首  其四",
        "id": "c13dad1d-1620-4507-9d5e-4c3153bc6e78"
    },
    {
        "author": "陳造",
        "paragraphs": [
            "破曉東風尚作寒，孤筇隨客已媻姍。",
            "絕知蚤起非吾事，要趁梨花带露看。"
        ],
        "title": "閑居十首  其五",
        "id": "14f38016-1274-4ce3-a609-edfd0249a3a2"
    },
    {
        "author": "陳造",
        "paragraphs": [
            "步屧歸來未覺勞，迎門喧笑問兒曹。",
            "笑翁渾似魚千里，小圃周圍日幾遭。"
        ],
        "title": "閑居十首  其六",
        "id": "ad72c686-0d6f-4fbf-9a27-66e67aba731c"
    },
    {
        "author": "陳造",
        "paragraphs": [
            "閉關不爲賞心闌，咫尺東園到自難。",
            "斟酌東君惜春色，破除十九作陰寒。"
        ],
        "title": "閑居十首  其七",
        "id": "ad4d53e9-a6bc-4c6e-91e1-9edf00a83f1e"
    },
    {
        "author": "陳造",
        "paragraphs": [
            "病減還思近麴生，嚼花嗅蕊對空瓶。",
            "不應斗酒錢三百，猶惜春衣耐獨醒。"
        ],
        "title": "閑居十首  其八",
        "id": "6efbf841-6b6b-4b57-87fb-fdfdc4d84284"
    },
    {
        "author": "陳造",
        "paragraphs": [
            "桃李爭先不待催，梅花轉首已青苔。",
            "即今蜀種胭脂樹，壓倒羣芳尚嬾開。"
        ],
        "title": "閑居十首  其九",
        "id": "49a0b26b-2d94-4ff1-9e22-0de9863eb2f7"
    },
    {
        "author": "陳造",
        "paragraphs": [
            "寒食清明一箭過，晚晴庭院綠陰多。",
            "兔葵燕麥易輕脫，紅藥碧桃須孰何。"
        ],
        "title": "閑居十首  其一○",
        "id": "c86c8fee-daf6-4c24-b0c8-9d55ccf6e68b"
    },
    {
        "author": "陳造",
        "paragraphs": [
            "不謂東君雨後春，尚多紅紫待遊人。",
            "天香更有西京種，來伴賓筵笑臉新。"
        ],
        "title": "趙園飲三首  其一",
        "id": "e69cc524-bab7-4bd3-b390-6396d37e5896"
    },
    {
        "author": "陳造",
        "paragraphs": [
            "收藏春色駐年華，珍重王孫好事家。",
            "肯挽歸驂共良夜，一天風露一林花。"
        ],
        "title": "趙園飲三首  其二",
        "id": "4f53f96e-6e80-4de5-8749-93d5463bea20"
    },
    {
        "author": "陳造",
        "paragraphs": [
            "酒邊容角少年狂，扶路歸來興未央。",
            "羨殺雄蜂雌蛺蝶，月膏煙膩宿花房。"
        ],
        "title": "趙園飲三首  其三",
        "id": "5b56cfc0-d8c0-409f-acaf-acd10b58f976"
    },
    {
        "author": "陳造",
        "paragraphs": [
            "久客情悰苦鮮歡，園林摇落菊花殘。",
            "北風作意吹霜曉，又報江梅一信寒。"
        ],
        "title": "客夜不寐四首  其一",
        "id": "e5525ba2-e02e-4671-94c2-2920d0e986db"
    },
    {
        "author": "陳造",
        "paragraphs": [
            "陣鴻轇轕上雲衢，夢欲成時每破除。",
            "少睡更堪寒夜永，新來熟遍少時書。"
        ],
        "title": "客夜不寐四首  其二",
        "id": "3ea85a22-956e-4d4d-8f60-0fe5758c2463"
    },
    {
        "author": "陳造",
        "paragraphs": [
            "清樽黄卷交期絕，芋火前頭老嬾殘。",
            "頼有平生短檠在，一燈明滅伴更闌。"
        ],
        "title": "客夜不寐四首  其三",
        "id": "514fa599-a79d-48c9-abb0-030129624ce3"
    },
    {
        "author": "陳造",
        "paragraphs": [
            "飛騰志意老來休，却聽鷄聲吟掉頭。",
            "催雪憶梅還得句，到家準擬阿儒求。"
        ],
        "title": "客夜不寐四首  其四",
        "id": "957db7ef-1211-47c7-bdee-b7c5ae87c394"
    },
    {
        "author": "陳造",
        "paragraphs": [
            "凉亭燠館塵埃外，野鳥溪花俎豆前。",
            "但愛林泉映華髮，豈知勛烈載青編。"
        ],
        "title": "題九老圖二首  其一",
        "id": "184cb212-d5f3-46db-9bb5-a3a05de5296a"
    },
    {
        "author": "陳造",
        "paragraphs": [
            "帝憐憂國許歸田，猶得幽居俯澗瀍。",
            "應笑詩人賦招隠，茹芝带索只臞仙。"
        ],
        "title": "題九老圖二首  其二",
        "id": "f0054cc6-d8a2-4fc1-a6ce-11d0202ac194"
    },
    {
        "author": "陳造",
        "paragraphs": [
            "溪山無處著纖塵，翠壁蒼漪襯月痕。",
            "可惜人間清絕地，葦間漁父與平分。"
        ],
        "title": "題行山園",
        "id": "4a27bc23-d2aa-4d90-9e8b-e254bd22d4cb"
    },
    {
        "author": "陳造",
        "paragraphs": [
            "帆飽舟輕去若梭，平生忠信傲風波。",
            "忽然隠几驚摇兀，知是那吒石畔過。"
        ],
        "title": "江行四首  其一",
        "id": "7a3229b5-8f44-49bc-917d-a13c42a9ce99"
    },
    {
        "author": "陳造",
        "paragraphs": [
            "舟鷁凌乘著羽翰，攤錢三老喜安閑。",
            "江豚白𩷱欺人甚，噴浪跳波帆影間。"
        ],
        "title": "江行四首  其二",
        "id": "6087fa64-09ce-4d5e-b46c-5ca1c9c14f02"
    },
    {
        "author": "陳造",
        "paragraphs": [
            "遠近青山不辦看，翩翾征鴈敢爭先。",
            "船頭起浪風頭孰，不假驂鸞自半仙。"
        ],
        "title": "江行四首  其三",
        "id": "0979a7ad-cc89-41e2-b462-b3504bd78824"
    },
    {
        "author": "陳造",
        "paragraphs": [
            "帆桅飛去劃空明，人倚東風兩翼生。",
            "世事快人如此否，日斜三百不留行。"
        ],
        "title": "江行四首  其四",
        "id": "1fa1150a-e75b-4181-b020-c5111089f631"
    },
    {
        "author": "陳造",
        "paragraphs": [
            "躡盡巉巖氣未蘇，悔來坡下獨長吁。",
            "一觀烟霧南山面，從昔名坡信厚誣。"
        ],
        "title": "到房交代招飲四首  其一",
        "id": "1f7711c8-1893-4ea9-bf80-f1a5ccf70abf"
    },
    {
        "author": "陳造",
        "paragraphs": [
            "簷外浮嵐暖翠堆，道人親眼爲渠開。",
            "餐錢官簿何須計，直爲南山亦合來。"
        ],
        "title": "到房交代招飲四首  其二",
        "id": "2e8491bd-8fc2-4fc1-ac5e-8926360cc722"
    },
    {
        "author": "陳造",
        "paragraphs": [
            "勝日山堂共一樽，未妨窈窕對嶙峋。",
            "髻分翠影眉爭綠，人與南山各可人。"
        ],
        "title": "到房交代招飲四首  其三",
        "id": "aedf2a0c-cb66-4190-9e6b-8d597882ff7c"
    },
    {
        "author": "陳造",
        "paragraphs": [
            "妓圍簷額潤空青，岫幌雲關夜不扃。",
            "吏隠風流輸我輩，可須逋客詫山靈。"
        ],
        "title": "到房交代招飲四首  其四",
        "id": "640d6533-0ca8-4098-a4cc-9db175783c3b"
    },
    {
        "author": "陳造",
        "paragraphs": [
            "山好能令肺病蘇，詩來把玩更驚吁。",
            "蜀人例作殘山看，端喜因詩免受誣。"
        ],
        "title": "再次韻四首  其一",
        "id": "43f842a3-8ee2-4e88-a4b3-83f8704a7d8d"
    },
    {
        "author": "陳造",
        "paragraphs": [
            "語不能工恨作堆，撚髭空對翠屏開。",
            "清吟頼有雕龍手，繡段聯翩詔後來。"
        ],
        "title": "再次韻四首  其二",
        "id": "0a4629f0-70ed-4a8a-b083-310688357ac8"
    },
    {
        "author": "陳造",
        "paragraphs": [
            "犖确悍頑經數驛，醒然初挹碧嶙峋。",
            "眼明驟與真山晤，不比逃虛見似人。"
        ],
        "title": "再次韻四首  其三",
        "id": "b7ee717e-7d38-462d-9b02-ca79074f615a"
    },
    {
        "author": "陳造",
        "paragraphs": [
            "山色陰晴遠更青，誰教睥睨枕巖扃。",
            "詩翁意欲移千步，安得朱符祝巨靈。"
        ],
        "title": "再次韻四首  其四",
        "id": "0135975e-60c9-4589-8d51-ec750ccc3d29"
    },
    {
        "author": "陳造",
        "paragraphs": [
            "筆力潛窺大小蘇，詩傳諸老定嚱吁。",
            "從今訂價連城重，政使羣兒有善誣。"
        ],
        "title": "再次交代韻四首  其一",
        "id": "6a542f2d-6d6b-41e0-b99a-d9456c520edb"
    },
    {
        "author": "陳造",
        "paragraphs": [
            "昔夸石廩祝融堆，劣見人家畫軸開。",
            "坐挹高寒吾願足，此行似爲此山來。"
        ],
        "title": "再次交代韻四首  其二",
        "id": "80da3dae-6617-47f4-8b6f-9d07e434acd8"
    },
    {
        "author": "陳造",
        "paragraphs": [
            "環秀亭中命淥樽，雲烟明滅映嶙峋。",
            "佐州不喜分風月，喜與南山作主人。"
        ],
        "title": "再次交代韻四首  其三",
        "id": "cb0314e6-7fa6-4fa6-aeae-bdc25ab39fd9"
    },
    {
        "author": "陳造",
        "paragraphs": [
            "詩人妙思天同巧，鬼守玄關不及扃。",
            "閑挹山光誦奇語，斷無塵滓溷襟靈。"
        ],
        "title": "再次交代韻四首  其四",
        "id": "0069dd20-19f5-4d05-98c8-1cdeccd1dbed"
    },
    {
        "author": "陳造",
        "paragraphs": [
            "嗣皇仁覆物昭蘇，皋自陳謨鯀自吁。",
            "聞道諸公扶國論，須君左袒訂邦誣。"
        ],
        "title": "再次交代韻四首  其一",
        "id": "6ccbf07a-6969-4f3a-8792-70946a1bc125"
    },
    {
        "author": "陳造",
        "paragraphs": [
            "今朝著我簿書堆，領客樽罍未辦開。",
            "始信南山是知己，露奇呈秀斬關來。"
        ],
        "title": "再次交代韻四首  其二",
        "id": "434cfdb6-457d-4d4f-8a21-398fe60db0e4"
    },
    {
        "author": "陳造",
        "paragraphs": [
            "漫叟當年臼作樽，侑樽青嶂漫嶙峋。",
            "與君屢共山前醉，似覺清歡勝昔人。"
        ],
        "title": "再次交代韻四首  其三",
        "id": "1487cb93-fb84-47bc-a92f-4df0c3d7715e"
    },
    {
        "author": "陳造",
        "paragraphs": [
            "傳聞洞府鎖高青，探著詩成數啟扃。",
            "相見羣仙書玉葉，更應交口嘆精靈。"
        ],
        "title": "再次交代韻四首  其四",
        "id": "92089da1-9690-4501-884d-57e3bd6e22f7"
    },
    {
        "author": "陳造",
        "paragraphs": [
            "君家詩價自姑蘇，系胄蟬聯世唶吁。",
            "欲把阿元輕輩行，古今俗子喜相誣。"
        ],
        "title": "再次韻四首  其一",
        "id": "52828edd-eec9-4b08-83c3-014c1669db37"
    },
    {
        "author": "陳造",
        "paragraphs": [
            "眼底薔薇玉雪堆，過從休待牡丹開。",
            "送春疎酒山應笑，底用奚囊日往來。"
        ],
        "title": "再次韻四首  其二",
        "id": "0d7133b5-7826-41a5-bbe8-d3ae2f4919c4"
    },
    {
        "author": "陳造",
        "paragraphs": [
            "視草行看賜上樽，濁醪付我酹嶙峋。",
            "扶携誰共山前醉，從此無君度外人。"
        ],
        "title": "再次韻四首  其三",
        "id": "b2b575c3-1e96-48d4-984a-26239e28f11c"
    },
    {
        "author": "陳造",
        "paragraphs": [
            "詩愁磨盡鬢邊青，玄鑰無施閉理扃。",
            "牛渚錦官祠廟古，瓣香儻格在天靈。"
        ],
        "title": "再次韻四首  其四",
        "id": "71c3dc13-4a7a-43da-9a4f-4490e32ba3df"
    },
    {
        "author": "陳造",
        "paragraphs": [
            "諸李辭章推李白，向來蜀道賦噫吁。",
            "房陵山險猶如許，石穴巴邛定不誣。"
        ],
        "title": "復次韻四首  其一",
        "id": "154bfd84-bc40-49a5-b003-679d952b8832"
    },
    {
        "author": "陳造",
        "paragraphs": [
            "昔上瞿塘灩預堆，盤渦如井放船開。",
            "山行歡喜今非錯，備見梢濆撆漩來。"
        ],
        "title": "復次韻四首  其二",
        "id": "86d40674-d8fd-46f2-bec4-ba5f767de204"
    },
    {
        "author": "陳造",
        "paragraphs": [
            "十里髻鬟誰綰結，半天蒼翠自嶙峋。",
            "教兒莫憚依山住，闊領裁衣盡土人。"
        ],
        "title": "復次韻四首  其三",
        "id": "8c928e0c-4d9f-4a35-8b56-d301b7ff9061"
    },
    {
        "author": "陳造",
        "paragraphs": [
            "病肺還孤竹葉青，小園春去尚深扃。",
            "春衫紅藥强相比，婢子可憐無性靈。"
        ],
        "title": "復次韻四首  其四",
        "id": "ca5b5138-8d44-4c23-9e6c-6f0bb7008e77"
    },
    {
        "author": "陳造",
        "paragraphs": [
            "自憐薄宦走紅塵，相見山靈厭俗氛。",
            "咫尺峴山無計到，祇應飛雨是移文。"
        ],
        "title": "襄陽二首  其一",
        "id": "87315e92-5225-40fa-a8e2-e3b26ccbcb4f"
    },
    {
        "author": "陳造",
        "paragraphs": [
            "採藥仙人去不還，鹿門山翠鬰孱顔。",
            "霜髯尚困卑官縛，自問胡顔上此山。"
        ],
        "title": "襄陽二首  其二",
        "id": "7dcafb83-d384-47a5-9226-d652c3e3ff01"
    },
    {
        "author": "陳造",
        "paragraphs": [
            "連連麥浪摇空闊，挺挺松幢舞暝寒。",
            "眼底春工餘幾在，更堪風雨苦摧殘。"
        ],
        "title": "春陰二首  其一",
        "id": "3fced5ca-0170-4d3a-a520-63d2fc97182e"
    },
    {
        "author": "陳造",
        "paragraphs": [
            "園林桃杏已無餘，雨挾春寒擅曉晡。",
            "芍藥紅慳猶料理，海棠嬌甚可枝梧。"
        ],
        "title": "春陰二首  其二",
        "id": "d7678014-1bc2-4853-9fff-2627dfdcbf4d"
    },
    {
        "author": "陳造",
        "paragraphs": [
            "蒼黄日日冒黄塵，敢意誠通主雨神。",
            "曉起遽聽沾足報，天心政爾念疲民。"
        ],
        "title": "祈雨而應范簿有詩次韻四首  其一",
        "id": "f6f68083-74a9-4b6a-b0bb-085658fda6e4"
    },
    {
        "author": "陳造",
        "paragraphs": [
            "瓣香親謁睡巖龍，高卧逶迤豈自公。",
            "巖下望龍須一怒，向來作止繫凶豐。"
        ],
        "title": "祈雨而應范簿有詩次韻四首  其二",
        "id": "5c537ac2-6ba7-467f-b545-4e2b47d68255"
    },
    {
        "author": "陳造",
        "paragraphs": [
            "久無音信日邊來，憂國誰憐愴老懷。",
            "想見天顔歡喜甚，鴛鴻入賀滿堯街。"
        ],
        "title": "祈雨而應范簿有詩次韻四首  其三",
        "id": "2a3c14c0-3732-4b83-bc9d-772f21941af5"
    },
    {
        "author": "陳造",
        "paragraphs": [
            "山城粗滿望霓心，老去私憂念自深。",
            "更祝今宵繼疇昔，併煩魯史紀爲霖。"
        ],
        "title": "祈雨而應范簿有詩次韻四首  其四",
        "id": "c365bec3-f474-45a0-a597-9ffbaddfd72c"
    },
    {
        "author": "陳造",
        "paragraphs": [
            "一自陽侯戰雨師，棗畦桑隴但空陂。",
            "此君屹立如尊勇，依舊青青似昔時。"
        ],
        "title": "漢江岸二首  其一",
        "id": "a5889098-3a60-4617-a7ea-b12460078a11"
    },
    {
        "author": "陳造",
        "paragraphs": [
            "沙隨秋漲漫川原，沙外人家盡毀垣。",
            "寄語饑羸莫深恨，西人無數飽魚黿。"
        ],
        "title": "漢江岸二首  其二",
        "id": "893b4f44-b765-4d6c-bd1d-5ebcb1b48e51"
    },
    {
        "author": "陳造",
        "paragraphs": [
            "客到淮鄉話楚鄉，長將天末指襄陽。",
            "如今漂泊君休問，又過襄陽十舍彊。"
        ],
        "title": "題驛舍二首  其一",
        "id": "b69319cf-d158-4b63-811f-7d364ca8e520"
    },
    {
        "author": "陳造",
        "paragraphs": [
            "官曹有底著迂疎，祇合江湖老釣徒。",
            "萍梗可能忘在莒，蓴鱸祇有夢歸吳。"
        ],
        "title": "題驛舍二首  其二",
        "id": "acc38edc-a3f0-4d70-a3d6-687c6d044ae9"
    },
    {
        "author": "陳造",
        "paragraphs": [
            "平𣂏陸海吸潘江，羽扇雍容築受降。",
            "許蔡衡湘全楚地，了知邾鄶不在邦。"
        ],
        "title": "呈程帥五首  其一",
        "id": "d848aa3f-7cab-44f9-a2fb-5a27b448821c"
    },
    {
        "author": "陳造",
        "paragraphs": [
            "景物橫前祇費才，何妨折簡喚鄒枚。",
            "連朝積雨前宵雪，總爲催詩陸續來。"
        ],
        "title": "呈程帥五首  其二",
        "id": "353bdf11-1a6a-4fab-88fd-6270984ea4df"
    },
    {
        "author": "陳造",
        "paragraphs": [
            "不將杯酒破衰顔，轢月凌風取鬢班。",
            "雋永要同無味味，雕搜聊樂不閑閑。"
        ],
        "title": "呈程帥五首  其三",
        "id": "34f33a40-4f22-407e-998c-4a1492053a05"
    },
    {
        "author": "陳造",
        "paragraphs": [
            "客間久欲賦歸歟，歸去何人爲起予。",
            "平日嘔心空子墨，羨公落筆便黄初。"
        ],
        "title": "呈程帥五首  其四",
        "id": "e87599ac-f460-4830-b0c2-833310ddb631"
    },
    {
        "author": "陳造",
        "paragraphs": [
            "一樽規度雪寒朝，小輟鳴弓抗射鵰。",
            "未用軍書送巾幗，故人祭竈有佳招。"
        ],
        "title": "呈程帥五首  其五",
        "id": "79a082db-964f-4d61-b2cf-48469344fd14"
    },
    {
        "author": "陳造",
        "paragraphs": [
            "擾擾飛潛易陸沉，化工刺手斬然新。",
            "飲光一笑知誰繼，試把玄機舉似人。"
        ],
        "title": "程帥寄詩見憶次韻四首  其一",
        "id": "2af611db-6040-4e9e-9802-a1c617285ab6"
    },
    {
        "author": "陳造",
        "paragraphs": [
            "清篇屬我慰平沉，密密玄關領會新。",
            "從此倚門麾捕影，更將形似許詩人。"
        ],
        "title": "程帥寄詩見憶次韻四首  其二",
        "id": "5fcde5be-1435-4556-a1e5-fbeaae62083a"
    },
    {
        "author": "陳造",
        "paragraphs": [
            "車笠何人記舊盟，惟公不作白頭新。",
            "渠儂欲識九華伯，可但詩壇第一人。"
        ],
        "title": "程帥寄詩見憶次韻四首  其三",
        "id": "b25c228c-a229-47bb-873a-38ac57a98fb8"
    },
    {
        "author": "陳造",
        "paragraphs": [
            "子雲屬思舊深沉，脫手清詩語意新。",
            "天上黄陳應首肯，授公此柄淑諸人。"
        ],
        "title": "程帥寄詩見憶次韻四首  其四",
        "id": "9492afe5-7144-4e4c-98c5-52c5998c5b64"
    },
    {
        "author": "陳造",
        "paragraphs": [
            "南徐把酒送行行，話我漂零倍愴情。",
            "屈指六年纔一夢，更消幾夢了浮生。"
        ],
        "title": "六絕句呈趙帥兼簡鄭機宜  其一",
        "id": "31bd59c9-820c-4372-a850-c127f8e9fd7f"
    },
    {
        "author": "陳造",
        "paragraphs": [
            "玉筍班中第一流，冰花影裏釂瓊舟。",
            "來遲輸與花前客，袖手看公筆不休。"
        ],
        "title": "六絕句呈趙帥兼簡鄭機宜  其二",
        "id": "6b6c8dd2-98af-471e-8801-2ce3025313af"
    },
    {
        "author": "陳造",
        "paragraphs": [
            "鴈塔題名盡俊賢，即今十八卧重泉。",
            "合離榮瘁何須較，强健相過是半仙。"
        ],
        "title": "六絕句呈趙帥兼簡鄭機宜  其三",
        "id": "ac90ad15-b655-4c8f-a911-ce313d7d6e2c"
    },
    {
        "author": "陳造",
        "paragraphs": [
            "宦路平時欲陸沉，先生誨語每南金。",
            "長庚配月空回首，古井無波已此心。"
        ],
        "title": "六絕句呈趙帥兼簡鄭機宜  其四",
        "id": "755b1beb-9960-4015-b661-3b13ddec0109"
    },
    {
        "author": "陳造",
        "paragraphs": [
            "蒲鞭閤束久停檛，暮府人閑早放衙。",
            "頻喚羊何把詩筆，即看姚魏用年華。"
        ],
        "title": "六絕句呈趙帥兼簡鄭機宜  其五",
        "id": "267321ae-5e32-4c5b-b3e2-67f39aba66b9"
    },
    {
        "author": "陳造",
        "paragraphs": [
            "長日登臨憶侍郎，芳時譚笑客凝香。",
            "須公多辦瓊花露，容我時開古錦囊。"
        ],
        "title": "六絕句呈趙帥兼簡鄭機宜  其六",
        "id": "e94fe085-0453-4645-87e6-a1505d0ad0f4"
    },
    {
        "author": "陳造",
        "paragraphs": [
            "似聞僊伯厭乘龍，常混紅塵市井中。",
            "覿面未須趄避我，褰衣無計{⻊叉}尋公。"
        ],
        "title": "房陵十首  其一",
        "id": "65a3462a-2b15-4389-ab9f-7f52a26251bd"
    },
    {
        "author": "陳造",
        "paragraphs": [
            "陰晴未敢捲簾看，苦霧濛濛鼻爲酸。",
            "政使病餘剛制酒，一盃要敵澇朝寒。"
        ],
        "title": "房陵十首  其二",
        "id": "648b847a-eda4-4a08-b943-6f5127847639"
    },
    {
        "author": "陳造",
        "paragraphs": [
            "雩壇歌舞雜嗟吁，下酉猶濡上酉枯。",
            "誰謂朝來一拆雨，歡聲已覺沸通衢。"
        ],
        "title": "房陵十首  其三",
        "id": "b72cbd2f-6b1f-498b-a2d3-2de25e125072"
    },
    {
        "author": "陳造",
        "paragraphs": [
            "竹屋高低正復斜，蔚藍影裏著人家。",
            "底消山峽三分瘴，爭課盧仝七椀茶。"
        ],
        "title": "房陵十首  其四",
        "id": "36e5d251-440d-4d03-9fb8-1ff81632f317"
    },
    {
        "author": "陳造",
        "paragraphs": [
            "夏田少雨富來年，多雨何妨穡事秋。",
            "已戒日供皮子麵，更教晚稻飽霜收。"
        ],
        "title": "房陵十首  其五",
        "id": "ca97ea59-e692-4ed5-b2d0-f2969b24ce4f"
    },
    {
        "author": "陳造",
        "paragraphs": [
            "跨牛待得夕陽回，在處諸嫲笑口開。",
            "已借蠟錢輸麥稅，免教緝捕闖門來。"
        ],
        "title": "房陵十首  其六",
        "id": "f1df9c07-f33c-48c0-a86d-1f6e19e0d6cc"
    },
    {
        "author": "陳造",
        "paragraphs": [
            "杯酒清濃肉更肥，咸言趁社極歡嬉。",
            "丁寧向去坐年日，要似如今斂脯時。"
        ],
        "title": "房陵十首  其七",
        "id": "ada2b4f0-eb18-4b89-965b-6e97edd0a258"
    },
    {
        "author": "陳造",
        "paragraphs": [
            "農閑閭里有逢迎，白飲傍邊骨在羹。",
            "老稚不妨頑過日，邊頭難得是升平。"
        ],
        "title": "房陵十首  其八",
        "id": "a561af5e-53f4-4641-9c44-e6143f1840f3"
    },
    {
        "author": "陳造",
        "paragraphs": [
            "刈罷秋禾未敢慵，更須趁逐過殘冬。",
            "城中竹筊今年貴，鹽茗新來免闕供。"
        ],
        "title": "房陵十首  其九",
        "id": "84ea3f58-c930-472e-a20d-5d73a6fef3f2"
    },
    {
        "author": "陳造",
        "paragraphs": [
            "翁媼同圍老瓦盆，倒篘新酒雜清渾。",
            "枧南枧北皆春社，且放烏犍卧晏溫。"
        ],
        "title": "房陵十首  其一○",
        "id": "415b9192-c4a7-48b4-8eba-57f9c0386516"
    },
    {
        "author": "陳造",
        "paragraphs": [
            "掃雪階頭曉未乾，東風作惡鼻仍酸。",
            "西園點檢江梅後，祇有櫻桃不避寒。"
        ],
        "title": "春寒六首  其一",
        "id": "41c7d4f8-90b3-475b-a00e-4ca466747313"
    },
    {
        "author": "陳造",
        "paragraphs": [
            "稍稍春光到眼中，衝寒試與小搘笻。",
            "杏花已尾櫻桃拆，正要深紅間淡紅。"
        ],
        "title": "春寒六首  其二",
        "id": "d9510e32-5dca-4087-8622-3a5aff0f7cfc"
    },
    {
        "author": "陳造",
        "paragraphs": [
            "衰年心緒自低摧，可是青春昧一來。",
            "幾日不教書作祟，爲留病眼向花擡。"
        ],
        "title": "春寒六首  其三",
        "id": "0f1b9eb8-83c4-418a-a420-cde9033af78c"
    },
    {
        "author": "陳造",
        "paragraphs": [
            "去年秫地傷秋潦，春酒澆醨不可親。",
            "紅樹梢頭山鳥語，祇應笑我獨醒人。"
        ],
        "title": "春寒六首  其四",
        "id": "9f2942d8-7b06-47b2-8909-dbd024d5e6d3"
    },
    {
        "author": "陳造",
        "paragraphs": [
            "清明寒食經旬是，笑問風寒更幾餘。",
            "小杏惜香春恰恰，新楊弄影午疎疎。"
        ],
        "title": "春寒六首  其五",
        "id": "3c45c8e3-0749-48b7-a81e-ed0add3e5439"
    },
    {
        "author": "陳造",
        "paragraphs": [
            "平明欲斂雲復厚，薄晚未休風更顛。",
            "老怯春寒不宜出，下帷添火擁書眠。"
        ],
        "title": "春寒六首  其六",
        "id": "77defeda-c483-4e26-b127-fb437946b8e4"
    },
    {
        "author": "陳造",
        "paragraphs": [
            "誰似青君用歲華，遍分春色到幽遐。",
            "房陵遠近山千疊，到處東風到處花。"
        ],
        "title": "同沈守勸農十首  其一",
        "id": "9918f37a-37f8-4d19-b3b2-8d59d5da40ae"
    },
    {
        "author": "陳造",
        "paragraphs": [
            "門橫石瀨漱潺湲，兩兩人家柳映門。",
            "花影灩紅山影碧，客行疑到武陵原。"
        ],
        "title": "同沈守勸農十首  其二",
        "id": "0aece6b6-afcd-484f-b7dd-84805b0e6d9f"
    },
    {
        "author": "陳造",
        "paragraphs": [
            "行遍西阡更北村，檀欒處處綠梢雲。",
            "官身未敢山間宿，可得排門謁此君。"
        ],
        "title": "同沈守勸農十首  其三",
        "id": "7fb0f81b-13cc-4643-9dab-3baa58f0c7bf"
    },
    {
        "author": "陳造",
        "paragraphs": [
            "共扶翁媼看行軒，亦有娉婷立道邊。",
            "侵鬢黛眉唇淺注，鉛璫勻瑩茜裙鮮。"
        ],
        "title": "同沈守勸農十首  其四",
        "id": "4dc4d354-01cc-471c-b313-6bc164833403"
    },
    {
        "author": "陳造",
        "paragraphs": [
            "沉炷茶鐺且翠微，歸軒何惜小逶迤。",
            "晴天璧月今宵好，待得金波泛夜時。"
        ],
        "title": "同沈守勸農十首  其五",
        "id": "6e2a9d86-b041-45cc-9e69-3fe75c0f2009"
    },
    {
        "author": "陳造",
        "paragraphs": [
            "紅旆朱轓得暫陪，端知非爲踏春來。",
            "即今歸馬班如意，定被山花野鳥猜。"
        ],
        "title": "同沈守勸農十首  其六",
        "id": "10b6a870-b713-4f10-bf95-f1ebaf576f33"
    },
    {
        "author": "陳造",
        "paragraphs": [
            "林花斷續碧溪長，好在冰奩照靚粧。",
            "泛膩流膏知遠近，未妨粉水更添香。"
        ],
        "title": "同沈守勸農十首  其七",
        "id": "a90f8ca0-bea7-42c1-9182-9224482f4171"
    },
    {
        "author": "陳造",
        "paragraphs": [
            "病來止酒似淵明，潘岳歸田賦已成。",
            "布穀催耕如見諗，提壺勸醉更多情。"
        ],
        "title": "同沈守勸農十首  其八",
        "id": "0f26f990-e1d1-4849-8463-4f10f00a93e3"
    },
    {
        "author": "陳造",
        "paragraphs": [
            "抖擻平時簿領塵，偷閑來作看花人。",
            "從今日作花間去，已費今年一半春。"
        ],
        "title": "同沈守勸農十首  其九",
        "id": "a006b8d4-fbb0-404b-af9f-57cdcf3da7fc"
    },
    {
        "author": "陳造",
        "paragraphs": [
            "露粉煙香細孰何，荆扉竹徑喜經過。",
            "陽和若作留連計，誰遣飛紅掃更多。"
        ],
        "title": "同沈守勸農十首  其一○",
        "id": "27e407a2-463e-46a2-87bc-c0a638bb4458"
    },
    {
        "author": "陳造",
        "paragraphs": [
            "改遍年來所著書，依然幽夢隔華胥。",
            "寒更何與衰翁事，數到琤摐殺點餘。"
        ],
        "title": "不寐二首  其一",
        "id": "2583f84d-66aa-4637-b309-2760c229cce5"
    },
    {
        "author": "陳造",
        "paragraphs": [
            "追思可樂是丁年，日力孳孳有食眠。",
            "頭觸屏風祇燈後，慈親笑勸掩陳編。"
        ],
        "title": "不寐二首  其二",
        "id": "aa18e143-4664-422d-b83e-604f4f2399f1"
    },
    {
        "author": "陳造",
        "paragraphs": [
            "晴春載酒小徘徊，倏作衝泥冒雨回。",
            "畢竟山靈嫌俗駕，即今還殷阿香雷。"
        ],
        "title": "觀山四首  其一",
        "id": "51076b47-d476-409b-af57-cd29149f5cb2"
    },
    {
        "author": "陳造",
        "paragraphs": [
            "每從迫隘面孱顔，劣比緣牆見髻鬟。",
            "好在此亭同把酒，與君全體看南山。"
        ],
        "title": "觀山四首  其二",
        "id": "4c331bb6-d0a4-4649-8814-f93ae3dac410"
    },
    {
        "author": "陳造",
        "paragraphs": [
            "山如豪俊畧方隅，傲睨驕蹇未受拘。",
            "爲著孤亭凌縹渺，至今端委正衙趨。"
        ],
        "title": "觀山四首  其三",
        "id": "fc2abb50-84b0-45b0-b319-42fa7fcbcb7c"
    },
    {
        "author": "陳造",
        "paragraphs": [
            "道人動作千年調，京兆纔餘五日留。",
            "此去浮圖桑下意，得無追憶費冥搜。"
        ],
        "title": "觀山四首  其四",
        "id": "48c25fc6-68ac-4b38-bafa-f6fbd13916e1"
    },
    {
        "author": "陳造",
        "paragraphs": [
            "驚風清旦捲黄沙，薄暮蜚雲尚砲車。",
            "今夜石城樓上角，不妨重聽小梅花。"
        ],
        "title": "郢州守風二首  其一",
        "id": "7f9da8ad-ec3c-41d0-897b-b68ddc4f23e1"
    },
    {
        "author": "陳造",
        "paragraphs": [
            "甕盎轟豗恣擊撞，珮環時亦奏鏗鏘。",
            "風濤欲靜猶須怒，一付天吳自抑揚。"
        ],
        "title": "郢州守風二首  其二",
        "id": "85987e2f-132e-4f56-b910-f1757b266bea"
    },
    {
        "author": "陳造",
        "paragraphs": [
            "神遊八極此焉歸，紫府天寬石作扉。",
            "倦客重來炷沉燎，轉頭六十七年非。"
        ],
        "title": "過呂仙洞四首  其一",
        "id": "98c84aee-01d2-46bb-9d70-8e488bcf3ab5"
    },
    {
        "author": "陳造",
        "paragraphs": [
            "天人蛻迹便天飛，混迹塵凡世得知。",
            "歲歷七朝踰六百，朝朝冷眼閲行尸。"
        ],
        "title": "過呂仙洞四首  其二",
        "id": "d67c67e3-1ad8-4c97-b6ea-d64de839814e"
    },
    {
        "author": "陳造",
        "paragraphs": [
            "嵌巖中有玉爲壺，不作嵇生守煅爐。",
            "玩世肯嘗東老酒，翻身時過洞庭湖。"
        ],
        "tags": [
            "洞庭湖"
        ],
        "title": "過呂仙洞四首  其三",
        "id": "0acb9637-5611-4576-becc-a922a6e4ee8e"
    },
    {
        "author": "陳造",
        "paragraphs": [
            "塵蹤了鳥病催殘，夢謁真人九轉丹。",
            "已熟浮生枯骨觀，更悲凡質遇天難。"
        ],
        "title": "過呂仙洞四首  其四",
        "id": "b3d4c0dd-5365-4fc1-b889-4df25b503740"
    },
    {
        "author": "陳造",
        "paragraphs": [
            "壯年膚骨已清臞，老去支離轉不如。",
            "二十七年扶病過，半緣躭酒半躭書。"
        ],
        "title": "書事二首  其一",
        "id": "e07e053f-102b-4fb7-9559-481e67b583a1"
    },
    {
        "author": "陳造",
        "paragraphs": [
            "苦吟添滿鏡中絲，課效全輸博塞嬉。",
            "改就新詩哦百過，浪言兒輩不須知。"
        ],
        "title": "書事二首  其二",
        "id": "19bb79f6-5164-41cf-9d85-f8560aa2873c"
    },
    {
        "author": "陳造",
        "paragraphs": [
            "老羨平生睡作魔，矧因多病覆金荷。",
            "起憑曲几頻搔首，如此迢迢良夜何。"
        ],
        "title": "客枕不寐二首  其一",
        "id": "86c7f49c-a8eb-4347-90fe-4b477212b349"
    },
    {
        "author": "陳造",
        "paragraphs": [
            "嗢喔鄰鷄幾番鳴，琤撞江浪欲無聲。",
            "擁衾寧復還家夢，望殺東窗未肯明。"
        ],
        "title": "客枕不寐二首  其二",
        "id": "5482f4a3-5c0a-4f19-a0e8-e63602aa88d4"
    },
    {
        "author": "陳造",
        "paragraphs": [
            "客子徒煩賦憶梅，怯寒未肯臘前開。",
            "定知酒處頻回首，有待江南信使來。"
        ],
        "title": "次韻郭帥梅三首  其一",
        "id": "5ccbdf50-f868-4b16-be26-ac3c268d5f94"
    },
    {
        "author": "陳造",
        "paragraphs": [
            "薄遊他日爲尋梅，爛賞菁村十里開。",
            "冰影玲瓏想仍舊，夢爲莊蝶認香來。"
        ],
        "title": "次韻郭帥梅三首  其二",
        "id": "3151470a-8e46-49ed-9f17-c2c3ef3d73a7"
    },
    {
        "author": "陳造",
        "paragraphs": [
            "後乘從公訪古梅，梢含笑臉未全開。",
            "不妨東閤撩詩興，未分愁聽起夜來。"
        ],
        "title": "次韻郭帥梅三首  其三",
        "id": "6bb7a719-e718-449f-b54c-334b202ca16e"
    },
    {
        "author": "陳造",
        "paragraphs": [
            "一思交好一悲悽，楚嶠吳山夢到迷。",
            "怕說萬山天樣遠，房陵更在萬山西。"
        ],
        "title": "寄張守仲思十首  其一",
        "id": "5d4f8ede-6977-478a-9c32-7887f85fef39"
    },
    {
        "author": "陳造",
        "paragraphs": [
            "詩成跬步遣長鬚，江隔郵筒已自疎。",
            "相望六年無一字，故人何計慰窮塗。"
        ],
        "title": "寄張守仲思十首  其二",
        "id": "66dbd70e-93b9-4002-8b29-d54ba382107e"
    },
    {
        "author": "陳造",
        "paragraphs": [
            "相從軟語說睽離，起我清譚更好詩。",
            "別後憂虞今痛定，未須細誦悼亡辭。"
        ],
        "title": "寄張守仲思十首  其三",
        "id": "1d550aa6-26ed-45ae-90c9-d612518aa2c3"
    },
    {
        "author": "陳造",
        "paragraphs": [
            "知君喜客我携雛，徑喚郎君到坐隅。",
            "二字通家仍莫逆，可憐相對各縗粗。"
        ],
        "title": "寄張守仲思十首  其四",
        "id": "083ac9f5-3a02-4e6f-87f3-ecb0a6dc4453"
    },
    {
        "author": "陳造",
        "paragraphs": [
            "衰年淡食當膏腴，不爲聞韶味有餘。",
            "定自迎門驚骨立，可須蓬語及河魚。"
        ],
        "title": "寄張守仲思十首  其五",
        "id": "118789d5-da86-4b3a-9cba-bb76fd89aa53"
    },
    {
        "author": "陳造",
        "paragraphs": [
            "迂船徑欲一相過，安德橋西之字河。",
            "未苦路長寒切骨，倚君一笑作春和。"
        ],
        "title": "寄張守仲思十首  其六",
        "id": "28b307b8-ca59-4b5e-b344-bfc3bccd18b9"
    },
    {
        "author": "陳造",
        "paragraphs": [
            "珍蔬解佐盤餐飽，妙劑真令病骨輕。",
            "鍾乳茈薑皆楚産，薦芹聊致野人誠。"
        ],
        "title": "寄張守仲思十首  其七",
        "id": "8f42aadc-9860-4d28-ad42-26629dfd5541"
    },
    {
        "author": "陳造",
        "paragraphs": [
            "衰慵潦倒知無用，祿𨔤扁舟昧此來。",
            "滿聽勝譚心已足，浩然欲指弊廬回。"
        ],
        "title": "寄張守仲思十首  其八",
        "id": "d27045d4-c493-40af-b484-7b332cddfc34"
    },
    {
        "author": "陳造",
        "paragraphs": [
            "我方投老嗟多難，君亦頻年悼百罹。",
            "樂事定知神所妬，把盃追話唱酬時。"
        ],
        "title": "寄張守仲思十首  其九",
        "id": "0e8bfbbb-f150-4e96-bf5e-184f04fc24aa"
    },
    {
        "author": "陳造",
        "paragraphs": [
            "詩社同盟欲二年，吮宮含羽飽周旋。",
            "儀真又屬風騷將，定喚閑身續此絃。"
        ],
        "title": "寄張守仲思十首  其一○",
        "id": "c780da1c-0ae3-4ef6-ae29-dc3ab9e3b4a8"
    },
    {
        "author": "陳造",
        "paragraphs": [
            "回車半日贊公房，香積酥陀不一嘗。",
            "可但山行休脚力，免教饑火燎枯腸。"
        ],
        "title": "寄廣教主僧二首  其一",
        "id": "7949f444-436c-42cf-b364-efa362c587b1"
    },
    {
        "author": "陳造",
        "paragraphs": [
            "麥綰銀絲稻薦珠，春窗曾是飯伊蒲。",
            "明朝再蠟登山屐，更肯開單共飽無。"
        ],
        "title": "寄廣教主僧二首  其二",
        "id": "1ef00ce0-6dd1-49a7-8d84-91d00bc9f757"
    },
    {
        "author": "陳造",
        "paragraphs": [
            "絕島平岡捲欲空，兩崖相對屹穹崇。",
            "即今畫手兼詩筆，更與江山角長雄。"
        ],
        "title": "題潮出海門圖二首  其一",
        "id": "a162def9-f2da-41cd-83cf-7cc1e1eb579d"
    },
    {
        "author": "陳造",
        "paragraphs": [
            "卷裏濤波快一披，蒼山踴起雪山馳。",
            "浮天沃日無窮意，到我春窗病酒時。"
        ],
        "title": "題潮出海門圖二首  其二",
        "id": "28006ea3-5901-470d-b7b6-8264347dcc02"
    },
    {
        "author": "陳造",
        "paragraphs": [
            "天吳憑怒鼓濤瀾，不作閑居卷軸看。",
            "夜半負山誰料得，重來坐失兩高寒。"
        ],
        "title": "再題二首  其一",
        "id": "8196e63f-16ae-48bb-acaa-63988fa5df95"
    },
    {
        "author": "陳造",
        "paragraphs": [
            "濤頭蜚過不斯須，祇合朝昏展此圖。",
            "緬想海門纔末勢，終然畎澮視江湖。"
        ],
        "title": "再題二首  其二",
        "id": "519ce91c-9550-4d19-9fb0-72e302c55dec"
    },
    {
        "author": "陳造",
        "paragraphs": [
            "平時野飯與巖棲，忽向皇都作住持。",
            "見說禪和蜂蟻聚，心閑祇似瑞巖時。"
        ],
        "title": "贈浄慈主人五首  其一",
        "id": "b3a51e23-3bdd-43e7-a5eb-2acc2ceefd13"
    },
    {
        "author": "陳造",
        "paragraphs": [
            "炊珠爨桂走門徒，須信高人道不孤。",
            "政使過門盡侯主，也須拳棒做工夫。"
        ],
        "title": "贈浄慈主人五首  其二",
        "id": "068af189-3f24-4dc5-8eaa-82e76283efc1"
    },
    {
        "author": "陳造",
        "paragraphs": [
            "識君方吏虎存邊，已嘆疲羸雪滿顛。",
            "別後漂零怯人問，窮山往返費三年。"
        ],
        "title": "贈浄慈主人五首  其三",
        "id": "bb9e4fa1-1c75-4d0e-888a-4edfc98ffb59"
    },
    {
        "author": "陳造",
        "paragraphs": [
            "寺前寺後花如錦，相見遊人撥不開。",
            "好把春光供一笑，從渠塵襪涴蒼苔。"
        ],
        "title": "贈浄慈主人五首  其四",
        "id": "fdc8b7b8-1b4c-4157-a8ec-1cf1080cecf8"
    },
    {
        "author": "陳造",
        "paragraphs": [
            "師似蜚雲未定居，我方薄宦走江湖。",
            "鼎山他日過從約，借問今猶記得無。"
        ],
        "title": "贈浄慈主人五首  其五",
        "id": "2e7e5680-77e7-4c7a-9a23-95330f1a4a5d"
    },
    {
        "author": "陳造",
        "paragraphs": [
            "荷葉浦邊支港多，兇人出沒土人窩。",
            "故人飯我非留滯，月黑天陰免夜過。"
        ],
        "title": "晝過荷葉浦二首  其一",
        "id": "75778d3a-f887-4a36-a2e2-0a419ccce856"
    },
    {
        "author": "陳造",
        "paragraphs": [
            "一舟失得關生死，中夜何人肆奪攘。",
            "外此湖江多樂土，憶常通夕聽漁榔。"
        ],
        "title": "晝過荷葉浦二首  其二",
        "id": "6004de14-b2d7-4496-ae69-73e07fa67dc9"
    },
    {
        "author": "陳造",
        "paragraphs": [
            "魏紫千葩壓曲欄，問君何似檐頭看。",
            "城西更有芳菲地，舊約重尋莫作難。"
        ],
        "title": "約徐呂二友訪凈慈老二首  其一",
        "id": "460db6b8-526f-4c14-82ef-9cc479d5a1ce"
    },
    {
        "author": "陳造",
        "paragraphs": [
            "人間機巧厭相親，南道吾今有主人。",
            "誰與清遊聯此轡，呂兄孺子最真醇。"
        ],
        "title": "約徐呂二友訪凈慈老二首  其二",
        "id": "7a7b97da-2606-4481-9fd4-261ffeefc30d"
    },
    {
        "author": "陳造",
        "paragraphs": [
            "住山今日得宗師，妙與緇徒示總持。",
            "衣鉢更緣延客盡，衲衣包却鄭當時。"
        ],
        "title": "再次寄肯堂韻五首  其一",
        "id": "e5e1d89c-a9ae-45b8-a3db-f9814e7e848b"
    },
    {
        "author": "陳造",
        "paragraphs": [
            "丈室雲趨彼豈徒，拳拳此意忍容孤。",
            "即今又舉二三語，說似當年邑大夫。"
        ],
        "title": "再次寄肯堂韻五首  其二",
        "id": "d9df857c-444d-45c0-83bf-d21eb6b3d78a"
    },
    {
        "author": "陳造",
        "paragraphs": [
            "共譚詩律更譚禪，人指昌黎接大顛。",
            "屏疊葛藤燒筆硯，息陰休影了殘年。"
        ],
        "title": "再次寄肯堂韻五首  其三",
        "id": "4d42a8f0-c534-4c56-be4d-ec0b48c1a951"
    },
    {
        "author": "陳造",
        "paragraphs": [
            "眼向朱門每嬾擡，今朝笑口爲君開。",
            "別來却喜人爭席，浪遣長鬚掃徑苔。"
        ],
        "title": "再次寄肯堂韻五首  其四",
        "id": "edbb23f2-9114-44e9-bf0c-04dbb4366138"
    },
    {
        "author": "陳造",
        "paragraphs": [
            "好在新居勝舊居，右連靈隠面西湖。",
            "東南勝境誰同領，我亦閑官一事無。"
        ],
        "tags": [
            "西湖"
        ],
        "title": "再次寄肯堂韻五首  其五",
        "id": "48f29f69-0062-4906-b268-43cfedada1ad"
    },
    {
        "author": "陳造",
        "paragraphs": [
            "襪塵去眼恨成堆，賦客當年浪費才。",
            "何似天風吹霧鬢，乘鸞新自月邊回。"
        ],
        "title": "題潘德久侍兒扇",
        "id": "8bf61969-8d03-4dfa-be82-3e79c1a6c3c7"
    },
    {
        "author": "陳造",
        "paragraphs": [
            "前溪天闊淥泱泱，溪上詩翁引興長。",
            "安得南風吹小艇，吟看千蓋擁紅粧。"
        ],
        "title": "題張省幹扇",
        "id": "414fe169-fcdc-4a32-9fc2-7ad47c969c71"
    },
    {
        "author": "陳造",
        "paragraphs": [
            "買鄰千萬許兒賒，老子詩成頼指瑕。",
            "門枕醴泉交讓木，行人不問識君家。"
        ],
        "title": "題臧子儀扇",
        "id": "83f42940-31c4-4949-98e2-0e25a1702c33"
    },
    {
        "author": "陳造",
        "paragraphs": [
            "寶扇重尋明月影，月邊仍有女乘鸞。",
            "主家陰洞細烟霧，姑射仙姿不畏寒。"
        ],
        "title": "題扇集句五首  其一",
        "id": "76728dbf-c6aa-4b10-9456-6f851c26aa9c"
    },
    {
        "author": "陳造",
        "paragraphs": [
            "庭院深深深幾許，美人緜渺在雲堂。",
            "落花遊絲白日靜，錦薦金爐夢正長。"
        ],
        "title": "題扇集句五首  其二",
        "id": "c4b545dd-cd38-49f7-ad82-d5b963f3c8cc"
    },
    {
        "author": "陳造",
        "paragraphs": [
            "竹裏高亭燈燭光，月移花影上西廂。",
            "蔗漿金椀冰盤凍，始信人間五月凉。"
        ],
        "title": "題扇集句五首  其三",
        "id": "18addefb-5a5e-49c4-83ce-d12cb672651b"
    },
    {
        "author": "陳造",
        "paragraphs": [
            "自恨尋春去較遲，古來四事巧相違。",
            "如今說著成離恨，曾爲梅花醉不歸。"
        ],
        "title": "題扇集句五首  其四",
        "id": "1226d82c-dcf8-456b-a311-d2cc07bdb68b"
    },
    {
        "author": "陳造",
        "paragraphs": [
            "綠槐高柳咽新蟬，綾扇喚風閶闔天。",
            "見欲掃床懸麈尾，簟紋如水帳如煙。"
        ],
        "title": "題扇集句五首  其五",
        "id": "c8c7521a-7d4f-461e-a16e-607ca1035423"
    },
    {
        "author": "陳造",
        "paragraphs": [
            "桃葉渡頭魚噞春，莫愁堂上燕依人。",
            "玉觴欲舉心先醉，痛憶當時迹未塵。"
        ],
        "title": "題扇七首  其一",
        "id": "5372dc3a-54e0-4071-a3af-6e1b606ca7e4"
    },
    {
        "author": "陳造",
        "paragraphs": [
            "吳霜有信鏡先知，楚雨無蹤夢自迷。",
            "風榻燒香作僧過，羅襟得句爲誰題。"
        ],
        "title": "題扇七首  其二",
        "id": "fffe929b-47e7-43a1-a606-f6018b7cccc5"
    },
    {
        "author": "陳造",
        "paragraphs": [
            "聞道廣寒修月手，靜看如鑒忽如眉。",
            "即今扇裏乘鸞女，解笑嫦娥不自持。"
        ],
        "title": "題扇七首  其三",
        "id": "f4af8557-3a35-4256-9133-8047bb2d6699"
    },
    {
        "author": "陳造",
        "paragraphs": [
            "東絹須題黄絹辭，老來斲句不能奇。",
            "定知爍石流金日，記我持觴賞雪時。"
        ],
        "title": "題扇七首  其四",
        "id": "550f0857-04b1-4680-8e1b-47b33996f93a"
    },
    {
        "author": "陳造",
        "paragraphs": [
            "裁就霜紈未副揮，濡毫欲下更遲遲。",
            "昔遊尚記蕪湖夜，把酒中秋見月時。"
        ],
        "title": "題扇七首  其五",
        "id": "773ae04d-a100-4452-8eb0-8b1b95c2f0e6"
    },
    {
        "author": "陳造",
        "paragraphs": [
            "峨眉山北雪極目，方丈海中冰作壺。",
            "我自飈輪隨所往，憐渠局息寄洪爐。"
        ],
        "title": "題扇七首  其六",
        "id": "d622204f-848a-4058-b62b-a2d187067cb4"
    },
    {
        "author": "陳造",
        "paragraphs": [
            "廣寒二十五萬戶，跪奉素娥聽指呼。",
            "落屑欲堆懸圃滿，人間但愛玉輪孤。"
        ],
        "title": "題扇七首  其七",
        "id": "81820a4d-7b1a-4521-ab6f-65cf98650ebe"
    },
    {
        "author": "陳造",
        "paragraphs": [
            "夢思遊覽慰衰遲，起耐陰寒不自持。",
            "捉筆把盃吾技癢，可堪袖手過花時。"
        ],
        "title": "再次寄肯堂韻五首  其一",
        "id": "af3ac9f2-e8e7-4a86-9fb8-bc85ff46bb68"
    },
    {
        "author": "陳造",
        "paragraphs": [
            "道人心地古爲徒，野鶴昂藏白月孤。",
            "我亦生來世緣薄，回思昏宦歎非夫。"
        ],
        "title": "再次寄肯堂韻五首  其二",
        "id": "0464e4a9-f34e-4695-895e-6705b3c75b09"
    },
    {
        "author": "陳造",
        "paragraphs": [
            "枝筇過我海雲邊，空谷人聲喜欲顛。",
            "更喜重逢各强健，未須悽惋話彫年。"
        ],
        "title": "再次寄肯堂韻五首  其三",
        "id": "35cfbee3-785d-4788-9a3f-5bfc7d60ee22"
    },
    {
        "author": "陳造",
        "paragraphs": [
            "倦遊祇有囊詩錦，試爲高人一笑開。",
            "當日留題海山寺，旋聞石刻暗莓苔。"
        ],
        "title": "再次寄肯堂韻五首  其四",
        "id": "d2b283f9-3cdb-4741-a825-1aba93c01f13"
    },
    {
        "author": "陳造",
        "paragraphs": [
            "精藍端未下雲居，况復僧中有後湖。",
            "理障禪那俱坐斷，頗嘗遊戲到詩無。"
        ],
        "title": "再次寄肯堂韻五首  其五",
        "id": "ed59f3e7-8b44-4a55-84fc-fe9ffb518a71"
    },
    {
        "author": "陳造",
        "paragraphs": [
            "老去胡宜誓酒巵，興來破戒爲君持。",
            "自今排日花間醉，報答春光已後時。"
        ],
        "tags": [
            "西湖"
        ],
        "title": "同徐呂二子遊西湖復次前韻五首  其一",
        "id": "8d09b5e9-b653-4ea9-90dd-9d8826cff6f1"
    },
    {
        "author": "陳造",
        "paragraphs": [
            "林僊金骨閟丘墟，松自蕭森鶴自孤。",
            "靈魄在天聯傅說，遺書落世仰潜夫。"
        ],
        "tags": [
            "西湖"
        ],
        "title": "同徐呂二子遊西湖復次前韻五首  其二",
        "id": "d7029b37-e6a0-4e15-89d4-4684e8b089ae"
    },
    {
        "author": "陳造",
        "paragraphs": [
            "僊祠佛舍碧山邊，扶路逢人有醉顛。",
            "火急向渠分此樂，徐郎多病我衰年。"
        ],
        "tags": [
            "西湖"
        ],
        "title": "同徐呂二子遊西湖復次前韻五首  其三",
        "id": "057f2479-3dbd-4883-90c5-cbc6b995746d"
    },
    {
        "author": "陳造",
        "paragraphs": [
            "酴醾芍藥借春回，似解商量陸續開。",
            "安得玄霜著花骨，不教容易染蒼苔。"
        ],
        "tags": [
            "西湖"
        ],
        "title": "同徐呂二子遊西湖復次前韻五首  其四",
        "id": "7a5fc244-9933-43d5-a494-2060ef1c1e2c"
    },
    {
        "author": "陳造",
        "paragraphs": [
            "天分天上靈河水，圍作錢塘千頃湖。",
            "未有風亭花月觀，已誇勝境世間無。"
        ],
        "tags": [
            "西湖"
        ],
        "title": "同徐呂二子遊西湖復次前韻五首  其五",
        "id": "8a84c3aa-8c92-4683-ab88-791c9eae1c68"
    },
    {
        "author": "陳造",
        "paragraphs": [
            "佛屋連延跨翠微，看雲手版向曾持。",
            "重遊不是尋春去，冷眼漂花捲絮時。"
        ],
        "title": "次韻答璧侍者五首  其一",
        "id": "dd9ad5e5-d383-4073-b2a4-c52fdd86641a"
    },
    {
        "author": "陳造",
        "paragraphs": [
            "獅子窟中獅子子，孤羣懾怯更清孤。",
            "當場不作春雷吼，底用吟詩壓老夫。"
        ],
        "title": "次韻答璧侍者五首  其二",
        "id": "4758045c-4c8b-4b27-9906-46793c2f9622"
    },
    {
        "author": "陳造",
        "paragraphs": [
            "他日山行不喚船，浪花如雪北風顛。",
            "而今已苦山行熱，却辦鴟夷餉長年。"
        ],
        "title": "次韻答璧侍者五首  其三",
        "id": "d3a90d4e-954a-4d4c-a7dc-5c08d4b4835c"
    },
    {
        "author": "陳造",
        "paragraphs": [
            "爲向詩翁致命回，定應禪老笑顔開。",
            "盤餐要是隨宜飽，畧具油葱市海苔。"
        ],
        "title": "次韻答璧侍者五首  其四",
        "id": "9ef84517-cff6-41ab-8988-03db34df3e84"
    },
    {
        "author": "陳造",
        "paragraphs": [
            "欲買青山貸寓居，時臨絕頂瞰平湖。",
            "已容下榻煩重問，肯念吾貧折券無。"
        ],
        "title": "次韻答璧侍者五首  其五",
        "id": "c895e692-b4d6-47c4-b15d-b9e826313eee"
    },
    {
        "author": "陳造",
        "paragraphs": [
            "山亭縹緲五雲連，瑞靄靈河最近天。",
            "當念江湖吏塵客，舉頭見日獨悽然。"
        ],
        "title": "題趙景安二亭 尺五二首 其一",
        "id": "bb8a567e-29d7-4460-bc21-fb1865585216"
    },
    {
        "author": "陳造",
        "paragraphs": [
            "僊樂慣常醒醉夢，市香不斷襲衣裾。",
            "何須更羨城南杜，丹地黄扉即詔除。"
        ],
        "title": "題趙景安二亭 尺五二首 其二",
        "id": "b2e3ca67-0c8d-4bba-b377-21d6337057da"
    },
    {
        "author": "陳造",
        "paragraphs": [
            "坐看銀山捲壞雲，濤頭蜚過不逡巡。",
            "世間壯觀何人領，付與亭中筆有神。"
        ],
        "title": "題趙景安二亭 雲濤二首 其一",
        "id": "72fafcca-b4e4-4136-8a62-fc3c80aecec2"
    },
    {
        "author": "陳造",
        "paragraphs": [
            "闛沓每疑坤軸動，撞唐更恐日車翻。",
            "憑欄待得波聲寂，擘絮依然掛海門。"
        ],
        "title": "題趙景安二亭 雲濤二首 其二",
        "id": "016bb56e-6dc7-40ad-af59-dfe698de12a7"
    },
    {
        "author": "陳造",
        "paragraphs": [
            "朅來取友得三賢，安石仁風樂廣天。",
            "七字不應呈此拙，詩腸老去已枵然。"
        ],
        "title": "景安和章來再次韻謝設醴四首  其一",
        "id": "ca02b208-7cfe-4332-b11c-f77cc4562581"
    },
    {
        "author": "陳造",
        "paragraphs": [
            "道裝人映醉中姝，十二分行儼翠裾。",
            "遥想翻階麗清禁，似今羣豔簉庭除。"
        ],
        "title": "景安和章來再次韻謝設醴四首  其二",
        "id": "96899394-552a-4ce8-a8b2-a484f78d117a"
    },
    {
        "author": "陳造",
        "paragraphs": [
            "玉盤盂側玉爲人，插羽瑶觴不計巡。",
            "想送客歸回醉盼，司花來夢鬭精神。"
        ],
        "title": "景安和章來再次韻謝設醴四首  其三",
        "id": "061716d7-87e3-417e-9a3c-0684ba0c3c82"
    },
    {
        "author": "陳造",
        "paragraphs": [
            "拜賜清詩醒醉昏，恍如帝所聽新翻。",
            "君才炙輠無窮盡，未敢先關月下門。"
        ],
        "title": "景安和章來再次韻謝設醴四首  其四",
        "id": "dc6eb7e4-938e-47e0-b43f-62bce39eb27f"
    },
    {
        "author": "陳造",
        "paragraphs": [
            "皺縠香羅裹瓠壺，此君高韻豈其徒。",
            "蕭然相對心莫逆，敢謂徐郎山澤臞。"
        ],
        "title": "徐南卿友竹軒二首  其一",
        "id": "06b33635-ddb5-4bf7-bddc-217c017de841"
    },
    {
        "author": "陳造",
        "paragraphs": [
            "嘯風含月近窗扉，金鎖瓏璁鳳尾齊。",
            "况復頼君相引重，一時同作辟塵犀。"
        ],
        "title": "徐南卿友竹軒二首  其二",
        "id": "d2052418-c0c3-41b8-9226-d4f0bd4a4e32"
    },
    {
        "author": "陳造",
        "paragraphs": [
            "隥圍山擁碧崚嶒，二載房陵冷似冰。",
            "今日皇皇空載質，令人翻憶在房陵。"
        ],
        "title": "即事二首  其一",
        "id": "f65b4e1a-5414-4072-ba05-7ff7b445609d"
    },
    {
        "author": "陳造",
        "paragraphs": [
            "形容骯髒水雲宜，心意闌殘欲語誰。",
            "不作貴人炎冷面，北山逋客最相知。"
        ],
        "title": "即事二首  其二",
        "id": "d08b336b-c314-40f9-82bc-b1e1576ed637"
    },
    {
        "author": "陳造",
        "paragraphs": [
            "迂儒法士就鷄連，猶復拘拘詫甕天。",
            "度外有人能好客，一樽容我賦超然。"
        ],
        "title": "再次韻趙景安四首  其一",
        "id": "01691a81-9424-428f-89db-594596579841"
    },
    {
        "author": "陳造",
        "paragraphs": [
            "艷粉奇葩照座隅，更闌醉墨點襟裾。",
            "詩成平處猶元白，無限羈愁頼破除。"
        ],
        "title": "再次韻趙景安四首  其二",
        "id": "6cd96ffd-c35f-40f7-929c-0672e4f2b4a8"
    },
    {
        "author": "陳造",
        "paragraphs": [
            "平時一飽每從人，自庇官曹等徼巡。",
            "且可放狂中酒聖，冷看得意詫錢神。"
        ],
        "title": "再次韻趙景安四首  其三",
        "id": "88715cf6-56b1-4693-ace3-0728495828ab"
    },
    {
        "author": "陳造",
        "paragraphs": [
            "酒濃勝得晚天寒，雲氣侵帷水墨翻。",
            "蘭蕙香前還判醉，不須投轄鎖重門。"
        ],
        "title": "再次韻趙景安四首  其四",
        "id": "9820f9e8-036f-45a4-b6e9-ee3effe5bd12"
    },
    {
        "author": "陳造",
        "paragraphs": [
            "公朝已後茹茅連，幕府偷閑亦所天。",
            "寵辱肯爲差別觀，道人隨寓祇怡然。"
        ],
        "title": "再次韻四首  其一",
        "id": "9a23776f-1f5a-4b87-85c8-ff82538e2b4b"
    },
    {
        "author": "陳造",
        "paragraphs": [
            "作吏丁年熟李書，調官晚境曳鄒裾。",
            "平時外慕生災怪，嘉遁爻中有祓除。"
        ],
        "title": "再次韻四首  其二",
        "id": "b19e4594-4bfb-4fe5-91ec-9d336f8508d7"
    },
    {
        "author": "陳造",
        "paragraphs": [
            "到眼浪岐官冷熱，遇人傳得酒逡巡。",
            "曼容東老俱通夢，不勸趨榮勸養神。"
        ],
        "title": "再次韻四首  其三",
        "id": "893367fa-a839-4439-9511-f30b6dc22eff"
    },
    {
        "author": "陳造",
        "paragraphs": [
            "頗有傳詩問子山，或將贊易譽虞翻。",
            "先生不乏醺酣笑，問字能無款席門。"
        ],
        "title": "再次韻四首  其四",
        "id": "32e5ed0f-e4e9-4584-b47b-b8af1e323b03"
    },
    {
        "author": "陳造",
        "paragraphs": [
            "雨脚波頭遠接連，衣寒礎潤犯梅天。",
            "誰憐旅食緇塵客，日問珠炊與桂然。"
        ],
        "title": "苦雨次前韻四首  其一",
        "id": "facdecc5-7fad-45a7-a99d-42bfbb7f371d"
    },
    {
        "author": "陳造",
        "paragraphs": [
            "墨雲篩雨密還疎，欲出塗泥恐濺裾。",
            "惡况橫陳費料理，枯棋濁酒有驅除。"
        ],
        "title": "苦雨次前韻四首  其二",
        "id": "53c5d27e-b561-4929-bac5-d2898ca54f4b"
    },
    {
        "author": "陳造",
        "paragraphs": [
            "安排看駕趁遊人，禁籞猶遲漢帝巡。",
            "留取晚香天一笑，倩誰寄語主林神。"
        ],
        "title": "苦雨次前韻四首  其三",
        "id": "a8260381-b90f-493e-8e79-dae319ca688d"
    },
    {
        "author": "陳造",
        "paragraphs": [
            "騷窣松筠聽夜喧，淙潺盆盎駭朝翻。",
            "衰翁危坐追交態，舊雨軒車尚到門。"
        ],
        "title": "苦雨次前韻四首  其四",
        "id": "3f874c57-7654-4372-8123-4749b46a1f16"
    },
    {
        "author": "陳造",
        "paragraphs": [
            "前時小舫冒氛昏，重到輕橈破麴塵。",
            "湖面風烟飽姿態，一番到眼一番新。"
        ],
        "tags": [
            "西湖"
        ],
        "title": "四月望再遊西湖十首  其一",
        "id": "0a169e0a-f0c3-49b2-b3b2-ff923428b7e5"
    },
    {
        "author": "陳造",
        "paragraphs": [
            "傑屋修垣著畫圖，連連勝士逸人居。",
            "乘閑我亦無羈束，竹杖芒鞋信所如。"
        ],
        "tags": [
            "西湖"
        ],
        "title": "四月望再遊西湖十首  其二",
        "id": "5373afc9-4248-44c5-b916-e1b1aa80242f"
    },
    {
        "author": "陳造",
        "paragraphs": [
            "疇昔相期襆被來，飯餘歸意類擠排。",
            "蘋風蘿月孤清夜，僅見山間結夏齋。"
        ],
        "tags": [
            "西湖"
        ],
        "title": "四月望再遊西湖十首  其三",
        "id": "2d701d6b-8d6b-41cc-a76e-e9edc5ccdcbb"
    },
    {
        "author": "陳造",
        "paragraphs": [
            "杖挑初日闖雲關，忽報充師早下山。",
            "煮茗譚詩有賢子，免教題鳳悵空還。"
        ],
        "tags": [
            "西湖"
        ],
        "title": "四月望再遊西湖十首  其四",
        "id": "33d03d64-fb1e-45c2-8e61-5c4dcb32451d"
    },
    {
        "author": "陳造",
        "paragraphs": [
            "十字街頭托鉢盂，鴈鵝食口待朝脯。",
            "我來欲序睽違意，要問揚州米價無。"
        ],
        "tags": [
            "西湖"
        ],
        "title": "四月望再遊西湖十首  其五",
        "id": "570f8ebd-d929-42f5-935a-e082ce1cf855"
    },
    {
        "author": "陳造",
        "paragraphs": [
            "定結諸山粥飯緣，每歸留得杖頭錢。",
            "穿雲更欲携君去，布水多煩爲我先。"
        ],
        "tags": [
            "西湖"
        ],
        "title": "四月望再遊西湖十首  其六",
        "id": "69254cf7-d842-4540-99c7-856a027fcab1"
    },
    {
        "author": "陳造",
        "paragraphs": [
            "堆青泛碧放船篷，萬里風前鶴髮翁。",
            "絕境滿前官不禁，此身未省嘆塗窮。"
        ],
        "tags": [
            "西湖"
        ],
        "title": "四月望再遊西湖十首  其七",
        "id": "d0ae780b-6fe1-492b-859b-3013180f1b5e"
    },
    {
        "author": "陳造",
        "paragraphs": [
            "春光陸續委東流，看到湖邊安石榴。",
            "更與蘇堤鷗鷺約，辦舟來賞牡丹秋。"
        ],
        "tags": [
            "西湖"
        ],
        "title": "四月望再遊西湖十首  其八",
        "id": "519fe0cb-7a42-470c-b93b-ff5ffdf45c8f"
    },
    {
        "author": "陳造",
        "paragraphs": [
            "歌呼浩渺翠霏間，祇苦詩才老坐慳。",
            "安得觀音母陁手，爲人千紙寫湖山。"
        ],
        "tags": [
            "西湖"
        ],
        "title": "四月望再遊西湖十首  其九",
        "id": "1b4d7a3c-baf7-4e50-83f7-b5c1fdc6ecc0"
    },
    {
        "author": "陳造",
        "paragraphs": [
            "橫逵縱徑平如水，無復衝泥防險人。",
            "儻使人心盡包叟，世間何向不通津。"
        ],
        "tags": [
            "西湖"
        ],
        "title": "四月望再遊西湖十首  其一○",
        "id": "d83b002d-26ca-4cf5-ae09-679540878603"
    },
    {
        "author": "陳造",
        "paragraphs": [
            "小嘗紺菂掉吟頭，甓社湖陰風露秋。",
            "仙實休誇華峰頂，吮霜嚥蜜亦其流。"
        ],
        "title": "次韻楊宰食野蓮",
        "id": "75c79f12-df62-45fa-abce-ade3a7233399"
    },
    {
        "author": "陳造",
        "paragraphs": [
            "歸來聞道頗休閑，蝗事今隨暑氣殘。",
            "我欲一樽供軟脚，還能衝雨過蘇端。"
        ],
        "title": "次韻楊宰捕蝗宿兌巖四首  其一",
        "id": "1b7c24c0-d6e1-49dd-9806-f9282606d999"
    },
    {
        "author": "陳造",
        "paragraphs": [
            "旱蝗蔽土翳雲空，遥想驅馳逐轉蓬。",
            "端坐頼君酬一飽，老顔可諱發慙紅。"
        ],
        "title": "次韻楊宰捕蝗宿兌巖四首  其二",
        "id": "ae2b2da1-ef99-479c-ac34-c8b4d9943e30"
    },
    {
        "author": "陳造",
        "paragraphs": [
            "去爲民勞走險艱，停驂幾問具茨山。",
            "祇今欲致賢勞謝，詩債徒能準數還。"
        ],
        "title": "次韻楊宰捕蝗宿兌巖四首  其三",
        "id": "78818156-d0b7-408a-9ca6-a4d8090316c1"
    },
    {
        "author": "陳造",
        "paragraphs": [
            "龍公私我雨霶浪，釀酒須防有乞漿。",
            "慙愧四鄰千萬室，畧無笑語及時晹。"
        ],
        "title": "次韻楊宰捕蝗宿兌巖四首  其四",
        "id": "4fede250-7672-4d8f-9c13-5c03323d23af"
    },
    {
        "author": "陳造",
        "paragraphs": [
            "高花笑屬賦花人，花自鮮明筆有神。",
            "可惜人間兩清絕，不教媚嫵對閑身。"
        ],
        "title": "次韻楊宰凌霄花",
        "id": "4f0641b3-ee56-489c-816f-b114c4e91218"
    },
    {
        "author": "陳造",
        "paragraphs": [
            "雪英閑澹炯雙明，水斛泓渟碧一罌。",
            "小憩山村無與語，熏爐茶鼎鬭僧清。"
        ],
        "title": "再次韻楊宰七首  其一",
        "id": "23f9b876-7c30-43c4-b238-dfffca4167d0"
    },
    {
        "author": "陳造",
        "paragraphs": [
            "頗思菱角問鷄頭，且放蓮房擅早秋。",
            "蠲渴滌煩須底物，未應接綆汲溪流。"
        ],
        "title": "再次韻楊宰七首  其二",
        "id": "1e9d6fa3-9a5c-4117-8ccd-7c337db68630"
    },
    {
        "author": "陳造",
        "paragraphs": [
            "能書徒自想高閑，煨芋何從得嬾殘。",
            "蕭寺隨緣茶餠供，勝譚誰爲解憂端。"
        ],
        "title": "再次韻楊宰七首  其三",
        "id": "cc61d84d-bbd5-4027-9573-55d8b90136d8"
    },
    {
        "author": "陳造",
        "paragraphs": [
            "棗飣菘葅不闕供，露蓮何啻剝千蓬。",
            "迎秋更有蒼虬卵，邀勒斜陽未肯紅。"
        ],
        "title": "再次韻楊宰七首  其四",
        "id": "a45758f8-fe9e-4b0c-b7ab-0171139b0cb7"
    },
    {
        "author": "陳造",
        "paragraphs": [
            "微吟長嘯强躋攀，愁斛多於庾子山。",
            "我亦豐凶關夢寐，秋成消息待君還。"
        ],
        "title": "再次韻楊宰七首  其五",
        "id": "111b4ccc-a753-4c59-9ceb-19f0de69b614"
    },
    {
        "author": "陳造",
        "paragraphs": [
            "驟聞行旅嘆賫糧，無復居人肯饋漿。",
            "十襲君詩要娛老，却愁痛定說常暘。"
        ],
        "title": "再次韻楊宰七首  其六",
        "id": "52307d7c-1f42-47d7-bd84-67c3d50e4ecc"
    },
    {
        "author": "陳造",
        "paragraphs": [
            "附麗高陰暑裏春，衰榮不預主林神。",
            "胡床想踞僧垣夜，却愛香隨露滴身。"
        ],
        "title": "再次韻楊宰七首  其七",
        "id": "6bb27810-6ea4-4423-be66-339e451f69fa"
    },
    {
        "author": "陳造",
        "paragraphs": [
            "表表兩卿吾莫逆，青芻白飯玉爲醅。",
            "因循桑下成三宿，解后花時更一來。"
        ],
        "title": "題傅商卿家壁二首  其一",
        "id": "87d367a8-6f05-4c68-81d6-9c28c5e9a040"
    },
    {
        "author": "陳造",
        "paragraphs": [
            "酒處清譚燭下棋，歸期初未厭遲遲。",
            "若爲徑作翩然去，明日陰晴可得知。"
        ],
        "title": "題傅商卿家壁二首  其二",
        "id": "89944a62-dfbe-4f18-83eb-bcf288575992"
    },
    {
        "author": "陳造",
        "paragraphs": [
            "小軒肯許置琴書，客邸僧垣總不如。",
            "豈但郎君可棋酒，舊便江水煮江魚。"
        ],
        "title": "題彭尉軒壁三首  其一",
        "id": "a60ad844-dde5-497e-8a26-5f2af2d24f52"
    },
    {
        "author": "陳造",
        "paragraphs": [
            "甓社家居水四環，房陵官舍祇重山。",
            "客中一旦兼雙美，山影江光衽席間。"
        ],
        "title": "題彭尉軒壁三首  其二",
        "id": "efcab7ca-cd3c-4c3c-9c53-6cc3e2fd99fb"
    },
    {
        "author": "陳造",
        "paragraphs": [
            "軒成首作梅仙客，再到園池更可觀。",
            "日有脊令栖小樹，時看鸂鶒下前灘。"
        ],
        "title": "題彭尉軒壁三首  其三",
        "id": "7d70cad4-a90b-4bee-b699-24a4d0bfe266"
    },
    {
        "author": "陳造",
        "paragraphs": [
            "盛吉低眉亦問囚，不疑斷獄但春秋。",
            "定知小試皮鞭罷，却喚樵青薦茗甌。"
        ],
        "title": "題吳子隆兼隠二首  其一",
        "id": "f492f5c1-6c6d-44d3-a45d-356e1003cb39"
    },
    {
        "author": "陳造",
        "paragraphs": [
            "元亮官居亦松菊，次山生事有笭箵。",
            "酒如欵乃聲中醉，目向平反笑處長。"
        ],
        "title": "題吳子隆兼隠二首  其二",
        "id": "4c00dd42-27b0-4610-a22d-ff929d351b10"
    },
    {
        "author": "陳造",
        "paragraphs": [
            "斤除介甲更加鞭，雋永豐腴舊所便。",
            "蟶弟蛤兄從倚市，車公酒處信光前。"
        ],
        "title": "次韻張守仲思食車螯",
        "id": "656a7aea-62af-4a4d-9176-8ce2c4496fd7"
    },
    {
        "author": "陳造",
        "paragraphs": [
            "頫江山水簷楹外，壯觀風烟畫軸中。",
            "詩客去留俱不惡，緩摇吟轡倚天風。"
        ],
        "title": "寄趙宰三首  其一",
        "id": "c5c69303-43e1-4e24-b25f-bceb769c56bb"
    },
    {
        "author": "陳造",
        "paragraphs": [
            "猛士語難熊虎樣，畫樓山立水雲間。",
            "雄豪等作詩家助，酒處吟牋莫放閑。"
        ],
        "title": "寄趙宰三首  其二",
        "id": "efa63cf2-3514-4f5f-8271-3f7bcb882ce9"
    },
    {
        "author": "陳造",
        "paragraphs": [
            "北山何意阻清遊，似爲江山挽得留。",
            "客未言歸君好事，此盟端肯再尋不。"
        ],
        "title": "寄趙宰三首  其三",
        "id": "b630c193-5fe1-445d-bb99-da3126b94e64"
    },
    {
        "author": "陳造",
        "paragraphs": [
            "同簉儒宮把一觴，鹿鳴伐木奏深堂。",
            "要防技癢論文地，莫憶前宵放酒狂。"
        ],
        "title": "學宮諸生飲邀予與子野同之三首  其一",
        "id": "cecac8f3-f7f2-4888-9048-c44b64b192c4"
    },
    {
        "author": "陳造",
        "paragraphs": [
            "少日峨冠英俊場，課餘觴詠共徜徉。",
            "孰知薄宦江湖去，頻夢爐亭餠飥香。"
        ],
        "title": "學宮諸生飲邀予與子野同之三首  其二",
        "id": "895c8df9-5c5f-415e-81f7-042a5b63d622"
    },
    {
        "author": "陳造",
        "paragraphs": [
            "忍饑不嗅嗟來食，强項從教俗子嗔。",
            "乘閑甘作不速客，好事無非我輩人。"
        ],
        "title": "學宮諸生飲邀予與子野同之三首  其三",
        "id": "947ff66f-7719-4ad4-821d-b510580c308c"
    },
    {
        "author": "陳造",
        "paragraphs": [
            "泛香樽俎飛雲上，著色江山泚筆前。",
            "乾鵲鳴鳩共晴晝，長紅短綠各華年。"
        ],
        "title": "登頫江三絕趙宰增爲四復次韻答之 追和 其一",
        "id": "932d9b3e-e874-49bf-a27f-7dc7c77654e5"
    },
    {
        "author": "陳造",
        "paragraphs": [
            "流光何忍太匆匆，一段清歡欻夢中。",
            "頼是緘藏玉雪句，老人他日苦頭風。"
        ],
        "title": "登頫江三絕趙宰增爲四復次韻答之 追和 其二",
        "id": "dc8b9a67-737a-4fbe-96a9-2c965580082e"
    },
    {
        "author": "陳造",
        "paragraphs": [
            "兩豪揮筆對江山，怪底風蜚齒頰間。",
            "雕虎未馴金索緊，長鯨已鱠釣竿閑。"
        ],
        "title": "登頫江三絕趙宰增爲四復次韻答之 追和 其三",
        "id": "16a96287-1469-4e67-96a1-48cb535322e7"
    },
    {
        "author": "陳造",
        "paragraphs": [
            "兩夜北風吹石裂，雪神驕蹇更淹留。",
            "羈人坐嘆肌生粟，媚白妖紅耐此不。"
        ],
        "title": "登頫江三絕趙宰增爲四復次韻答之 追和 其四",
        "id": "2b3fefcb-93e8-4bf0-b3e2-2a7e09c4a568"
    },
    {
        "author": "陳造",
        "paragraphs": [
            "東園北寺非無約，瘦骨禁寒未敢前。",
            "寄語驚風并急雪，多情多感况中年。"
        ],
        "title": "登頫江三絕趙宰增爲四復次韻答之 追和 其五",
        "id": "7bcd49b4-ef30-4230-b760-a5c10ecb0fd1"
    },
    {
        "author": "陳造",
        "paragraphs": [
            "平時鏡裏笑頭顱，道我爲官已近諛。",
            "但遣餘年猶甲子，不妨絳老尚泥塗。"
        ],
        "title": "贈相士潘翁二首  其一",
        "id": "16dcd50e-089d-46a6-9a3d-9ad90b53afcd"
    },
    {
        "author": "陳造",
        "paragraphs": [
            "凉凉寂寂不關天，自詭詩窮五十年。",
            "君比老夫癡又甚，更教斲句當行纏。"
        ],
        "title": "贈相士潘翁二首  其二",
        "id": "b29f5fa6-8c27-4ab3-8e6f-16f5bacf7ec8"
    },
    {
        "author": "陳造",
        "paragraphs": [
            "不待車輪四角生，欲行還駐爲交情。",
            "又成一笑淥樽晚，詩卷竹風相與清。"
        ],
        "title": "題乾明寺壁",
        "id": "030e74dd-5e84-4429-9e9e-12ecf2e10785"
    },
    {
        "author": "陳造",
        "paragraphs": [
            "客裏春光似許忙，還家餘幾酒邊狂。",
            "酴醾芍藥芳期在，不問蕪菁滿意黄。"
        ],
        "title": "題柏氏壁二首  其一",
        "id": "443eccf8-c613-46e7-a7be-2002d20cf907"
    },
    {
        "author": "陳造",
        "paragraphs": [
            "夢覺號呼攧鷂風，忽驚膚粟似深冬。",
            "凄凉斂白收紅後，頼有春醪琥珀濃。"
        ],
        "title": "題柏氏壁二首  其二",
        "id": "5948658a-588d-450c-9d86-8be8e9109de3"
    },
    {
        "author": "陳造",
        "paragraphs": [
            "紅塵半世僅緋衫，白首官曹兩換銜。",
            "羞見淮鄉隠君子，紫芝黄獨老嵌巖。"
        ],
        "title": "次梁教授見貽韻五首  其一",
        "id": "1628f499-84a9-437c-9e52-9fbe0aa97892"
    },
    {
        "author": "陳造",
        "paragraphs": [
            "沐猴豈合纏章服，野馬如今脫轡銜。",
            "屈指悔來坡下路，瘦筇隨客上巉巖。"
        ],
        "title": "次梁教授見貽韻五首  其二",
        "id": "196c575d-7408-491f-a1d4-0c51c270db6e"
    },
    {
        "author": "陳造",
        "paragraphs": [
            "誰向仙曹接勝譚，金泥天篆署冰銜。",
            "如聞不惜蜚霞佩，乞與耕莘與築巖。"
        ],
        "title": "次梁教授見貽韻五首  其三",
        "id": "6472799b-4a6b-4a50-95d7-d9497b081357"
    },
    {
        "author": "陳造",
        "paragraphs": [
            "藏室仙經玉作函，一編當復翠鸞銜。",
            "即今尚喜觀書眼，月射清池電耀巖。"
        ],
        "title": "次梁教授見貽韻五首  其四",
        "id": "01cb4477-c1fc-48d3-aa87-25140589820d"
    },
    {
        "author": "陳造",
        "paragraphs": [
            "敝帚千篇漫手緘，分無三字入官銜。",
            "消磨不盡干雲氣，時作長虹貫夜巖。"
        ],
        "title": "次梁教授見貽韻五首  其五",
        "id": "69f1a556-3076-49b9-b1ed-09cad7f7ed8a"
    },
    {
        "author": "陳造",
        "paragraphs": [
            "旱風蟲孽久挻災，好雨如今陸續來。",
            "誰道天人不相與，青章解挽帝心回。"
        ],
        "title": "喜雨口號呈陳守伯固十二首  其一",
        "id": "e82ee36b-da7a-44da-9e0b-e1ae974ac1c7"
    },
    {
        "author": "陳造",
        "paragraphs": [
            "共說邦君禱雨時，衋如疾痛切膚肌。",
            "公心一片秋空月，可但圓通大士知。"
        ],
        "title": "喜雨口號呈陳守伯固十二首  其二",
        "id": "ad9922e9-f28e-4d3c-ae88-d334ab94566c"
    },
    {
        "author": "陳造",
        "paragraphs": [
            "未明出作夜深歸，敢怨今年雨後時。",
            "豈獨旱杷全好在，晚秧不死尚堪移。"
        ],
        "title": "喜雨口號呈陳守伯固十二首  其三",
        "id": "f5469520-cc25-4649-9db8-4b56ef060e2a"
    },
    {
        "author": "陳造",
        "paragraphs": [
            "醮壇初上水沉煙，甓社龍公敢晏眠。",
            "爲建清泠三萬斛，坐令翠密舞中田。"
        ],
        "title": "喜雨口號呈陳守伯固十二首  其四",
        "id": "13be9850-edea-4a6e-a9a1-4d1c7fded243"
    },
    {
        "author": "陳造",
        "paragraphs": [
            "貨絕交通腹殷雷，人家一雨便春臺。",
            "即看商販接踵集，已有米船銜尾來。"
        ],
        "title": "喜雨口號呈陳守伯固十二首  其五",
        "id": "ed4aa5dd-2fff-459f-b4b7-84647304bd16"
    },
    {
        "author": "陳造",
        "paragraphs": [
            "錢輕幣重病吾農，未有奇方起困窮。",
            "粗遣年豐官糴粟，少令錢幣各通融。"
        ],
        "title": "喜雨口號呈陳守伯固十二首  其六",
        "id": "b9b65c67-e542-4d9a-9181-d9cae9184cfc"
    },
    {
        "author": "陳造",
        "paragraphs": [
            "使君手有垂雲帚，虐魃妖螟掃不餘。",
            "十頃飛蝗戴蛆死，已濡銀筆爲君書。"
        ],
        "title": "喜雨口號呈陳守伯固十二首  其七",
        "id": "8a7b6db9-d3c8-46b8-b3f7-aecdec98008b"
    },
    {
        "author": "陳造",
        "paragraphs": [
            "癘疾流時囊探丸，羸癃十九得安全。",
            "再煩起死回生手，挽作山城大有年。"
        ],
        "title": "喜雨口號呈陳守伯固十二首  其八",
        "id": "46c580ed-0d31-4a58-aac5-7037e9237d96"
    },
    {
        "author": "陳造",
        "paragraphs": [
            "邦人苦旱日呻呼，公比邦人更瘠臞。",
            "賀雨歸來人競問，邦君今日解顔無。"
        ],
        "title": "喜雨口號呈陳守伯固十二首  其九",
        "id": "4cec376b-8b95-4a7f-aa7c-3b331ffb7094"
    },
    {
        "author": "陳造",
        "paragraphs": [
            "得句聊將頌作霖，開樽亦復陋孤斟。",
            "南亭舊約何時踐，志喜從公更一吟。"
        ],
        "title": "喜雨口號呈陳守伯固十二首  其一○",
        "id": "dde8d0dc-8b01-483a-a711-ae6ee2a63c7d"
    },
    {
        "author": "陳造",
        "paragraphs": [
            "歲收粗足蟄饑雷，不頼門生送酒杯。",
            "坐遣將軍捫腹笑，端知此惠有從來。"
        ],
        "title": "喜雨口號呈陳守伯固十二首  其一一",
        "id": "7aa97a34-63ee-4ce4-a27b-fae31765e9cb"
    },
    {
        "author": "陳造",
        "paragraphs": [
            "雨後郊原小杖藜，行人相語各伸眉。",
            "即今極目如雲稼，曾是蝗蟲蓋地皮。"
        ],
        "title": "喜雨口號呈陳守伯固十二首  其一二",
        "id": "bd9225d1-577a-4916-b5e1-486d0adfa070"
    },
    {
        "author": "陳造",
        "paragraphs": [
            "與世端如上瀨船，還家稍辦買山錢。",
            "松風吹斷蓬瀛夢，詩酒淋漓送暮年。"
        ],
        "title": "漫與",
        "id": "892d4479-f326-4f2a-bdc6-686aec5a8dff"
    },
    {
        "author": "陳造",
        "paragraphs": [
            "夜光一百八十七，有底六丁忘下收。",
            "密勿端知紫皇側，鎮欀猶計子孫謀。"
        ],
        "title": "跋簡齋二帖",
        "id": "9056329d-24bb-434d-b091-3e11e6ae2ed8"
    },
    {
        "author": "陳造",
        "paragraphs": [
            "多譽庸非蠲忿草，一謙良是辟兵符。",
            "先生謦欬忘鷄口，俗子過逢動虎鬚。"
        ],
        "title": "無題",
        "id": "7661803e-633a-4d6a-9b66-188597ae9fd6"
    },
    {
        "author": "陳造",
        "paragraphs": [
            "修程快著祖生鞭，勝日同乘李郭船。",
            "自愧不能扶病去，郭南亭上看登仙。"
        ],
        "title": "陳君美許仲和赴省病不能出餞以二絕句  其一",
        "id": "304ffe79-f99a-4b6d-bc87-7a30611c1993"
    },
    {
        "author": "陳造",
        "paragraphs": [
            "何人把酒送揚舲，定復從容柳下亭。",
            "共說歸時柳陰合，與君衫色鬭青青。"
        ],
        "title": "陳君美許仲和赴省病不能出餞以二絕句  其二",
        "id": "899dec29-e92e-4e6e-a8aa-fb7c6da3296e"
    },
    {
        "author": "陳造",
        "paragraphs": [
            "晴日烘開栗玉葩，嬾隨霰雪送年華。",
            "淮鄉地冷開雖晚，竟是人間第一花。"
        ],
        "title": "春暖贈梅喜作二首  其一",
        "id": "ef9bbb6a-d00c-46a1-bbad-79004d43d41d"
    },
    {
        "author": "陳造",
        "paragraphs": [
            "手撚芳枝酹淥樽，東君乃有發生恩。",
            "即今省暖銅瓶水，羅幙圍香共晏溫。"
        ],
        "title": "春暖贈梅喜作二首  其二",
        "id": "aa7c6d56-0519-46f6-9bc7-693be5586f92"
    },
    {
        "author": "陳造",
        "paragraphs": [
            "山陽城外艤舟初，先問黄公舊酒壚。",
            "空有向來觴詠意，歲華不貸白髭鬚。"
        ],
        "title": "遊山陽十首  其一",
        "id": "63df463b-0683-43af-bbf7-8d4872b68134"
    },
    {
        "author": "陳造",
        "paragraphs": [
            "邗溝帆席即長淮，鬢未霜時慣往回。",
            "絳縣老人今若此，此生更復幾番來。"
        ],
        "title": "遊山陽十首  其二",
        "id": "e793d878-1cf6-404e-95b7-c7f5cfa4e094"
    },
    {
        "author": "陳造",
        "paragraphs": [
            "官池二十四鴛鴦，錦綵爭鮮伴醉狂。",
            "翡翠有兒知更好，幾時飛到酒樽傍。"
        ],
        "title": "遊山陽十首  其三",
        "id": "5d7c5505-dadf-451a-ac0b-a19155f2909d"
    },
    {
        "author": "陳造",
        "paragraphs": [
            "玳筵當日小紅裳，珠壓雙丫十歲强。",
            "回首方知但青子，胡琴聲裏怨茶商。"
        ],
        "title": "遊山陽十首  其四",
        "id": "913fc47d-a823-4666-a0f5-14af49ae4411"
    },
    {
        "author": "陳造",
        "paragraphs": [
            "故人不復倒奚囊，但有荒阡蔭白楊。",
            "魂定可招吾得已，試吟楚些命巫陽。"
        ],
        "title": "遊山陽十首  其五",
        "id": "350bace0-57e0-436f-8e3b-2bc7b3a6e7ee"
    },
    {
        "author": "陳造",
        "paragraphs": [
            "高郎胸次著瀟湘，亭枕城闉野趣長。",
            "我欲亭西分一曲，白鷗波外自鳴榔。"
        ],
        "title": "遊山陽十首  其六",
        "id": "d8bee08f-2468-463c-97cf-658e362856a3"
    },
    {
        "author": "陳造",
        "paragraphs": [
            "會看亭下水涵空，菡萏香中理釣筒。",
            "北道主人吾有託，不應獨饗北窗風。"
        ],
        "title": "遊山陽十首  其七",
        "id": "becd6592-69a0-46c7-91bc-2d0961d4575e"
    },
    {
        "author": "陳造",
        "paragraphs": [
            "多許金釵換好辭，長巾短帊縷金泥。",
            "老來詩力知何似，細訪香羅驗舊題。"
        ],
        "title": "遊山陽十首  其八",
        "id": "d2c4b579-fda9-4a4f-b805-5c16d09ae083"
    },
    {
        "author": "陳造",
        "paragraphs": [
            "劉伶臺畔酹金巵，寂寂荒丘带晚暉。",
            "今日先生不能飲，婦言屏棄未爲非。"
        ],
        "title": "遊山陽十首  其九",
        "id": "fad9ffc0-e711-480e-b0d8-e308706c96d6"
    },
    {
        "author": "陳造",
        "paragraphs": [
            "熙臺楚觀小開樽，老去登臨易斷魂。",
            "蹀血龍荒平昔志，即今搔首望中原。"
        ],
        "title": "遊山陽十首  其一○",
        "id": "709c142a-15c6-4d82-8565-87a39d55e121"
    },
    {
        "author": "陳造",
        "paragraphs": [
            "梅花時節屢開樽，欲贈梅花欠可人。",
            "令日有人梅樣好，遲君同賞雪中春。"
        ],
        "title": "招山陽高徐二生飲二首  其一",
        "id": "0c2d35fe-b497-472c-bece-fdff43cf3021"
    },
    {
        "author": "陳造",
        "paragraphs": [
            "欲作山陰興盡回，良思與子共銜杯。",
            "要須人境俱清絕，好抱瑶琴踏雪來。"
        ],
        "title": "招山陽高徐二生飲二首  其二",
        "id": "677b2be9-cec0-4490-84dc-a7d5a040af3f"
    },
    {
        "author": "陳造",
        "paragraphs": [
            "遠峰近薄鑑中浮，每泊行舟十日留。",
            "雨望晴臨俱不惡，最憐烟靄暝高秋。"
        ],
        "title": "題因老松江烟雨圖二首  其一",
        "id": "dbf53103-6d85-4da2-b5bd-b970348fe97d"
    },
    {
        "author": "陳造",
        "paragraphs": [
            "千里湖山宿霧昏，倚欄一筆解平吞。",
            "漁郎好在收綸罷，想踞笭箵共一樽。"
        ],
        "title": "題因老松江烟雨圖二首  其二",
        "id": "7967b6d9-1b96-4179-ac26-264d0e5ae44a"
    },
    {
        "author": "陳造",
        "paragraphs": [
            "蓼灘蘆渚好徜徉，肯便雲天去作行。",
            "未用選奴防夜燎，不妨結伴傲晨霜。"
        ],
        "title": "題因師百鴈圖二首  其一",
        "id": "0fd88bb8-8f53-4027-9019-64f52d17bb95"
    },
    {
        "author": "陳造",
        "paragraphs": [
            "聞道崔公作蘆鴈，端如莊叟玩鯈魚。",
            "鶱翔唼啑妙百態，君看老因般礴餘。"
        ],
        "title": "題因師百鴈圖二首  其二",
        "id": "6192a171-8ecf-4e47-95fb-227671529817"
    },
    {
        "author": "陳造",
        "paragraphs": [
            "因師寫物三昧手，公取天機付筆端。",
            "坐想瑛盤分磊磈，憶嘗貝齒冰甘寒。"
        ],
        "title": "題因師蒲桃圖二首  其一",
        "id": "edc56f1e-cd01-4e62-a129-65a14632798e"
    },
    {
        "author": "陳造",
        "paragraphs": [
            "晶熒壓架紺珠圓，苒蒻縈風露葉鮮。",
            "病酒人方渴羌似，爲師開卷忍饞涎。"
        ],
        "title": "題因師蒲桃圖二首  其二",
        "id": "eec2297f-b247-4f39-b93b-bfb0709b0697"
    },
    {
        "author": "陳造",
        "paragraphs": [
            "冰蟾蜚下一天霜，領畧巖花旖旎香。",
            "我亦小園清絕處，與君同命醉爲鄉。"
        ],
        "title": "八月十二日夜偕客賞木犀八首  其一",
        "id": "b47d7047-b713-47a8-8ede-642adb379804"
    },
    {
        "author": "陳造",
        "paragraphs": [
            "謝蘭潘璧少年場，玉麈金罍度夜央。",
            "老子遽能忘此興，且容投杖喚胡床。"
        ],
        "title": "八月十二日夜偕客賞木犀八首  其二",
        "id": "79da7ebd-0f20-45c9-8d4a-a70f4bbae632"
    },
    {
        "author": "陳造",
        "paragraphs": [
            "朋來濟濟盡嘉賓，飲興翩翩笑語真。",
            "絕勝謫仙邀月醉，當時和影祇三人。"
        ],
        "title": "八月十二日夜偕客賞木犀八首  其三",
        "id": "2755ec90-7196-4223-b881-097b9bc47d32"
    },
    {
        "author": "陳造",
        "paragraphs": [
            "露顆零空沍欲冰，風姨收盡晚林聲。",
            "金波冷浸山河影，直爲高陽酒伴明。"
        ],
        "title": "八月十二日夜偕客賞木犀八首  其四",
        "id": "03e002a8-2046-4914-bc47-c1951dfc35fe"
    },
    {
        "author": "陳造",
        "paragraphs": [
            "衰懷對客便超然，病骨枝梧勝去年。",
            "未作槌腰摩腹想，尚堪淥蟻翠蛾前。"
        ],
        "title": "八月十二日夜偕客賞木犀八首  其五",
        "id": "66bff35c-3cbf-43da-8bad-fe4fac52859a"
    },
    {
        "author": "陳造",
        "paragraphs": [
            "客間那不笑翁癡，酒處猶須古錦爲。",
            "不道詩成還玉雪，聊憑一解桂娥頤。"
        ],
        "title": "八月十二日夜偕客賞木犀八首  其六",
        "id": "acdea321-e80a-4d15-acaa-96588fd20153"
    },
    {
        "author": "陳造",
        "paragraphs": [
            "人間雨恨更雲愁，月殿僊娥替汝羞。",
            "詩酹此觴堅後約，與人晴霽作中秋。"
        ],
        "title": "八月十二日夜偕客賞木犀八首  其七",
        "id": "3a679c09-ab84-4ad3-97bb-80cc65a457b6"
    },
    {
        "author": "陳造",
        "paragraphs": [
            "酒邊先起未須扶，猶聽槌床擊唾壺。",
            "風月撩人成不寢，隔牆却擬應歌呼。"
        ],
        "title": "八月十二日夜偕客賞木犀八首  其八",
        "id": "0886e628-1668-47e7-9c09-c21fe528877b"
    },
    {
        "author": "陳造",
        "paragraphs": [
            "兩鴨驚鳴轉五更，幽人宿酒未全醒。",
            "小軒祇似孤舟上，憶得霜湖带夢聽。"
        ],
        "title": "曉枕二首  其一",
        "id": "b6bfae6c-55d9-4f2a-938b-9abf6b1cd923"
    },
    {
        "author": "陳造",
        "paragraphs": [
            "銅丸驚破將軍夢，銀箭催登朝士車。",
            "老朽布衾酣曉暖，晨烏夜鶴莫愁予。"
        ],
        "title": "曉枕二首  其二",
        "id": "f89ebcca-c77e-4c5f-9792-d3021124e2af"
    },
    {
        "author": "陳造",
        "paragraphs": [
            "小摇蛇影鳥驚墮，已落背毛牛自如。",
            "瞢欲分朋慙老病，與渠甘作典籌舒。"
        ],
        "title": "書城北尼庵二首  其一",
        "id": "403f0d92-3ba0-46dc-b4ca-a6d5e98a8d1d"
    },
    {
        "author": "陳造",
        "paragraphs": [
            "諸郎弓力勝黄間，中戟穿楊氣貌閑。",
            "樂府新傳殺胡讖，看君飛矢下陰山。"
        ],
        "title": "書城北尼庵二首  其二",
        "id": "01179c9d-e2b8-47f8-9a7b-6b6271431085"
    },
    {
        "author": "陳造",
        "paragraphs": [
            "雪翎如扇十鈞弓，霹靂聲前玉斚空。",
            "人似堵牆爭指似，少年場裏著衰翁。"
        ],
        "title": "漏澤院四絕句  其一",
        "id": "54e48520-09c7-475a-996d-fe1106eac256"
    },
    {
        "author": "陳造",
        "paragraphs": [
            "雋遊分破北窗眠，笑撚吟髭看控弦。",
            "久袖飛馳銀管手，爲渠塗改角弓篇。"
        ],
        "title": "漏澤院四絕句  其二",
        "id": "f7231eba-18bb-4c92-9975-62b2d2a6b435"
    },
    {
        "author": "陳造",
        "paragraphs": [
            "將軍弓力今羊侃，病渴歸來似長卿。",
            "抹羽尚堪支十槊，憶看銜尾餓鴟鳴。"
        ],
        "title": "漏澤院四絕句  其三",
        "id": "160a2289-662f-4ed4-b3e3-44c19d5cb5f1"
    },
    {
        "author": "陳造",
        "paragraphs": [
            "粹公頗似廬山遠，美酒還因我輩沽。",
            "想得靜看豪飲罷，一燈彌勒伴跏趺。"
        ],
        "tags": [
            "庐山"
        ],
        "title": "漏澤院四絕句  其四",
        "id": "a9283219-2180-4c85-9468-21c339edcb9c"
    },
    {
        "author": "陳造",
        "paragraphs": [
            "餬口卑官似不逢，解將觴詠當千鍾。",
            "劣優何似隆中叟，投老歸來作卧龍。"
        ],
        "title": "題墳庵壁四首  其一",
        "id": "2f0cf4ee-af54-4683-9d9e-e026ac65e88c"
    },
    {
        "author": "陳造",
        "paragraphs": [
            "損益纔通理洞明，不應知死異知生。",
            "惜無人把宣尼語，說似當年尚子平。"
        ],
        "title": "題墳庵壁四首  其二",
        "id": "102201e6-24ae-4e9a-a45f-3350110e627f"
    },
    {
        "author": "陳造",
        "paragraphs": [
            "鍾鳴已飯尚來遊，竹好排門不待求。",
            "爭席饋漿吾不計，此身滄海信虛舟。"
        ],
        "title": "題墳庵壁四首  其三",
        "id": "a981eb3b-dbee-41fa-9a80-571ce99c064d"
    },
    {
        "author": "陳造",
        "paragraphs": [
            "寂寞江湖吏隠翁，平生純默養胸中。",
            "即今技癢餘詩癖，時眩晴霄作綵虹。"
        ],
        "title": "題墳庵壁四首  其四",
        "id": "09a756d5-2587-4f4f-a452-ea6a095c9948"
    },
    {
        "author": "陳造",
        "paragraphs": [
            "南陂荒茀已成圍，北墅田租頗應期。",
            "兩地徑規般薄地，小爲庵屋大爲池。"
        ],
        "title": "東莊小留四首  其一",
        "id": "79e292e2-62ea-4c7d-84b4-8e83273bda89"
    },
    {
        "author": "陳造",
        "paragraphs": [
            "夾溝欲插柳千株，遶舍先營五畝蔬。",
            "供爨禦冬須次第，西歸新得務農書。"
        ],
        "title": "東莊小留四首  其二",
        "id": "182542eb-3336-41e6-8a8c-340c03ecc081"
    },
    {
        "author": "陳造",
        "paragraphs": [
            "親朋樽俎日周旋，無限歡情到酒邊。",
            "底許擠排作尊客，祇令撫己嘆衰年。"
        ],
        "title": "東莊小留四首  其三",
        "id": "c45f2f23-33e0-4166-b3a8-7d1dc6c6a731"
    },
    {
        "author": "陳造",
        "paragraphs": [
            "接屋連牆翠密中，炊香羹玉飽過從。",
            "人將逋客爲同社，地與斜川作附庸。"
        ],
        "title": "東莊小留四首  其四",
        "id": "8c9f1d3a-319a-415c-8e0b-c130a145fa26"
    },
    {
        "author": "陳造",
        "paragraphs": [
            "行尋詰屈躡崎嶇，已謝鄰翁果下駒。",
            "北走松楸無數里，杖藜筋力尚枝梧。"
        ],
        "title": "雨中題柏氏壁二首  其一",
        "id": "5c8ee69a-9384-4d19-a101-8dc1378c6fd3"
    },
    {
        "author": "陳造",
        "paragraphs": [
            "蘇端頗慣招新客，御叔何煩訝聖人。",
            "未用平章舊新雨，一樽聊喜對情親。"
        ],
        "title": "雨中題柏氏壁二首  其二",
        "id": "33f55345-d6b7-4fd4-a383-9962faacf871"
    },
    {
        "author": "陳造",
        "paragraphs": [
            "看竹排門愛靚深，青青不受雪霜侵。",
            "誰知倦客幽尋去，老越風波亦此心。"
        ],
        "title": "次韻楊宰愛竹",
        "id": "f0a0334d-2b86-47d4-b7c8-16f9313c1768"
    },
    {
        "author": "陳造",
        "paragraphs": [
            "數尋脆碧裊輕陰，歲不知寒暑不侵。",
            "屬厭吟風仍嘯雨，盡收縣解入琴心。"
        ],
        "title": "次韻楊宰思庭竹",
        "id": "a3101bf4-3bee-475f-b844-bb900463f8a0"
    },
    {
        "author": "陳造",
        "paragraphs": [
            "陽關聲斷酒盃殘，昨夢回思變暑寒。",
            "七見蟾蜍作圓缺，四馮鱗羽問平安。"
        ],
        "title": "寄郢州崔守八首  其一",
        "id": "e789d417-4784-4064-acb0-e59df7d0ee04"
    },
    {
        "author": "陳造",
        "paragraphs": [
            "嘗記停驂古郢州，待晴曾是賈胡留。",
            "錦囊亦有陽春句，不得親題白雪樓。"
        ],
        "title": "寄郢州崔守八首  其二",
        "id": "d72057f8-f42a-4379-b7b1-074065d634e8"
    },
    {
        "author": "陳造",
        "paragraphs": [
            "楚郢繁雄亞上都，莫愁風韻未應殊。",
            "小園依舊深紅色，曾辱遨頭載酒無。"
        ],
        "title": "寄郢州崔守八首  其三",
        "id": "9c3cb154-6bf1-4991-ab75-285f282ad8b3"
    },
    {
        "author": "陳造",
        "paragraphs": [
            "碧香當日薦金船，桑落宜城不直錢。",
            "一自黄堂沉醉後，至今追憶尚流涎。"
        ],
        "title": "寄郢州崔守八首  其四",
        "id": "eb09c28e-295a-46bc-a602-21b0e84fc4ad"
    },
    {
        "author": "陳造",
        "paragraphs": [
            "別乘修程驥騄馳，書來猶肯記衰遲。",
            "每思膠漆班荆地，敢忘風波在莒時。"
        ],
        "title": "寄郢州崔守八首  其五",
        "id": "a3866822-8393-428a-8bde-024fe7356f2f"
    },
    {
        "author": "陳造",
        "paragraphs": [
            "雍郎高韻似文同，水墨仍參二米風。",
            "解搴山川歸短幅，可能陸續寄來鴻。"
        ],
        "title": "寄郢州崔守八首  其六",
        "id": "a5cb4a0a-8ce0-4353-be2d-29a3a1878e90"
    },
    {
        "author": "陳造",
        "paragraphs": [
            "將軍競病舊能詩，黄絹于今玩色絲。",
            "何日酒兵鏖筆陣，未應羽檄諗交綏。"
        ],
        "title": "寄郢州崔守八首  其七",
        "id": "a8cb6dae-f9ac-46a6-b061-f8eceb5019de"
    },
    {
        "author": "陳造",
        "paragraphs": [
            "牙板聲中斂翠眉，時應歌我遣懷詞。",
            "豈知薄宦飄零去，無復風情似舊時。"
        ],
        "title": "寄郢州崔守八首  其八",
        "id": "be031ba7-d0e6-4877-a9de-199aa5ebdfd4"
    },
    {
        "author": "陳造",
        "paragraphs": [
            "人生窮達後愚賢，宦路何妨小著鞭。",
            "三釜吾今嗟弗洎，奉親東下羨登仙。"
        ],
        "title": "送吳子隆節推之官信州五首  其一",
        "id": "4e1b9b42-c032-4bd3-86e2-f8288435aaa2"
    },
    {
        "author": "陳造",
        "paragraphs": [
            "行行幕府泛蓮初，井井官曹遊刃餘。",
            "當路急賢饑渴似，不須銜袖子公書。"
        ],
        "title": "送吳子隆節推之官信州五首  其二",
        "id": "8d0341e7-efef-4cb7-b49e-bea444c55f91"
    },
    {
        "author": "陳造",
        "paragraphs": [
            "共把離杯柳影邊，柳枝如線拂歸船。",
            "枝枝似恨人輕別，顰不成眠更可憐。"
        ],
        "title": "送吳子隆節推之官信州五首  其三",
        "id": "65860205-30b7-4b4c-b52e-1862726664bc"
    },
    {
        "author": "陳造",
        "paragraphs": [
            "幕中婉畫得斯人，郡政應從到日新。",
            "銀錵金苗休刺口，祇將耕稼富州民。"
        ],
        "title": "送吳子隆節推之官信州五首  其四",
        "id": "55416bb7-1381-4710-aa0d-c60251975fb8"
    },
    {
        "author": "陳造",
        "paragraphs": [
            "連城照乘動分珍，他日詞壇著散人。",
            "詩筆有神官有暇，楚鱗燕翼要頻頻。"
        ],
        "title": "送吳子隆節推之官信州五首  其五",
        "id": "acf45486-5e09-4d39-99d5-884ca44b506a"
    },
    {
        "author": "陳造",
        "paragraphs": [
            "故人常嘆別時長，一笑眉開色便黄。",
            "領畧西園好風景，憑君更喚郭汾陽。"
        ],
        "title": "次程平叔韻二首  其一",
        "id": "f31af09b-1eb3-4c6b-a555-e6430d15ac2b"
    },
    {
        "author": "陳造",
        "paragraphs": [
            "詩情對景可勝長，酒與鵝兒鬭嫩黄。",
            "忠貫主人真好事，肯來訾省沈東陽。"
        ],
        "title": "次程平叔韻二首  其二",
        "id": "645934c9-fb0a-4e23-aa55-3b5bb84dcd12"
    },
    {
        "author": "陳造",
        "paragraphs": [
            "戈船干柂截江長，殺氣氛昏日氣黄。",
            "江畔詩翁泚椽筆，射蛟無復羨樅陽。"
        ],
        "title": "閲水教次前韻",
        "id": "3196cc90-bca9-477b-bb34-afd95fb8800c"
    },
    {
        "author": "陳造",
        "paragraphs": [
            "不須勸醉翠眉長，莫問何時腰下黄。",
            "賸喜相逢各强健，免教聞笛賦山陽。"
        ],
        "title": "程言聚散有感次前韻  其一",
        "id": "849de906-2780-40a7-a858-9435bd5cfe82"
    },
    {
        "author": "陳造",
        "paragraphs": [
            "羣芳圍坐引盃長，滿目深紅間淺黄。",
            "寄語東君好憐客，水西花外慢頹陽。"
        ],
        "title": "程言聚散有感次前韻  其二",
        "id": "f7599d6d-4bd0-4976-896a-65064823f5a8"
    },
    {
        "author": "陳造",
        "paragraphs": [
            "垂柳摇絲千尺長，柳陰深處轉鸝黄。",
            "把盃借聽歌聲醉，絕勝酸寒尉溧陽。"
        ],
        "title": "程言聚散有感次前韻  其三",
        "id": "8a36b280-46e7-4af2-800b-9722f5dead44"
    },
    {
        "author": "陳造",
        "paragraphs": [
            "步趁遊人歡意長，誰交鶑燕强雌黄。",
            "憑欄凝佇多佳麗，底羨簪花醉洛陽。"
        ],
        "title": "程言聚散有感次前韻  其四",
        "id": "6181a782-724a-42d4-98ae-b4804c00a31e"
    },
    {
        "author": "陳造",
        "paragraphs": [
            "掉鞅詞場缺寸長，端如策蹇趁蜚黄。",
            "彌明小貸凌侯喜，太白猶堪客紫陽。"
        ],
        "title": "再次韻  其一",
        "id": "4a2a8911-0687-4996-8bb8-2ee4e2b25044"
    },
    {
        "author": "陳造",
        "paragraphs": [
            "微風不放浪紋長，噞暖跳魚三尺黄。",
            "祇欠高荷護千襪，醉粧濃艷媚斜陽。"
        ],
        "title": "再次韻  其二",
        "id": "fe646f05-8ea4-42b7-9b40-cc7e70f9d293"
    },
    {
        "author": "陳造",
        "paragraphs": [
            "二子峨冠共我長，即看紫綬映銀黄。",
            "不須握手論家譜，更舉宣尼與伯陽。"
        ],
        "title": "再次韻",
        "id": "27eb574f-c9b4-4709-b516-f6206e671ae1"
    },
    {
        "author": "陳造",
        "paragraphs": [
            "郭侯智勇兩俱長，驛騎何時詔檢黄。",
            "胡運于今已灰囗，看君萬旅出漁陽。"
        ],
        "title": "次韻贈郭侯",
        "id": "cbbd7d60-24f3-48f3-9e07-070bac140daf"
    },
    {
        "author": "陳造",
        "paragraphs": [
            "將軍恩意爲誰長，酒未闌殘日脚黄。",
            "儻有春風四絃手，真成留客醉潯陽。"
        ],
        "title": "侯拉客歸置飲再次韻",
        "id": "7336a292-055f-49ac-aa32-120435cfea52"
    },
    {
        "author": "陳造",
        "paragraphs": [
            "霍王無短似無長，驚見新詩寫硬黄。",
            "魚在九淵終玉食，世間濡足羨浮陽。"
        ],
        "title": "趙通判有詩次韻二首  其一",
        "id": "d93df257-26d5-40a6-bd3c-3613fd425d4f"
    },
    {
        "author": "陳造",
        "paragraphs": [
            "短歌對酒不能長，猶勝車塵撲面黄。",
            "我自關門寶崇鼎，從渠睎價尚咸陽。"
        ],
        "title": "趙通判有詩次韻二首  其二",
        "id": "e1510cb8-5151-4594-9831-273fab5b4a98"
    },
    {
        "author": "陳造",
        "paragraphs": [
            "文字光騰萬丈長，錦官老杜豫章黄。",
            "投荒忍死經人鮓，討飯充腸上岳陽。"
        ],
        "title": "吟詩自笑用前韻  其一",
        "id": "9f771925-869d-49e8-8970-9727a7c3e63d"
    },
    {
        "author": "陳造",
        "paragraphs": [
            "退歸我欲學真長，君定才名江夏黄。",
            "考父舊嘗睎吉甫，陵陽端的嗣黔陽。"
        ],
        "title": "吟詩自笑用前韻  其二",
        "id": "732df4ff-caae-4dbe-b6d1-259f81019b3b"
    },
    {
        "author": "陳造",
        "paragraphs": [
            "老去難堪痼疾纏，支離甘受衆人憐。",
            "出門定被將迎困，緊閉風窗聽雨眠。"
        ],
        "title": "病起二首  其一",
        "id": "d44977b0-461b-4888-a534-94a29466eba2"
    },
    {
        "author": "陳造",
        "paragraphs": [
            "舞席歌筵自闊疎，麴生久送絕交書。",
            "平生嗜好消磨盡，留得枯棋了索居。"
        ],
        "title": "病起二首  其二",
        "id": "45b13e10-0cf4-4639-b720-7eeb1520781a"
    },
    {
        "author": "陳造",
        "paragraphs": [
            "白璧明璣每墮前，續貂輒復聳雙肩。",
            "一從歸作漳濱卧，不寄詩筒恰五年。"
        ],
        "title": "口號十首呈程殿撰  其一",
        "id": "82676784-1098-4cb8-abfc-75f08dbfc5f9"
    },
    {
        "author": "陳造",
        "paragraphs": [
            "歡意長隨夜漏長，隆寬盡貸酒邊狂。",
            "東歸祇有南窗夢，夜夜掀髯錦瑟傍。"
        ],
        "title": "口號十首呈程殿撰  其二",
        "id": "a92d34d7-cfae-48a1-8def-e7e807664028"
    },
    {
        "author": "陳造",
        "paragraphs": [
            "八月襄城暑始回，水仙爭趁玉梅開。",
            "當時二物知天意，共報公家福鼎來。"
        ],
        "title": "口號十首呈程殿撰  其三",
        "id": "99d0b8f5-9e20-4239-814c-5b6306505c1b"
    },
    {
        "author": "陳造",
        "paragraphs": [
            "芳信飛來自月宮，月中桂茂劣能容。",
            "素娥封殖非無意，準擬公家不盡供。"
        ],
        "title": "口號十首呈程殿撰  其四",
        "id": "d85383e7-cedd-4913-b591-83804f95e4c8"
    },
    {
        "author": "陳造",
        "paragraphs": [
            "福地常披十幅圖，仙翁隠處玉爲壺。",
            "九華山側雙峰下，還許儂分半席無。"
        ],
        "tags": [
            "九华山"
        ],
        "title": "口號十首呈程殿撰  其五",
        "id": "6d3b3761-9c1c-4161-b32f-981ac98aa5ff"
    },
    {
        "author": "陳造",
        "paragraphs": [
            "郎君衮繡照鴛行，詩老時須住帝鄉。",
            "即見翹材闢新館，預應綠野敞深堂。"
        ],
        "title": "口號十首呈程殿撰  其六",
        "id": "c8927a2b-5156-4088-ae5f-28e8a45c3336"
    },
    {
        "author": "陳造",
        "paragraphs": [
            "公家昆季盡時賢，叔也驊騮擬度前。",
            "書諗親庭先靜退，至今文采照林泉。"
        ],
        "title": "口號十首呈程殿撰  其七",
        "id": "923cecfe-4e61-4490-822f-13ff4a0273d9"
    },
    {
        "author": "陳造",
        "paragraphs": [
            "童顔緩緩閲莊靈，鬢影青青表帝庭。",
            "後四六年同此夜，台星光映老人星。"
        ],
        "title": "口號十首呈程殿撰  其八",
        "id": "2bfd2b23-f8e8-482f-8fe2-c8987c0893d3"
    },
    {
        "author": "陳造",
        "paragraphs": [
            "故人折柳送東轅，不羨當年李郭船。",
            "囊錦鴟夷有供給，自疑身是御風仙。"
        ],
        "title": "口號十首呈程殿撰  其九",
        "id": "b89d1240-7adc-47d4-901d-1edcaad97226"
    },
    {
        "author": "陳造",
        "paragraphs": [
            "帝所鄉關等是家，奚囊納納盡天葩。",
            "西湖久待公題品，莫遣波神妬九華。"
        ],
        "tags": [
            "西湖"
        ],
        "title": "口號十首呈程殿撰  其一○",
        "id": "4bcf5206-81e4-4eb6-a5ea-a35c70a3e6f5"
    },
    {
        "author": "陳造",
        "paragraphs": [
            "方朔歲星仍客星，竊桃他日太狂生。",
            "幾時又泛靈槎去，平掇天孫翠織成。"
        ],
        "title": "題史髯詞卷二首  其一",
        "id": "f7822952-d317-430a-9610-94eda88feab3"
    },
    {
        "author": "陳造",
        "paragraphs": [
            "南風未蟄浙江波，倦客閑愁似許多。",
            "安得雙鬟如阿素，紅檀聲裏釂金荷。"
        ],
        "title": "題史髯詞卷二首  其二",
        "id": "a591ff63-16c4-4240-9b89-795abf9639e5"
    },
    {
        "author": "陳造",
        "paragraphs": [
            "吟風嘯月是真常，何處無何更有鄉。",
            "我與呂仙俱不死，靜看烏兔幻炎凉。"
        ],
        "title": "贈包道二首  其一",
        "id": "5fc8040d-02a1-40d8-97a0-2b378af7f218"
    },
    {
        "author": "陳造",
        "paragraphs": [
            "何妨塵外却塵中，風舞寒漪月印空。",
            "洗鉢與渠同一飽，未憂交臂失回公。"
        ],
        "title": "贈包道二首  其二",
        "id": "8483d262-008e-4b86-b06a-2e06346efd38"
    },
    {
        "author": "陳造",
        "paragraphs": [
            "客舟日日野芳前，鶗鴂鳴時始息肩。",
            "無絮可漂花可藉，良辰樂事屬明年。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其一",
        "id": "53e515b3-653a-4059-8bb4-ae2798dc3fc9"
    },
    {
        "author": "陳造",
        "paragraphs": [
            "湖山引興尚能長，小貸詩愁放酒狂。",
            "蝴蝶應憐落春後，無聊時近綠樽傍。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其二",
        "id": "bea5b563-b227-4955-a27c-0b5f3399c799"
    },
    {
        "author": "陳造",
        "paragraphs": [
            "重到西湖可便回，前年待得水芝開。",
            "憑君問取閑鷗鷺，親見跳珠濺客來。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其三",
        "id": "45e036f4-465d-4e60-9052-50c83c6cf353"
    },
    {
        "author": "陳造",
        "paragraphs": [
            "幾飯南山佛老宮，詩昌譚勝每舂容。",
            "不妨重就山間宿，蔬筍香茶未闕供。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其四",
        "id": "c9b513d8-a92f-4961-9d98-6d1e44c40d25"
    },
    {
        "author": "陳造",
        "paragraphs": [
            "何須履道寫新圖，不用悲歌缺唾壺。",
            "巖壑清奇皆我有，利名韁鎖向來無。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其五",
        "id": "757449c6-7cc2-49df-8da5-8ff8216e8f81"
    },
    {
        "author": "陳造",
        "paragraphs": [
            "老來已謝著書忙，但向清遊訪睡鄉。",
            "寄語深師與包叟，可無客枕假雲堂。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其六",
        "id": "9c53d56c-8e8b-4ced-bc13-2c674df1af89"
    },
    {
        "author": "陳造",
        "paragraphs": [
            "行行撫事念前賢，修竹祠西碧嶂前。",
            "不復船歸下雙鶴，空緣酒渴酌寒泉。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其七",
        "id": "1e5fa8ec-d844-47f5-b5b2-7f11eb7b8a63"
    },
    {
        "author": "陳造",
        "paragraphs": [
            "已規觴詠了餘齡，徑自無何到大庭。",
            "左界何人與調護，酒星移近少微星。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其八",
        "id": "920070b0-0179-4359-9873-f39304c5213c"
    },
    {
        "author": "陳造",
        "paragraphs": [
            "矲矮欄干錦繡筵，欄邊仍泊女郎船。",
            "憑欄笑指玄真子，不是詩仙是酒仙。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其九",
        "id": "3732ba39-7ef9-41ef-a77e-0920c0a04bcd"
    },
    {
        "author": "陳造",
        "paragraphs": [
            "詩到雙峰自一家，紛綸仙卉雜天葩。",
            "幾時共載西湖去，千紙看公寫物華。"
        ],
        "tags": [
            "西湖"
        ],
        "title": "暮春泛西湖次口號韻呈程待制十首  其一○",
        "id": "92c9357e-affc-4b18-ad6b-5b132c903d41"
    },
    {
        "author": "陳造",
        "paragraphs": [
            "驚蛇却犬破莓苔，筇竹隨公幾往回。",
            "龍化葛陂應未忍，爲扶衰病作陳雷。"
        ],
        "title": "題濟勝七物 一拄杖",
        "id": "3f09b84f-641b-461e-945d-3b917d351cd5"
    },
    {
        "author": "陳造",
        "paragraphs": [
            "何人月樣剪霜綈，改就新詩却自題。",
            "爲惜持盃折花手，免教遮日步蘇堤。"
        ],
        "title": "題濟勝七物 二扇",
        "id": "995ef786-6342-4a42-89f3-8f2045769cff"
    },
    {
        "author": "陳造",
        "paragraphs": [
            "與人替得杖頭閑，日日蓮塘柳岸邊。",
            "爛醉質衣吾不問，歸時猶有買舟錢。"
        ],
        "title": "題濟勝七物 三錢篋",
        "id": "248026ac-fae4-4502-bc73-6f1f3297b34c"
    },
    {
        "author": "陳造",
        "paragraphs": [
            "毛錐老去未輕投，革带羅囊特命收。",
            "準擬西胡持酒處，偕翁濡首破詩愁。"
        ],
        "title": "題濟勝七物 四筆囊",
        "id": "f25669f1-99b4-4c79-ba12-838c0b32e3cc"
    },
    {
        "author": "陳造",
        "paragraphs": [
            "相從有命每傾舒，不寄轅端即坐隅。",
            "肯落蘇家慳婦手，深藏云待不時須。"
        ],
        "title": "題濟勝七物 五酒榼",
        "id": "a5a44429-655e-48ed-a967-202199404c38"
    },
    {
        "author": "陳造",
        "paragraphs": [
            "幾步山間屬雨餘，徐行猶可當安輿。",
            "計功高出芒鞋上，傍險衝泥得屢書。"
        ],
        "title": "題濟勝七物 六釘鞋",
        "id": "d6c02dfc-16b5-4586-ab58-5f741118df15"
    },
    {
        "author": "陳造",
        "paragraphs": [
            "貌野言傖却近真，客前疎畧不能嗔。",
            "折花替我簪紗帽，看竹須渠問主人。"
        ],
        "title": "題濟勝七物 七村童",
        "id": "05001288-64b0-4abe-b0fb-a867cace6f8c"
    },
    {
        "author": "陳造",
        "paragraphs": [
            "平生一士萬金多，更恨詩人餓澗薖。",
            "羈旅忽成開笑口，軟紅塵底得陰何。"
        ],
        "title": "題史髯詩卷後二首  其一",
        "id": "fc86f2e9-946a-4d7d-b9b2-395e624c6bbf"
    },
    {
        "author": "陳造",
        "paragraphs": [
            "腦脂侵眼耐昏眵，詩卷猶便小字題。",
            "浪信奇方須損讀，即今刮膜勝金篦。"
        ],
        "title": "題史髯詩卷後二首  其二",
        "id": "d0809f88-a0ad-466f-8b6c-bd1677c5a78b"
    },
    {
        "author": "陳造",
        "paragraphs": [
            "韶頀充庭簉漢官，鋪紓宏偉嘆才難。",
            "高郎袖有如椽筆，却伴秋蟲弔夜寒。"
        ],
        "title": "寄題高賓王詩後卷",
        "id": "5826d2b0-a088-4bc9-ab2f-5ee7e5ca0ce1"
    },
    {
        "author": "陳造",
        "paragraphs": [
            "荷面跳珠小濺衣，酒邊團扇已停揮。",
            "濕雲收盡人間暑，却度西山載雨歸。"
        ],
        "title": "泛湖十絕句  其一",
        "id": "8bef92a3-a55e-4d39-a8ed-91442ff894f6"
    },
    {
        "author": "陳造",
        "paragraphs": [
            "浦溆樓臺遠近殊，樽罍隨處小踟躕。",
            "高郎頗勝高常侍，解把西湖敵孟諸。"
        ],
        "tags": [
            "西湖"
        ],
        "title": "泛湖十絕句  其二",
        "id": "b5f1bcb1-57b1-4bc8-9e92-512ed0fb8c09"
    },
    {
        "author": "陳造",
        "paragraphs": [
            "銀筆曾煩贊此君，即今墨色儼如新。",
            "因君細數登龍日，十九年前入幕賓。"
        ],
        "title": "泛湖十絕句  其三",
        "id": "3198601f-0366-43fe-97f2-9a7bd1e2281b"
    },
    {
        "author": "陳造",
        "paragraphs": [
            "嫩綠摇漪紅藕香，雨膏煙膩午供凉。",
            "西湖到眼真西子，莫信溫柔別有鄉。"
        ],
        "tags": [
            "西湖"
        ],
        "title": "泛湖十絕句  其四",
        "id": "dfdb6126-42c6-4877-9994-8ec5c7aa4685"
    },
    {
        "author": "陳造",
        "paragraphs": [
            "桃葉相逢但交臂，李鬟何許費凝眸。",
            "爾曹豈解文字飲，應道吾儕輸此籌。"
        ],
        "title": "泛湖十絕句  其五",
        "id": "295b3562-c7cc-4fad-b187-160a50b2d9b1"
    },
    {
        "author": "陳造",
        "paragraphs": [
            "酒邊凉意雨餘生，望夜重期看月明。",
            "安得水仙會事發，巧隨人意作陰晴。"
        ],
        "title": "泛湖十絕句  其六",
        "id": "b2431404-3cda-4deb-88f0-e17aa16da127"
    },
    {
        "author": "陳造",
        "paragraphs": [
            "底許行庖旋不空，小舟如織浪花中。",
            "盤珍俎實隨供給，亦有紅衣載短蓬。"
        ],
        "title": "泛湖十絕句  其七",
        "id": "0788fe98-4d3a-4c44-903c-4c4d8d2c6245"
    },
    {
        "author": "陳造",
        "paragraphs": [
            "尋得詩人到醉鄉，銀壺玉麈倍增光。",
            "小囊賦就鴛鴦錦，一路荷花別漾香。"
        ],
        "title": "泛湖十絕句  其八",
        "id": "3f7ab9e7-53d5-4f4c-86d3-61d9115ca499"
    },
    {
        "author": "陳造",
        "paragraphs": [
            "玉人罷浴試梅粧，詩客揮毫落夜光。",
            "因病覆觴今破戒，爲渠豪飲爲君狂。"
        ],
        "title": "泛湖十絕句  其九",
        "id": "b560e369-39b5-4c62-920a-a20773bbaae5"
    },
    {
        "author": "陳造",
        "paragraphs": [
            "樓前行客競昂頭，樓上齊聲唱石州。",
            "衮遍實催猶未徹，暑風晴月各新秋。"
        ],
        "title": "泛湖十絕句  其一○",
        "id": "49490f55-7ed2-410a-bde0-f433cb2822e4"
    },
    {
        "author": "陳造",
        "paragraphs": [
            "天公一笑晚雲殘，戲與璇穹貼白團。",
            "試問天風摇翠袖，玉肌何似玉笙寒。"
        ],
        "title": "次韻趙帥二首  其一",
        "id": "2129fbb5-ac73-4a3c-b5ee-86c491a3ab01"
    },
    {
        "author": "陳造",
        "paragraphs": [
            "妓臺香裏漏聲殘，金步摇歌閙作團。",
            "羯鼓更催銀字管，等閑驚破一天寒。"
        ],
        "title": "次韻趙帥二首  其二",
        "id": "61ecda4a-7606-491c-a1c5-4310c53d5a49"
    },
    {
        "author": "陳造",
        "paragraphs": [
            "誰扶璧月上天端，雪魄揚輝桂影寒。",
            "照見羣仙擁仙伯，嫦娥定復轉頭看。"
        ],
        "title": "又次看字韻二首  其一",
        "id": "c781b3b1-dc05-425f-9ee9-24ea126ae322"
    },
    {
        "author": "陳造",
        "paragraphs": [
            "明年屈指春來早，定是元宵不苦寒。",
            "十里珠簾火城夜，客來應許醉中看。"
        ],
        "title": "又次看字韻二首  其二",
        "id": "45fdf601-8555-4a39-806e-b315e154bafe"
    },
    {
        "author": "陳造",
        "paragraphs": [
            "勁節蒼梢筆底寒，一天風雪與堅頑。",
            "回思擁扇賓筵見，却爲嬌嬈一破顔。"
        ],
        "title": "陳總管坐上贈寫竹妓二首  其一",
        "id": "e8cde4b9-2528-45da-99b5-0f310bb08ec7"
    },
    {
        "author": "陳造",
        "paragraphs": [
            "此君寫影道機熟，猶記涪翁詫子舟。",
            "誰信紅衣萬鈞筆，擬分此派嗣湖州。"
        ],
        "title": "陳總管坐上贈寫竹妓二首  其二",
        "id": "33c7cd64-49a0-487c-9a8a-27b65e5c3f95"
    },
    {
        "author": "陳造",
        "paragraphs": [
            "嘉賓飲興未闌殘，却倩纖纖奉雪團。",
            "一笑舉杯邀月姊，爲渠聊貸廣寒寒。"
        ],
        "title": "十五夜再次趙帥韵",
        "id": "97e4b9fe-62ce-4657-94be-69d9de143e91"
    },
    {
        "author": "陳造",
        "paragraphs": [
            "夢中曾揖蔡文姬，焦尾親傳半夜衣。",
            "莫向詩人彈別鵠，免煩衰淚對君揮。"
        ],
        "title": "贈琴妓二首  其一",
        "id": "66804ca7-5142-48f3-9a67-b0888c5fa4a9"
    },
    {
        "author": "陳造",
        "paragraphs": [
            "千紙爭傳戛玉詞，一庭渾卧借書瓻。",
            "從今有問新知識，徑說江城女項斯。"
        ],
        "title": "贈琴妓二首  其二",
        "id": "6ad99f8c-820b-4c0e-a3b0-73a7121dd32c"
    },
    {
        "author": "陳造",
        "paragraphs": [
            "府公憂國雪神知，三白呈祥不待祈。",
            "舊歲新年多樂事，一時分付筆如飛。"
        ],
        "title": "次趙帥喜雪韻",
        "id": "a4375835-d4f2-449c-a77e-96c5aecf9907"
    },
    {
        "author": "陳造",
        "paragraphs": [
            "客中把酒挹江山，更藉詩人爲解顔。",
            "自是交遊十年舊，向來相得立譚間。"
        ],
        "title": "次魏知元韻三首  其一",
        "id": "3b604569-f6d0-4c29-bd57-3ac78d60a2e1"
    },
    {
        "author": "陳造",
        "paragraphs": [
            "魏郎日共無喧酒，舊學新詩得細論。",
            "可見高情重離別，又同一舸宿煙村。"
        ],
        "title": "次魏知元韻三首  其二",
        "id": "fa1efbe6-e924-4a43-a29a-c9f2081fb9bb"
    },
    {
        "author": "陳造",
        "paragraphs": [
            "江城半月從遊樂，別去知君剩有詩。",
            "相望置郵三舍便，幸能時寄慰相思。"
        ],
        "title": "次魏知元韻三首  其三",
        "id": "7a02b6bb-5a9b-4bda-bb0c-780dea3e482d"
    },
    {
        "author": "陳造",
        "paragraphs": [
            "姜郎未仕不求田，倚頼生涯九萬牋。",
            "稛載珠璣肯分我，北關當有合肥船。"
        ],
        "title": "次姜堯章餞徐南卿韻二首  其一",
        "id": "379cdd78-0d97-4492-a204-20da3b87480c"
    },
    {
        "author": "陳造",
        "paragraphs": [
            "風調心期契鑰同，誰教社燕辟秋鴻。",
            "莫年孤陋仍漂泊，可得斯人慰眼中。"
        ],
        "title": "次姜堯章餞徐南卿韻二首  其二",
        "id": "b455617f-fc1e-41a4-b843-dde4a2ea4d1a"
    },
    {
        "author": "陳造",
        "paragraphs": [
            "僧床正聽曉樓鐘，客棹方占上水風。",
            "喧靜未須岐出處，與渠心事各冥鴻。"
        ],
        "title": "又次銛朴翁韻四首  其一",
        "id": "d924f755-b88c-4b3d-af32-6ed96c955abb"
    },
    {
        "author": "陳造",
        "paragraphs": [
            "聞爲詩魔掩貝多，辭源衮衮倒洪河。",
            "遥知傳誦日千紙，淇上高唐無善歌。"
        ],
        "title": "又次銛朴翁韻四首  其二",
        "id": "6aa26841-1fb7-44a5-ad3d-1b43c81b33e5"
    },
    {
        "author": "陳造",
        "paragraphs": [
            "婪酣貴宦鮫綃帳，贔屭功名泊浪沙。",
            "誰似朴翁隨分過，曹溪水煮趙州茶。"
        ],
        "title": "又次銛朴翁韻四首  其三",
        "id": "742b458c-638a-4f10-aa1c-fb96d46de7a1"
    },
    {
        "author": "陳造",
        "paragraphs": [
            "幾向西湖艤畫橈，冰奩儼受衆峰朝。",
            "即今去鴈將清夢，飛下長橋更短橋。"
        ],
        "tags": [
            "西湖"
        ],
        "title": "又次銛朴翁韻四首  其四",
        "id": "d610c48f-9f74-47a8-9058-df0f80656caa"
    },
    {
        "author": "陳造",
        "paragraphs": [
            "痛憶分題把酒時，暑寒誰遣隙駒馳。",
            "芙蓉風露梅花月，又費騷人幾首詩。"
        ],
        "title": "次史髯韻二首  其一",
        "id": "3ca71581-ae2d-4f32-a51f-2fe88897fb6f"
    },
    {
        "author": "陳造",
        "paragraphs": [
            "已誤西湖鷗鷺約，客舟西上更徘徊。",
            "故人益嘆天涯遠，懷抱何從得好開。"
        ],
        "tags": [
            "西湖"
        ],
        "title": "次史髯韻二首  其二",
        "id": "baedba29-15e8-41f5-8320-ffe74b9c8b80"
    },
    {
        "author": "陳造",
        "paragraphs": [
            "愁爲離群老不禁，詩來深得故人心。",
            "自摩病眼添沈炷，滿紙晶熒翫碎金。"
        ],
        "title": "又次韻二首  其一",
        "id": "4bfc08b4-086a-43bd-8672-2818e2e5569e"
    },
    {
        "author": "陳造",
        "paragraphs": [
            "向來湖上扶携醉，醉裏清吟雜雨聲。",
            "此去淮西望京國，詩邊酒處若爲情。"
        ],
        "title": "又次韻二首  其二",
        "id": "e2c7e37e-5c8c-4ca0-ab48-c2a589188567"
    },
    {
        "author": "陳造",
        "paragraphs": [
            "窗底閑尋斷續香，貼金誰此憩風裳。",
            "漢姬嬾赴昭陽燕，宮額塗成却覆觴。"
        ],
        "title": "次韻趙帥蠟梅",
        "id": "e3cbdb41-e8bf-4911-b401-f94c4500c1eb"
    },
    {
        "author": "陳造",
        "paragraphs": [
            "揚州燈火萬家春，誰著詩翁寂寞濱。",
            "舊臘新年無好况，何須更問紫姑神。"
        ],
        "title": "寄趙帥三首  其一",
        "id": "d3751d1a-5751-40ad-b1f2-616270d70c5c"
    },
    {
        "author": "陳造",
        "paragraphs": [
            "銀鈎滿紙墮荆扉，樂事如今與願違。",
            "撫己可憐多病過，憶公深愧食言肥。"
        ],
        "title": "寄趙帥三首  其二",
        "id": "0cd3f42f-c33d-4d7a-af39-5bf6c7865ebb"
    },
    {
        "author": "陳造",
        "paragraphs": [
            "先生列館似翹材，慣見瓊筵爲客開。",
            "夜夜元宵日寒食，一春儘可厠鄒枚。"
        ],
        "title": "寄趙帥三首  其三",
        "id": "3df3094a-d385-489f-9dc6-1254b7e3caea"
    },
    {
        "author": "陳造",
        "paragraphs": [
            "枝撐强趁火城春，蹤跡猶煩問水濱。",
            "更醉南州好紅紫，凝香詩伯是花神。"
        ],
        "title": "再次韻趙帥見寄三首  其一",
        "id": "a2b643d6-dd8f-4d63-b4c9-845e6b72b343"
    },
    {
        "author": "陳造",
        "paragraphs": [
            "前歡已悔東隅失，後約如前敢再違。",
            "連夜揚州昔年夢，小梅清瘦杏花肥。"
        ],
        "title": "再次韻趙帥見寄三首  其二",
        "id": "2603021b-c74c-47c9-b195-420bb3f6d193"
    },
    {
        "author": "陳造",
        "paragraphs": [
            "倏晴驟雨寒猶在，約勒羣芳未盡開。",
            "銷得燕堂千杖鼓，旋看錦纈裹條枚。"
        ],
        "title": "再次韻趙帥見寄三首  其三",
        "id": "30e2ad7c-d2bf-4a9d-8a2a-14ac48314621"
    },
    {
        "author": "陳造",
        "paragraphs": [
            "丹艷濃粧媚晏溫，誰招妃子醉時魂。",
            "此花信出此君下，那有詩人來叩門。"
        ],
        "title": "題杜彥敷山茶",
        "id": "92d2f975-9b8a-47c7-833c-cecf0d94c4fc"
    },
    {
        "author": "陳造",
        "paragraphs": [
            "眼眩如看九色霞，女膚側理字棲鴉。",
            "挽回春事憑詩力，留住風林欲褪花。"
        ],
        "title": "次趙帥韻三首  其一",
        "id": "1d3c8266-5a94-4ee4-abb7-dbe76e698e11"
    },
    {
        "author": "陳造",
        "paragraphs": [
            "遊人笑語問朝霞，處處相隨攫肉鴉。",
            "上冢歸來更乘興，醉依柳影藉梨花。"
        ],
        "title": "次趙帥韻三首  其二",
        "id": "9d719dee-85fe-4b7c-96c1-d4aa3adfa80c"
    },
    {
        "author": "陳造",
        "paragraphs": [
            "詩仙催客共流霞，不待高城噪晚鴉。",
            "好競春光醉良夜，即今庭院已飛花。"
        ],
        "title": "次趙帥韻三首  其三",
        "id": "84769e8c-8682-46ca-a354-f843d99bcc3c"
    },
    {
        "author": "陳造",
        "paragraphs": [
            "瘦島寒郊祇外臣，先生俊逸更清新。",
            "勸耕小出仍寒食，賸辦新詩報答春。"
        ],
        "title": "次韻趙帥寒食四首  其一",
        "id": "f16ebc3a-3d61-45c8-ba64-15481c71d043"
    },
    {
        "author": "陳造",
        "paragraphs": [
            "日佩詩囊侍貴臣，向人肯作白頭新。",
            "自今歌酒追隨去，猶有風烟一半春。"
        ],
        "title": "次韻趙帥寒食四首  其二",
        "id": "99f146a6-9e88-4ffc-8901-ffd3a8c4a87c"
    },
    {
        "author": "陳造",
        "paragraphs": [
            "散吏容陪漢鼎臣，隆隆恩意爲誰新。",
            "重來畫戟凝香地，爛醉瓊枝璧月春。"
        ],
        "title": "次韻趙帥寒食四首  其三",
        "id": "d2d2a613-fa9f-4744-81dc-f194f2ee0a4d"
    },
    {
        "author": "陳造",
        "paragraphs": [
            "夜雨勾芒正主臣，晴雲暖靄曉來新。",
            "小軿徑趁遨頭去，共醉郊園爛熳春。"
        ],
        "title": "次韻趙帥寒食四首  其四",
        "id": "c864273c-d0cd-4934-ae78-618b624310c1"
    },
    {
        "author": "陳造",
        "paragraphs": [
            "平山已自勝超然，况復鶑花二月天。",
            "管領鶑花屬仙伯，不應草草賦歸田。"
        ],
        "title": "次韻趙帥",
        "id": "ac184b42-ecdf-48be-9430-5b054d9885ec"
    },
    {
        "author": "陳造",
        "paragraphs": [
            "柳堤陰裏放船開，識面人家首屢回。",
            "莫訝春陽浮大宅，新陪詩伯唱酬來。"
        ],
        "title": "十絕句寄趙帥  其一",
        "id": "34dd4db8-ee6e-417a-9176-c12e1530f17a"
    },
    {
        "author": "陳造",
        "paragraphs": [
            "一片飛花到客襟，當時便有惜春心。",
            "即今歸路慵擡眼，紅影彫疎綠影深。"
        ],
        "title": "十絕句寄趙帥  其二",
        "id": "7011098b-ebe8-490c-bbd7-fcd98f308cec"
    },
    {
        "author": "陳造",
        "paragraphs": [
            "款陪仙伯燕池亭，不但新詩老眼明。",
            "鼓吹激天飛鳥墮，旌幢點水睡龍驚。"
        ],
        "title": "十絕句寄趙帥  其三",
        "id": "c4d2d49e-515b-431c-9200-708e54a2b307"
    },
    {
        "author": "陳造",
        "paragraphs": [
            "金田碧野把盃前，飛騎鳴弰簉玳筵。",
            "五百年來逢此樂，府公今續謫仙絃。"
        ],
        "title": "十絕句寄趙帥  其四",
        "id": "08bdd081-1f99-4744-b6fe-e913af9fe389"
    },
    {
        "author": "陳造",
        "paragraphs": [
            "豪竹哀絲薦玉觴，羽衣仙袂儼分行。",
            "酡顔一爲東君笑，媚白妖紅不敢芳。"
        ],
        "title": "十絕句寄趙帥  其五",
        "id": "c643327b-1a35-4de3-8450-90208df3882b"
    },
    {
        "author": "陳造",
        "paragraphs": [
            "醉中記得新翻譜，土苴梁州笑石州。",
            "火急歸來傳好事，爲渠一洗世間愁。"
        ],
        "title": "十絕句寄趙帥  其六",
        "id": "ba653848-9426-4b36-bd4b-1a75cae41826"
    },
    {
        "author": "陳造",
        "paragraphs": [
            "從公日日醉中歸，插鬢長分最好枝。",
            "舊約何如趁新約，浪言燈夕勝花時。"
        ],
        "title": "十絕句寄趙帥  其七",
        "id": "7b4e7cac-4c00-4b51-966b-3f41846189ba"
    },
    {
        "author": "陳造",
        "paragraphs": [
            "子駿福星方久照，漁陽竹馬省相迎。",
            "他時薤水休重問，市虎晨羊各用情。"
        ],
        "title": "十絕句寄趙帥  其八",
        "id": "4a70a013-378e-4f1a-b0db-c99e123d6cdc"
    },
    {
        "author": "陳造",
        "paragraphs": [
            "訟戶無聲日燕閒，驅馳風月笑譚間。",
            "自今玉海添新集，與繼當年大小山。"
        ],
        "title": "十絕句寄趙帥  其九",
        "id": "cfb05d43-eda4-4bb6-8747-ab61b31fbd9c"
    },
    {
        "author": "陳造",
        "paragraphs": [
            "每上平山把酒巵，海鴻泉驥滿烏絲。",
            "風流人物詩書帥，萬字千鍾更屬誰。"
        ],
        "title": "十絕句寄趙帥  其一○",
        "id": "49b095c0-817b-409e-8f75-c8a10460d2ff"
    },
    {
        "author": "陳造",
        "paragraphs": [
            "平時花酒費詩催，塊坐愁城誰爲開。",
            "六輩妖姬十從事，先生親遣斬關來。"
        ],
        "title": "次韻趙帥五首  其一",
        "id": "1943d2a6-882c-4cdb-8f3b-412f8a98bf34"
    },
    {
        "author": "陳造",
        "paragraphs": [
            "前知紅藥翻階處，別許金腰一朵開。",
            "名在金甌花會得，即看飛詔下天來。"
        ],
        "title": "次韻趙帥五首  其二",
        "id": "f5df11a3-c9f4-433c-922c-3ff7b562f138"
    },
    {
        "author": "陳造",
        "paragraphs": [
            "一昨波光修禊事，賓奩俯枕玉奩開。",
            "重遊鷗鷺應偷眼，定記曾陪杖屨來。"
        ],
        "title": "次韻趙帥五首  其三",
        "id": "30a88be6-9e36-4138-b15d-6f65afa1e08b"
    },
    {
        "author": "陳造",
        "paragraphs": [
            "紅藥主人修月手，淥樽許爲故人開。",
            "肯教客子如王式，一聽驪駒却悔來。"
        ],
        "title": "次韻趙帥五首  其四",
        "id": "abf9a157-8511-49dd-a3e9-cdc88e1a2d28"
    },
    {
        "author": "陳造",
        "paragraphs": [
            "南遊可待再書催，芍藥酴醾陸續開。",
            "看自花開到花落，紅蕖時候却歸來。"
        ],
        "title": "次韻趙帥五首  其五",
        "id": "7cccba10-90a9-46d0-b05a-55dad656d6dc"
    },
    {
        "author": "陳造",
        "paragraphs": [
            "沈燎兮桂醑，笳簫鳴鳴兮逢逢其鼓。",
            "緩吳歈兮蹌越舞，送龍兮歸處。",
            "龍之歸兮悅娭，翻倒霄霏兮膠轕霧雨。",
            "歷館娃兮不留，過胥口兮小顧。",
            "水天模糊兮迷仰俯，仙真迎兮排空。",
            "蛟鼉駢羅兮而在下，祥飈肅兮綠輿。",
            "非烟羃兮紫府，翹儂望兮何所。",
            "目屯雲兮南騖，心靡迤兮延佇。"
        ],
        "title": "送龍辭三章  其一",
        "id": "7be09b0d-ecb2-4bb5-bb30-d460f2fb40b6"
    },
    {
        "author": "陳造",
        "paragraphs": [
            "旱氛兮炎浮，地毛焦兮金石爲流，龍不來兮殷憂。",
            "心憛悇兮孰謀，戴儂目兮傒龍之遊。",
            "龍翩然兮副求，呵蟄雷兮鞭潛虬。",
            "忽墨雲之崩騰坌瀵兮，黮黯瞢夫昏晝。",
            "摐甲馬之喧空兮，砉飛練之淙溜。",
            "夫豈不能噓膚寸彌六幕兮，胡嗇其施於此州眷吾儂。",
            "龍所私兮匪新而舊，安棲飽茹兮龍之佑。",
            "願龍兮千萬壽，暨我子孫兮烝嘗春秋。"
        ],
        "title": "送龍辭三章  其二",
        "id": "3f3ba545-3a6b-4312-9a7e-44548fbe5d57"
    },
    {
        "author": "陳造",
        "paragraphs": [
            "雷車轞兮電焱熹，孽氛靜兮旱魃摧，龍之來兮慰我思。",
            "翠其幢兮羽旗，乘煥㸌兮紛躨跜。",
            "龍之去兮盍徐之，蜚雨兮一且再。",
            "室予居兮穀予饑，眷他州之枵橎兮，匪龍其吾曷依。",
            "東阡北陌兮謳而嬉，右湖左海兮夜不扉，林屋之洞兮蟠翠微。",
            "瓊餐兮貝宮，雲璈兮玉妃。",
            "奠龍居兮無愧，功成兮龍則歸，送龍兮陳辭。",
            "溪藻芡兮山有蕨薇，餞吾歸兮幾時。"
        ],
        "title": "送龍辭三章  其三",
        "id": "86ec29e3-161b-464b-a4d3-b50c1107a9dc"
    },
    {
        "author": "陳造",
        "paragraphs": [
            "白沙兮青莎，徐予車兮坡陀。",
            "黮屯雲兮閣雨，沸後海兮起波。",
            "紛稚綠與小紅，媚丰潤兮靚嘉。",
            "聲禽鳥之啾唶，偕人語兮相和。",
            "驚鷄蜚而跳犢兮，儼倦憩之人家。",
            "玩歲華之俛仰兮，復躞躡而此過。",
            "彼何人兮駢首，爭指似兮笑譁。",
            "鏗有聲兮長謠，疑其賡蒍于之歌。"
        ],
        "title": "行春辭三首  其一",
        "id": "ebcc48d4-77fc-45a4-a6e3-35cf02b1cfde"
    },
    {
        "author": "陳造",
        "paragraphs": [
            "訟牒兮糾紛，榜檛兮未全閑。",
            "色不形兮意孚，每厚顔於曩賢。",
            "揖父兄兮使前，尚笑語之怡然。",
            "道菽粟兮卒歲，審里閭之相安。",
            "食三鬴兮袴襦，悼單枵於昔年。",
            "我酒旨而肴可茹兮，屬饜兮共此柈觴。",
            "一行而三謝兮，起且坐而諠繁。",
            "歸目送而扶路兮，予亦倦踞而假僧氈。"
        ],
        "title": "行春辭三首  其二",
        "id": "125d3c93-1341-4e50-8a61-d04b3d36a51e"
    },
    {
        "author": "陳造",
        "paragraphs": [
            "懣官曹兮縛虎，擁簿領以昏憒。",
            "竊逍遥於數刻，儻淟汩於終歲。",
            "倚僧垣睨鴻影兮，滌胸塵而一快。",
            "飯雲子而泛乳兮，引吟興之未沬。",
            "吾西道之主人兮，有老禪之晤對。",
            "愈雙矑之月浄兮，館授予而已再。",
            "頑予姿之麏鹿兮，合巖栖而釣瀨。",
            "怳泉石之入眼兮，浩歸懷之自倍。",
            "計三徑之可具兮，顧二頃之猶在。",
            "明年其餞西歸兮，將家漁舟老牛背也。"
        ],
        "title": "行春辭三首  其三",
        "id": "929a98c5-5bb5-4d2d-9141-32012f430cf9"
    },
    {
        "author": "陳造",
        "paragraphs": [
            "昔尚父之之國，嘗寢甘而見譏。",
            "懷與安其費日，亦館人之或知。",
            "豈以抱當世之志，而常後可爲之時耶。",
            "有美一人兮居今而與古謀，氣飄蕭兮好脩。",
            "邑中之晳兮獨能闖閫宎於軻邱，扈芷蘅兮荃其佩。",
            "櫝驪珠兮匣干將而未試，雖未試吾何慊兮，顧簪裳猶可隠蝸廬。",
            "般礴兮天地儼其蓋軫，一世繫望兮如蒼生何。",
            "君何心兮山之阿，𣂏甓社兮羞藻芹，無爲此焉婆娑。"
        ],
        "title": "楚辭三章送郭教授趨朝  其一",
        "id": "0c684feb-4868-4a0d-9445-556943cf4f2c"
    },
    {
        "author": "陳造",
        "paragraphs": [
            "儒之宮兮千柱眈如，峨冠綺袂兮羣而趨。",
            "食焉稻魚兮隸焉詩書，我侈其成兮繹其初。",
            "誨掖之孔敏兮築興之不徐，僨於昔煥於今兮繄百年其有待。",
            "企三賢而相攸兮遺躅未沬，匪若人之良茂兮吾將奚頼。",
            "芹波摇日兮槐陰轉午，一塵不棲兮重廊邃宇。",
            "執經前兮儀儀而訏訏，君顔舒舒兮而究而語。",
            "有粹其文兮有覿其古，風舞雩兮步趨繩矩。",
            "鄙人留眼兮夫也接前人之武，人今翩鴻兮與南翔。",
            "雲氣蓬瀛兮觀虛皇，膏馥霑被兮淮之鄉，君之惠兮鄉之人不可忘。"
        ],
        "title": "楚辭三章送郭教授趨朝  其二",
        "id": "3021e8b9-cdc7-48ac-bb4d-3d486a9354f3"
    },
    {
        "author": "陳造",
        "paragraphs": [
            "爰有人兮媻珊偪側，耕耘寒暑兮圖史儒墨。",
            "吟抱膝兮山南水北，佩明月兮冠切雲。",
            "曳芙蓉兮敷芬，冰其茹兮蕙其薰。",
            "之於世曾莫諒兮，蹇吾猶淮之濆塊。",
            "予揆夫初度兮，磷競彊而爲懦。",
            "髮之新兮志偕而墮，非金玉之人兮孰振吾過。",
            "有牽其復兮有倡其和，完予獨而息黥兮睍新功以自課，一息怳三秋兮胡爲去我而他之。",
            "些君行兮指日邊，章陳兮君席爲前。",
            "揖風袂之翩翻，壽君兮綠樽。",
            "貝宮靚深兮碧落寬，陵天風兮整羽翰。",
            "君無謂予兮考槃，有塵冠兮待彈。"
        ],
        "title": "楚辭三章送郭教授趨朝  其三",
        "id": "06c5e237-38f7-4365-873f-2db8220ba69a"
    },
    {
        "author": "陳造",
        "paragraphs": [
            "瞿曇住西域，說法度羣生。",
            "羣生所依怙，目以不動尊。",
            "惟其不動故，羣動皆攝受。",
            "是時波旬種，百千萬眷屬。",
            "排拫摧毀辱，蜂發雨矢集。",
            "瞿曇如須彌，蜉蠓如予何。",
            "亦如太虛空，雲翳自變滅。",
            "砥柱中驚波，古今無少損。",
            "不動而坐勝，妙力固如是。",
            "子道已末法，衲子沈世紛。",
            "競爲住院計，匪利即趨名。",
            "就常不待招，逐有棧豆戀。",
            "實師住神居，四衆所歸向。",
            "云何得歸向，以師清修故。",
            "雖爲衆歸向，不作患失想。",
            "翩然挈瓶錫，去若釋嶠雲。",
            "亦如箭辭弦，勢若不可挽。",
            "自師掃積弊，羣魔尚遺種。",
            "瞿曇昔去世，政以波旬故。",
            "師行不回首，彼魔所願欲。",
            "雖無末法病，或昧不動意。",
            "請答四衆心，請爲神居地。",
            "柅車折蜚錫，山立鎮故棲。",
            "須彌自無恙，太虛自空曠。",
            "衝波沄沄去，砥柱屹不知。",
            "羣魔今末勢，殘雪行見晛。",
            "我心寂不動，是瞿曇智力，是子大法權。",
            "我不爲子道，子道可槩舉。",
            "庸酌四衆心，爲子說此偈。",
            "瞿曇設住世，與子同首肯。"
        ],
        "title": "神居實師退院作偈留之",
        "id": "cf409c4d-07c2-42a4-b3f4-0f1992ff8e9c"
    },
    {
        "author": "陳造",
        "paragraphs": [
            "遐想雲璈奏未央，璇輿金籙慶生商。",
            "九光霞裏停仙仗，萬歲聲中奉帝觴。",
            "天上擗麟供樂事，人間舞鳳侈恩光。",
            "小臣願效華封祝，試頌靈椿壽聖皇。"
        ],
        "title": "天申節致語",
        "id": "81ccaf3c-d226-4e5c-8115-deb39aa8f9cc"
    },
    {
        "author": "陳造",
        "paragraphs": [
            "黄堂綠影轉槐龍，錦繡圍中度好風。",
            "珠履相輝人峙玉，金罍更勸酒如空。",
            "逢辰正自千齡會，勝日何妨一醉同。",
            "來歲從公話今日，鈞天應簉未央宮。"
        ],
        "title": "又對廳",
        "id": "6ed5c1e5-d9d3-430a-a62e-66ab1f9835f8"
    },
    {
        "author": "陳造",
        "paragraphs": [
            "曾燕瑶池到世間，祝堯今復馭青鸞。",
            "衆真已送駢蕃瑞，萬國同瞻咫尺顔。",
            "聖統有傳尊北極，帝齡無盡等南山。",
            "兒家幾許蟠桃熟，準擬年年薦露盤。"
        ],
        "title": "王母致語口號",
        "id": "6ed0f451-8fde-40d1-88fc-0c343c716f14"
    },
    {
        "author": "陳造",
        "paragraphs": [
            "綠輿初下玉龜山，小駐黄堂相府蓮。",
            "上客居多天下士，主人况自地行仙。",
            "九光霞裏聞譚笑，三素雲中度管絃。",
            "來歲日邊桃薦碧，帝觴應共醉鈞天。"
        ],
        "title": "又對廳",
        "id": "a35710a2-6ad8-4e93-a0e9-39b961a5845b"
    },
    {
        "author": "陳造",
        "paragraphs": [
            "擗麟侑酒紫皇家，降乙開祥寶祚賒。",
            "又見仙真奉瑶檢，從教日月數金沙。",
            "星明丙極方呈瑞，燕敞需雲共拜嘉。",
            "睿算的知天與久，大椿何必問南華。"
        ],
        "title": "平江府天申節致語口號",
        "id": "bf786223-7c57-41ff-a5e1-531097b7f6ae"
    },
    {
        "author": "陳造",
        "paragraphs": [
            "天仗凌晨拱未央，君王親奉紫霞觴。",
            "社鳴當紀乾坤闢，筴授端知日月長。",
            "爲祝堯齡辭翠水，閑留羲馭頓扶桑。",
            "兒家不上千秋鑒，自摘蟠桃壽聖皇。"
        ],
        "title": "王母致語口號",
        "id": "3d99de6e-4041-4526-8af2-67d3e877f4a2"
    },
    {
        "author": "陳造",
        "paragraphs": [
            "清微風動萬年枝，瑞紀流虹誕聖時。",
            "天上玉巵山比壽，侯邦錦席酒如池。",
            "滿城淑氣生英簜，夾道歡聲度綵旗。",
            "來歲望公天仗側，尚應回首記吳兒。"
        ],
        "title": "又通衢",
        "id": "404d1cc7-a500-4c10-baa1-2444b0a3932d"
    },
    {
        "author": "陳造",
        "paragraphs": [
            "二天依德幸吾州，四牡徐驅得小留。",
            "勝日非煙浮綺席，異時盛事繼文游。",
            "春還蓓蕾生譚笑，香泛叵羅賸獻酬。",
            "來歲鳳池雙立玉，應從丹地話秦郵。"
        ],
        "title": "趙守燕王漕致語口號",
        "id": "f35cc81d-c56a-4eca-ab2e-080fbda2c97c"
    },
    {
        "author": "陳造",
        "paragraphs": [
            "黄堂賓宴霧香浮，峙玉時髦得意秋。",
            "莊海長風吹怒翼，禹門驚浪化吞舟。",
            "黄生眉宇看輝映，淥漲瑶盃賸獻酬。",
            "來歲歸時君記取，恩袍成行擁龍頭。"
        ],
        "title": "鹿鳴宴致語口號",
        "id": "17f4916b-e5c7-4e1e-a539-15a638f43deb"
    },
    {
        "author": "陳造",
        "paragraphs": [
            "壽筵高敞老仙家，簾影中間五色霞。",
            "碧酒舊須麟作脯，雕盤新薦棗如瓜。",
            "玉壺縹緲非塵世，金狄依稀記歲華。",
            "勝日年年欹醉帽，鬢香長點吉雲花。"
        ],
        "title": "石湖生日致語口號",
        "id": "29e8f591-023b-4889-bc5f-15b3ef0c399f"
    },
    {
        "author": "陳造",
        "paragraphs": [
            "翬飛華屋酒如池，賓主風流况一時。",
            "千杖敲春瓊斚滑，九霞摇晚舞衫僛。",
            "輕颸泛座漂香遠，纖月窺人轉影遲。",
            "牛女多情應羨客，瓜華適已罥珠絲。"
        ],
        "title": "定海縣廳事落成致語口號",
        "id": "66ce332f-2559-4159-a198-460964ef60e5"
    },
    {
        "author": "陳造",
        "paragraphs": [
            "向晚簾櫳上玉鈎，縣人應指小瀛洲。",
            "龍蘭烟外調宮羽，羅綺香中擁獻酬。",
            "百祀規模新壯觀，一時文武極風流。",
            "月明鼓吹煩重賦，終恐清新媿少游。"
        ],
        "title": "廳事落成致語口號",
        "id": "8ce056cc-343e-45f9-85cb-6c1210550626"
    },
    {
        "author": "陳造",
        "paragraphs": [
            "平時風義等肩差，况此周旋別乘衙。",
            "湛淥徐傾卜夜酒，欹紅同插殿春花。",
            "成規燦備堪從事，殊渥便蕃定拜嘉。",
            "爛醉長吟答佳致，不妨賓主各詩家。"
        ],
        "title": "房州到任交倅事筵致語口號",
        "id": "31b95be2-fef3-4c9f-9760-b36b9bc7410f"
    },
    {
        "author": "陳造",
        "paragraphs": [
            "假印侯封付繼承，教條久已洽山城。",
            "政成何異徵黄霸，日接寧惟拜水衡。",
            "春酒入杯紅浪漲，晚花薦座靚粧明。",
            "良辰便合同沉醉，且置陽關疊後聲。"
        ],
        "title": "到任交權州事筵致語口號",
        "id": "d65ab9ae-fbc1-4f63-8aab-5cf322e593a6"
    },
    {
        "author": "陳造",
        "paragraphs": [
            "公堂錦繡映簪紳，不著人間一點塵。",
            "地窄尚堪紅袖舉，情孚那復白頭新。",
            "蔗漿玉醴壺天晚，翠蓋紅巾暑月春。",
            "况是山城無一事，醉鄉賓主屬吾人。"
        ],
        "title": "待衆官致語口號  其一",
        "id": "783e5588-7fe9-41e8-b6ee-3990a4c0e940"
    },
    {
        "author": "陳造",
        "paragraphs": [
            "爐熏抽蕙褭高寒，列宿低光近醮壇。",
            "夜屋忽驚簷溜響，曉畦旋放桔槔閑。",
            "政須酬酢乘多暇，況間憂虞取一歡。",
            "投轄孟公留客意，應伴月路醉扶還。"
        ],
        "title": "待衆官致語口號  其二",
        "id": "5498d6c6-b8c1-48b0-b5a2-a74eba54eff7"
    },
    {
        "author": "陳造",
        "paragraphs": [
            "華筵楚楚爲誰開，和氣融融逐雨回。",
            "飲處偕酬未央樂，旱餘新紀不爲災。",
            "詩成肯放庭陰轉，舞困何妨羯鼓催。",
            "聽取邦人歌笑地，山城幾處不春臺。"
        ],
        "title": "喜雨燕致語口號",
        "id": "79cdeda5-7234-4a8b-8bb3-cebb4676f3f0"
    },
    {
        "author": "陳造",
        "paragraphs": [
            "一時律呂韻金絲，用播中和樂職詩。",
            "所喜玳筵重啟日，還當璧月再圓時。",
            "伊凉聒夜鏗千杖，蘭蕙回春艷十眉。",
            "明日酒醒還得句，東遊夸與大堤兒。"
        ],
        "title": "交割州事致語口號",
        "id": "26362b8d-8d62-4301-9d39-f36f73ac20e9"
    },
    {
        "author": "陳造",
        "paragraphs": [
            "相門賢裔聖門儒，錦席葩羅慶合符。",
            "天歛沉陰輸瑞靄，月銜清影照冰壺。",
            "鸞膠密應鏘金奏，麟脯何妨薦玉腴。",
            "聞道山城觀盛事，一時歌舞溢通衢。"
        ],
        "title": "宴新守致語口號",
        "id": "adba4941-2b8f-41db-b348-ec6db2bf4393"
    },
    {
        "author": "陳造",
        "paragraphs": [
            "黄堂冰峙兩飛仙，不遣纖塵到繡筵。",
            "龍麝香中揮玉麈，蕙蘭叢裏釂金舡。",
            "即今別乘符初合，佇看丹墀璧再聯。",
            "來歲凉颸生殿閣，帝觴同捧聽鈞天。"
        ],
        "title": "任滿交割倅事致語口號",
        "id": "8fbc175f-c610-415e-809c-4545abaf043e"
    },
    {
        "author": "陳造",
        "paragraphs": [
            "星屏已喜一樽俱，嗣啟芳筵合郡符。",
            "裊裊細香生玉醴，颸颸凉吹度冰壺。",
            "錦紋眩旋明回雪，雲影依微覓貫珠。",
            "乘醉言分當卜夜，火城璧月共通衢。"
        ],
        "title": "任滿交割郡事致語口號",
        "id": "646a493c-155b-421c-a807-a073141cf4fb"
    },
    {
        "author": "陳造",
        "paragraphs": [
            "胡床玉麈錦囊詩，賓主風流此一時。",
            "玳席邀歡酬令節，羽觴湛碧轉微漪。",
            "綺羅圍外香風遠，絃管聲中漏刻遲。",
            "莫道蘭亭已陳迹，勝遊端復嗣芳規。"
        ],
        "title": "燕鄉守致語口號",
        "id": "e5fff6b7-0df3-44a2-9d3b-919f4e041733"
    },
    {
        "author": "釋可封",
        "paragraphs": [
            "掃地潑水相公來，最好三門八字開。",
            "祇恐玉堂便歸去，未容蓮社久追陪。"
        ],
        "title": "頌古",
        "id": "59f1663d-4573-41c4-8a2d-b4888de63fcf"
    },
    {
        "author": "釋可封",
        "paragraphs": [
            "天左旋，地右轉，過眼光陰人不薦。",
            "春已過，夏初臨，塵劫來事在而今。",
            "今日事，來日事，歷劫明明即這是。",
            "是則是，非又非，莫將鶴唳作鶑啼。"
        ],
        "title": "偈二首  其一",
        "id": "2f1183e6-88e8-424f-8315-236db83f7217"
    },
    {
        "author": "釋可封",
        "paragraphs": [
            "衲僧家，端的別，脊梁鑄就渾剛鐵。",
            "有飯逢饑即便餐，有話逢人即便說。",
            "阿呵呵，如何說，今朝又是新陽節。"
        ],
        "title": "偈二首  其二",
        "id": "ecd14654-a9cb-4e74-acaa-76778ece0327"
    },
    {
        "author": "釋可封",
        "paragraphs": [
            "阿魏無真，水銀無假。",
            "老倒南泉，可知禮也。"
        ],
        "title": "頌古三首  其一",
        "id": "1b0962f6-3a7b-4630-9b9a-1fb904a26e67"
    },
    {
        "author": "釋可封",
        "paragraphs": [
            "拈得須彌第一槌，銅頭鐵額豈容伊。",
            "鹽梅舟楫并霖雨，不是斯人更是誰。"
        ],
        "title": "頌古三首  其二",
        "id": "673d0d1b-7640-4c49-817c-218db847082d"
    },
    {
        "author": "釋可封",
        "paragraphs": [
            "三軍不動旗閃爍，龍蛇陣上看謀略。",
            "令人長憶李將軍，萬里晴空飛一鶚。"
        ],
        "title": "頌古三首  其三",
        "id": "716afc52-b8ac-4e2b-adf5-3cfa469e22d5"
    },
    {
        "author": "任詔",
        "paragraphs": [
            "驅車出東門，弭節訪冰井。",
            "寺古棟宇傾，碑折苔蘚屏。",
            "源泉池中生，瑩凈可鑑影。",
            "命僧旋汲之，入口勝霜冷。",
            "試烹白雲茶，碗面雪花映。",
            "清冷滌煩襟，潤澤勞缾綆。",
            "可以濯我纓，悠然脫塵境。"
        ],
        "title": "冰井",
        "id": "4d29d2b0-5132-4098-aa4a-d0964251b8c1"
    },
    {
        "author": "王正功",
        "paragraphs": [
            "百嶂千峰古桂州，鄉來人物固難儔。",
            "峩冠共應賢能詔，策足誰非道藝流。",
            "經濟才猷期遠器，縱橫禮樂對前旒。",
            "三君八俊俱鄉秀，穩步天津最上頭。"
        ],
        "title": "嘉泰改元桂林大比與計偕者十有一人九月十六日用故事行宴享之禮作是詩勸爲之駕  其一",
        "id": "6da69660-609d-4cec-aedf-22832edcb78b"
    },
    {
        "author": "王正功",
        "paragraphs": [
            "桂林山水甲天下，玉碧羅青意可參。",
            "士氣未饒軍氣振，文場端似戰場酣。",
            "九關虎豹看勁敵，萬里鵾鵬竚劇談。",
            "老眼摩挲頓增爽，諸君端是斗之南。"
        ],
        "title": "嘉泰改元桂林大比與計偕者十有一人九月十六日用故事行宴享之禮作是詩勸爲之駕  其二",
        "id": "c3fe4e48-9993-4bbf-9a4b-5632e67aadd5"
    },
    {
        "author": "王正功",
        "paragraphs": [
            "乳穴佳名久欣慕，茲遊直與心期副。",
            "今朝蕭散七枝筇，衰遲未覺躋攀苦。",
            "湘南懸想碧雲橫，桂嶺遥瞻烟靄暮。",
            "招提鐘磬出幽深，村疃牛羊自來去。",
            "忽聞流水響潺潺，漸覩巖扃隔烟霧。",
            "山蹊躡履亂崎嶔，翠壁題名雜新故。",
            "乍暌朱墨略官箴，稍覺追隨劇幽趣。",
            "絕知官裏少夷途，始信閑中無窘步。",
            "人生如此信可樂，誰向康莊塞歸路。",
            "共醉生前有限盃，澆我胸中今與古。",
            "早知富貴如浮雲，三歎歸田不能賦。"
        ],
        "title": "嘉泰二年歲在壬戌正月八日携家還里幕中諸友遠來餞別同遊乳洞遂爲終日之款因成古風一章",
        "id": "cf86f679-d802-4051-a294-e844f4ff91b6"
    },
    {
        "author": "婁機",
        "paragraphs": [
            "高軒多暇日，宴寢獨怡神。",
            "風俗誰今古，雲山自主賓。",
            "灘平分燕尾，松老半龍鱗。",
            "徙倚清陰下，吟懷愧昔人。"
        ],
        "title": "題日哦軒",
        "id": "503d06f1-406e-4772-bc9e-8dbd7b76056c"
    },
    {
        "author": "宋恭甫",
        "paragraphs": [
            "漪漪細浪生蒲葉，剪剪輕風破柳芽。",
            "不飲恐孤今日社，强隨兒女插桃花。"
        ],
        "title": "社日不飲",
        "id": "997bc337-f729-404e-89df-03da10aa07b0"
    },
    {
        "author": "陶去泰",
        "paragraphs": [
            "富川置治湖山中，勝氣環聚稱清雄。"
        ],
        "title": "句  其一",
        "id": "d408a530-76bc-4e02-82f9-af76fd5938ce"
    },
    {
        "author": "陶去泰",
        "paragraphs": [
            "富川郡治居高閑，萬頃平湖几案間。"
        ],
        "title": "句  其二",
        "id": "5144d644-99ab-45fd-a128-925c3df444b5"
    },
    {
        "author": "王曉",
        "paragraphs": [
            "握蘭肯受二毛侵，高節須知映古今。",
            "烟閣雲臺辭帝闕，風裘雪帽返家林。",
            "殿庭不待新鳴玉，里舍聊揮舊賜金。",
            "猿鶴不須驚與怨，道人軒冕本無心。"
        ],
        "title": "送鹿伯可致仕歸天台兼簡致政龍學給事吳明可丈",
        "id": "c2567c08-03e7-41c1-a5b7-33a27b27e6f2"
    },
    {
        "author": "趙不敵",
        "paragraphs": [
            "春山是處籜龍新，不似清凉綠笋珍。"
        ],
        "title": "句",
        "id": "6aff67a5-cf9d-40e6-bca7-0a9f2fff7e7e"
    },
    {
        "author": "劉大辯",
        "paragraphs": [
            "古人學道怕求深，善學長於淺處尋。",
            "日用至粗存至賾，須知瓦礫是黄金。"
        ],
        "title": "資深堂",
        "id": "4913e2d3-d075-49a5-a0d2-64bd17fb8e28"
    },
    {
        "author": "周承勛",
        "paragraphs": [
            "誰家解祟吐千瓶，丹墨交輝走百靈。",
            "盡使蛙蛇歸藥籠，又纏蕭艾作人形。",
            "安得綵絲十萬丈，東南西北繫飄零。"
        ],
        "title": "端午",
        "id": "f84dd9c2-4741-4ba9-9420-5d09f00ef0bb"
    },
    {
        "author": "周承勛",
        "paragraphs": [
            "纔入度門寺，先觀覺範詩。",
            "昔人吟不盡，今日到方知。",
            "地僻寒來早，高山月上遲。",
            "池邊老修竹，曾映董生幃。"
        ],
        "title": "題度門院",
        "id": "b243f57b-b00a-4d3c-b9fa-3a0ae74ce70b"
    },
    {
        "author": "周承勛",
        "paragraphs": [
            "夜爇松脂火，朝焚柏子香。",
            "舉家來萬壽，佳節遇重陽。",
            "雨止雲穿日，風高天欲霜。",
            "吾廬籬下菊，應怪未還鄉。"
        ],
        "title": "宿玉龍宮",
        "id": "bc7351ed-21fe-4310-b527-803b38a8c534"
    },
    {
        "author": "周承勛",
        "paragraphs": [
            "君不見楚王渡江萍如日，剖而食之甜似蜜。",
            "河魨本自食楊花，花結浮萍萍結實。",
            "又不見越王食鱠遺其餘，中流化作王餘魚。",
            "河魨本是當年物，尚带西子胸前酥。",
            "春江摇摇波面暖，蔞蒿蒙茸蘆筍短。",
            "嫩肥初破鼈裙重，膩白細挑羊腦滿。",
            "嗟予二年留江城，嗜此不去遲吾行。",
            "鱸鮮便覺官可棄，雁美却得人呼卿。",
            "鄰翁勸我知機早，有毒傷人如鴆鳥。",
            "世閒萬事是機穽，此外傷人亦非少。",
            "我生有命懸乎天，飽死終勝饑垂涎。",
            "君看子美牛炙死，若死嚴武尤可憐。"
        ],
        "title": "食河豚",
        "id": "dbe8a613-5d95-469f-9e77-dd34111baabe"
    },
    {
        "author": "周承勛",
        "paragraphs": [
            "四海常爲客，三春却倦游。",
            "能飛歸不得，雖去有何求。",
            "故國千年恨，行人萬里愁。",
            "年來風過耳，無淚與君流。"
        ],
        "title": "杜宇",
        "id": "3d240eca-2584-4b75-8516-e0dcbac32c8e"
    },
    {
        "author": "周承勛",
        "paragraphs": [
            "竹皮狗尾粗斕斑，神虎門前興已闌。",
            "每恨誤身誠可溺，殆將苴履不須彈。",
            "數莖漸覺勝簪怯，一免當知復冠難。",
            "柱後惠文非所志，寧從子夏學酸寒。"
        ],
        "title": "繫冠船篷自戲",
        "id": "1170df30-fa67-49f3-a660-c4892fd86b18"
    },
    {
        "author": "周承勛",
        "paragraphs": [
            "瓦礫頻年積，鉏耰十輩功。",
            "旋移低地碧，頗雜亞枝紅。",
            "對酒逢寒食，憑欄接暖風。",
            "牆慳天自闊，堪送北飛鴻。"
        ],
        "title": "題縣圃藴輝亭",
        "id": "ab676490-86dd-4094-a2f5-0a5cdbdd5c95"
    },
    {
        "author": "周承勛",
        "paragraphs": [
            "青雲紫陌不相違，四海如公省見稀。",
            "身在外臺嚴刺舉，詩來屬邑慰瞻依。",
            "珠園授筆驅春雨，澤國揚帆送夕暉。",
            "留落而今待公道，敢言一斥羨群飛。"
        ],
        "title": "吳下同年會詩",
        "id": "98e0f5d7-99dd-47b4-87c9-819de5cece59"
    },
    {
        "author": "唐子壽",
        "paragraphs": [
            "人生會少足睽違，尊酒相從又復稀。",
            "我歎散材誰見數，公持華節幸相依。",
            "題名鴈塔思當日，曳屣龍門借夕暉。",
            "會見十行來日下，禁塗高處看橫飛。"
        ],
        "title": "吳下同年會詩",
        "id": "4c2c4f9c-56f4-4927-8544-42ab7490220a"
    },
    {
        "author": "章澥",
        "paragraphs": [
            "咫尺天顔祇暫違，兩臺聯桂世誠稀。",
            "共觀鵬運垂雲舉，還幸魚寒密藻依。",
            "賦政將明仲山甫，登樓吟詠謝玄暉。",
            "要津自足升英俊，六鷁毋令恨退飛。"
        ],
        "title": "吳下同年會詩",
        "id": "f61b68af-83b1-4b46-812c-6f314801fd52"
    },
    {
        "author": "章澥",
        "paragraphs": [
            "度險聊憑九節杖，凌虛來謁三花巖。"
        ],
        "title": "句",
        "id": "bdcc0de5-bbbe-4f47-996e-ceaef7db5f27"
    },
    {
        "author": "王藝",
        "paragraphs": [
            "瓊林春暖記分違，敘好如公在昔稀。",
            "魚腹一書勞遠寄，鵲枝三匝幸相依。",
            "初筵雖負兵厨約，餘愛終分趙日暉。",
            "從此吳門書盛事，即看丹詔鳳銜飛。"
        ],
        "title": "吳下同年會詩",
        "id": "6bdbb47d-904b-4501-9e78-4784dbe25174"
    },
    {
        "author": "胡元功",
        "paragraphs": [
            "佳辰勝集不相違，慨念同年會遇稀。",
            "獨有二天均覆廕，歸來三徑幸棲依。",
            "詩篇酒醆論時事，山色湖光映夕暉。",
            "自愧衰遲與榮觀，擬將委翅附高飛。"
        ],
        "title": "吳下同年會詩",
        "id": "3d38c8f0-8ada-4415-af33-c0651981ca88"
    },
    {
        "author": "趙彥衛",
        "paragraphs": [
            "生涯寄簞瓢，嗜古成傳癖。",
            "胸蟠萬卷書，禊帖究所出。",
            "三百七十五，異論溢編帙。",
            "更相自戈矛，又類相形色。",
            "我昔識諸老，高論聆侍側。",
            "玉筆貴藏鋒，真贋拚金錫。",
            "精神苟不具，徒爾致研席。",
            "搜訪諸賢語，編類置丈室。",
            "使我心豁然，登山如得屐。",
            "妄意於斯文，庶可益涓滴。",
            "作詩謝來貺，持寄俟他日。"
        ],
        "title": "題蘭亭帖",
        "id": "74148f99-42f6-4240-aafb-ad07347f84f7"
    },
    {
        "author": "趙彥衛",
        "paragraphs": [
            "鴈塔尋盟信不違，二星聯璧世間稀。",
            "高情念舊何其厚，□客親仁得所依。",
            "節操剛方范孟博，□□醖藉謝玄暉。",
            "沙堤已築催歸騎，怪底朝來喜鵲飛。"
        ],
        "title": "吳下同年會詩",
        "id": "a7f2b91f-14e0-46c4-9ece-b5a27f0992a2"
    },
    {
        "author": "趙彥璦",
        "paragraphs": [
            "引睇龍門念久違，自題雁塔會何稀。",
            "奔馳蓮幕祇甘分，只尺星臺喜有依。",
            "拱侍尊罍陪盛事，仰瞻刑政煥清暉。",
            "我公自有回天力，入佐明君看一飛。"
        ],
        "title": "吳下同年會詩",
        "id": "5fb4db78-7942-424e-bcd5-c9192765c46b"
    },
    {
        "author": "成欽亮",
        "paragraphs": [
            "雁塔從游嘆久違，盍簪話舊一何稀。",
            "鵬程暫駐皇華重，魚隊欣逢淥水依。",
            "詩倡珠璣跳月峽，酒行杯斚濕春暉。",
            "吳門盛事彰施了，兩兩台星挾詔飛。"
        ],
        "title": "吳下同年會詩",
        "id": "9f42b88d-ac38-4f55-8d89-4de12f159a8b"
    },
    {
        "author": "陳德明",
        "paragraphs": [
            "舊交牢落寸心違，門掩蒼苔省見稀。",
            "幸遇星郎分刺舉，忝聯桂籍得歸依。",
            "公方闊步鳴先路，我獨冥行怨落暉。",
            "遥想登臺高會處，應憐烏鵲正南飛。"
        ],
        "title": "吳下同年會詩",
        "id": "593c44ee-a561-4f0b-a507-9ccc076ff4f2"
    },
    {
        "author": "郭明復",
        "paragraphs": [
            "香山居士頭欲白，秋風吹作湓城客。",
            "眼看世事等虛空，雲夢胸中無一物。",
            "舉觴獨醉天爲家，詩成萬象遭梳爬。",
            "不管時人皆欲殺，夜深江上聽琵琶。",
            "賈胡老婦兒女語，淚溼青衫如著雨。",
            "此公豈作少狂夢，與世浮沈聊爾汝。",
            "我來後公三百年，潯陽至今無管弦。",
            "長安不見遺音寂，依舊康廬翠掃天。"
        ],
        "title": "題琵琶亭",
        "id": "07f93a10-8b11-4bcb-8a43-de97ac7c9f93"
    },
    {
        "author": "郭明復",
        "paragraphs": [
            "道人昔日來開山，山鬼悔泣門不關。",
            "一時梵宇借巖麓，千載絕景歸人間。",
            "松蘿鬰勃樹旌纛，水泉丁東鳴佩環。",
            "兩蘇寂寞涪翁死，杖屨誰與同躋攀。"
        ],
        "title": "大人按部過雲安下巖留小詩命同賦",
        "id": "07f5452e-d1a3-4fde-863b-af7973a095e1"
    },
    {
        "author": "郭明復",
        "paragraphs": [
            "三峽堂前五月風，吳檣蜀柁古來通。",
            "山如肺附重相掩，水似環連去不窮。",
            "躍馬孤城憐倔强，卧龍八陣想英雄。",
            "憑闌千載興亡事，何異邯鄲一枕中。"
        ],
        "title": "題三峽堂",
        "id": "94baadec-b9d3-4e2f-b602-048363fa80ef"
    },
    {
        "author": "劉知仁",
        "paragraphs": [
            "所憂目力盡，未問兩足酸。",
            "雲峯三十六，一一皆可觀。"
        ],
        "title": "儲福宮",
        "id": "3b7c4ef3-98ba-4f0d-946b-18575f43a9dd"
    },
    {
        "author": "許及之",
        "paragraphs": [
            "連旬困梅霖，接夏潦乘溽。",
            "泄雲渙新霽，遊興難管束。",
            "出關便航湖，停篙葑蒲綠。",
            "漁歌入浦溆，沙禽亂驚浴。",
            "昏霏送霞落，依稀辨林谷。",
            "初更電輝摇，輕雷忽相續。",
            "蛙聲雜猛雨，波翻碎鳴玉。",
            "何能足清睡，快舉巵酒沃。",
            "明朝看晨光，未必非所欲。"
        ],
        "title": "新晴",
        "id": "2a501f9c-527e-48e6-8a67-aee2ea3cb498"
    },
    {
        "author": "許及之",
        "paragraphs": [
            "避暑本無法，有法心可移。",
            "達尊迫人事，盛服嚴天威。",
            "六月厲戈甲，百鍊親鑪錘。",
            "前驅上峻坂，後鞭禁長吁。",
            "正午萬竈增，尅晷千夫炊。",
            "轅門待排結，軍令無徐舒。",
            "陸渾救急燎，欒巴稽噀霏。",
            "期以片時滅，不許一草萎。",
            "醲賞激勇往，畢力爭忘疲。",
            "不計揮汗雨，寧思濯風漪。",
            "當其用力所，豈復知熱時。",
            "萬事心地存，百夫火宅馳。",
            "四時更代謝，二至爭愆逾。",
            "積陰理必復，大夏陽常居。",
            "及此當歊赩，豈得懷鬰紆。",
            "杜願踏層冰，幾欲投清池。",
            "韓思坐深甑，爲說亦豈疎。",
            "極知隸元氣，孰與逃象滋。",
            "聊用供嘲咏，且以相戲娛。",
            "吾儕幸安適，家食饕委蛇。",
            "念彼方熱耘，焉能思逃虛。",
            "靜勝昔人心，屢空斯晏如。",
            "况予負深譴，省咎闔重扉。",
            "友朋相急難，往復通有無。",
            "每懷子葉子，久與期襟期。",
            "有此苦熱吟，句韻兩崛奇。"
        ],
        "title": "次韻葉德友苦熱吟",
        "id": "71474166-33ac-45bd-a663-2a2f17f784e3"
    },
    {
        "author": "許及之",
        "paragraphs": [
            "羲和不弭馭，炎帝方秉機。",
            "孰不愛趙衰，誰肯觸武威。",
            "豈知鑠金石，乃得齊璿璣。",
            "鹿角甫云解，葵箑無停揮。",
            "萬寶成南訛，一枕安北扉。",
            "殿閤施餘薰，茅茨溥增輝。",
            "鼎鼎百年內，咄咄七十稀。",
            "臨流抒我懷，新浴振我衣。",
            "雷雨急生凉，天恩覺淪肌。",
            "詩來取靜勝，句到不吾欺。",
            "盛服思客位，重鎧念邊陲。",
            "當暑如懷秋，秋至勿興悲。"
        ],
        "title": "喜雨次韻翁常之苦熱吟",
        "id": "504fd9e8-6ebe-4797-ab4a-b0f907e1cb33"
    },
    {
        "author": "許及之",
        "paragraphs": [
            "理極終必復，孰逃造化機。",
            "司夏流中氣，執衡振嚴威。",
            "有懷渴雲霓，不願雨珠璣。",
            "油然起崚嶒，閃若驚霍揮。",
            "嘉澤徹中霄，凉飈入重扉。",
            "良苗固懷新，冶葉亦生輝。",
            "從欲天匪私，屢豐古實稀。",
            "垂老藉香火，凌晨肅裳衣。",
            "百拜屈我躬，萬感銘我肌。",
            "茲生每有逢，末路敢爲欺。",
            "正爾飽丘壑，及此軫疆陲。",
            "念終抱媿耻，已矣徒傷悲。"
        ],
        "title": "再酬常之",
        "id": "6739050f-bfbc-42b6-9f76-a51866cdb18f"
    },
    {
        "author": "許及之",
        "paragraphs": [
            "明月出海底，先照彤庭墀。",
            "正以合德故，爭效朝宗馳。",
            "須臾散精彩，普率揚明輝。",
            "常時或顯晦，所歷隨茫瀰。",
            "及茲秋中氣，燎然光滿規。",
            "豈但碧漢澄，無復宿霧披。",
            "如坐水晶宮，更泛碧琉璃。",
            "凜凜栗膚髮，炯炯析毫釐。",
            "竟欲乘浮槎，試與窮垠涯。",
            "或擬斫却桂，或云生桂枝。",
            "蟾宮到者折，不生豈不稀。",
            "玉斧修何事，倒即無倒期。",
            "沉吟自絕倒，痛飲忘傾欹。",
            "茲辰病因仍，良行覺支離。",
            "始行浮雲多，猶欲一口吹。",
            "東牀念齋夕，妙語寄相思。",
            "詞到律自協，意古趣更奇。",
            "今雖減冰輪，猶照蘸甲巵。",
            "寄聲衖南翁，斯辰可無詩。",
            "我欲資雋永，庶以得自頤。"
        ],
        "title": "中秋見懷",
        "id": "a42c68e8-6b65-49ee-a1ae-19cc476c1f8a"
    },
    {
        "author": "許及之",
        "paragraphs": [
            "新元既涉九，臘尾春未初。",
            "司寒勵餘職，飛雪來庭除。",
            "因風稀復密，潜陰慘還舒。",
            "瑞色入隴麥，祥膏潤園蔬。",
            "未足映書讀，已寬带經鉏。",
            "和氣融比屋，所積惟林廬。",
            "悵焉起遐觀，未知問所如。",
            "南軒笑領客，操已敢作疎。",
            "豈無門下生，不肯升籃輿。",
            "衝泥按徐轡，秀句生蹇馿。",
            "卷雲畢清集，湖山眇開予。",
            "蜿蜒翠麓中，萬瓦參瓊琚。",
            "急掃供茗事，隔江竟煩渠。",
            "終日樂未央，不爲食有魚。",
            "十韻分九人，其一固閏餘。",
            "併以屬汰礫，敢下馮婦車。",
            "屯雲方雜沓，二白難躊躇。",
            "須公專吟筆，載賡仍屢書。"
        ],
        "title": "侍南軒先生卷雲亭望嶽麓積雪分韻得初作二字",
        "id": "d73f182f-77a9-4e17-ad90-7eddcbc5a37d"
    },
    {
        "author": "許及之",
        "paragraphs": [
            "寒威逼重幃，皓彩墮庭戺。",
            "不謂晦日愁，乃有豐年喜。",
            "更長要深盃，客緩愧停己。",
            "後來固自佳，不至猶可紀。",
            "傳香共分題，索笑驚落紙。",
            "摩挱玉梅缾，凍合西湖水。"
        ],
        "tags": [
            "西湖"
        ],
        "title": "張時可席上喜雪分韵得水字時予後至周希稷期而不集",
        "id": "b65575dc-f9a1-44fb-991f-235638f1f079"
    },
    {
        "author": "許及之",
        "paragraphs": [
            "春雪如過客，所止留莫住。",
            "但見空中馳，機心逐鷗鷺。",
            "度臘凜餘寒，同雲忽朝聚。",
            "乍看鮫泣珠，漸覺柳飄絮。",
            "少焉有矜色，瓊枝鬭玉樹。",
            "登臨須勝流，著我覺形汙。",
            "北山鮮明姿，愛客急修具。",
            "坐間兩荆州，翛然隠風度。",
            "更著老彌明，清談屋瓴注。",
            "客醉主亦歡，主醉客即去。",
            "剝啄鳳沼來，忽得石鼎句。",
            "便可當畫圖，却將醒眼覷。"
        ],
        "title": "次韻黎師侯登王叔武文昌閣看雪",
        "id": "8da9efa4-8e48-46e6-90f6-efb4e2f45f49"
    },
    {
        "author": "許及之",
        "paragraphs": [
            "居閒數相過，每語夜參半。",
            "稍作一日踈，已起三秋歎。",
            "老去惜光陰，歡來猶把玩。",
            "去年摻袂別，轉首摶沙散。",
            "恍思麇鹿侶，豈是鴛鷺伴。",
            "拂龜信逢辰，聽雞虞失旦。",
            "冉冉金階趨，穆穆玉皇案。",
            "端笏儼一夔，曳履儀十亂。",
            "咸德足享天，旅薦潔初盥。",
            "疲駑亦自鞭，百駕祇恐緩。",
            "以茲故山夢，纍纍若珠貫。",
            "佳句自山來，居然起衰愞。",
            "平生錦繡腸，不復置冰炭。",
            "室邇猶遠思，迢迢况閩館。",
            "加意松柏姿，聊逐桑榆暖。",
            "歸投玉女壺，天當一笑粲。"
        ],
        "title": "次韻轉庵用山谷半字韻見寄",
        "id": "401c00b2-5bed-41b8-b8a2-c55f2c651bb6"
    },
    {
        "author": "許及之",
        "paragraphs": [
            "世味真嚼蠟，閒趣覺雋永。",
            "閉門讀舊書，拓牖豁微冏。",
            "闚道忘一斑，反身得三省。",
            "佳人不可招，妙處誰與領。",
            "未刖聊晨門，已獻那泣郢。",
            "向來真左計，只合事幽屏。",
            "感君汪洋陂，洗我榮辱境。",
            "逢原得新功，餘潤及古井。",
            "筆端有轆轤，句法見馳騁。",
            "梅花動鄉思，霜風吹鬢影。",
            "言歸日在念，未策心已警。",
            "咫尺看白雲，祇隔馮公嶺。"
        ],
        "title": "次韻書懷",
        "id": "6270caec-422a-4ce3-a013-2d635a92f27b"
    },
    {
        "author": "許及之",
        "paragraphs": [
            "度江見三白，飛雪爲誰妍。",
            "因山行畢役，憂國且願年。",
            "眷言靈駕發，綿延屬車駢。",
            "陽侯既効職，滕六敢自賢。",
            "閣陰不忍下，竣事即墮前。",
            "山林亦縞衣，揮灑紛素筵。",
            "似與孤臣淚，同作珠貝編。",
            "豈無訪戴舟，拘文不容牽。",
            "感君相料理，語妙堪流涎。",
            "奈何補天手，袖此鑑湖堧。",
            "不受鄰僧米，顔公合憂煎。",
            "挼挲映雪眼，縱臾吟詩肩。",
            "同時天下名，一日方九遷。",
            "君不策高足，餘子煩後鞭。"
        ],
        "title": "次韻酬徐居厚寺簿",
        "id": "63613c0f-ad86-48c5-b8bc-504457da379a"
    },
    {
        "author": "許及之",
        "paragraphs": [
            "正士如正色，恥與俗競妍。",
            "老成信遲鈍，阿婆曾少年。",
            "斯人寄閒地，宇宙豈贅駢。",
            "向來馳天壤，誰者相愚賢。",
            "我欲從之遊，每恨不得前。",
            "茲行本尸祝，代庖誤當筵。",
            "高軒既枉過，妙語亦盈編。",
            "受施不知報，力疾可復牽。",
            "風雪久爲虐，江湖長蛟涎。",
            "天豈困男兒，地闕東南堧。",
            "惟有皎潔姿，不受寒暑煎。",
            "勉子加餐飯，行行盍仔肩。",
            "時哉有通塞，道豈隨變遷。",
            "願將釣竿手，一爲公執鞭。"
        ],
        "title": "再用韻",
        "id": "9bd5374a-31d7-48f1-b653-5c0d7ae0b54b"
    },
    {
        "author": "許及之",
        "paragraphs": [
            "王君圭璋姿，宜在條理科。",
            "妙語天發成，瑩徹非礱磨。",
            "宗廟要琬琰，世豈無卞和。",
            "顧恐太分明，頗覺瓦礫多。"
        ],
        "title": "王弱翁同年以多病故人疏韻五詩爲惠次韻奉酬  其一",
        "id": "10e59212-7790-4890-8175-f73ab200196a"
    },
    {
        "author": "許及之",
        "paragraphs": [
            "斯文萬金藥，不救俗儒病。",
            "盧生誰云邪，夫子未出正。",
            "羊腸駕觭輪，鯨瀾泝孤榜。",
            "噫乎吾道難，自古鬭衰盛。"
        ],
        "title": "王弱翁同年以多病故人疏韻五詩爲惠次韻奉酬  其二",
        "id": "92e7cf8f-bf10-497c-844a-b8e58681ae72"
    },
    {
        "author": "許及之",
        "paragraphs": [
            "江水日萬折，衮衮望東注。",
            "饑鳶無停飛，不足了雛哺。",
            "君看青紫綬，但供折腰具。",
            "物理信如此，焉敢辭世故。"
        ],
        "title": "王弱翁同年以多病故人疏韻五詩爲惠次韻奉酬  其三",
        "id": "0d58c5ac-e253-4bc0-89dd-d66abcbd2b77"
    },
    {
        "author": "許及之",
        "paragraphs": [
            "葉脫秋色靜，水落洲渚陳。",
            "文昌易爲月，翩翩欲相親。",
            "蟬聲老逾夏，乍聽意覺新。",
            "此時酒一尊，不可無此人。"
        ],
        "title": "王弱翁同年以多病故人疏韻五詩爲惠次韻奉酬  其四",
        "id": "0fd2ab40-f92f-4c51-9692-a0f538cc46e6"
    },
    {
        "author": "許及之",
        "paragraphs": [
            "心競事未已，趣了計有餘。",
            "彭澤八十日，便可膏吾車。",
            "趣時方枘拙，涉世孤舟虛。",
            "君無攻我短，政爾吾太疎。"
        ],
        "title": "王弱翁同年以多病故人疏韻五詩爲惠次韻奉酬  其五",
        "id": "24602764-44af-4b1e-a4de-c566a5ab9199"
    },
    {
        "author": "許及之",
        "paragraphs": [
            "胸中無渭涇，筆下安詮科。",
            "糊名彊別白，朱丹困研磨。",
            "傳詩得建安，妙畫追永和。",
            "快讀洗我懷，珠璣拾何多。"
        ],
        "title": "直舍考校次弱翁再用前韻  其一",
        "id": "f86bab78-9e74-4e4f-a892-ce36f7ffa7c6"
    },
    {
        "author": "許及之",
        "paragraphs": [
            "我句蕪陋質，聊學捧心病。",
            "君詩婉孌容，毅然色更正。",
            "唱歎朱絃音，流喝清池榜。",
            "足亢江西宗，它年耳孫盛。"
        ],
        "title": "直舍考校次弱翁再用前韻  其二",
        "id": "13a4606a-c66d-4b66-be62-b9588d6be944"
    },
    {
        "author": "許及之",
        "paragraphs": [
            "官冷得酒錢，便欲糟牀注。",
            "不管門東兒，張頤須咽哺。",
            "堪笑布裙婦，遮藏備修具。",
            "君自不紆軫，何止傾蓋故。"
        ],
        "title": "直舍考校次弱翁再用前韻  其三",
        "id": "c5ad5daa-5a92-461c-a52c-2e0586953bfc"
    },
    {
        "author": "許及之",
        "paragraphs": [
            "夜讀舉子語，戛戛務去陳。",
            "喚起場屋夢，倍覺燈火親。",
            "科第計謂了，癡兒事方新。",
            "寄言山內友，勿念塵中人。"
        ],
        "title": "直舍考校次弱翁再用前韻  其四",
        "id": "bfb0b14d-c7bf-400a-a805-4bc2bd95f0bf"
    },
    {
        "author": "許及之",
        "paragraphs": [
            "堆案即姑置，棲息萬籟餘。",
            "階除勃窣行，兩脚當我車。",
            "徑欲煩客卿，相從賦子虛。",
            "麴生不可招，坐令此計疎。"
        ],
        "title": "直舍考校次弱翁再用前韻  其五",
        "id": "fc4f8aba-f875-4d34-91f2-eec6aa07325b"
    },
    {
        "author": "許及之",
        "paragraphs": [
            "轉庵詩老手，久不見近作。",
            "尚友喜文會，分韻得真樂。",
            "聯翩來巨軸，淋漓想酬酌。",
            "異味非五鯖，良裘豈一貉。",
            "有如得良劑，居然起深瘼。",
            "雖微與茲集，所得良不薄。",
            "山王果爲累，竹林誠可畧。",
            "何妨贅賡酬，聊復資戲謔。",
            "永言相忘友，久要欣有託。",
            "後當不如今，今可不悟昨。",
            "亦欲見真率，正須先宿諾。",
            "少待天氣凉，偉觀灑高閣。"
        ],
        "title": "轉庵集客分韻得作字見示次韻奉酬",
        "id": "3267c51e-2f1e-472a-95da-6d3d9d6ccb00"
    },
    {
        "author": "許及之",
        "paragraphs": [
            "步蹇無良行，思苦乏新作。",
            "蟲聲徒自切，我病有何樂。",
            "言寫紓短懷，深汲難遠酌。",
            "敢嗟鳳兮鳳，正慚貉非貉。",
            "詩家有醫王，同社求句瘼。",
            "固不相短長，祇恐自鄙薄。",
            "胡爲作蟻夢，乃欲談豹略。",
            "此意誠起懦，斯言幾善謔。",
            "天幸吾已數，人生歸有託。",
            "居然成老醜，何者裨畫諾。",
            "知予與罪予，併束春秋閣。"
        ],
        "title": "轉庵再用作字韻見酬有蓍蔡休咎之語復韻爲答",
        "id": "c400f388-b43b-4813-8828-3727ee049daa"
    },
    {
        "author": "許及之",
        "paragraphs": [
            "松柏覆高岡，根株滲七澤。",
            "雪霜有古今，柯葉無改易。",
            "上干青雲霄，下庇神龍宅。",
            "噦噦朝陽鳴，杳杳逢堵跡。",
            "五色絢文章，八音諧金石。",
            "羣飛競婆娑，爭附第充斥。",
            "匠石既罕遇，社櫟顧何益。",
            "伶倫不雌雄，嶰竹雜螻蟈。",
            "藍田驚世瑞，造物等兒劇。",
            "昨曾闚斕斑，今猶眩朱碧。",
            "居然獲徑寸，幾欲按三尺。",
            "久之置懷袖，尚爾賒踧踖。",
            "姑憑副墨子，往備庚桑役。"
        ],
        "title": "次韻滕丞以古風爲贄",
        "id": "3b33aa09-dafb-4c13-976e-6b941beadcc6"
    },
    {
        "author": "許及之",
        "paragraphs": [
            "古井千尺深，而無一寸波。",
            "古檜蔭其旁，愔愔長銅柯。",
            "明堂一柱難，如此樑棟何。",
            "匠石久袖手，高岑鬰峩峩。",
            "天風一披拂，劍佩相戛磨。",
            "不願爲阿房，千門貯秦娥。",
            "願作寒士庇，渠渠共婆娑。",
            "吁嗟不相貸，飛輪迫羲和。",
            "誰歟薦輪囷，萬牛未爲多。"
        ],
        "title": "陳西老咏檜古風次韻",
        "id": "85d2412b-ad5b-4b86-9164-2c1f3b56d310"
    },
    {
        "author": "許及之",
        "paragraphs": [
            "離羣易興懷，會面即忻對。",
            "茲豈非人情，况復是吾輩。",
            "稍稍不晤語，毣毣已心憒。",
            "世態炎復凉，畫事素先繢。",
            "餘子紛碔砆，良友抵珍琲。",
            "仲方真小難，煮糜是所愛。",
            "有作窺古淡，如女洗妝黛。",
            "亦嘗和宮徵，惜不聽環佩。",
            "是舉終當了，此事可使廢。",
            "轉庵傳分韻，容成憶同載。",
            "肝膽徒輪囷，酬酢任瑕類。"
        ],
        "title": "次韻陳大用分韻得對字",
        "id": "6cb37f69-1ecc-4df5-a86f-db1439313b7f"
    },
    {
        "author": "許及之",
        "paragraphs": [
            "林巒迫摇落，卉木見槎梗。",
            "物當各歸根，人盍思退省。",
            "我今幸投閒，日力競俄頃。",
            "闔戶思寡過，出戶忘造請。",
            "第知龜藏六，大似蛙坎井。",
            "佳客車枉門，好語裘挈領。",
            "遽發醯雞覆，如脫孤㹠穽。",
            "見道乏新硎，導窾昧微綮。",
            "元方擅能事，轉庵互規警。",
            "倡酬傳五字，翫味消百眚。",
            "盤餐共麤糲，軒窗臨閴靜。",
            "恨方厲霜風，惜不行蔗境。",
            "何當歷崟岑，相與忘畛町。",
            "江山開偉觀，華蓋登絕頂。"
        ],
        "title": "次韻陳大用",
        "id": "21243c4f-ad8f-4762-9313-9facb5a6514e"
    },
    {
        "author": "許及之",
        "paragraphs": [
            "眷言太玉峯，本是仙佛宅。",
            "端視儼若屏，側睨展如翼。",
            "洞府何渺茫，傳聞見圖畫。",
            "疆理雖東甌，題品經謝客。",
            "至今味篇咏，當時想游歷。",
            "顧我本萍泛，買鄰寓棲息。",
            "江山自呈露，卉木因種植。",
            "鑿巖得泉香，拓戶見山色。",
            "佳客入庭戶，英氣來几席。",
            "幽葩芬石根，好鳥絃坐側。",
            "拄笏山之西，拏舟江以北。",
            "明月浮可捉，疎星掛堪摘。",
            "拂晨天宇浄，出海陽烏赤。",
            "脩嵐爍紫翠，遠目眩朱碧。",
            "崚嶒雙塔影，突兀古殿脊。",
            "媚川溟渤寬，絕境天地窄。",
            "前賢未嘗亡，勝趣何有極。",
            "茲時屆清和，同社共推激。",
            "肯爲終日留，喜免重城隔。",
            "長歌響林坰，妙語出金石。",
            "爾汝合忘形，拘攣非遠識。",
            "莫嗔驚著汝，試問今何夕。",
            "曹劉牆可短，丘崖肩可拍。",
            "却笑山陰會，翻悲昔人迹。",
            "喻指孰非是，計馬誰失得。",
            "明當新詩來，勿憚難韻迫。",
            "趣歸不匆忙，餘興猶襞積。",
            "感君吐瓊瑰，爲我寫胸臆。"
        ],
        "title": "與同社遊山園次翁常之韻",
        "id": "ed7043f7-34af-452a-88b0-95cb1a0753a8"
    },
    {
        "author": "許及之",
        "paragraphs": [
            "西湖著明月，萬象各偃伏。",
            "夙昔湖上遊，賡酬動盈束。",
            "未有夜泛詩，此諾吾屢宿。",
            "剝啄聞招呼，縱臾戒行速。",
            "讀君紙三過，洗我愁萬斛。",
            "行行正作意，在在堪刮目。",
            "山光真起予，過雨儼新浴。",
            "精藍憩深幽，疎篁庇脩綠。",
            "棋聲節風甌，參差自成曲。",
            "睡乍味覺甜，語軟氣能馥。",
            "老僧與客忘，諦紬楞嚴軸。",
            "小立水花凈，一堤良意足。",
            "方舟曉興動，篙人聽回復。",
            "薰風散金波，心境兩愁獨。",
            "是中有妙句，萬古無管屬。",
            "詩家高書記，前趙今鮑叔。",
            "歸來要推敲，遣餉到林谷。",
            "陳榻初解懸，膺門契仍篤。",
            "不遺太學蕃，王楊共高躅。",
            "陸笑阿戎談，足以侍几牘。",
            "支郎更可人，啖蔬如啖肉。",
            "而我厠髯張，形骸愧珠玉。",
            "敢逃清白眼，僅免朱丹轂。",
            "明朝軟紅中，清遊夢應續。",
            "未嘆終滯淹，湖山已收錄。"
        ],
        "tags": [
            "西湖"
        ],
        "title": "六月十五日西湖夜泛高炳如集客趙臨安蟠老致餉同遊者陳可行楊少雲李元德王順伯何紹彭張宗尹楊氏子弟侍僧方與焉次炳如韻",
        "id": "4fedcaad-b56c-4055-b908-1a154adac8b5"
    },
    {
        "author": "許及之",
        "paragraphs": [
            "羅浮映掛綵，富覽游茲亭。",
            "地非南海嶠，山結北斗城。",
            "雙鼇插奔瀾，萬峯若屯營。",
            "往復信潮汐，日夜歸滄溟。",
            "沙漲陵谷移，水落洲渚橫。",
            "謝客紓目力，郭公參地形。",
            "夫君有心哉，象緯羅中扃。"
        ],
        "title": "次韻薛子明由羅浮登富覽",
        "id": "6ea15b32-8730-4cbe-ad59-6226c0833ecf"
    },
    {
        "author": "許及之",
        "paragraphs": [
            "南山阻且秀，三峯屹而挺。",
            "笙跨夜鶴聲，松納古潭影。",
            "珍潜滃無眹，樵涉深及脛。",
            "星娥閟靈蹤，月卿探幽屏。",
            "同氣想飛霞，相過談倒景。",
            "儻遇蓮葉舟，定自太華井。"
        ],
        "title": "次韻薛子明賦雪淵寒瀑",
        "id": "f04afc90-e66d-4da1-8fcc-7db233091e16"
    },
    {
        "author": "許及之",
        "paragraphs": [
            "天柱昔飽觀，石梁今創見。",
            "愧此叉枒姿，空費輪囷薦。",
            "安得愚公移，往作靈光獻。",
            "突兀千里間，普適寒士願。"
        ],
        "title": "遊石梁",
        "id": "6f24ef4d-1bdb-402b-b62c-dc813708ce2b"
    },
    {
        "author": "許及之",
        "paragraphs": [
            "短思如枯枿，不忘雨露滋。",
            "一朝得甘霔，牙蘗紛差差。",
            "向來圯上編，敢孤老人期。",
            "至今巾篋中，常覺律呂隨。",
            "風骨自難蛻，寸心恐終違。",
            "苦語迫應酬，如醉多傾欹。",
            "擬求風斤斲，庶使膠柱移。",
            "遺以五色篇，服之欲生翬。",
            "東隅縱已失，南車足占迷。",
            "堂堂豸冠老，偉論堪扶危。",
            "不妨似嫵媚，正爾煩逶迤。",
            "餘事出長技，傳玩爭矜持。",
            "高吟有催和，好雨誠知時。",
            "疲駑懼難駕，渴驥思脫羈。",
            "行當遂遠放，鴈伴聊同棲。"
        ],
        "title": "沈丈察院次遊鳳山韻見示再次韻奉酬",
        "id": "ec21ed6b-7ff4-4fdf-80f5-004ec3a6f3e4"
    },
    {
        "author": "許及之",
        "paragraphs": [
            "幕府日多暇，而無簿書勞。",
            "喚渡涉湘西，鼓枻歌離騷。",
            "今日湖南山，領覽歸我曹。",
            "頗覺葉舟穩，夷塗自風濤。"
        ],
        "title": "遊道林嶽麓寺  其一",
        "id": "17ce25cd-a1a0-4515-b2c3-0a37da4d6691"
    },
    {
        "author": "許及之",
        "paragraphs": [
            "道林訪幽棲，羈懷愜所尚。",
            "嶽麓振前策，盤紆得夷曠。",
            "向來北山移，無物辭嘲謗。",
            "見此意豁然，泉聲助悲壯。"
        ],
        "title": "遊道林嶽麓寺  其二",
        "id": "b408660f-1622-4175-827e-e4b0e6005311"
    },
    {
        "author": "許及之",
        "paragraphs": [
            "從昔遊山人，留題盡名字。",
            "壁昏暮鴉棲，石膩羣鴻戲。",
            "今人來更多，後觀復長喟。",
            "吾儕幸聞健，拄笏致爽氣。"
        ],
        "title": "遊道林嶽麓寺  其三",
        "id": "047d62c1-842a-4798-9d99-acbaa35a6cea"
    },
    {
        "author": "許及之",
        "paragraphs": [
            "名山喻名理，妙處須獨到。",
            "提耳從百聞，豈盡歷歷告。",
            "茲遊太清絕，足以償宿好。",
            "相期歲寒姿，對此松柏操。"
        ],
        "title": "遊道林嶽麓寺  其四",
        "id": "8fd87331-94b9-407b-825f-70bbb5b4e02d"
    },
    {
        "author": "許及之",
        "paragraphs": [
            "日月被八極，覆盆自無明。",
            "陽春嫗萬物，孤翰有悲鳴。",
            "所以聖明治，要燭幽隠情。",
            "一旱出料外，誰與填饑坑。",
            "豪家亦何心，閉糴門忍橫。",
            "指囷寬嗸嗸，凜若臨大兵。",
            "雨餘百憂洗，痛定猶忡怔。",
            "今代子曾子，贊畫外臺清。",
            "高軒昨過我，絕塵不容瞠。",
            "歸途出城闉，岸許聞啼嬰。",
            "下車非內交，一念千金輕。",
            "摩挲脫九死，感慨恩更生。",
            "抱持涉數舍，見我托此𡞦。",
            "再拜敢有渝，鞠養專廂榮。",
            "嗟予何爲者，世故亦飽更。",
            "識君千萬間，胸次久已成。",
            "所饑非一兒，公乎勉功名。"
        ],
        "title": "曾主管由宜春道中得遺棄小兒屬予收養道間寄詩紀實次韻奉酬",
        "id": "2e47fe32-35d6-491d-b03b-0f30bd5bfc93"
    },
    {
        "author": "許及之",
        "paragraphs": [
            "自別心耿耿，奈此秋月明。",
            "晨興洗我耳，鵲鵲枝間鳴。",
            "踵門得緘翰，中有惻怛情。",
            "眷彼水際兒，感公脫危坑。",
            "傳之邑父老，相語涕泗橫。",
            "鄭重煩取將，摩挲付老兵。",
            "忌飽體未充，慣拊心無怔。",
            "應答已如響，炯炯雙眸清。",
            "試問父母誰，惝恍目屢瞠。",
            "微公父母恩，何以活此嬰。",
            "兒生未有知，陰報已不輕。",
            "公猶不自德，安得名許生。",
            "共惟仁聖朝，發政先鰥𡞦。",
            "吾儕值歉乏，詎敢孤官榮。",
            "二星妙宣指，悉數僕屢更。",
            "三接尚須臾，一路當生成。",
            "况乃幕中畫，實負當世名。"
        ],
        "title": "曾主管專介取棄兒再次前韻",
        "id": "aafe6f87-2826-4b03-bea2-74d9c6718574"
    },
    {
        "author": "許及之",
        "paragraphs": [
            "赤驥見已罕，名駒更兼值。",
            "吾鄉推賢侯，逢人話詹事。",
            "訟簡古風還，心清民業遂。",
            "江山妙主盟，景物恢位置。",
            "如何柱石姿，尚以牧伯寄。",
            "北關別經年，南薰動離思。",
            "居然軟紅中，見此清白似。",
            "松筠儼長身，雲霄舒直氣。",
            "寵光竹使符，假借玉階地。",
            "餉計曾入幕，軍容有竑議。",
            "恭聞天語溫，喜見家學粹。",
            "它時課最騰，看即璽書被。",
            "今晨欣壽節，輕陰遞凉吹。",
            "三呼禮云畢，一笑天所施。",
            "榴花染白雲，游鯈芘青芰。",
            "畫舸得夷猶，名園隨造次。",
            "懷綬却羨君，戲彩且歸侍。",
            "不繇鴈蕩山，即過石門寺。",
            "永嘉政久成，謝公跡重記。",
            "剩有名詩章，因來寄一二。"
        ],
        "title": "湖上餞沈興國分韻得二字",
        "id": "3c30a447-c5e2-4c41-b86b-46cc03719879"
    },
    {
        "author": "許及之",
        "paragraphs": [
            "絕代有佳人，岑樓碧岧嶢。",
            "即之起幽芬，可慕不可招。",
            "風雨二十年，寒榮聳高標。",
            "置之白玉堂，致主軒與堯。",
            "胡爲枉襆被，江干駕輕軺。",
            "施物功方成，丹砂夜生苗。",
            "披腹吐琳琅，碧簡趨丹霄。"
        ],
        "title": "送蓋總領上計三首  其一",
        "id": "67dd34ef-7f40-4f04-8406-27d0e0f51a73"
    },
    {
        "author": "許及之",
        "paragraphs": [
            "昔者云夙駕，楊柳方依依。",
            "今其望來思，兩見秋風吹。",
            "前乎已勞還，後此亦云歸。",
            "丹筆映螭坳，祥風動紫微。",
            "豈不念歸美，正爾畏簡書。",
            "不見居官樂，惟憂士卒饑。",
            "昔人無遺孔，後來補深痍。",
            "炯炯心獨苦，所貴知者希。"
        ],
        "title": "送蓋總領上計三首  其二",
        "id": "01b8de08-b7e7-4ab8-ad83-adaf771d7d27"
    },
    {
        "author": "許及之",
        "paragraphs": [
            "熠熠飛者螢，變化自衰草。",
            "時至能晶熒，翕張合吾道。",
            "微光苦不息，豈足裨穹昊。",
            "迢迢風雨夕，耿耿祇自保。",
            "苟無車先生，分合委枯槁。",
            "乾死誠未悔，藥籠資探討。"
        ],
        "title": "送蓋總領上計三首  其三",
        "id": "b6b7d337-c858-4d4b-82b0-4cee6f769955"
    },
    {
        "author": "許及之",
        "paragraphs": [
            "人生貴相知，不在相逢早。",
            "廬陵說三孫，修名愜諸老。",
            "伯也吾同年，久別心杲杲。",
            "季也真可人，一見顔色好。",
            "金石出几杖，握手屢傾倒。",
            "屈魂雖尚醒，賈骨久云槁。",
            "微君寫窮愁，何以慰懷抱。",
            "再見一尉更，取別何草草。",
            "回視徒四壁，蟬聲綴吟藁。",
            "向來雕斲工，見輒迹如掃。",
            "汲深無新泉，送子慚涸潦。",
            "珍重皎潔姿，相期在斯道。"
        ],
        "title": "送孫會之縣尉秩滿歸廬陵",
        "id": "96b23b9b-0152-40b3-85ca-815eb1e4d4e6"
    },
    {
        "author": "許及之",
        "paragraphs": [
            "官閒頗成贅，習懶積懷歉。",
            "古井無復波，寒灰豈能焰。",
            "苟且信自慚，奔競亦良厭。",
            "學道無新功，但覺益友欠。",
            "夫君珪璋姿，表裏絕瑕玷。",
            "瓦礫誠可羞，溫潤得漸染。",
            "向來三語稱，吾里懷闚覘。",
            "名談造根柢，高文在鉛槧。",
            "轉首十五年，天庭久宜掞。",
            "胡然慰窮愁，相逢古天塹。",
            "治中員外置，縮手靳韝䪜。",
            "從容國醫旁，出語即中砭。",
            "邂逅秩云滿，蕭條理琴劍。",
            "炯炯幽者蘭，林深守孤艷。",
            "寧受蕭艾欺，忍使薋菉僣。",
            "誰歟功名塗，由己拯昏墊。",
            "小草非遠志，臭味真有忝。",
            "羞殺東方生，饑死更求贍。",
            "因君動行李，令我起歸念。",
            "西山有石田，努力事耕斂。"
        ],
        "title": "送趙倅秩滿東歸分韻得念字",
        "id": "c576a390-73d3-4802-9822-4e025f4ca74b"
    },
    {
        "author": "許及之",
        "paragraphs": [
            "經年充拾遺，一字無所補。",
            "豈不懷故鄉，念方事新主。",
            "一朝冒超遷，循牆不遑處。",
            "寧離人間世，亦戀行在所。",
            "有親方頼祿，有子方應舉。",
            "守道在守官，奈當事斯語。"
        ],
        "title": "乞補外出江皋待命泊偉觀二首  其一",
        "id": "3dc6914a-ae9e-49f0-99ab-246713e195db"
    },
    {
        "author": "許及之",
        "paragraphs": [
            "欲去不得遂，正如太廟羊。",
            "登俎分所宜，得去喜可量。",
            "聖度真如天，不妨且翺翔。",
            "扶老復携幼，遷居大江傍。",
            "居然得偉觀，悵焉渺遐荒。",
            "潮頭來如山，親樂想未央。"
        ],
        "title": "乞補外出江皋待命泊偉觀二首  其二",
        "id": "7f787970-65b9-4931-b3a1-b31a69015bde"
    },
    {
        "author": "許及之",
        "paragraphs": [
            "明時有何遺，亦復許掇拾。",
            "大言得面陳，小言可封入。",
            "有時效疎愚，豈是當務急。",
            "每蒙天下施，聽之恐不及。",
            "退思自生慚，黄卷常在執。",
            "舊田雖甚蕪，新井尚可汲。",
            "勉哉競斯辰，萬一如有立。"
        ],
        "title": "題廨舍壁二首  其一",
        "id": "f0a5359f-47a1-4b48-bc19-cb11e85e17e1"
    },
    {
        "author": "許及之",
        "paragraphs": [
            "本不事矰弋，未免執矢疑。",
            "客來非不多，益友每遠之。",
            "薰風時一顧，素抱誰與期。",
            "久要竹居叟，談詩能解頤。",
            "兩頰貯微笑，徑造觀我私。",
            "請解褦襶衣，相與舉近詩。"
        ],
        "title": "題廨舍壁二首  其二",
        "id": "0959e226-bcd0-4487-a95b-3fbae4dda687"
    },
    {
        "author": "許及之",
        "paragraphs": [
            "綸以筠名齋，種筠當掩關。",
            "愛筠栽竹易，見竹知筠難。",
            "竹以筠爲本，筠居竹之間。",
            "希筠歲寒操，追筠古風還。",
            "筠中聽瑟瑟，筠外瀉潺潺。",
            "人與筠俱勝，筠隨境共閒。"
        ],
        "title": "綸子效靖節止酒體賦筠齋余亦和而勉之",
        "id": "8fa42835-021e-4a9a-8801-702559603020"
    },
    {
        "author": "許及之",
        "paragraphs": [
            "古人重安貧，未若貧而樂。",
            "豈不愛膏粱，顧乃嗜藜藿。",
            "我聞首陽餓，榮名千駟怍。",
            "况乃陋巷子，簞瓢殊不惡。",
            "刀頭得幾何，蝸角戰方虐。",
            "以茲悟生理，貧中始澹泊。",
            "陳侯清時英，廊廟宜著脚。",
            "圭竇勢豈容，貧齋意聊託。",
            "蒼生方饑渴，未可云盤礴。",
            "且來祿萬鍾，脫粟躬自薄。"
        ],
        "title": "重題陳漢卿貧亦好齋",
        "id": "a915aa6c-9bbe-42bf-8f88-3b28554e764a"
    },
    {
        "author": "許及之",
        "paragraphs": [
            "年少愛節序，老大感歲時。",
            "亦知夜漏短，自喜晝景遲。",
            "懷人笏頻拄，矯首帽屢欹。",
            "至情何慘愴，同氣相因依。",
            "君家說大難，心胸縕多奇。",
            "永歡思伐木，長歌倚式微。",
            "眷言無鴈地，渴想前鴻俱。",
            "一別如昨日，二年忽今茲。",
            "數傳龜組解，備著鱸風詞。",
            "寒鄉少瑞應，遠覽期長離。",
            "解纜辭江皋，反袂接水湄。",
            "無從猶出涕，有弟應垂洟。",
            "今見松廬作，可勝薤露悲。",
            "憐君抱苦節，愛兄見哀詩。",
            "無復逝水向，當有高山知。",
            "老慚無領解，久約同襟期。",
            "勉和吹箎章，聊慰深長思。"
        ],
        "title": "次韻常之松廬有感",
        "id": "623a4564-ff0b-4967-828e-2a9e45820df2"
    },
    {
        "author": "許及之",
        "paragraphs": [
            "掃松拜親墓，攀柏念親泣。",
            "柏露滴兒衣，兒淚和露濕。",
            "五鼎從可陳，三釜嗟何及。",
            "墳前白頸鴉，終日聲楂楂。"
        ],
        "title": "周時仲提幹求二親墓亭扁答以攀柏因爲著語",
        "id": "9654bf2b-699a-4e59-a0e4-5ecc28125f23"
    },
    {
        "author": "許及之",
        "paragraphs": [
            "吾鄉說三宋，伯也抱奇偉。",
            "太學三十年，不作舉子語。",
            "晚當拜特恩，青衫送還官。",
            "開口論世事，有舌不可捫。",
            "吾皇開壽域，汪濊澤萬國。",
            "勉公俯而就，如女有正色。",
            "翻然感際會，千載今一時。",
            "誰歟俾宿留，再和歸來辭。",
            "淵明歸有田，公歸徒四壁。",
            "姑奉祝融祠，勝煮南山石。",
            "公乎未得第，我輩慚登科。",
            "空飱了無補，奈此歸來何。"
        ],
        "title": "跋宋朝老再和陶淵明歸去來辭",
        "id": "8ce4fc5e-a1e8-4853-9bf8-d288efc8587b"
    },
    {
        "author": "許及之",
        "paragraphs": [
            "養親感卧冰，慕親悲履霜。",
            "眷茲母孫情，胚胎炳前光。",
            "先生一奬勵，吳氏增激昂。",
            "至今諸孫行，如立嚴師傍。",
            "躬行斯入室，言辭特濫觴。",
            "當時五子名，佩服詎可忘。",
            "省也滋拳拳，何止升其堂。"
        ],
        "title": "次韻題吳無過所藏張無垢難老堂詩軸",
        "id": "a1e65843-f037-4f0d-aa37-c2965b77e11b"
    },
    {
        "author": "許及之",
        "paragraphs": [
            "憶昨同舍時，愛子志尚堅。",
            "研窮非口耳，點勘分烏焉。",
            "讀聲鏘金石，筆思湧漪漣。",
            "合并幾寒暑，分散如雲烟。",
            "家雖才咫尺，見且無夤緣。",
            "甥館聞徙居，我屋欣接椽。",
            "乃以隨吏鞅，而歎抱遺編。",
            "嗟哉燕鴻隔，漫爾夔蚿憐。",
            "三年閲黄榜，萬選遺青錢。",
            "祇擅文場聲，不上吏部銓。",
            "儒冠未爲誤，洛誦方流傳。",
            "夏果煩送似，唐律仍燦然。",
            "爲墨貽古作，如珠出深淵。",
            "書生均老醜，嗜好相後先。",
            "亦有大禹圭，未許蒲氏賢。",
            "何惜遺久交，相得真忘年。",
            "久知鐵爲研，更以心自鞭。",
            "矧古傳毛穎，端合遺陳玄。",
            "落筆看餘萬，斗酒須十千。",
            "雖無蘭亭繭，願助韋郎牋。",
            "古今一俛仰，人墨相磨研。",
            "有無要相通，唱和聊成篇。",
            "我今闢三徑，門開西一偏。",
            "已過中秋月，皆爲晚凉天。",
            "何妨對花下，取笑同樽前。",
            "第慚葵衛足，欲愈猶聯拳。"
        ],
        "title": "次韻廖端叟求墨",
        "id": "483c51c7-9261-492d-b7d8-484862d35f46"
    },
    {
        "author": "許及之",
        "paragraphs": [
            "興來把酒杯，徑欲連臺拗。",
            "聊用資吟哦，豈謂貪醉飽。",
            "晨起秋思清，茶罷詩腸攪。",
            "筠齋佇遠思，詩筩馳速巧。",
            "餉我晚田雀，如鷹初脫爪。",
            "惠我長城句，如棟畧無橈。",
            "雀命雖甚微，饑驅亦良撓。",
            "何異不農耕，而乃竊祿稍。",
            "哦詩思陶謝，論交懷管鮑。",
            "只消寄詩篇，斷不厭煎炒。"
        ],
        "title": "次韻德友惠黄雀",
        "id": "eada398c-0029-444f-92b2-3dc5e174ffd8"
    },
    {
        "author": "許及之",
        "paragraphs": [
            "暖律回枯荄，春陽發寒梗。",
            "梅根有特操，花事每先省。",
            "分苗本十洲，孕玉可千頃。",
            "松篁納深交，桃李絕奇請。",
            "冬居姑射山，下蔭太華井。",
            "幽棲有心賞，巡簷常笑領。",
            "相對各忘言，豈但無機穽。",
            "詩雖道未尊，技可造經綮。",
            "孤標固洗凡，累句自無警。",
            "轉庵詩家醫，妙劑即甦眚。",
            "元方詩家禪，默參惟打靜。",
            "欲離香色想，恐墮人我境。",
            "昨夜來朔風，吹香過南町。",
            "小解作淺語，醍醐欣灌頂。"
        ],
        "title": "再次大用韻賦梅花",
        "id": "272d264d-b25b-41da-92bc-760918543937"
    },
    {
        "author": "許及之",
        "paragraphs": [
            "見梅思洛陽，何愁道路梗。",
            "見雪憶灞橋，便可心思省。",
            "仙家種玉成，造化炊粱頃。",
            "凜然孤高標，敢以塵溷請。",
            "將軍有傳令，遽成臨渴井。",
            "王言惟作命，盍作和羹領。",
            "香色歸本根，滋味豈機穽。",
            "自非泯全牛，安得試嘗綮。",
            "轉庵句中畫，梅詩言外警。",
            "難韻有轆轤，妙語壓菑眚。",
            "昨夜垂垂雨，一洗娟娟靜。",
            "便覺容成圃，真是太玉境。",
            "朝來知見香，墮在區別町。",
            "不如兩忘言，搔首孤山頂。"
        ],
        "title": "再次轉庵用梗字韻賦梅",
        "id": "e867f83b-32a2-44cd-a3c5-20f2278a2fca"
    },
    {
        "author": "許及之",
        "paragraphs": [
            "眷彼東籬花，忽作西靈塔。",
            "又如船子泛，復似南屏闔。",
            "園翁起童心，須彌欣芥納。",
            "分題要鏗鏘，飫秋振蕭颯。",
            "我合浮屠尖，工須畫溪罨。",
            "崚嶒玉崔嵬，團欒金匼匝。",
            "儼然香色俱，間彼青黄雜。",
            "天成具體相，人事因假合。",
            "願修衣裓供，用作布地蹋。",
            "那將有漏身，久實無縫合。",
            "轉庵曾著語，竹院嘗掛搭。",
            "我有一句子，無問亦無答。"
        ],
        "title": "園丁以菊爲屏爲船轉庵竹院諦賞不足分題得塔字",
        "id": "31ec35f2-2911-4945-906f-0ae78ae54e7a"
    },
    {
        "author": "許及之",
        "paragraphs": [
            "嗜酒愛風竹，種竹涓日醉。",
            "小園窘邊幅，雜芳紛位置。",
            "此君何可無，野卉闢之易。",
            "畝許得滋曠，千箇栽不翅。",
            "故人雖借居，愛竹有幽致。",
            "肯割鍾山青，分植容成地。",
            "移來天亦喜，凉生雨兼值。",
            "既免躬抱甕，何惜親閲視。",
            "颯爽已可人，能同聽秋思。"
        ],
        "title": "德友惠竹栽甚富而又得佳篇既種復喜雨次韻謝之",
        "id": "6428c985-8508-4786-bccf-9b417fe03fee"
    },
    {
        "author": "許及之",
        "paragraphs": [
            "有藝者趙生，雜出逞活法。",
            "飛走異族類，指教各馴狎。",
            "參戲竿欲摧，險弄首將壓。",
            "當場等嬉笑，旁觀舉震霅。",
            "其間聖花術，殆是天下甲。",
            "出沒鬼物驚，變幻風雨霎。",
            "覿面喚名葩，信手如素插。",
            "洞視空樊籠，赤立却巾帢。",
            "居然齠齔兒，恍出虎兕柙。",
            "脫索婦更神，倒錐目不眨。",
            "穿楊百步間，設的兩口夾。",
            "一箭中關捩，四坐駭汗洽。",
            "或馳若轉輪，或舞若揮箑。",
            "機緘孰主張，造化在噓呷。",
            "技進無萬殊，妙用纔一掐。",
            "儻然自胡越，誰能會鄏郟。"
        ],
        "title": "轉庵觀趙十一聖花",
        "id": "0f2672c8-b37a-4c64-bb08-f8491375403c"
    },
    {
        "author": "許及之",
        "paragraphs": [
            "轉庵詩三昧，仍嗜書八法。",
            "寫出金彈句，可翫不可狎。",
            "近觀聖花作，險若君獨壓。",
            "壯如錢塘潮，清若苕溪霅。",
            "僚丸同妙手，痀蜩真脫甲。",
            "庖刀方奏砉，郢風復運霎。",
            "文章特小技，聖處奚假插。",
            "得趣堪獻佛，高吟岸烏帢。",
            "達者越拘攣，迷者泥檢柙。",
            "豈知造化機，目擊不容眨。",
            "衮衮萬馬奔，翼翼兩攻夾。",
            "靈根有變通，時雨自浹洽。",
            "意輕秦趙璧，價重蒲葵箑。",
            "記舟何用痕，印錢偶因掐。",
            "於道得達尊，問鼎不問郟。"
        ],
        "title": "次轉庵聖花韻",
        "id": "e37bc68a-4efc-45e8-b0f8-f12c0d7e59f4"
    },
    {
        "author": "許及之",
        "paragraphs": [
            "嗚呼吾武子，天乎奪何速。",
            "瀟灑錦繡腸，秀潤琅玕腹。",
            "出口論世事，好語驚拙目。",
            "孝友式里閭，急難駭僮僕。",
            "曩於建業都，共庀主人屬。",
            "但不同姓氏，何翅如手足。",
            "一日不晤對，尺簡頻往復。",
            "中夜懷清姿，有夢墮脩竹。",
            "時予悼伉儷，感爾念鰥獨。",
            "別去幾歲華，亦聞悲壺俶。",
            "同病心相憐，異縣情愈篤。",
            "我欲託以妹，子不鄙其族。",
            "兩窮忽相值，一家有餘睦。",
            "去作建安縣，振彼七閩俗。",
            "豈不化彊梗，元不用鞭扑。",
            "邑人歌載途，當路薦聯牘。",
            "彼守何堅忍，於民能迫促。",
            "二年甘不考，百謫寧忍辱。",
            "子方困吏鞅，妹忽淪鬼錄。",
            "入戶悲方纏，出門濕如束。",
            "駿足不受羈，鹽車宜折軸。",
            "訃來忽收書，痛甚不容讀。",
            "未令吾母知，可聞爾母哭。",
            "人生會有終，汝死冤乎毒。",
            "吁嗟先大夫，艱難脫荒服。",
            "衣鉢自桐鄉，生涯去巴蜀。",
            "清德誠可種，石田不能粟。",
            "爾母今在堂，何以供水菽。",
            "爾弟獨當戶，何以資耕築。",
            "三兒須教訓，一女待鞠育。",
            "自愧貧多累，未能分薄祿。",
            "近擬乞州麾，因用致家塾。",
            "此願未吾遂，有身莫渠贖。",
            "所居讀書岩，旁依紫邏曲。",
            "憶昔曾同登，相期共結屋。",
            "今晨何爲者，昨夢不可續。",
            "平生樂哉丘，終焉埋此玉。",
            "雖遣奠芻陳，不及墓草宿。",
            "嗚呼吾武子，臨風淚盈掬。"
        ],
        "title": "范武子輓詞",
        "id": "56c7a94d-ec4d-4562-9dd6-f2cb56260122"
    },
    {
        "author": "許及之",
        "paragraphs": [
            "我詩何敢希楊公，况復進之陸放翁。",
            "煩君妙語相縱臾，控地豈得追培風。",
            "兩翁齊名家異縣，歎惜餘年能幾見。",
            "斯人不上甘泉班，我輩先之靦顔面。",
            "君到靈山親得語，切莫提撕落言句。",
            "恨君相見一年遲，不同薊北燕南路。"
        ],
        "title": "應致遠以百韻古詩見示推許過當病中姑借放翁韻奉酬",
        "id": "de725dc3-28ab-40bd-88e5-9f05b7ffee39"
    },
    {
        "author": "許及之",
        "paragraphs": [
            "金風著幕驚新秋，銀河摇落光飛浮。",
            "天籟既息蟲聲啾，書生白髮不解愁。",
            "挑燈夜誦疾於流，人生在勤業箕裘。",
            "少不努力進厥修，老將噬臍孰怨尤。",
            "悠悠天壤卑微休，安得獨歎命不猶。",
            "昔人忘食兼忘憂，何適非學息與遊。",
            "道不敢徑川不游，朝吟暮諷夜校讐。",
            "至理漸漬如膏油，好處心會非力求。",
            "不特祇爲科第謀，正使積書如鄴侯。",
            "手尚不觸讀豈周，張口雲霧正自羞。",
            "學與不學人焉廋，汝曹曾念及此不。",
            "賢師學到無全牛，乃翁爲汝相延留。",
            "一官爲援乏蚍蝣，欲餬汝口違松楸。",
            "敢辭折腰向督郵，賦歸無地堪耕收。",
            "勉旃汲古到索丘，困來時復揩雙眸。"
        ],
        "title": "胡伯暉有詩訓豚犬輩次韻以廣其意",
        "id": "1d9868f6-c059-4303-a36c-7251b56f57c2"
    },
    {
        "author": "許及之",
        "paragraphs": [
            "憶昨得君和陶詩，牀頭細讀人謂癡。",
            "二南固自立牆面，十駕亦欲鞭駑疲。",
            "退慚作吏了無補，正使得句安能奇。",
            "有時拈筆弄紙墨，大似臨敵收槍旗。",
            "投老且願共詩社，鬭健聊欲爲兒嬉。",
            "恨子寓舍苦迢遞，有僧借屋無奔馳。",
            "乞米不須煩送似，無儲自足常宴如。",
            "轉庵與爲方外舊，僕也何翅管中窺。",
            "豈有脩竹真可款，曷不宿霧及早披。",
            "來詩賡酬特未已，追逐登臨隨所之。"
        ],
        "title": "次德友韻",
        "id": "78c6b8bf-a357-46c6-b5c5-590791e4117d"
    },
    {
        "author": "許及之",
        "paragraphs": [
            "我饞嗜詩欣染指，但見其長有誰毀。",
            "早年游方識趙謝，如魯逢掖宋章甫。",
            "謝詩瀾翻豪且古，趙句清癯澹而苦。",
            "學力到後成一家，渠自不知爲孰使。",
            "天各一方費渴思，想見冰增寒似水。",
            "居然老手斫方圓，出戶中規還中矩。",
            "轉庵活法已參遍，何止得心仍得髓。",
            "我如無寶窮波斯，望著是珍先自喜。",
            "忽得趙璧急呈似，示以謝草如寄取。",
            "自憐老去無長進，努力吟哦訓兒子。"
        ],
        "title": "得趙昌甫詩集轉呈轉庵却以謝夢得詩見示有詩次韻",
        "id": "a28030fa-53ef-415f-9b81-0ebff1c80ff7"
    },
    {
        "author": "許及之",
        "paragraphs": [
            "能詩何殊臂使指，得句不愁人背毀。",
            "詩何緣瘦道自肥，誰嘲飯顆山前甫。",
            "誓不驚人死不休，言是良工心獨苦。",
            "驪黄牝牡元不問，智詐勇貪俱可使。",
            "合時端如錐畫沙，悟處快於瓴建水。",
            "趙詩平澹謝奇古，所以吾儕誇絜矩。",
            "轉庵更是可憐人，詩眼既高窺字髓。",
            "我生何能補一字，君美非溢私兩喜。",
            "更須傳抄及同社，定不驚嗟斯是取。",
            "騷壇摩壘真幾人，安能碌碌數餘子。"
        ],
        "title": "再次轉庵韻",
        "id": "5b31b801-6771-411b-af31-eec1c7268423"
    },
    {
        "author": "許及之",
        "paragraphs": [
            "竹院主人新築室，涓吉上梁辰取乙。",
            "鳩工度材合忙冗，分韻題詩能暇逸。",
            "獨憐久不到容成，片語全無課秋律。",
            "自傷病足轉拘攣，不復拋磚爲倡率。",
            "轉庵忽傳七字作，頓埽陳言洗凡質。",
            "剩喜金風入詩思，定挽銀河洗吟筆。",
            "鼓宮宮動妙入神，上醫醫國愈吾疾。",
            "聯翩急埽煩寄似，已負今年七月七。"
        ],
        "title": "次韻才叔分韻得七字",
        "id": "9f18859e-910f-4318-a8d8-1d61bba7f22a"
    },
    {
        "author": "許及之",
        "paragraphs": [
            "南浦家庖亦烟火，何事胸中太瀟灑。",
            "少提筆力老更堅，不信昏金徒巧瓦。",
            "一官姑混錄錄中，三生豈是悠悠者。",
            "秋鐙夜課阿戎讀，高築詩壇潔蓮社。",
            "人傳繡口仍錦心，我詫瓊杯并玉斝。",
            "阿戎官學兩俱長，金固在鎔非躍冶。",
            "轉庵忽傳分韻作，咳唾珠璣來筆下。",
            "挽回巫峽使倒流，快注銀河見高瀉。",
            "敢陪驛騎策疲駑，絕喜風檣追陣馬。",
            "愛詩未足老猶貪，染指更嘗猶靳舍。",
            "祇慚狗尾聊續貂，安得曲終成奏雅。",
            "吟哦未了忽開予，擬約憑高共紓寫。"
        ],
        "title": "次陳伯壽分韻得者字",
        "id": "3846d093-19d3-4d79-a943-bc60e0c82d36"
    },
    {
        "author": "許及之",
        "paragraphs": [
            "短日驅馳駒一罅，百刻六旬分卜夜。",
            "殘年餘力秉燭吟，所冀二中并四下。",
            "敢多奇疾希盧扁，祇是寒溫隨補瀉。",
            "轉庵著眼從昔高，伯仲古人相匹亞。",
            "細哦纖巧天許覷，硬語崚嶒神所借。",
            "窠臼已脫卑晉宋，真淳更擬出陶謝。",
            "近驚樗野輕千里，遠自鄱陽踰百舍。",
            "舉似詩家說中蜜，更引禪宗談倒蔗。",
            "老父病後已云怯，餘子聽詩應轉怕。",
            "那令勉繼坡公韻，預恐難逃灌夫駡。"
        ],
        "title": "次轉庵用坡公韻併簡洪樗野",
        "id": "fef92336-cb22-4b3e-87f2-47bd336dfc32"
    },
    {
        "author": "許及之",
        "paragraphs": [
            "蔡郎百戰吞賢關，彤庭射策誰其班。",
            "桂枝第一幾得攀，一官去糾蜑與蠻。",
            "留臺友第季孟間，吟詩遠過陳後山。",
            "使覓仙山大藥還，歸來五色應斕斑。",
            "因聲爲語大匠般，君何不來予汗顔。"
        ],
        "title": "送蔡駿叟往金陵見留守李尚書",
        "id": "66bb4aae-6a3e-4582-b477-6ddcb530b1ae"
    },
    {
        "author": "許及之",
        "paragraphs": [
            "聖朝亦知賤士醜，尚許追隨牛馬走。",
            "圄空幸免殫拙心，材散那能呈好手。",
            "萬里來歸塵撲面，一夢驚回柳生肘。",
            "同僚末至得斯人，眼底輪囷曾有否。",
            "青雲直上氣如虹，要津立登槎犯斗。",
            "惠文安得事仁堯，吏酷自應嗤小苟。",
            "相從幾何突未黔，掉頭歸去依巖藪。",
            "拄笏聊看罨畫山，岸巾且飲淮南酒。",
            "夫君自是皎潔姿，不用滄浪濯纓垢。",
            "正恐功名自逼人，更向王畿重結綬。"
        ],
        "title": "邵廷評供職未閲月乞爲淮南檢法官以歸賦長句見志次韻爲餞",
        "id": "ac8160e9-fb52-49c5-8c91-233f2d05b258"
    },
    {
        "author": "許及之",
        "paragraphs": [
            "趙君派自天源來，細考衡茅無此才。",
            "文章决科特餘事，幕府官業何壯哉。",
            "論事不愁開口屢，直道馳驅羞詭遇。",
            "尺伸如可寸枉施，寧脫青衫故園去。",
            "宗廟之寶森璵璠，諸公爭欲出我門。",
            "極知胸中有定力，未肯叱馭隨王尊。",
            "楚狂凉凉莫宜世，一笑相逢有初契。",
            "尊酒論文情益親，但不同姓實兄弟。",
            "文昌堂前汝水東，萬頃烟雨時濛濛。",
            "向來簇坐覓新句，多少行人圖畫中。",
            "君今胡爲事行李，著身翻在圖畫裏。",
            "捧檄王事不可遲，何况堂中老親喜。",
            "喜君問道康廬旁，過家上冢還不妨。",
            "再拜松楸有心事，孟母卜鄰今更良。",
            "了却癡兒紛案牘，回首廬山真面目。",
            "喚起三年夢中意，想見詩成清可掬。"
        ],
        "tags": [
            "庐山"
        ],
        "title": "送趙推官持檄之興國",
        "id": "8a0f28ab-1559-4dc5-93c4-4f1392a3e4de"
    },
    {
        "author": "許及之",
        "paragraphs": [
            "銀潢快瀉天無聲，秋光漾出圓蟾明。",
            "玉關晏眠柝不驚，籌帷坐見萬里情。",
            "健兒飽食細柳營，猛將思奮撫劍鳴。",
            "摘試一二來帝京，表裏百萬皆精兵。",
            "此時崧嶽風更清，壽酒消得如澠傾。",
            "天子神武恢八絃，一賢制難真長城。",
            "鴻鈞對斡三階平，珠連五緯薦璣衡。",
            "天開地闢霖雨成，中書之考遠作程。",
            "回視萬卷紛拏撐，一編自足垂勳名。",
            "書生腦脂瞇短檠，莫耶挂壁吼長鯨。",
            "相公辦取崧高行，不惜携之上崢嶸。"
        ],
        "title": "崧高行上周密使壽",
        "id": "43e1dc6d-8da2-4e20-b956-044130e607cb"
    },
    {
        "author": "許及之",
        "paragraphs": [
            "靈山鍾秀崧高齊，鹿苑名勝神所棲。",
            "水晶玉札銀成泥，無論粉綠丹黄黳。",
            "文星相望直斗奎，出藩入從黄金閨。",
            "誰坐廊廟賡鳧鷖，山經地志古有稽。",
            "我公間氣今其繄，資兼文武雙印提。",
            "十年太學甘朝虀，吐光萬丈騰虹霓。",
            "鷄林傳誦爭航梯，至今威名讋羌氐。",
            "張旃朔庭撫遺黎，鼓舞雄豪泣旄齯。",
            "折衝樽俎眠鼓鼙，屯雲萬里行春犂。",
            "五風十雨無苦凄，此疆爾界誰町畦。",
            "不須京觀封鯨鯢，混一少忍矜扶藜。",
            "從容論道開端倪，一語折衷溫如綈。",
            "鑒裁不閲黄與驪，流品自成桃李蹊。",
            "琴音八極回薰兮，長庚夜明玉繩低。",
            "貂璫曉馳建章西，黄封九醖天處題。",
            "壽以一飲千玻瓈，公開壽域民同躋。",
            "龜文燕頷額插犀，中書之考米一稊。",
            "葛仙煉丹舊有溪，從公擬欲求刀圭。",
            "散作人間刮膜篦，盡洗凡骨開塵迷。"
        ],
        "title": "崧高齊上施參政壽",
        "id": "37c1f5b2-aea5-4198-a682-07d6af42da2a"
    },
    {
        "author": "許及之",
        "paragraphs": [
            "萬化衮衮相乘除，循環甲子如數珠。",
            "甲子既周理當復，豈有潤澤翻焦枯。",
            "丞相補天祗衮職，閔雨憂民見顔色。",
            "雲龍契合此其時，能費天工幾多力。",
            "明當月色圓如秋，書生徙倚生暮愁。",
            "欲攀斗柄酌河漢，一滴變化爲萬流。",
            "憶得去年曾拜月，此日團圓仍皎潔。",
            "極知有藥自長生，更願長圓渾不缺。",
            "今年拜月去年同，却欲屏翳驅雲蒙。",
            "久占月角如張弓，兩月少雨惟多風。",
            "昨夜占星忽離畢，定自滂沱翻手疾。",
            "今朝四郊已沾濡，丞相明朝是生日。",
            "書生喜極欲起舞，急買香茅葺庭宇。",
            "公不見崧嶽降神生甫申，山川出雲作時雨。"
        ],
        "title": "雲龍歌上周丞相壽",
        "id": "34a07ba7-189b-44c8-be79-696f4d41aab2"
    },
    {
        "author": "許及之",
        "paragraphs": [
            "岷峨一綫江濫觴，意行萬里無留藏。",
            "五湖洞庭洑熊湘，衡嶽巋然鎖其旁。",
            "離堆砥柱屹相望，湍流橫潰不得狂。",
            "挽回斷港濟絕航，一齊衆楚勢莫當。",
            "三芝五餌別有方，狂簡痼疾濱膏肓。",
            "天遣奔波赴洄湟，回視坎井足跳梁。",
            "三浴薰之驚望洋，一語咽口成周章。",
            "昨夜太白垂光芒，皎然松柏凌雪霜。",
            "向來十襲一瓣香，再拜斯文壽無央。",
            "願回帝力超羲皇，無懷大庭還我鄉。"
        ],
        "tags": [
            "洞庭湖"
        ],
        "title": "上南軒先生壽",
        "id": "86204d2b-9d20-4d85-888b-c1a9c650ae0a"
    },
    {
        "author": "許及之",
        "paragraphs": [
            "龜坼高田畦渴雨，何取尸臣守茲土。",
            "抽毫擢髮控深衷，羽衣拜章夜當午。",
            "天門岧嶢洞九重，玉几哀矜迥三拊。",
            "守臣有罪固合誅，農夫在勤亦良苦。",
            "去年旱荒有積倉，今年饑歉將空庾。",
            "通宵灑潤祇若絲，明發屯雲儼安堵。",
            "初驚大點來莫當，俄即翻盆流孰禦。",
            "舊雨相過憶去年，坐視排簷亦如許。",
            "我慚歷歷洗心源，君喜津津見眉宇。",
            "瑰章傑句助歡呼，石燕商羊俱鼓舞。",
            "急須似吸舉深杯，莫負如澠寫甘{浢寸}。"
        ],
        "title": "次韻何起巖喜雨",
        "id": "f7a79a93-2fc5-4c1c-86da-942be0e63c99"
    },
    {
        "author": "許及之",
        "paragraphs": [
            "雪霜之忍有至慈，一片到地五穀滋。",
            "所以臘中重三白，史譏失時書直辭。",
            "我公卧護北門北，百姓愛公如愛日。",
            "及冬禱雪乃愛民，若有鬼神宜率職。",
            "要晴要雨天必從，玉山何獨閟燭龍。",
            "一夜風師擘冰絮，坐使東國成雪宮。",
            "曉起清愁無復有，如在春風飲醇酒。",
            "欲歌零雨勞公歸，正爾補天須妙手。"
        ],
        "title": "次徐漕韻賀留守劉觀文禱雪感應",
        "id": "4c9c1bb7-7ac3-4cc5-b114-95fc1971196a"
    },
    {
        "author": "許及之",
        "paragraphs": [
            "留臺心與天等慈，違春覓雪回象滋。",
            "計臺心與留臺似，賀版趣遣瓊瑰辭。",
            "白戰場前受降北，筆補造化戈却日。",
            "郢中之曲信寡和，鼓宮宮動能者職。",
            "我欲十駕期相從，今見老子其猶龍。",
            "徑須乞公玉蕊珮，去上絕頂瑶臺宮。",
            "下視塵寰一何有，天地交光落吾酒。",
            "酌公雲夢公莫辭，能費公吟幾叉手。"
        ],
        "title": "再次韻呈徐漕",
        "id": "49bad938-18cb-4456-a0e1-81e532fa2b43"
    },
    {
        "author": "許及之",
        "paragraphs": [
            "帝心端與天心合，務本先農斥浮末。",
            "冬溫禱雪響交孚，急霰先聲如撒潑。",
            "獻花女兒弄璿璣，剪裁楚水煩湘妃。",
            "東郭先生不敢出，南枝烏鵲空驚飛。",
            "高卧從教深沒屋，此是天工真雨粟。",
            "但願四海大有年，無田可耕寧己獨。",
            "詩翁愛日親年高，時時夢裏見三刀。",
            "男兒盍洎千鍾養，蹴踏起舞聽鷄號。",
            "勳業欺人頭易雪，化工於汝難私燮。",
            "滿酌長歌白雪吟，下里陽春詎有別。"
        ],
        "title": "次韻程判院喜雪",
        "id": "8a564b4c-b39b-42ef-bb90-389390de2820"
    },
    {
        "author": "許及之",
        "paragraphs": [
            "騷屑寒威逼重幕，衲被蒙頭慵蚤作。",
            "不知一夜雪花飛，但訝五更風力惡。",
            "摩挲病眼試憑陵，把翫清詩何灑落。",
            "好語自足驅瘧癘，嘉祥况乃銷離瘼。",
            "絕憐冰筯墮脩簷，撥觸風琴響朱箔。",
            "一冬溫煖憂麥蠶，萬事乘除等鳬鶴。",
            "爲言三鳳今河東，曾約連騶出南郭。",
            "山陰舟回雖興盡，巫峽雲歸終倖薄。",
            "方疑再往成渺芒，已拉羣公溯寥邈。",
            "九萬扶摇不可希，隨分榆枋吾亦樂。"
        ],
        "title": "雪再作山甫約遊雨花臺不遂聞與諸公登鳳凰臺次韻送似",
        "id": "4405afa6-3edd-45d8-b7b3-96d8075210ab"
    },
    {
        "author": "許及之",
        "paragraphs": [
            "從事青州初入幕，子墨梁園新有作。",
            "春工試手欲成妍，滕六蜚英良不惡。",
            "初看到地潤却無，旋喜積威乾更落。",
            "鋪簷羃砌遍匿瑕，壓瘴埋蝗廣求瘼。",
            "藍田種玉夜生苗，吳娃擘繭朝盈箔。",
            "認巢無處疑昏鴉，斂翅有蹤驚瘦鶴。",
            "一庭柳絮漾東風，千樹梨花醉西郭。",
            "犯寒覓句覺詩清，賈勇行杯疑酒薄。",
            "頗煩造物相料理，頓使幽懷渺綿邈。",
            "回看稚子失啼饑，想見田家爾應樂。"
        ],
        "title": "次韻蘇伯茂立春日雪",
        "id": "c834427e-4c74-4c54-98c9-9673f3d2f17e"
    },
    {
        "author": "許及之",
        "paragraphs": [
            "立秋三日天氣殊，凉風渺渺舒鬰紆。",
            "少日第拄西山笏，暇時惟汎會昌湖。",
            "投老身登華蓋頂，度堂面直蓮峯鑪。",
            "長江回抱若裹玉，明月蕩漾如懷珠。",
            "楠溪大源小源出，樟浦早潮晚潮俱。",
            "凌空筆架呈掛綵，出海金輪看浴烏。",
            "中川蚌胎非嫵媚，港口螺浮疑虛無。",
            "何以得此江山偉，若有相者神明扶。",
            "了知無一可云補，其敢有二當何誅。",
            "故人相逢笑顛錯，生涯不解先膏腴。",
            "且同野叟共爾汝，免以前銜相喚呼。",
            "看山未覺迷老眼，報國終媿全微軀。",
            "斫竹特爲三益徑，把釣倦作扁舟圖。",
            "乃知絕境真妙絕，强名孤嶼何嘗孤。",
            "憑欄聊欲須款款，飛帆正爾來于于。",
            "明朝此興定不淺，但恐勞苦肩輿夫。"
        ],
        "tags": [
            "长江"
        ],
        "title": "登偉觀因誦老杜道林嶽麓詩用其韻",
        "id": "b81c9864-3ba5-4b7c-ab18-db79cafe1a2b"
    },
    {
        "author": "許及之",
        "paragraphs": [
            "妙景非聲亦非色，非色豈應容粉飾。",
            "東坡妙用徧虛空，大地山河等兒劇。",
            "簡齋有句添蛇足，雨抹晴粧要娛客。",
            "黄妃塔邊浄相寺，破屋荆榛十年事。",
            "雅師辦得一片心，化出寶坊全體備。",
            "傑閣巍巍尊大士，我欲名之無盡意。",
            "更拈蛇足扁東偏，與師餉客爲客地。",
            "東坡仙去可無詩，客來了此一段奇。",
            "未雨未晴煩舉似，非鬼非仙竟是誰。"
        ],
        "title": "雅師求閣名既爲作扁榜仍賦娛客雜句",
        "id": "74dd5544-814c-4bb7-8e4b-4489558f7ef3"
    },
    {
        "author": "許及之",
        "paragraphs": [
            "聖門教人亦多術，由也升堂未入室。",
            "顔雖在寢猶仰高，火就水流隨燥濕。",
            "但見終日不違愚，豈知庶幾介如石。",
            "陶溪昨以崇名齋，欲予隸古詩記實。",
            "今晨忽見轉庵作，名與詩高同起日。",
            "崇齋少學用心苦，晚乃一掃科舉習。",
            "霜降自然知水落，道損都忘爲學益。",
            "一從崇卑悟師說，心已沈酣全體易。",
            "書扁外和轉庵詩，不待形容有潤色。",
            "憶昨尊公期類予，似我顓愚有何獲。",
            "老慚才衰惟鈍遲，感君肯赴同襟期。",
            "閉關却埽門植榆，不妨倡和來壎箎。"
        ],
        "title": "王宣甫求崇齋扁榜仍索詩轉庵之作先成即次韻爲寄",
        "id": "4dfb8348-50f4-41f2-b34a-a3afb8d70310"
    },
    {
        "author": "許及之",
        "paragraphs": [
            "千秋金鏡唐元龜，苞桑鏡見龜灼知。",
            "女主爲禍已云慘，天寶之亂尤危疑。",
            "九齡早悟綢繆詩，其奈哥奴基棼絲。",
            "外人何得與家事，旋聞潜納河洲雎。",
            "席誇祿兒李裴和，助桀爲虐幾乘危。",
            "趣之使亂果爲誰，張巡廟哭祇涕垂。",
            "高將軍固非遠慮，掉頭肯和金刀篪。",
            "四鎮休罪高仙芝，張垍早措平章辭。",
            "望賢宮中例忍饑，金刀胡餠方效奇。",
            "事有至難已言之，賊心包藏久竊窺。",
            "春秋知我盍罪我，監國引嫌孰維持。",
            "顔筆勁節霜筠似，元文秋月華星如。"
        ],
        "title": "次韻轉庵讀中興碑",
        "id": "72e82841-31d7-4c71-8d53-7335aa3482a4"
    },
    {
        "author": "許及之",
        "paragraphs": [
            "我本山澤之臞姿，出處相較黠與癡。",
            "生當浙東巖壑地，閒覺壺中光景遲。",
            "井蛙敢從海若語，鴈蕩斷謂天下奇。",
            "一從天柱想突兀，便覺屏嶂排參差。",
            "盍歸乎來歸未得，今吾非故吾何之。",
            "南官祝融常在望，北征太行長相隨。",
            "幾欲拓開令混一，雖媿力乏猶忘疲。",
            "故人將指鎮巴蜀，大江揚舲張虹旗。",
            "經行先須實古錦，及境方要褰赤帷。",
            "陽侯似知公得句，吳榜自舞山折枝。",
            "有客忽傳巫山高，長安不復紙價低。",
            "陽臺從昔誇詞賦，大夫無乃姑戲嬉。",
            "山川合因雲雨祀，神明何得褻瀆爲。",
            "牽牛織女誇自古，小姑彭郎訛一時。",
            "三復新詩有如此，盡洗遺恨從今茲。",
            "蜀道雖云在天上，政譽巳逐詩聲馳。",
            "世情嚮背南北阮，人物好醜東西施。",
            "願君滄溟恢宇量，聽彼缾罌居井湄。",
            "已爲下戶蠲逋賦，更要全蜀俱信眉。",
            "長安父老久延頸，關外饟餽寬張頤。",
            "寂寞恐有玄尚白，留落得無素染緇。",
            "規橅久矣欣濟濟，民俗定爾臻嘻嘻。",
            "公歸得政公何疑，勿爲風月鎸峨嵋。",
            "歸來要續峿溪頌，已賦中和宣布詩。"
        ],
        "title": "次韻袁尚書同年巫山之什",
        "id": "2e4c3a54-9949-4b2f-9118-3be7fbc11e07"
    },
    {
        "author": "許及之",
        "paragraphs": [
            "邊頭幕府文書省，功名之心灰似冷。",
            "老去英雄髀生肉，功名之心死未足。",
            "中原有土尚淪金，中原有民惟戴宋。",
            "天開地闢會有日，竹頭木屑寧無用。",
            "男兒信命人見嗤，命輕於山重於絲。",
            "未肯身同草木腐，徑欲名與天壤期。",
            "行藏我何有，交友勿復疑。",
            "躬行即吾道，歸求有餘師。",
            "和氣沖融自斟酌，榮枯不逐花開落。",
            "物理天時信有終，雲雖出岫終歸壑。",
            "未須高卧百尺樓，未須緊束春秋閣。",
            "夫子適去還適來，無波古井生青苔。",
            "我獨不歸何爲哉，渴心已覺飛黄埃。",
            "長鯨未騎且捫蝨，不妨隨意芬浮杯。"
        ],
        "title": "聽劉念九丈二姬歌所和醉時歌明日亦次韵送似時已三鼓",
        "id": "3cbe24a3-86ee-46c6-be86-7eef0ede8797"
    },
    {
        "author": "許及之",
        "paragraphs": [
            "晚禾未割雲樣黄，蕎麥花開雪能白。",
            "田家秋日勝春時，原隰高低分景色。",
            "寒栗挂籬實累累，角田已收枯豆萁。",
            "芋魁切玉和作糜，香過鄰牆滑流匙。",
            "牧童牧童罷吹笛，領牛山下急歸喫。",
            "菜本未移麥未種，爾與耕牛閒未得。"
        ],
        "title": "田家秋日詞",
        "id": "a8198207-8145-41a5-92e8-9cd36b8fb118"
    },
    {
        "author": "許及之",
        "paragraphs": [
            "黄雀不知來處所，或云海化或蟄土。",
            "秋至晚田拾禾黍，投身不知入罔罟。",
            "十中八九不計數，黄雀之死孰憐汝。",
            "汝不如搏穀并布穀，又不能快活催麥熟。",
            "農夫辛苦耕，無功食其祿。",
            "無功尚可那無厭，腹飽果然猶不足。",
            "嗚呼一年三百六十日，常時安在今時出。",
            "安得山間野穀生石田，與汝飽死終天年。",
            "黄色雀，還可憐。"
        ],
        "title": "晚田黄雀詞",
        "id": "8f6dfa3b-27da-40ee-819a-2762aec06a1a"
    },
    {
        "author": "許及之",
        "paragraphs": [
            "嗟哉黄雀力命微，譬彼食言安能肥。",
            "乃欲身與天壤期，沕穆造化闚緘機。",
            "以時啟蟄安居卑，蟄久啟晚見者稀。",
            "不耕而食乘三時，晚禾欲熟堆農扉。",
            "就田恣啄充久饑，來時千百漫天飛。",
            "惟欲蔽翳朝陽晞，似雨霏微疑復非。",
            "此時得計壓稻枝，腹飽果然不思歸。",
            "豈知時與命相違。",
            "投身入網分所宜，鷄肋猶怯尊拳揮。",
            "汝輩么麽將安之，螟螣害稼古實譏。",
            "嗟哉黄雀全無知，大似爝火凌朝暉。",
            "炙之醢之爭稱奇，誰念物命聊依依。",
            "黄雀何責復何悲，夷齊餓采西山薇。",
            "不爾吸風何活爲，顔子簞食其庶幾。",
            "祇令瓢飲將誰欺，霜露舒慘相恩威。",
            "螳蟬小大遂黠癡，人爲物靈賢則希。",
            "比物醜類姑釋疑，螽斯豈得比后妃。",
            "鈞之三成君父師，法當授命寧避危。",
            "有益於國身何虧，我欲與雀排重圍。"
        ],
        "title": "次韻陳伯壽食黄雀有感",
        "id": "dc59e370-58b9-4c0c-938c-98075f029b6a"
    },
    {
        "author": "許及之",
        "paragraphs": [
            "南浦太丘潜少微，非隠非吏嘉遁肥。",
            "轉庵相與菊花期，黄雀乃得詩發機。",
            "詩則高矣物甚卑，物惟所遇知音稀。",
            "黄雀幸甚逢斯時，菊因東籬桃左扉。",
            "吟成雖佳不療饑，黄雀頭顱萬里飛。",
            "兩語如露蒙晨晞，後人往往悟昨非。",
            "轉庵識破花拈枝，勘遍諸方漳南歸。",
            "愛詩愛字淪膚肌，知我愈覺成相違。",
            "同病亦謂投閒宜，老婆心切一手揮。",
            "長篇險韻鑄出之，涉齋自訟識評譏。",
            "不待見聞方覺知，覆盆一旦遭赫暉。",
            "平生此段誠大奇，願言稽首長歸依。",
            "爲能忍辱偏慈悲，東山久別思薔薇。",
            "生處放熟非過爲，豈須圉圉才見幾。",
            "寧受校人當面欺，詩壇受降曾怖威。",
            "牀頭置易甘成癡，雖匪顔徒竊願希。",
            "今見菊花更不疑，牽聯黄雀爲匹妃。",
            "南浦柏梁一字師，轉庵撥動關捩危。",
            "琴鼓不鼓無成虧，前言戲解小郎圍。"
        ],
        "title": "次韻酬轉庵",
        "id": "ca9d524d-7ea6-4050-b7e2-a33e25bfe439"
    },
    {
        "author": "許及之",
        "paragraphs": [
            "海物惟錯羣分命，並海饞涎爲物病。",
            "采拾烹煮如擷蔬，豈念含靈鈞物性。",
            "就中水母爲最蠢，以蝦作眼資汲引。",
            "蝦入罔罟自不知，水母浮悠亦良窘。",
            "其間墨魚工吐墨，以墨自蔽潮水黑。",
            "潮來舟人如拾塊，販者填街賣烏賊。",
            "沙噀噀沙巧藏身，伸縮自如故納新。",
            "穴居浮沫兒童識，探取累累如有神。",
            "鈞之並海無所聞，吾鄉專美獨擅羣。",
            "外脆中膏美無度，調之滑甘至芳辛。",
            "年來都下爲鮮囿，獨此相忘最云久。",
            "轉庵何自得此奇，惠我百輩急呼酒。",
            "人生有欲被舌瞞，齒亦有好難具論。",
            "忻茲脆美一餉許，懺悔未已滋念根。",
            "擬問轉庵所從得，訪尋不惜百金直。",
            "豈非近悟聖化詩，望茲尤物令人識。",
            "綠衣在旁忽囅然，蝤蛑取笑却可憐。"
        ],
        "title": "德久送沙噀信筆爲謝",
        "id": "59d93976-878e-4729-a92a-74621887ab71"
    },
    {
        "author": "許及之",
        "paragraphs": [
            "人爲物靈鈞受命，物本於人無詬病。",
            "聖遠庖厨存此心，詩詠蟲魚明物性。",
            "沙噀入詠誠蠢蠢，因之演雅聊援引。",
            "此輩已分泥塗辱，吾儕忍加湯火窘。",
            "烏郎自烏墨魚墨，如蝨處髮不知黑。",
            "鎖管寄車墨者流，書契豈皆能作賊。",
            "牡蠣分房巧芘身，雉蛤移種陳接新。",
            "𧎼君孕玉自撐拄，蠙氏采月爲精神。",
            "西施有舌話前聞，老婆之牙豈同羣。",
            "螯屬黄中膏具美，螺族青出味作辛。",
            "蜆蟶蚶蛤殻爲囿，相濡以沫期耐久。",
            "自爲鍋釜使受烹，寧落提携死於酒。",
            "子産校人從肆瞞，流水長者功難論。",
            "寄聲海上釣鼇客，鼇動恐傷大地根。",
            "滿船月明何所得，意不在魚鈎自直。",
            "潮來忽見駕山來，箇解吞舟人不識。",
            "有客聞之爲駭然，人魚更擅將誰憐。"
        ],
        "title": "再用韻謝德久見和",
        "id": "71b5078b-3ff0-43a0-8c63-c70c92577eff"
    },
    {
        "author": "許及之",
        "paragraphs": [
            "漆城容可爲蔭室，髮白何由黑於漆。",
            "但聞拔白成斑句，安得反老還童術。",
            "嗟予同氣仍同心，憐我年侵雪更侵。",
            "爾年少我尚餘紀，我髮縱禿當投簪。",
            "頂如赤壺已無二，君有良方誠已試。",
            "正使緇鬢猶能華，未免種鬚逢見戲。",
            "我髮非病心合醫，心白髮白無已時。",
            "欲將心來煩汝黑，且圖百問百不知。"
        ],
        "title": "次韻監簿弟惠烏髭藥有詩",
        "id": "1fc11d34-dc91-4ca6-876d-9a621ee6182f"
    },
    {
        "author": "許及之",
        "paragraphs": [
            "弟官辟廱鄰藏室，膚如凝脂眼如漆。",
            "人言自是仙中人，何乃反求還白術。",
            "少年苦學知苦心，心爲髮根宜早侵。",
            "黑間見白猶堪鑷，白既還短難勝簪。",
            "我老閉門師不二，病足攣拳百藥試。",
            "草玄尚白從客嘲，攄尾奮鱗任賓戲。",
            "我聞醫國爲上醫，子方誠良盍濟時。",
            "百二之名殽函固，誰與問津君當知。"
        ],
        "title": "再次韻酬答",
        "id": "9dab7d3b-dc6b-48f2-be34-407770ccc1ec"
    },
    {
        "author": "許及之",
        "paragraphs": [
            "雙矑炯炯朱成碧，兩鬢星星玄尚白。",
            "丹砂入地長黄芽，蒼顔幻得嬰兒色。",
            "了知色相無定形，造化於人亦兒劇。",
            "蓬萊三山何渺茫，內景黄庭猶準的。",
            "懷璧其罪彼何辜，資盜以糧渠自賊。",
            "西州九轉得奇功，媿我聞名未曾識。",
            "小人有母垂八十，步履輕便自疇昔。",
            "今年一病起衰容，分明只得丹砂力。",
            "九頓首拜三歎息，什襲藏之願無斁。",
            "日引月長餘幾何，神奪鬼偷疑暗擲。",
            "間者從公有天相，啟閟抽關話奇特。",
            "便祈公賜公許之，歸語老親感填臆。",
            "膝行欲請還踧踖，盛事不應相趣迫。",
            "三沐三熏課長句，句豈能神公自德。"
        ],
        "title": "楊似勳許惠丹砂",
        "id": "b6d008e8-931e-4d4c-b4a2-64e643d334ac"
    },
    {
        "author": "許及之",
        "paragraphs": [
            "鵲鵲飛來動林碧，喜聲楂楂鴉頸白。",
            "宗伯憐予反哺情，遣贈金丹光五色。",
            "先生上醫已醫國，敵國長城賢季劇。",
            "胸次經綸有準繩，壺中消息有端的。",
            "地行在在即神仙，世上營營自蟊賊。",
            "一編黄石豈容窺，九籥丹經應默識。",
            "未許騎鯨游汗漫，已約據龜論夙昔。",
            "嗟予聞道了無功，粗識事親惟竭力。",
            "苦乏大藥從人覓，數溷寧能無厭斁。",
            "先生樂施微少靳，變化丹砂猶米擲。",
            "得隴望蜀安敢料，和章更枉珪璋特。",
            "名臣奏議得精本，併與寒窗資省臆。",
            "有親可娛書可讀，歸養可期非怵迫。",
            "媿無好語酬少分，昨夜春官長陰德。"
        ],
        "title": "楊丈既惠丹砂數種再用韻敬酬",
        "id": "40525248-7213-4f35-a109-5065ba556b4b"
    },
    {
        "author": "許及之",
        "paragraphs": [
            "貴公寶研如寶璧，書生摩墨但摩石。",
            "有文無研正不妨，有研無文亦堪惜。",
            "漸老祇愁才力盡，片歙拳端寧不靳。",
            "吾家面樣什襲珍，色如馬肝膚理潤。",
            "昔言眼爲石之病，此論不公吾有證。",
            "星辰在天珠在淵，此石睛光鸜鵒瑩。",
            "文字之祥吾敢顓，鄭侯一見心拳拳。",
            "百年石交吾與汝，更有甚者吾當捐。",
            "兒曹旁觀俱唧唧，兒曹莫癡翁豈失。",
            "鄭侯自有無價珍，持獻於人吾惴慄。",
            "願侯珍研如所有，少時光芒須逼斗。",
            "會看落筆中書堂，却試玉堂揮翰手。"
        ],
        "title": "以端研送鄭景元同年",
        "id": "74682608-37b2-41b8-8b94-dbcd379c6fd6"
    },
    {
        "author": "許及之",
        "paragraphs": [
            "論研當考石精微，觀人豈計體瘠肥。",
            "歙溪入浙無淹期，刷絲羅紋如出機。",
            "比並端坑終品卑，就中古端見尤稀。",
            "難得已歎承平時，長繩束腰下巖扉。",
            "宿糧腰畔不捄饑，鑿深泉眼迸若飛。",
            "浸淫竟日無光晞，輕生重石不悟非。",
            "石工傳業猶孫枝，我售古璞千金歸。",
            "璞雖云石玉爲肌，信手得墨無拒違。",
            "事忙行草取次宜，才衰筆老無發揮。",
            "頃見鄧友輟贈之，質粹材美不可譏。",
            "契家有子吾所知，文章光焰期騰暉。",
            "不妨怪怪仍奇奇，酷似牢之惟舅依。",
            "嗟嗟尚怵霜露悲，循陔自苦躬采薇。",
            "讀禮以外將胡爲，力學報親其殆幾。",
            "學非有厭書非癡，有志於上皆可希。",
            "彤庭對策决大疑，制草說命周南妃。",
            "玉堂從容有餘師，古來孽子操心危。",
            "勉旃無令一簣虧，萬釘要看黄金圍。"
        ],
        "title": "又次韻轉庵用食黄雀韻贊歎鄧長孺曩得予端研鄧爲轉庵甥方在疚",
        "id": "e4cad280-d2d0-4045-b794-3f25e76cf3c6"
    },
    {
        "author": "許及之",
        "paragraphs": [
            "獸名曰熊本逸才，嗇夫教之馴若孩。",
            "開檻當街作險戲，尋橦旋筵能千回。",
            "負戴蹲跠時䀡睒，忽然逸出渠亦敢。",
            "嗇夫當之作人立，嗟爾勇氣終坎壈。",
            "問云初教本無法，祇是豚蹄趁饑乏。",
            "說似連營飽食人，努力邊頭厲戈甲。"
        ],
        "title": "馴熊歎",
        "id": "e2a1706c-84ae-4185-88fd-5a5cbf988919"
    },
    {
        "author": "許及之",
        "paragraphs": [
            "聖作桑弧男子志，矢人傷人豈吾事。",
            "五陵少年狹斜遊，柘彈金丸矜堊鼻。",
            "一朝折節臂良弓，腰身不動馬如風。",
            "背彎團月無留意，禿鶬老鷹應弦墜。",
            "書生忍饑猶努力，夜夜孤燈腕寒石。",
            "等閒拓手石五餘，真是無心事書策。",
            "詩書豈不關時須，寄語悠悠年少兒。",
            "一鷹一兔尋常事，正要尺箠鞭羌夷。"
        ],
        "title": "射鷹行",
        "id": "b949aeca-3b56-4231-bfea-b7d0cfee7b20"
    },
    {
        "author": "許及之",
        "paragraphs": [
            "牢牛得肉那忍喫，匪論陽報談陰德。",
            "憶牛初生成犢時，隨母耕田眼先識。",
            "繭栗漸長初勝犁，脫軛項間染能赤。",
            "一行錯誤隨後鞭，習得犁行如界直。",
            "耕來耕去禾稻成，得閒放食行田塍。",
            "稻秫掠嘴不敢食，自齧枯草甘如餳。",
            "馬終蒙帷犬蒙蓋，牛豈無功遭橫害。"
        ],
        "title": "憫牛行",
        "id": "0003d7a5-efef-4a9d-9156-e2468ac0bd23"
    },
    {
        "author": "許及之",
        "paragraphs": [
            "沙河塘路飛晴泥，夾道睨立如鳧鷖。",
            "千夫舁石自何所，相以柝節當鼓鼙。",
            "一夫流喝相和答，聲與步應如采齊。",
            "觀者跼蹐汗通下，彼獨閒暇輕如携。",
            "此石非是裝玉砌，此石非是築金堤。",
            "不爲文陛儀禁衛，定作潤礎承榱題。",
            "儼然一柱方峙立，何者偃植爲拱枅。",
            "嗚呼自昔良工心獨苦，大材小用俱難取。"
        ],
        "title": "舁石行",
        "id": "f67a7f46-2351-40ed-aecb-fc00d5e33fd5"
    },
    {
        "author": "許及之",
        "paragraphs": [
            "冰盆繰絲千尺長，雪花玉色無晶光。",
            "機聲札札逐羲御，百襄一一輸文章。",
            "素姿已是隨時貶，妖茜嬌藍還點染。",
            "東鄰巧婦鬭癡妍，對刺文禽相掩冉。",
            "衣裳顛倒那得知，但見新行勝舊時。",
            "倡優却得被后飾，漢庭只集書囊帷。",
            "君不見古來志士多慘戚，古貌古心少顔色。"
        ],
        "title": "素絲行",
        "id": "af3e8ebb-ebc3-450a-9b14-33ce99f2cacd"
    },
    {
        "author": "許及之",
        "paragraphs": [
            "秉燭隨者明，弈棋觀者精。",
            "觀者未必高於弈，只是不與黑白同死生。",
            "天上神仙何所爭，亦復於此未忘情。",
            "樵夫柯爛忽猛省，却與棋仙作機警。",
            "千古未盡一局閒，巖草巖花自凄冷。",
            "嗚呼聖主不棄芻蕘言，弈棋復出亦必資傍觀。"
        ],
        "title": "觀弈篇",
        "id": "def976fb-73c0-4a90-961c-435d151334c7"
    },
    {
        "author": "許及之",
        "paragraphs": [
            "太華山頭有古柏，宿柯成銅根化石。",
            "自從出地受雪霜，直到於今幾千尺。",
            "向來移種向中州，挽之不動艱萬牛。",
            "根連玄圃滲七澤，鳳凰將雛鳴上頭。",
            "春草寒花幾衰歇，枯蔓朽株風屢拔。",
            "巋然此柏安如山，匝地清陰覆椒樾。",
            "不辭孤立成大厦，匠石躊躕少須暇。"
        ],
        "tags": [
            "华山"
        ],
        "title": "古柏行",
        "id": "6f09763b-e4f7-4700-bf98-9cdf51b91d9d"
    },
    {
        "author": "許及之",
        "paragraphs": [
            "緗桃緋杏琴心疊，睡起海棠收醉頰。",
            "麝煤輸徹錦薰籠，金脂染就來禽帖。",
            "姚家魏家苦留春，花信未先紅一捻。",
            "賣花老翁正自癡，預喜荷錢出小池。",
            "却恨身非殷七七，一日之中成四時。",
            "不念書生抱孤節，昨夜東風長華髮。"
        ],
        "title": "賣花行",
        "id": "d3b2141d-8f50-4ad8-9e9c-d34b40b5b963"
    },
    {
        "author": "許及之",
        "paragraphs": [
            "一夜酸風驚拉槁，雪壓茅簷欹欲倒。",
            "孰知寒谷自能春，鬭坼瓊枝故相惱。",
            "兩年舊隠住容成，耐冷衝寒起常早。",
            "透窗疎影眠未佳，擁被孤吟詩易好。",
            "別來問訊迥相忘，養就苔文從不埽。",
            "詩人云遠歲云暮，自插一枝憐鬢老。",
            "孤山在望不可到，惆悵餘香委芳草。",
            "誰邀配食水仙人，長笛橫吹倚蒼昊。"
        ],
        "title": "次轉庵寄用坡公賦梅韻",
        "id": "5690a151-c7b0-4a72-bb3e-16d5a3579c6e"
    },
    {
        "author": "許及之",
        "paragraphs": [
            "水南梅花光似雪，撲地香風噴鼻裂。",
            "詩人不來歲華晚，寂寞巖扃那忍折。",
            "一朝移向凌風前，雕欄碧甃生寒烟。",
            "聘以新詩壽芳酒，洗空遺恨春濺濺。",
            "住山多時識幽潔，行到臺邊忽凄咽。",
            "故園萼綠正相思，冷却東皋半犁鐵。"
        ],
        "title": "次韻胡伯暉喜王簿移梅",
        "id": "9fc2bf5c-ce94-4bae-a3a4-edd15b88678f"
    },
    {
        "author": "許及之",
        "paragraphs": [
            "憶醉江南枝上雪，愛詞人把羅巾裂。",
            "篇成皓齒發瓊姿，酒盡貂裘堪當折。",
            "如今消得督郵前，期會紛來閙似烟。",
            "故人一枝久寂寞，新愁萬斛誰洗濺。",
            "仇香有意移芳潔，索笑不來空哽咽。",
            "幸自花開君不歸，一夜孤根冷如鐵。"
        ],
        "title": "仇香種梅已開而出鄉未歸再次伯暉韻",
        "id": "2e804817-28af-4c62-8dd4-6f9fdf61c0f0"
    },
    {
        "author": "許及之",
        "paragraphs": [
            "朔風動地天欲雪，澗底孤松定皴裂。",
            "憶梅已覺腸九回，賦詩敢愛肱三折。",
            "簾疎香細度雲前，想見娟娟媚晚烟。",
            "主人吟哦伴幽獨，醉墨不惜花袍濺。",
            "人與寒枝共修潔，未遣調羹笛休咽。",
            "販馬江頭得句回，踏破蟾光敲鐙鐵。"
        ],
        "title": "欲雪懷度雲新種梅三次伯暉韻",
        "id": "81171c62-8cf4-4753-8804-61178c7c8f7d"
    },
    {
        "author": "許及之",
        "paragraphs": [
            "海棠寧莫種，種須千萬株。",
            "濯錦江頭錦漫谷，斧斤不赦如薪枯。",
            "乍逢樵人莫逢楊氏女，遺恨年年泣朝露。",
            "楊氏自媚昭陽宮，海棠自映扶桑樹。",
            "山城幽獨逢坡翁，一洗千載塵埃蒙。",
            "張園錦障人所惜，醉裏看花盡英特。",
            "酒滿衣襟花滿裳，只許茶鐺近筆牀。",
            "顧影鬅鬙醒還卧，烏巾正堪漉白墮。",
            "只恐明朝雨霏霏，花雨征帆各自飛。",
            "休論長篇與短韻，且與春風寫音問。",
            "此人此句皆可圖，底須紫鳳并天吳。"
        ],
        "title": "次韻誠齋醉卧海棠圖之什",
        "id": "b54809ee-ae6f-451f-bdd2-df74d0786fb8"
    },
    {
        "author": "許及之",
        "paragraphs": [
            "九霞觴翻濕雲幄，羣仙㦸指嫌輕薄。",
            "海棠枝上管春晴，醉魂未醒來層城。",
            "風姨妬吹銀燭滅，明月飛來更奇絕。",
            "急須巢飲添燭光，今日綺霞明日雪。",
            "濯錦江頭識放翁，翁令對花羣玉叢。",
            "試澆以酒添花暈，是酒是花若試問。"
        ],
        "title": "次韻誠齋飲張園放翁酹酒海棠花下",
        "id": "f43c054f-16a6-4459-93f9-d468f0bdca2d"
    },
    {
        "author": "許及之",
        "paragraphs": [
            "良辰競渡常傴指，愛花頌花奚謗毀。",
            "年年五月見紅榴，重著賜衣憐杜甫。",
            "佳節有名名不去，閲甫逢辰何自苦。",
            "薄俗傳訛成力競，作戲輕生爲酒使。",
            "惆悵劉郎擊節詞，招屈亭前但流水。",
            "明當鍊鏡非常規，我輩持觴寧越矩。",
            "只爲榴花飲亦佳，况是轉庵吟入髓。",
            "浮花浪蕊竟何爲，穠艷芳心誠可喜。",
            "不應寂寞負澄鮮，同社聯翩須記取。",
            "相期竟到無何鄉，徙倚更約憑虛子。"
        ],
        "title": "次轉庵榴花韻",
        "id": "fed0e51f-2dc9-463f-a0d1-c7f11eeb8ccb"
    },
    {
        "author": "許及之",
        "paragraphs": [
            "安石移根煩使指，花蹙紅綃誰擘毀。",
            "封姨妬作阿醋呼，同調何殊申及甫。",
            "肯憐顛倒落絳英，祇覺韓公用心苦。",
            "流傳午節遂成例，萱草戎葵併驅使。",
            "真能染却白雲殷，靈囿鮮繁金谷水。",
            "詩人愛節因愛花，射團點綴追前矩。",
            "炎官鍊丹成絳雪，獺膽分杯凝赤髓。",
            "誰言不似舞裙紅，色相異觀特私喜。",
            "點化精神欲然句，晉宋風流坡獨取。",
            "鄙哉摘實兒女見，却要缾罌結多子。"
        ],
        "title": "再次轉庵韻",
        "id": "fbf6585f-16fd-476d-887b-e13ceff4e678"
    },
    {
        "author": "許及之",
        "paragraphs": [
            "賦花必花指喻指，花若堪諛亦堪毀。",
            "轉庵賦梅工賦影，祇竟呂刑元是甫。",
            "節逄五日賦榴花，擬別甘酸亦良苦。",
            "猶之論畫先論形，形似丹青誰不使。",
            "豈知雪裏有芭蕉，滿壁滄溟本非水。",
            "方皋相馬羣自空，梓匠揮斤風即矩。",
            "續絃何處覓鸞膠，起死底須求鳳髓。",
            "榴花可翫不可食，昌歜無甜人自喜。",
            "肯將粉淚匹紅巾，眼高一世坡仙取。",
            "花事方殷催結局，還許殿後吟些子。"
        ],
        "title": "再次轉庵催結局韻",
        "id": "f68ae8f2-87f9-4de1-a22b-909b09caf931"
    },
    {
        "author": "許及之",
        "paragraphs": [
            "一笑筠齋同集客，眼看荷花笑中坼。",
            "未說賞花先賞葉，破曉清香晨竟夕。",
            "了知出水非雕飾，乍覺臨流似塗澤。",
            "多情落日助酣紅，爭媚清漪動寒碧。",
            "其間得意誰最多，幾箇文禽不容隻。",
            "錦鱗似梭躍流黄，雨蓋如鎔傾大白。",
            "同社持觴聊破戒，行令傳花非俚畫。",
            "昆明撐舟真錦渡，太華如船儼仙籍。",
            "明朝定爾傳新篇，今日褎然有詩伯。",
            "詩來忽起西湖思，我輩已覺蓬萊隔。",
            "憶曾畫船作夜游，親聽菱歌和露摘。",
            "南高北高祇在眼，長橋短橋頻泛宅。",
            "掛冠神武吾盍歸，奏篇未央君盍適。",
            "便應獻策取貂蟬，焉用孤吟和螻蟈。",
            "功成五湖有成例，全賜西湖底分擘。",
            "回視筠齋乃坳堂，豈須更許漁爭席。",
            "紅蓮綠水姑相娛，明月夜光成浪獲。",
            "當暑清風誦三過，真是雙清泯心迹。"
        ],
        "tags": [
            "西湖"
        ],
        "title": "同轉庵諸人筠齋賞荷花次轉庵韵",
        "id": "8681c6dd-d9ea-4e84-be30-427d73f6cd9a"
    },
    {
        "author": "許及之",
        "paragraphs": [
            "急雨撒珠泣淵客，疾風捲荷波濤坼。",
            "須臾雨過即風休，但有水香浮月夕。",
            "水到飛霞幾斷港，安得紅雲藏藪澤。",
            "兒曹問津本何有，茭葑蒙茸填淤碧。",
            "劃開天宇鏡面平，蕩漾漁舟自雙隻。",
            "老慚數溷煩擊鮮，筠外栽蓮供醉白。",
            "客來意坐夜沈沈，境以客重聲籍籍。",
            "清纓濁足隨去取，水寬地窄易區畫。",
            "轉庵夙昔董詩盟，同社歌呼劇歡伯。",
            "婆娑得句俄朗吟，欵乃答聲非夐隔。",
            "乃知神語天亦相，仍使菱歌夜猶摘。",
            "著身勝處即冰壺，混俗靜中無火宅。",
            "我雖愛吟無好句，其奈處閒聊自適。",
            "未能汗漫據龜蛤，何補官私響蛙蟈。",
            "天籟自鳴忽聞蟬，衆作俱喑推巨擘。",
            "恍思南塘香百里，擬汎具區帆一席。",
            "更吟賞實起饞涎，細剝蓮蓬珠貝獲。",
            "不如藏六守筠齋，水落霜枯且投迹。"
        ],
        "title": "再次韻",
        "id": "5ed41a98-3eb5-4581-a06f-24ff49d8c65d"
    },
    {
        "author": "許及之",
        "paragraphs": [
            "賓主鐺坐成三丁，以菊分題君得屏。",
            "兩屏夾立君中坐，君其吉兆當屏星。",
            "化工開花等兒戲，園子結花象物形。",
            "宗英乘船正蕩漾，而我對塔方岧亭。",
            "人幸似花同臭味，花亦與人共芳馨。",
            "菊潭之水明且清，楚畹之英駐而齡。",
            "細思杜老看誰健，爭似劉伶終不醒。",
            "男兒聞健且飲酒，良辰莫作癡凍蠅。"
        ],
        "title": "次韻才叔賦菊屏",
        "id": "a0acabeb-ba51-4c4b-8d74-712b478cbff1"
    },
    {
        "author": "許及之",
        "paragraphs": [
            "元日好天氣，侵晨供佛燈。",
            "生逢大庭氏，閒作小乘僧。",
            "報主須身健，勤家且夙興。",
            "一貧容易飽，四海願豐登。"
        ],
        "title": "紹熙改元早起",
        "id": "72bb5f89-d0f2-4148-9382-42e4a3f55eb4"
    },
    {
        "author": "許及之",
        "paragraphs": [
            "新受開禧歲，難逢慶會辰。",
            "感恩淪骨髓，無力報涓塵。",
            "抱甕供春事，加餐作幸民。",
            "屠蘇須滿引，且願病離身。"
        ],
        "title": "元日",
        "id": "c6e480ca-d2ae-4730-b197-ecbc13b9b22f"
    },
    {
        "author": "許及之",
        "paragraphs": [
            "遥想潘夫子，元正免立墀。",
            "已傾新歲酒，未和隔年詩。",
            "老色長欺鬢，春風不肯絲。",
            "人言金可作，寧惜草堂資。"
        ],
        "title": "元日簡轉庵",
        "id": "77440a2a-2237-436a-99f9-44f6396133db"
    },
    {
        "author": "許及之",
        "paragraphs": [
            "氣合桑輿友，才推屈宋衙。",
            "留春無上策，作意惜殘花。",
            "葭倚終慚玉，蓬生正倚麻。",
            "陶溪人遠室，漳浦客思家。"
        ],
        "title": "次宣甫用轉庵韻賦惜春懷轉庵",
        "id": "8e12bb9d-3bbf-492d-8d62-588c22faec79"
    },
    {
        "author": "許及之",
        "paragraphs": [
            "應節何妨俗，傷春已是翁。",
            "百年諳社酒，萬里憶郫筒。",
            "話舊肱堪折，追歡袖畧通。",
            "潘郎久不見，妙語想蘋鴻。"
        ],
        "title": "次韻轉庵書懷",
        "id": "5b7f7fbd-d05a-4ee4-837c-67dc989c178e"
    },
    {
        "author": "許及之",
        "paragraphs": [
            "秋色已彊半，秋光纔較清。",
            "卷簾爲月地，入戶得潮聲。",
            "螢度催兒課，蛩吟覺婦驚。",
            "起看河漢畔，星象濕晶瑩。"
        ],
        "title": "秋思",
        "id": "f7bfddb4-6378-4815-8174-5e39897d6447"
    },
    {
        "author": "許及之",
        "paragraphs": [
            "秋日郊居好，風光屬散人。",
            "雍容觀物化，瀟灑任天真。",
            "菊好芙投老，楊疎柳效顰。",
            "飛翻看兩蝶，喜得自由身。"
        ],
        "title": "次韻常之秋日郊居十首  其一",
        "id": "b39254fe-f486-4400-8f6d-56c797610227"
    },
    {
        "author": "許及之",
        "paragraphs": [
            "田里逢年歲，江山浄物華。",
            "栖糧供野雀，輸賦答官蛙。",
            "觳觫眠穰圃，龍鍾卧酒家。",
            "不須聽擊壤，平世此何加。"
        ],
        "title": "次韻常之秋日郊居十首  其二",
        "id": "93e1e388-5673-4dc7-a1fa-6b5c9e23c7f6"
    },
    {
        "author": "許及之",
        "paragraphs": [
            "年光本尅期，秋閏似移時。",
            "斷鴈餘新綆，殘蟬泥舊枝。",
            "黄華隨露展，烏帽受風欹。",
            "預有登高興，秋風入夢思。"
        ],
        "title": "次韻常之秋日郊居十首  其三",
        "id": "aa5b19db-1887-4c95-a85f-4058ba2d9a06"
    },
    {
        "author": "許及之",
        "paragraphs": [
            "窮巷家何隘，秋郊景自舒。",
            "草塗飛蚱蜢，蓼岸點舂鋤。",
            "蝦菜通潮信，魚蒲傍海居。",
            "飯廉稱柳市，別業計非疎。"
        ],
        "title": "次韻常之秋日郊居十首  其四",
        "id": "37b84e83-eea8-4b5d-8b04-83c96461c652"
    },
    {
        "author": "許及之",
        "paragraphs": [
            "寄種儕孫稻，株株欲競齊。",
            "年豐催釀螘，夜半想聞雞。",
            "野老同杯酌，忘形絕町畦。",
            "雖無花泛水，終恐世人迷。"
        ],
        "title": "次韻常之秋日郊居十首  其五",
        "id": "a09f2a2f-718d-4298-9328-9575d1da130a"
    },
    {
        "author": "許及之",
        "paragraphs": [
            "涉世味何疎，師心道與俱。",
            "古風詩入律，遠景句成圖。",
            "一語中標的，千篇徒囁嚅。",
            "秋光照軒豁，我輩未囚拘。"
        ],
        "title": "次韻常之秋日郊居十首  其六",
        "id": "02e243ae-33aa-447f-908b-6c543799909d"
    },
    {
        "author": "許及之",
        "paragraphs": [
            "學閫難優入，詩堂僅許升。",
            "百年從皓首，一醆愛秋燈。",
            "次第掛冠老，晨昏有髮僧。",
            "未能逃兀兀，祇欲任騰騰。"
        ],
        "title": "次韻常之秋日郊居十首  其七",
        "id": "98d80ec3-9021-405c-82fd-5e3deceaac0f"
    },
    {
        "author": "許及之",
        "paragraphs": [
            "龍翔江上水，萬折只朝宗。",
            "依倚惟危檻，扶持有短笻。",
            "秋山成自獻，落日爲誰容。",
            "臨眺餘嘉菊，重陽酒自供。"
        ],
        "title": "次韻常之秋日郊居十首  其八",
        "id": "33684585-f8e4-4bec-8c1f-c9f495fe0e1d"
    },
    {
        "author": "許及之",
        "paragraphs": [
            "詩分緣稼穡，別墅故人多。",
            "又過中秋閏，無如明月何。",
            "違離增寂寞，衰病廢吟哦。",
            "十首撩人甚，重翻古井波。"
        ],
        "title": "次韻常之秋日郊居十首  其九",
        "id": "99e39a13-150c-4520-bdc0-c6a234812086"
    },
    {
        "author": "許及之",
        "paragraphs": [
            "覓句無新語，懷人有故情。",
            "歸音蘇酒渴，詩法釀秋清。",
            "近種芙蓉發，低鋪錦繡成。",
            "雖賒新甕熟，臘醖待同傾。"
        ],
        "title": "次韻常之秋日郊居十首  其一○",
        "id": "3567a115-999e-4b4e-900d-0b5348c560f3"
    },
    {
        "author": "許及之",
        "paragraphs": [
            "彈冠驚野馬，束带響吳鈎。",
            "意遠秋多思，詩清語過愁。",
            "君當儀省戶，我合老林丘。",
            "何日苕溪上，相從不繫舟。"
        ],
        "title": "次韻吳季行秋懷",
        "id": "c7f512ef-2050-4a83-bb37-6da656cb2b6a"
    },
    {
        "author": "許及之",
        "paragraphs": [
            "令溫風有信，林靜葉無譁。",
            "別種桃舒萼，先期梅著花。",
            "成蹊餘屐齒，索笑見簷牙。",
            "未飲朝來酒，何妨飯後茶。"
        ],
        "title": "冬日邀友同賞",
        "id": "671ae37a-527d-41fc-9a58-853726684e02"
    },
    {
        "author": "許及之",
        "paragraphs": [
            "去歲一冬暖，開春逾月晴。",
            "伸眉來雨意，變色起雷聲。",
            "摇動園林喜，歡呼鳥雀鳴。",
            "閒中多感激，詩句亦生成。"
        ],
        "title": "念九日早聞雪",
        "id": "68d05f13-2140-4cfa-b6bf-87f4b15f8fa0"
    },
    {
        "author": "許及之",
        "paragraphs": [
            "四十明朝是，俄驚白髮新。",
            "舊詩曾探借，今語遂爲真。",
            "不恨身將老，惟憐學轉貧。",
            "婆娑花縣底，誰復念安仁。"
        ],
        "title": "歲除日見白髮",
        "id": "f36dadb8-bfcb-49c0-b7a0-601be63392fc"
    },
    {
        "author": "許及之",
        "paragraphs": [
            "老境慚年長，齋居惜歲徂。",
            "難分阿戎炬，只擁玉川爐。",
            "夜雨知時落，朝陽謫見無。",
            "君王素修德，安意飲屠蘇。"
        ],
        "title": "除夜齋宿",
        "id": "f6b610dd-2776-459f-91c7-4aca906dbf32"
    },
    {
        "author": "許及之",
        "paragraphs": [
            "入院餘旬浹，今朝始快晴。",
            "纔聞烏鵲語，已有蜜蜂聲。",
            "到眼花枝暖，粘鬚柳絮輕。",
            "重門無箇事，詩意正關情。"
        ],
        "title": "新晴二首  其一",
        "id": "a3cde027-287c-4149-a814-cecdc3e2dfd7"
    },
    {
        "author": "許及之",
        "paragraphs": [
            "宿雨居然閣，頑雲掃似開。",
            "嵐光湖上出，霽色柳邊來。",
            "鈴鴿摶風轉，箏鳶掣綫回。",
            "脩廊閒勃窣，花影上蒼苔。"
        ],
        "title": "新晴二首  其二",
        "id": "305d0bca-4574-4475-b684-1588a24b1618"
    },
    {
        "author": "許及之",
        "paragraphs": [
            "已用計然策，猶煩傅說霖。",
            "綿延三日往，慰藉九重深。",
            "柱礎收餘潤，摩圍散薄陰。",
            "何庸尸祝力，聖主自誠心。"
        ],
        "title": "禱雨有喜",
        "id": "a2bdf8af-cfc8-4e0a-baaa-820a8baf1e89"
    },
    {
        "author": "許及之",
        "paragraphs": [
            "通夕聞鳴霤，凌晨起炷熏。",
            "映山高見雨，隔塢遠留雲。",
            "盧橘明金彈，安榴染絳裙。",
            "樓居堪護足，終羨蝶飛紛。"
        ],
        "title": "次韻轉庵喜雨二首  其一",
        "id": "932c5b16-1415-4395-b4cf-aa28f822c4d9"
    },
    {
        "author": "許及之",
        "paragraphs": [
            "榴綻千重束，葵開一丈紅。",
            "爲憐花寂寞，却念雨溟濛。",
            "此去須時若，相將喜屢豐。",
            "閒中有忙事，祇得撓鄰翁。"
        ],
        "title": "次韻轉庵喜雨二首  其二",
        "id": "ec1d6e5b-2203-4657-ab0b-8292c210ded5"
    },
    {
        "author": "許及之",
        "paragraphs": [
            "經梅多過溽，轉蕙擬吹薰。",
            "山脚昏酣日，簷牙曉墮雲。",
            "病忺添御裌，筆懶習書裙。",
            "那得驚人句，聊將絕世紛。"
        ],
        "title": "再次韻酬轉庵  其一",
        "id": "c6a3f12d-0119-46cc-9e3b-d63a955b69b2"
    },
    {
        "author": "許及之",
        "paragraphs": [
            "萬木稠新綠，孤花委晚紅。",
            "山容隨隠見，雲影度空濛。",
            "農老無嫌問，人言不害豐。",
            "破愁還作喜，結句答鄰翁。"
        ],
        "title": "再次韻酬轉庵  其二",
        "id": "822477c2-93c4-4076-8c29-346e57a7a8c3"
    },
    {
        "author": "許及之",
        "paragraphs": [
            "漫雪蝸爭席，翻泥蚓近床。",
            "不堪聽鸛垤，應喜得魚莊。",
            "带雨移行李，携孥問野航。",
            "西湖第一義，佳句已難忘。"
        ],
        "tags": [
            "西湖"
        ],
        "title": "德久雨遷魚莊賦詩縱臾",
        "id": "4006d2ac-3f41-4a3e-bdde-1e03d729eeb0"
    },
    {
        "author": "許及之",
        "paragraphs": [
            "嵐光趨澤笏，波影漾湖床。",
            "借竹欣移宅，看花擬宴莊。",
            "鐘聲來佛屋，鏡面濟慈航。",
            "莫便疎城市，詩盟未可忘。"
        ],
        "title": "再用韻答轉庵",
        "id": "e54a9e4c-d9fc-4283-b6a2-b64565005d9e"
    },
    {
        "author": "許及之",
        "paragraphs": [
            "晴日烘船屋，薰風傍筆床。",
            "未穿三益徑，已想百花莊。",
            "野火明僧寺，樵歌度客航。",
            "山頭明月上，酒興故難忘。"
        ],
        "title": "再和二首  其一",
        "id": "d463802e-0b99-437c-bef4-522cab26d3b8"
    },
    {
        "author": "許及之",
        "paragraphs": [
            "城市從疎出，何人獨拜床。",
            "不辭乘下澤，久已厭康莊。",
            "借屋欣憑閣，臨湖似檥航。",
            "風波無用避，端與世相忘。"
        ],
        "title": "再和二首  其二",
        "id": "c5c6339e-b52a-49b8-a447-98f4f5c72ea3"
    },
    {
        "author": "許及之",
        "paragraphs": [
            "名園鄉黨敬，莫可致南床。",
            "盛事聯千佛，諸公競一莊。",
            "建侯期朔漠，駐蹕尚餘杭。",
            "報國平生志，他年幸勿忘。"
        ],
        "title": "鄉會游湖懷南床復次韻",
        "id": "b7bf3354-dc84-49af-b8d1-65729c6b975c"
    },
    {
        "author": "許及之",
        "paragraphs": [
            "孰裹經旬飯，誰同夜雨床。",
            "何妨散花女，聊伴食魚莊。",
            "擬喚桃根渡，還思范蠡航。",
            "江湖真落手，身世可兼忘。"
        ],
        "title": "再戲和轉庵",
        "id": "0f0407b9-22aa-4b76-a913-dada2a498949"
    },
    {
        "author": "許及之",
        "paragraphs": [
            "野水生洲面，閒雲傍屋顛。",
            "鐘鳴人已定，月滿句初圓。",
            "花徑經過少，苔文長養便。",
            "行藏隨處是，安用買山錢。"
        ],
        "title": "寓居",
        "id": "80e1f79b-651e-4cff-929e-2b0ca382c193"
    },
    {
        "author": "許及之",
        "paragraphs": [
            "借得漁鄉住，分明似水仙。",
            "好山排座右，明月到尊前。",
            "掛綵迎朝日，飛霞带晚烟。",
            "往來真自在，易覓釣漁船。"
        ],
        "title": "得東山居主人戀家不出因借戴希周漁鄉居賦雜興六首  其一",
        "id": "e3dc07bb-70b2-49f9-9960-724692c30b49"
    },
    {
        "author": "許及之",
        "paragraphs": [
            "借得漁鄉住，蟾光忽滿輪。",
            "金波隨短棹，銀漢有通津。",
            "幾度中秋月，今宵自在身。",
            "一尊消得醉，眼底欠詩人。"
        ],
        "title": "得東山居主人戀家不出因借戴希周漁鄉居賦雜興六首  其二",
        "id": "0ac6f47e-fd28-4684-b7a1-c899b4eb7742"
    },
    {
        "author": "許及之",
        "paragraphs": [
            "借得漁鄉住，心安即是家。",
            "客來時舉酒，飯後定分茶。",
            "野老從爭席，山童解獻花。",
            "扁舟隨意坐，不羨斗邊槎。"
        ],
        "title": "得東山居主人戀家不出因借戴希周漁鄉居賦雜興六首  其三",
        "id": "207b9fde-42a6-4076-8665-f91bff8abb13"
    },
    {
        "author": "許及之",
        "paragraphs": [
            "借得漁鄉住，閒居氣味長。",
            "新霜濃淡白，早橘淺深黄。",
            "勳業錦囊句，光陰寶篆香。",
            "故人如訪問，宛在水中央。"
        ],
        "title": "得東山居主人戀家不出因借戴希周漁鄉居賦雜興六首  其四",
        "id": "dcb3776c-ee69-487c-97f8-2c1203809c8a"
    },
    {
        "author": "許及之",
        "paragraphs": [
            "借得漁鄉住，詩家物色宜。",
            "葦聲魚撥剌，竹影月參差。",
            "風鐸時成曲，山童解答詩。",
            "閒居多樂事，惟有此心知。"
        ],
        "title": "得東山居主人戀家不出因借戴希周漁鄉居賦雜興六首  其五",
        "id": "370d0dd1-09e7-422c-8f50-146171eb07a6"
    },
    {
        "author": "許及之",
        "paragraphs": [
            "借得漁鄉住，清霜已著秋。",
            "丹楓如錦障，黄菊似錢流。",
            "物理觀諸妄，吾生等一漚。",
            "得閒聞健好，隨寓且夷猶。"
        ],
        "title": "得東山居主人戀家不出因借戴希周漁鄉居賦雜興六首  其六",
        "id": "81bd1d1a-20f0-4a2f-93c5-a10635ebe4ec"
    },
    {
        "author": "許及之",
        "paragraphs": [
            "地僻人爲勝，居閒樂自知。",
            "書聲山響亮，琴韻水逶遲。",
            "爲藥藤修架，因花槿結籬。",
            "藍田冷松竹，那得久怡怡。"
        ],
        "title": "次韻石謙伯山居",
        "id": "a040619a-a5e0-493f-86d8-f7273b1b26fb"
    },
    {
        "author": "許及之",
        "paragraphs": [
            "竹居元爲竹，聞借箒湖陰。",
            "齊物千言就，巢枝一徑深。",
            "嵐光開句眼，虛籟試禪心。",
            "賡得西湖詠，何須更姓林。"
        ],
        "tags": [
            "西湖"
        ],
        "title": "次韻潘德久借居西湖張氏園詩",
        "id": "330ac5dc-b186-4be0-a6ed-dd3fcf478298"
    },
    {
        "author": "許及之",
        "paragraphs": [
            "近郭梅根古，臨流野興長。",
            "結亭從寄樂，隔塢得浮香。",
            "度錦趨蓮渚，吹雲映柳莊。",
            "棠陰無可紀，題作小河陽。"
        ],
        "title": "木瓜園",
        "id": "4a092e68-489c-463b-b5cb-8576b8fe93b5"
    },
    {
        "author": "許及之",
        "paragraphs": [
            "歲月多歧路，生涯幾短亭。",
            "歸來故人眼，相對舊時青。",
            "詩带烟霞寄，園知杖屨經。",
            "預愁逃社去，湖外渺滄溟。"
        ],
        "title": "次韻木縕之題挹爽書院",
        "id": "6921d432-a595-45bc-8877-bb37f4c7e034"
    },
    {
        "author": "許及之",
        "paragraphs": [
            "屹立中川嶼，江行結斗城。",
            "千灘界巖下，兩塔湧波擎。",
            "布地有沙漲，中天惟月明。",
            "清宵撓禪定，端是棹歌聲。"
        ],
        "title": "題江心寺",
        "id": "55d0d0a9-1870-4b0b-83e0-c5272566a490"
    },
    {
        "author": "許及之",
        "paragraphs": [
            "人日晴還暖，遊絲舞復翻。",
            "湖平開鏡面，岸靜見蘆根。",
            "舟昔幾番過，地今何處村。",
            "沛城多美酒，弭櫂一開樽。"
        ],
        "title": "舟行過沛城",
        "id": "6a7d7d2e-ae68-4133-b51c-dca6b6219766"
    },
    {
        "author": "許及之",
        "paragraphs": [
            "官薄謀先拙，才疎食更浮。",
            "抱關從委吏，貸粟向河侯。",
            "遏糴還逾境，迎風更泝流。",
            "百年俱逆旅，處順一虛舟。"
        ],
        "title": "糴舟泊高沙爲境內所逐却泊天長",
        "id": "7967053e-cf8d-4152-97a8-0f38e81e19de"
    },
    {
        "author": "許及之",
        "paragraphs": [
            "艣滑誰催汝，山迎似喚吾。",
            "意行從改岸，瞑坐得還珠。",
            "黄卷真如嬭，騷經未可奴。",
            "霏微隔江雨，昨夜濕菰蒲。"
        ],
        "title": "江行次外舅吾字韻",
        "id": "39a87574-97be-481a-b078-3e516f4fa3d9"
    },
    {
        "author": "許及之",
        "paragraphs": [
            "行藏端在我，富貴本非吾。",
            "不是迷邦寶，休云被褐珠。",
            "官方鄰廝役，賢有隠傭奴。",
            "所至何妨樂，車輪未朽蒲。"
        ],
        "title": "阻風泊塘陰寨登四望山用前韻",
        "id": "6d19f131-8400-415b-9660-1224e8d0c884"
    },
    {
        "author": "許及之",
        "paragraphs": [
            "抱關真漫仕，所好合從吾。",
            "易乞高霞珮，難投明月珠。",
            "飄蓬諳歲月，泛宅挈僮奴。",
            "萬事乘流耳，殷勤十幅蒲。"
        ],
        "title": "舟行得順風再次韻",
        "id": "061aac55-4af6-4198-ba13-bb7f6927ec4d"
    },
    {
        "author": "許及之",
        "paragraphs": [
            "淮水限南北，舟行洛水濱。",
            "底須分爾界，何處不吾民。",
            "好在關河舊，期來日月新。",
            "片雲無可翳，豈待凈妖塵。"
        ],
        "title": "入淮",
        "id": "e7f8a30a-72bc-4221-a0c1-060b34642493"
    },
    {
        "author": "許及之",
        "paragraphs": [
            "未識康廬面，惟聞左蠡名。",
            "一朝窺壯觀，五節記經行。",
            "細把離騷讀，時將濁酒傾。",
            "波濤元不惡，風力更生成。"
        ],
        "title": "端午日過左蠡",
        "id": "852bd02f-f1ac-401a-9c41-de1d82479f3c"
    },
    {
        "author": "許及之",
        "paragraphs": [
            "飛雪夜無聲，窗虛倍得明。",
            "司晨雞有誤，破夢蝶先驚。",
            "何處吹烟濕，誰行馬跡輕。",
            "籃輿吾未穩，愧爾僕夫征。"
        ],
        "title": "諸暨道中早行",
        "id": "5ff16999-7c03-4760-9b1e-2f90df3c0dae"
    },
    {
        "author": "許及之",
        "paragraphs": [
            "蓐食挑鐙暈，籃輿破曉氛。",
            "雪開千嶂日，冰合一溪雲。",
            "久客年華度，求官道力分。",
            "還鄉定春及，物意覺欣欣。"
        ],
        "title": "雪霽早行",
        "id": "4d5d772e-533e-4549-be5d-db2ffad2a52e"
    },
    {
        "author": "許及之",
        "paragraphs": [
            "山色隨詩瘦，波光際野空。",
            "行裝秋思裏，情話雨聲中。",
            "無補身如贅，多愁鬢似蓬。",
            "惟餘滄海興，酒後憶郫筒。"
        ],
        "title": "括蒼道中次陳頤剛韻",
        "id": "71be49f6-c25a-4c84-9cee-47318ec22715"
    },
    {
        "author": "許及之",
        "paragraphs": [
            "人老東山隠，春歸北斗城。",
            "精廬青嶂合，華蓋碧雲擎。",
            "落日不愁晚，半蟾方接明。",
            "端能數過訪，無惜夜車聲。"
        ],
        "title": "酬居甫登後山",
        "id": "73a91a3e-659a-41de-a43f-f6d45cc229a9"
    },
    {
        "author": "許及之",
        "paragraphs": [
            "妙算無遺策，私憂有劇談。",
            "豐功期漠北，小試見湖南。",
            "煖席君何暇，妨賢我甚慚。",
            "詔將須尺一，象可應魁三。"
        ],
        "title": "送錢大受帥廣東  其一",
        "id": "53c51f27-0f47-4a84-aa87-3d80e5636e98"
    },
    {
        "author": "許及之",
        "paragraphs": [
            "淮甸爲寮日，私錢奉令時。",
            "同拚愞弱罷，爭忍碎煩爲。",
            "報國存忠赤，逢人惜鬢絲。",
            "相從又相別，勳業迫男兒。"
        ],
        "title": "送錢大受帥廣東  其二",
        "id": "910245d7-34b0-4cf4-a6bc-c72520ffb963"
    },
    {
        "author": "許及之",
        "paragraphs": [
            "鐺坐螢窗夜，肩隨鶚薦年。",
            "科名雖獨後，官業更無前。",
            "劇縣三千水，修門尺五天。",
            "秋風滿孤嶼，難駐處州船。"
        ],
        "title": "送才叔宰烏程",
        "id": "63ed7249-76c9-461b-b73c-a9d474184050"
    },
    {
        "author": "許及之",
        "paragraphs": [
            "三山七閩右，千竹二松間。",
            "官地今爲樂，官名丞更閒。",
            "離支明夏谷，格磔響秋山。",
            "收拾吟哦課，湘中寄一斑。"
        ],
        "title": "送劉茂實赴連江丞二首  其一",
        "id": "2fb354ef-9e21-4d58-b9bd-a459218e7835"
    },
    {
        "author": "許及之",
        "paragraphs": [
            "弈以旁觀審，書難掣肘繩。",
            "一同兼利害，貳邑易聲稱。",
            "但使知賢令，端爲不負丞。",
            "茲行子餘事，著語我何能。"
        ],
        "title": "送劉茂實赴連江丞二首  其二",
        "id": "925e774f-73d3-41d3-9293-445b4fafc08b"
    },
    {
        "author": "許及之",
        "paragraphs": [
            "鐙火寒窗夜，聲名弱冠年。",
            "掇科君恨晚，用世我奚先。",
            "餉道曾爭辟，公車合薦賢。",
            "圜扉聊鞠草，幕府且依蓮。"
        ],
        "title": "送潘才叔赴合肥錄事二首  其一",
        "id": "78433d9a-c388-46b1-840b-87dbd4c60c97"
    },
    {
        "author": "許及之",
        "paragraphs": [
            "官業盤根見，生涯破甑輕。",
            "才堪當一面，句可敵長城。",
            "親待平反笑，時須慷慨清。",
            "十連籌正遠，三語意猶傾。"
        ],
        "title": "送潘才叔赴合肥錄事二首  其二",
        "id": "ee8c0c73-cc01-484f-a755-26de83767327"
    },
    {
        "author": "許及之",
        "paragraphs": [
            "一尉襄陽去，三年別舊游。",
            "煩君登峴首，拭淚望神州。",
            "勳業男兒事，依違我輩羞。",
            "爲言賢府帥，問訊橘鄉侯。"
        ],
        "title": "送張說道縣尉之官襄陽",
        "id": "bbab4553-011d-423f-a56c-ac42381fcdca"
    },
    {
        "author": "許及之",
        "paragraphs": [
            "家世聯三鳳，才名擅一夔。",
            "詩章謝池草，經術董生帷。",
            "雁塔題名近，龍門點額遲。",
            "一官聊一尉，民事是良醫。"
        ],
        "title": "送薛子明赴歙縣尉二首  其一",
        "id": "bd24cca7-faf0-40e5-a462-efb66619c1cb"
    },
    {
        "author": "許及之",
        "paragraphs": [
            "新安今太守，癸未昔同年。",
            "老手親師範，良規得吏筌。",
            "徑須如渭尉，切勿效梅仙。",
            "閒暇何妨學，科名是世傳。"
        ],
        "title": "送薛子明赴歙縣尉二首  其二",
        "id": "4cb216cf-6b87-41a1-9a30-b1254d72862c"
    },
    {
        "author": "許及之",
        "paragraphs": [
            "欈李官爲李，春風餞此行。",
            "義方非祿養，祖武是家聲。",
            "畫諾須三語，哀矜在一成。",
            "黄堂應坐嘯，執別寸心傾。"
        ],
        "title": "送陳伯壽之子仲至迎侍赴嘉興秋官",
        "id": "46b84079-66b2-43f9-b89d-2064d85a26f5"
    },
    {
        "author": "許及之",
        "paragraphs": [
            "連璧遠相訪，斷金情有加。",
            "不因魚撫鋏，自是客思家。",
            "好雨知人意，深杯艷燭花。",
            "今宵真語別，孤嶼在天涯。"
        ],
        "title": "潘茂和才叔遠訪雨後餞別  其一",
        "id": "d4553e31-4c35-4ae6-b091-946faa1cc0f3"
    },
    {
        "author": "許及之",
        "paragraphs": [
            "許種飛霞竹，仍求甌浦梅。",
            "思鄉常夢寐，報國乏涓埃。",
            "玉葉裁雲膾，榴花染雪醅。",
            "朝三吾已定，謫百便來歸。"
        ],
        "title": "潘茂和才叔遠訪雨後餞別  其二",
        "id": "fcfca7ad-1e9c-425f-93bb-fdd83b711b75"
    },
    {
        "author": "許及之",
        "paragraphs": [
            "自昔名家子，于今賣卜翁。",
            "親逢黄石老，曾驗黑頭公。",
            "無術自醫命，有奇祇墮空。",
            "吹噓吾豈敢，憐子又西東。"
        ],
        "title": "送術士吳國材詩",
        "id": "b9240b31-a4ee-418b-af24-a1ca20ff917c"
    },
    {
        "author": "許及之",
        "paragraphs": [
            "疇昔三洪並，聲名四海知。",
            "靈光一老在，鸑鷟九成儀。",
            "近有同朝喜，今無遠室思。",
            "雙瞻最良譽，合瑞聖明時。"
        ],
        "title": "次韻洪萃之太社真率之集三首  其一",
        "id": "42532e54-d61a-4469-a9bf-c7e242de8f3a"
    },
    {
        "author": "許及之",
        "paragraphs": [
            "鼎來那有說，鐺坐太無譁。",
            "擊缶聊三奏，吹壎信一家。",
            "勸時幾禮醵，真率勝籩加。",
            "老愧詩無律，新篇極歎嗟。"
        ],
        "title": "次韻洪萃之太社真率之集三首  其二",
        "id": "df5004c2-a053-4853-ac6e-d6c714f9cad7"
    },
    {
        "author": "許及之",
        "paragraphs": [
            "詩翁甘獨殿，我輩豈其班。",
            "爝火自不息，斤風祇似閒。",
            "秋容蟾桂裏，歸夢雁芙間。",
            "物理因詩悟，新來豹一斑。"
        ],
        "title": "次韻洪萃之太社真率之集三首  其三",
        "id": "0e406c43-8689-4508-a683-7dbcca107728"
    },
    {
        "author": "許及之",
        "paragraphs": [
            "一別三年久，無書堪往還。",
            "自憐供吏役，長羨似僧閒。",
            "契闊詩情在，提撕鬢影斑。",
            "敲門湖上寺，居士已開山。"
        ],
        "title": "和人見寄",
        "id": "f3b12222-cedf-4e42-9ec9-eae8affa3815"
    },
    {
        "author": "許及之",
        "paragraphs": [
            "閒中宜可樂，病外復何愁。",
            "塊坐疑三刖，朋來散百憂。",
            "琴彈欣改調，缾罄喜歸謀。",
            "豈復行藏計，終朝只倚樓。"
        ],
        "title": "和才叔次韻  其一",
        "id": "b2f29b0e-ede8-4b6f-803a-67472a29a0d1"
    },
    {
        "author": "許及之",
        "paragraphs": [
            "詩社久疎索，吟牋殊澀慳。",
            "遥憐疑落落，近喜復斑斑。",
            "柳密鶑酬答，花深蝶往還。",
            "春光頓如許，人事苦相關。"
        ],
        "title": "和才叔次韻  其二",
        "id": "5018fe76-8552-4cd4-ae73-058030a5b939"
    },
    {
        "author": "許及之",
        "paragraphs": [
            "憶昔忘年舊，惟公不我遺。",
            "分携頻問訊，握手屢哦詩。",
            "塵世千年夢，仙家一局棋。",
            "得閒聞健好，振古只如茲。"
        ],
        "title": "次韻甄念八丈監簿詩",
        "id": "34ce3474-8c4f-45fc-b4c6-a3cadc5ea353"
    },
    {
        "author": "許及之",
        "paragraphs": [
            "校文花事過，無句到蒼苔。",
            "芍藥翻新砌，酴醾浸古罍。",
            "竹枝歌喚起，春草夢驚回。",
            "亦許山中老，相容和朅來。"
        ],
        "title": "次韻廣文鎖試出院寄似",
        "id": "7dbaff48-41f9-494c-b676-326236d85595"
    },
    {
        "author": "許及之",
        "paragraphs": [
            "地秘三茅勝，班高玉筍明。",
            "昔年同日喜，共拜一陽生。",
            "造化何勞補，彌文意自成。",
            "梅花開句眼，爭得不關情。"
        ],
        "title": "同年會拜三茅不及與呈袁侍郎同年",
        "id": "7f921d7d-2f59-4d6c-a16a-d69274dd0646"
    },
    {
        "author": "許及之",
        "paragraphs": [
            "新雨不可待，故人猶作疎。",
            "有方能煮字，無策與脂車。",
            "灑地親霜簟，敲冰想玉壺。",
            "端能乘月過，重賦碧芙蕖。"
        ],
        "title": "寄潘德久",
        "id": "d5d590b3-c4e7-45f4-acea-bb4697ebe592"
    },
    {
        "author": "許及之",
        "paragraphs": [
            "近有河魚疾，曾煩舊雨來。",
            "又成三日別，未覺百懷開。",
            "氣合嗟同病，情親憶把杯。",
            "西湖荷蓋底，誰遣畫船回。"
        ],
        "tags": [
            "西湖"
        ],
        "title": "懷鄭仁叔  其一",
        "id": "0cf62851-824f-4b84-ac7f-26e4284e63b1"
    },
    {
        "author": "許及之",
        "paragraphs": [
            "斗大樓居窄，林深客思長。",
            "雨凉欣破甑，風急凜垂堂。",
            "倚祿生涯拙，憂時鬢髮蒼。",
            "向來遮日手，祇合釣滄浪。"
        ],
        "title": "懷鄭仁叔  其二",
        "id": "2355c671-f37c-4b68-8f8d-41672ec81ac6"
    },
    {
        "author": "許及之",
        "paragraphs": [
            "攣拳尊足苦，伸縮楚囚聲。",
            "藥甲新條在，醫科舊貫盈。",
            "百年雙脚健，萬事一漚輕。",
            "獨恨忘形友，終然少合并。"
        ],
        "title": "病足少蘇次常之韻三首  其一",
        "id": "bd8268dc-6f37-4d65-ba76-4748f4570c8b"
    },
    {
        "author": "許及之",
        "paragraphs": [
            "休從詹尹卜，數亦不難通。",
            "寄祿逾三品，論才祇下中。",
            "器欹終必覆，藥裹漫成叢。",
            "痼疾元來有，惟知酒有功。"
        ],
        "title": "病足少蘇次常之韻三首  其二",
        "id": "c66265de-0ddb-4ecf-8a98-2bbb0f86f8ce"
    },
    {
        "author": "許及之",
        "paragraphs": [
            "藍田紆古句，令我好懷開。",
            "未敢爲瓊報，何從引玉來。",
            "蒲萄江漲醁，桑落甕留醅。",
            "柳市人歸未，隨潮蚤晚催。"
        ],
        "title": "病足少蘇次常之韻三首  其三",
        "id": "1ff0f9e2-b6cb-4d76-98af-0e514eaa184d"
    },
    {
        "author": "許及之",
        "paragraphs": [
            "昨夜燈花喜，今朝吉語新。",
            "犁庭真破竹，入境若無人。",
            "何力裨洪造，擎拳爇寶薰。",
            "從今願諸將，獻捷日頻頻。"
        ],
        "title": "三次澄鱗韻喜聞捷音",
        "id": "de8b2c5d-e755-47b8-8873-c95ba0077348"
    },
    {
        "author": "許及之",
        "paragraphs": [
            "身閒偏蚤起，邊報逐朝新。",
            "諸將休輕敵，中原尚有人。",
            "定須申撻伐，安得雜蕕薰。",
            "祇愧渾無補，空歌捷詠頻。"
        ],
        "title": "四次聞捷韻",
        "id": "1180fe0e-5009-4c23-8bf3-a88c476f0012"
    },
    {
        "author": "許及之",
        "paragraphs": [
            "周歷綿綿遠，湯盤日日新。",
            "恭聞哀痛詔，憤激老癃人。",
            "報答带仍礪，英雄沐更薰。",
            "衰年扶杖聽，折屐敢辭頻。"
        ],
        "title": "聞捷五次轉庵韻",
        "id": "d0ec1973-5b78-43bc-8b43-ffb37b6adbf8"
    },
    {
        "author": "許及之",
        "paragraphs": [
            "漢儀重睹舊，秦暴盡更新。",
            "應是天亡敵，從知國有人。",
            "乾坤大開闢，華夏一陶薰。",
            "收到崑崙北，詩應快李頻。"
        ],
        "title": "轉庵催結局六次韻",
        "id": "ab631e0a-5a8f-41d8-9c6d-e172cbf94549"
    },
    {
        "author": "許及之",
        "paragraphs": [
            "鐺坐聽清話，鼎來宜笑譁。",
            "詩談五字律，禪說一枝花。",
            "未肯傳衣鉢，先須借齒牙。",
            "老婆心更切，黄檗正栽茶。"
        ],
        "title": "和轉庵與洪共之說詩談禪之什",
        "id": "0da1edf5-d619-46e9-ba91-9c58a35d9154"
    },
    {
        "author": "許及之",
        "paragraphs": [
            "見性元非說，傳心豈得譁。",
            "三更親受法，五葉自開花。",
            "雖遇奪衣嶺，終摇度艣牙。",
            "要知觀自在，不異鳩盤茶。"
        ],
        "title": "又再和轉庵且置詩話聊答說禪之什",
        "id": "a266ef9c-36ed-479d-8c5f-9ceb635b046b"
    },
    {
        "author": "許及之",
        "paragraphs": [
            "密傳當正受，諦聽勿高譁。",
            "要結菩提果，須開頓悟花。",
            "祖師禪上陣，大將擁高牙。",
            "赴了齋時飯，大家同喫茶。"
        ],
        "title": "又復次韻爲酬答說禪偈言",
        "id": "57d27b71-d77d-4bb0-a5b5-d9fd738dccd6"
    },
    {
        "author": "許及之",
        "paragraphs": [
            "關中蕭相國，江左管夷吾。",
            "人仰高山石，心宜赤水珠。",
            "登臨捐妓女，書札付官奴。",
            "妙得安心法，繩床底用蒲。"
        ],
        "title": "次外舅遣侍人韻",
        "id": "3a9cc5c2-4f63-4113-806b-ff6244d59db8"
    },
    {
        "author": "許及之",
        "paragraphs": [
            "接棟兄過弟，忘懷汝與吾。",
            "纏頭新辦錦，買笑近量珠。",
            "怒釋泥中婢，歡全膝下奴。",
            "使無驅豆法，亦合賭樗蒱。"
        ],
        "title": "再次外舅韻戲呈舍人叔丈",
        "id": "93cc73fd-8fe0-44d5-818c-2da531d2a922"
    },
    {
        "author": "許及之",
        "paragraphs": [
            "蘧瑗行年化，宣尼耳順聞。",
            "聲名昭白日，富貴薄浮雲。",
            "天子方嘗膽，中原未靜氛。",
            "加餐爲時起，禮樂不徒云。"
        ],
        "title": "次外舅聞字即事韻",
        "id": "8a348668-1a36-4427-bdd3-599a0b973b34"
    },
    {
        "author": "許及之",
        "paragraphs": [
            "過訪鄰牆近，歌呼隔屋聞。",
            "江收梅熟雨，川映蕊紅雲。",
            "把燭杯仍艷，交談篆接氛。",
            "盤洲餘醉墨，吾亦欲云云。"
        ],
        "title": "再次韻并呈舍人叔丈",
        "id": "541160a7-fc88-4e26-98c1-d654cb96e2a6"
    },
    {
        "author": "許及之",
        "paragraphs": [
            "船屋香留潤，衣篝冷却聞。",
            "晚山新見月，別浦宿藏雲。",
            "歲月催人老，江湖凈世氛。",
            "望中愁不極，收拾費詩云。"
        ],
        "title": "再次聞字韻",
        "id": "e9bd590b-aee3-475f-b213-9bbac9dadf7b"
    },
    {
        "author": "許及之",
        "paragraphs": [
            "熟闚齊物論，懶賦畔牢愁。",
            "浮世夢槐國，虛名種橘侯。",
            "有身俱有患，無累即無求。",
            "不啻如今足，何如取次休。"
        ],
        "title": "次韻德久",
        "id": "b5d2c7a7-c606-4ba6-a152-5db4fce63587"
    },
    {
        "author": "許及之",
        "paragraphs": [
            "節中期樂事，座上欠嘉賓。",
            "雨帽何妨濕，雲山自带顰。",
            "午晴開喜色，歸月入懷新。",
            "有菊皆重九，無須更卜辰。"
        ],
        "title": "次轉庵韻  其一",
        "id": "82f96974-f2c6-46b5-917e-f0451c5e84ae"
    },
    {
        "author": "許及之",
        "paragraphs": [
            "有約惟真率，相忘任主賓。",
            "拒霜方送喜，疎柳不爭顰。",
            "近復關原舊，頻看邸報新。",
            "吾儕何幸甚，投老得逢辰。"
        ],
        "title": "次轉庵韻  其二",
        "id": "fbc087c3-1977-4377-a8ea-39d0cc044a95"
    },
    {
        "author": "許及之",
        "paragraphs": [
            "有徑望三益，杜門無雜賓。",
            "只逢開口笑，絕勝捧心顰。",
            "一色黄華在，雙投白醖新。",
            "速宜相爾汝，元不闊參辰。"
        ],
        "title": "三次轉庵韻仍招小飲",
        "id": "b944c0e5-5bc4-4bd5-9778-f2b93a4b4afe"
    },
    {
        "author": "許及之",
        "paragraphs": [
            "買得黄金鯽，投將白玉池。",
            "久晴虞涸轍，轉壑漾深陂。",
            "每施龜魚食，偏懷網罟疑。",
            "今晨水澄澈，梭影泛琉璃。"
        ],
        "title": "金魚久不浮游喜而有作",
        "id": "cea572d6-fcd4-417c-8530-fdda4a4ff2dc"
    },
    {
        "author": "許及之",
        "paragraphs": [
            "小園饒勝事，僮僕競讙譁。",
            "梅綻凌寒樹，枝繁照水花。",
            "病身俄勿藥，詩思頓萌芽。",
            "急報南鄰友，新篘可當茶。"
        ],
        "title": "有喜真愛亭梅花開走筆呈轉庵",
        "id": "a77cd010-4af8-45a7-a51e-144e933ca7bd"
    },
    {
        "author": "許及之",
        "paragraphs": [
            "白茶誠異品，天賦玉玲瓏。",
            "不作燒燈焰，深明韞櫝功。",
            "易容非世力，幻質本春工。",
            "皓皓知難污，塵飛漫自紅。"
        ],
        "title": "白山茶",
        "id": "1900ff27-0c72-40c0-9dbf-673e5d9ca9ed"
    },
    {
        "author": "許及之",
        "paragraphs": [
            "虛籟一聲蟬，通宵月正懸。",
            "亭亭承露掌，歷歷涉波仙。",
            "夜色起香霧，曉光收玉烟。",
            "層冰不可致，清賦憶前年。"
        ],
        "title": "和轉庵白蓮",
        "id": "545c6435-a85a-465e-a9a4-2292e6bc1362"
    },
    {
        "author": "許及之",
        "paragraphs": [
            "我愛濂溪說，君能喜種蓮。",
            "一經初建塾，雙實遽呈川。",
            "和氣壎箎應，榮名棣萼聯。",
            "勉旃成宅相，學也是家傳。"
        ],
        "title": "諸葛忠叟初逢家墊池中産雙蓮求予扁榜併作五言勉諸甥",
        "id": "1028f415-3542-4d80-b19a-5670dda782e0"
    },
    {
        "author": "許及之",
        "paragraphs": [
            "南薰吹麝馥，背樹染鵝黄。",
            "裏許香爲德，中央色自莊。",
            "洛津行夕佩，仙掌洗晨粧。",
            "真爲忘憂賞，看雲戀故鄉。"
        ],
        "title": "麝香萱",
        "id": "e483a2dd-039b-4c78-8fc1-697cc1623ba1"
    },
    {
        "author": "許及之",
        "paragraphs": [
            "止酒身多病，添書日正長。",
            "睡魔推不去，茗碗熟難忘。",
            "鵲過飛樵墮，蜂喧落粉香。",
            "靜中觀物理，此樂未渠央。"
        ],
        "title": "煮茗  其一",
        "id": "4393843a-c3c0-49a7-bc3e-1bb22067ffd9"
    },
    {
        "author": "許及之",
        "paragraphs": [
            "煮茗鴉闚井，哦詩蝶過垣。",
            "笋高垂籜瘦，梅落墜枝繁。",
            "白晝重闈靜，新晴遠市喧。",
            "境緣看漸熟，吾亦欲忘言。"
        ],
        "title": "煮茗  其二",
        "id": "d8cf0a9e-398c-479c-87ed-98a6d2bf2899"
    },
    {
        "author": "許及之",
        "paragraphs": [
            "却埽銷長夏，來薰傍曲肱。",
            "轆轤金井水，沆瀣玉壺冰。",
            "避暑元無法，安心却粗能。",
            "破除香積飯，供給在家僧。"
        ],
        "title": "顯庵餉伊蒲索著語代簡",
        "id": "292ea5db-9f3d-4d45-8d02-84539d190f11"
    },
    {
        "author": "許及之",
        "paragraphs": [
            "北使復南遷，尚書大節全。",
            "長公身致相，冢婦世稱賢。",
            "象服宜偕老，魚軒遽溘先。",
            "哀傷動行路，謝傅况中年。"
        ],
        "title": "輓故丈母萊國夫人沈氏三首  其一",
        "id": "789bf1d1-e4db-466e-ba21-608ad9d8aa2a"
    },
    {
        "author": "許及之",
        "paragraphs": [
            "林泉當絲竹，丞相巧安貧。",
            "珍重承夫意，清修報主身。",
            "指千隨嗜好，體一寫姻親。",
            "更有銜恩者，妻孥寄食頻。"
        ],
        "title": "輓故丈母萊國夫人沈氏三首  其二",
        "id": "256db983-2aa3-4f3b-b0f8-c27f3fab34ed"
    },
    {
        "author": "許及之",
        "paragraphs": [
            "愛女終身託，嬰兒半路遺。",
            "訃音非不達，憂思恐難支。",
            "已及黄泉見，應憐白首期。",
            "愛恩均罔極，淚盡輓歌詞。"
        ],
        "title": "輓故丈母萊國夫人沈氏三首  其三",
        "id": "984394a4-b11a-4af7-99e0-ecd6ce68774b"
    },
    {
        "author": "許及之",
        "paragraphs": [
            "元日登臨一腐儒，感今懷昔愧微軀。",
            "此城曾是千秋縣，有水呼爲萬歲湖。",
            "南渡向來紆翠駕，北征何日會京都。",
            "祖功宗德無邊際，可恨長淮限一隅。"
        ],
        "title": "元日登天長縣城",
        "id": "1979aa6b-1c14-4386-bdab-be3a2b9719e6"
    },
    {
        "author": "許及之",
        "paragraphs": [
            "椒花祝處羽觴飛，第一春光勿願違。",
            "已是浹旬彈指過，可堪維暮轉頭非。",
            "詩籤絡繹須盈袖，酒醆淋漓聽滿衣。",
            "老去寸陰尤愛惜，久拚带減沈郎圍。"
        ],
        "title": "次常之元日復用韻",
        "id": "0b805b0c-2d6f-4d12-9206-339209e0e3c2"
    },
    {
        "author": "許及之",
        "paragraphs": [
            "斷腸梅作雪紛飛，似與金花巧勝違。",
            "此日共憐人日是，今春誰道我春非。",
            "閒中風月爲蓮社，醉裏鶑花即錦衣。",
            "題寄草堂須記取，莫孤綠繞惜紅圍。"
        ],
        "title": "人日用常之韻寄才叔居甫",
        "id": "79f8c332-a732-4b7d-b955-94c5cbbc6f39"
    },
    {
        "author": "許及之",
        "paragraphs": [
            "明當春日今人日，身到故鄉勝異鄉。",
            "巧勝耐寒元故事，青絲傳菜舊風光。",
            "只將柏葉聊隨酒，莫爲梅花苦斷腸。",
            "南北兩園多種接，閒居從此有閒忙。"
        ],
        "title": "人日",
        "id": "b978e475-98ef-4d03-9acd-f04738a34ab6"
    },
    {
        "author": "許及之",
        "paragraphs": [
            "春已兼旬未脫綿，積陰頓掃柳條烟。",
            "兒童戲放摶風鴿，老子惟看跕水鳶。",
            "剪綵試燈新樂事，逢場作戲舊豐年。",
            "詩翁不離陶溪隠，可是公房戀屋仙。"
        ],
        "title": "次韻宣甫約元宵入城不至",
        "id": "25ca136f-2544-433d-bca1-28fad6d776cd"
    },
    {
        "author": "許及之",
        "paragraphs": [
            "落梅聲裏惜餘芳，孤負燈光與月光。",
            "偶以催租敗佳思，阻隨執事佐顔行。",
            "春風已入青絲鞚，好句終歸古錦囊。",
            "能踐清明重約否，須知歲月去堂堂。"
        ],
        "title": "王宣甫以燈夕入城而予偶無佳思阻同遊有詩爲寒食之約次韻奉酬",
        "id": "34c23fe4-e321-410e-99ba-217ab1d857e8"
    },
    {
        "author": "許及之",
        "paragraphs": [
            "連陰乍霽自新元，細雨梅花自可憐。",
            "天意肯教人悵望，燈宵終放月團圓。",
            "兒童鼓舞幾通夕，我輩歡呼竟不眠。",
            "老少相懸均此樂，去秋無此大豐年。"
        ],
        "title": "元夕之明日久陰乍晴月色皎然",
        "id": "36e415fe-9141-4e55-b6b1-43ff2e79213f"
    },
    {
        "author": "許及之",
        "paragraphs": [
            "催得冬殘是野梅，依然春傍柳邊回。",
            "不知鬢影星星去，只道年光恰恰來。",
            "喜爲農占秋有廩，懶于僧問劫經灰。",
            "歷頭且復從今數，笑口都能幾度開。"
        ],
        "title": "次韻程判院春日",
        "id": "69def2b5-3991-4696-8774-ef328db0398d"
    },
    {
        "author": "許及之",
        "paragraphs": [
            "亭成寄樂小裴回，野水粼粼傍酒杯。",
            "未有政聲追召杜，敢將詩律繼歐梅。",
            "春風已辦催花絮，夜雨惟憐老菜臺。",
            "百二十春今恰半，不須扁榜記曾來。"
        ],
        "title": "二月晦日游木瓜園",
        "id": "dfef36a0-e98c-40c8-b090-de663188c995"
    },
    {
        "author": "許及之",
        "paragraphs": [
            "鵲喜聲頻去復回，亭成報我趣銜杯。",
            "春風得意矜新柳，野水留春戀落梅。",
            "何處笙歌催院落，一時車馬走輿臺。",
            "攙先但得邦人樂，待約鶑花殿後來。"
        ],
        "title": "次韻謝余伯益節推",
        "id": "88555c3c-0019-49e4-80f5-fdd48b29f6aa"
    },
    {
        "author": "許及之",
        "paragraphs": [
            "世事羊腸有幾回，功名隨意芥爲杯。",
            "放教春色歸繁杏，禁得東風是落梅。",
            "天上有人調玉燭，邊頭何地築金臺。",
            "朝廷仄席思耆舊，詔逐陽和蚤晚來。"
        ],
        "title": "次韻謝劉太丞",
        "id": "c4c6312e-583f-4f8a-86a9-5e4dcad4ebf1"
    },
    {
        "author": "許及之",
        "paragraphs": [
            "今年歧路足生涯，寒食蕪湖感物華。",
            "少爲顔公成且住，絕憐杜老嘆無家。",
            "光風不禁吹香草，薄霧無端羃晚華。",
            "已是惜春那惜別，無多酌我怕周遮。"
        ],
        "title": "寒食日宿蕪湖縣廨",
        "id": "dc3491e3-fcc3-44dc-b70b-f61e385345f8"
    },
    {
        "author": "許及之",
        "paragraphs": [
            "靜處聊將物理推，鳥啼花發苦因誰。",
            "留連春事惟紅藥，管當行人是子規。",
            "莫道柳綿無住相，也爲萍絮媚清漪。",
            "如何飽食閒終日，不課離騷不賦詩。"
        ],
        "title": "感春呈同社",
        "id": "5a0c7068-407b-4b52-8721-e0a831eb0b15"
    },
    {
        "author": "許及之",
        "paragraphs": [
            "湖上名園屬內家，湖邊有客誤乘槎。",
            "風餐歷歷秦宮樹，雨立亭亭漢節花。",
            "樂事坐來添晷刻，題名帖後带烟霞。",
            "春衫溼却它年話，合有新詩記物華。"
        ],
        "title": "四月晦日袁起巖同年雨中集聚景園",
        "id": "686ea8e2-5c7a-496f-bcc7-ef5e312bf25b"
    },
    {
        "author": "許及之",
        "paragraphs": [
            "仍年此足爲吾病，舉世誰人似我閒。",
            "思遠樓前重禁渡，容成洞裏獨看山。",
            "交游雨絕梅還溽，賡倡星分稿自刪。",
            "頼有松廬相慰藉，新篇時復到榆關。"
        ],
        "title": "次韻常之五日禁競渡",
        "id": "78636fbb-4c7b-4998-8a10-56939fca116e"
    },
    {
        "author": "許及之",
        "paragraphs": [
            "說著退居心已愜，湖山何况傍繩牀。",
            "雖無瑟瑟松杉韻，自覺愔愔枕簟凉。",
            "茗碗親來詩有思，藕花多處語猶香。",
            "一旬一日恩休沐，今日恩隨日更長。"
        ],
        "title": "閏上澣同德久子侄輩避暑退居即事",
        "id": "98660698-fbd4-4af0-a8e1-b40378bdb06c"
    },
    {
        "author": "許及之",
        "paragraphs": [
            "官身不辦游山具，只有茶鐺與筆牀。",
            "旋買鱸魚供箸美，却携玉友待樽涼。",
            "同來稚子聽情話，更有幽僧炷妙香。",
            "遥望畫船雲錦外，好風吹到笛聲長。"
        ],
        "title": "再賦紀實",
        "id": "428c96f1-560b-484b-b527-666a731b9045"
    },
    {
        "author": "許及之",
        "paragraphs": [
            "星文人事古難磨，女織男耕力最多。",
            "河鼓有神司带犢，天孫垂象驗飛梭。",
            "因依鴻烈成橋語，泛濫長生舊殿歌。",
            "伉儷流傳鈞是褻，玉川無頼太風波。"
        ],
        "title": "次韻酬張巖卿七夕",
        "id": "c436520c-384b-4a58-853e-275a81ba9007"
    },
    {
        "author": "許及之",
        "paragraphs": [
            "靜聽高梧落甃聲，遥聞叢雀轉秋更。",
            "星隨斗極看時改，露濕天河徹底清。",
            "老去心情惟藥裹，病蘇燈火愜書檠。",
            "故人忽起關河思，觸撥深愁怒癭生。"
        ],
        "title": "次韻王宣甫秋夜書懷",
        "id": "f6c33817-8fe3-49ee-898d-c7365a6a7418"
    },
    {
        "author": "許及之",
        "paragraphs": [
            "一夜炎歊破甑空，蕭然秋思雨聲中。",
            "江湖兩鬢驚飛葉，歲月一身俱轉蓬。",
            "我自由來爲性癖，子今無乃坐詩窮。",
            "男兒窮達終相似，却是難教鑿枘同。"
        ],
        "title": "次韻陳仲全秋懷",
        "id": "b8ce392b-b4f9-4a07-be1f-f757be4aa192"
    },
    {
        "author": "許及之",
        "paragraphs": [
            "柳市留連愛別坰，歸來詩與字俱清。",
            "閒居揫斂全生理，老境行藏見物情。",
            "恨把菊花隨雨過，醉敲瓦缶作雷鳴。",
            "千年張翰風流句，却是生前不願名。"
        ],
        "title": "九日次常之柳市秋懷韻",
        "id": "2f39f860-06dd-474e-a99c-1c401f088785"
    },
    {
        "author": "許及之",
        "paragraphs": [
            "一秋天氣屬吟家，九日風光愛物華。",
            "對婦舉杯勝俗客，逢辰得酒值黄花。",
            "大難富有成糜季，小異誰知落帽嘉。",
            "獨坐媚川空悵望，半蟾分挂夕陽斜。"
        ],
        "title": "次韻才叔九日家宴阻訪媚川",
        "id": "9f770529-96ce-43bf-9b54-c4caf833a516"
    },
    {
        "author": "許及之",
        "paragraphs": [
            "滿院西風把菊天，官身閒暇亦悠然。",
            "恍思杜老浮舟日，絕勝彭城戲馬年。",
            "豈待白衣開笑口，不妨烏帽庇華顛。",
            "却愁明發還多事，詩在龍山落照邊。"
        ],
        "title": "次才叔和龔司令九日韻",
        "id": "c4586085-5e3c-4704-9221-ccfe42281a7f"
    },
    {
        "author": "許及之",
        "paragraphs": [
            "登高每恨尊無酒，近節今欣菊繞籬。",
            "風日正佳關氣數，心情不分減年時。",
            "愛將雪鬢欹紗帽，愜把霜螯對酒巵。",
            "意到潘郎寧易敗，催租端自不妨詩。"
        ],
        "title": "九日簡德久",
        "id": "1481682c-5d8e-47ea-8743-0968ecf0a4e2"
    },
    {
        "author": "許及之",
        "paragraphs": [
            "窗前白白黄黄菊，門外疎疎短短籬。",
            "擇勝任從追賞日，有年即是太平時。",
            "呼鷹戲馬人千古，綴席浮舟酒一巵。",
            "五百年間張翰句，風流猶待謫仙詩。"
        ],
        "title": "次轉庵九日韻",
        "id": "c94e04f9-388d-4c8c-812a-305c0e6af2c6"
    },
    {
        "author": "許及之",
        "paragraphs": [
            "連日欣晴卜暮霞，晨曦閃閃舞羣鴉。",
            "時豐都市人多醉，節近重陽菊有花。",
            "萬事悠然山正好，三杯可以我何加。",
            "自憐猶有童心在，愛把茱萸繫絳紗。"
        ],
        "title": "九日小飲用後山居士韻簡轉庵",
        "id": "d724350b-6b68-491c-8e46-f5e752e7ea83"
    },
    {
        "author": "許及之",
        "paragraphs": [
            "懶惰無心賦落霞，醉餘吟筆大如鴉。",
            "但欣有酒酬佳節，猶勝無錢對菊花。",
            "小異孟嘉今老去，知非蘧瑗歎年加。",
            "登臨無奈秋光好，歸傍窗前月印紗。"
        ],
        "title": "再用後山韻",
        "id": "d8e2c731-beee-49b6-a076-5208507ce664"
    },
    {
        "author": "許及之",
        "paragraphs": [
            "柳下芙蓉錦作裳，畫船波底見秋光。",
            "登高自昔須吾輩，戲馬從人上寶坊。",
            "白髮未嫌紗帽黑，紫萸偏稱菊花黄。",
            "常年風日無如此，爭不從容入醉鄉。"
        ],
        "title": "九日同從班諸公自南山過蘇堤登寶叔塔",
        "id": "63f04bd2-7552-4935-a69d-b13dfbbd21ab"
    },
    {
        "author": "許及之",
        "paragraphs": [
            "詩翁九日獨登樓，悵望當年淺碧洲。",
            "菊徑全稀虛過節，橘鄉無術敢當侯。",
            "漢庭非晚咨良策，邊算於今待遠籌。",
            "曾得合肥家信否，未應胡越可同舟。"
        ],
        "title": "次韻解頤叟九日登樓唐律二首  其一",
        "id": "449545fd-f200-42c6-a4fe-6d9e51088b49"
    },
    {
        "author": "許及之",
        "paragraphs": [
            "規橅器業足資身，合是蘭宮第一人。",
            "風月難兄居半刺，文章經國肯全貧。",
            "身丁近免家家喜，首述長謠句句新。",
            "預卜他時康濟事，定應不負白綸巾。"
        ],
        "title": "次韻解頤叟九日登樓唐律二首  其二",
        "id": "b3615257-dd11-4bf0-99b5-5a3971163876"
    },
    {
        "author": "許及之",
        "paragraphs": [
            "以玉爲堂未是誇，金林禽謝有金沙。",
            "稍傳禁漏提初點，旋聽周廬遞晚衙。",
            "春盡猶寒欺夢草，晴多未雨渴簷花。",
            "自憐雖是文章力，肯把凡駑污白麻。"
        ],
        "title": "三月二十七日玉堂夜宿",
        "id": "a3bb147e-6384-4594-b492-25b5f9ea0799"
    },
    {
        "author": "許及之",
        "paragraphs": [
            "歲稔時和庶事康，未央稱壽捧瑶觴。",
            "宣將鑾殿金爲炬，草就麻詞玉作堂。",
            "自是關雎思淑女，不同飛燕在昭陽。",
            "儒臣信得文章力，捧賜看花一樣黄。"
        ],
        "title": "玉堂宿直次高內翰九日前一日草妃子麻畢題案上韻",
        "id": "1bb2bd0f-bbce-4c1a-b8c3-7d3c59c7d18c"
    },
    {
        "author": "許及之",
        "paragraphs": [
            "經時不見小于湖，已覺心源少轆轤。",
            "漫道齋宮鄰廨宇，何殊弱水隔蓬壺。",
            "清談每想追前輩，快覩何從換故吾。",
            "大阮端憂更堪憶，平安曾得近書無。"
        ],
        "title": "宿社祭齋宮與張野夫廨舍爲鄰信筆代簡",
        "id": "cc6c45a0-7153-4e80-a77c-92be8d6fa684"
    },
    {
        "author": "許及之",
        "paragraphs": [
            "鴈塔同登驚歲月，龍華共事陟崔嵬。",
            "詩從瑞錦窠中出，人是黄花節後來。",
            "顧我何堪毗右府，如公端合上東臺。",
            "清時勝日才兼美，平步功名不用催。"
        ],
        "title": "九月十一日龍華寺齋宿禮部陳同年見余嵬字韻詩寵和惠示復用韻奉酬",
        "id": "b2eed533-436f-4c16-8cda-42c78e862de5"
    },
    {
        "author": "許及之",
        "paragraphs": [
            "鐺坐齋宮喜敬陪，高軒二妙屹崔嵬。",
            "舊詩古廟香爐去，新句風檣陣馬來。",
            "但有黄花堪落帽，不應白髮怕登臺。",
            "留連月色須明發，未受秋更密點催。"
        ],
        "title": "陳同年再次韻爲謝而王才叔判院和篇繼至復用韻併謝",
        "id": "5bffeb64-ce7a-428d-89d4-b5fb99ea3fee"
    },
    {
        "author": "許及之",
        "paragraphs": [
            "三日齋餘過九日，今朝方得上崔嵬。",
            "日隨鴻影翩翩去，句逐湖聲衮衮來。",
            "肯爲龍華留勝蹟，何須戲馬羨高臺。",
            "黄花未必相欺得，正要詩翁著句催。"
        ],
        "title": "酬才叔再用韻",
        "id": "f68ffad5-a0d1-49a8-a93c-f7eddf40d736"
    },
    {
        "author": "許及之",
        "paragraphs": [
            "夏中春閏合炎蒸，何事凉風日夜清。",
            "大旱望霓如許切，密雲不雨太無情。",
            "何妨閉閣齋三日，有愧聞蟬第一聲。",
            "遥想轉庵同此際，苦辭猶作渴蛙鳴。"
        ],
        "title": "致齋禱雨次轉庵韻",
        "id": "8e1c1d48-3145-4dbd-9815-0e7a997ec115"
    },
    {
        "author": "許及之",
        "paragraphs": [
            "齋宿臨場早有期，邑官齊出去陪祠。",
            "祇應日脚埋雲處，便是山頭戴帽時。",
            "此雨近來都未有，豐年向去更無疑。",
            "請公買取千鍾酒，從此琴堂日展眉。"
        ],
        "title": "祭龍前一日致齋雨大作邑人以爲數年未之有也作此呈養正明府",
        "id": "87e7aee0-6f9d-4dbc-9e92-22e4b7ca4dc7"
    },
    {
        "author": "許及之",
        "paragraphs": [
            "天上爲霖正玉衡，農家占雨驗書檠。",
            "黄堂懇惻煩精禱，綠野歡呼得遍耕。",
            "束晳未遊猶要雨，蘇端好過莫教晴。",
            "廣文飯足渾閒事，吉語時聞更動情。"
        ],
        "title": "次韻廣文賀太守祈雨感應",
        "id": "0ab5ad78-3e07-465d-b783-6917873243a8"
    },
    {
        "author": "許及之",
        "paragraphs": [
            "未茨山宇趣儲材，屐齒憐穿稱意苔。",
            "礎石潤時雲氣動，茶烟凝處雨聲來。",
            "蠶家次第三眠柳，江國凄凉五月梅。",
            "電脚未收雷殷殷，老農爭不笑顔開。"
        ],
        "title": "驟雨忽至",
        "id": "af105abf-211a-4291-8f49-41c667154ba5"
    },
    {
        "author": "許及之",
        "paragraphs": [
            "驟雨飈風趁急雷，畫船繫纜小裴回。",
            "隔簾大點欺窗紙，入戶微篩供酒杯。",
            "一夏屢憂無計奈，半秋頻喜傍懷來。",
            "世間好事無全美，濡首牽夫可念哉。"
        ],
        "title": "舟中喜雨",
        "id": "8884f246-5579-40f8-9550-9780978b3bc9"
    },
    {
        "author": "許及之",
        "paragraphs": [
            "鄉里從游不乏賢，薛侯令我自拳拳。",
            "筆端有力能扛鼎，飲量無涯可吸川。",
            "寧屈乘軺紆郡紱，豈容謝事引官年。",
            "皇天有眼難從欲，暫許祠庭作散仙。"
        ],
        "title": "積雨簡百七丈郎中二首  其一",
        "id": "7d3ed904-be11-4878-a17d-863b901669e3"
    },
    {
        "author": "許及之",
        "paragraphs": [
            "社中真率數追陪，合有閒緣带得來。",
            "十日頓疎新舊雨，百年猶負淺深杯。",
            "護持盧橘黄金實，準擬榴花絳雪醅。",
            "但有菖蒲皆是節，不須端午始歡咍。"
        ],
        "title": "積雨簡百七丈郎中二首  其二",
        "id": "2b129549-987f-4fee-a176-4a8d8ef9524a"
    },
    {
        "author": "許及之",
        "paragraphs": [
            "兩旬衰病與陰霖，徒有幽園日涉心。",
            "曉色半窗驚睡起，鳥聲叢樹索詩尋。",
            "熙怡意象池亭滿，履歷工夫杖屨深。",
            "掉脫烏巾向人說，市朝不樂似山林。"
        ],
        "title": "新晴",
        "id": "28f9e76d-f79c-4bbf-8d36-b792e1ea3e9e"
    },
    {
        "author": "許及之",
        "paragraphs": [
            "勒回羲馭感蒼蒼，醖釀風威鑠夜缸。",
            "才喜篩寒初集霰，已憐灑急正聞窗。",
            "忘年有約將尋戴，好語先施合拜龐。",
            "不惜登臨矜共賞，萬妃正舞玉幡幢。"
        ],
        "title": "次韻劉參議喜得雪",
        "id": "b959846d-7ff7-425e-bba6-3fdd47f0e44a"
    },
    {
        "author": "許及之",
        "paragraphs": [
            "寒入冰絲響玉琴，燎爐宿火費添薰。",
            "夢驚窗眼疑留月，起看簷牙有墮雲。",
            "三白預知開歲稔，一杯聊敢破朝醺。",
            "踵門佳士欣相顧，袖出名章過所聞。"
        ],
        "title": "次韻謝傅公謀賀雪",
        "id": "04b437a6-5fb9-44b4-9a07-457edf0731d2"
    },
    {
        "author": "許及之",
        "paragraphs": [
            "靜聽微雨落乾聲，曉見平簷粉似勻。",
            "去歲鴛鴦何苦熱，今朝鷗鷺太無塵。",
            "眼空色界聊矜富，酒極詩豪自覺神。",
            "踏碎瓊瑶無過棹，虛教新釀熟經旬。"
        ],
        "title": "喜雪  其一",
        "id": "de256084-0ebb-440f-b5cd-aa4b62661c2e"
    },
    {
        "author": "許及之",
        "paragraphs": [
            "擁火觀書硯不冰，梅將雪訪有交情。",
            "一寒依倚回春谷，三白牽連不夜城。",
            "玉燭試於調鼎見，金穰安待剪幡迎。",
            "代耕無補妨賢甚，歸去容成小築成。"
        ],
        "title": "喜雪  其二",
        "id": "e7379134-1b1d-4dfe-b652-0bae9e190488"
    },
    {
        "author": "許及之",
        "paragraphs": [
            "司寒顓帝職云虔，肯許勾神撓雪權。",
            "雙勝迎春猶卜夜，六花殿臘已書年。",
            "太陽更不虧元日，聖德由來格上天。",
            "慚愧小臣無補報，巴歌敢共郢爭妍。"
        ],
        "title": "立春前一日喜雪",
        "id": "04834979-8e5a-4c79-9a88-b2172532799a"
    },
    {
        "author": "許及之",
        "paragraphs": [
            "鬼神爲德著冥冥，不在牲牷只在誠。",
            "護客往來今九度，感神昭假等三成。",
            "長安妥帖平於席，畫舫夷猶穩作程。",
            "應鑒微衷有孤憤，中原却隔泗州城。"
        ],
        "title": "和袁同年接伴謁洪澤鎮龍祠韻",
        "id": "a82ba889-b100-4af4-a16c-3d658e605cb2"
    },
    {
        "author": "許及之",
        "paragraphs": [
            "換得玻瓈千頃湖，醉翁遺勝在江都。",
            "登臨山色依然在，拂略秋容澹欲無。",
            "新堡似雲屯戍久，舊臣何日策勳殊。",
            "王人按壘非尋勝，歸報前遊有遠圖。"
        ],
        "title": "觀新堡寨因登平山堂次接伴袁同年韻",
        "id": "0682e5da-98b4-45dd-9791-553a96094362"
    },
    {
        "author": "許及之",
        "paragraphs": [
            "自知樗櫟任天材，閒愛浮萍靜愛苔。",
            "歸有幽棲鄰佛住，時因佳客下山來。",
            "青雲乳酒聊傾尾，白雪形鹽旋摘梅。",
            "有月有琴君勿去，百年懷抱待君開。"
        ],
        "title": "訪舊隠",
        "id": "24bcb682-b3c6-41e8-940e-be4694ecfc41"
    },
    {
        "author": "許及之",
        "paragraphs": [
            "它山移却伴疎篁，磊砢堅於百鍊剛。",
            "劚地尚餘蒼蘚篆，傍欄偏映紫荷囊。",
            "濕雲矯矯飛還凝，煇鳳亭亭舞復翔。",
            "竹弟石兄應共語，故園那得負風光。"
        ],
        "title": "買山石航海有懷故園",
        "id": "4e110562-e1dd-470c-84dc-338bf9c566b4"
    },
    {
        "author": "許及之",
        "paragraphs": [
            "孤雲一片自由身，古剎隨緣有夙因。",
            "小隠未容蠶作繭，靈巖要看海揚塵。",
            "築塘衣鉢時時唱，信筆詩篇句句新。",
            "晝繡不須歸相里，聞師自是鴈山人。"
        ],
        "title": "益老過靈巖看築塘因慰藉小隠索詩",
        "id": "4f2108d4-f691-477c-9b67-a021c61cabbb"
    },
    {
        "author": "許及之",
        "paragraphs": [
            "以涉名齋敢自遑，朅來何事得安航。",
            "極知平地風波少，得似閒居氣味長。",
            "旋了兒癡便退食，聊爲僧坐靜焚香。",
            "君恩未報空華髮，孤嶼扁舟憶故鄉。"
        ],
        "title": "題州宅安航",
        "id": "76b18c58-cd98-468b-b3c6-fb2bef918ce3"
    },
    {
        "author": "許及之",
        "paragraphs": [
            "久住京華似故鄉，遷居又復一番忙。",
            "此非子坐爭懸榻，何以家爲便出疆。",
            "屋下已聽湖水過，樓頭不奈柳梢黄。",
            "今朝元巳佳天氣，試撥忙來共一觴。"
        ],
        "title": "潘德久將出疆之前三日移居作詩奉邀",
        "id": "b728a0f6-8acc-4df8-9545-16a433402cfe"
    },
    {
        "author": "許及之",
        "paragraphs": [
            "老來百事一無能，寒燠隨宜護寢興。",
            "小院回廊慵勃窣，圍爐暖閣便瞢騰。",
            "向陽挾策明開牖，隠几聽歌厚覆憑。",
            "聞道轉庵新結束，宛同臭味我良朋。"
        ],
        "title": "喜聞轉庵新結暖閣因賦",
        "id": "94ad54da-107a-47e5-98ef-aee025b573de"
    },
    {
        "author": "許及之",
        "paragraphs": [
            "出郊緩步當乘流，依壑幽尋少餞秋。",
            "水過斗門知浦口，庵當巽地見峯頭。",
            "賞心便擬爲鄰卜，志喜姑先著句留。",
            "祇恐據鞍方矍鑠，未容此處就菟裘。"
        ],
        "title": "次韻轉庵步城南有卜居依壑意乃古巽吉庵之旁",
        "id": "51f39c50-b7f6-46bc-b629-849e681f2422"
    },
    {
        "author": "許及之",
        "paragraphs": [
            "庵居奚以適爲名，癢處能爬是適情。",
            "社後有誰留去燕，春來何處不遷鶑。",
            "物情雅與閒相會，酒興酣時句自成。",
            "要識適庵同一切，客來不用舉深觥。"
        ],
        "title": "適庵",
        "id": "af81fd8a-4280-4e3a-9135-ef9190134ca8"
    },
    {
        "author": "許及之",
        "paragraphs": [
            "車馬憧憧走皂臺，面皮三寸積黄埃。",
            "禪房永日窗開闔，天際孤帆潮往回。",
            "二月風光供遠眺，十年羈旅愜重來。",
            "現前一宿圓成案，懶向胡僧問劫灰。"
        ],
        "title": "浄光丈室開小窗頗得江山之勝次璧老壁間韻",
        "id": "6e319dcc-f8eb-44c9-8130-7d3a1d799f18"
    },
    {
        "author": "許及之",
        "paragraphs": [
            "師住靈巖飽看山，結茅猶欲老山間。",
            "懸知客路紅塵軟，輸與禪房白日閒。",
            "蔬筍忘來詩格瘦，楓梧落後鬢絲斑。",
            "煩師護取龍湫水，待覓涓涓洗我頑。"
        ],
        "title": "益老于雁山築庵名曰來風小隠來求詩且約相見  其一",
        "id": "16d74a0c-8a72-4e2c-9bbf-3827144b24ea"
    },
    {
        "author": "許及之",
        "paragraphs": [
            "未終棋局爛腰柯，繫日長繩竟若何。",
            "報國有心祇皎潔，效忠無力恐蹉跎。",
            "秋懷擬向樽前遣，歸夢偏於馬上多。",
            "八月錢塘江上景，可能作意莫相過。"
        ],
        "tags": [
            "钱塘江"
        ],
        "title": "益老于雁山築庵名曰來風小隠來求詩且約相見  其二",
        "id": "76ca8cd2-12a6-4f2c-9f9f-a887c9e7d046"
    },
    {
        "author": "許及之",
        "paragraphs": [
            "白雲峯下白雲堂，堂上高人一辦香。",
            "繞殿持經山四合，繚牆行道木千章。",
            "衆生未免嬰時苦，大士寧能與世忘。",
            "祈雨祈晴來復去，此身却似白雲忙。"
        ],
        "title": "被旨祈禱數至天竺珪僧錄求白雲堂詩爲賦唐律一首",
        "id": "0dd483b2-5267-4150-8a48-711ff5c69646"
    },
    {
        "author": "許及之",
        "paragraphs": [
            "曾許西湖三百首，官身其奈苦相妨。",
            "追陪歲月多遺策，零落風煙有斷章。",
            "人道拾遺無好句，天教老監學清狂。",
            "且邀海內忘形友，領攬招提半日凉。"
        ],
        "tags": [
            "西湖"
        ],
        "title": "邀德久兄靈芝納凉",
        "id": "81eaee81-3f7c-4883-9a2a-7bcdcc905383"
    },
    {
        "author": "許及之",
        "paragraphs": [
            "四面峯巒玉斲成，團欒真是梵王城。",
            "名山勝絕茲爲冠，墨客冥搜遠作程。",
            "清酌獻茶修薄供，攝心歸敬誓餘生。",
            "全家飽煖君恩重，佛日光中祝聖明。"
        ],
        "title": "高峰寺",
        "id": "206f7bb9-a748-4098-b52c-1792c0da97be"
    },
    {
        "author": "許及之",
        "paragraphs": [
            "湖山本爲吾儕設，家世今爲隠者居。",
            "歲稔石田猶可飽，詩成霜葉正堪書。",
            "因觀後進鏖勍敵，肯訪閒人款敝廬。",
            "醉覓扁顔吾敢靳，和篇曾枉百硨磲。"
        ],
        "title": "袁性之自號爲湖山遺老曩和予北征絕句因與其族人赴舉復見訪坐間求書湖山隠居扁榜因爲著語",
        "id": "85a8c0f8-8248-4883-bbe3-29ec2db3af62"
    },
    {
        "author": "許及之",
        "paragraphs": [
            "屋後如屏擁碧岑，愛山疊石尚同心。",
            "肩輿不解勞人力，振策惟便助足音。",
            "未擲裹巾行曉色，不眠乘月坐秋陰。",
            "幽憂莫道都無景，十月移春要滿林。"
        ],
        "title": "隠居即事有懷潮州三首  其一",
        "id": "38011451-340e-4682-bda0-54aa29029e8e"
    },
    {
        "author": "許及之",
        "paragraphs": [
            "載花航石自都城，慚愧波神每不驚。",
            "官職有何消得處，園池亦只信緣成。",
            "賞心擇勝難扁榜，信口哦詩莫主名。",
            "無奈新開城上路，江山如畫總相迎。"
        ],
        "title": "隠居即事有懷潮州三首  其二",
        "id": "7f922a84-a948-4663-af0d-7a73d924574e"
    },
    {
        "author": "許及之",
        "paragraphs": [
            "忘形海內鮑潮州，遲次天教得共遊。",
            "行李未還長問訊，扶藜纔過許賡酬。",
            "湖光催我頻携酒，花影何時傍結樓。",
            "昨夜滿庭秋月色，一年無此亦知不。"
        ],
        "title": "隠居即事有懷潮州三首  其三",
        "id": "af15714e-916a-4b84-bfc0-4932e99f7fb6"
    },
    {
        "author": "許及之",
        "paragraphs": [
            "鴒原分派住松山，溪繞山圍屋數間。",
            "今少蓬成今宅相，舊將軍寫舊堂顔。",
            "移來城市真堪貴，纔混囂塵便等閒。",
            "教子教孫風月夜，琴書聲裏水潺潺。"
        ],
        "title": "爲季和弟作溪堂扁榜賦唐律一首紀實",
        "id": "463c1024-5861-42e9-9305-d56ff964e4fc"
    },
    {
        "author": "許及之",
        "paragraphs": [
            "三十聲名晚合酬，前銜久自是潮州。",
            "尚須漢吏二千石，聊卧元龍百尺樓。",
            "混碧繆書波畫去，醉紅憶爲海棠留。",
            "從今只願摶扶上，還許澄鮮守舍不。"
        ],
        "title": "清卿求作混碧樓額因賦唐律  其一",
        "id": "23a5d1b2-3387-4c73-b916-dfcc77366e2d"
    },
    {
        "author": "許及之",
        "paragraphs": [
            "欵乃聲中自答酬，湖山迥闊冠吾州。",
            "際天野色青環坐，照水嵐光翠擁樓。",
            "蓮浦渺瀰無路到，松亭依約有船留。",
            "澄鮮近市翻堪恨，混碧能容數過不。"
        ],
        "title": "清卿求作混碧樓額因賦唐律  其二",
        "id": "6a5edf2f-37c6-47d5-8dff-fd27a09dd9da"
    },
    {
        "author": "許及之",
        "paragraphs": [
            "一段奇中無盡意，西湖風月契三生。",
            "只今扁榜成佳話，它日尋詩有舊盟。",
            "得失鷄蟲何日了，去來鳬鴈逐時更。",
            "癡兒尚欠梅花句，已擬長歌出塞行。"
        ],
        "tags": [
            "西湖"
        ],
        "title": "袁起巖侍郎采予無盡意詩語以一段奇爲凈相別室扁榜有詩次韻",
        "id": "57b81220-3a59-49a0-9e01-b37557bd7f63"
    },
    {
        "author": "許及之",
        "paragraphs": [
            "沙河燈火闇殘更，客舍猶聞諷誦聲。",
            "科舉累人須要了，詞章似子豈無成。",
            "勳名合是男兒事，通塞能忘造化情。",
            "莫向斗牛占氣采，夜深只願少微明。"
        ],
        "title": "高秀才紳十年前有同邸之舊以劍名堂求詩",
        "id": "ccfca2fe-9b0c-403e-9919-da13feb36169"
    },
    {
        "author": "許及之",
        "paragraphs": [
            "杜若青青湘水深，長官爲政見瑶琴。",
            "飛花幾度春來去，行客自如人古今。",
            "天池百年供旅寓，江山一色費登臨。",
            "楚峯驛伴湘中館，更有高樓待賞心。"
        ],
        "title": "范湘潭岸花樓",
        "id": "e04df418-4b85-4f08-b062-73652c597df7"
    },
    {
        "author": "許及之",
        "paragraphs": [
            "世態浮雲轉首非，孰於靜處見天機。",
            "愛憎隨俗烏能好，爵祿無心牛自肥。",
            "此樂尚憂兒輩覺，斯人休祝我公歸。",
            "公如畧起功名念，鷗鳥驚人已浪飛。"
        ],
        "title": "侶鷗亭",
        "id": "ed315a83-e8bb-4036-adfa-a4cf0f91efcf"
    },
    {
        "author": "許及之",
        "paragraphs": [
            "萬峯如鶩萬波同，擘浪雙鼇躍勢雄。",
            "山過江來垂斗柄，水朝宗去渙文風。",
            "家家洙泗絃歌裏，處處蓬瀛圖畫中。",
            "莫笑先生徒壁立，一番登覽興無窮。"
        ],
        "title": "題富覽亭",
        "id": "8b48aed1-6a48-467a-b050-b7af098dd064"
    },
    {
        "author": "許及之",
        "paragraphs": [
            "爭不遊山憶謝公，亭成孤嶼恰當中。",
            "山低山仰今朝異，潮落潮生自古同。",
            "幾欲弄舟移白日，何當把釣待秋風。",
            "惠連幸自還鄉里，獨恨池塘句不工。"
        ],
        "title": "登憶謝亭併呈質弟",
        "id": "fe931741-cae2-4ad0-86f2-357646e034b6"
    },
    {
        "author": "許及之",
        "paragraphs": [
            "亭成秋日榜春風，歲稔時和荷化工。",
            "佳事感傷多白髮，壯懷突兀祇孤忠。",
            "漢興即有中天運，吏惰元無闢地功。",
            "只把春風宣聖化，物華都在發生中。"
        ],
        "title": "題春風亭",
        "id": "0f2ece2b-2525-450e-8379-4c7f1f83ce99"
    },
    {
        "author": "許及之",
        "paragraphs": [
            "陟屺哀哀八十親，渭陽念母我傷情。",
            "等爲孝子終身慕，最慘嬰兒半路聲。",
            "已把山光占塾教，底須宅相寫亭名。",
            "登亭更望芙蓉頂，吹棘風前淚併傾。"
        ],
        "title": "題外祖母夫人李氏墓陟屺亭",
        "id": "ccfb7004-5cd6-48f9-8173-17c335d51cd3"
    },
    {
        "author": "許及之",
        "paragraphs": [
            "簿書拋罷一登臨，恰有黄鸝送好音。",
            "溪漲未消知雨近，林疎頓密見春深。",
            "詩源久廢如枯井，宦况多磨似鍊金。",
            "手種故圍三四竹，新梢拂拂想成陰。"
        ],
        "title": "春晚登鈐岡",
        "id": "328bc775-25ff-487b-9954-d0fb68dd227d"
    },
    {
        "author": "許及之",
        "paragraphs": [
            "何年浮玉奠中川，潮去潮來故屹然。",
            "世事只隨波上過，佛身元向定中圓。",
            "妙高得月天無際，雄跨看雲雨带烟。",
            "孤嶼扁舟無活計，又拏楊子渡頭船。"
        ],
        "title": "游金山寺",
        "id": "23c2641e-364c-45b7-9373-b319f58dc544"
    },
    {
        "author": "許及之",
        "paragraphs": [
            "江山如抱畫難加，偉觀標名似太誇。",
            "千古雲烟無盡藏，百年登覽足生涯。",
            "詩情與客來天際，潮汛邀人上斗槎。",
            "自是皇恩聊許借，兒童莫便認吾家。"
        ],
        "title": "登江山偉觀",
        "id": "244eef64-180c-4fb3-9f35-48d16e7776ab"
    },
    {
        "author": "許及之",
        "paragraphs": [
            "山前老石碧巑岏，山後縈紆洞府寬。",
            "妙處通行隨步武，到頭平坦上團欒。",
            "寶鍾池秘金爲奏，甘井天成玉作欄。",
            "古怪洪陽清石乳，平章留與後人看。"
        ],
        "title": "題石乳洞",
        "id": "b72ccd5f-cf07-4a49-a43e-64acdd6ca908"
    },
    {
        "author": "許及之",
        "paragraphs": [
            "我來古括經行熟，欲到仙都有底難。",
            "漫道蓬萊環弱水，始知方丈近三韓。",
            "千山開闔神仙迥，一柱岧嶢宇宙寒。",
            "信有真人足官府，不妨容我暫鞭鸞。"
        ],
        "title": "游仙都",
        "id": "c4c8a775-1fb6-4e4c-83f9-69370cccf59c"
    },
    {
        "author": "許及之",
        "paragraphs": [
            "鐘鼎山林昔罕兼，久污清貫大傷廉。",
            "移文謝客顔情厚，彈劾歸耕喜屬饜。",
            "纔下盤山爲邑里，已排勝境入詩籤。",
            "年來百慮消磨盡，只有雙峰不退尖。"
        ],
        "title": "初入雁山見雙峰",
        "id": "3f9a80bd-488e-4e7b-a5be-87ab2c37f87c"
    },
    {
        "author": "許及之",
        "paragraphs": [
            "不到雙峰一紀年，夢隨清磬上高圓。",
            "重來慣識羊腸路，兀坐慵談兔角禪。",
            "欲剗舊題無好語，羞將華髮照清泉。",
            "男兒問學全無用，愧爾耕夫墾石田。"
        ],
        "title": "再遊雁蕩觀雙峰",
        "id": "e3652129-b053-4482-b809-b45bb3f3254f"
    },
    {
        "author": "許及之",
        "paragraphs": [
            "路上崔嵬斷復連，危亭却立虎溪邊。",
            "石梁架厂疑無地，巖竇梯雲欲近天。",
            "客子詩情專物色，老僧禪悅解行纏。",
            "亦知太與塵凡隔，時遣鐘聲落市廛。"
        ],
        "title": "遊南明山",
        "id": "6b0d131f-1c77-48fc-9e40-d9835c753f3c"
    },
    {
        "author": "許及之",
        "paragraphs": [
            "了知四十九年非，七七盤中共一機。",
            "世路險夷行處是，身名榮耀眼前稀。",
            "此生待足何時足，平日思歸今得歸。",
            "厚祿故人如問訊，爲言留得故山薇。"
        ],
        "title": "下四十九盤",
        "id": "a80227bd-2a72-41ee-b3b5-b099b6757ee7"
    },
    {
        "author": "許及之",
        "paragraphs": [
            "用世無功孰取材，誅茅作計剔荒苔。",
            "花隨淺綠流春去，山擁新青入坐來。",
            "寬闢軒窗便過夏，高藏書畫待經梅。",
            "菊苗先晚丁寧種，更要秋光次第開。"
        ],
        "title": "春園",
        "id": "e26897cd-08a8-4cb1-858c-e2585359f7a1"
    },
    {
        "author": "許及之",
        "paragraphs": [
            "擬訪南山自北山，長隄信馬只如閒。",
            "畫船瞥見矜紅粉，紫燕驚飛透白鷳。",
            "三過名園成選勝，再臨高閣似知還。",
            "茲遊不負花時節，寡和陽春更許攀。"
        ],
        "title": "喜子儀侍郎同遊",
        "id": "b437a134-776c-42d3-9db4-0dfe5f309eb0"
    },
    {
        "author": "許及之",
        "paragraphs": [
            "劃開靈怪幾千年，傳與洪陽二老仙。",
            "石室盡頭真境秘，天窗明處葆光圓。",
            "乳泉煖滴燒丹井，芝徑畦分種玉田。",
            "不是到來須束火，故應名勝限囂廛。"
        ],
        "title": "題洪陽洞",
        "id": "060e049d-1276-4142-981e-df3a12482f78"
    },
    {
        "author": "許及之",
        "paragraphs": [
            "馬上春光過若馳，不須紀歷校花時。",
            "青於前日長街柳，白似去年雙鬢絲。",
            "强學後生須藉酒，苦邀同社索題詩。",
            "朝回要便西湖去，輸與安仁尚黑髭。"
        ],
        "tags": [
            "西湖"
        ],
        "title": "聞轉庵遊西湖奉寄",
        "id": "969e3c3a-817d-47fe-b2b7-8d4b07ddb5bc"
    },
    {
        "author": "許及之",
        "paragraphs": [
            "千峯屏繞浪環鋪，莫把金焦作對呼。",
            "絕境誰闚全體現，小亭人號媚川圖。",
            "市聲非遠塵難到，塔影雖雙嶼只孤。",
            "大似橘洲浮不去，嶽根元插赤沙湖。"
        ],
        "title": "酬常之換韻和江心寺詩",
        "id": "5a384031-7264-44f6-93be-ef76d146cb20"
    },
    {
        "author": "許及之",
        "paragraphs": [
            "山川如畫鎮長鋪，每坐危亭謂笑呼。",
            "大艑揚帆飛畧彴，巨鼇出水載浮圖。",
            "錦袍仙想前嶢古，飯顆神遊絕境孤。",
            "不是謝公親歷覽，相忘祇竟渺江湖。"
        ],
        "title": "再次常之換韻題江心寺詩",
        "id": "2d9eb73f-f594-4dbb-99d3-2764474820d7"
    },
    {
        "author": "許及之",
        "paragraphs": [
            "三山海上失雙峯，插作中川鎮水龍。",
            "高出赭垣尊御寢，長拖粉廡過僧筇。",
            "夜敲圖繞千燈磬，曉擊聲聞兩岸鍾。",
            "莫恨無緣隨展鉢，時來亭上足從容。"
        ],
        "title": "媚川圖亭上觀江心寺",
        "id": "6e9032ff-daab-4be1-b1fc-a2a24314866a"
    },
    {
        "author": "許及之",
        "paragraphs": [
            "孤亭面直海壇峯，真覩龍翔瑞應龍。",
            "長羨僧行圖上境，不勞杯渡水邊筇。",
            "推移日月東西塔，透徹天淵昏曉鍾。",
            "妙處難將聲相見，吟摹終恐費形容。"
        ],
        "title": "某謬題媚川圖江心寺晚荷仲歸兄依韻寵和至再愈工勉酬厚意終慚辭費",
        "id": "e27f7bbd-5a34-4c83-8f85-8bb646e65224"
    },
    {
        "author": "許及之",
        "paragraphs": [
            "江北屯雲翳列峯，江心靈雨走神龍。",
            "已拚阮子一生屐，更倚仙人九節筇。",
            "晻靄孤帆昏野渡，霏微兩塔濕疎鍾。",
            "何須小米模糊筆，潘令新詩足寫容。"
        ],
        "title": "酬翁常之和媚川圖上觀江心寺詩",
        "id": "d03e35c5-8d8e-4739-9d93-3482b09851c9"
    },
    {
        "author": "許及之",
        "paragraphs": [
            "天借琳琅鎮上流，西風作意送行舟。",
            "去看峴首何因感，遥見長安却是愁。",
            "平昔勳名期带礪，向來談笑飽貔貅。",
            "輕裘少展籌邊畧，歸問君王覓酇侯。"
        ],
        "title": "送吳待制安撫襄陽  其一",
        "id": "31b1d375-aead-455b-b0d4-dff71e8059e9"
    },
    {
        "author": "許及之",
        "paragraphs": [
            "如君自是急難材，牛斗光芒未燭台。",
            "何以家爲人咄咄，維其時矣詔來來。",
            "臨湖盡去封侯橘，度地先栽調鼎梅。",
            "惡語流傳真引玉，滿懷明月向人開。"
        ],
        "title": "送吳待制安撫襄陽  其二",
        "id": "0a453980-925c-4ff4-b228-f137cddb2ae9"
    },
    {
        "author": "許及之",
        "paragraphs": [
            "山莊寂寞信驚猿，鵷鷺行疎亦斷魂。",
            "持節過家天借便，引嫌得請帝疏恩。",
            "湘雲開處峰峰好，諫紙藏來字字溫。",
            "只恐夜深思賈傅，長沙寧久駐軺軒。"
        ],
        "title": "送何正言持節湖南",
        "id": "cf3f4190-92c9-42a1-80f7-f098e08f5c97"
    },
    {
        "author": "許及之",
        "paragraphs": [
            "謀深無位可酬功，端殿几廷禮數同。",
            "盡以四川歸節制，重乘九折見精忠。",
            "平生清白天垂相，簡在登庸帝降衷。",
            "萬里橋頭莫言遠，恩波只在大江通。"
        ],
        "title": "送趙端明帥蜀",
        "id": "68f57209-8433-4451-9e10-93d866146de6"
    },
    {
        "author": "許及之",
        "paragraphs": [
            "長髯如㦸氣如虹，只欠吾曹抹額紅。",
            "右序談兵瓴建水，上前論事殿生風。",
            "懇辭射策登賓閣，乞許分符立戰功。",
            "他日濠梁真得意，要看魚水得君同。"
        ],
        "title": "送鄒國遂武博知濠州二首  其一",
        "id": "1351946a-9029-48b0-9884-1cf5415c1444"
    },
    {
        "author": "許及之",
        "paragraphs": [
            "孤嶼秋風憶釣蓑，因君理櫂起勞歌。",
            "分留鄉思從茲始，報答君恩奈若何。",
            "陶令籬傍猶有菊，伯齡石上苦無禾。",
            "問言何補青蒲事，爲道新來白髮多。"
        ],
        "title": "送鄒國遂武博知濠州二首  其二",
        "id": "7dd34b7e-6815-42a5-a87a-3088ca738dce"
    },
    {
        "author": "許及之",
        "paragraphs": [
            "參裨不解力吹噓，摻別何勞嘆索居。",
            "子去定爲慈父母，邦人應得樂田廬。",
            "臨漳從此無苛吏，嚴瀨曾聞治猾胥。",
            "暇日若親橫槊賦，爲言珍重百硨磲。"
        ],
        "title": "送毛監丞知漳州",
        "id": "d9ef8920-871e-4a81-9b49-513b66e4a4c7"
    },
    {
        "author": "許及之",
        "paragraphs": [
            "洞庭青草碧相連，使節經行別有天。",
            "又輟諫官湖外去，要蘇民力未央前。",
            "一枝臘雪邊江驛，百丈春潮上水船。",
            "小駐軺軒私雨露，司存及早侍甘泉。"
        ],
        "tags": [
            "洞庭湖"
        ],
        "title": "送胡司諫同年赴湖北漕",
        "id": "ac7e3e2d-3785-4224-a26e-96188e94018a"
    },
    {
        "author": "許及之",
        "paragraphs": [
            "廼翁舊取燕山第，子恰從人去使燕。",
            "孽子孤臣應有淚，祖功宗德本無邊。",
            "離離故國摇鞭影，耿耿新詩貯腹便。",
            "父老相逢勤勞苦，爲言咫尺中興年。"
        ],
        "title": "送潘德久都幹爲賀生辰使屬",
        "id": "7eb72063-07a5-4808-bdb8-a5281a6c14d3"
    },
    {
        "author": "許及之",
        "paragraphs": [
            "暫違天陛星辰履，便上春風李郭船。",
            "兩地逼人真勇退，三山去路儼登仙。",
            "循環花甲趨庭日，遺笏棠陰在鎮年。",
            "盛事相望已無匹，寶奎新賜更光前。"
        ],
        "title": "送張子儀尚書鎮福州",
        "id": "616bdd68-8574-4f6a-8d4d-4ac809ce8753"
    },
    {
        "author": "許及之",
        "paragraphs": [
            "受敵詞章八面全，慶元書詔四方傳。",
            "星辰聽履聊紆步，筆墨論功即化權。",
            "將母願爲符竹計，投誠徑繳冕旒前。",
            "暫煩明月雙溪照，兩兩台星尺五天。"
        ],
        "title": "送直院樓尚書同年以閣學知婺州二首  其一",
        "id": "acf9e258-d57f-449f-9603-625488708d0c"
    },
    {
        "author": "許及之",
        "paragraphs": [
            "隆興最盛初元榜，當日曾推第一人。",
            "出世經綸知幾佛，看君意度不無神。",
            "居然勇退非驚俗，行矣追隨亦爲親。",
            "只恐苦無明月句，經行難作隠侯賓。"
        ],
        "title": "送直院樓尚書同年以閣學知婺州二首  其二",
        "id": "794530af-3788-4675-89e0-8a6934a0fd3d"
    },
    {
        "author": "許及之",
        "paragraphs": [
            "我是次公門下客，登龍因許與乘龍。",
            "只今擊柝從關吏，漸可扶犁作老農。",
            "莫報黄壚埋白玉，滿看清廟列金鐘。",
            "二難自是從來譽，勉事功名定亢宗。"
        ],
        "title": "送禹之皋之舅赴調二首  其一",
        "id": "4be05375-f0c6-48b8-83fc-b0998840ceb6"
    },
    {
        "author": "許及之",
        "paragraphs": [
            "九年清夢落鳴珂，尊酒相逢奈樂何。",
            "但恨醉人成謬誤，莫嗔驚汝感摩挲。",
            "行裝忽指吳門道，別意今隨楚水波。",
            "若訪水僊逢處士，爲言新句苦無多。"
        ],
        "title": "送禹之皋之舅赴調二首  其二",
        "id": "d4adc753-4a8a-4f28-bf3b-fa4a5487a6bc"
    },
    {
        "author": "許及之",
        "paragraphs": [
            "三十三年同日喜，憶曾書札問淮堧。",
            "造朝合究三千牘，出守聊違尺五天。",
            "官舍君應思繫馬，家山我亦念斜川。",
            "政成的有天官列，不擬攀轅擬執鞭。"
        ],
        "title": "用樓尚書韻餞同年曾寺丞守溫州",
        "id": "a0dccf8b-f5f6-4e98-8cc2-c1994208a723"
    },
    {
        "author": "許及之",
        "paragraphs": [
            "共論隸古弄文漪，酌別寧忘載酒巵。",
            "去去臺中攄婉畫，行行篋裏富新詩。",
            "向來閥閲多丹禁，豈有人門後白眉。",
            "九萬扶摇從此始，他年書劄問茅茨。"
        ],
        "title": "送劉東玉提幹之官茂苑",
        "id": "f43a77b7-ada4-4bc8-ae10-06640461fef6"
    },
    {
        "author": "許及之",
        "paragraphs": [
            "襄陽耆舊流風在，幕府文書併省餘。",
            "勿以脩塗愁泛宅，不妨勝處憩安輿。",
            "碑存峴首堪懷古，詩憶槎頭匪爲魚。",
            "萬里功名從此始，勉旃聲價百硨磲。"
        ],
        "title": "送石謙伯就許襄陽辟",
        "id": "9f9fe83d-45f5-41eb-8cf3-c670bbf2a84c"
    },
    {
        "author": "許及之",
        "paragraphs": [
            "清於道骨澹於僧，海內忘形得此朋。",
            "作縣只如詩思苦，能官已被薦書騰。",
            "下車搏虎真堪笑，入境無蝗定有稱。",
            "我亦孤愚諳此味，願言加飯履春冰。"
        ],
        "title": "送鄭仁叔宰長溪",
        "id": "1c6a9f6f-ec44-4966-909f-4a35f21bb4d9"
    },
    {
        "author": "許及之",
        "paragraphs": [
            "堂堂張也竟難爲，一唯工夫魯得之。",
            "得兔故應忘百慮，亡羊正爾失多歧。",
            "千林摇落青還在，孤月當空影自隨。",
            "昔日校官今作縣，魯齋行處即吾師。"
        ],
        "title": "黄叔萬知縣以魯名齋求詩將赴公安併以爲餞",
        "id": "fdf4b002-ff65-4cf9-bad2-0f8ac494d83c"
    },
    {
        "author": "許及之",
        "paragraphs": [
            "金閨通籍綰銅章，荔子黄時恰到鄉。",
            "僧夏相期塵外住，官朞將趣橐中裝。",
            "傾心棲棘仇香地，側耳鳴絃單父堂。",
            "說著江西如故里，南城春色勝河陽。"
        ],
        "title": "送王子大知縣",
        "id": "07b77009-420a-4d2c-a91c-b521c359505a"
    },
    {
        "author": "許及之",
        "paragraphs": [
            "建章萬戶及千門，博物如君自不羣。",
            "入幕向來爭論薦，鳴琴此去定知聞。",
            "官惟作縣堪行志，閩獨於鹽害未分。",
            "剖竹乘軺同臭味，願求長策獻吾君。"
        ],
        "title": "送余伯益知縣",
        "id": "9822f115-fdba-4bf3-ab79-76588b7d0dd7"
    },
    {
        "author": "許及之",
        "paragraphs": [
            "南漳撫字溢三年，當路文章喜薦賢。",
            "鶴髮有親須祿養，鶚書無地足常員。",
            "爲丞盍過滕王閣，詣府欣依刺史天。",
            "諫議恩深曾一顧，煩君爲我道拳拳。"
        ],
        "tags": [
            "滕王阁"
        ],
        "title": "送鄭節卿赴新喻丞併呈李諫議",
        "id": "86344686-efbc-4a77-ac2c-ec311c199826"
    },
    {
        "author": "許及之",
        "paragraphs": [
            "太學聲名十五年，雞林副墨競流傳。",
            "諸生定滿升堂履，獨冷何愁坐客氈。",
            "預恐上方催給劄，便應西笑去朝天。",
            "君王若問安邊策，上藥良醫有十全。"
        ],
        "title": "送鄭廷玉教授之官邵武",
        "id": "84343259-78c0-4e92-b78e-735ca9f64843"
    },
    {
        "author": "許及之",
        "paragraphs": [
            "祝融七十二峯尊，諸老相望古道存。",
            "二邵人才元有種，三湘風物向曾論。",
            "先生此去行師說，弟子從今記善言。",
            "爲訪衡山戴監嶽，可能畧不傍華軒。"
        ],
        "tags": [
            "衡山"
        ],
        "title": "沈架閣席上送沈教授之官邵陽二首  其一",
        "id": "67357c20-f62a-446a-80bd-427d5a14c268"
    },
    {
        "author": "許及之",
        "paragraphs": [
            "郡侯名字祖鞭先，郡倅風流世有傳。",
            "更著廣文鐺脚坐，亦憐委吏鼎科年。",
            "江山莫道非吾土，官舍曾無有此賢。",
            "自是蓬萊山上客，枉教予作送行篇。"
        ],
        "title": "沈架閣席上送沈教授之官邵陽二首  其二",
        "id": "abbf8038-def5-4f5f-ac7e-10c3f8dcd7d7"
    },
    {
        "author": "許及之",
        "paragraphs": [
            "住久江西近物情，聞名雖舊蓋初傾。",
            "未聽健論折髯喜，况有新詩出袖清。",
            "爲簿免從高士例，飲泉要改昔人名。",
            "爲言牧伯乘驄舊，愧爾傳家折檻聲。"
        ],
        "title": "送簡壽王主簿之官番禺",
        "id": "f033cbe0-f692-4b83-b2c6-e8527c7378f9"
    },
    {
        "author": "許及之",
        "paragraphs": [
            "傾蓋臨川卜再逢，歲華飄忽老秋風。",
            "汗顔何補千人聚，過眼還驚萬馬空。",
            "今子所淹棲棘地，曩余曾掌采芹宮。",
            "種松已長煩公問，梁棟如今中未中。"
        ],
        "title": "次韻臨川傅簿經過道舊之什",
        "id": "c93e87a4-6e71-452f-880f-f31d63d60418"
    },
    {
        "author": "許及之",
        "paragraphs": [
            "筆端有印印金泥，榜榜名高米樣齊。",
            "兩郡漫遊官似水，七階懶覓薦爲梯。",
            "登瀛已近帆驚轉，入幕雖卑首願低。",
            "舉士引嫌堪自愧，眼看湖海放鳧鷖。"
        ],
        "title": "送鮑清卿運幹調官還里二首  其一",
        "id": "ca4a74e5-5a3d-47ef-8e98-62a60e7a3991"
    },
    {
        "author": "許及之",
        "paragraphs": [
            "家住城南水竹村，羨君月榭與風軒。",
            "頭顱已料書生骨，言語難酬明主恩。",
            "何日致還歸里社，也教依樣買山村。",
            "彈邊求炙君憐我，許種名葩寄後園。"
        ],
        "title": "送鮑清卿運幹調官還里二首  其二",
        "id": "9e16240a-7c94-4dad-895c-f3fb64e870fc"
    },
    {
        "author": "許及之",
        "paragraphs": [
            "起草南宮著作庭，歷階亦合侍承明。",
            "乞身只擬分符去，持節何妨衣錦行。",
            "道在不孤知己舊，才難偏愴語離情。",
            "極知便下思賢詔，其奈巴江白髮生。"
        ],
        "title": "送范南宮守彭歸蜀",
        "id": "6984b0f2-8bd4-47e5-a7c2-ff60d00b5b9b"
    },
    {
        "author": "許及之",
        "paragraphs": [
            "蓬萊雲色正飛浮，猛乞分符向玉州。",
            "抵鵲信嫌三獻辱，如虹肯要萬金酬。",
            "勳名不朽山爲礪，軒冕隨緣芥作舟。",
            "却憾渥漥求汗血，不如天廄出驊騮。"
        ],
        "title": "送黄元章秘書還餘杭待次荆門",
        "id": "31c4efc5-d72d-46cb-b551-7fe5b53ac8f4"
    },
    {
        "author": "許及之",
        "paragraphs": [
            "慷慨中原泣夜闌，一門忠孝只南冠。",
            "來歸九死賒猶易，就養一官輕底難。",
            "幕府禮羅留莫住，清時長鋏惜休彈。",
            "男兒富貴尋常事，要取功名與世看。"
        ],
        "title": "送鄭節推勝棄職歸省",
        "id": "b767dee3-d971-4b5f-aa7e-e9ce9c66c599"
    },
    {
        "author": "許及之",
        "paragraphs": [
            "小麥茸茸短覆泥，如何熟得濟民饑。",
            "青黄未接我狼顧，黑白既分君解龜。",
            "已拜一言真苦口，極知三折是良醫。",
            "從今洗眼看華要，書札無忘慰夢思。"
        ],
        "title": "送鄭南秀解秩東歸",
        "id": "3251d9c6-2bbf-4dc8-87f1-88fb28296772"
    },
    {
        "author": "許及之",
        "paragraphs": [
            "一樂長存抵萬金，百年誰肯放愁侵。",
            "飯蔬飲水真吾事，懷寶迷邦豈本心。",
            "桑戶琴歌奚此極，孔門絃誦有遺音。",
            "新詩當暑時時至，每讀清風自滿襟。"
        ],
        "title": "送穀仲歸謙謝以詩次韻奉酬",
        "id": "5d7243bd-fe0a-4001-bc8f-9aa0c20a69f1"
    },
    {
        "author": "許及之",
        "paragraphs": [
            "過庭有子即同登，學圃承家豈足稱。",
            "刻畫無鹽容更醜，寵光蕙草句全勝。",
            "名場自此一投足，宦路不須三折肱。",
            "累月笞兒吾豈敢，短檠猶可課秋燈。"
        ],
        "title": "送解省元赴南宮",
        "id": "38b6fe9d-2cf7-486b-a2a4-de788a9868df"
    },
    {
        "author": "許及之",
        "paragraphs": [
            "讀却床頭滿架書，時文元不費工夫。",
            "向來點額關奇數，今日焚舟合壯圖。",
            "去去秋風趨北闕，行行春色滿西湖。",
            "癡兒未了書生事，珍重青衫報國軀。"
        ],
        "tags": [
            "西湖"
        ],
        "title": "送林定國赴秋試",
        "id": "3259e63f-5d03-4697-a7a4-73407ef082fd"
    },
    {
        "author": "許及之",
        "paragraphs": [
            "廼翁壯譽動賢關，晚把州麾苦要閒。",
            "細字尚陪燈火課，淡書端要姓名攀。",
            "扶摇穩泛魚三級，文采曾闚豹一斑。",
            "舍弟若爲同日喜，兩家親老想開顔。"
        ],
        "title": "送劉守之上舍赴試",
        "id": "aa4576e2-e12a-4a93-9d2a-4221b2c71088"
    },
    {
        "author": "許及之",
        "paragraphs": [
            "半生經吏競分陰，奏牘三千幾汗青。",
            "技到屠龍從俗笑，志存流水有人聽。",
            "故園勳業千株橘，世路生涯一草亭。",
            "却笑劉商長得醉，爲無管屬愛浮萍。"
        ],
        "title": "次韻餞振之之行",
        "id": "b472bda4-74c4-4a2b-8f45-188e8bd131ca"
    },
    {
        "author": "許及之",
        "paragraphs": [
            "昨夜西風入楚扉，登臨遊子倦將歸。",
            "璧廱未頓新書笥，錦里還尋舊釣磯。",
            "平世勳名賒馬革，男兒貧賤且牛衣。",
            "傅巖詞客如相問，說是今非昨更非。"
        ],
        "title": "送安福劉秀才謀卿仍簡分宜傅公謀",
        "id": "abb390a3-450d-4a4f-b272-e72adf7e9e70"
    },
    {
        "author": "許及之",
        "paragraphs": [
            "篇章足可慕淵明，其奈田無二頃耕。",
            "甥館久居誰厭汝，客塗遠問我憐生。",
            "湘山物色留新句，使節綈袍有故情。",
            "併語鬰孤東道主，春風吹夢到容成。"
        ],
        "title": "送德友之長沙章貢併懷薛葉二兄",
        "id": "bda1d179-8881-40b5-bd1b-a32f6a2b0e76"
    },
    {
        "author": "許及之",
        "paragraphs": [
            "二月春光韻管絃，琴書獨上館頭船。",
            "篋中未有西湖句，闕下曾傳樂府篇。",
            "名勝難逢分手易，游從雖晚服膺先。",
            "有如尚待金門詔，須訪南湖桂隠僊。"
        ],
        "tags": [
            "西湖"
        ],
        "title": "送陳西老西上併簡張功甫",
        "id": "654ba3f6-36e2-4025-afce-839473b2b52a"
    },
    {
        "author": "許及之",
        "paragraphs": [
            "眼底男兒隘六區，似君豪氣有誰如。",
            "中原赤子頭今白，天下蒼生力未紓。",
            "北闕有書流涕上，西山無地带經鋤。",
            "共談世事何時了，勸子加餐返故廬。"
        ],
        "title": "中川席上送陳同甫",
        "id": "e3444135-864a-4bd2-92de-fa8445da3083"
    },
    {
        "author": "許及之",
        "paragraphs": [
            "天台自是金仙窟，而况師曾住惠因。",
            "祖令全提餘作畧，舊營重按想精神。",
            "絕憐老宿參辰象，何限名藍甲乙人。",
            "若遇毒龍師攝取，經行杯渡熟知津。"
        ],
        "title": "送俊老再住惠因",
        "id": "7fd7d148-fdc0-46fe-9620-66f661d54e50"
    },
    {
        "author": "許及之",
        "paragraphs": [
            "詹事家中靈照女，圓月會下祖師禪。",
            "一條見地如絲直，百架脩廊尚結緣。",
            "飛錫先從坳裏去，擲盃聊當渡頭船。",
            "更於何處求真佛，說似檀那領現前。"
        ],
        "title": "送清監寺往平陽化緣清乃王詹事女",
        "id": "cd622ffc-072f-4833-a743-8b7ed75147a3"
    },
    {
        "author": "許及之",
        "paragraphs": [
            "詩翁萬里恰歸來，滌面那無一點埃。",
            "生馬諳騎便武事，故京熟覽動詩才。",
            "別來我已成炊夢，此去君應悟劫灰。",
            "見說北庭猶假息，可無尊酒沃崔嵬。"
        ],
        "title": "喜德久從人使北來歸",
        "id": "7f92fe7e-cd08-46c3-a6cd-fc2e618aaf7f"
    },
    {
        "author": "許及之",
        "paragraphs": [
            "鴈塔題名不記年，相從淮海喜跫然。",
            "了知鵬鷃懸微分，祇覺夔蚿有故憐。",
            "共泛仙舟凌浩渺，賡吟醉墨墮芳鮮。",
            "少游陳迹無尋處，小五湖中水拍天。"
        ],
        "title": "和袁同年接伴賡從客陸成文韻",
        "id": "701c96f5-1257-4a81-985a-714b90056a00"
    },
    {
        "author": "許及之",
        "paragraphs": [
            "一水分流西復東，畫船隨水去匆匆。",
            "晚風鼓角增悲壯，高壘營屯足長雄。",
            "糧道已無清口應，舟師會把朔庭空。",
            "眼中方畧全圖在，未肯輕將屬畫工。"
        ],
        "title": "和袁同年接伴賡從客霍希文過楚州韻",
        "id": "494dcdd0-765e-4b70-abd4-95fad626b174"
    },
    {
        "author": "許及之",
        "paragraphs": [
            "秋風日日動詩情，人與詩篇一樣清。",
            "歸去星辰添秀潤，經行草木倍精明。",
            "河山未閡功名志，歲月徒催鬢髮生。",
            "送客微言何足錄，便將佳句榻前呈。"
        ],
        "title": "次韻袁同年回程見示",
        "id": "21969970-593a-4dce-bc52-4e822346b8da"
    },
    {
        "author": "許及之",
        "paragraphs": [
            "功名破甑等虛空，身世隨緣邴曼容。",
            "行色過於秋澹薄，離情恰似酒醇濃。",
            "想君時看水西景，顧我方聽夜半鐘。",
            "莫計升沉須强飯，男兒愛惜鬢星鬆。"
        ],
        "title": "吳門次韻頤剛嚴陵留別過新安",
        "id": "f3737cbf-35fe-4f47-a674-800105a02000"
    },
    {
        "author": "許及之",
        "paragraphs": [
            "新昌令尹鮑參軍，中的聲名孰似君。",
            "未免徒勞紆墨綬，不教平步上青雲。",
            "句如冰柱當庚伏，心似秋空納世氛。",
            "豈爲求齊工鼓瑟，知音合遣九霄聞。"
        ],
        "title": "因振之之行過新昌懷鮑清卿",
        "id": "4dfc7a9d-0674-459d-81ed-c194e69eda9f"
    },
    {
        "author": "許及之",
        "paragraphs": [
            "一水經行昔飽諳，故鄉真似是淮南。",
            "杏花巖畔春携酒，楊柳堂前夜駐驂。",
            "鄰境不停科甲馬，吾民常喜足田蠶。",
            "風謠物色堪詩句，餞客歸時問轉庵。"
        ],
        "title": "懷轉庵餞客",
        "id": "70235cd5-24ae-40d6-8923-69f6fed1b433"
    },
    {
        "author": "許及之",
        "paragraphs": [
            "句讀江西獨亢宗，筆裨造化蚤論功。",
            "相逢客已傳河尹，未見天教憶戴公。",
            "欻訝鞭鸞仙尚散，猶憐小草味能同。",
            "明朝遣客方公事，醉墨何妨落暮鴻。"
        ],
        "title": "南省簾外唱和五首  其一",
        "id": "043d1b17-d40f-4adc-946d-c4d8ccc21230"
    },
    {
        "author": "許及之",
        "paragraphs": [
            "寒似西來不立宗，酒兵屢敵故難功。",
            "詩成染筆能忙事，勘罷糊名也自公。",
            "細雨燒燈驚節過，清尊華髮與君同。",
            "故園花訊新來少，欲問平安無過鴻。"
        ],
        "title": "南省簾外唱和五首  其二",
        "id": "18bd4916-c3ef-4d75-9a44-b1b13df967d0"
    },
    {
        "author": "許及之",
        "paragraphs": [
            "畫史何人更姓吳，梁園重與續成圖。",
            "晴泥正好一犁雨，歸思還先六幅蒲。",
            "院鎖餘寒春力峭，書殘午後客情孤。",
            "新詩剩喜相料理，已覺胸中隘五湖。"
        ],
        "title": "南省簾外唱和五首  其三",
        "id": "7f88aa80-8bc5-4e63-b735-3e9daa63f1d6"
    },
    {
        "author": "許及之",
        "paragraphs": [
            "桃李枝頭鎖沍寒，天工一笑發嫣然。",
            "喚回雪苑陽春脚，幻出瓊壺小有天。",
            "欻看南圖羊角上，恍思西抹阿婆年。",
            "政須點勘頻呵護，準擬開函近御筵。"
        ],
        "title": "南省簾外唱和五首  其四",
        "id": "061f0e87-ccaa-48cb-8d1d-ca5038f31ddb"
    },
    {
        "author": "許及之",
        "paragraphs": [
            "不因呵手軸書簾，顓帝司寒盍解嚴。",
            "已放官梅撩杜老，更堪園柳憶陶潛。",
            "定無裁鑒追王謝，敢別妍媸擯嫫鹽。",
            "爾許空餐已知愧，底須自喜作沾沾。"
        ],
        "title": "南省簾外唱和五首  其五",
        "id": "44eefd5f-27a3-4fa3-bf9a-8432bd997a2a"
    },
    {
        "author": "許及之",
        "paragraphs": [
            "一時天府姓名登，三載文翁禮俗型。",
            "已著衮衣親勸駕，更施燕席共談經。",
            "杏園路逐三春暖，星漢槎通八月靈。",
            "聖策若詢黄髮老，爲言輕重繫朝廷。"
        ],
        "title": "次韻留守劉觀文鹿鳴之什",
        "id": "df56fac9-b4a7-4e56-a9e8-c199ae905c27"
    },
    {
        "author": "許及之",
        "paragraphs": [
            "措世規模豈小康，八荒壽域萬年觴。",
            "諫行膏澤苕溪水，講勸淵源養浩堂。",
            "遇合共欣魚縱壑，闊希真見鳳朝陽。",
            "簷花細雨金鑾直，預卜爲霖喜色黄。"
        ],
        "title": "劉正言講筵視職初直玉堂見案上所和高紫微陽字詩寵和二章見示因用韻答以一首深愧短拙",
        "id": "aab8f65d-f69a-43be-916f-314ae6f8266e"
    },
    {
        "author": "許及之",
        "paragraphs": [
            "流年舍我疾於飛，受歲於予孰敢違。",
            "有愧淵明新覺是，自憐伯玉舊知非。",
            "盍簪烈炬昏騎馬，博簺相歡夜倒衣。",
            "豈復少年豪氣事，詩壇聊爲解堅圍。"
        ],
        "title": "次韻常之歲晚督才叔詩課",
        "id": "109ddb6f-b735-494a-b9fb-5cf92d798221"
    },
    {
        "author": "許及之",
        "paragraphs": [
            "大難過訪憶曾酬，謁入徒慙刺字留。",
            "惠我新詩堪照夜，喜君逸氣正橫秋。",
            "時哉好去陳三策，老者那能畫一籌。",
            "暇日太丘如共款，忘炊肯更作糜不。"
        ],
        "title": "次韻盧次夔直學投贈二首盧之父有師法方訓長孫鑄而次夔近繹子屈致教參孫發蒙  其一",
        "id": "a45aacf9-2a04-48d5-8a06-a47cd0dd36d1"
    },
    {
        "author": "許及之",
        "paragraphs": [
            "老眼青燈字字愁，猶能宅勝復棲幽。",
            "要追野叟田夫輩，願作漁鄉橘里侯。",
            "蚤取科名辭舉業，來陪散吏入詩流。",
            "小孫勤苦童蒙訓，未解知名杜若洲。"
        ],
        "title": "次韻盧次夔直學投贈二首盧之父有師法方訓長孫鑄而次夔近繹子屈致教參孫發蒙  其二",
        "id": "173f8924-6e40-4308-b1c6-4730cff5905a"
    },
    {
        "author": "許及之",
        "paragraphs": [
            "半夜月明晨起風，不眠附火鬢搔蓬。",
            "窗虛灑急疑霰集，閤暖香微知菊叢。",
            "便擬南枝開摘索，只愁卯酒醉冬烘。",
            "行吟真愛亭前路，梅蕊已如椒子紅。"
        ],
        "title": "約轉庵",
        "id": "63e6db74-6063-4f69-8204-e3910860f3c8"
    },
    {
        "author": "許及之",
        "paragraphs": [
            "仙凡從昔各爲鄉，弱水蓬萊隔混茫。",
            "不見麻姑呈狡獪，空教賀老號清狂。",
            "兩奩心事無人共，萬點花飛有底忙。",
            "說與東風須作主，莫教癡白妬嬌黄。"
        ],
        "title": "百七丈和篇有盡道溫柔別有鄉誰知絳闕水茫茫之句意有屬也再用韻奉酬  其一",
        "id": "c8dc1113-7f83-4479-8b5f-f7d10b69965e"
    },
    {
        "author": "許及之",
        "paragraphs": [
            "休厭黄鸝百囀聲，詩翁亦是不平鳴。",
            "中年懷抱愁離別，暇日親朋好會并。",
            "踏損落紅無錦襪，吟成白雪有朱英。",
            "欄桿徙倚空三歎，雨後斜陽寫不成。"
        ],
        "title": "百七丈和篇有盡道溫柔別有鄉誰知絳闕水茫茫之句意有屬也再用韻奉酬  其二",
        "id": "b76e5029-230a-41c3-9572-22b4aba1885e"
    },
    {
        "author": "許及之",
        "paragraphs": [
            "閒中直指醉爲鄉，寒食扁舟竟渺茫。",
            "可惜海棠隨雨過，猶憐粉蝶伴醒狂。",
            "游人靜後西山好，春事深來老圃忙。",
            "未必煩公頻折簡，花時還是負姚黄。"
        ],
        "title": "百七丈寒食扁舟之盟遽寒姚黄恐成輕負輒賦二篇復以酴醾爲約  其一",
        "id": "8375ffc7-76bc-4b8a-8c0c-8da7f8a2891f"
    },
    {
        "author": "許及之",
        "paragraphs": [
            "連夕驚雷非惡聲，池塘閤閤幾蛙鳴。",
            "春程尚有三之一，樂事那能四者并。",
            "養得苔錢都滿砌，足爲花地藉殘英。",
            "聞閒不惜衝泥過，架上酴醾玉已成。"
        ],
        "title": "百七丈寒食扁舟之盟遽寒姚黄恐成輕負輒賦二篇復以酴醾爲約  其二",
        "id": "a1932a2b-e71e-4a1e-a3de-d05c39b2b961"
    },
    {
        "author": "許及之",
        "paragraphs": [
            "真是儒仙藪澤姿，長髯合住謝家池。",
            "香爐峯下看雲坐，碧玉壺中倒景窺。",
            "妙旨五千歸日用，纂言十萬見宗師。",
            "故交幡起逃儒恨，不值青藜夜訪時。"
        ],
        "title": "謝觀復長髯垂膝儼然山澤之癯棄去儒業從皇甫道士於廬阜余見之三茅以所編老君實錄見贈賦此奉酬",
        "id": "8f397e50-46ea-490d-804a-d45e16da1190"
    },
    {
        "author": "許及之",
        "paragraphs": [
            "春去堂堂已浹旬，幽花耿耿尚能春。",
            "細思造物尤恩我，晚著家山剩庇身。",
            "客至情親惟話舊，詩成意足不求新。",
            "長年道路多疎隔，如子相過正要頻。"
        ],
        "title": "酬劉孝若二首  其一",
        "id": "b44594b1-964b-4f0c-9bd8-c75f239488df"
    },
    {
        "author": "許及之",
        "paragraphs": [
            "回首城南同舍時，參辰相望更爲誰。",
            "杜門正愧衰兼懶，枉句多慙頌不規。",
            "新竹篩金鳴粉籜，初荷擎蓋弄紋漪。",
            "小園景物堪供給，剝啄何時共說詩。"
        ],
        "title": "酬劉孝若二首  其二",
        "id": "76e97a50-fddd-4040-a497-ecbbff5963dd"
    },
    {
        "author": "許及之",
        "paragraphs": [
            "老去才衰非曩時，如今何處有新詩。",
            "陶溪已過黄初作，漳浦曾同鄭老期。",
            "近喜高軒能肯顧，翻催歸棹起相思。",
            "杖藜固有慇懃約，逸駕愁難十駕隨。"
        ],
        "title": "次韻酬王宣甫",
        "id": "495efe9c-51e9-41ab-97a6-784b4079b49f"
    },
    {
        "author": "許及之",
        "paragraphs": [
            "劉牆屈壘敵金湯，今繼薰風寫拒陽。",
            "久住揚州詩富艷，暫歸孤嶼句清凉。",
            "簷聲疊喜隨花落，野色方期共竹光。",
            "偶苦河魚今少愈，不應樽酒負鵝黄。"
        ],
        "title": "奉酬沈仲歸",
        "id": "597475b9-5788-43d6-9315-307a5a6db7ac"
    },
    {
        "author": "許及之",
        "paragraphs": [
            "逸駕翩翩莫可攀，飛騰豈久住鄉間。",
            "秋風便起東西玉，郢雪姑吟大小山。",
            "僅喜借居鄰竹院，能無持酒到松關。",
            "樓成約共魚軒過，急遺雙壺且破顔。"
        ],
        "title": "次韻酬才叔仍送酒",
        "id": "f76b0cd2-713e-412b-9987-6c8428901d4a"
    }
]