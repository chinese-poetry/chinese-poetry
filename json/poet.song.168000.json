[
    {
        "author": "張王臣",
        "paragraphs": [
            "半落半開梅好處，似無似有草生時。"
        ],
        "title": "句",
        "id": "9c60b0bc-7233-4c0e-b6ce-f6688226d987"
    },
    {
        "author": "李商叟",
        "paragraphs": [
            "天佑熙朝世産賢，承平舊業至今傳。",
            "萊公少避中元日，潞國同生丙午年。",
            "翰墨獨傳千古秘，聲名崛在二公先。",
            "功成野服平園去，要伴靈龜巢碧蓮。"
        ],
        "title": "壽周益公  其一",
        "id": "b9c3609a-4e55-42c3-9638-de000c04f20a"
    },
    {
        "author": "李商叟",
        "paragraphs": [
            "昨夜微雲概太清，銀河映带壽星明。",
            "祥開碧落中元節，人頌昇平上相生。",
            "天上異恩尊帝傅，洛陽好事寫耆英。",
            "長身獨樂園中老，疑是平園舊弟兄。"
        ],
        "title": "壽周益公  其二",
        "id": "3ad5e0d6-e79d-4c18-9461-eeb3b9acc376"
    },
    {
        "author": "李商叟",
        "paragraphs": [
            "袖中勳業拂雲煙，筆底文章響澗泉。",
            "已是貴爲天下宰，不妨長作地行仙。",
            "蟻浮玉友秋初熟，鵲報銀河月正圓。",
            "滿引壽觴今夜看，相星重入太微垣。"
        ],
        "title": "壽周益公  其三",
        "id": "1469e14f-6cb0-463c-bea4-1a2bfb15e7e5"
    },
    {
        "author": "李商叟",
        "paragraphs": [
            "忙中安得此身閒，杖策西風自往還。",
            "今日已償雲水債，籃輿带雨下疏山。"
        ],
        "title": "疏山",
        "id": "1f8bb325-3267-4e65-ac5e-f6746db86c28"
    },
    {
        "author": "李商叟",
        "paragraphs": [
            "百年能幾見英豪，主聖臣賢未易遭。",
            "□□□□新制度，宗臣當國大勳勞。",
            "三師告老恩榮備，□□藏書日月高。",
            "猶有治安貽百世，天教仙子見蟠桃。"
        ],
        "title": "壽周益公",
        "id": "865cfad7-41e8-4b8f-ae82-435332b53421"
    },
    {
        "author": "李商叟",
        "paragraphs": [
            "皎皎銀河夜氣開，衆星重喜見三台。",
            "白麻詔自日邊下，紫府人從春際來。",
            "身被玉階新衮繡，手調金鼎舊鹽梅。",
            "鯫生頌德無他望，願與菁莪樂育材。"
        ],
        "title": "壽周少保",
        "id": "2d3b381d-1899-49b6-929b-1bbfe8137846"
    },
    {
        "author": "李商叟",
        "paragraphs": [
            "神仙風骨本巍峩，日角珠庭氣更和。",
            "絳縣丹顔長不老，灞城銅狄會重磨。",
            "風高鶴算三千遠，天闊鵬程九萬多。",
            "弱水蓬萊歸未晚，道山瀛館看先過。"
        ],
        "title": "壽吳宰  其一",
        "id": "011cc37a-a0f0-4ade-8ab4-9f89ca779227"
    },
    {
        "author": "李商叟",
        "paragraphs": [
            "清規三尺信持平，何獨聲華百里稱。",
            "易俗移風乃餘事，抑强扶弱見真能。",
            "翩翩氣岸真衝斗，湛湛心臺清映冰。",
            "爲問回資封壽母，不知今昔幾人曾。"
        ],
        "title": "壽吳宰  其二",
        "id": "8d0564b6-f990-48ec-a76b-82999fd78067"
    },
    {
        "author": "李商叟",
        "paragraphs": [
            "向曉親闈共舉觴，老人星出翠巖傍。",
            "狻猊奩暖沉香裊，孔雀屏開紗蠟光。",
            "霜月正當圓此夕，江梅先已發奇祥。",
            "定知與國長無極，壽考祺維頌魯章。"
        ],
        "title": "壽吳宰  其三",
        "id": "287d2e6e-400a-4217-aeb5-a4fe30bc581b"
    },
    {
        "author": "李商叟",
        "paragraphs": [
            "龜蹲印勢接靈峰，傑出真賢盛代中。",
            "玉燕昔符仙夢異，金甌果覆相名雄。",
            "兩京政擬汾陽復，六計應論戶牖功。",
            "世合中興多喜色，邊頭時有捷書通。"
        ],
        "title": "壽陳左相  其一",
        "id": "c23f26b0-17ea-4059-a206-a547dc952866"
    },
    {
        "author": "李商叟",
        "paragraphs": [
            "祥風吹曉動簾旌，香裊狻猊幾縷青。",
            "佳氣遠浮黄閣滿，老人高拱紫微明。",
            "月將圓影來華席，梅放新香入寶觥。",
            "千歲定知仁者壽，喜看無汗玉枝橫。"
        ],
        "title": "壽陳左相  其二",
        "id": "cec16d27-56fb-49cf-aba4-06f1e8dce31b"
    },
    {
        "author": "李商叟",
        "paragraphs": [
            "萬方名教頼薰陶，相國由來德業高。",
            "固有才華亞韓柳，豈惟功業並蕭曹。",
            "恩逢圖像登麟閣，綵戲文鳴列鳳毛。",
            "可是平生耐官職，不容車馬閙庭臯。"
        ],
        "title": "壽陳左相  其三",
        "id": "61214b32-21f5-428d-a035-38b22f44e231"
    },
    {
        "author": "李商叟",
        "paragraphs": [
            "愚生自幼感磨鎸，才拙慚非宅相賢。",
            "甘遯山村承素萼，濫隨軒冕厠官聯。",
            "困魚止箔今誰念，倦鵲依巢只自憐。",
            "拜壽不辭千里遠，欲陪珠履侍陶甄。"
        ],
        "title": "壽陳左相  其四",
        "id": "6611821a-569b-4e60-b551-7d0f51d417b1"
    },
    {
        "author": "李商叟",
        "paragraphs": [
            "龍盤虎踞王金陵，傑出天人致太平。",
            "千載精神真會聚，一朝文物益彰明。",
            "扶持直使乾坤正，指顧能令海岱清。",
            "二紀同□□□□，□□□□□肥民。"
        ],
        "title": "壽時相  其一",
        "id": "e5fb9565-6be3-48e7-814d-1f9923b4a24e"
    },
    {
        "author": "李商叟",
        "paragraphs": [
            "農家鼓舞總安田，億兆欣逢大有年。",
            "道路漁樵爭擊壤，江鄉薪米不論錢。",
            "含淳詠德聲盈耳，易俗移風事格天。",
            "守郡深漸無報稱，但陪民社感陶甄。"
        ],
        "title": "壽時相  其二",
        "id": "ef97fb4f-8db6-4106-bd64-60d0b6e0e860"
    },
    {
        "author": "李商叟",
        "paragraphs": [
            "一時冠冕競加鞭，誰似先生晚節賢。",
            "鬢雪自因憂國選，顔丹端爲省塵緣。",
            "山林喜近生申日，海宇爭期致主年。",
            "聞道相看起安石，寧容高卧樂詩禪。"
        ],
        "title": "壽韓尚書  其一",
        "id": "70605d17-8533-4e48-99f3-17f0c16a412e"
    },
    {
        "author": "李商叟",
        "paragraphs": [
            "靈峰高映玉溪光，花草時薰知見香。",
            "未用胡麻金椀飯，且浮昌歜碧霞觴。",
            "松櫺照北塵埃遠，澗水流南氣象長。",
            "舞鶴獨知千歲永，風雲猶欲會明良。"
        ],
        "title": "壽韓尚書  其二",
        "id": "4c2c376a-7efc-4b10-9079-c7c24fd82a9b"
    },
    {
        "author": "李商叟",
        "paragraphs": [
            "昭代群龍用，名家奕世昌。",
            "儲精生輔佐，挺秀誕忠良。",
            "郁郁充閭瑞，熒熒照室祥。",
            "蓮花雄址峻，竹箭慶源長。",
            "碩德宜廊廟，英材命棟梁。",
            "公清凌灝氣，嚴肅厲秋霜。",
            "寶運符千載，威名贍八荒。",
            "量陂吞玉海，言派瀉銀潢。",
            "功業彝章顯，謀猷棣萼芳。",
            "檢身金井潔，落節翠螭驤。",
            "列郡依仁牧，千英服智囊。",
            "精忠裨主聖，膏澤致時康。",
            "鄧禹重興漢，汾陽再造唐。",
            "公心平國是，勠力振朝綱。",
            "斧鉞安南服，威稜振北疆。",
            "溫恭謙節著，仁惠德風揚。",
            "鸑鷟金昆盛，貔貅虎旅强。",
            "望風辭印綬，當路悚豺狼。",
            "電掃除妖孽，雷驅息叛亡。",
            "一心仁以厚，五福壽而臧。",
            "論議留青簡，勳庸紀太常。",
            "鴻恩非易報，盛德固難忘。",
            "便合持樞極，那容著海鄉。",
            "莊椿祈不老，遼鶴竚來翔。",
            "願向中書府，年年薦壽觴。"
        ],
        "title": "壽辛太尉",
        "id": "746922b3-99e4-43d1-8d81-388ab964c166"
    },
    {
        "author": "李商叟",
        "paragraphs": [
            "籍甚河陽地，江山秀色連。",
            "家聲自巖野，帝夢協台躔。",
            "彝鼎功鎸勒，衣冠喜接聯。",
            "相門當出相，賢父又生賢。",
            "歲必爲霖雨，舟宜濟大川。",
            "渥洼龍種異，丹穴鳳毛鮮。",
            "擊甕知奇略，惜陰起妙年。",
            "五車胸磊磊，萬卷腹便便。",
            "韓柳堪同步，班揚可並肩。",
            "千言看落紙，一掃快飛煙。",
            "未說才如錦，端知□似椽。",
            "斯文當振耀，吾道不沉綿。",
            "揮麈談噴麝，書麟思湧泉。",
            "鴒原真孝友，鴈塔壓儒先。",
            "聲價機雲上，風流王謝邊。",
            "兩科能俯拾，百行更兼全。",
            "當代江都相，今時司馬遷。",
            "紬書蓬館盛，主爵粉闈專。",
            "致主心公正，經邦力勉旃。",
            "嘉謀辰必告，宣席夜應前。",
            "遽向急流退，猶爲郡紱牽。",
            "道州迎竹馬，漳浦示蒲鞭。",
            "一節方持遠，十行俄促還。",
            "雲霄知有路，雨露正無偏。",
            "復喜升華省，重聞擁使權。",
            "望塵將負弩，夾道看帷褰。",
            "善化能均被，仁風自廣宣。",
            "片雲時作雨，長夏水盈田。",
            "賦已無三窟，民今戴二天。",
            "江湖欣有歲，魚稻不論錢。",
            "爵未稱德耳，天宜厚報焉。",
            "宣勞更內外，清禁召騰騫。",
            "豈但狨遮坐，仍須錦護韉。",
            "華才方燁燁，王道正平平。",
            "草詔金門手，調羹鳳閣仙。",
            "勳華聯竹帛，儀表稱貂蟬。",
            "饋鯉嘉辰應，垂弧異氣躔。",
            "中元明日是，皓月隔宵圓。",
            "南圃開奇卉，東湖泛瑞蓮。",
            "屈巵浮蟻綠，曲篆引香旋。",
            "善頌詩三百，深祈歲八千。",
            "再摩金狄久，不許玉枝堅。",
            "鴻鴈昂霄遠，芝蘭滿砌妍。",
            "定知仁者壽，寧羨老而傳。",
            "自愧微生迹，嘗蒙先正憐。",
            "顧方紆墨綬，應念忝青氈。",
            "賸喜逢初度，將何見意虔。",
            "祺維遥獻祝，敢繼頌申篇。"
        ],
        "title": "壽傅憲",
        "id": "3735eadb-5cba-4a56-9fa8-2d26cfda7637"
    },
    {
        "author": "李商叟",
        "paragraphs": [
            "初日放晨光。"
        ],
        "title": "句",
        "id": "3870193c-1789-4df8-8169-e1ff3ff6e456"
    },
    {
        "author": "徐恢",
        "paragraphs": [
            "暖風收拾乍晴烟，春水西湖並半船。",
            "若使杜陵輕著眼，應言直下是青天。"
        ],
        "tags": [
            "西湖"
        ],
        "title": "登舟客有誦杜詩春水船如天上坐之句因成一絕",
        "id": "64dec88f-7ce4-41c0-8775-50dd7e595aa4"
    },
    {
        "author": "徐恢",
        "paragraphs": [
            "山泉何地發輕雷，直使煙雲對面開。",
            "可惜隠侯無妙語，却教詩自雍州來。"
        ],
        "title": "讀劉賓客詩再賦",
        "id": "c38e38a0-4377-4c34-aef2-958e671abd44"
    },
    {
        "author": "徐恢",
        "paragraphs": [
            "清絕東湖舊看詩，夜窗風味許誰知。",
            "眼花頭白今憔悴，不似向來燈下時。"
        ],
        "title": "余夜坐必看東湖詩心悟神會非它人所與知也比來老態併見殊覺少味感而成詩",
        "id": "ffc3b79b-c0c7-4097-9196-f9d71071c28c"
    },
    {
        "author": "徐恢",
        "paragraphs": [
            "無邪公文天所贊，汩汩詞源倒河漢。",
            "一篇新出紙爲貴，萬國爭傳金可換。",
            "晚節投荒無芥蔕，畢景著書自娛玩。",
            "天之所寶雷電取，渠不愛惜風雨散。",
            "兩河漕僚真好事，五筦遺文盡堆案。",
            "似聞傾蓋劇推許，親以削牘定真贋。",
            "分傳餉我枉銀鈎，貧室驟驚滿珠貫。",
            "無坫共推玉界尺，爭求當置鐵門限。",
            "世人不識蔡伯喈，欲問圖書覓王粲。"
        ],
        "title": "蒙劉元中數示東坡詩",
        "id": "7b1be233-914b-41ac-8b4b-818836dbcdaf"
    },
    {
        "author": "徐恢",
        "paragraphs": [
            "芙蓉堂前春水綠，芙蓉堂後春花開。",
            "芙蓉堂中醉歌舞，芙蓉堂下車如雷。",
            "輕舟弄水買一笑，遊人競逐牆陰來。",
            "浪痕不受塵滓涴，東風吹入黄金盃。",
            "鞦韆欲上綵繩穩，老翁稚子連聲催。",
            "遨頭春思濃似酒，劇飲誰能問升斗。",
            "博山香軟珠簾低，坐客請行時被肘。",
            "觥籌交錯興未已，更著山殽并野蔌。",
            "歸來門巷影散亂，舍南舍北黄埃走。",
            "輕衫短帽亦不惡，追歡豈落醉翁後。",
            "小姬顧盼揚秋波，十十五五細馬馱。",
            "紅旗夾道映斜日，金釵墜處肩相摩。",
            "旁觀定自雙眼飽，但見兩臉生微渦。",
            "從今湖上愈清好，纖腰長袖成奔梭。",
            "冥搜付與紙上語，朱顔爲我商聲歌。",
            "願公歸侍玉皇側，更向西湖弄春色。"
        ],
        "tags": [
            "西湖"
        ],
        "title": "臨川洪守游南湖命予賦詩",
        "id": "ba6fb055-5dce-4fe3-826c-957a54e501b6"
    },
    {
        "author": "徐恢",
        "paragraphs": [
            "寄語前身杜拾遺，夢回深省不須疑。",
            "鐘聲薦處渾閑事，薦起鐘聲未起時。"
        ],
        "title": "寄題趙昌父發深省齋",
        "id": "4de6a909-8d2c-44d9-bae1-d1b3ecd85f7f"
    },
    {
        "author": "徐恢",
        "paragraphs": [
            "江梅閑盡臘梅稀，又是紅梅占曉枝。",
            "却憶東坡詩上語，淡粧濃抹總相宜。"
        ],
        "title": "紅梅",
        "id": "2e532cc4-017f-48fd-a189-033850987515"
    },
    {
        "author": "徐恢",
        "paragraphs": [
            "江南江北每淹留，懶聽寒蟬噪暮秋。",
            "句裏豈能窺鮑謝，暗中聊解識曹劉。",
            "清如老鶴翻秋露，快似神駒略九州。",
            "只恐蛟龍得雲雨，未容蓮社與僧遊。"
        ],
        "title": "會故人二首  其一",
        "id": "af023037-e58d-4f32-a299-1306119a8ff5"
    },
    {
        "author": "徐恢",
        "paragraphs": [
            "毛郎才湧似潮頭，莫比寒蟲泣夜秋。",
            "要上蘭臺揖班馬，不聯石鼎玩侯劉。",
            "定知有道能醫國，稍喜談禪勘趙州。",
            "顧我雖無陶謝手，尚堪述作與同遊。"
        ],
        "title": "會故人二首  其二",
        "id": "b43f6929-779e-424c-a5d6-8e7f71941acf"
    },
    {
        "author": "徐恢",
        "paragraphs": [
            "六井猶存記，三賢尚有堂。",
            "地連金色界，廟接水仙王。",
            "市井空陳迹，杉松只舊行。",
            "唯公識真意，此處酒難忘。"
        ],
        "title": "三賢堂",
        "id": "1066d12f-bb93-4852-91b5-8339105957be"
    },
    {
        "author": "徐恢",
        "paragraphs": [
            "痕痕雪壁隠疎烟，正是西興落日邊。",
            "潮水退黄山送碧，問人還有渡江船。"
        ],
        "title": "望西興偶成",
        "id": "b5de6ffd-4580-4a3e-bbb4-694edac98134"
    },
    {
        "author": "徐恢",
        "paragraphs": [
            "我聞石洞今幾年，一朝來繫秋風船。",
            "大船膖肛小船遠，漁舟替涉幽澗泉。",
            "拖舟上上抵砂礫，更與略彴相夤緣。",
            "黄冠道士衣翩翩，殷勤爲我臨澗邊。",
            "相逢一笑挽登岸，忽見珍館羅修椽。",
            "謝公舊隠無處問，洗眼但看山中篇。",
            "佳哉南國典刑在，大羹遺味朱絲絃。",
            "當是發興豈神助，兩峰對面攙青天。",
            "主人掉頭謂不爾，尚能飛瀑千仞懸。",
            "杖筇西下取微徑，其境過清神凜然。",
            "初疑窮冬藴積雪，驚飈擁下陰崖巔。",
            "又疑冰綃掛林杪，薄暮縹緲摇輕煙。",
            "蔽空乍覺微雨集，墮地復作跳珠圓。",
            "謝公得爾句偏好，我今其忍相棄捐。",
            "山奇水怪世莫測，神龍定自藏九淵。",
            "龍兮汝能水下土，胡爲懶惰貪晝眠。",
            "自淮以北皆故壤，犬羊爛熳疆域羶。",
            "挽河莫假壯士力，奔雷走電一洗湔。",
            "我詩雖乏漫郎語，强顔猶可供磨鎸。",
            "爲君他日落此筆，千秋萬歲令人傳。"
        ],
        "title": "遊處州石門洞賦長句二十韵",
        "id": "60c42530-e3c0-4189-ae4b-bc0cd6dbaed5"
    },
    {
        "author": "徐恢",
        "paragraphs": [
            "春來懶倦半相仍，全似諸方怕事僧。",
            "薄有篇章堪對酒，畧無情緒要觀燈。",
            "湖山帝里夢頻往，泉石吳鄉歸未能。",
            "四海平生幾兄弟，箇般滋味更誰曾。"
        ],
        "title": "燈夕多爲城中之約因賦此篇",
        "id": "80c1fd3a-61e9-4c7a-86b2-78649d1df830"
    },
    {
        "author": "游次公",
        "paragraphs": [
            "竹裏茅茨傍小溪，粼粼白石護漁磯。",
            "想應日日來垂釣，石上蓑衣不带歸。"
        ],
        "title": "漁父",
        "id": "9b87dd29-dce5-473e-aeab-63679442a119"
    },
    {
        "author": "游次公",
        "paragraphs": [
            "銀牀露濕井華寒，自挈銅瓶汲水還。",
            "宿雨未乾池館靜，凉蟬猶在棟梁間。"
        ],
        "title": "早起",
        "id": "4ea012b3-2e15-4062-817e-50146e20b966"
    },
    {
        "author": "游次公",
        "paragraphs": [
            "山頭磴石危梯險，山下荒田野草悲。",
            "更著秋風吹兩鬢，不消幾日盡成絲。"
        ],
        "title": "耒陽道中",
        "id": "529124d7-b9fc-4f1f-becf-f161f9565a7b"
    },
    {
        "author": "游次公",
        "paragraphs": [
            "平生射虎裴將軍，馬獰如龍弓百鈞。",
            "手撚白羽旁無人，注虎使虎不敢奔。",
            "須臾叢薄爛斑出，人馬不知俱辟易。",
            "矢如蓬蒿弓減力，將軍得歸幾敗績。",
            "徐行爪牙元不露，眈眈垂頭若微顧。",
            "尾翦霜風林葉飛，倏忽山頭日光暮。",
            "包家畫出真於菟，我尚不敢編其鬚。",
            "昔人作詩譏畫圖，吁嗟畫圖今亦無。"
        ],
        "title": "畫虎",
        "id": "b985271d-9c1a-4fdc-9a8b-ba8dabf51bdc"
    },
    {
        "author": "游次公",
        "paragraphs": [
            "一氣動芒沕，鳴蟲應清商。",
            "天機發天籟，託彼蛩與螿。",
            "凄然起秋聲，感我徹肺腸。",
            "幽思不自識，遠興來何方。",
            "至音有如此，始晤韶與章。",
            "風霜入凄斷，月露皆悲凉。",
            "天地有聲樂，呻吟委寒荒。",
            "爾非絲竹奏，那得登君堂。"
        ],
        "title": "秋蟲",
        "id": "7f7d2510-6a92-4f7f-adb1-69432ce8530d"
    },
    {
        "author": "童敏德",
        "paragraphs": [
            "挂帆一縱疾於鳥，長興夜發吳興曉。",
            "杖黎上訪魯公祠，一見目明心皦皦。",
            "未說邦人懷使君，且爲前古惜忠臣。",
            "德宗更用盧杞相，出當斯位誠艱辛。",
            "生逆龍鱗死虎口，要與乃兄同不朽。",
            "狂童希烈何足罪，姦邪嫉忠假渠手。",
            "乃知成仁或殺身，保身不必皆哲人。",
            "此公安得世復有，洗空凡馬須麒麟。"
        ],
        "title": "湖州題顔魯公祠堂",
        "id": "4684c309-e4fa-482e-97af-70fe568cef58"
    },
    {
        "author": "句昌泰",
        "paragraphs": [
            "黄塵沒車轂，平地得林丘。",
            "花木風光早，陂池煙雨秋。",
            "不彈長劍鋏，甘賦大刀頭。",
            "九軌利名痼，逢君應少瘳。"
        ],
        "title": "題新繁句氏盤溪  其一",
        "id": "07c85bf5-5c20-471a-8a67-fde8812ab24e"
    },
    {
        "author": "句昌泰",
        "paragraphs": [
            "從俗鮮所得，九牛中一毛。",
            "强牽麋鹿性，要學豹龍韜。",
            "野服顔常好，晴窗首自蚤。",
            "向來誤應聘，塵土污吾袍。"
        ],
        "title": "題新繁句氏盤溪  其二",
        "id": "32102195-7488-4082-9a7e-de79d4b916d3"
    },
    {
        "author": "句昌泰",
        "paragraphs": [
            "客至輒命酌，爲言花已開。",
            "青山長委髻，白骨舊生苔。",
            "不飲固癡絕，能詩宜數來。",
            "頗憂明日雨，紅紫落成堆。"
        ],
        "title": "題新繁句氏盤溪  其三",
        "id": "b8004b47-bf40-4c7e-848f-b191cae64c47"
    },
    {
        "author": "句昌泰",
        "paragraphs": [
            "勝簪不肯黑，浮頰故能紅。",
            "心寄塵埃外，春歸杖履中。",
            "徑松青謖謖，庭草碧茸茸。",
            "無術繫白日，年光如轉蓬。"
        ],
        "title": "題新繁句氏盤溪  其四",
        "id": "2141cd7c-ad6a-4af5-a9e2-a284de4cf678"
    },
    {
        "author": "洪邃",
        "paragraphs": [
            "重重山勢荆門去，衮衮江流蜀道來。"
        ],
        "title": "句",
        "id": "a4b23fb6-4361-4d10-b3d0-c883a53ecc02"
    },
    {
        "author": "史申之",
        "paragraphs": [
            "東樓特傑少陵詩，鎖江頡頏涪翁題。",
            "兩翁詩陣屹相向，千載名與江山齊。"
        ],
        "title": "敘州",
        "id": "50fa85de-c273-4197-94ce-85dd01fca980"
    },
    {
        "author": "釋惟謹",
        "paragraphs": [
            "已把神傳畫譜，又看格在詩評。",
            "月落難尋清夢，雪空乃見高情。"
        ],
        "title": "題錢過庭梅花圖",
        "id": "907d6355-59c2-41c2-9cd1-fab1017f8181"
    },
    {
        "author": "釋惟謹",
        "paragraphs": [
            "茅店在山下，檥舟茅店邊。",
            "鐘鳴何處寺，日落滿溪船。",
            "欹枕雁初到，離家月又圓。",
            "向來曾過此，夜泊石門前。"
        ],
        "title": "舟泊括蒼溪口",
        "id": "3788f785-375f-4a8e-99e7-5bea125fe2b8"
    },
    {
        "author": "釋惟謹",
        "paragraphs": [
            "殘雲微綠一簾深，風送弦歌出晝陰。",
            "山近烟霞多變態，官清猿鶴亦歸心。",
            "錦囊剩有新詩在，庭戶何妨茂草侵。",
            "元亮曾爲蓮社客，許令飛舄遠相尋。"
        ],
        "title": "答崑山李明府",
        "id": "463c6762-2101-4efd-8f55-79e1c616dbbd"
    },
    {
        "author": "釋惟謹",
        "paragraphs": [
            "年方十五去遊方，終日修行學道忙。",
            "說我半生辛苦事，石人應下淚千行。"
        ],
        "title": "詩二首  其一",
        "id": "3dfb32d9-ee94-4682-b0df-6ce1486142e0"
    },
    {
        "author": "釋惟謹",
        "paragraphs": [
            "看了青燈夢不成，東風混雪落寒聲。",
            "半生客裏無窮恨，告訴梅花說到明。"
        ],
        "title": "詩二首  其二",
        "id": "4582a116-6dd7-40ae-b71d-95403ec51097"
    },
    {
        "author": "釋惟謹",
        "paragraphs": [
            "滿徑露漙黄般若，戛簷風裊翠真如。"
        ],
        "title": "句",
        "id": "cdc99727-e0ae-44d0-bf63-8d919f853513"
    },
    {
        "author": "釋文坦",
        "paragraphs": [
            "寒食出重闉，郊原忽愴神。",
            "人悲新舊塚，花落古今春。",
            "名位空標史，賢愚盡委塵。",
            "斜陽回首處，壟木噪鴉頻。"
        ],
        "title": "寒食野步",
        "id": "203c2a56-db17-415f-998c-6b892b60e0c1"
    },
    {
        "author": "万俟紹之",
        "paragraphs": [
            "昔曾覘吏事，不是小規模。",
            "萬象胸中布，全牛眼底無。",
            "迅雷推敏速，片月對清孤。",
            "鐵甕城邊邑，今番凋瘵蘇。"
        ],
        "title": "餞友宰丹陽",
        "id": "54816eb9-5574-450c-9efa-1d5812d99074"
    },
    {
        "author": "万俟紹之",
        "paragraphs": [
            "傑閣倚空闊，身高眇萬山。",
            "棟雲飛縹緲，簷鐵閙虛閑。",
            "地步氛埃外，天威咫尺間。",
            "好風吹笑語，餘響落人寰。"
        ],
        "title": "傑閣",
        "id": "79e33f60-ecd6-4e17-abaa-05fb38e32424"
    },
    {
        "author": "万俟紹之",
        "paragraphs": [
            "質由良冶就，心向主人傾。",
            "外倣片金制，中藏勺水清。",
            "兔毫芳露染，龍尾濕雲生。",
            "終令雙眸炯，曾窺妙女成。"
        ],
        "title": "方水滴子",
        "id": "9763e897-9a19-4d5d-8d90-6e14273b17d5"
    },
    {
        "author": "万俟紹之",
        "paragraphs": [
            "距城纔五里，野景自蕭然。",
            "塘水清環寺，窯烟黑翳天。",
            "市多沽酒旅，橋列賣魚船。",
            "欲酹宣公塚，淵陵幾變遷。"
        ],
        "title": "陸墓寺",
        "id": "a9ee913b-ccb5-4999-bda5-0af7e71ef85b"
    },
    {
        "author": "万俟紹之",
        "paragraphs": [
            "僦樓如斗大，不與嬾相便。",
            "杯酒常妨飯，瓶花亦費錢。",
            "狂蹤依客燕，短夢怯啼鵑。",
            "欲去老丘壑，無謀可買田。"
        ],
        "title": "旅中",
        "id": "f8b4e132-4d3a-4dfb-8c5b-5b04be464c33"
    },
    {
        "author": "万俟紹之",
        "paragraphs": [
            "蝶怕花殘舞更忙，隨風柳絮鬭輕狂。",
            "尋芳客去馬蹄倦，試酒人歸衣汗香。",
            "過雨千林舒翠葉，護田一水露針秧。",
            "留春無計空惆悵，信手敲棋語夜長。"
        ],
        "title": "次郊行韵",
        "id": "79583c82-ba50-45e4-b603-244c67f681d4"
    },
    {
        "author": "万俟紹之",
        "paragraphs": [
            "本是儒流學釋流，枝藤所寓即清幽。",
            "西山不用一錢買，北磵空爲百計留。",
            "禪向靜中能妙覺，詩于閑處得冥搜。",
            "秋風芳蒂甜如蜜，許我溪頭繫小舟。"
        ],
        "title": "送觀書記住山",
        "id": "de4434ec-5fb3-4899-975c-0113fe53d8a8"
    },
    {
        "author": "万俟紹之",
        "paragraphs": [
            "踏開松徑幾層陰，一勺寒泉洗客心。",
            "高處天風吹面泠，險邊石磴警人深。",
            "祠尊范像香煙潤，碑刻唐詩蘚暈侵。",
            "鳥道更通幽絕處，恨無足力可登臨。"
        ],
        "title": "游天平山白雲泉",
        "id": "55b532a4-6345-49ff-908f-c9f62590633e"
    },
    {
        "author": "万俟紹之",
        "paragraphs": [
            "洞口篔簹幾百竿，洞深襟袂易生寒。",
            "鹿眠桃塢春常在，鶴唳松梢夜未闌。",
            "瓦鼎香騰秋霧薄，石盤棋撒曉星殘。",
            "道人許換塵凡骨，同向壇前說煉丹。"
        ],
        "title": "游建康碧瑶洞",
        "id": "88050e8f-5fcf-4b8d-9e2e-6f17460cc748"
    },
    {
        "author": "万俟紹之",
        "paragraphs": [
            "簪纓輝映紹興間，身後清貧陋巷顔。",
            "猶有雲仍在西浙，遠思霜露拜南山。",
            "祖風三世未應息，天道百年今好還。",
            "欲去欲留松下路，藤花染淚路斕斑。"
        ],
        "title": "謁曾祖提刑墓",
        "id": "d78370f1-b831-4bf5-8e55-df7efd4b9016"
    },
    {
        "author": "万俟紹之",
        "paragraphs": [
            "東風幾度客京華，今日飄零天一涯。",
            "無奈剛腸欺竹葉，幸因清坐對梅花。",
            "更長不覺銷銀燭，寒峭從教透碧紗。",
            "語到前朝行樂處，綠楊深院是誰家。"
        ],
        "title": "席上次韵",
        "id": "41619ddb-b506-43c2-ac96-151b92893b18"
    },
    {
        "author": "万俟紹之",
        "paragraphs": [
            "君世通城我石城，不堪兩處總烽塵。",
            "向時未快披雲願，今日同爲避地人。",
            "襟宇光風無盡藏，杯盤夜雨有餘春。",
            "喚回十載槐黄夢，欲借靈槎去問津。"
        ],
        "title": "呈印主學",
        "id": "fca61d5a-3944-403a-a327-7c0309473e81"
    },
    {
        "author": "万俟紹之",
        "paragraphs": [
            "纔入園中便折花，厨頭坐語是生涯。",
            "不時掐數週年限，每事誇稱舊主家。",
            "遷怒故將甌碗擲，傚矉剛借粉脂搽。",
            "隔屏竊聽賓朋語，汲汲訛傳又妄加。"
        ],
        "title": "婢態",
        "id": "ea22c8d8-252d-4c85-b1a9-de1cc0b88fda"
    },
    {
        "author": "万俟紹之",
        "paragraphs": [
            "籜粉飄零幹拂簷，午陰比似舊時添。",
            "棲留薄霧生秋意，勾引清風滌夏炎。",
            "弱質自同詩骨瘦，新竿也學舞腰纖。",
            "丁寧養就化龍杖，休劈輕絲織繡簾。"
        ],
        "title": "次新竹韵",
        "id": "c9504ed8-c1c9-4bb8-87a7-9a65219812a7"
    },
    {
        "author": "万俟紹之",
        "paragraphs": [
            "野花香細綠陰成，風著征衫暑尚輕。",
            "流水有聲如學語，亂山無數不知名。",
            "柘林葉盡蠶初熟，麥隴人行雉不驚。",
            "少駐籃輿聊問俗，兒童亦說長官清。"
        ],
        "title": "訪新城宰",
        "id": "ff184268-e7e9-4436-b701-7b5e8ae4436c"
    },
    {
        "author": "万俟紹之",
        "paragraphs": [
            "籠鶴歸來到北關，玉墀春裏趣朝班。",
            "九重定問琴川事，爲奏通川一渡閒。"
        ],
        "title": "餞常熟宰  其一",
        "id": "7e58875d-fe81-4b24-af8f-3140c9afbecb"
    },
    {
        "author": "万俟紹之",
        "paragraphs": [
            "多幸三年依德字，喜無一事到公庭。",
            "庭前柳是公遺愛，去後相看眼更青。"
        ],
        "title": "餞常熟宰  其二",
        "id": "2881bb54-7a57-4fab-bc34-c29ef132ef3d"
    },
    {
        "author": "万俟紹之",
        "paragraphs": [
            "快提金勒走郊原，拂面東風醒醉魂。",
            "好景流連天易晚，來朝更過杏花村。"
        ],
        "title": "金陵郊行",
        "id": "3f4f2fa0-0fa2-49e6-bc5b-40d16125ab86"
    },
    {
        "author": "万俟紹之",
        "paragraphs": [
            "塑出獅毬對畫闌，笑呼女伴傍前看。",
            "宮鞋濕透猶堪著，未抵空閨繡被寒。"
        ],
        "title": "冬閨怨",
        "id": "affe36a0-673c-4728-97d4-fc4ef77d8644"
    },
    {
        "author": "万俟紹之",
        "paragraphs": [
            "相閥崢嶸南渡初，萬事遺緒要人扶。",
            "從知物理終無否，棠笏于今屬魏謨。"
        ],
        "title": "寄永興窣兄  其一",
        "id": "96c77cf7-7a23-4c76-9d00-d37b38aa8f72"
    },
    {
        "author": "万俟紹之",
        "paragraphs": [
            "憶昔京華聚首時，大兄常念阿連癡。",
            "別來相望天涯遠，長誦對床風雨詩。"
        ],
        "title": "寄永興窣兄  其二",
        "id": "8aad0539-bed9-4c2e-85d3-7aa1e509d7f5"
    },
    {
        "author": "万俟紹之",
        "paragraphs": [
            "起晚慵粧立小樓，杜鵑聲裏萬紅休。",
            "儂愁未逐春酲解，飛盡楊花不舉頭。"
        ],
        "title": "題扇面",
        "id": "e1f60660-ac84-494e-a643-1530f941e1c3"
    },
    {
        "author": "万俟紹之",
        "paragraphs": [
            "小小茅居傍野橋，青燈一點度元宵。",
            "新詩多在景中得，宿酒都從睡裏消。",
            "繞舍菜滋春後雨，過門船趁晚來潮。",
            "休嫌不住繁華境，最喜親朋近可邀。"
        ],
        "title": "元夕",
        "id": "4c137bef-d084-48b0-911f-7c2c2aeb19d5"
    },
    {
        "author": "岳甫",
        "paragraphs": [
            "角逐東來幾巨鼇，化爲奠位兩山高。",
            "江楓作意紅千疊，野水何心綠一遭。",
            "露洗松巔沈曉籟，霜明天際察秋毫。",
            "會須竹院求餘地，歲晚安閒讀楚騷。"
        ],
        "title": "巾山曉望",
        "id": "db60518d-77a1-4fc4-bd2f-65592cbb06cd"
    },
    {
        "author": "岳甫",
        "paragraphs": [
            "石門莎徑綠回環，月掛虛簷滴露寒。",
            "自有松風時度曲，我琴高掛不須彈。"
        ],
        "title": "凌丹亭",
        "id": "b0bbdb07-68c3-4136-b98f-0d2d89ec8109"
    },
    {
        "author": "陳紹年",
        "paragraphs": [
            "咫尺天關隔，丹心空上書。",
            "便隨遷客返，還就野人居。",
            "竹裏烟喧雀，溪頭沙汎魚。",
            "飛泉觀物性，俯仰自舒徐。"
        ],
        "title": "歸田",
        "id": "2398b5f0-d999-4609-8df0-0f37aa835a41"
    },
    {
        "author": "鄭鑑",
        "paragraphs": [
            "峙立交輝紫翠間，疎簾半捲鎮長閒。",
            "神仙似有祈年術，一縷青煙起博山。"
        ],
        "title": "香爐山",
        "id": "15b3033b-f743-4edc-9328-dc23fbf18f03"
    },
    {
        "author": "馬之純",
        "paragraphs": [
            "玉指親裁五彩衣，尚方工作極纖奇。",
            "看來亡國都緣此，𬋖向通衢了不遺。",
            "鷸羽化爲青燒去，雉頭還有紫煙隨。",
            "更須大字書華表，要使將來盡得知。"
        ],
        "title": "焚衣街",
        "id": "c0869f39-3bd8-4f98-b9a6-1f7828789f40"
    },
    {
        "author": "馬之純",
        "paragraphs": [
            "依依燕子可憐生，相向於人真有情。",
            "不道華堂曾止息，如今窮巷莫經營。",
            "六朝盛事同流水，千載遺蹤只舊城。",
            "白日飛忙難話此，話時須等夕陽明。"
        ],
        "title": "烏衣巷",
        "id": "57bc602b-58fa-45be-a483-23e14fa4dee5"
    },
    {
        "author": "馬之純",
        "paragraphs": [
            "南城來到北城隅，更北直趨玄武湖。",
            "一上雕鞍三十里，兩傍官柳數千株。",
            "六朝都邑真如此，舊日咸秦得似無。",
            "暑月行人不張盖，漫天自有翠屠蘇。"
        ],
        "title": "宋帝馳道",
        "id": "c55f35de-7175-4ce9-8bd9-7932c4ccaac6"
    },
    {
        "author": "馬之純",
        "paragraphs": [
            "此路如何名白楊，白楊林木苦非良。",
            "聞知宰樹常多種，想見墳塋在兩傍。",
            "三國英雄塵一窖，六朝興廢字千行。",
            "行人過此休惆悵，往古來今總渾茫。"
        ],
        "title": "白楊路",
        "id": "58144c67-2b1c-46b0-9c73-81ccb31df856"
    },
    {
        "author": "馬之純",
        "paragraphs": [
            "周郎可是世英豪，談笑功成乃不勞。",
            "爾大阿瞞猶似此，茲時小笮定應逃。",
            "雙鞬錦領紛相逐，白羽青絲各自操。",
            "料得軍行爭看此，霜天健鶻已辭絛。"
        ],
        "title": "周郎橋",
        "id": "0ded00a7-225c-47e4-b964-1bd72215c860"
    },
    {
        "author": "馬之純",
        "paragraphs": [
            "秦淮二十四浮航，何似高高虹作梁。",
            "恐有兵戎來暮夜，可除扳索當城隍。",
            "淮深尚欲橫鞭渡，河廣猶將一葦杭。",
            "好是維持令有道，却將夷狄守封疆。"
        ],
        "title": "二十四航",
        "id": "2b2cb8fa-c1ca-487a-a18d-ccd11dac56e6"
    },
    {
        "author": "馬之純",
        "paragraphs": [
            "要識當時朱雀航，秦淮岸口駕浮梁。",
            "既爲銅雀施重屋，又作璇題揭上方。",
            "波底浄涵樓閣影，橋間望斷水雲鄉。",
            "不知此處今何在，須有遺基在兩傍。"
        ],
        "title": "四航",
        "id": "77b257eb-01bb-4097-87dd-f8b45d833529"
    },
    {
        "author": "馬之純",
        "paragraphs": [
            "此扇拈來一羽輕，如何退得十千兵。",
            "百年雨露蒙君賜，一日衣冠繫賊營。",
            "正欲倒戈爲向背，遠觀揮手極分明。",
            "而今但得旌旗白，便可中原取次行。"
        ],
        "title": "麾扇渡",
        "id": "2e1da78d-fcd8-4c72-b538-793f55053295"
    },
    {
        "author": "馬之純",
        "paragraphs": [
            "臺城五里到青溪，埭在青溪西復西。",
            "向日只緣貪射雉，常時過此始鳴鷄。",
            "翬鷂用處亦無幾，羽翮貢來誰敢稽。",
            "便是遊田須有節，如何晨夕恣荒迷。"
        ],
        "title": "雞鳴埭",
        "id": "98ef6867-db11-4003-a2fa-926ba28a12cc"
    },
    {
        "author": "馬之純",
        "paragraphs": [
            "桂花千樹占嵌巖，絕勝淮南一小山。",
            "竽籟有時吹木末，天香無限滿人間。",
            "懸知彼處有金粟，爲見如今聞麝蘭。",
            "躡磴緣崖期採摘，分明如向月中攀。"
        ],
        "title": "桂嶺",
        "id": "0eae8520-9c73-4d78-bc9f-1c76260af95e"
    },
    {
        "author": "馬之純",
        "paragraphs": [
            "鍾山山上亦僮僮，吏課何妨使種松。",
            "還似農桑分殿最，亦如榆柳計功庸。",
            "初時出土平如薺，後日橫空矯似龍。",
            "每見路傍多合抱，不知手植是誰儂。"
        ],
        "title": "栽松峴",
        "id": "5b90a4aa-0b88-4c32-8810-e0f583abd7d2"
    },
    {
        "author": "馬之純",
        "paragraphs": [
            "城中那有大川行，惟有秦淮入帝城。",
            "十里牙檣并錦纜，萬家碧瓦與朱甍。",
            "船多直使水無路，人閙不容波作聲。",
            "流到石頭方好去，望中渺渺與雲平。"
        ],
        "title": "秦淮",
        "id": "6b1f6b8e-e770-46ba-8312-7df2fb3dfc0a"
    },
    {
        "author": "馬之純",
        "paragraphs": [
            "萬頃冥茫水拍隄，當時於此習舟師。",
            "長江天險雖堪恃，鬭艦人謀可勿施。",
            "莫使黑龍離舊窟，且教玄武入新詞。",
            "如何又作蓬瀛景，地節來遊看水嬉。"
        ],
        "tags": [
            "长江"
        ],
        "title": "玄武湖",
        "id": "26b92473-a649-4631-8190-79df17b5c55c"
    },
    {
        "author": "馬之純",
        "paragraphs": [
            "一半寒泉一半湯，同爲此水異炎凉。",
            "湯泉是處雖多有，鍾阜斯池特廣長。",
            "誰說吹噓如口鼻，或云底下有硫黄。",
            "好尋舊迹重開鑿，地寶無容久瘞藏。"
        ],
        "title": "半陽湖",
        "id": "e70654ea-46ba-42aa-9a5d-4b443dd064e3"
    },
    {
        "author": "馬之純",
        "paragraphs": [
            "在昔曾爲舜帝墳，象來耕作鳥來耘。",
            "今茲封土麒麟冢，乃有銜泥燕雀羣。",
            "玉海沖融侔至性，錦江燦爛擬高文。",
            "區區羽物猶依戀，想見人情望白雲。"
        ],
        "title": "燕雀湖",
        "id": "2536d985-3f0d-4195-831b-1f8e46c997e3"
    },
    {
        "author": "馬之純",
        "paragraphs": [
            "人道青溪有九曲，如今一曲僅能存。",
            "江家宅畔成花圃，東府門前作菜園。",
            "登閣尚堪觀疊嶂，泛舟猶可醉芳樽。",
            "料應當日皆無恙，苕霅瀟湘不足言。"
        ],
        "title": "青溪  其一",
        "id": "2796e7c2-a0bf-43c6-af61-14d73a57ab2e"
    },
    {
        "author": "馬之純",
        "paragraphs": [
            "人日泛青溪，青溪曲易迷。",
            "船回波上下，簾捲日東西。",
            "景物行行見，壺觴處處携。",
            "浮航消得醉，極目水雲低。"
        ],
        "title": "青溪  其二",
        "id": "24825314-80e8-4175-a030-25487d1a1bfd"
    },
    {
        "author": "馬之純",
        "paragraphs": [
            "潮溝溝外盡深泥，泥上潮生溝却低。",
            "直向北行連運瀆，折從東去入青溪。",
            "空中不斷檣烏過，岸上相望瓦翼齊。",
            "好是畫橋深北處，荷花盈蕩柳垂堤。"
        ],
        "title": "潮溝",
        "id": "a90c6b6e-b049-4d76-b932-2b02bbd23ca6"
    },
    {
        "author": "馬之純",
        "paragraphs": [
            "直瀆如何計得工，長江雖遠欲相通。",
            "比嘗開鑿不勝苦，已復淤填還似空。",
            "聞鬼夜中皆有語，棄泥江裏解成功。",
            "有司號令纔依此，衮衮波流漸向東。"
        ],
        "tags": [
            "长江"
        ],
        "title": "直瀆",
        "id": "f250f866-5f62-4453-8572-65eb55d8ce1e"
    },
    {
        "author": "馬之純",
        "paragraphs": [
            "十頃青瑶浸碧流，更添景趣極深幽。",
            "帝爲九洲十八島，上有五城十二樓。",
            "苕霅荷花風度曉，瀟湘蘆竹雨生秋。",
            "昭明心想知何似，好聽騎鯨汗漫遊。"
        ],
        "title": "善泉池",
        "id": "ad91a37c-f02a-4244-8fdb-a448fd7ac769"
    },
    {
        "author": "馬之純",
        "paragraphs": [
            "當初一馬過江來，幕府山頭刈草萊。",
            "無數流離未安集，幾多政事合圖回。",
            "只應早起觀庭燎，安得時常近酒盃。",
            "江左中興仗誰力，一池春水泛新醅。"
        ],
        "title": "覆盃池",
        "id": "5c871d98-4b42-4b23-8a1c-6360f6ddd2ba"
    },
    {
        "author": "馬之純",
        "paragraphs": [
            "六朝何處立都城，十里秦淮城外行。",
            "上設浮航如道路，外施行馬似屯營。",
            "關防直可防津渡，緩急徒能御盜兵。",
            "非是後來謀改築，如何今日作陪京。"
        ],
        "title": "柵塘",
        "id": "fc226bde-e63e-45e0-a7da-f3a29bace4d2"
    },
    {
        "author": "馬之純",
        "paragraphs": [
            "如今何處是橫塘，在府城南淮兩旁。",
            "魏蜀兩都皆不似，蓬萊三島足相方。",
            "烏衣巷口排金屋，朱雀橋邊立粉牆。",
            "有底繁華難說似，何妨把作畫圖張。"
        ],
        "title": "橫塘",
        "id": "db52002a-6e44-4f03-b805-939979f1a70e"
    },
    {
        "author": "馬之純",
        "paragraphs": [
            "應說兵來且莫降，急尋宮井共深藏。",
            "側身待作凌波步，仰首還成半面粧。",
            "已分葬埋依古甃，可憐牽挽出銀牀。",
            "至今汲水人皆說，猶带烟脂舊日香。"
        ],
        "title": "景陽井",
        "id": "4eeef4ac-c659-40bd-a0d3-e93e7d2b42f4"
    },
    {
        "author": "馬之純",
        "paragraphs": [
            "俯看滄海仰看山，相去分明霄壤間。",
            "有井無冬亦無夏，與潮俱往又俱還。",
            "想應透徹深無底，怪得浮沉轉似環。",
            "不用浙江亭上望，請君來此一憑欄。"
        ],
        "title": "應潮井",
        "id": "e9b07256-f857-4146-84c1-1ddae5e27468"
    },
    {
        "author": "馬之純",
        "paragraphs": [
            "向日周家有凌人，後來此事特相因。",
            "冬時室內收藏早，夏日宮中給賜新。",
            "但得滿盤堆水玉，不須對面著風輪。",
            "看來深闊能多少，調得陰陽冷熱均。"
        ],
        "title": "藏冰井",
        "id": "d105130b-6e2c-424c-a66c-131071e8414c"
    },
    {
        "author": "馬之純",
        "paragraphs": [
            "鍾山有嶺號屏風，碧石青林一徑通。",
            "聽得山腰鳴陸續，看來海眼浄浺瀜。",
            "初嘗但得煩心解，再飲能令百慮空。",
            "軟美輕清無限好，經中所說正相同。"
        ],
        "title": "八功德水",
        "id": "c647476c-1741-4fe2-b59e-adf0ec07f297"
    },
    {
        "author": "馬之純",
        "paragraphs": [
            "當時只號汝南灣，後有三人住此間。",
            "自謂逸民須隠約，並稱賢士想高閑。",
            "祇緣水味都殊異，且欲鄰居數往還。",
            "好是有時相就飲，不妨鐺脚對青山。"
        ],
        "title": "汝南灣",
        "id": "6eded9df-998c-4889-8264-b48ac6c9c420"
    },
    {
        "author": "馬之純",
        "paragraphs": [
            "如何長命作洲名，梁武當時此放生。",
            "鵝鴨成羣如市肆，鷄豚無數似屯營。",
            "豈知半被狸奴食，寧免私爲鶴戶烹。",
            "不殺自然能不放，却將實禍博虛聲。"
        ],
        "title": "長命洲",
        "id": "248976e0-1084-4e94-9fc1-464c37380140"
    },
    {
        "author": "馬之純",
        "paragraphs": [
            "鶴髮龐眉四老人，鶉衣躡履一何貧。",
            "堂中論事君心喜，寺裏譚經衆說新。",
            "蜀杰仉{黹耑}皆古字，甪黄園綺定前身。",
            "胡爲朝士無人識，惟有昭明極見親。"
        ],
        "title": "儀賢堂",
        "id": "78260031-7e6f-4ab9-adfc-712c62848ce5"
    },
    {
        "author": "馬之純",
        "paragraphs": [
            "桑林倒影媚晴川，中有蠶堂半燠寒。",
            "翟茀先期移過此，鞠衣拂曉定來看。",
            "未眠曲薄心方急，已洗繰盆事始寬。",
            "瞻彼北宮猶若此，田家婦子可偷安。"
        ],
        "title": "蠶堂",
        "id": "2c6ce312-963c-42cb-8e9f-f88fad73e4fc"
    },
    {
        "author": "馬之純",
        "paragraphs": [
            "白鷺亭前白鷺飛，山如屏障水如圍。",
            "水中獨立鸞窺鏡，沙上羣行雪滿磯。",
            "白日不來爭碧樹，有時同往送斜暉。",
            "江山得此方成畫，撩得遊人不憶歸。"
        ],
        "title": "白鷺亭",
        "id": "06e47827-5a88-4ed9-a68b-f24400a53dba"
    },
    {
        "author": "馬之純",
        "paragraphs": [
            "一見斯亭喜可知，風來拂拂更清微。",
            "青山坐處天開畫，白鷺飛時雪滿磯。",
            "何必搜奇效康樂，正應得句似玄暉。",
            "最憐別浦潮生後，須有征帆萬點歸。"
        ],
        "title": "白鷺亭和人韵",
        "id": "b0047c67-382f-48cf-87e5-fb799cd0809e"
    },
    {
        "author": "馬之純",
        "paragraphs": [
            "舊時只說東西冶，今日轉爲長短亭。",
            "無奈梅花臨水白，可堪柳色向人青。",
            "十分瀲灧苦難把，三疊凄凉誰忍聽。",
            "不道離愁堆滿屋，往來車馬放教停。"
        ],
        "title": "東冶亭",
        "id": "a7ebf8a8-47be-42f4-b880-2f10e5fa39cb"
    },
    {
        "author": "馬之純",
        "paragraphs": [
            "相對何庸作楚囚，一時凜凜氣橫秋。",
            "定知決意誰能止，何事空言竟亦休。",
            "敢謂扶持非爾力，要須恢復有奇謀。",
            "壺漿滿路無人至，空使遺民歎白頭。"
        ],
        "title": "新亭  其一",
        "id": "e6dca4ca-dc40-4021-82c0-8a3a0e231c20"
    },
    {
        "author": "馬之純",
        "paragraphs": [
            "新亭見說在山頭，看見江河衮衮流。",
            "何事後人輕變改，不教遺址且存留。",
            "憐他一代稱賢相，說此諸人似楚囚。",
            "若使有人來訪舊，一番人見一番羞。"
        ],
        "title": "新亭  其二",
        "id": "c2e3a3eb-0bc5-4efb-9b6e-b16e7a028a50"
    },
    {
        "author": "馬之純",
        "paragraphs": [
            "憶昔諸賢扶晉室，冠蓋多於此雲集。",
            "坐中翻作兒女悲，世換人非但陳迹。",
            "我來正值三月春，花落鳥啼春寂寂。",
            "江河雖異事略同，風景不殊今視昔。",
            "磨滅英雄得喪多，山重水複無終極。",
            "安能鬰鬰老江左，尅復神州當勠力。",
            "未論重見管夷吾，祇今誰爲楚囚泣。",
            "徙倚令人三歎息，徙倚令人淚橫臆。",
            "狄夷相殘春又春，時乎時乎難再得。"
        ],
        "title": "新亭  其三",
        "id": "80a59cc2-d4d5-4f17-bb28-90253bd596e4"
    },
    {
        "author": "馬之純",
        "paragraphs": [
            "白下非今白下亭，府城西北舊曾城。",
            "石山四面若環合，江水一條如带橫。",
            "庾亮憑高臨賊騎，安都間道走齊兵。",
            "地形峻極真如此，全勝當時却月營。"
        ],
        "title": "白下亭",
        "id": "293a266b-66d5-4896-b053-ca46919cbb8c"
    },
    {
        "author": "馬之純",
        "paragraphs": [
            "誰把勞勞目此亭，從來於此送人行。",
            "三盃別酒傾桑落，一曲離歌唱渭城。",
            "此到伊邊還幾日，不知何日是歸程。",
            "分携更復憑高望，滿目青山萬疊橫。"
        ],
        "title": "勞勞亭",
        "id": "ae76865c-dc55-4f8d-9d2e-be97fda6aeed"
    },
    {
        "author": "馬之純",
        "paragraphs": [
            "驅車曾向暑中來，望見塵襟已豁開。",
            "裊裊羊腸知幾折，亭亭鳳翅與俱回。",
            "渭川沮洳何如此，佛國清凉亦快哉。",
            "久坐不禁清霧濕，却須酒力喚春回。"
        ],
        "title": "不受暑亭",
        "id": "3c1a897b-6268-433d-90fa-0d9974352571"
    },
    {
        "author": "馬之純",
        "paragraphs": [
            "鳳凰不見祇空臺，底事臺存鳳不來。",
            "應到緱山還且住，定游阿閣不能回。",
            "江山不改當時舊，賓客何妨盡日陪。",
            "待作簫聲勾喚處，有時飛舞下雲堆。"
        ],
        "title": "鳳凰臺",
        "id": "348a423d-34f4-4df2-8e79-5d5b81b8d3a9"
    },
    {
        "author": "馬之純",
        "paragraphs": [
            "居士室中天女現，生公臺上雨華懸。",
            "只因妙語傾人聽，非有真花墮我前。",
            "却似文章稱錦麗，亦如咳唾說珠圓。",
            "不知誰向癡人道，令望虛空眼欲穿。"
        ],
        "title": "雨花臺",
        "id": "eb2a1bb7-0fe5-4b52-a5ec-99b9f823a6bb"
    },
    {
        "author": "馬之純",
        "paragraphs": [
            "此到西陵路五千，烽臺列置若星連。",
            "欲知萬騎還千騎，只看三烟與兩烟。",
            "不用赤囊來塞下，何須羽檄報軍前。",
            "如何向日緣褒姒，無事蓬蓬火又燃。"
        ],
        "title": "烽火臺",
        "id": "3b586dd2-b3da-4450-8788-66c15c1766db"
    },
    {
        "author": "馬之純",
        "paragraphs": [
            "無端獨足上高臺，以咮縱橫作字來。",
            "茂草爲灰猶可解，朱門傍水直難猜。",
            "宮城後向煙中盡，府第還當洛口開。",
            "洪範五行劉向傳，莫言其說盡迂迴。"
        ],
        "title": "獨足臺",
        "id": "c097561a-35f4-4ccb-aeb3-bc494cb94540"
    },
    {
        "author": "馬之純",
        "paragraphs": [
            "高高真是與雲齊，直到青霄不用梯。",
            "三閣連延須在下，層城突兀亦居低。",
            "俯看落雨自天半，平視流星從屋西。",
            "好是嬪嬙遊翠輦，却如僊子駕青霓。"
        ],
        "title": "齊雲觀",
        "id": "fca51b9b-ead6-424a-9e74-9f6fa65e89cc"
    },
    {
        "author": "馬之純",
        "paragraphs": [
            "人世佳期惟七夕，星躔至巧是天孫。",
            "直從樓上將身乞，所欠雲間著手捫。",
            "聞得鵲聲云報喜，看來蛛網似傳言。",
            "工夫只是憑心手，此外冥茫不足論。"
        ],
        "title": "層城觀",
        "id": "b73591f5-f572-4299-8f15-9fa397856728"
    },
    {
        "author": "馬之純",
        "paragraphs": [
            "當時園上想歡娛，不見當時見畫圖。",
            "縹緲神僊來絳闕，分明人世有蓬壺。",
            "庭花唱斷風生砌，蓮蕩歸來月滿湖。",
            "萬點華燈星似綴，明朝簪珥得青蕪。"
        ],
        "title": "古華林苑",
        "id": "5c1c1573-f195-4474-8279-c573ef41d5b5"
    },
    {
        "author": "馬之純",
        "paragraphs": [
            "昔日曾爲府署來，誰人都把插桃栽。",
            "不聞華屋笙簫響，但見芳林錦繡堆。",
            "幾度劉郎來觀裏，半年阮客住天台。",
            "如今此地知何在，桑柘成陰撥不開。"
        ],
        "title": "古芳林苑",
        "id": "bd810b01-3112-4119-86e2-5b3c2b3738d6"
    },
    {
        "author": "馬之純",
        "paragraphs": [
            "當時南苑最新奇，勝似其他東復西。",
            "多少園亭行不到，從橫石徑動成迷。",
            "香風十里荷花蕩，翠影千行柳樹隄。",
            "伊被何人曾借住，端如誤入武陵溪。"
        ],
        "title": "古南苑",
        "id": "64b30d54-132c-4506-96c9-4b4aece9f882"
    },
    {
        "author": "馬之純",
        "paragraphs": [
            "吳時後苑晉宮城，見得當時似玉京。",
            "往事茫茫同水遠，長郊渺渺與雲平。",
            "珠璣常向耕鋤得，禁禦今爲陌路行。",
            "只有月華還似舊，徘徊花上聽寒更。"
        ],
        "title": "詠臺城",
        "id": "eb47e750-db2d-445b-972e-265b7180480a"
    },
    {
        "author": "馬之純",
        "paragraphs": [
            "石虎石羊還石人，此間獨有石麒麟。",
            "定應側近藏陵墓，仗此威靈護鬼神。",
            "一石琢成高且大，兩頭相望儼如真。",
            "參天宰木知何在，今與漁樵作四鄰。"
        ],
        "title": "石麒麟",
        "id": "ad8d8525-eb68-4917-b644-970c8f0fb54d"
    },
    {
        "author": "馬之純",
        "paragraphs": [
            "百尺豐碑立路南，盡停車馬試來看。",
            "不知神道是誰墓，爲問康王何代官。",
            "初謂流傳須永永，安知磨滅已漫漫。",
            "姓名不足標青史，休把將來碇石看。"
        ],
        "title": "斷碑",
        "id": "18557bb5-8565-4d44-9374-0108de7aafbc"
    },
    {
        "author": "馬之純",
        "paragraphs": [
            "石城爲虎此爲龍，都邑無如此地雄。",
            "萬壑千巖皆拱北，三江七澤盡朝東。",
            "埋金依舊祥光現，鑿浦仍前地脈通。",
            "吳晉六朝嘗已驗，如今留鑰比關中。"
        ],
        "title": "鍾山",
        "id": "f1154cea-f85d-4e93-a292-9d7a629d4bc5"
    },
    {
        "author": "馬之純",
        "paragraphs": [
            "幾年聞說石頭城，初謂堅牢似削成。",
            "只是一拳如卓望，初非四面有樓棚。",
            "依山最好防車騎，舉眼何防矙賊營。",
            "爲問區區徒自守，何如席卷向宸京。"
        ],
        "title": "石頭城",
        "id": "c569ac5a-1ccf-4ab8-a3eb-6f33fc1f5398"
    },
    {
        "author": "馬之純",
        "paragraphs": [
            "當初一馬過江來，幕府權宜向此開。",
            "萬里封疆吾舊物，一時賓客爾多才。",
            "建臺此事雖堪羨，掩泣其人更可哀。",
            "相視不曾言及此，欲教天意此時回。"
        ],
        "title": "幕府山",
        "id": "30501371-8d4f-4f9e-955b-6ce6f8534fa4"
    },
    {
        "author": "馬之純",
        "paragraphs": [
            "此柳栽從蜀郡移，宮中諸柳不能垂。",
            "祗緣草木根靈異，非是乾坤雨露私。",
            "輕似行雲清似水，軟於吹絮細於絲。",
            "風流可愛如何比，最是風生月上時。"
        ],
        "title": "靈和殿前蜀柳",
        "id": "eeea5e94-4574-4416-b7fa-2f147e061ae2"
    },
    {
        "author": "馬之純",
        "paragraphs": [
            "不知象魏欲何爲，布政頒條總在茲。",
            "凡有往來須仰視，庶幾衆庶可周知。",
            "後來江左當新造，好向城隅踵舊規。",
            "却指牛頭作天闕，此言多少被人嗤。"
        ],
        "title": "天闕山",
        "id": "c634db20-d529-4c9e-bf67-54a1b18b79cd"
    },
    {
        "author": "馬之純",
        "paragraphs": [
            "見說當持百尺梁，四圍修竹翠雲長。",
            "正當盛暑都無熱，不有薰風亦自涼。",
            "那與人間同日月，直疑天上兩陰陽。",
            "有時更取龍皮浸，凜凜如飛六月霜。"
        ],
        "title": "清暑殿",
        "id": "e9b2dff7-4d17-40c3-a8b3-b490cea7c3e5"
    },
    {
        "author": "馬之純",
        "paragraphs": [
            "太極初時欠一梁，漂流偶見石城傍。",
            "曾聞禹廟還如此，可見川祇欲效祥。",
            "不但千年無朽蠹，能令滿殿有芬香。",
            "要將盛事傳來世，畫出梅花十丈長。"
        ],
        "title": "梅梁殿",
        "id": "81509a76-2bd9-4de9-afbf-1ea73ef3292f"
    },
    {
        "author": "馬之純",
        "paragraphs": [
            "板木爲腔冒以皮，其中寧有鶴來棲。",
            "如何音響聞西洛，未必源流自會稽。",
            "既被兵人都擊破，却云禽鳥不鳴嘶。",
            "分明僞妄無人辨，可笑諸人識見迷。"
        ],
        "title": "潛鶴鼓",
        "id": "6d55a0b3-beae-456e-9231-95e6cc4d816d"
    },
    {
        "author": "馬之純",
        "paragraphs": [
            "禁鼓城頭報五更，景陽樓上打鍾聲。",
            "祇疑髣髴天將曉，不省徘徊月尚明。",
            "閃閃青燈星戶綴，鬆鬆綠鬢霧窗橫。",
            "蜂黄蝶粉都描得，那有鴉兒畫不成。"
        ],
        "title": "促粧鍾",
        "id": "8befa46c-f588-483e-b42f-ee4920476453"
    },
    {
        "author": "馬之純",
        "paragraphs": [
            "洛陽當日鑄銅螭，徒得形模怪且奇。",
            "玉刺口中藏不見，蟲居腹內出無時。",
            "移來建業尚如此，徙在江陵無復茲。",
            "此說流傳真誕妄，便當不信不須疑。"
        ],
        "title": "銅螭署",
        "id": "028e583a-a8f7-4c79-b0d2-32caa2f00d76"
    },
    {
        "author": "馬之純",
        "paragraphs": [
            "金城四面柳爲營，此日征西路再經。",
            "憶昔僅能高咫尺，如今端可拂青冥。",
            "清眸漸隔花中霧，綠髮俄懸鏡裏星。",
            "功業未成多少事，攀枝挽葉淚淋零。"
        ],
        "title": "金城柳",
        "id": "4472f28f-f1c9-4918-9544-c8a6e8e370d0"
    },
    {
        "author": "馬之純",
        "paragraphs": [
            "人物江南第一流，居常不肯利名求。",
            "壯年甘向東山隠，暇日須將妓女遊。",
            "既與斯人嘗共樂，固應有患即同憂。",
            "後來一爲蒼生起，破敵成功祇坐籌。"
        ],
        "title": "東山謝安",
        "id": "0b6724f8-eb68-4fc5-b635-01944c065b1b"
    },
    {
        "author": "馬之純",
        "paragraphs": [
            "繡栭藻井柏爲梁，翡翠簾櫳映璧璫。",
            "寶篆煙雲凝馥郁，華林錦綺競紛芳。",
            "荷花永晝湘江靜，桂子西風陌路長。",
            "最是春衣裁已就，領巾飄動盡天香。"
        ],
        "title": "披香殿",
        "id": "acbdc7b9-49e0-4dc1-9d18-0617426e1673"
    },
    {
        "author": "馬之純",
        "paragraphs": [
            "府城西北瓦棺東，尚有遺基在此中。",
            "旋折纔方二里許，規模不得小邦同。",
            "正當進取爭彊霸，聊作屯營備敵衝。",
            "老范智謀曾不識，却云爭似建康宮。"
        ],
        "title": "古越城",
        "id": "c799d17a-12f6-4993-9941-754abbcac592"
    },
    {
        "author": "馬之純",
        "paragraphs": [
            "運瀆居東西冶城，西州遺迹甚分明。",
            "多言東晉纔經始，或說孫吳已創成。",
            "池苑春風羅綺市，樓臺夜月管絃聲。",
            "入門盡是嬉遊地，惟有羊公不願行。"
        ],
        "title": "西州城",
        "id": "e35578a8-3014-480a-b495-820386459335"
    },
    {
        "author": "馬之純",
        "paragraphs": [
            "當時一馬渡江來，幕府山頭刈草萊。",
            "四海紛披都似此，一時締創亦艱哉。",
            "朝綱治具提還挈，國本人心壅更培。",
            "輔佐中興功第一，應須千尺上雲臺。"
        ],
        "title": "王導宅",
        "id": "9dcf51ad-7171-4ba4-a8c2-4901b7472c2b"
    },
    {
        "author": "馬之純",
        "paragraphs": [
            "只聞二陸住華亭，却有書堂在秣陵。",
            "如此弟兄無比擬，翕然京洛有聲稱。",
            "辯亡著論真難及，受命專征若易能。",
            "十萬河橋俱潰散，儒生虛語不堪憑。"
        ],
        "title": "陸機宅",
        "id": "16443802-e7fe-43c4-aa63-2d3902486b25"
    },
    {
        "author": "馬之純",
        "paragraphs": [
            "飽觀明月雙溪水，徧倚清風八詠樓。",
            "但見遺蹤留婺女，安知故宅在昇州。",
            "文章至好雖堪羨，節行全虧亦可羞。",
            "看得齊梁相禪際，只宜稱隠不稱侯。"
        ],
        "title": "沈約宅",
        "id": "bbe68c55-5642-40fa-b608-a134578b30b7"
    },
    {
        "author": "馬之純",
        "paragraphs": [
            "青溪第宅鬭鮮妍，最是江家宅可憐。",
            "路上行人爭指處，橋邊遺跡尚依然。",
            "南冠辭住長安日，北客歸來建鄴年。",
            "惜此屋廬還似舊，不知曾讀黍離篇。"
        ],
        "title": "江總宅",
        "id": "bb1ecbef-170f-4c9b-a595-1ecd13b0c755"
    },
    {
        "author": "馬之純",
        "paragraphs": [
            "九華境上曾親歷，五老峰前亦屢過。",
            "不似三山殊媚好，何須千仞極嵯峩。",
            "翠圍宛似屏間畫，綠折全如水上波。",
            "況與滄江苦相近，見來心眼定如何。"
        ],
        "title": "三山",
        "id": "60c23d5b-ab19-469c-8e69-7b9da122c2e3"
    },
    {
        "author": "馬之純",
        "paragraphs": [
            "當時風俗尚清談，笑道公心瓦石含。",
            "臨難此曹皆處女，惟公一箇是奇男。",
            "一門忠孝真難得，六代衣冠孰與參。",
            "墓草沒頭人不見，令人惆悵極無堪。"
        ],
        "title": "卞壼墓",
        "id": "aa6cc90a-ebc4-4d10-aaf7-427eb1d1fe57"
    },
    {
        "author": "馬之純",
        "paragraphs": [
            "中興江左百餘年，人物誰如太傅賢。",
            "桓賊尋常思問鼎，苻秦百萬已臨邊。",
            "笑談解折姦雄銳，指顧能摧敵陣堅。",
            "平昔經綸纔試此，依然賫恨向重泉。"
        ],
        "title": "謝安墓",
        "id": "cc19c677-ec82-41da-be4f-c6dad11113f8"
    },
    {
        "author": "馬之純",
        "paragraphs": [
            "經營東府役紛紛，掘土城壕得古墳。",
            "便見雙棺垂欲朽，不知何世了無聞。",
            "遂令移殯北墉上，仍與號爲冥漠君。",
            "萬事到頭成幻滅，祭時猶讀惠連文。"
        ],
        "title": "冥漠君墓",
        "id": "eb33d536-bda6-40a7-8813-cc764e2a570c"
    },
    {
        "author": "馬之純",
        "paragraphs": [
            "一尉爲官亦已輕，後來封爵一何榮。",
            "骨青相貌由來異，羽白威神儼似生。",
            "嘗遣陰兵隨義旅，不從私鑄長姦萌。",
            "自當血食鍾山上，仍與鍾山換却名。"
        ],
        "title": "蔣帝廟  其一",
        "id": "f31bedf0-4ffe-40e4-825d-42c85486bd68"
    },
    {
        "author": "馬之純",
        "paragraphs": [
            "爵以封王從六代，謚爲莊武自南唐。",
            "緣何血食垂千祀，爲有威靈庇一方。",
            "魏有鍾離尋敗走，秦屯淝水輒奔亡。",
            "蟲生火起徒妖怪，載記還應擇未詳。"
        ],
        "title": "蔣帝廟  其二",
        "id": "b953908c-8209-4e9d-bfa0-f646924e8700"
    },
    {
        "author": "馬之純",
        "paragraphs": [
            "苻秦親自到淮淝，真有回山倒海威。",
            "只遣八千精銳去，能令百萬敗亡歸。",
            "雖從太傅求方略，要是將軍識事機。",
            "廟食如今知幾歲，英風隠隠動窗扉。"
        ],
        "title": "晉謝將軍廟",
        "id": "1b48ab75-fd0e-437d-b08d-bb11414d2086"
    },
    {
        "author": "馬之純",
        "paragraphs": [
            "相君一日到郊坰，步騎俄逢十數兵。",
            "拂曉見來殊隠約，中宵夢此極分明。",
            "陰山血食當知我，晉帝南巡適從行。",
            "事既奏聞因立廟，坡坨亦復享嘉名。"
        ],
        "title": "晉陰山廟",
        "id": "0eb86dd9-7fe4-4dfc-aea3-5ac11e76efe1"
    },
    {
        "author": "馬之純",
        "paragraphs": [
            "凌晨同作蔣山游，細雨絲輕霧不收。",
            "謝得東風如有意，故教晴色漸盈眸。",
            "松陰十里青絲障，石磴千層白玉樓。",
            "彌望寬平如有此，故應常作帝王州。"
        ],
        "title": "蔣山太平興國禪寺",
        "id": "2f926e08-ecf8-4e91-9a49-1ca8fbc4358a"
    },
    {
        "author": "馬之純",
        "paragraphs": [
            "出郭無多遠，登山有許高。",
            "舊游曾到處，此地足稱豪。",
            "日月真雙轂，關河等一毫。",
            "松篁知我意，故與北風鏖。"
        ],
        "title": "清凉廣惠禪寺  其一",
        "id": "2ed8ce62-2edc-4b11-a3b7-ace95c1f7375"
    },
    {
        "author": "馬之純",
        "paragraphs": [
            "舊時月過女牆頭，風雨摧頹廢不脩。",
            "地老天荒無處問，松聲灘響替人愁。",
            "祥刑使者來何暮，弔古詩篇清更幽。",
            "收拾江山入懷袖，却歸講席進鴻疇。"
        ],
        "title": "清凉廣惠禪寺  其二",
        "id": "dc079c26-85b7-432b-a018-b57511c4b911"
    },
    {
        "author": "馬之純",
        "paragraphs": [
            "兩山回處是爲干，有塔亭亭高似山。",
            "不但裝嚴增梵剎，可能形勝助城關。",
            "燈明星斗掛林木，鈴動天風吹佩環。",
            "陌上行人遥見此，有時東往又西還。"
        ],
        "title": "天禧寺阿育王塔",
        "id": "f81f91f7-e39e-4909-a620-fbbd77773a7b"
    },
    {
        "author": "馬之純",
        "paragraphs": [
            "牛頭山上有深隈，佛窟何人向此開。",
            "過去辟支還示見，分明彌勒又生來。",
            "刀如敝盡鋒何在，形若銷亡氣莫回。",
            "死復受形胎可入，有無真妄使人猜。"
        ],
        "title": "佛窟寺",
        "id": "1e77aa41-fdee-4e34-bb65-28987c2621eb"
    },
    {
        "author": "馬之純",
        "paragraphs": [
            "草頭無數入松山，一遇將軍都敗還。",
            "試問當初戰何所，將軍巖下水猶殷。"
        ],
        "title": "祀馬將軍竹枝辭  其一",
        "id": "2584c550-2448-4c19-8cf2-d5c9e6c8a540"
    },
    {
        "author": "馬之純",
        "paragraphs": [
            "白羽青絲手自持，雙鞬錦領步兵隨。",
            "幾番欲到伊吾北，笑殺曹兒行路迷。"
        ],
        "title": "祀馬將軍竹枝辭  其二",
        "id": "fd96b199-a71d-4226-9ff0-ec6ba2c445c0"
    },
    {
        "author": "馬之純",
        "paragraphs": [
            "曹州孽火遍燒天，不見兵車只漢川。",
            "若得將軍把關要，鴉軍不用過山前。"
        ],
        "title": "祀馬將軍竹枝辭  其三",
        "id": "83b0cc9c-4b35-44d1-a4b3-624e2d7469b1"
    },
    {
        "author": "馬之純",
        "paragraphs": [
            "麥隴桑疇溪路斜，溪南溪北自千家。",
            "當年戰守知誰力，好把寒泉薦菊花。"
        ],
        "title": "祀馬將軍竹枝辭  其四",
        "id": "24b358b1-3661-44dd-8ba3-12627193fb1c"
    },
    {
        "author": "馬之純",
        "paragraphs": [
            "桑麻影裏千餘戶，絃管聲中百許年。",
            "但見年華今日好，也須回首看巖前。"
        ],
        "title": "祀馬將軍竹枝辭  其五",
        "id": "c50d3c08-b603-4faf-997f-378195394e30"
    },
    {
        "author": "馬之純",
        "paragraphs": [
            "松山父老至今思，嘗問將軍歸不歸。",
            "巖頭草木成戈戟，雨後溪聲聽鼓鼙。"
        ],
        "title": "祀馬將軍竹枝辭  其六",
        "id": "5755fcec-1080-4f08-96ec-d05261a999f6"
    },
    {
        "author": "馬之純",
        "paragraphs": [
            "倒指於今四百年，竹間祠宇尚依然。",
            "藤蘿掛木長如旆，苔蘚侵堦碧似錢。"
        ],
        "title": "祀馬將軍竹枝辭  其七",
        "id": "3a31d528-ba07-40aa-a6bf-3b50cd55af19"
    },
    {
        "author": "馬之純",
        "paragraphs": [
            "幾年精爽尚依依，水旱只須來禱祠。",
            "勸汝鄉人宜善事，祀時同唱竹枝辭。"
        ],
        "title": "祀馬將軍竹枝辭  其八",
        "id": "26345c2d-cacf-4cff-8f8d-1f8e7712949c"
    },
    {
        "author": "馬之純",
        "paragraphs": [
            "吾縣西峴峰，亭以擬峴名。",
            "嘗見父老說，寺中有碑銘。",
            "昔晉殷仲文，作郡有政聲。",
            "去而人思之，屐齒有餘榮。",
            "余聞諸老說，此事不可憑。",
            "臣子從弒逆，罪合五鼎烹。",
            "桓玄在荆州，世爲晉公卿。",
            "一朝睨漢鼎，舉兵向金陵。",
            "是時殷仲文，實守新安城。",
            "棄郡以從玄，惟欲事逆成。",
            "策命九錫文，未至先經營。",
            "桓楚既竊位，寢所地忽崩。",
            "仲文於此時，巧言如簧笙。",
            "其後玄事敗，奔走向南荆。",
            "仲文憂不免，奉二后還京。",
            "叛晉復叛玄，鼠雀同偷生。",
            "寄奴後代晉，又欲居朝廷。",
            "出爲東陽郡，怏怏無好情。",
            "嘗覽鏡自照，不見頭顱形。",
            "豈非從逆者，未誅先受刑。",
            "無忌牧荆州，仲文嘗趨迎。",
            "便道不過府，無忌殊不平。",
            "言于宋武帝，此輩謀舉兵。",
            "宋武盡族誅，流血幾成坑。",
            "襄陽羊叔子，當世之豪英。",
            "不當擬其名，流傳污吳寧。",
            "疑別一牧守，偶與同名稱。",
            "此名若果然，山鬼怒非輕。",
            "緬想唐戴令，政聲極鏗鍧。",
            "曾有長源碑，在夫子廟庭。",
            "曷易曰戴峴，庶以慰編氓。",
            "稱之名義當，兼可怡山靈。",
            "嘗讀晉宋書，抵掌氣填膺。",
            "安得仍擬峴，千載愚民生。"
        ],
        "title": "擬峴亭詩",
        "id": "a62a973f-1869-4577-ad97-469dda2cd551"
    },
    {
        "author": "袁燮",
        "paragraphs": [
            "吁嗟此鑑，惟銅之精。",
            "磨之治之，瑩乎其明。",
            "其明維何，洞燭毫髮。",
            "非由外至，實自中發。",
            "我有良友，天支之英。",
            "雄鎮江淮，爲時長城。",
            "我寶此鑑，持以贈之。",
            "此鑑此心，昭晰無疑。",
            "鑑揭於斯，中涵萬象。",
            "物自不逃，初非鑑往。",
            "人心至神，無體無方。",
            "有如斯鑑，應而不藏。",
            "鑑以塵昏，心以欲翳。",
            "欲全其明，盍去其累。",
            "經武折衝，厥任匪輕。",
            "勿貪小利，勿徇虛名。",
            "律身惟謹，上功必實。",
            "欺心不萌，精忠貫日。",
            "選擇僚佐，爲己强助。",
            "衆明翼之，厥光彌著。",
            "昔者武侯，發教羣下。",
            "孜孜求益，不自滿假。",
            "陸抗摧敵，東還樂鄉。",
            "貌無矜色，謙沖如常。",
            "兩賢之心，惟其罔蔽。",
            "千載凜然，猶有生氣。",
            "惟君天資，無歉古人。",
            "願如斯鑑，光景常新。"
        ],
        "title": "以鑑贈趙制置",
        "id": "c960de7a-4eaa-4661-85d6-b02fae449341"
    },
    {
        "author": "袁燮",
        "paragraphs": [
            "維此江壖，控扼之所。",
            "居安思危，可無備禦。",
            "維彼强狡，巧於乘隙。",
            "萌蘗弗除，其欲罔極。",
            "孰堪制之，維汝弓兵。",
            "猛虎在山，百獸震驚。",
            "勇無堅敵，謀無遺慮。",
            "如彼獵師，靡逸狐兔。",
            "亦如農夫，稂莠是芟。",
            "寇盜斯戢，善良斯安。",
            "吾民膏血，爲汝衣食。",
            "可不念此，爲民除慝。",
            "國用方窘，于汝常給。",
            "可不念此，竭誠報國。",
            "無或徇私，貪求肆虐。",
            "無或荒嬉，酣飲蒱博。",
            "强汝志氣，精汝武藝。",
            "習汝行陳，昭汝果毅。",
            "我聞在昔，元勳茂烈。",
            "發迹弧矢，登壇授鉞。",
            "反觀此身，均一丈夫。",
            "彼既能然，我豈不如。",
            "黽勉從事，不辭險阻。",
            "風餐露宿，含辛茹苦。",
            "汝身則勞，民獲安堵。",
            "肝膽忠義，神其福汝。",
            "我作營房，亦既勞止。",
            "用集爾衆，緩急有備。",
            "營房之居，義均弟兄。",
            "務在和睦，毋或紛爭。",
            "營房之居，法如軍旅。",
            "什伍相長，其傳自古。",
            "以大總小，先正其身。",
            "以小承大，期於率循。",
            "我築斯亭，名曰勸功。",
            "爾有勤勞，是奬是崇。",
            "爾或有罪，吾不汝貸。",
            "鞭扑斥逐，其恥爲大。",
            "凡爾有衆，各敬爾德。",
            "習此歌詩，持循罔失。"
        ],
        "title": "丁未之冬營房告成有亭翼然名之曰勸功且爲歌訓迪有衆",
        "id": "82e94ced-60d8-42f4-b591-e083561d99e1"
    },
    {
        "author": "袁燮",
        "paragraphs": [
            "安邊在良將，至矣晁生語。",
            "邊疆無良臣，胡能固吾圉。",
            "孰爲國之良，四德貴兼取。",
            "智能制勍敵，仁能撫軍旅。",
            "勇足任爪牙，忠足寄心膂。",
            "信哉人中傑，勳名在王府。",
            "斯人世不乏，感會待明主。",
            "藝祖英睿資，一劍定區宇。",
            "憤彼敵人驕，求我萬虎侶。",
            "三邊十四將，人人奮材武。",
            "威名被草木，折衝自樽俎。",
            "當年寵遇隆，噲等莫爲伍。",
            "關市擅征榷，金帛豐賜予。",
            "機要時面陳，延見虛當宁。",
            "天顔對咫尺，殿坐得容與。",
            "等級忘尊卑，親愛均肺腑。",
            "久戍二十載，近亦十寒暑。",
            "漢超守關南，販鬻如巨賈。",
            "法令安有此，優詔特聽許。",
            "進也治居第，𤭁瓦覆其宇。",
            "有司每墜執，視進等兒女。",
            "府庫有餘蓄，捐棄如糞土。",
            "犒賞飫牛酒，驍雄率鼓舞。",
            "貪夫冒絕險，敵情畢親覩。",
            "陰謀數侵犯，先事嚴備禦。",
            "師徒雖不多，勇悍莫予侮。",
            "攻伐雖不聞，威德自周普。",
            "乃知安疆策，保境功最鉅。",
            "漢高豈不偉，平城亦良苦。",
            "卑詞結和親，金繒奉驕虜。",
            "何如我宋興，主聖羣龍輔。",
            "北人先屈膝，茲事掩前古。",
            "方今雖治平，徹桑未陰雨。",
            "和好寧可恃，人材要多貯。",
            "古來蕞爾國，拔十且得五。",
            "蜀有關及張，吳用周與魯。",
            "多士今如林，錯薪刈其楚。",
            "勿由權要門，要以公論舉。",
            "會當略細苛，毋使畏網罟。",
            "深宏植本根，周密固牖戶。",
            "恩榮有感激，施設無齟齬。",
            "聞昔淳化中，有臣曰承矩。",
            "方田遏敵騎，塘濼深險阻。",
            "當其建策初，羣議亦交沮。",
            "皇心斷不惑，邊城迄按堵。",
            "往事可爲則，明時豈無處。",
            "規模要經久，廢闕要紉補。",
            "器械要習熟，人民要生聚。",
            "委任果不疑，讒言敢輕吐。",
            "守衛果得人，成功要有敘。",
            "孰爲當今時，視我開基祖。"
        ],
        "title": "安邊",
        "id": "f5f33d68-cb63-494f-8781-9885a71eec41"
    },
    {
        "author": "袁燮",
        "paragraphs": [
            "鳴玉青瑣闥，揮毫紫微垣。",
            "仰參鸞鵠翔，俯視燕雀喧。",
            "異時憂世士，才學窮根源。",
            "亦有濟時策，無因通旁閽。",
            "公居清切班，日對龍顔溫。",
            "嘉會千一遇，論思毋憚煩。"
        ],
        "title": "上中書陳舍人三首  其一",
        "id": "c2058bd9-5503-41fd-9ec5-7fa28b48600f"
    },
    {
        "author": "袁燮",
        "paragraphs": [
            "士方負材業，高價敵璠璵。",
            "一朝聲稱減，碌碌盆盎如。",
            "貴名豈不欲，名盛復難居。",
            "所以古君子，謹終如厥初。",
            "自公到京國，聞望傾萬夫。",
            "願言益進德，名與天壤俱。"
        ],
        "title": "上中書陳舍人三首  其二",
        "id": "9671b638-ba98-4cba-b3d5-9e11b766a680"
    },
    {
        "author": "袁燮",
        "paragraphs": [
            "重明麗宸極，萬國熙王春。",
            "翹首望德政，從今斯一新。",
            "當年羽翼客，休戚一體均。",
            "致主欲堯舜，規模戒因循。",
            "古來王佐才，宇宙歸經綸。",
            "期公繼前作，百世稱偉人。"
        ],
        "title": "上中書陳舍人三首  其三",
        "id": "a2e5b1dd-3eee-42e3-bc43-3e38e2694643"
    },
    {
        "author": "袁燮",
        "paragraphs": [
            "賢士未達時，懷寶混塵境。",
            "得志行所爲，澤民效伊尹。",
            "常深納溝念，疾苦勤訪問。",
            "所期培殖豐，肯詫裁決敏。",
            "所以龔黄輩，仁聲達幽隠。",
            "是時民氣樂，魚躍快於牣。",
            "高躅欲追攀，是心先戒謹。",
            "日憐老鈍資，不敢汙蘭省。",
            "朅來楚江邊，宣布寬大令。",
            "牧養乃其職，此事無窮盡。",
            "孳孳撫凋瘵，凜凜憂饑饉。",
            "今歲雨意慳，齋心罄三請。",
            "甘澤幸滂沱，良田稍膏潤。",
            "雜種亦復熟，窮閭庶安枕。",
            "亭平富詞學，春華灼千品。",
            "貽我喜雨篇，仁心極矜軫。",
            "源流自介庵，句法深以穩。",
            "擾擾淫哇中，聞此古歌詠。",
            "我無爲霖手，丹闕何由覲。",
            "兀坐哦君詩，字字堪企敬。"
        ],
        "title": "與范總幹",
        "id": "7b6acec2-6d77-4a37-94b3-ce592dbb02c6"
    },
    {
        "author": "袁燮",
        "paragraphs": [
            "軒裳本外物，輕重非所關。",
            "俗子不識真，貪榮强躋攀。",
            "苟求既得志，巧計仍朋姦。",
            "誰知國士胸，取舍超人寰。",
            "不憂節不高，任重憂力孱。",
            "公家太史氏，閲世多險艱。",
            "無心羨尊顯，名塞穹壤間。",
            "尚書續正脈，清泉瀉潺潺。",
            "操修不敢怠，粹美無可刪。",
            "垂垂躡政途，念念思江山。",
            "上欲登絕頂，下欲臨碧灣。",
            "勇退得所願，喜見冰雪顔。",
            "是中有真趣，景貺天所慳。",
            "一朝歸領略，拔萃玉筍班。",
            "豈若嗜進徒，終身墮荒菅。",
            "家聲遂復振，舊觀欣重還。",
            "平生萬事足，只欠素與蠻。",
            "美官非我願，寧復憐綠鬟。",
            "却須富篇什，麗錦爭斕斑。",
            "九重念耆德，詎許長清閒。",
            "强敵未殄滅，罷甿正恫瘝。",
            "譬如建大厦，運斧無輸般。",
            "願公勉加餐，暫歸隨賜環。"
        ],
        "title": "送黄疇若尚書",
        "id": "9d33b305-fc20-4229-8743-923f1e15b4c7"
    },
    {
        "author": "袁燮",
        "paragraphs": [
            "符竹剖千里，休戚繫一方。",
            "田里息愁嘆，民安由吏良。",
            "方今重茲選，俾近天子光。",
            "臨遣重丁寧，考察何精詳。",
            "吾兄富才業，敏銳鋒莫當。",
            "論事切時務，玉音屢褒揚。",
            "都梁雖遠郡，于今爲邊防。",
            "帝曰惟汝諧，專城頼紀綱。",
            "吾兄勤布宣，德意達窮鄉。",
            "朝夕念此民，啟處幾不遑。",
            "世方急催科，下令嚴秋霜。",
            "罷癃因鞭笞，男女失耕桑。",
            "財貨豈不足，衆弊實蠹傷。",
            "但能澄其源，府庫有餘藏。",
            "無告深可憫，盻盻將流亡。",
            "根本不護惜，忍以斤斧戕。",
            "吾兄獨反是，屬邑頼小康。",
            "願言堅此志，益使仁風翔。",
            "此邦介荆蠻，其俗氣稟剛。",
            "宜以寬治之，馴擾狡與强。",
            "用法人固畏，中心要易忘。",
            "十步有茂草，多士詠思皇。",
            "況有賢師儒，德行侔珪璋。",
            "薰陶亦既久，濟濟觀趨蹌。",
            "儒風果大振，鄒魯相頡頏。",
            "爲政有先務，本固末乃昌。",
            "規模欲傳後，計慮宜深長。",
            "天下久無事，武備弛不張。",
            "干戈朽且鈍，卒伍驕而狂。",
            "教習不可緩，常若赴敵場。",
            "軍陣日修明，姦宄敢陸梁。",
            "塞下憂空虛，積粟乃金湯。",
            "郡事無不宜，休譽寖以彰。",
            "吾君不忘遠，大明燭無疆。",
            "承宣有如此，促召歸周行。",
            "嗟予寡所合，幽居空激昂。",
            "每懷濟川志，自愧非艅艎。",
            "吾兄捨我去，矯首遥相望。",
            "我懷不能已，作詩述肺腸。",
            "微塵裨高山，可笑不自量。",
            "相期配古人，豈徒出尋常。",
            "努力進此道，千古垂芬芳。",
            "罔俾循吏傳，專美龔與黄。"
        ],
        "title": "寄武岡使君表兄",
        "id": "26f8d045-ad82-4dff-ae5f-a00af63972f4"
    },
    {
        "author": "袁燮",
        "paragraphs": [
            "道山羣玉府，密邇日月光。",
            "夐與塵世隔，恍如白雲鄉。",
            "李侯好古士，來自天一方。",
            "峩冠英俊林，掉鞅翰墨場。",
            "著庭秉直筆，省戶推望郎。",
            "高情遽勇退，遠業真難量。",
            "黎庶多困窮，撫摩仗循良。",
            "鷹鸇豈不鷙，鳳鳥乃嘉祥。",
            "生財固有道，視民當如傷。",
            "寧乏强敏稱，毋令本根戕。",
            "仁聖子萬姓，邇遐如一堂。",
            "賢牧著聲績，璽書隨褒揚。",
            "我歸伏茅荆，翹首觀高翔。"
        ],
        "title": "送李鳴鳳使君",
        "id": "27af1df0-5d61-46a7-9953-26762de9327c"
    },
    {
        "author": "袁燮",
        "paragraphs": [
            "中都衣冠地，振羽良獨難。",
            "美材副時須，步武隨鵷鸞。",
            "平生根柢學，萬卷胸中蟠。",
            "清規照冰玉，健筆翻波瀾。",
            "宦游聊復爾，榮利不可干。",
            "去去展壯圖，士友拭目看。"
        ],
        "title": "送李左藏三首  其一",
        "id": "0248155c-43c6-489c-a86c-c94812a0cd21"
    },
    {
        "author": "袁燮",
        "paragraphs": [
            "憶昔議和日，權門機穽深。",
            "平居自好者，亦或喪其心。",
            "偉哉人中傑，獨立山萬尋。",
            "佐時豈不欲，枉己非所欽。",
            "蔚然歲寒姿，肯受霜雪侵。",
            "願言繼前作，冠冕英俊林。"
        ],
        "title": "送李左藏三首  其二",
        "id": "eb8e68e4-06d9-4c12-afdb-e156f137c0e4"
    },
    {
        "author": "袁燮",
        "paragraphs": [
            "人生貴得友，勝己我所求。",
            "搜尋窮怪珍，逢此荆山璆。",
            "虛懷略輩行，傾蓋均交游。",
            "許賡清絕句，每嘆風雅儔。",
            "中年畏作別，握手如隠憂。",
            "尺素煩警策，慰我思悠悠。"
        ],
        "title": "送李左藏三首  其三",
        "id": "cc4f4e73-bede-4c1c-a900-812a080d61ef"
    },
    {
        "author": "袁燮",
        "paragraphs": [
            "岷蜀古多士，聲名爭頡頏。",
            "近代推三蘇，奮發眉之陽。",
            "君侯亦眉人，源委故深長。",
            "少日隨游宦，中年擅詞場。",
            "笑談掇高科，步武聯周行。",
            "蟠胸富籌策，振羽方翺翔。",
            "一朝遽勇退，萬里還故鄉。",
            "名邦贊佳政，海沂還復康。",
            "無計留君行，臨分徒自傷。",
            "我亦歸舊隠，後會殊渺茫。",
            "小兒獲同升，此好固難忘。",
            "流俗久頹敝，棖也焉得剛。",
            "期君懋遠業，志氣常堅彊。"
        ],
        "title": "送治中楊司直",
        "id": "f9f5d1d6-a1b2-43f5-a1fb-4eeb8a700b34"
    },
    {
        "author": "袁燮",
        "paragraphs": [
            "磻溪有君子，玉壺貯寒冰。",
            "一朝辭舊隠，去爲畿邑丞。",
            "畿邑天下劇，贊府須賢能。",
            "才刃肯嘗試，心源先自澄。",
            "古來人中傑，進德如川增。",
            "規模百年後，感慨中夜興。",
            "終焉不碌碌，泰華高崚嶒。",
            "君侯資敏達，而以古自繩。",
            "嗜書殆成癖，幾載雞窗燈。",
            "詞場賈餘勇，先取蝥弧登。",
            "成功不自伐，得善勤服膺。",
            "筌蹄寧復顧，堂奧從今升。",
            "時哉佐裁決，行矣蜚聲稱。",
            "吾民久憔悴，德政先哀矜。",
            "寧書考下下，莫忘心兢兢。",
            "俯仰無愧怍，正直神所憑。",
            "相期志遠大，可但觀飛騰。",
            "久要忽語別，慘戚不自勝。",
            "我無錦繡段，何以贈良朋。",
            "一言布心腹，舊貫古所仍。"
        ],
        "title": "送姜子謙丞於潛",
        "id": "7df36169-61d2-42da-9501-1baae775f47b"
    },
    {
        "author": "袁燮",
        "paragraphs": [
            "吾鄉多賢士，我友更偉奇。",
            "見之立衰懦，不見令人思。",
            "暫別已作惡，況乃三歲暌。",
            "躊躇西郊外，此意誰能知。",
            "剛强不可恃，柔弱難自恃。",
            "願君日進德，古人以爲期。"
        ],
        "title": "送樓叔韶尉東陽三首  其一",
        "id": "48fd6124-4b78-432d-8574-85fb84c06f61"
    },
    {
        "author": "袁燮",
        "paragraphs": [
            "古人重世家，非爲世其祿。",
            "世祿非不朽，風流要相續。",
            "君家富才傑，海內仰名族。",
            "豈徒衣冠盛，要使操履篤。",
            "邇來益光華，君其繼高躅。"
        ],
        "title": "送樓叔韶尉東陽三首  其二",
        "id": "c96d1591-a1b4-426a-8233-ac611afdc29f"
    },
    {
        "author": "袁燮",
        "paragraphs": [
            "尉職最親民，亦足行所學。",
            "吾民苟安枕，微官有餘樂。",
            "嘗聞長老言，人性原不惡。",
            "迷塗偶忘返，見善寧不怍。",
            "君能復其初，治行乃超卓。"
        ],
        "title": "送樓叔韶尉東陽三首  其三",
        "id": "41a0e3fa-7cde-4a41-a01d-fb2051ca1d01"
    },
    {
        "author": "袁燮",
        "paragraphs": [
            "窮途分愚賢，是非少復真。",
            "圭璧委道側，輪囷爲國珍。",
            "由來磊落士，處世多邅迍。",
            "對越我無歉，幽居志常伸。",
            "豐城有利劍，紫氣干星辰。",
            "終然不埋沒，龍化延平津。"
        ],
        "title": "送路德章芾三首  其一",
        "id": "d1dec2ed-a043-490b-9b7c-53d44e9805f9"
    },
    {
        "author": "袁燮",
        "paragraphs": [
            "後學寡師承，私知妄穿鑿。",
            "緬懷東萊公，天才負超卓。",
            "英詞粲星斗，偉量包海嶽。",
            "寬平復謹嚴，精密更恢廓。",
            "哀哉梁木摧，誰歟繼前作。",
            "幸有二三友，潛心味博約。",
            "相期在不朽，與道爲郛郭。"
        ],
        "title": "送路德章芾三首  其二",
        "id": "0ee5bb9b-0a55-41c7-bd69-d09aedadba46"
    },
    {
        "author": "袁燮",
        "paragraphs": [
            "賢哉子路子，德性兼剛柔。",
            "險難極變態，志節凜高秋。",
            "訪我大江濱，亟別挽莫留。",
            "問子將何之，長淮理扁舟。",
            "主人得仁賢，欲爲經遠謀。",
            "男兒處斯世，器業追前修。",
            "努力建碩畫，勿貽師門羞。"
        ],
        "title": "送路德章芾三首  其三",
        "id": "3f60118f-70d9-4919-aac1-7bbfb7fbe054"
    },
    {
        "author": "袁燮",
        "paragraphs": [
            "謝公中年後，畏與親友別。",
            "歲月苦不長，交情固難輟。",
            "況於桑榆景，撫事心欲折。",
            "一朝舍我去，遂恐成永訣。",
            "感君遇我厚，肝膽每傾竭。",
            "惓惓念斯時，言論多激烈。",
            "憶君哦松日，志操已超越。",
            "庾臺欲推薦，風之使來謁。",
            "恥於呈其身，保此端以潔。",
            "君今宰壯縣，便道理舟楫。",
            "不騎京國鯨，不改歲寒節。",
            "升沈分自定，義理我所說。",
            "黎甿久困窮，恩惠思周浹。",
            "姦欺巧蒙蔽，精神要昭徹。",
            "鄰境猶繹騷，武備不可闕。",
            "弓兵暨保甲，閲習貴嚴切。",
            "懸賞勸之射，人人藝精絕。",
            "莫言一邑小，振作在賢傑。",
            "士氣苟奮揚，威聲必震疊。",
            "自憐老且病，羨君健而決。",
            "老病保餘生，健決廣賢業。",
            "自期素不淺，有志終煒燁。",
            "日誦論孟書，端如明鑑揭。",
            "聖賢以爲法，今古同一轍。",
            "便郵頻寄音，解我寸心結。",
            "他年再覿面，偉論起衰怯。"
        ],
        "title": "送趙大冶晦之",
        "id": "12aac45c-1bb8-4313-a2a7-44458c68d5a1"
    },
    {
        "author": "袁燮",
        "paragraphs": [
            "平生無所嗜，耽玩惟古今。",
            "以我淺陋質，期於江海深。",
            "萬事不掛胸，須臾惜光陰。",
            "五夜常自起，簡牘勤披尋。",
            "清風遞晨鐘，鏗然感予心。",
            "年來因多事，力弱不自任。",
            "叢書未暇讀，塵埃積中襟。",
            "何當脫鞅絆，歸歟松竹林。"
        ],
        "title": "贈蔣德言昆仲三首  其一",
        "id": "ba273477-abe6-43c2-ac61-1021161b8cee"
    },
    {
        "author": "袁燮",
        "paragraphs": [
            "平生寡所諧，疎拙以自守。",
            "天鍾鑿枘性，人棄我獨取。",
            "世道方荆榛，營利不絕口。",
            "我欲挽衰俗，每每掣其肘。",
            "仕版謂假途，何用醫國手。",
            "再拜謝誨言，古人貴不苟。",
            "乘田與委吏，勤勤魯中叟。",
            "吾心不可昧，豈問人知否。",
            "此意當與誰，寄我二三友。"
        ],
        "title": "贈蔣德言昆仲三首  其二",
        "id": "761e7beb-fa76-473b-9387-50e1b8c4e8b4"
    },
    {
        "author": "袁燮",
        "paragraphs": [
            "我生亦何幸，佳友在鄰牆。",
            "道義共講貫，心親形迹忘。",
            "邇來忽問闊，千里遥相望。",
            "爲別似未久，炎赫變飛霜。",
            "歲月易因循，志士宜自强。",
            "良心虞放逸，古人嚴範防。",
            "及此閒暇日，書林擷其芳。",
            "他年恢遠業，雲路觀騰驤。"
        ],
        "title": "贈蔣德言昆仲三首  其三",
        "id": "d12c9a45-20cb-4d57-897f-9bd4e57b4e16"
    },
    {
        "author": "袁燮",
        "paragraphs": [
            "連日雨滂沱，閭閻應甚苦。",
            "慨念樂隠翁，蕭然坐環堵。",
            "術業豈不精，一寒乃如許。",
            "請君姑置之，對婦酌芳醑。"
        ],
        "title": "贈游宣教",
        "id": "5255e40e-7cb8-4d29-ab5e-830fbfddd109"
    },
    {
        "author": "袁燮",
        "paragraphs": [
            "男兒何所急，爲學要立志。",
            "此志苟堅彊，天下無難事。",
            "超然貴於物，萬善無不備。",
            "厥初本高明，有過則昏蔽。",
            "但能改其過，輝光照無際。",
            "厥初本篤實，有過則虛僞。",
            "但能改其過，金玉等精粹。",
            "改過貴乎勇，不勇真自棄。",
            "有過如坑穽，改過如平地。",
            "平地可安行，坑穽宜急避。",
            "事親貴乎孝，事長貴乎弟。",
            "是爲立身本，奉承無失墜。",
            "門戶久衰頹，盍作興起計。",
            "是心通神明，勿使形骸累。",
            "持之久而純，百福如川至。"
        ],
        "title": "贈吳氏甥二首  其一",
        "id": "6098d7aa-13c9-4697-860a-980c34bdf558"
    },
    {
        "author": "袁燮",
        "paragraphs": [
            "農夫力耕耘，歲功必倍收。",
            "吾儒用心苦，學業亦有秋。",
            "聖賢有遺訓，好古敏以求。",
            "韋編至三絕，發憤窮深幽。",
            "寢食俱相忘，此志何時休。",
            "矧今後生輩，未脫童丱儔。",
            "刻苦猶不足，詎可思悠悠。",
            "而母早孀居，其窮未易瘳。",
            "殷勤撫二子，不暇爲身謀。",
            "雜然萬馬羣，望爾爲驊騮。",
            "翕如衆樂奏，望爾爲天球。",
            "勿云年尚幼，歲月如川流。",
            "及今不加鞭，壯大徒包羞。",
            "輕璧惜寸陰，前哲勤進修。",
            "勉爾務謹重，戒爾無輕浮。",
            "人百己千之，庶解而母憂。"
        ],
        "title": "贈吳氏甥二首  其二",
        "id": "b903f3be-29e2-4343-813f-e443f3b220d6"
    },
    {
        "author": "袁燮",
        "paragraphs": [
            "舉世憚炎赫，當暑思高秋。",
            "秋高豈不好，蕭瑟令人愁。",
            "何如三伏中，五夜風颼颼。",
            "遥空淡月落，將旦羣陰收。",
            "却嫌絺綌薄，轉覺林塘幽。",
            "出門任所適，清與耳目謀。",
            "借問塵埃人，知此佳致不。"
        ],
        "title": "夏日早起",
        "id": "04b718b6-1676-4b70-81b4-665576e8806a"
    },
    {
        "author": "袁燮",
        "paragraphs": [
            "俗學淺無源，澗谷纔咫尺。",
            "志士務廣深，滄溟渺難測。",
            "俗子一作吏，書几塵土積。",
            "志士雖涖官，羣書玩無斁。",
            "廢書固俗子，既俗又奚責。",
            "嗜書苟不已，無乃曠厥職。",
            "臧穀均亡羊，孰爲失與得。",
            "古人有大端，後學宜取則。",
            "有餘不可盡，不足在所益。",
            "努力求至當，毋蹈一偏失。"
        ],
        "title": "枕上有感呈呂子約",
        "id": "39d69c91-2966-45d7-9613-6965e75706dd"
    },
    {
        "author": "袁燮",
        "paragraphs": [
            "寒松飽霜雪，冉冉翠光濕。",
            "萬物困波流，砥柱獨中立。",
            "比德有君子，逸氣難拘縶。",
            "平生憂世心，如彼救焚急。",
            "朅來席未溫，冥鴻去何適。",
            "勸君且淹留，斯民待安輯。",
            "小試活國手，腠理猶可及。"
        ],
        "title": "和呂子約霜月有感二首  其一",
        "id": "0d6a5433-37d6-472c-9729-89d40c6ffd8c"
    },
    {
        "author": "袁燮",
        "paragraphs": [
            "頑夫禪作窟，狂士醉爲鄉。",
            "誰知名教中，悠悠滋味長。",
            "嗟余學無窮，勺水淺可揚。",
            "講習得益友，麗澤期交相。",
            "風月古猶今，時序燠與凉。",
            "一笑聊復爾，片心到羲皇。",
            "乾坤入吾懷，始信居中央。"
        ],
        "title": "和呂子約霜月有感二首  其二",
        "id": "3cadbc29-de29-49ac-94c0-92fb6494e1ef"
    },
    {
        "author": "袁燮",
        "paragraphs": [
            "去冬雪意慳，稍稍臘三白。",
            "飛霙纔到地，轉盼已消釋。",
            "緬懷大有年，兆見瓊玉積。",
            "今茲杳難期，春信亦已迫。",
            "天公豈不仁，拙政難感格。",
            "何時愜人意，四顧苦無策。",
            "東林惠佳句，似慶平地尺。",
            "見戲唯何甚，余方自刻責。",
            "東林達余心，精禱覬有獲。",
            "沈水煙未收，冰花已如席。",
            "皓皓埋羣山，霏霏連數夕。",
            "郊原迷畔岸，徑畛失分畫。",
            "兒童見未曾，耆老記疇昔。",
            "幾年無此瑞，驚喜欲折屐。",
            "皆云窮臘中，得此夜光璧。",
            "莫言不堅牢，究竟多利益。",
            "端能殄遺蝗，亦復滋宿麥。",
            "歡聲沸閭里，和氣蠲癘疫。",
            "老守差自慰，足寄孤危跡。",
            "小己不足道，吾民幸安宅。",
            "作詩謝東林，至誠動金石。"
        ],
        "title": "喜雪謝東林",
        "id": "fd14c161-4934-4407-b4c9-2678efa5d922"
    },
    {
        "author": "袁燮",
        "paragraphs": [
            "幽巖如高人，氣骨天所賦。",
            "凜然超塵寰，不受俗氣污。",
            "湖湘饒峰巒，往往窮僻處。",
            "城郭去之遠，誰能躡芒屨。",
            "安知古都梁，爽塏有真趣。",
            "徜徉東郊外，青山在指顧。",
            "山中八洞列，天巧於此覷。",
            "蜿蜒老螭蟠，嶄巖怒虎踞。",
            "如屏亦如龕，一起復一仆。",
            "卷阿坐良穩，狹徑足難措。",
            "帝觀若險隘，中道本宏裕。",
            "疊翠常回環，寒泉日傾注。",
            "石乳一何粲，和氣知有聚。",
            "所見皆可人，十步目九寓。",
            "造物不能祕，奇詭遂呈露。",
            "奎畫賁精舍，鬼神昔呵護。",
            "古稱小有天，仇池乃其附。",
            "甬東有勝境，豁然四窗具。",
            "玲瓏皆自然，匪以雕鎸故。",
            "誰謂寶方小，是亦洞天數。",
            "誰謂此邦陋，有景即可慕。",
            "我本煙波徒，雅性厭馳騖。",
            "搜尋得所欲，心境頓明悟。",
            "賞玩有餘味，躋攀了不怖。",
            "得意或忘歸，蒼然迫曛暮。",
            "茲山雖可樂，用之乃成路。",
            "有徑不能用，茅塞大可懼。",
            "對此發深省，歲月勿虛度。",
            "俗態易湮沒，清遊莫辭屢。",
            "援筆述鄙懷，愧乏驚人句。"
        ],
        "title": "遊寶方山",
        "id": "875b48af-2f26-4b84-937f-9ee3e828c083"
    },
    {
        "author": "袁燮",
        "paragraphs": [
            "峽石險而怪，峽水清且湍。",
            "伊誰剪蒙密，發此奇偉觀。",
            "兩龍會爲一，激烈不可干。",
            "蜿蜒潄鳴玉，千古甘以寒。",
            "誰云巖扉窄，亦復氣象寬。",
            "我生囂塵中，區區縛微官。",
            "一見爽心目，古井生波瀾。",
            "同遊二三子，清賞有餘歡。",
            "雖非暮春日，便作舞雩看。"
        ],
        "title": "峽水",
        "id": "ed60c99a-1dd9-492d-a337-dae5f04aa822"
    },
    {
        "author": "袁燮",
        "paragraphs": [
            "累石爲層峰，而以水環之。",
            "所貴超俗累，瀟灑含幽姿。",
            "却虞窮臘中，四顧陰雲垂。",
            "飛霙冷徹骨，智巧無所施。",
            "督彼執役者，努力無遲遲。",
            "果然霰先集，六出爭效奇。",
            "繽紛一晝夜，翦刻非人爲。",
            "豐登自此兆，疫癘寧復滋。",
            "明朝便晴朗，工作無愆期。",
            "二事古難全，今也都不虧。",
            "天公念下土，所欲皆相隨。",
            "我山既嶔岑，我沼仍漣漪。",
            "頻遊不知倦，清坐堪忘饑。",
            "追懷舞雩風，童冠俱怡怡。",
            "豈徒耳目玩，要是無瑕疵。",
            "此樂未易得，天意扶吾衰。",
            "宿恙不再作，康寧當自茲。"
        ],
        "title": "含清亭",
        "id": "512584b8-2c82-4355-95e7-e1670da10dfa"
    },
    {
        "author": "袁燮",
        "paragraphs": [
            "人生一世間，當爲一世傑。",
            "瑣瑣混常流，有愧古明哲。",
            "努力求至道，毫髮無差別。",
            "偉哉平常心，光明配日月。"
        ],
        "title": "題庸齋",
        "id": "a8bf4319-0e04-4624-9e66-12fbc6a138ce"
    },
    {
        "author": "袁燮",
        "paragraphs": [
            "寓形宇宙間，所至習乃成。",
            "事以習故熟，藝以習故精。",
            "嬰兒始匍匐，習之能自行。",
            "南人初學沒，習慣如履平。",
            "承蜩有餘巧，解牛新發硎。",
            "是皆習熟故，見者爲之驚。",
            "矧惟君子學，吾道深而宏。",
            "欲窮聖賢域，精微故難明。",
            "聖賢與愚鄙，何啻莛與楹。",
            "愚夫墮惡習，自蹈谷與坑。",
            "善惡分舜跖，毫釐當細評。",
            "莫將朱奪紫，無使渭濁涇。",
            "根源見端的，履踐嚴度程。",
            "容貌必齊莊，坐立無倚傾。",
            "視聽一於禮，言語純于誠。",
            "百行孝爲本，戰戰如奉盈。",
            "操行潔冰玉，宇量涵滄溟。",
            "經德豈干祿，爲善非近名。",
            "方其學習初，是非交戰爭。",
            "見義勇必爲，有過時自抨。",
            "造次必致察，思慮防始萌。",
            "惡念痛掃除，用力如用兵。",
            "善端謹護持，保己如保城。",
            "新功生者熟，舊習熟處生。",
            "一心湛不撓，四體明且清。",
            "平居寡悔尤，處困心亦亨。",
            "誰知人寰中，有此天爵榮。",
            "嗟予資淺薄，役于蕞爾形。",
            "主宰未純一，氣血時縱橫。",
            "歲月不我與，循省敢遑寧。",
            "以習名其齋，爲我座右銘。"
        ],
        "title": "題習齋",
        "id": "289419ef-7f98-48cd-9cd0-fc1dd2dce99a"
    },
    {
        "author": "袁燮",
        "paragraphs": [
            "佳茗世所珍，聲名競馳逐。",
            "建溪拔其萃，餘品皆臣僕。",
            "先春擷靈芽，妙手截玄玉。",
            "形模正而方，氣韵清不俗。",
            "故將比君子，可敬不可辱。",
            "御史萬夫特，剛腸憎軟熟。",
            "味此道之腴，清泠肺肝沃。",
            "精新味多得，烹啜不忍獨。",
            "磊落分貢包，殷勤寄心曲。",
            "斯時屬徂暑，低頭困煩溽。",
            "一甌瀹花乳，精神驚滿腹。",
            "此物雪昏滯，敏妙如破竹。",
            "誰知霜臺傑，功用更神速。",
            "莫辭風采凜，要使班列肅。",
            "一朝奮孤忠，萬代仰高躅。"
        ],
        "title": "謝吳察院惠建茶",
        "id": "89b69b55-2a7b-4234-8203-16aba518fdfe"
    },
    {
        "author": "袁燮",
        "paragraphs": [
            "良馬苦羈馽，巨魚畏網罟。",
            "神龍獨超軼，威燄莫能禦。",
            "噓爲寒空雲，散作無邊雨。",
            "能幽復能明，可敬不可侮。",
            "如何豢龍氏，狎玩等兒女。",
            "巍然受其朝，勁氣金石沮。",
            "龍兮喪其魄，聽命無敢拒。",
            "矧復察秋毫，洞見龍肺腑。",
            "飲食不强致，嗜好隨所取。",
            "日日飽甘滋，馴伏固其所。",
            "誰謂有餘知，拘牽乃如許。",
            "人生天地間，良心實爲主。",
            "利慾汩其真，甘與俗子伍。",
            "胡不鑒此圖，保養虛明府。",
            "道義有真樂，不羨圭與組。",
            "於我如浮雲，服膺聖師語。",
            "吾家素風在，辛苦立門戶。",
            "勇決早抽身，從我涉幽圃。"
        ],
        "title": "題豢龍圖",
        "id": "7cb6fdf1-d4c0-430b-a1b6-f4db4b7af628"
    },
    {
        "author": "袁燮",
        "paragraphs": [
            "魚品不勝多，而鯉爲之宗。",
            "曷爲此獨貴，無乃能爲龍。",
            "一躍浪千級，一噓雲萬重。",
            "變化須臾間，神妙無終窮。",
            "其他點額輩，不敢攀高蹤。",
            "維人亦如是，拔萃斯爲雄。",
            "聖師名其子，勉以德業崇。",
            "我作朝鯉圖，一鯉居其中。",
            "衆鯉競趨之，若效臣子恭。",
            "巨鱖獨不朝，悍然欲爭鋒。",
            "可憐汝無識，不揆資凡庸。",
            "一生只爲魚，鯉豈汝可同。",
            "我亦不如鯉，年老無成功。",
            "時時展此卷，著鞭期變通。"
        ],
        "title": "題朝鯉圖",
        "id": "64cddf60-32a0-4818-a771-fcb57c5e7290"
    },
    {
        "author": "袁燮",
        "paragraphs": [
            "鳳仙窈窕姿，階前爲誰容。",
            "淺深十八本，形貌紛不同。",
            "或饒鮮明色，巧笑雙頰豐。",
            "或作掩抑態，擡舉差且慵。",
            "憂彼積雨摧，愛此晴日烘。",
            "施粉聊自喜，奪朱巧爭雄。",
            "熒熒似得意，慘慘如無悰。",
            "妍媸孰與分，我欲爲青銅。",
            "西子信姝麗，無鹽敢希蹤。",
            "並育亦已難，我欲爲老農。",
            "美者倍豐殖，惡者加藴崇。",
            "花神夜見夢，君何太匆匆。",
            "正復容顔殊，等是紫與紅。",
            "何貴復何賤，有淡還有濃。",
            "氣類豈相絕，塗澤間不工。",
            "胡爲妄憎愛，襟度殊未洪。",
            "君看宇宙間，物象無終窮。",
            "化工大鑪鞴，一一歸陶溶。",
            "而君獨褊心，不少垂帡幪。",
            "强分青白眼，力辨雌雄風。",
            "物情固參差，宇宙要擴充。",
            "一笑謂花神，嗟爾何顓蒙。",
            "品彙豈無別，畛域固有封。",
            "有生分美惡，異路生西東。",
            "如何暗且劣，並彼昌而丰。",
            "剪伐咸自取，裁培本無功。",
            "形聲及影響，天然巧相從。",
            "人才有邪正，用舍歸至公。",
            "不聞堪與猛，下比顯與宮。",
            "包含貴周徧，能否難混融。",
            "花神聞是語，竦聽鞠爾躬。",
            "再拜謝誨言，堅壘不敢攻。"
        ],
        "title": "鳳仙花",
        "id": "054b47a6-70fa-4bc2-bd88-b9085b55e9ab"
    },
    {
        "author": "袁燮",
        "paragraphs": [
            "秋雨洗殘暑，秋空渺寥廓。",
            "秋清入花骨，風致殊灑落。",
            "何人剪瑠璃，被以寶瓔絡。",
            "英英妙點綴，細細疑紛錯。",
            "誰知一粟中，十里香噴礴。",
            "自便金氣爽，不赴東皇約。",
            "黄裳得中正，無心羨丹雘。",
            "我欲縱幽賞，村醪不堪酌。",
            "攀折不辭勞，相對空索寞。",
            "風流賢使君，襟懷富丘壑。",
            "敬爲使君壽，芳菲兩相若。"
        ],
        "title": "桂花上侯使君",
        "id": "fe40b794-5f2b-484c-833b-c5e03f33fb31"
    },
    {
        "author": "袁燮",
        "paragraphs": [
            "去年種蒼玉，今歲抽華簪。",
            "初萌節已具，欲奮力未任。",
            "雷風驅急雨，滂沱三日霖。",
            "籜龍不許蟄，倏起騰深林。",
            "遶徑初戢戢，穿籬俄森森。",
            "吾觀植物性，漸長歲月深。",
            "此君獨超軼，生來氣駸駸。",
            "偉哉歲寒種，有此特達心。",
            "大勇久不作，進尺退復尋。",
            "對此發幽興，作詩因自箴。"
        ],
        "title": "咏竹二首  其一",
        "id": "529b06e7-e8e7-4890-97db-0cab76dd1bdd"
    },
    {
        "author": "袁燮",
        "paragraphs": [
            "野性與俗違，澹然都無營。",
            "窗前水蒼玉，未能獨忘情。",
            "對之三伏中，爽氣高秋橫。",
            "數竿亦已好，況此繁陰成。",
            "中虛洞無物，節勁老更清。",
            "霜雪自凌厲，柯葉長敷榮。",
            "物意有相合，人心原自明。",
            "僻居寡朋儕，命汝爲友生。",
            "雖無切磋語，而有清越聲。",
            "入耳久亦佳，此意不可名。"
        ],
        "title": "咏竹二首  其二",
        "id": "243508e5-c364-478c-a314-7da5cf1d8ee2"
    },
    {
        "author": "袁燮",
        "paragraphs": [
            "深林碧琅玕，直節空其中。",
            "截爲小曲几，貫以青絲總。",
            "自然光瑩質，不費髹漆工。",
            "偃仰隠背穩，提挈纔指從。",
            "兒曹莫輕毀，此物便老翁。"
        ],
        "title": "竹几",
        "id": "6837b073-dae0-4de5-8c98-7323fd563a1b"
    },
    {
        "author": "袁燮",
        "paragraphs": [
            "年年苦目眚，過午眊不明。",
            "治之昏轉甚，不治無由平。",
            "何如閉目坐，湛然萬慮清。",
            "非治非不治，無思亦無營。",
            "不勞薰與沐，神全明自生。",
            "勿忘勿助長，此理真至精。"
        ],
        "title": "病目",
        "id": "121b182c-0c30-4375-93cc-d69aa24fd09a"
    },
    {
        "author": "袁燮",
        "paragraphs": [
            "人生惡白髭，鑷去恨不速。",
            "欲留少年容，藻飾欺盲俗。",
            "欺人實自欺，舉世迷不復。",
            "黄葉隕秋風，明年會重綠。",
            "髭白不再黑，白白長相續。",
            "光陰駒過隙，轉盼黄粱熟。",
            "青春挽不住，暮景暗相促。",
            "古人少壯時，耳目萬夫矚。",
            "今我忽已老，事業未絲粟。",
            "蒲柳不禁秋，撫己堪慟哭。",
            "成功固有分，進德豈不足。",
            "忽將六尺軀，終身甘退縮。",
            "白髭謹勿摘，留以警錄錄。",
            "勇奮千里驥，懈怠轅下跼。",
            "人生百種病，厥根在多欲。",
            "芟夷藴崇之，庶使茂嘉穀。",
            "每懷風木感，悲痛纏心曲。",
            "立身揚令名，此罪儻可贖。",
            "旦旦鑑白髭，進進毋自辱。"
        ],
        "title": "白髭",
        "id": "8bf07185-923d-4c0f-9991-3a09bff6a27a"
    },
    {
        "author": "袁燮",
        "paragraphs": [
            "他山之石能攻玉，詩人此意宜三復。",
            "莫嫌山骨太堅峭，足使國珍充韞匱。",
            "磨礱砥礪功日新，圭璧琮璜光可燭。",
            "人生行己良獨難，晝夜營營昏利慾。",
            "欲爲全德古君子，莫棄忠規甘諂曲。",
            "忠規未必皆我友，言是人非亦可錄。",
            "彼雖蒙蔽不自知，察人過差窮隠伏。",
            "聖人閫域未易到，責我謂我追遐躅。",
            "觀渠待我最深厚，我聽其言當佩服。",
            "端知良藥苦難堪，已我沈疴功甚速。",
            "古人聞過每欣喜，要令忠告來相續。",
            "今我昏怠不自强，逆耳闊疎親軟熟。",
            "嗟予未免世俗病，每讀古書知不足。",
            "今朝偶誦攻玉詩，從此聞善三薰沐。"
        ],
        "title": "他山之石",
        "id": "5614063e-10b6-4b12-b377-9ef32bbb54b2"
    },
    {
        "author": "袁燮",
        "paragraphs": [
            "昭君天賦傾城色，何事君王未曾識。",
            "徘徊顧影無計留，一朝遠嫁匈奴國。",
            "匈奴風日暗飛塵，昭君絕艷驚國人。",
            "單于駭嘆昔未覩，甘心保塞爲藩臣。",
            "從來敗德由女美，褒妲驪姬及西子。",
            "玉環飛燕更絕佳，遺臭千載堪咨嗟。",
            "毛生善畫古無有，强把丹青倒妍醜。",
            "却教尤物擯絕域，能爲君王罄忠益。",
            "聞說昭君出塞初，朔風蕭颯吹衣裾。",
            "聊將琵琶寄離恨，痛絕玉顔嬪老胡。",
            "老胡死矣義當返，慷慨懷歸曾上書。",
            "君王有詔從胡俗，慟哭薄命終穹廬。",
            "自古佳人多命薄，亦如才士多流落。",
            "人才有益尚疏外，佳人無補何可懟。",
            "君不見蕭生堪猛豈不忠，君王疑信相半終不容。"
        ],
        "title": "昭君祠",
        "id": "7acd581b-bbe4-4931-aa1d-038f27042ec0"
    },
    {
        "author": "袁燮",
        "paragraphs": [
            "朱公胸次清絕塵，吳公當日心相親。",
            "風流藴藉接前輩，寥寥斯世能幾人。",
            "達觀名齋深有意，欲把前修相警厲。",
            "只今吳公德彌劭，始信磨礱成偉器。",
            "古人心廣體亦胖，紛紛世俗爭豪端。",
            "己私未克欲求道，窺見一二皆童觀。",
            "達人大觀觀底事，天地爲物原不貳。",
            "癢疴疾痛皆吾身，彼我胡爲分賤貴。",
            "達觀主人心地明，分符贊幕無虧成。",
            "每言此身非我有，年來直欲非死生。",
            "白髮紅顔難老態，福祿方隆殊未艾。",
            "願君善保千金軀，歸覲紫宸鏘劍佩。"
        ],
        "title": "題吳參議達觀齋",
        "id": "c8ccd350-e4cd-4797-a263-c90cd71e9aea"
    },
    {
        "author": "袁燮",
        "paragraphs": [
            "人情誰不愛飛雪，臘中再見尤奇絕。",
            "對雪吟哦色即空，仙翁洞照無生滅。",
            "既積既消還復飛，且飛且積俄又非。",
            "了然不是堅牢玉，緬懷有感蘇公詩。",
            "誰知潤澤工夫遠，須索詩家爲明辨。",
            "香風天上亦飛花，較之窮臘功猶淺。",
            "綠窗怯寒顰翠娥，窮儒忍凍不能歌。",
            "何如制閫賢師帥，賸喜嘉祥重婆娑。",
            "鄮山妝點千巖白，全勝輕花飄細麥。",
            "氣和之應非偶然，善政端由老邦伯。"
        ],
        "title": "和傅大卿喜雪",
        "id": "a5bdcdd6-6e52-4e6e-9a44-d574a51c78e8"
    },
    {
        "author": "袁燮",
        "paragraphs": [
            "羨君仙隠占龍山，愛君風度超人寰。",
            "手移仙葩第一品，布列竹籬松徑間。",
            "秋來月色轉清好，秋半花蕊方斕斑。",
            "對花如在月宮裏，誰道人境非天關。",
            "徹骨濃薰真酷烈，可人佳態原幽閒。",
            "雖復施朱未嫌赤，定知鄰女難同班。",
            "聞說名園富奇麗，芬芳次第如循環。",
            "丹心自與君子合，瓊枝更許諸郎攀。",
            "我亦生來有花癖，每逢絕艷一解顔。",
            "知君百金重然諾，和根遣送應不慳。"
        ],
        "title": "林寺丞許惠桂花",
        "id": "0570d6c8-ba2f-4d07-80da-bf342a3212f8"
    },
    {
        "author": "袁燮",
        "paragraphs": [
            "姑射山中冰雪姿，凜然標格欺寒威。",
            "一經蒙莊品題後，使人起敬如賓尸。",
            "仙風道骨今何有，韶顔豐頰誇絕奇。",
            "閩中有美信姝麗，衣被五色光參差。",
            "熒煌已訝色奪目，柔滑更喜香浮肌。",
            "天工著意破炎毒，故遣佳實生繁滋。",
            "旨哉悅口衆所嗜，豈聞來去分招麾。",
            "其他所産亦有取，游女敢自同宮妃。",
            "我家甬東萃閩舶，勝事屢入騷人辭。",
            "有時根拔信宿至，風枝露葉殊未衰。",
            "雜然紅綠間陳紫，圖牒所在生致之。",
            "始知河豚與江柱，詩人取譬聊滑稽。",
            "賓朋恣食水晶顆，殘膏賸馥霑羣兒。",
            "年來吏役困奔走，此志不展常低垂。",
            "輕紅釅白不易得，西風每起蓴鱸思。",
            "忽蒙傑句警偷懦，一洗塵慮忘渴饑。",
            "此中滋味甚不薄，吾曹嚌嚅當及時。",
            "揮毫詠物聊復爾，相待莫負平生期。"
        ],
        "title": "和李左藏荔支",
        "id": "e724887b-dcfb-4b4e-a8b2-33d49876f9dc"
    },
    {
        "author": "袁燮",
        "paragraphs": [
            "都尉風流貴公子，結交海內知名士。",
            "磨礱禁臠驕侈習，雅意登山與臨水。",
            "十幅煙江疊嶂圖，當時展玩忘朝晡。",
            "老仙一顧歎奇絕，落筆妙語春華敷。",
            "此詩千載傳不朽，此畫如今寧復有。",
            "我來薄宦大江濱，無價之珍俄入手。",
            "一山雄特倚天立，下視羣峰如拱揖。",
            "斷崖飛出玉虬龍，元氣淋漓鬼神泣。",
            "山中喬木堪棟梁，山外煙波凝翠光。",
            "數間野店傍林樾，一葉扁舟浮淼茫。",
            "往時只誦蘇公句，想像都尉圖中趣。",
            "豈期今日見逼真，端與前輩同機杼。",
            "自憐老大無他求，塵勞羈絆空悠悠。",
            "安得千巖萬壑裏，尋幽擇勝逍遥游。",
            "我心欲往足無力，縱觀此畫如親歷。",
            "毗陵使君真可人，嘉惠不啻千金直。",
            "平生辭受關鑰嚴，茲焉詎敢傷於廉。",
            "毗陵萬口皆歸重，道義相與吾何嫌。"
        ],
        "title": "謝毗陵使君惠畫",
        "id": "19b6484e-e3a5-4d2a-bb39-6c50cc3a4239"
    },
    {
        "author": "袁燮",
        "paragraphs": [
            "海棠自是花中傑，西蜀此花尤勝絕。",
            "濯錦江邊艷欲然，浣花溪上繁於纈。",
            "疇昔聞名未識面，對之頓解憂心結。",
            "東皇著意欲開時，不許芳心輕漏洩。",
            "風前醉態真嫣媚，雨過啼妝更鮮潔。",
            "格高不受塵點汙，韵勝須那香酷烈。",
            "東南顔色豈不佳，甲乙品題終少劣。",
            "我公胸次秋水瑩，海內人人頌清節。",
            "世間珍玩一物無，獨此妖嬈費提挈。",
            "墀間堂下不勝春，頳頰丹唇儼成列。",
            "嫣然尤物不移人，未害廣平心似鐵。",
            "幾年隔絕劍閣外，拔擢孤忠自明哲。",
            "願公持此坐廟堂，天下妍媸要區別。"
        ],
        "title": "蜀海棠",
        "id": "d8b3b33f-f2e4-41c5-ad81-abb85ad6e452"
    },
    {
        "author": "袁燮",
        "paragraphs": [
            "孝皇龍飛策多士，宗英第一天顔喜。",
            "力言萬事實爲原，要與邦家立基址。",
            "堂堂碩望聳中外，耿耿丹心貫終始。",
            "紹熙之末天步艱，忠臣義士肝膽寒。",
            "元樞扶日上黄道，指顧宗社磐石安。",
            "億萬生靈疑慮釋，轉移愁嘆爲欣懽。",
            "帝謂忠勞無與並，爰立作相專魁柄。",
            "大開公道延時髦，相與同心究民病。",
            "區分玉石殊薰蕕，賢人得志憸人憂。",
            "不堪狂雲巧妬月，何意積羽能沈舟。",
            "衡陽道上霜松勁，日色慘澹風颼颼。",
            "行路咨嗟淚相續，興懷安靖恩難酬。",
            "皇情愴然思舊德，辨誣雪謗分白黑。",
            "誅鋤元惡氛翳掃，昭揭殊勳鼎彝勒。",
            "由來物理屈必伸，況此柱石真偉人。",
            "萊公獲譴死海上，至今勳績摩蒼旻。",
            "中興趙李二人傑，亦復身後褒忠純。",
            "嗟爾讒夫太無識，徒把巧言汙碩德。",
            "正人摧折不妨榮，爾輩羞愧寧有極。",
            "蚤知此事悔難追，當年詎敢懷姦欺。",
            "我作此詩慰忠烈，因爲人間息邪說。"
        ],
        "title": "挽丞相忠定公",
        "id": "6d0fc6ca-9e73-4172-90b9-8d27c7323f6d"
    },
    {
        "author": "袁燮",
        "paragraphs": [
            "浮天傳自昔，萬古一澄清。",
            "月耿光猶爛，風號勢欲傾。",
            "滔滔原不竭，漠漠却無聲。",
            "便欲乘槎去，臨風試濯纓。"
        ],
        "title": "渡江",
        "id": "1676ccf7-baaf-499a-8f58-cef45b8a36eb"
    },
    {
        "author": "袁燮",
        "paragraphs": [
            "聽履辭榮反舊廬，高堂燕坐每申如。",
            "肯隨流俗趨邪徑，要使吾身宅廣居。",
            "告老未能三閲月，趣歸已奉十行書。",
            "願公努力扶皇極，展盡胸中萬卷餘。"
        ],
        "title": "送樓尚書赴詔",
        "id": "be3e1afe-5ccd-4be3-8bc2-a15555c4b3cc"
    },
    {
        "author": "袁燮",
        "paragraphs": [
            "幾載英名表一鄉，今年仙籍始浮香。",
            "恩隆雲漢頒宸翰，燕賜韶鈞出教坊。",
            "父子同登尤煒煜，詩騷爲貺轉鏗鏘。",
            "願言努力酬天造，勉使吾君冠百王。"
        ],
        "title": "和孫吉父登第二首  其一",
        "id": "ac64f412-c27c-4480-bcaa-27894b1a924e"
    },
    {
        "author": "袁燮",
        "paragraphs": [
            "生平心事渺無涯，老去情悰豈復嘉。",
            "便合扁舟歸故隠，却尋小圃種幽花。",
            "癡兒僥倖居前列，樸學流傳本故家。",
            "第一不宜貪顯宦，更煩師友護蘭芽。"
        ],
        "title": "和孫吉父登第二首  其二",
        "id": "b3875acf-0d12-4952-8db7-237e97e4a2b7"
    },
    {
        "author": "袁燮",
        "paragraphs": [
            "西川劍閣偉岡巒，雖得崢嶸苦未寬。",
            "豈意危欄臨楚望，獲瞻喬岳峙江干。",
            "雌雄並立排鋒刃，紫翠相縈繡帨鞶。",
            "珍重主人貪好景，邀賓攬秀俯林端。"
        ],
        "title": "倚天閣",
        "id": "989457cc-fa73-406d-8935-615568215e12"
    },
    {
        "author": "袁燮",
        "paragraphs": [
            "名利那須較有無，登臨樂處即吾廬。",
            "興濃不覺朔風勁，景好貪看晴雪餘。",
            "竟日送青娛座客，先春解凍躍潛魚。",
            "與君不但分風月，水色山光總一如。"
        ],
        "title": "和治中雪後",
        "id": "1da17c8e-5588-4952-8d11-9b625e52f69f"
    },
    {
        "author": "袁燮",
        "paragraphs": [
            "由來臘雪兆年豐，新歲還應與臘同。",
            "可喜三陽纔應律，便看六出驟漫空。",
            "緘藏摯獸安林下，約束遺蝗入地中。",
            "積至尺餘猶未已，始知嘉政與天通。"
        ],
        "title": "大雪與俞少卿二首  其一",
        "id": "03bfc11e-48f9-4f11-81fc-a9535b3c1bdd"
    },
    {
        "author": "袁燮",
        "paragraphs": [
            "歉歲隆冬水不冰，鈴齋誰與破愁城。",
            "繽紛忽作纖腰舞，照曜俄添老眼明。",
            "玉不堅牢終可貴，花非剪刻自然成。",
            "大田來歲應多稼，看取倉箱處處盈。"
        ],
        "title": "大雪與俞少卿二首  其二",
        "id": "0e1d9d26-c8dd-4cd1-8f82-6886c7c40cb3"
    },
    {
        "author": "袁燮",
        "paragraphs": [
            "風梳雨沐厭馳驅，我馬虺隤我僕痡。",
            "惟有風流髯主簿，才高不肯混泥塗。"
        ],
        "title": "寄陳伯耕二首  其一",
        "id": "502adf46-9e49-4d43-b256-ea00ef04fe3a"
    },
    {
        "author": "袁燮",
        "paragraphs": [
            "阡陌周旋約已成，妓圍纔合更渝盟。",
            "宴安有毒君休戀，亟爲蒼生決此行。"
        ],
        "title": "寄陳伯耕二首  其二",
        "id": "84c232e2-5a94-43c4-80c9-32a6e393115c"
    },
    {
        "author": "袁燮",
        "paragraphs": [
            "浮世塵勞墮渺茫，真儒器業要韜藏。",
            "誰知寂寞空山裏，修省工夫未易量。"
        ],
        "title": "贈毛希元二首  其一",
        "id": "86aad99c-ff42-4186-b12d-8a1bdffcb9b5"
    },
    {
        "author": "袁燮",
        "paragraphs": [
            "當年駡賊真忠激，今日藏身似隠淪。",
            "抱負如君豈無用，會看膏澤潤斯民。"
        ],
        "title": "贈毛希元二首  其二",
        "id": "b056eebb-09da-4e04-923d-2cc8dbfcbbfa"
    },
    {
        "author": "袁燮",
        "paragraphs": [
            "吾儒根本在修身，恬淡無爲樂性真。",
            "此性本無塵可去，去塵猶是未離塵。"
        ],
        "title": "贈史坑冶二首  其一",
        "id": "a2924d4c-ebb2-4a04-a941-6810eca1a06b"
    },
    {
        "author": "袁燮",
        "paragraphs": [
            "公子詞鋒莫敢當，更兼世故飽更嘗。",
            "區區殘寇猶侵侮，願試胸中却敵方。"
        ],
        "title": "贈史坑冶二首  其二",
        "id": "9c4cd42d-8cf4-48e3-8591-95e35943a5c0"
    },
    {
        "author": "袁燮",
        "paragraphs": [
            "乞取刀圭救病身，韓公于此枉天真。",
            "何如夜坐忘軀殻，但有纖毫俱是塵。"
        ],
        "title": "再用前韵二首  其一",
        "id": "25b30072-d892-4a62-8649-be905f5db1c2"
    },
    {
        "author": "袁燮",
        "paragraphs": [
            "無味之中味最長，東湖居士獨先嘗。",
            "迺知此藥真良藥，何必求他肘後方。"
        ],
        "title": "再用前韵二首  其二",
        "id": "8782dd53-babd-423d-9099-c9ae9be1ee18"
    },
    {
        "author": "袁燮",
        "paragraphs": [
            "勝士由來挽不前，肯臨高興復翩然。",
            "浮雲可籋真天馬，應笑駑駘走市廛。"
        ],
        "title": "贈陸伯微三首  其一",
        "id": "8f651349-1920-4ddc-8bef-cd077b9a0b1f"
    },
    {
        "author": "袁燮",
        "paragraphs": [
            "斗大書齋以絜名，冰壺表裏要清明。",
            "如今塵土填胸臆，幸挽滄浪爲濯纓。"
        ],
        "title": "贈陸伯微三首  其二",
        "id": "0aaf2079-7a7a-4f3e-8d19-9963e9a5cbd5"
    },
    {
        "author": "袁燮",
        "paragraphs": [
            "自古真才多命薄，欣聞同志不長貧。",
            "堪嗟世道今如許，願爲吾君致此身。"
        ],
        "title": "贈陸伯微三首  其三",
        "id": "a47c08b0-b570-4668-b04d-e25036840ee3"
    },
    {
        "author": "袁燮",
        "paragraphs": [
            "妙年志氣已超然，不肯隨羣苟目前。",
            "才美驟爲當世用，青雲直上躡天躔。"
        ],
        "title": "贈京尹八首  其一",
        "id": "1dcc8085-a6ee-44cf-995c-b08d1d2dae5b"
    },
    {
        "author": "袁燮",
        "paragraphs": [
            "彈壓工夫妙入神，能令晉盜總奔秦。",
            "盤根錯節游餘刃，奏課當爲第一人。"
        ],
        "title": "贈京尹八首  其二",
        "id": "3d0fbbe3-32fb-4c35-9ba7-9fafc822e5d2"
    },
    {
        "author": "袁燮",
        "paragraphs": [
            "儒學當年究指歸，服勞王事不言疲。",
            "遥知今日張京尹，不瑕閨房畫婦眉。"
        ],
        "title": "贈京尹八首  其三",
        "id": "444663ba-43a0-4c76-9bb7-1941c6ddb87e"
    },
    {
        "author": "袁燮",
        "paragraphs": [
            "年纔六十已爲卿，際會明時蚤顯榮。",
            "祿厚恩深何以報，惟當努力罄忠誠。"
        ],
        "title": "贈京尹八首  其四",
        "id": "0430ab4d-2a98-4a47-8366-086fb8677097"
    },
    {
        "author": "袁燮",
        "paragraphs": [
            "吾徒切己無他事，萬善根源一片心。",
            "外若崢嶸中有愧，何殊麋鹿强冠襟。"
        ],
        "title": "贈京尹八首  其五",
        "id": "cedca274-869c-4182-8a81-23dc9867328d"
    },
    {
        "author": "袁燮",
        "paragraphs": [
            "美名疇昔藹循良，重任今茲典浩穰。",
            "摯若蒼鷹非不健，何如鸞鳳效嘉祥。"
        ],
        "title": "贈京尹八首  其六",
        "id": "1e8e0920-b83b-4fef-a6b5-d7ecdd5323b7"
    },
    {
        "author": "袁燮",
        "paragraphs": [
            "前古哲人端可法，遺編遐躅尚堪尋。",
            "公餘莫厭頻繙閱，要使胸中廣且深。"
        ],
        "title": "贈京尹八首  其七",
        "id": "d214be2c-e4d2-42a0-a279-51c2ee32e860"
    },
    {
        "author": "袁燮",
        "paragraphs": [
            "上醫醫國豈無方，讜論扶持弱必强。",
            "屹若中流爲砥柱，男兒如此是真剛。"
        ],
        "title": "贈京尹八首  其八",
        "id": "b1f55348-c034-49b8-8373-2a41bd26bc2d"
    },
    {
        "author": "袁燮",
        "paragraphs": [
            "故國由來重世臣，芬芳累葉鎮如新。",
            "中興第一功臣裔，卓犖如君信有人。"
        ],
        "title": "與韓撫幹大倫八首  其一",
        "id": "94aabb58-6e3c-4755-a83a-42f6af6b7e15"
    },
    {
        "author": "袁燮",
        "paragraphs": [
            "肯隨流俗慕紛華，閉戶觀書遍五車。",
            "器業要爲當世用，直須渟蓄渺無涯。"
        ],
        "title": "與韓撫幹大倫八首  其二",
        "id": "0241d716-0b28-4533-8299-a61368530c5f"
    },
    {
        "author": "袁燮",
        "paragraphs": [
            "等閒援筆賦新篇，句法新奇思涌泉。",
            "絕勝唐人作詩苦，推敲一字强雕鎸。"
        ],
        "title": "與韓撫幹大倫八首  其三",
        "id": "65aaf780-bcbf-4d82-bb24-f9e9431f891e"
    },
    {
        "author": "袁燮",
        "paragraphs": [
            "幾年慣踏軟紅塵，終日眉攢氣不伸。",
            "每到山齋聞好語，令人胸臆便生春。"
        ],
        "title": "與韓撫幹大倫八首  其四",
        "id": "9a01072b-59dd-4a97-8bdc-bcb9c851e7ed"
    },
    {
        "author": "袁燮",
        "paragraphs": [
            "劇談時事言皆驗，籌略知非小丈夫。",
            "獨恨人微言不效，未能推挽上亨衢。"
        ],
        "title": "與韓撫幹大倫八首  其五",
        "id": "e39e6329-4754-47ee-81af-ccbcb0dbb424"
    },
    {
        "author": "袁燮",
        "paragraphs": [
            "思君風度心如結，何日從容迭獻酬。",
            "凉入郊墟能過我，奉陪童育兩山游。"
        ],
        "title": "與韓撫幹大倫八首  其六",
        "id": "8794b9a6-6b34-4784-b578-23ddd84f37c4"
    },
    {
        "author": "袁燮",
        "paragraphs": [
            "年幾五十無知己，乘興將爲劍閣行。",
            "從此與君尤隔絕，興懷疇昔若爲情。"
        ],
        "title": "與韓撫幹大倫八首  其七",
        "id": "c8113601-7aba-4677-b242-bdd8bea9b6b0"
    },
    {
        "author": "袁燮",
        "paragraphs": [
            "作詩真欲挽君留，蜀道平寧倚運籌。",
            "他日功名成遂後，猶能枉顧絜翁不。"
        ],
        "title": "與韓撫幹大倫八首  其八",
        "id": "0aef2354-5a06-4d89-988a-10a9996a16d2"
    },
    {
        "author": "袁燮",
        "paragraphs": [
            "浮世營營只自私，誰參落葉與枯枝。",
            "西來面壁原無語，却費圓通幾首詩。"
        ],
        "title": "和圓通禪老韵二首  其一",
        "id": "37c069f9-da64-4b53-9d4f-f19f38839620"
    },
    {
        "author": "袁燮",
        "paragraphs": [
            "新詩的皪綴明璣，道行清通照碧溪。",
            "塵絆無因到蘭若，聊將兩絕當留題。"
        ],
        "title": "和圓通禪老韵二首  其二",
        "id": "6998465d-7cfe-423f-8709-09c0d63fc88d"
    },
    {
        "author": "袁燮",
        "paragraphs": [
            "平生樸拙本無奇，珍重高人不我遺。",
            "自顧原無一滴水，何能復有兩篇詩。"
        ],
        "title": "贈天童監寺",
        "id": "5c24644d-5d31-49d9-bb82-595da0bd9f40"
    },
    {
        "author": "袁燮",
        "paragraphs": [
            "道人徧閲世間人，休咎先知若有神。",
            "多少媸妍歸藻鑑，祇緣唐許是前身。"
        ],
        "title": "贈卜道人二首  其一",
        "id": "a9e918db-886c-40ae-bf88-98c83fcdf36f"
    },
    {
        "author": "袁燮",
        "paragraphs": [
            "道人怪我年如許，宿債胡爲未盡償。",
            "寧識吾心烈於火，得歸林下便清涼。"
        ],
        "title": "贈卜道人二首  其二",
        "id": "5b221307-b943-4ade-b3bf-17c062706234"
    },
    {
        "author": "袁燮",
        "paragraphs": [
            "春風簸雨濕郊原，春水沄沄復舊痕。",
            "寂寞道傍堪歎處，柴門茅屋數家村。"
        ],
        "title": "郊外即事七首  其一",
        "id": "9afb1e50-3d53-4901-ac65-98cd8af2aca5"
    },
    {
        "author": "袁燮",
        "paragraphs": [
            "舟中無事閲陳編，千古高風挹聖賢。",
            "奔走徒勞竟何補，興懷舊隠思凄然。"
        ],
        "title": "郊外即事七首  其二",
        "id": "feb33089-d824-4419-99ae-b2db17470a63"
    },
    {
        "author": "袁燮",
        "paragraphs": [
            "雨聲初斷暮雲橫，天意欲晴猶未晴。",
            "好向長空施巨手，掃除氛翳見清明。"
        ],
        "title": "郊外即事七首  其三",
        "id": "9ddce12d-4863-4e45-8060-6e94d4ef00b9"
    },
    {
        "author": "袁燮",
        "paragraphs": [
            "清香忽向暗中來，應爲梅花取次開。",
            "愛汝風標真絕俗，何當環繞百千迴。"
        ],
        "title": "郊外即事七首  其四",
        "id": "418e4821-4fcb-45d0-be7d-de54f2b51dd6"
    },
    {
        "author": "袁燮",
        "paragraphs": [
            "幾處汪汪成巨浸，傳聞昔日盡良田。",
            "興除利害寧無策，忍把膏腴久棄捐。"
        ],
        "title": "郊外即事七首  其五",
        "id": "31b25af1-a48c-492b-b247-374897f76bea"
    },
    {
        "author": "袁燮",
        "paragraphs": [
            "陰雲解駮晴光好，藜杖逍遥足自怡。",
            "月色漸遲風力細，初春便是浴沂時。"
        ],
        "title": "郊外即事七首  其六",
        "id": "81e8d627-1d64-40d4-aa11-89806dbf4a5e"
    },
    {
        "author": "袁燮",
        "paragraphs": [
            "乍從塵土俯澄泓，瑩徹心神眼倍明。",
            "天下淵泉有如此，流清端的自源清。"
        ],
        "title": "郊外即事七首  其七",
        "id": "05eaff0a-5b9a-427e-9e15-1ba15f43e521"
    },
    {
        "author": "袁燮",
        "paragraphs": [
            "何人題作一靈山，千古佳名不可刊。",
            "欲識此聲非浪得，試于高處一憑欄。"
        ],
        "title": "遊靈山二首  其一",
        "id": "c5c3b615-e667-4b6d-8917-08a43e815578"
    },
    {
        "author": "袁燮",
        "paragraphs": [
            "湖山秀美冠東南，況此山椒枕碧潭。",
            "眼界寬平無限景，箇中好處不容參。"
        ],
        "title": "遊靈山二首  其二",
        "id": "4e441fae-5358-4207-a177-b5a7fa56fe96"
    },
    {
        "author": "袁燮",
        "paragraphs": [
            "宿靄埋山未肯收，晚風吹雨濕衣裘。",
            "漁舠一葉烟波裏，添我胸中萬斛愁。"
        ],
        "title": "雨中度東湖",
        "id": "4d5a6a8d-aaba-4cfb-924a-22425fd7a771"
    },
    {
        "author": "袁燮",
        "paragraphs": [
            "澄泓萬頃浸冰輪，千尺驚看玉塔新。",
            "滿目輝光相照耀，乾坤何處不精神。"
        ],
        "title": "望東湖五首  其一",
        "id": "ea1744f5-1634-431e-885b-65e4ad2b98a0"
    },
    {
        "author": "袁燮",
        "paragraphs": [
            "天上金波印水心，心中波浪亦成金。",
            "小舟蕩漾金波裏，陡覺廣寒宮殿深。"
        ],
        "title": "望東湖五首  其二",
        "id": "fb50460c-249f-4a61-9aab-f5f86a3c8093"
    },
    {
        "author": "袁燮",
        "paragraphs": [
            "世故紛紛賺白頭，何如良夜一扁舟。",
            "霜風拂面心神肅，塵慮寧容一髮留。"
        ],
        "title": "望東湖五首  其三",
        "id": "0eb4723e-05cd-446f-b593-a1b2afe355f2"
    },
    {
        "author": "袁燮",
        "paragraphs": [
            "五十頹然一禿翁，湖山清興渺無窮。",
            "扁舟欲學鴟夷子，未有平吳霸越功。"
        ],
        "title": "望東湖五首  其四",
        "id": "29ecb72e-6748-4a96-a55d-f2498cef03ea"
    },
    {
        "author": "袁燮",
        "paragraphs": [
            "世上功名姑置之，微茫心事要深思。",
            "水光月色精神好，長使襟懷似此時。"
        ],
        "title": "望東湖五首  其五",
        "id": "06f54ed3-9aa4-439b-b1f1-521d3dd85857"
    },
    {
        "author": "袁燮",
        "paragraphs": [
            "重巒疊嶂巧縈紆，中有汪汪萬頃湖。",
            "山色水光相映發，清輝含處妙難摹。"
        ],
        "title": "又二首  其一",
        "id": "fc9bfa82-73a2-475c-af52-e9f75de1b3cd"
    },
    {
        "author": "袁燮",
        "paragraphs": [
            "平生酷愛水浮天，每到東湖意豁然。",
            "要識此湖功利溥，旱時無限蔭民田。"
        ],
        "title": "又二首  其二",
        "id": "0dbddbf2-8a90-4e40-b25f-4b5a439eadf6"
    },
    {
        "author": "袁燮",
        "paragraphs": [
            "嶪岌嶄巖太白峰，高名千古獨稱雄。",
            "放懷擬向山頭立，宇宙都歸一望中。"
        ],
        "title": "天童道上二首  其一",
        "id": "2567d785-7da0-4cae-9f64-0bbb471150cb"
    },
    {
        "author": "袁燮",
        "paragraphs": [
            "太白峰前三十里，古松夾道奏竽笙。",
            "清輝秀色交相映，未羨山陰道上行。"
        ],
        "title": "天童道上二首  其二",
        "id": "62f105ed-d856-4efa-b6f1-be2534221fd1"
    },
    {
        "author": "袁燮",
        "paragraphs": [
            "塵俗區區咫尺間，著身高處眇人寰。",
            "平生望塔今登塔，聊向風前一解顔。"
        ],
        "title": "登塔二首  其一",
        "id": "db7a7bef-90de-466c-9fa1-da22f35332b7"
    },
    {
        "author": "袁燮",
        "paragraphs": [
            "遠望巍峩聳百尋，今朝特達快登臨。",
            "最高未是真高處，無盡應須更盡心。"
        ],
        "title": "登塔二首  其二",
        "id": "9788fda5-8991-4a98-8740-436f4c3b355f"
    },
    {
        "author": "袁燮",
        "paragraphs": [
            "一山屹立萬山朝，壯觀稜稜倚碧霄。",
            "惆悵故交埋玉處，高名千古共岧嶢。"
        ],
        "title": "百步尖",
        "id": "cb722167-6c1c-4f7f-bc78-a5c0ed848d45"
    },
    {
        "author": "袁燮",
        "paragraphs": [
            "古松奇石水潺潺，小小茅庵一兩間。",
            "野性自知難適俗，山林僻處且偷閒。"
        ],
        "title": "山中",
        "id": "67c7a32b-546c-4647-b2b7-94317ba6d4cd"
    },
    {
        "author": "袁燮",
        "paragraphs": [
            "舍北巑岏萬疊青，門前列岫巧相迎。",
            "天公有意憐寒士，錫與公侯百雉城。"
        ],
        "title": "山居二首  其一",
        "id": "ee5a56f6-e507-4e69-b662-e97aa94bb5ed"
    },
    {
        "author": "袁燮",
        "paragraphs": [
            "城居未免囂塵役，野處閒觀德性初。",
            "究竟孰爲清與濁，此心安處即吾廬。"
        ],
        "title": "山居二首  其二",
        "id": "82d7fbfd-1e08-45b5-9582-924c18b2f1eb"
    },
    {
        "author": "袁燮",
        "paragraphs": [
            "百年風節仰英遊，喜見新詩爲點頭。",
            "微詆大賢雖可恨，不妨千載略同流。"
        ],
        "title": "和姜子謙遊晁景迂祠",
        "id": "e4fe111a-27e4-4f3e-af08-1b2df4508192"
    },
    {
        "author": "袁燮",
        "paragraphs": [
            "曾子才高事事能，就中一事最堪稱。",
            "前賢拯救蒼生意，頼有斯人解服膺。"
        ],
        "title": "題景范堂",
        "id": "587ab54b-22d4-4e45-b6ce-d80f8881d766"
    },
    {
        "author": "袁燮",
        "paragraphs": [
            "我卜山岡畝百金，家貧自嘆力難任。",
            "杉松盡是親栽植，寄與樵人念此心。"
        ],
        "title": "書先塋二首  其一",
        "id": "643f1bd3-6c38-4487-befd-ccd627282cb2"
    },
    {
        "author": "袁燮",
        "paragraphs": [
            "杖藜數數款松關，豈爲多情酷愛山。",
            "痛念慈顔隔泉壤，此心那得片時閒。"
        ],
        "title": "書先塋二首  其二",
        "id": "65421e66-d2fe-4076-8087-6a0f1094b005"
    },
    {
        "author": "袁燮",
        "paragraphs": [
            "朝來覽鏡一何衰，髮禿容枯半白髭。",
            "老態侵尋光景促，著鞭從此勿遲遲。"
        ],
        "title": "覽鏡二首  其一",
        "id": "b09d670a-b977-4e01-8ef2-22f9f48cda35"
    },
    {
        "author": "袁燮",
        "paragraphs": [
            "工夫一日不專精，面目塵埃已可憎。",
            "何必鑑人明得失，青銅相對即良朋。"
        ],
        "title": "覽鏡二首  其二",
        "id": "fb22b4ae-8213-4b2c-ac24-78ca89f522bc"
    },
    {
        "author": "袁燮",
        "paragraphs": [
            "春曉園禽百族鳴，未知黄鳥可人心。",
            "閒中靜聽緜蠻語，絕勝歌喉要眇音。"
        ],
        "title": "聞鶑",
        "id": "22b93bc1-4c67-43c2-b3c5-f35cb7cde6d6"
    },
    {
        "author": "袁燮",
        "paragraphs": [
            "波清日暖足優游，去去來來總自由。",
            "只爲貪心除未得，竟隨香餌上金鈎。"
        ],
        "title": "觀魚",
        "id": "cccd3e44-c366-469e-9e6e-5c2f47f9a6e0"
    },
    {
        "author": "袁燮",
        "paragraphs": [
            "誰作機關巧且便，十尋繞指汲清泉。",
            "往來濟物非無用，俯仰由人亦可憐。"
        ],
        "title": "桔橰",
        "id": "ce49651c-dc73-4df4-afe0-8b4d50496b83"
    },
    {
        "author": "袁燮",
        "paragraphs": [
            "列屋閒居曳綺羅，霜刀裁剪競新磨。",
            "那知紅女經營苦，軋軋寒機幾萬梭。"
        ],
        "title": "織婦",
        "id": "4e913760-aedf-485c-ac99-6364604f5f57"
    },
    {
        "author": "袁燮",
        "paragraphs": [
            "江鄉梅熟雨如傾，茅屋低頭困鬰蒸。",
            "小小悶人人莫厭，解教禾稼勃然興。"
        ],
        "title": "梅雨",
        "id": "d65bb8bf-9bc2-4ed1-a1da-cb3097dffd65"
    },
    {
        "author": "袁燮",
        "paragraphs": [
            "怪底中秋尚鬰蒸，滂沱三日勢如傾。",
            "今朝雨霽新涼入，始信清秋本自清。"
        ],
        "title": "秋霽",
        "id": "7a231437-62ab-435a-b851-06e996d5ee4e"
    },
    {
        "author": "袁燮",
        "paragraphs": [
            "肅肅嚴威不可干，劍鋩莫作等閒看。",
            "丈夫砥礪平生節，到此孤忠激肺肝。"
        ],
        "title": "霜",
        "id": "65fe8d01-6a19-48a2-a0ec-c5290dbb6c00"
    },
    {
        "author": "袁燮",
        "paragraphs": [
            "昨夜璇霄素魄淪，一痕初復便精神。",
            "輝光萬里從茲始，今夕端倪即是真。"
        ],
        "title": "新月二首  其一",
        "id": "77ae48d2-cd0b-4aa9-895d-1c066b7244c5"
    },
    {
        "author": "袁燮",
        "paragraphs": [
            "至精那得久沈淪，造化回環自有神。",
            "滿意只須三五夜，十分全體見天真。"
        ],
        "title": "新月二首  其二",
        "id": "ff3fd5bc-d862-4e6f-97e7-412aa9ce5b7a"
    },
    {
        "author": "袁燮",
        "paragraphs": [
            "霜氣橫空月色明，寒侵肌骨不勝清。",
            "支筇忍凍遊山徑，胸次都無世俗情。"
        ],
        "title": "霜月",
        "id": "19a37a57-1638-412f-8fae-2fe0fe999518"
    },
    {
        "author": "袁燮",
        "paragraphs": [
            "好風吹雨到山前，月與山翁故有緣。",
            "靜夜相看兩寥寂，水流巖下瀉潺潺。"
        ],
        "title": "山月",
        "id": "6c542b83-ee87-4a78-8634-5468edcf1409"
    },
    {
        "author": "袁燮",
        "paragraphs": [
            "朝來雲物效嘉祥，和氣初萌日漸長。",
            "相慶紛紛緣底事，由來人道貴陽剛。"
        ],
        "title": "冬至二首  其一",
        "id": "f7c3955e-7b45-4129-a372-55b0f844582c"
    },
    {
        "author": "袁燮",
        "paragraphs": [
            "陽剛初復一何微，萬彙亨嘉肇此時。",
            "只此胚胎須護惜，要教宇宙總熙熙。"
        ],
        "title": "冬至二首  其二",
        "id": "ae0d36f9-58e6-485a-b49b-721ce445b6df"
    },
    {
        "author": "袁燮",
        "paragraphs": [
            "茅簷窮臘負朝暾，不羨紅爐獸炭溫。",
            "始信太陽和氣別，擬將此味獻金門。"
        ],
        "title": "冬日",
        "id": "396798a2-7e7d-4dac-9c9b-98af4796921a"
    },
    {
        "author": "袁燮",
        "paragraphs": [
            "去歲寒雲久積陰，四郊雪片臘中深。",
            "今年一稔民安業，老守區區慰此心。"
        ],
        "title": "和東林湛堂禪師喜雪韵五首  其一",
        "id": "c86e3355-3119-4c47-b6ee-4ba6be9b6625"
    },
    {
        "author": "袁燮",
        "paragraphs": [
            "祈禱精誠覬上通，嘉祥未與去年同。",
            "老懷日夜憂無奈，安得寒花屢舞風。"
        ],
        "title": "和東林湛堂禪師喜雪韵五首  其二",
        "id": "df0d085e-c236-433a-b7e8-641180a41971"
    },
    {
        "author": "袁燮",
        "paragraphs": [
            "恨無佳政布民間，賦斂猶繁獄未寬。",
            "來歲若非禾稼熟，窮檐何以免饑寒。"
        ],
        "title": "和東林湛堂禪師喜雪韵五首  其三",
        "id": "6110e948-850d-4aff-8f30-9fd64525cffa"
    },
    {
        "author": "袁燮",
        "paragraphs": [
            "皇皇有若救頭然，爲計無聊只籲天。",
            "殲厥遺蝗須尺瑞，由來積玉兆豐年。"
        ],
        "title": "和東林湛堂禪師喜雪韵五首  其四",
        "id": "80cd287a-e803-44ee-9045-b2336449681c"
    },
    {
        "author": "袁燮",
        "paragraphs": [
            "寂寞東林一老禪，殷勤念我惠佳篇。",
            "敢煩見在慈悲佛，爲我投誠過去僊。"
        ],
        "title": "和東林湛堂禪師喜雪韵五首  其五",
        "id": "92ece830-ab19-479a-8fd1-a9ca9bc9d0b7"
    },
    {
        "author": "袁燮",
        "paragraphs": [
            "琉璃爲葉玉爲葩，妙質天然不汝瑕。",
            "精彩照人香絕俗，遺簪端的自仙家。"
        ],
        "title": "玉簪",
        "id": "62b803cd-3e97-409a-97a4-203cbeee463a"
    },
    {
        "author": "袁燮",
        "paragraphs": [
            "蒙茸曲徑紫薇花，幾載藤蘿巧蔽遮。",
            "暫借斧斤還舊觀，依前萬蘂吐新葩。"
        ],
        "title": "紫薇花二首  其一",
        "id": "5556fee0-580b-4930-a7f8-2fd5cea2c255"
    },
    {
        "author": "袁燮",
        "paragraphs": [
            "紫微花對紫薇郎，何事齋前一樹芳。",
            "造物似教人努力，他年準擬侍君王。"
        ],
        "title": "紫薇花二首  其二",
        "id": "d4adea7d-65c3-4982-9464-c00050340899"
    },
    {
        "author": "袁燮",
        "paragraphs": [
            "淺深紅穗遶汀洲，笑舞西風體力柔。",
            "雅意陂塘非玩物，令人却憶蓼花遊。"
        ],
        "title": "芙蓉",
        "id": "083e05b1-4cd3-4e7c-a018-d4e372bf3847"
    },
    {
        "author": "袁燮",
        "paragraphs": [
            "壺中老子興不淺，豐頰樽前勝玉梅。",
            "肯爲蓴羹下犀箸，聊憑催促好詩來。"
        ],
        "title": "久不見竹堂高篇輒以湘窣索之兩詩繼至因用其韵  其一",
        "id": "59f9a416-1e10-4960-b6cd-ec688d360480"
    },
    {
        "author": "袁燮",
        "paragraphs": [
            "往時賸喜親標格，今日無因款話言。",
            "兀坐書齋飽蔬食，想公飲客厭熊蹯。"
        ],
        "title": "久不見竹堂高篇輒以湘窣索之兩詩繼至因用其韵  其二",
        "id": "e2e1bdc1-dee3-45b9-93e8-3f9c66fc59d2"
    },
    {
        "author": "袁燮",
        "paragraphs": [
            "松柏扳援有女蘿，紅英亦復蔓高柯。",
            "侵尋縱上雲霄去，究竟依憑未足多。"
        ],
        "title": "詠凌霄花",
        "id": "22e147c8-aef9-4536-8753-6d2b9892cf24"
    },
    {
        "author": "袁燮",
        "paragraphs": [
            "誰將名字强稱揚，弱質區區敢傲霜。",
            "霜隕葉枯紅粉落，元來棖也未爲剛。"
        ],
        "title": "拒霜花",
        "id": "bef8af24-5d74-49ad-89d6-b32a2903d1e0"
    },
    {
        "author": "袁燮",
        "paragraphs": [
            "携鋤抱甕不辭勞，要使霜根足土膏。",
            "我去艱難生理窄，却疑學圃屬吾曹。"
        ],
        "title": "園蔬六首  其一",
        "id": "f190b806-c4f7-4c93-8e52-cdf2255ac747"
    },
    {
        "author": "袁燮",
        "paragraphs": [
            "白菘肥脃真佳品，紫芥蒙茸亦可人。",
            "環舍滿畦多且旨，寒儒專享未爲貧。"
        ],
        "title": "園蔬六首  其二",
        "id": "1aaf6247-5d38-42c3-af92-e180b39c46ab"
    },
    {
        "author": "袁燮",
        "paragraphs": [
            "深林十月飽清霜，寒氣侵凌味轉長。",
            "世上甘腴有如此，擬排閭闔獻君王。"
        ],
        "title": "園蔬六首  其三",
        "id": "c527da5d-d99f-4413-9f40-6e9982e1cce8"
    },
    {
        "author": "袁燮",
        "paragraphs": [
            "良朋過我食無魚，茅屋相尋只茹蔬。",
            "莫道藜羹滋味薄，要知瓜祭必齊如。"
        ],
        "title": "園蔬六首  其四",
        "id": "cdf8bde3-1232-4b36-a9e1-e0d5c919419b"
    },
    {
        "author": "袁燮",
        "paragraphs": [
            "朱門終日飫甘肥，綺繡盤筵鱠縷飛。",
            "寧識山林枯槁士，清風千古首陽薇。"
        ],
        "title": "園蔬六首  其五",
        "id": "3d383f34-27b6-4d20-bf9b-bb1d70ade762"
    },
    {
        "author": "袁燮",
        "paragraphs": [
            "葷羶屏去忽三年，筋力扶持老尚堅。",
            "所養固知先大體，人生何苦嗜肥鮮。"
        ],
        "title": "園蔬六首  其六",
        "id": "06d8a577-62ac-40aa-a2f1-5bc423c05eb1"
    },
    {
        "author": "袁燮",
        "paragraphs": [
            "黄葉紛紛舞勁風，反膏收液歲成功。",
            "明年滿眼春容好，却在今時索寞中。"
        ],
        "title": "黄葉",
        "id": "3515024e-cd00-4bde-a6c0-c5dc5a65e5c9"
    },
    {
        "author": "袁燮",
        "paragraphs": [
            "風勁霜清木落時，金丸粲粲壓枝垂。",
            "貧家不作千奴計，一樹庭前也自奇。"
        ],
        "title": "詠橘",
        "id": "4d3a5e51-abd8-4c19-bffe-c8cd07743883"
    },
    {
        "author": "袁燮",
        "paragraphs": [
            "巖畔移來漫一叢，鮮鮮忽發十分紅。",
            "細看頗與鬷明類，言善方知美在中。"
        ],
        "title": "謝王恭父惠石巖花二首  其一",
        "id": "42bc45bf-000f-4155-81b6-0f7d45ae1b28"
    },
    {
        "author": "袁燮",
        "paragraphs": [
            "生平悃愊了無華，投老胡爲也愛花。",
            "家釀朋壺助清興，會看落筆吐天葩。"
        ],
        "title": "謝王恭父惠石巖花二首  其二",
        "id": "16c13f0f-d304-4bee-923c-251d568bfdf6"
    },
    {
        "author": "袁燮",
        "paragraphs": [
            "百卉芳菲二月時，先春梅萼著疎枝。",
            "只緣姑射風姿別，不怕寒威損玉肌。"
        ],
        "title": "梅花四首  其一",
        "id": "539f4172-d33e-4a70-be9f-8c5b3a332f7c"
    },
    {
        "author": "袁燮",
        "paragraphs": [
            "清香妙質總宜人，老幹青枝更絕塵。",
            "徹骨風流真我友，竹籬茅屋故相親。"
        ],
        "title": "梅花四首  其二",
        "id": "ace241d5-c750-4720-8452-7f0e92af12e6"
    },
    {
        "author": "袁燮",
        "paragraphs": [
            "寒花得水或成仙，體素含香亦可憐。",
            "韶嫩有餘清不足，此花獨步信無前。"
        ],
        "title": "梅花四首  其三",
        "id": "1dd9f2ba-c406-4146-a6df-aae75c364b6d"
    },
    {
        "author": "袁燮",
        "paragraphs": [
            "其間妙處不容評，玉潔冰清亦强名。",
            "要識此花高絕處，解成佳實作和羹。"
        ],
        "title": "梅花四首  其四",
        "id": "6a003fd2-fc5a-448a-8171-36c00f547d50"
    },
    {
        "author": "袁燮",
        "paragraphs": [
            "不費春工巧剪裁，自然精彩粲瓊瑰。",
            "也知受命如松柏，故向隆冬取次開。"
        ],
        "title": "病起見梅花有感四首  其一",
        "id": "9f99241f-2811-45c5-a834-67eeac736c1f"
    },
    {
        "author": "袁燮",
        "paragraphs": [
            "霜月交輝色愈明，風標高節聖之清。",
            "諦觀毫髮無遺恨，始信名花集大成。"
        ],
        "title": "病起見梅花有感四首  其二",
        "id": "d303925d-0868-4233-a44d-3fb56db93713"
    },
    {
        "author": "袁燮",
        "paragraphs": [
            "古澗荒郊人迹少，幾枝摘索爲誰芳。",
            "因思陋巷甘岑寂，爲己工夫味更長。"
        ],
        "title": "病起見梅花有感四首  其三",
        "id": "a85123ad-8313-4bed-903f-77f8a615f20f"
    },
    {
        "author": "袁燮",
        "paragraphs": [
            "病餘百念不關心，偶見幽芳只自驚。",
            "世故紛紛易湮沒，會須借此滌塵襟。"
        ],
        "title": "病起見梅花有感四首  其四",
        "id": "8f913ebe-f00e-4742-8ab5-e89185c4a3ef"
    },
    {
        "author": "袁燮",
        "paragraphs": [
            "金相玉質舊同科，暗裏清香萬斛多。",
            "絕俗風流寧不似，調羹功用竟如何。"
        ],
        "title": "蠟梅",
        "id": "e4adda4d-0157-41af-a7b4-48c4dd1064e7"
    },
    {
        "author": "袁燮",
        "paragraphs": [
            "瑣瑣新松雜穉杉，青青數寸倚嶄岩。",
            "牛岡自有神呵護，未怕林間走鹿饞。"
        ],
        "title": "小松二首  其一",
        "id": "f87dbae3-18a4-4588-aec5-9db6de84e3f9"
    },
    {
        "author": "袁燮",
        "paragraphs": [
            "初栽準擬雨如膏，無奈晴暄思鬰陶。",
            "造物見憐甘澤霈，倚天會見百尋高。"
        ],
        "title": "小松二首  其二",
        "id": "4237978d-5588-4fcc-a337-a980fcdd57df"
    },
    {
        "author": "袁燮",
        "paragraphs": [
            "此君林下靜無塵，苗裔生來便逸羣。",
            "頭角嶄然圓玉峙，養成直節要凌雲。"
        ],
        "title": "咏竹",
        "id": "78c15a5c-8605-473b-9dfd-4322481aeb80"
    },
    {
        "author": "林鼐",
        "paragraphs": [
            "四圍紫翠峰巒合，一片丹青樓閣開。"
        ],
        "title": "句",
        "id": "322da7ba-8e5d-4a03-b813-5e1787656088"
    },
    {
        "author": "徐誼",
        "paragraphs": [
            "布穀催春又一年，使君風斾爲翩然。",
            "清冷徹處真無際，果見靈源發漏泉。"
        ],
        "title": "石井泉  其一",
        "id": "056f1af6-9472-467a-8b50-669d8ce4a486"
    },
    {
        "author": "徐誼",
        "paragraphs": [
            "川原膴膴小曾巒，千古英雄劍氣寒。",
            "滲漉仁風并義澤，只今光燄在毫端。"
        ],
        "title": "石井泉  其二",
        "id": "c8547203-3683-4d64-951b-2a0a45c55f68"
    },
    {
        "author": "徐誼",
        "paragraphs": [
            "發揮有待天須靳，隠顯人間未得知。",
            "翰林主人工墨客，它年稚子亦能詩。"
        ],
        "title": "石井泉  其三",
        "id": "ff0faff1-a0f3-4779-963e-6649e24b4ebc"
    },
    {
        "author": "徐誼",
        "paragraphs": [
            "花飛片片上衣襟，拾得飛花寘柳陰。",
            "莫遣便隨流水去，東君應有惜花心。"
        ],
        "title": "謫官南康軍",
        "id": "7ef875ab-956e-443d-8e5c-5ed8d2706015"
    },
    {
        "author": "徐誼",
        "paragraphs": [
            "我行之宜陽，便作大仰遊。",
            "上有參天松，下有漱石流。",
            "群峰拱梵宇，層層閟清幽。",
            "老禪雅愛客，要作數日留。",
            "泉石療我饑，竹風銷我憂。",
            "征塵積經年，可以少滌不。",
            "絕勝秋江上，獨釣滄浪舟。",
            "所恨招不來，莫我更唱酬。"
        ],
        "title": "遊溈山",
        "id": "c4fef005-7cba-4096-b3e4-c5c75644a944"
    },
    {
        "author": "曾三聘",
        "paragraphs": [
            "道人抱道常避人，閉門三月不識春。",
            "風風雨雨不相識，起迎北斗生精神。",
            "夜來夢揖梅子真，脫胎換骨隔一塵。",
            "玉池生液銀河潤，嚥𠻳自有元和津。",
            "山中且住不須去，九仙嶺上雲迷路。",
            "擣餘藥裹卧松根，只在丁當鳥鳴樹。"
        ],
        "title": "玉梁觀",
        "id": "43087596-f84c-428f-9f60-e7fc178dd08d"
    },
    {
        "author": "曾三異",
        "paragraphs": [
            "搴衣不待履霜回，到得如今亦樂哉。",
            "泓穎有時供戲劇，軒裳無用任塵埃。",
            "眉頭猶自懷千恨，興到何如酒一杯。",
            "知道華山方睡覺，打門聊伴茗奴來。"
        ],
        "title": "携茶訪楊東山",
        "id": "a7aa3025-1bbb-4cd6-91bc-33bf694f7453"
    },
    {
        "author": "劉爚",
        "paragraphs": [
            "舊尹龔熊負令名，至今天日共清明。",
            "案頭未有人稱屈，村裏全無吏敢行。",
            "滿院茶香敲句穩，一簾花影韵琴清。",
            "後之學者誰其似，又說陳公政有聲。"
        ],
        "title": "上陳縣尹",
        "id": "b234e8be-09a8-4b97-b9d8-d112f0ee149f"
    },
    {
        "author": "劉爚",
        "paragraphs": [
            "知君嬰世患，垂白竄南方。",
            "四海皆稱屈，群兒苦中傷。",
            "天資隨世殞，遺恨與天長。",
            "但誦箕山曲，招魂葬故鄉。"
        ],
        "title": "挽蔡西山先生",
        "id": "782d6a84-2965-4f7f-bee8-fc592dc69859"
    },
    {
        "author": "劉爚",
        "paragraphs": [
            "山行千里如井底，仰視但見山頭煙。",
            "今朝過嶺一縱目，無窮平野無窮天。"
        ],
        "title": "過偏嶺",
        "id": "1e3fc9df-4962-48b1-818d-f7351efa5cb0"
    },
    {
        "author": "劉爚",
        "paragraphs": [
            "不到茲山二十年，豈知重見舊山川。",
            "煙深雖不見湖水，且看長空萬里天。"
        ],
        "title": "劉寺即事",
        "id": "dc718dfc-326a-439d-8e3b-5be8da441de5"
    },
    {
        "author": "劉爚",
        "paragraphs": [
            "蒼崖閟仙館，時有讀書聲。",
            "餘韵出雲表，泠泠清風生。",
            "從之不可得，悵望傷我情。"
        ],
        "title": "仙學堂",
        "id": "6757f230-c389-4282-a299-1ef9917580c7"
    },
    {
        "author": "劉爚",
        "paragraphs": [
            "雲影猶带濕，日光初漏明。"
        ],
        "title": "句",
        "id": "fd2841f0-803a-46df-99e5-bd84b8a50e79"
    },
    {
        "author": "陳謙",
        "paragraphs": [
            "金華仙伯歌襦久，休父仍孫歛版遲。",
            "堂下言高鬷蔑惡，官中事了傅咸癡。",
            "苦心纔覩千年餘，垂翅新翻六月池。",
            "接淅中山聽餘令，徵黄敕使立多時。"
        ],
        "title": "送程傅叟赴官臨海",
        "id": "bf1bb178-f436-47d0-9618-0276d4ece99c"
    },
    {
        "author": "陳謙",
        "paragraphs": [
            "吾子勇出鄉，賣文供啜菽。",
            "誰指石頭路，路滑去能速。",
            "大溪拍天流，返壑僅盈掬。",
            "神化闕功能，善世眩兼獨。",
            "寶瑟迹已陳，閥閲在林麓。",
            "飽盡天下眼，觀我亦具足。",
            "尚論宇宙廣，落處即爲福。",
            "請子房魏偕，點入丹青錄。"
        ],
        "title": "送王孟同館黄巖見王簡卿侍郎",
        "id": "b2fc6bad-0dae-455f-ab0c-9841f2fabc8a"
    },
    {
        "author": "陳謙",
        "paragraphs": [
            "長劉提正律，折衝陳堂堂。",
            "少劉峙其躬，凜凜百鍊剛。",
            "獨立百世後，共分淵孟香。",
            "近市人不知，公論在八荒。"
        ],
        "title": "溫州劉教授石塔",
        "id": "35994146-41a0-49cd-82c0-601eb35b04e1"
    },
    {
        "author": "陳謙",
        "paragraphs": [
            "宗伯舊爲丞，曲臺今作長。",
            "欽聞孔聖言，德理政刑上。"
        ],
        "title": "曲臺",
        "id": "2a6713e8-d7ba-4800-8203-f85715f29b93"
    },
    {
        "author": "陳謙",
        "paragraphs": [
            "夜半脚心生熱雲，真人得法此其真。",
            "只緣露泄天機子，將身却近帝王尊。"
        ],
        "title": "凌丹亭  其一",
        "id": "f3b814fc-8546-4e5b-8832-5690ec7a32ed"
    },
    {
        "author": "陳謙",
        "paragraphs": [
            "虛靜前知固常理，弄丸先生昔如此。",
            "不曾驚動世間人，須信是中元沒事。"
        ],
        "title": "凌丹亭  其二",
        "id": "ebc27ecc-982a-4553-83aa-1ddd4fc1d7a3"
    },
    {
        "author": "陳謙",
        "paragraphs": [
            "松釵滿地竹無聲，已將蛻羽鎖丹陵。",
            "漱津覓字俱陳跡，又有入山來乞靈。"
        ],
        "title": "凌丹亭  其三",
        "id": "262bcaa4-db5f-4866-ab69-8e030b7c1519"
    },
    {
        "author": "陳謙",
        "paragraphs": [
            "折羽沉絃思杳茫，南樓依舊倚斜陽。",
            "江湖草樹不相識，吳蜀舟車秪自忙。",
            "萬里秋聲驚客枕，一天凉月浸胡床。",
            "古今多少英雄恨，認取江南舊武昌。"
        ],
        "title": "鄂州南樓",
        "id": "30f2c17c-2c3a-439e-8a26-3d4e0dfc8d27"
    },
    {
        "author": "陳謙",
        "paragraphs": [
            "庸蜀諸羌水，荆吳萬里渾。",
            "不將崖約束，焉免壑崩奔。",
            "線引溫湯浦，觴浮雪水源。",
            "槎程疑欲盡，西望氣魂魂。"
        ],
        "title": "瞿唐峽",
        "id": "addf8714-3a4d-450e-aa4c-f06912ba85fd"
    },
    {
        "author": "陳謙",
        "paragraphs": [
            "廛隠築東山，林高撼翠寒。",
            "雲藏安石館，竹掃葛仙壇。",
            "徑繞泉鳴壑，天低月近欄。",
            "秋風扶杖屨，漉酒助君歡。"
        ],
        "title": "華盖山",
        "id": "83bb4ccf-ef1f-4cd4-9aa8-84a53a610ca8"
    },
    {
        "author": "陳謙",
        "paragraphs": [
            "青衫夜半何曾著，引興參差雜椒糈。"
        ],
        "title": "句  其一",
        "id": "eb03b9f3-bf18-41eb-a5e5-763e18feb8de"
    },
    {
        "author": "陳謙",
        "paragraphs": [
            "萬卷編抄高似屋，一門師友重如山。"
        ],
        "title": "句  其二",
        "id": "133a756c-dec8-46c3-80e7-b8a37791bd79"
    },
    {
        "author": "李訦",
        "paragraphs": [
            "半依巖岫倚雲端，獨立亭亭耐歲寒。",
            "一事頗爲清節累，秦時曾作大夫官。"
        ],
        "title": "詠松",
        "id": "d4f6ca4a-2a41-4299-9b99-b2f6a4e6e5f4"
    },
    {
        "author": "李訦",
        "paragraphs": [
            "人言忠孝不磨滅，神物護持存水滸。",
            "千家陵谷幾變遷，此石不移自章武。",
            "本由黄帝古兵法，六十四以八爲伍。",
            "髯孫且懼仲達走，賊操遊魂何敢拒。",
            "刻銘沙石水底碑，教戰石存山下鼓。",
            "一片丹心天地間，萬世聞風猶禦侮。",
            "我來起敬凜如生，再拜一言公必取。",
            "瀼流東截陣圖前，寖隳城壁頹民宇。",
            "能安拳石止波流，願回瀼患思民撫。",
            "常使夔人知感公，踏磧年年弔千古。"
        ],
        "title": "謁丞相祠觀八陣圖",
        "id": "ff45aebf-083d-459b-81c6-8e7795ea66dc"
    },
    {
        "author": "李訦",
        "paragraphs": [
            "翠岸紅燈寄語，要自江南看來。",
            "多景齊雲樓下，當年使鷁招回。"
        ],
        "title": "控巴臺次韵  其一",
        "id": "2c1c099d-639c-42a9-9907-27c4d8668d83"
    },
    {
        "author": "李訦",
        "paragraphs": [
            "誰道地拘偪窄，須知天閟幽妍。",
            "一段丹青臺閣，何人淡掃松烟。"
        ],
        "title": "控巴臺次韵  其二",
        "id": "55da303a-d83a-4c99-8b58-125c5ecd9f44"
    },
    {
        "author": "李訦",
        "paragraphs": [
            "狄公有記記蠻平，蠻不難平將貴精。",
            "勉矣諸君修將業，請將平字作亭名。"
        ],
        "title": "題平亭",
        "id": "9d78971a-2b1f-4136-bf09-953f83482ecd"
    },
    {
        "author": "謝堯仁",
        "paragraphs": [
            "花蓓大如拳，花面或徑尺。",
            "紫者棲紫鸞，黄者浴黄鵠。",
            "或似扶桑枝，推上一輪赤。",
            "或似玻璃盆，稍久擎無力。",
            "又有似平叔，愛矜素粉白。",
            "又有似蜀人，喜染天水碧。",
            "或似包綠錦，未放丹砂折。",
            "或似浴青囊，未放沉麝發。",
            "應須和露剪，莫使見日色。",
            "廣陵精神全，免笑花無骨。"
        ],
        "title": "詠芍藥",
        "id": "49b71c84-5294-4022-8370-fd9af6bc4e14"
    },
    {
        "author": "謝堯仁",
        "paragraphs": [
            "奇奇水上花，湛湛花下水。",
            "花得水扶持，水因花富貴。",
            "當中既植藕，四畔還種葦。",
            "自然秋風生，便有江湖意。"
        ],
        "title": "荷花",
        "id": "b3795524-f778-432e-87b0-249e1545f45d"
    },
    {
        "author": "謝堯仁",
        "paragraphs": [
            "下騰赤蛟身，上抽碧龍頭。",
            "千枝蟠一蓋，一蓋簪萬毬。",
            "花要带月看，香要和露收。",
            "一點落衣袂，經月氣未休。",
            "一點入釀甕，經歲味尚留。"
        ],
        "title": "酴醿",
        "id": "099b18b8-c377-46fb-b633-6662432aab5e"
    },
    {
        "author": "謝堯仁",
        "paragraphs": [
            "有約携壺九日遊，扶筇選勝豁雙眸。",
            "天空晴送羣峰翠，野曠寒生落木愁。",
            "濁酒故饒狂士態，黄花羞插老人頭。",
            "憑高不管風吹帽，坐破屏山一色秋。"
        ],
        "title": "九日登屏山",
        "id": "5d6b7f26-71cb-4cdc-88a2-e9412d09b912"
    },
    {
        "author": "謝堯仁",
        "paragraphs": [
            "半夜鬼神朝水府，五更鼓角動揚州。"
        ],
        "title": "句",
        "id": "948e4293-44c8-4264-a67e-dfd221222e27"
    },
    {
        "author": "劉坦之",
        "paragraphs": [
            "木落天高廟妥靈，去來潮汐繞山青。",
            "年登民俗饒怡樂，海近蛟虯入杳冥。",
            "萬里一身頭既白，清樽三奠德惟馨。",
            "出門更合燒沈炷，青草連雲接洞庭。"
        ],
        "tags": [
            "洞庭湖"
        ],
        "title": "辭靈康廟留題",
        "id": "e74db8da-13a7-403b-ac5a-8dac10f11104"
    },
    {
        "author": "郭師元",
        "paragraphs": [
            "昭代元豐日，雲洲致瑞祥。",
            "氤氳浮嶺表，精彩燦霞光。",
            "德政聞名邑，文章冠試場。",
            "二人符美應，今古共流芳。"
        ],
        "title": "雲洲",
        "id": "b44b865b-a160-4164-990e-1c5c457b9003"
    },
    {
        "author": "唐弼",
        "paragraphs": [
            "古人事業不關書，聖處工夫咏舞雩。",
            "窈窕崖居辱題品，南陽端有卧龍無。"
        ],
        "title": "和經略直閣寺丞贈劉升之蟄龍巖二首  其一",
        "id": "00b8c3a0-5cda-4b7a-be56-eef5611ec46a"
    },
    {
        "author": "唐弼",
        "paragraphs": [
            "倚天寒碧鎖嵌空，咫尺丹霄有路通。",
            "莫向明時縮頭角，風雲只在笑談中。"
        ],
        "title": "和經略直閣寺丞贈劉升之蟄龍巖二首  其二",
        "id": "2b9a5d43-df10-4797-869a-7d091c79dff3"
    },
    {
        "author": "唐弼",
        "paragraphs": [
            "峒裏光陰經幾春，峒前蒼木垂千尋。",
            "不知空谷當年事，誰識龐眉處士心。",
            "殘月照人吞遠徼，晚風吹夢入幽岑。",
            "我來須訪神仙宅，好聽雲端環佩音。"
        ],
        "title": "三洲巖",
        "id": "e382d732-d84b-4f3d-a1f7-de0104284a13"
    },
    {
        "author": "陳映",
        "paragraphs": [
            "元豐陳汀州，見謂黄太史。",
            "年登境無蝗，政恐不相似。"
        ],
        "title": "汀州",
        "id": "f6e1d39e-daba-4937-9bf6-0cce940f0636"
    },
    {
        "author": "陳映",
        "paragraphs": [
            "南澗吹雲過北團，北山飛鳥入南山。",
            "區區雲鳥緣何事，未似風流太守閒。"
        ],
        "title": "北樓",
        "id": "ee0e996a-9564-4072-a8c5-d825165ecf89"
    },
    {
        "author": "陳映",
        "paragraphs": [
            "鄞江一丈水，清可照人心。"
        ],
        "title": "句",
        "id": "d6296957-29d4-41ba-b500-4c4335bf3eea"
    },
    {
        "author": "吳璋",
        "paragraphs": [
            "江天閒晚已斜陽，靜掩柴門對草堂。",
            "葉落轉枝翻鶻影，星飛橫水带螢光。",
            "微風得雋驅殘暑，新月出音生嫩凉。",
            "坐覺秋容轉清爽，一聲漁笛在滄浪。"
        ],
        "title": "環溪夜坐",
        "id": "fc9312ec-a157-47b7-aca4-b28c1df450c0"
    },
    {
        "author": "吳璋",
        "paragraphs": [
            "下筆非能不自休，清談未足第三流。",
            "夢中讀易疑神動，醉裏吟詩想鬼愁。",
            "飛鶻豈徒驚燕雀，騎馿直欲度驊騮。",
            "此君須異無人識，慚愧當年遇褚裒。"
        ],
        "title": "上人陳情十首之一",
        "id": "249925b7-2261-4860-9a9d-ba007e436040"
    },
    {
        "author": "吳璋",
        "paragraphs": [
            "各自芬芳花默默，兩相呼喚鳥津津。"
        ],
        "title": "句  其一",
        "id": "9658aaf6-22f2-4d62-885f-afbbec23e424"
    },
    {
        "author": "吳璋",
        "paragraphs": [
            "風急城闉砧杵動，雨餘園圃轆轤收。"
        ],
        "title": "句  其二",
        "id": "88ff7c02-698a-439b-aa3e-f6db2fdc1ff6"
    },
    {
        "author": "吳璋",
        "paragraphs": [
            "始訝長郊從此斷，忽驚行客近前來。"
        ],
        "title": "句  其三",
        "id": "6047113e-1bb7-4ff9-a74c-a467e067308f"
    },
    {
        "author": "吳璋",
        "paragraphs": [
            "倒懸欲墮花如綴，背立將飛鳥似驚。"
        ],
        "title": "句  其四",
        "id": "2a044680-5595-418b-9ab6-2626b1a789a1"
    },
    {
        "author": "吳璋",
        "paragraphs": [
            "池塘不用夢春草，風雪何須在灞橋。"
        ],
        "title": "句  其五",
        "id": "ebd2b5d5-c7da-4407-986e-f6c32b55e74d"
    },
    {
        "author": "吳璋",
        "paragraphs": [
            "惜別有情空執手，贈行無緒不成章。"
        ],
        "title": "句  其六",
        "id": "b4e87768-3d2f-4064-8a89-14a784dd6789"
    },
    {
        "author": "吳璋",
        "paragraphs": [
            "雁飛雲抹欹斜字，魚躍波摇出沒星。"
        ],
        "title": "句  其七",
        "id": "35d367b3-7f07-4de5-b450-17ed9eaafa3e"
    },
    {
        "author": "吳璋",
        "paragraphs": [
            "水流天際驚春動，山入雲間鬭碧攢。"
        ],
        "title": "句  其八",
        "id": "5bd3acda-f7de-46cc-a7c6-a1d5c36f16b3"
    },
    {
        "author": "吳璋",
        "paragraphs": [
            "地暖尚疑消玉馬，雲開早欲放金雅。"
        ],
        "title": "句  其九",
        "id": "d1124b36-5ca3-4a95-b9af-1f8af015a377"
    },
    {
        "author": "吳璋",
        "paragraphs": [
            "衣無錦繡勞心織，味乏膏粱困舌耕。"
        ],
        "title": "句  其一○",
        "id": "aaaae46e-ed97-412b-ad5d-73d4d53b2ca7"
    },
    {
        "author": "吳璋",
        "paragraphs": [
            "閒中坐作蜘蛛隠，夢裏逃成燕雀禪。"
        ],
        "title": "句  其一一",
        "id": "f56ed2d7-10dd-475a-82e3-d280554caee0"
    },
    {
        "author": "吳璋",
        "paragraphs": [
            "弈棋但以忘憂耳，縱酒無如作病何。"
        ],
        "title": "句  其一二",
        "id": "349db9cc-216d-4941-9a70-fdc22cfbe646"
    },
    {
        "author": "吳璋",
        "paragraphs": [
            "龍肝雉尾瓜蓴好，玉核金槌棗柰香。",
            "只有牛心猶未割，願如逸少得先嘗。"
        ],
        "title": "句  其一三",
        "id": "475283f6-0a55-490e-a7bf-e2178a05597b"
    },
    {
        "author": "吳琚",
        "paragraphs": [
            "昔愛山樵書，今踏山樵路。",
            "江邊春事動，梅柳皆可賦。",
            "犖确石徑微，白浪灑衣履。",
            "臨淵魚龍驚，捫崖猿鳥懼。",
            "古刻難細讀，斷缺蒼蘚護。",
            "歲月豈易考，書法但增慕。",
            "摩挲復三歎，欲去還小住。",
            "習氣未掃除，齒髮恨遲暮。",
            "華亭鶴自歸，長江只東注。",
            "寂寥千古意，落日起煙霧。"
        ],
        "tags": [
            "长江"
        ],
        "title": "春日焦山觀瘞鶴銘",
        "id": "7a353641-5c6c-4dcb-815a-94c2af4cedd8"
    },
    {
        "author": "吳琚",
        "paragraphs": [
            "牡丹乘春芳，風雨苦相妬。",
            "朝來小庭中，零落已無數。",
            "魂銷梓澤國，腸斷馬嵬路。",
            "盡日向欄干，踟躕不能去。"
        ],
        "title": "牡丹",
        "id": "50c059e6-2af9-4665-b4a4-362974a16b73"
    },
    {
        "author": "吳琚",
        "paragraphs": [
            "細看爽氣無朝暮，浪說元規塵污人。"
        ],
        "title": "句  其一",
        "id": "48875b06-7781-47fc-a2f9-b56c85e1b368"
    },
    {
        "author": "吳琚",
        "paragraphs": [
            "春歸百卉今無幾，獨立清微殿閣風。"
        ],
        "title": "句  其二",
        "id": "e41246e8-6441-4d5f-8065-1f51961ce508"
    },
    {
        "author": "尤棐",
        "paragraphs": [
            "長風捲急雨，蕭條湖上來。",
            "癡雲低壓樹，雷霆助喧豗。",
            "雨過了無跡，萬物萌新荄。",
            "化機本無滯，爽氣先暗催。",
            "披衣一延攬，中情其徘徊。",
            "浩然觀太空，薄言命尊罍。"
        ],
        "title": "湖上命酒作",
        "id": "62ea9c9b-0ef8-4652-8bf5-99e6bdceca39"
    },
    {
        "author": "陳峴",
        "paragraphs": [
            "杖屨隨春風，邂逅得良友。",
            "行行西域道，觸目盡花柳。",
            "還步過茆茨，交歡亦何有。",
            "東鄰頗好事，邀我意良厚。",
            "南窗竹風涼，更命新醅酒。",
            "一醉何足辭，期此百年久。"
        ],
        "title": "飲翁常之宅分韵得友字",
        "id": "df496db0-5a4a-4480-ba76-12e3c17fc230"
    },
    {
        "author": "陳峴",
        "paragraphs": [
            "送客聯鑣歸，得得招提宿。",
            "晚渡滄江口，路入青山曲。",
            "突兀忽在眼，一洗奔馳俗。",
            "然燈遽呼酒，僧留供野蔌。",
            "林高上明月，談聲響空谷。",
            "坐久夜益深，同來或鼾熟。",
            "明朝返城郭，此興真可錄。"
        ],
        "title": "宿董山寺",
        "id": "8fa96b6e-07de-43cc-994d-f2056d7555a2"
    },
    {
        "author": "陳峴",
        "paragraphs": [
            "雨聲春不絕，綠漲與池平。",
            "久摘花猶好，新鋤草又生。",
            "閉門惟我獨，終日斷人行。",
            "對酒還憂病，裁詩强遣情。"
        ],
        "title": "雨中偶成",
        "id": "2df10ad2-2b0a-4d1c-af8a-b6b8c91da287"
    },
    {
        "author": "陳峴",
        "paragraphs": [
            "蜀江來滾滾，楚望意悠悠。",
            "浩氣高情曉，新寒带晚秋。",
            "關山方北顧，烟火又南樓。",
            "蓬鬢天涯客，蕭然一葉舟。"
        ],
        "title": "舟次鄂州",
        "id": "91d935a1-9073-4348-a23b-d9c291eb0875"
    },
    {
        "author": "陳峴",
        "paragraphs": [
            "江源發蠻荒，來與湘灌遇。",
            "交流趨城隅，清映日東注。",
            "群山半楚越，馳驟若競赴。",
            "譙門百步南，樓堞此雄踞。",
            "觀風久標名，棟宇初改故。",
            "極目渺塞嶺，蔚起矗雲霧。",
            "千里聳翠碧，衆水橫練素。",
            "古寺带林薄，漁艇依野渡。",
            "村墟互隠見，風烟自朝暮。",
            "東西亙井絡，碁分雜營戍。",
            "偶值豐登年，樂此保生聚。",
            "秋風黄花天，良集盛簪屨。",
            "肴觴固匪虔，藉此山水具。",
            "登臨方興深，諸君幸少駐。"
        ],
        "title": "全州觀風樓",
        "id": "3ce4bcac-e21b-419a-9899-75c276b5e074"
    },
    {
        "author": "陳峴",
        "paragraphs": [
            "平生足迹窮遐陬，一麾更守湖湘州。",
            "西接懸崖五溪曲，南望渺極蒼梧愁。",
            "天涯牢落孰慰意，千嶂倒影三江流。",
            "千里脈絡茲要會，意趣端與江山投。",
            "羣峰四遶立碧玉，带映林薄如雕鎪。",
            "虯蟠虎驟互起伏，天作地涌非凡儔。",
            "郊村依約半洲渚，遠明天際來歸舟。",
            "湖南素號清絕地，一旦呈露疑神謀。",
            "作成英奇易舊觀，俗化遠與鄒魯侔。",
            "寄語後來無泯沒，共保佳致傳千秋。"
        ],
        "title": "楚南偉觀樓",
        "id": "116fa91f-ec62-4ec9-abaf-661af30335bb"
    },
    {
        "author": "陳峴",
        "paragraphs": [
            "修林平沼久荒埃，招領春風一笑回。",
            "掃凈莓苔分徑岸，剩添桃李結亭臺。",
            "時因休吏文書了，忽作閒人杖屢來。",
            "待與邦人同醉樂，一樽何惜少徘徊。"
        ],
        "title": "郡圃依綠亭",
        "id": "ee94952b-f781-4d54-8677-0c8d054ce736"
    },
    {
        "author": "陳峴",
        "paragraphs": [
            "烟蘿深鎖非凡境，泉石相逢似故人。",
            "歸認落花猶恐誤，天風爲我隔囂塵。"
        ],
        "title": "龍隠巖",
        "id": "d59070fb-5570-41e6-853c-4ccfd5d7bcd2"
    },
    {
        "author": "陳峴",
        "paragraphs": [
            "泉流縈带戛冰玉，石壁深窈寒侵衣。",
            "開鑿應勞造化力，窟宅如待靈仙歸。"
        ],
        "title": "全州礲巖",
        "id": "66416d90-7ef8-4200-be3e-73bc38e28fdc"
    },
    {
        "author": "趙善漮",
        "paragraphs": [
            "天涯知己集琳宮，文武升沉氣味同。",
            "仙樂幾回來座上，梵音半夜落天中。",
            "幻身何日脫塵劫，慧眼於今識色空。",
            "興盡歸來情不盡，晨昏隠隠麗譙東。"
        ],
        "tags": [
            "西湖"
        ],
        "title": "宿西湖凈寺聽僧樂梵唄",
        "id": "62571087-9ac4-475e-9708-3deaf0ce4459"
    },
    {
        "author": "趙善漮",
        "paragraphs": [
            "閒向西山頂上游，碧天高掛晚雲收。",
            "雨餘花氣濃如酒，風鼓松聲冷似秋。",
            "險句每驚神鬼泣，雅懷不貯古今愁。",
            "恍疑身在蓬萊境，笑指前溪當弱流。"
        ],
        "title": "遊西山  其一",
        "id": "2e564cf6-9cf4-418a-afe0-012c38d2e3ad"
    },
    {
        "author": "趙善漮",
        "paragraphs": [
            "古廟嵯峨占地靈，四山環抱聳螺青。",
            "松壇鶴去雲無伴，石洞龍歸雨亦腥。",
            "弛擔樵歌屯別徑，倚蓬漁笛起前汀。",
            "箇中真覺凝眸豁，一點心無俗慮縈。"
        ],
        "title": "遊西山  其二",
        "id": "938e0ccd-c82d-43ec-bc64-a3ef97d79a8d"
    },
    {
        "author": "楊炎正",
        "paragraphs": [
            "翠圍侍女擁紅幢，霞臉調朱笑額黄。",
            "共醉東君千日酒，更翻西母九霞觴。",
            "人間天上高低影，月下風前自在香。",
            "輸得廣寒宮裏客，年年綠鬢賞秋光。"
        ],
        "title": "謝周益公招賞木犀",
        "id": "bbffdb18-957c-4d7e-8074-a710207e0ad7"
    },
    {
        "author": "楊炎正",
        "paragraphs": [
            "錢塘妓女顔如玉，一一紅妝新結束。",
            "問渠結束何所爲，八月皇都酒新熟。",
            "酒新熟，浮蛆香，十三庫中誰最强。",
            "臨安大尹索酒嘗，舊有故事須迎將。",
            "翠翹金鳳烏雲髻，雕鞍玉勒三千騎。",
            "金鞭爭道萬人看，香塵冉冉沙河市。",
            "琉璃杯深琥珀濃，新翻曲調聲摩空。",
            "使君一笑賜金帛，今年酒賽真珠紅。",
            "畫樓突兀臨官道，處處繡旗誇酒好。",
            "五陵年少事豪華，一斗十千誰復校。",
            "黄公壚下謾徜徉，何曾見此大堤倡。",
            "惜無顔公三十萬，往醉金釵十二行。"
        ],
        "title": "錢塘迎酒歌",
        "id": "64f53d7d-e058-45da-b7b0-1842b016beb7"
    },
    {
        "author": "楊炎正",
        "paragraphs": [
            "君不曾三折肱，又不曾九折臂，海內行醫稱寡二。",
            "活人無數不言功，隨處得錢供一醉。",
            "道是宋清君不是，道似洞賓君不似。",
            "蕭然藍縷一烏巾，喚作醫家湖海士。",
            "觀君用藥如有神，問君傳方殊不秘。",
            "胸中活用三八法，二十四證無不治。",
            "痔兮痔兮果何物，我老甯堪爾爲累。",
            "五醫十手療不得，直待君來乞良劑。",
            "病根一去不留殘，勝似并州剪刀利。"
        ],
        "title": "贈醫士陳國器",
        "id": "9045679c-9153-423b-8f2a-e0de550e6f70"
    },
    {
        "author": "楊炎正",
        "paragraphs": [
            "書生祿遬空自憐，三年官滿囊無錢。",
            "身如絆驥心千里，安得一舸西風前。",
            "令君磊落濟川手，留滯亦憐窮獨叟。",
            "大舟百尺影白虹，借我船家我何有。",
            "函牛之鼎著雞肋，涓滴渠須瓢五石。",
            "劣留兩席置圖書，輦石囊沙壓摇兀。",
            "典衣買酒餉三老，槌鼓鳴鑼人看好。",
            "相過重讀借船帖，我自盧胡君絕倒。"
        ],
        "title": "謝朱宰借船",
        "id": "18bf8bb4-9ecd-4ce5-9a91-379eba504d43"
    },
    {
        "author": "楊炎正",
        "paragraphs": [
            "此君清苦真吾似，更對騷人細說詩。",
            "松鼎炷香無俗韵，荷盤盛果近兒嬉。",
            "人情上下鷗在水，世事紛紜蛛挂絲。",
            "已約青山同晚節，一杯當釂莫牢辭。"
        ],
        "title": "竹",
        "id": "da168af2-caa0-4adc-b097-20f0ac789b30"
    },
    {
        "author": "楊炎正",
        "paragraphs": [
            "六六天頭一輪月，玉斧修成廣寒闕。",
            "□邊桂樹影婆娑，不許凡人手攀折。",
            "嫦娥嫁得月中仙，桂呈丹蕊月宮前。",
            "香風散盡花結子，子落下土生風烟。",
            "君家對月開軒戶，占斷風烟最佳處。",
            "花開天上定聞香，乘風快問蟾宮路。"
        ],
        "title": "題鄒氏桂軒",
        "id": "929b2331-3276-42cf-835a-e8f82de6ba52"
    },
    {
        "author": "楊炎正",
        "paragraphs": [
            "萬象供吟景不慳，文窮催入鬢毛斑。",
            "譚犀豈止退三舍，識豹僅能窺一虨。",
            "水落舊痕溪石出，風收新雨嶺雲閑。",
            "湖山千里無逃景，都入騷人卷軸間。"
        ],
        "title": "送詩卷還周益公",
        "id": "6c89b257-40d0-4ee7-b44a-5995e23c6f8d"
    },
    {
        "author": "楊炎正",
        "paragraphs": [
            "一相今年老，三孤只舊班。",
            "鼎彜都刻了，杖屨不勝閑。",
            "青遍人間眼，朱生鏡裏顔。",
            "君王記弧節，應賜壽香山。"
        ],
        "title": "壽周益公  其一",
        "id": "54e39d5e-c733-4199-be2f-3d76485aabbb"
    },
    {
        "author": "楊炎正",
        "paragraphs": [
            "小住人間世，猶須五百年。",
            "平園日成趣，相國地行仙。",
            "玉律吹秋至，冰輪向夜圓。",
            "不妨斟壽酒，和月入金船。"
        ],
        "title": "壽周益公  其二",
        "id": "135c78ca-d510-4976-9f25-c9a87325595d"
    },
    {
        "author": "楊炎正",
        "paragraphs": [
            "間世生英傑，于時瑞幅員。",
            "昔爲天下宰，今作地行仙。",
            "帝渴梅調鼎，民思楫濟川。",
            "元戎辭屏翰，珍館逸林泉。",
            "勳業麒麟上，聲名奏華顛。",
            "落成新紫府，拂拭舊青氈。",
            "暇日來簪履，春風可管弦。",
            "蓮開花十丈，桃熟歲三千。",
            "雲駐東山境，星輝北斗躔。",
            "笑談皆雨露，指顧即陶甄。",
            "烏景行添線，蟾華且上弦。",
            "垂弧當紀節，稱兕正迎年。",
            "四海俱瞻仰，三宮助祝延。",
            "匹休和有宋，受福總無邊。",
            "試吏如孤遠，蒙恩夙記憐。",
            "姓名勤剡奏，庖廩費周旋。",
            "頂踵思持報，絲毫力未宣。",
            "一憑難老頌，再炷博山烟。",
            "願把如椽筆，重歸秉化權。",
            "倍書中令考，穩穩戴貂蟬。"
        ],
        "title": "壽宮使余丞相",
        "id": "07907cbf-3f75-4734-95ef-2dfccd4d44a1"
    },
    {
        "author": "楊炎正",
        "paragraphs": [
            "璧月秋光滿，銀河夜色開。",
            "嘗從北辰所，飛墮一星來。",
            "許國身爲棟，居庭面對槐。",
            "黄封天上酒，歲歲酌金罍。"
        ],
        "title": "壽周樞使  其一",
        "id": "1b27c5af-a190-4699-a92e-aba132a0a5fb"
    },
    {
        "author": "楊炎正",
        "paragraphs": [
            "文武今三相，東西冠兩班。",
            "公身爲九鼎，國勢屹南山。",
            "經濟談間了，昇平掌上還。",
            "腐儒徒醉頌，窮老愧心顔。"
        ],
        "title": "壽周樞使  其二",
        "id": "61986060-f4da-4eb8-b98b-e0b3ab918312"
    },
    {
        "author": "楊炎正",
        "paragraphs": [
            "今夕知何夕，祥光發帝庭。",
            "五雲扶聖日，一點見台星。",
            "廊廟須材久，絲綸洗耳聽。",
            "願從來歲始，天上酌脩齡。"
        ],
        "title": "壽趙帥  其一",
        "id": "5d77c995-d60e-45a0-8f24-f96d09d32251"
    },
    {
        "author": "楊炎正",
        "paragraphs": [
            "昨歲將冰漕，今年握帥符。",
            "九街平甃玉，萬壽起浮圖。",
            "楚舞熙風月，湘歌暖袴襦。",
            "祝公香一瓣，處處博山爐。"
        ],
        "title": "壽趙帥  其二",
        "id": "6c4895b3-429b-4764-810d-0ff9709eca83"
    },
    {
        "author": "楊炎正",
        "paragraphs": [
            "瘴海驪龍供素沫，蠻村茉莉挹清滋。",
            "微參鼻觀猶疑似，全在爐煙未發時。"
        ],
        "title": "蘧老寄龍涎香",
        "id": "25bd9c71-5e62-490f-9e2b-1fb489ab522e"
    },
    {
        "author": "楊炎正",
        "paragraphs": [
            "枯槁形骸惟見耳，彫殘鬢髮只留鬚。",
            "平生大節堪爲底，今日灰心始見渠。"
        ],
        "title": "送竹根香鑪與人",
        "id": "ddce3580-28bd-4da6-8d9c-0ef95e9618c8"
    },
    {
        "author": "楊炎正",
        "paragraphs": [
            "檢點交房有宿儲，楮先生輩亦中書。",
            "小王辭客元無用，大阮才高正要渠。",
            "揮洒雅宜供五鳳，緘題更可寄雙魚。",
            "春來觸物皆詩料，從此賡酬莫見疎。"
        ],
        "title": "送柬牋與人",
        "id": "494068da-ff5d-4b8b-9455-9cf050315c38"
    },
    {
        "author": "楊炎正",
        "paragraphs": [
            "阿連詩語已通神，玉板霜毫不厭珍。",
            "老我簿書安用此，自應回施與青春。"
        ],
        "title": "送紙筆與何慶遠",
        "id": "7a04bcfc-e786-4c12-9ff5-0b64739ffc89"
    },
    {
        "author": "楊炎正",
        "paragraphs": [
            "黑月黳雲脫太清，海風吹上筆頭輕。",
            "瑣窗冷透芙蕖碧，定有新銘到九成。"
        ],
        "title": "謝人送墨",
        "id": "5465fd4d-8e1c-4fcf-9bde-52d7f4b12f67"
    },
    {
        "author": "楊炎正",
        "paragraphs": [
            "赤城往歲南來雁，送客去時歲云晚。",
            "客來雁去兩三回，悵望赤城天共遠。",
            "狀元此去朝京師，不待玉立春班齊。",
            "疾飛一步上芸閣，有夢只報梅花知。"
        ],
        "title": "送錢文季赴闕",
        "id": "ff52db17-ab22-43fb-8534-2c067c35d77b"
    },
    {
        "author": "楊炎正",
        "paragraphs": [
            "詔使乘軺赴日邊，此行何以異登仙。",
            "蓬萊路近春風暖，閶闔門開曉色鮮。",
            "不用歷階三粉署，便應平步五花磚。",
            "有人借問湘州倅，但道皤然雪滿顛。"
        ],
        "title": "送崔憲使赴召",
        "id": "405e6101-4a24-4283-9962-2c7d6cb5afc3"
    },
    {
        "author": "楊炎正",
        "paragraphs": [
            "斷橋斜取路。"
        ],
        "title": "句  其一",
        "id": "4f4c7414-1d91-4b85-8329-747bca41a773"
    },
    {
        "author": "楊炎正",
        "paragraphs": [
            "扶筇向水村。"
        ],
        "title": "句  其二",
        "id": "d4fe01ec-1d38-43e9-b598-5d271dbc9603"
    },
    {
        "author": "楊炎正",
        "paragraphs": [
            "此道欣逢泰。"
        ],
        "title": "句  其三",
        "id": "be380257-5bf7-42d3-9448-f3b4f7d82b6b"
    },
    {
        "author": "楊炎正",
        "paragraphs": [
            "老子興悠哉。"
        ],
        "title": "句  其四",
        "id": "746ee288-69d3-4983-99bd-7850a2764734"
    },
    {
        "author": "楊炎正",
        "paragraphs": [
            "漁人四五家。"
        ],
        "title": "句  其五",
        "id": "3550adfe-738e-47a6-af67-ebdb650bd265"
    },
    {
        "author": "楊炎正",
        "paragraphs": [
            "熏爐炷麝煤。"
        ],
        "title": "句  其六",
        "id": "f90c2d6a-b9bd-4b96-9b5d-9b99b846c7f7"
    },
    {
        "author": "楊炎正",
        "paragraphs": [
            "無人語心事。"
        ],
        "title": "句  其七",
        "id": "4aa0ad14-6d49-423d-b9f8-5e14fdae2058"
    },
    {
        "author": "楊炎正",
        "paragraphs": [
            "吟詩報答閑。"
        ],
        "title": "句  其八",
        "id": "1ab187cf-e880-4647-8763-844b5fbd016e"
    },
    {
        "author": "楊炎正",
        "paragraphs": [
            "柴門引徑斜。"
        ],
        "title": "句  其九",
        "id": "d4d2387a-d4c4-4a0c-aba3-b86d92480b4d"
    },
    {
        "author": "楊炎正",
        "paragraphs": [
            "寒空散晚霞。"
        ],
        "title": "句  其一○",
        "id": "e08bb732-c7b0-4bef-a912-53b1c8909073"
    },
    {
        "author": "楊炎正",
        "paragraphs": [
            "風月充三益。"
        ],
        "title": "句  其一一",
        "id": "1c5f26f9-b841-47c6-9ae2-e4963ff5e1ef"
    },
    {
        "author": "楊炎正",
        "paragraphs": [
            "只今且爲梅花醉。"
        ],
        "title": "句  其一二",
        "id": "607ef6c4-0a40-48f6-b04d-e49d0d96618f"
    },
    {
        "author": "楊炎正",
        "paragraphs": [
            "尚須客裏訪蹉跎。"
        ],
        "title": "句  其一三",
        "id": "f990cd5f-2e98-4b31-9ca5-fb4388712eed"
    },
    {
        "author": "章森",
        "paragraphs": [
            "渝舞氣豪傳漢俗，丙魚味美敵吳鄉。"
        ],
        "title": "句",
        "id": "f231d229-e146-404e-aaab-46187efd4c2c"
    },
    {
        "author": "王謙",
        "paragraphs": [
            "民吾同胞兮，撫之不得不勞兮。",
            "拙雖獲罪，庸可逃兮。",
            "僞不能以終朝兮，作之亦徒勞兮。",
            "拙雖未敗，久乃昭兮。"
        ],
        "title": "勞拙堂歌",
        "id": "33c35363-19d5-497c-9d8b-9f2e51a5c283"
    },
    {
        "author": "宋煜",
        "paragraphs": [
            "拄杖何年擲向空，雲端隠約化晴虹。",
            "此橋端的通霄漢，誰與同遊訪月宮。"
        ],
        "title": "鐵橋峰",
        "id": "c535045d-9a1f-4d80-b437-e579b46d4713"
    },
    {
        "author": "宋煜",
        "paragraphs": [
            "澗流一一抱峰回，面面林巒錦帳開。",
            "我品洞天居第七，只應題作小蓬萊。"
        ],
        "title": "題朱明洞",
        "id": "d851bc08-ee28-4757-92aa-a33af5833c5d"
    },
    {
        "author": "宋煜",
        "paragraphs": [
            "陰深古木護漣漪，洞裏藏春人不知。",
            "不是桃源深有路，如向蝴蝶滿璚枝。"
        ],
        "title": "蝴蝶洞",
        "id": "2572ddc7-5bee-42ec-a386-63e9a6da8114"
    },
    {
        "author": "宋煜",
        "paragraphs": [
            "清泉一派水潺潺，石穴端然一臼安。",
            "洗藥煉丹仙已去，只留踪跡與人看。"
        ],
        "title": "石臼洞",
        "id": "ea175689-764e-42a9-8bda-b8a52d19599e"
    },
    {
        "author": "宋煜",
        "paragraphs": [
            "駕鶴乘鸞歸紫府，仙凡從此不相干。",
            "要傳當日飛昇事，收拾遺衣爲結壇。"
        ],
        "title": "遺衣壇",
        "id": "9353f9e3-f84f-406c-9c54-1a166622aa86"
    },
    {
        "author": "宋煜",
        "paragraphs": [
            "仙人自昔好樓居，怪石稜層倚碧虛。",
            "見說通天中有路，世間何處覓飆車。"
        ],
        "title": "朱子庵",
        "id": "6d07ce38-7377-4f40-b32e-dfda7f5b9237"
    },
    {
        "author": "宋煜",
        "paragraphs": [
            "淮南鷄犬上雲端，底事先生獨世間。",
            "上界應嫌官府足，不如平地且驂鸞。"
        ],
        "title": "黄野人庵",
        "id": "b51c5a56-d0e2-402f-a658-afef529d9e62"
    },
    {
        "author": "宋煜",
        "paragraphs": [
            "仙篆元非世俗書，筆端會把鬼神驅。",
            "當年筆迹今何在，洞客爭傳竹葉符。"
        ],
        "title": "竹符",
        "id": "7b2fce7e-2262-46f7-b2c9-d613a8014346"
    },
    {
        "author": "應子和",
        "paragraphs": [
            "兩岸夕陽紅。"
        ],
        "title": "句  其一",
        "id": "16fa4609-d293-46c5-9a8b-51ce2678e40e"
    },
    {
        "author": "應子和",
        "paragraphs": [
            "蠟炬短燒紅。"
        ],
        "title": "句  其二",
        "id": "9460557a-62a9-4918-be3b-fd5338e77040"
    },
    {
        "author": "應子和",
        "paragraphs": [
            "風過落花紅。"
        ],
        "title": "句  其三",
        "id": "2e6485ad-7ace-4095-bdf6-bc8ffbab1f8d"
    },
    {
        "author": "陳孔碩",
        "paragraphs": [
            "北望非吾土，南來獨此翁。",
            "孔顔當日意，杞宋百年風。",
            "與物陽春闊，隨形鏡影空。",
            "吾儕竟何罪，斯道合成窮。"
        ],
        "title": "挽呂東萊先生  其一",
        "id": "3179bdcf-1d76-4de6-9ea9-8ca7bbe38177"
    },
    {
        "author": "陳孔碩",
        "paragraphs": [
            "語絕香奩壞，人非鐵磬存。",
            "罷官空數日，挾策與誰論。",
            "丈室塵埃亂，層城草木昏。",
            "寸心無訴處，號絕向令原。"
        ],
        "title": "挽呂東萊先生  其二",
        "id": "0aee114e-129f-4d3d-abce-247a78520ab5"
    },
    {
        "author": "陳孔碩",
        "paragraphs": [
            "既全國色與天香，底用人間紫與黄。",
            "却喜騷人稱第一，至今喚作百花王。"
        ],
        "title": "牡丹",
        "id": "b352f03b-7919-4364-8323-ab1ff6886492"
    },
    {
        "author": "陳孔碩",
        "paragraphs": [
            "幾樹繁紅一徑深，春風裁剪錦成屏。",
            "花前莫作淵才恨，且看楊妃睡未醒。"
        ],
        "title": "海棠",
        "id": "ce8e0922-9cdc-4c94-818e-340963a594c7"
    },
    {
        "author": "陳孔碩",
        "paragraphs": [
            "臘雪逢春次第消，等閒著脚上溪橋。",
            "柳條畢竟带兒女，一夜東風眼便嬌。"
        ],
        "title": "楊柳",
        "id": "ff8340af-7a8e-4d58-82d0-3d0451f039a3"
    },
    {
        "author": "陳孔碩",
        "paragraphs": [
            "昔聞子元子，愛歌于蒍于。",
            "遣風今有繼，此意古爲徒。",
            "犢價踰刀劍，原飴變堇荼。",
            "聞絃知豈弟，連袂此歡呼。",
            "近事先苞篚，何人問牧芻。",
            "聚星亭澗好，容我受廛無。"
        ],
        "title": "寄題劉潛夫于蔿于齋",
        "id": "409d307d-28c9-4a76-81a2-21f7f96a5154"
    },
    {
        "author": "陳孔碩",
        "paragraphs": [
            "鳴鼓人皆可，彈琴今復誰。",
            "儘賒王媼酒，休賦大蘇詩。"
        ],
        "title": "無題",
        "id": "8e4161b9-4a63-48ba-88e9-66aa045199d5"
    },
    {
        "author": "陳孔碩",
        "paragraphs": [
            "南民何德辱公憂，六轡周遭死始休。"
        ],
        "title": "句",
        "id": "c46ad56f-45f3-47a7-9e3a-0744b72ba186"
    },
    {
        "author": "許錫",
        "paragraphs": [
            "平時西北望山峰，我忽西行山忽東。",
            "東望不如西望好，只緣身已出山中。"
        ],
        "title": "萬山",
        "id": "c4fe72b1-23de-49ad-bd96-33193617a107"
    },
    {
        "author": "張斗南",
        "paragraphs": [
            "辭得官來性又便，恰如病馬解韁牽。",
            "雖無白日三聲喏，贏得清宵一枕眠。"
        ],
        "title": "詩一首",
        "id": "120d208f-41db-431e-940b-a04f3336139f"
    },
    {
        "author": "李巘",
        "paragraphs": [
            "建炎恢聖統，太上極尊名。",
            "夏祀參天永，堯勳冠古榮。",
            "艱難成帝業，付託本皇明。",
            "俯閲人間世，飈遊跨九清。"
        ],
        "title": "高宗皇帝挽詞  其一",
        "id": "ce16ec44-8c11-41e7-8618-e609a2b25124"
    },
    {
        "author": "李巘",
        "paragraphs": [
            "壽歷開金筴，皇歡奉玉顔。",
            "難諶天道遠，忽愴帝鄉還。",
            "敷德戎夷外，安民禮樂間。",
            "功崇超大禹，神穴枕稽山。"
        ],
        "title": "高宗皇帝挽詞  其二",
        "id": "1b710f4e-db4d-4c38-a11b-b8ef4d5ee685"
    },
    {
        "author": "李巘",
        "paragraphs": [
            "赫奕中興事，洪圖久系隆。",
            "垂裳三紀後，脫屣再星終。",
            "靈馭龍騰座，仙晨鶴翥空。",
            "薰琴無盡意，遏密卷悲風。"
        ],
        "title": "高宗皇帝挽詞  其三",
        "id": "01b5cac2-931e-4b35-b3da-454687591862"
    },
    {
        "author": "李巘",
        "paragraphs": [
            "漢帝傷心地，羹牆夢正勞。",
            "珠藏超赤水，鼎在泣烏號。",
            "神藻光仍煥，仁風遠更翺。",
            "百皇誰比德，商廟獨推高。"
        ],
        "title": "高宗皇帝挽詞  其四",
        "id": "d2968699-102a-49e5-be37-c1b008ac1411"
    },
    {
        "author": "李巘",
        "paragraphs": [
            "映日龍輴動，喧天鳳吹休。",
            "橋仙融路碧，梧野結雲愁。",
            "萬葉休符衍，三年孝制脩。",
            "臣民瞻祖載，慟哭拜江流。"
        ],
        "title": "高宗皇帝挽詞  其五",
        "id": "aa89f915-9a4a-4cb7-b0ee-e503d260fd12"
    },
    {
        "author": "傅夢泉",
        "paragraphs": [
            "吾非愛海棠，吾愛與吾惡，海棠自海棠。"
        ],
        "title": "句",
        "id": "edbccfc3-b84f-4921-b7ec-658265541247"
    },
    {
        "author": "賈遵祖",
        "paragraphs": [
            "翰林以謫流夜郎，我亦何爲涉此境。",
            "生平山水債未了，宦遊直度桂州嶺。",
            "牂牁江繞古融城，拂拭冠纓照清影。",
            "舉頭忽見真仙巖，盤空攫拏勢馳騁。",
            "天教刻削無遺巧，不知斤斧誰手秉。",
            "吻如蝕月醜蝦蟆，枵腹穹窿寬一頃。",
            "尸居龍見柱下史，宴坐似說常清靜。",
            "貫穿石澗飛驚湍，兩岸峽束垂機穽。",
            "茲晨邂逅得勝踐，身到中間發深省。",
            "青牛昔過函谷關，我陪五老曾造請。",
            "依然一念浩劫初，墮在塵埃官獨冷。",
            "童兒徐甲今何所，朝從南箕暮東井。",
            "當時與我極綢繆，默而禱之意相領。",
            "扶携騰上虛皇前，賜我金丹凌倒景。"
        ],
        "title": "題真仙巖",
        "id": "d1a1c584-948c-4d94-b3e1-6f55de631523"
    },
    {
        "author": "喬夢符",
        "paragraphs": [
            "聞有一草名鼠莽，食之隨死不可醫。",
            "非惟自己受毒烈，輒使妻兒常號悲。",
            "本圖將此報私忿，不知官府誠難欺。",
            "人生樂國豈易得，輕命如此何愚癡。",
            "縣令慚無功及民，徒有勤懇形諸辭。",
            "後來有問誰爲此，但道東陽田家兒。"
        ],
        "title": "鼠莽草",
        "id": "93762d0d-af1c-42d8-ae3e-9a7530d2b56b"
    },
    {
        "author": "喬夢符",
        "paragraphs": [
            "□盡烟波闊，風多客袂涼。",
            "清談饒有致，白日不知長。",
            "麥隴高低熟，繅車啞軋忙。",
            "歸來猶怪早，人影在斜陽。"
        ],
        "title": "中興寺環翠閣",
        "id": "0f8bb039-efe9-4724-b319-eb6fa136e8f8"
    },
    {
        "author": "鄒補之",
        "paragraphs": [
            "依然雉堞古城基，開創由來自漢隋。",
            "南北兩門餘舊日，黔黎百歲話當時。",
            "循山㶁㶁陳公堨，鑿石巖巖葛令碑。",
            "萬丈懸崖如削玉，也應容我恣題詩。"
        ],
        "title": "題古城巖",
        "id": "4c0b062c-4cea-47ff-869c-1870db2b4909"
    },
    {
        "author": "鄒補之",
        "paragraphs": [
            "曲江丞相言不售，范陽烽火連京畿。"
        ],
        "title": "句",
        "id": "dffbdabe-140e-43be-b518-85b546820838"
    },
    {
        "author": "尤槩",
        "paragraphs": [
            "行行曠野間，田家功正甫。",
            "老農謂予言，此中情難數。",
            "焦枯慮連旱，陰損慮積雨。",
            "插蒔復耕耘，酷日無從拒。",
            "豈不愛四肢，望歲忘其苦。",
            "但願慶豐年，得給人三鬴。"
        ],
        "title": "夏日觀農",
        "id": "44081bd5-bcd9-43cd-ba79-a0dab7e17f47"
    },
    {
        "author": "蔣介",
        "paragraphs": [
            "第一山前萬里秋，野花衰草替人愁。",
            "中原好在平如掌，莫把長淮當白溝。"
        ],
        "title": "第一山",
        "id": "44d9c2ce-88b1-41be-8d4c-38aaeca899da"
    },
    {
        "author": "林夢英",
        "paragraphs": [
            "臨川遇鄒君，示我銅陵辨。",
            "相邀游其間，百聞須一踐。",
            "自從雙耳聾，已辦兩足繭。",
            "武夷乃招隠，仙都輒策蹇。",
            "遥睇麻源村，夢思勞輾轉。",
            "今披碧澗記，華岡訂訛舛。",
            "疑信吁莫論，是非爭之褊。",
            "但欣泉石奇，堂成書可輦。",
            "晁侯雲夢胸，妙處參墳典。",
            "家有萬竹坡，琳琅閟營翦。",
            "徘徊康樂舊，此興尤不淺。",
            "人生貴自得，假物非至善。",
            "山川侈遭逢，所託各偕顯。",
            "嚴光釣越灘，叔子登楚峴。",
            "氣象不低摧，吾徒志當勉。",
            "相思邀未到，烟霞自舒卷。",
            "唯應原上月，共照人孤狷。"
        ],
        "title": "碧澗書堂",
        "id": "e1d6a750-3f88-4614-976c-7047940998ef"
    },
    {
        "author": "林夢英",
        "paragraphs": [
            "雲作巖扉風自關，清陰半壑樹中間。",
            "傍廂更著茅亭好，放入西南一面山。"
        ],
        "title": "金石臺  其一",
        "id": "95e5cb17-a70b-472a-a803-42982d4e0194"
    },
    {
        "author": "林夢英",
        "paragraphs": [
            "臺後漫山十里梅，村南村北總詩材。",
            "荒寒莫恨無人領，會與奚奴杖屨來。"
        ],
        "title": "金石臺  其二",
        "id": "68bf7c6f-dd35-426a-ba9a-696ac592335b"
    },
    {
        "author": "莫若沖",
        "paragraphs": [
            "偶然屠甸見浮屠，爲問屠中有物無。",
            "見說庖丁游刃在，恢恢全不費工夫。"
        ],
        "title": "屠甸",
        "id": "4f3da5a7-c454-446b-9db0-dad779b0bdf1"
    },
    {
        "author": "莫若沖",
        "paragraphs": [
            "平綠題詩四十年，尋幽不厭水雲邊。",
            "一犂還又耕春後，三白曾來醉臘前。",
            "自笑挂冠林下客，獲陪揮麈坐中賢。",
            "絕嫌幻色撩人思，快覩晴川遠接天。"
        ],
        "title": "趙仁父宴邑官平綠見招",
        "id": "fff8aecc-7a80-488f-89f1-8a2a931213d7"
    },
    {
        "author": "莫若沖",
        "paragraphs": [
            "首歲融春卜有秋，曉行猶自索貂裘。",
            "身閒暫脫微官縛，市隠何如此地幽。",
            "一水相望三里近，十年重到片時留。",
            "買田擬作終焉計，真是飄然不繫舟。"
        ],
        "title": "過崇勝院",
        "id": "98acf5c2-dc4c-4a05-bfed-6d32b9c94ef1"
    },
    {
        "author": "莫若沖",
        "paragraphs": [
            "爲米徒勞束带難，當時彭澤便休官。",
            "高情曾賦歸來句，盡入名園扁署看。"
        ],
        "title": "題石門張氏園",
        "id": "c9af7f60-fef6-4ceb-b475-1c4a5ac1e98b"
    },
    {
        "author": "楊炳",
        "paragraphs": [
            "釀溪煮海恩無極，千家沽酒萬家鹽。"
        ],
        "title": "句",
        "id": "d9c4f7a5-f35e-4a7c-94c7-e5d93af6df9a"
    },
    {
        "author": "趙善沛",
        "paragraphs": [
            "兒笑真珠滿盤碎，女疑荷葉雨中來。",
            "道人心下無些事，三箇柴頭品字煨。"
        ],
        "title": "雪",
        "id": "e9618b8f-5ba3-405a-b935-e325501ffa64"
    },
    {
        "author": "趙師俠",
        "paragraphs": [
            "南山有佳人，迥立未可親。",
            "而況得道者，其間梅子真。"
        ],
        "title": "梅花",
        "id": "db1c08d7-7ccd-41ea-bc89-49e39f59623c"
    },
    {
        "author": "趙師俠",
        "paragraphs": [
            "出郭曾無十里賒，僊巖迎日號陽華。",
            "雲藏奧穾嵐光潤，信美元郎詠可家。"
        ],
        "title": "游陽華巖  其一",
        "id": "3bc49d8e-f7f2-4166-bace-2d62a110395f"
    },
    {
        "author": "趙師俠",
        "paragraphs": [
            "石罅空明石色鮮，霞舒乳滴巧雕鎸。",
            "縈迴棧道泉湍響，疑是僊家小有天。"
        ],
        "title": "游陽華巖  其二",
        "id": "26dc7239-20fb-4a76-b04b-20515ad17df4"
    },
    {
        "author": "費士戣",
        "paragraphs": [
            "寶釧金釵盛峽風，遨頭爭逐去匆匆。",
            "旗標陣磧規模古，筵挹晴嵐氣色葱。",
            "宜有明珠酬白璧，空慚瓦缶間黄鐘。",
            "紛紛雪片呈佳瑞，一飽端知萬姓同。"
        ],
        "title": "次踏磧韻",
        "id": "866e4d52-0b5e-41eb-9501-bceea3a5e680"
    },
    {
        "author": "趙彥吶",
        "paragraphs": [
            "吏餘得得叩仙扃，蕭散還吾自在身。",
            "到耳鳴蟬□更靜，傍簷飛鳥亦相親。",
            "層巖障日崖根險，危柱擎空□色新。",
            "應念中州方熱惱，願分清泚藥斯民。"
        ],
        "title": "挈家來游飫山林之美款泉石之勝引睇莆陽扁畫因慨思關河鼎沸版圖之歸無期當有任其咎者",
        "id": "41df5863-ac44-4626-96e2-8c971eab9d16"
    },
    {
        "author": "馬子嚴",
        "paragraphs": [
            "荆州兒曹不足恃，何物老瞞欺一世。",
            "兵書浪語十三篇，不料烏林出奇計。",
            "隆準雲孫驅伏龍，紫髯强援要江東。",
            "戈船植羽蔽寒日，雪浪崩崖驚晚風。",
            "行閒一卒如兒戲，持火絕江人不意。",
            "灰銷漢賊終老心，功入喬家少年壻。",
            "君不見華容道旁春草生，魂銷不聽車馬聲。",
            "哀猿夜啼霜月冷，空餘野燐沙邊明。"
        ],
        "title": "烏林行",
        "id": "45948b2c-d0cb-4d1e-ac9a-1815bc6846b8"
    },
    {
        "author": "馬子嚴",
        "paragraphs": [
            "鎮日崎嶇度遠山，遠山深處解征鞍。",
            "翠環水石四圍匝，凍積冰霜一夜寒。",
            "月影自催人起早，泉聲不許客眠安。",
            "明朝直向烟霞去，身在亨衢天地寬。"
        ],
        "title": "仙霞嶺",
        "id": "f14837eb-16e8-4619-adf7-ebd359322136"
    },
    {
        "author": "馬子嚴",
        "paragraphs": [
            "林深路轉山，巖虛雲觸石。",
            "是中立數椽，僅足安一室。",
            "斷罅開碧落，當晝懸白日。",
            "虬蘗掛乳竇，飛鼠傅石脊。",
            "山中古老人，對我誦記憶。",
            "昔爲鬼仙家，乃藉巨人力。",
            "劃地剖疆界，印泥遺指跡。",
            "至今百年餘，住世三度易。",
            "吾非梅子真，身是江南客。",
            "詹子武夷俊，邂逅願已適。",
            "扶携一登覽，相與有儔匹。",
            "林逋葉靜能，俱來一同席。",
            "二子善鼓琴，無弦徒挂壁。",
            "日暮雲已歸，今夕竟何夕。",
            "徘徊卧白雲，華胥何處覓。"
        ],
        "title": "雲巖",
        "id": "d9ed5244-a0f0-4997-aada-b00fd14f9167"
    },
    {
        "author": "馬子嚴",
        "paragraphs": [
            "拳石中虛屋數椽，洞門東闢半規圓。",
            "木高長蔽三竿日，人到同觀一片天。",
            "行路不堪秋後暑，禪牀聊借午時眠。",
            "山僧爲我敲茶臼，相對爐香起暮烟。"
        ],
        "title": "章巖",
        "id": "6d65a4ee-60a9-4528-8b59-eff88708314a"
    },
    {
        "author": "馬子嚴",
        "paragraphs": [
            "黄竹歌成雪未休，黄花渡口上橫舟。",
            "百錢買酒可能醉，千里懷人不奈愁。",
            "歲事只餘旬五日，家山猶隔兩三州。",
            "飛雲在目還知否，肯爲彫胡一餉留。"
        ],
        "title": "黄花渡",
        "id": "be67cbeb-ccca-4151-909b-273ec700b4a1"
    },
    {
        "author": "馬子嚴",
        "paragraphs": [
            "章村蓬蓽兩三家，籬落縱橫被野花。"
        ],
        "title": "句  其一",
        "id": "f55927ab-7765-4c7c-b661-8f0d7f54569a"
    },
    {
        "author": "馬子嚴",
        "paragraphs": [
            "亂點瓊葩豔豔明。"
        ],
        "title": "句  其二",
        "id": "f9b42c34-a5ee-43e9-a610-05b25bc4022f"
    },
    {
        "author": "劉名世",
        "paragraphs": [
            "城頭學宮高巍巍，中有方井號墨池。",
            "窮冬不竭春不溢，往往石眼通江湄。",
            "故老相傳右軍宅，滌硯濡毫向池側。",
            "蘭亭絕筆跡成塵，此間池水猶能黑。",
            "紹興之年值丙寅，一夕鬰鬰浮烏雲。",
            "鄉閭拭目看盛事，集英三唱人姓陳。",
            "又聞淳熙改元歲，隔春預作文章瑞。",
            "甲科奪得漢庭魁，賢關解褐冠多士。",
            "九歲奇童面聖顔，闔郡十人俱賜第。",
            "近來復作烟霧飛，盈盈玉斗磨歙絲。",
            "忽焉陰霾黯蒼漢，模糊頃刻風披披。",
            "巧如奇花開異草，天女織出絞綃衣。",
            "須臾變態千萬狀，妙手點染水墨奇。",
            "此事頗亦涉神怪，疑有鬼物來遊嬉。",
            "不然下墊千年龜，圖書之祥將發揮。",
            "吾鄉文物盛洙泗，執經問道肩相隨。",
            "殘膏賸馥大沾溉，諸生借潤今其時。",
            "文昌終有應圖契，韓門高第皆可爲。",
            "先令地脈進佳貺，主張在公非義之。"
        ],
        "title": "墨池發祥詩呈蔣教",
        "id": "c5800a6b-ed5c-4c4d-8826-f25d21c6f5b8"
    },
    {
        "author": "劉名世",
        "paragraphs": [
            "槐影已高公事少，蒲鞭不試訟庭閒。"
        ],
        "title": "句",
        "id": "e5f6778e-af28-400c-8372-7563cabb43b4"
    },
    {
        "author": "翁華",
        "paragraphs": [
            "香開巖桂露凄清，翠鎖晴嵐潑眼明。",
            "風度南枝烏鵲囀，月斜西塢玉繩橫。",
            "來游十里水雲窟，償我一生邱壑情。",
            "詩句乞君高挂壁，且容鼻息撼雷鳴。"
        ],
        "title": "龍爪石",
        "id": "0388786c-dd8f-4fcc-bec8-a306709caa77"
    },
    {
        "author": "孟坦中",
        "paragraphs": [
            "路入瀟南地一隅，天開洞府若爲模。",
            "石扃高透雲常出，澗水中通崖不枯。",
            "來訪恍然驚澤國，醉眠清甚在冰壺。",
            "淡巖誰道真稀有，須信陽華天下無。"
        ],
        "title": "陽華巖",
        "id": "836977b8-426d-4ba6-80e0-5f9e66edab17"
    },
    {
        "author": "桑世昌",
        "paragraphs": [
            "小別俄驚歲屢周，尺書每每寄江頭。",
            "逢時共歎君肥遯，投老誰憐我倦游。",
            "書足三冬應潤屋，詩成千首必經侯。",
            "一尊縱負東湖約，尚及黄花碧樹秋。"
        ],
        "title": "寄丹丘林詠道",
        "id": "fe586d24-b3e4-4907-a886-61950e0bf179"
    },
    {
        "author": "桑世昌",
        "paragraphs": [
            "光明臺畔舊曾逢，何自飛來碧海東。",
            "未問眼根齊等級，要先心地證圓通。",
            "八還究竟千光合，四面回旋一視同。",
            "坐想玉霄風月夕，超然清對一詩翁。"
        ],
        "title": "夜對巾山塔燈呈史君李孟達寺簿",
        "id": "597385bb-d77d-42e7-a619-2f61d5758cdd"
    },
    {
        "author": "桑世昌",
        "paragraphs": [
            "翠添鄰塹竹，紅照屋山花。"
        ],
        "title": "句",
        "id": "6e0f546c-3e0e-4e77-9e19-049ab16159d0"
    },
    {
        "author": "劉堯夫",
        "paragraphs": [
            "不到清泉白石邊，却來城市走喧喧。",
            "夜來一派銀潢水，瀉向瓊臺玉檻前。"
        ],
        "title": "臨終偈",
        "id": "157bde94-ea53-4bb7-90e9-649cd83f56c4"
    },
    {
        "author": "劉堯夫",
        "paragraphs": [
            "力推獰龍借水飲，手却猛虎奪石坐。"
        ],
        "title": "句",
        "id": "f951123d-b921-43d3-9c27-8b0dced63aea"
    },
    {
        "author": "黄裳",
        "paragraphs": [
            "維衡屹南荒，作鎮自開闢。",
            "定王十里城，處處見山色。"
        ],
        "title": "潭州",
        "id": "db11500e-c71e-4bc4-b953-ae555b41bb25"
    },
    {
        "author": "黄裳",
        "paragraphs": [
            "漢中沃野如關中，四五百里烟濛濛。",
            "黄雲連天夏麥熟，水稻漠漠吹秋風。",
            "七月八月䆉䅉紅，一家往往收千鍾。",
            "行人歎息風土好，居人生計何草草。",
            "老翁扶杖泣我前，此事何堪與君道。",
            "君不見屯軍十萬如貔貅，椎牛釃酒不得飽，飛芻輓粟無時休。",
            "禾稼登場雖滿眼，十有八九歸徵求。",
            "軍前輸米更和糴，囊括顆粒無乾餱。",
            "棱棱殺氣森平原，雖食我肉不敢言。",
            "陣馬如雲動雷電，戈戟摐撞相騰喧。",
            "口邊奪食與馬齧，馬飽人饑無處說。",
            "大吏明知但吁歎，百姓俛首當擭竊。",
            "天高日薄炊煙冷，村落蕭條往來絕。",
            "君莫問我漢中連年事，肝膈難言眼流血。",
            "似聞今年春，關外四五州。",
            "歲饑人無食，餓者頗亦稠。",
            "蕃人欲寇邊，此事信有不。",
            "時塗苟如此，人生不如死。",
            "死即萬事休，生則何時已。",
            "語多情極辭轉哀，野風颯颯吹黄埃。",
            "荒村相對兩嗚咽，收淚問我何方來。",
            "作官騎馬不易得，具與天子憐嬰孩。",
            "老翁已老死不惜，家有兒孫方戢戢。",
            "願君富貴爲愛惜，莫教還似翁今日。"
        ],
        "title": "漢中行",
        "id": "b25b197e-e8d7-4d21-a8fb-dafa588679b6"
    },
    {
        "author": "黄裳",
        "paragraphs": [
            "邊頭八月秋田熟，南村北村夜舂粟。",
            "大平車子走無輪，載米入場聲轆轆。",
            "官置斗斛人自量，市價日與時低昂。",
            "得錢却載車上去，出門掉臂歸山鄉。",
            "老翁扶杖笑且語，大兒踏歌小兒舞。",
            "酒酣歌罷喜復悲，却憶前年輸糴苦。",
            "田頭刈禾人未歸，吏已打門嗔我遲。",
            "名爲和糴實强取，使我父子長寒饑。",
            "今年官場有糴米，賣米得錢固其理。",
            "力排衆議改舊法，聞說郎中人姓李。",
            "小民無力酬天公，但願穀米年年豐。",
            "年年與官足兵食，三軍飽食眠秋風。",
            "郎中歸坐天子側，更與小民說休戚。",
            "莫使明年復開糴，老翁還作前年泣。"
        ],
        "title": "罷糴行",
        "id": "b92c2925-068e-4f21-9c7e-eadcef3dfda8"
    },
    {
        "author": "黄裳",
        "paragraphs": [
            "障塞應懸隔，崇墉謾太高。"
        ],
        "title": "句",
        "id": "4cec21d6-9bd2-47a7-bf84-f2585385f879"
    },
    {
        "author": "彭蠡",
        "paragraphs": [
            "昨夜花神有底忙，先教踏白入南邦。",
            "冷將雙眼窺春破，肯把孤心受雪降。",
            "礬弟得兄呼最長，竹君取友嘆無雙。",
            "試於月夜窗前看，一在枝頭一在窗。"
        ],
        "title": "梅開一花",
        "id": "391ecdd0-2977-46a9-99b5-179551363b19"
    },
    {
        "author": "戴龜朋",
        "paragraphs": [
            "走遍江湖早得名，歸來哦句伺幃屏。",
            "故人今雨時相過，好酒新春肯獨醒。",
            "未用阮生三語掾，但遵迂叟四言銘。",
            "高明已悟閑居福，當見于門發舊馨。"
        ],
        "title": "次石屏翁韻",
        "id": "02d945d8-47e1-4c5a-af88-1cf655ccb933"
    },
    {
        "author": "曾興宗",
        "paragraphs": [
            "投老篔簹幸卜鄰，蝸蠅更不累閑身。",
            "烟霞已作仙凡隔，洞戶蟠桃不計春。"
        ],
        "title": "金精山",
        "id": "3c149c3d-17f0-497b-b8cc-26f9826fd419"
    },
    {
        "author": "曾興宗",
        "paragraphs": [
            "渭川千畝竹，可比萬戶侯。",
            "我有篔簹谷，此豈爲食謀。",
            "南山與北山，清絕真勝遊。",
            "飛泉助蕭爽，怪石添清幽。",
            "娛親自足樂，捧檄良可羞。",
            "日從抱節君，崎嶇經林丘。",
            "有酒對爾酌，得句爲爾謳。",
            "共結歲寒心，肯學炎涼儔。",
            "笑指親密友，不獨王子猷。"
        ],
        "title": "篔簹谷",
        "id": "0d0f8474-28fc-45f8-9b9f-61e04e0f5449"
    },
    {
        "author": "曾興宗",
        "paragraphs": [
            "山深景最幽，正爲幽人設。",
            "獲此一段奇，天意亦特達。",
            "水清濯吾纓，竹勁抱高節。",
            "鑿池爲延客，築室相娛悅。",
            "故人來清風，莫逆友明月。",
            "雅與仙境連，迥隔紅塵絕。",
            "此樂只自知，切勿與人說。"
        ],
        "title": "水竹幽居堂",
        "id": "8d0f7314-8d8d-4b69-a6d3-993d60d1ee4e"
    },
    {
        "author": "俞灝",
        "paragraphs": [
            "暝色才從草色生，管弦羅綺盡歸城。",
            "不應閑却孤山路，我自扶藜月下行。"
        ],
        "title": "湖隄晚行",
        "id": "1ab0012a-da04-4c7a-b4c2-d6c6d5808721"
    },
    {
        "author": "俞灝",
        "paragraphs": [
            "竹窗聽雨自安眠，不道驚湍近屋前。",
            "省得去年桃葉渡，水痕只到樹傍邊。"
        ],
        "title": "武康道中",
        "id": "3a565483-83fc-40d7-a884-2ad4ea58af15"
    },
    {
        "author": "俞灝",
        "paragraphs": [
            "三分春色二分過，檢校花程已下坡。",
            "近日頓然行樂少，今年分外負春多。",
            "閑身自在寧須祿，俗客相看只是魔。",
            "四百病中偏病眼，禁烟禁酒却如何。"
        ],
        "title": "病眼",
        "id": "aa515fde-ab3e-4197-aeb2-1d8dcdd6a6f4"
    },
    {
        "author": "俞灝",
        "paragraphs": [
            "守黑元知分，能言亦任真。",
            "人知不可食，我得自全身。",
            "牛背煙村畫，烏群野水春。",
            "從教鸚鵡貴，籠絡媚宮嬪。"
        ],
        "title": "鸜鵒",
        "id": "bfeb0f45-fefe-43a8-8947-1f4fac1b28e5"
    },
    {
        "author": "俞灝",
        "paragraphs": [
            "戀戀欄干去復留，恍然天地與身浮。",
            "水涵空界光無際，山在地州翠欲流。",
            "點破琉璃雲表雁，足成圖畫柳邊舟。",
            "歲闌却自忘歸興，更欲同爲雪後遊。"
        ],
        "title": "雲海亭",
        "id": "25c03e20-2224-4170-8c13-69888136634a"
    },
    {
        "author": "俞灝",
        "paragraphs": [
            "東華車馬日滔滔，始覺三高分外高。",
            "吳越衣冠幾春夢，古今身世一秋毫。",
            "臨流久立迷烟艇，駕月歸來認雪濤。",
            "琢句不成風又起，寒蒲霜鬢兩蕭騷。"
        ],
        "title": "三高堂",
        "id": "9449c6a1-fcf0-4a82-a3b6-4b1db9b5d908"
    },
    {
        "author": "俞灝",
        "paragraphs": [
            "白髮黄塵一夢中，又將愁眼對春風。",
            "不知夜雨能多少，染得桃花到處紅。"
        ],
        "title": "偶成",
        "id": "7f61c554-d7f1-4561-a66d-cc3b98e10c4d"
    },
    {
        "author": "俞灝",
        "paragraphs": [
            "不知雨後更精神。"
        ],
        "title": "句",
        "id": "1963f196-7e3c-4c98-ac91-7b359cd0ebf0"
    },
    {
        "author": "詹騤",
        "paragraphs": [
            "輕裘肥馬春三月，到此經遊花正紅。",
            "欲覓上方幽隠處，老僧笑指白雲中。"
        ],
        "title": "遊雲門",
        "id": "364c1305-b0e4-4dbd-8f7a-8612b1694d46"
    },
    {
        "author": "葉子强",
        "paragraphs": [
            "詩書不策勳，歲月忽已晚。",
            "墮此塵𡏖網，吾行其既遠。",
            "胡寧於書事，意愛猶繾綣。",
            "况之迷蹊人，慕顧祇舊阪。",
            "扁旁真赤幟，所立示所本。",
            "又如農人心，終不置穮蔉。",
            "晞髮茅檐下，榮榮蘭九畹。",
            "初服苟未替，無亦驚晼晚。",
            "所逢非所安，吾廬盍云返。"
        ],
        "title": "讀書堂五首  其一",
        "id": "68f498e8-825f-49f2-ba92-f26f8d80c107"
    },
    {
        "author": "葉子强",
        "paragraphs": [
            "娟娟百個竹，落落一丈松。",
            "豈無桃李華，春事孰與冬。",
            "寒菊北戶下，不鬭顔色穠。",
            "氣味如禿翁，忍死無容容。",
            "霜風落繫雁，露草棲織蛩。",
            "讀書真可人，明星耿疏篷。"
        ],
        "title": "讀書堂五首  其二",
        "id": "450b1a19-0e15-44e9-913d-017ed88f085b"
    },
    {
        "author": "葉子强",
        "paragraphs": [
            "小山後叢桂，方池前止水。",
            "泠然堂中人，枯槁祇中爾。",
            "平生不止酒，來此真止矣。",
            "今辰忽開尊，叵料真未止。",
            "瓶罍本非二，無罄亦無耻。",
            "卷尊佩君言，慕之戴星起。"
        ],
        "title": "讀書堂五首  其三",
        "id": "ddcc20d3-2e0f-45d9-8ab7-a079764bb6a2"
    },
    {
        "author": "葉子强",
        "paragraphs": [
            "左角明西方，十分農事回。",
            "鞭蒲正爾束，繫圄夷然開。",
            "我胡汝乎德，一朝變喧豗。",
            "仁義不蹂踐，肺肝自胚胎。",
            "再拜父老言，美意吾所該。",
            "詩書不得力，亦自書中來。"
        ],
        "title": "讀書堂五首  其四",
        "id": "8bbaa6ee-9738-478e-a7d7-52ae001fd811"
    },
    {
        "author": "葉子强",
        "paragraphs": [
            "少長事壯厲，意氣彌九州。",
            "鞭車踏長路，渠料能夷猶。",
            "困此九折坂，嶔崎不容輈。",
            "彼須匪所彊，此售寧或求。",
            "猶有讀書心，大寒索衣裘。",
            "賤嗜匪貴獻，一拂銷百愁。",
            "寶此清浄退，相從賦歸休。",
            "農圃雅所問，同一壑一丘。"
        ],
        "title": "讀書堂五首  其五",
        "id": "1e8430b9-ff4e-4666-9ec5-17637dc3ad6e"
    },
    {
        "author": "葉子强",
        "paragraphs": [
            "水晶宮闕雲母軿，列仙夜宴曉未闌。",
            "萬妃倚竹翠袖寒，捧黄金杯白玉盤。",
            "勸酬未足雲中歡，天門叫班奏祥鸞。",
            "驚此綽約落塵寰，嫣然花面明雕欄。",
            "天香宮態冰雪顔，江梅避舍不敢干。",
            "肯與噲伍羞山樊，說似詩伯平章看。"
        ],
        "title": "奉賦水仙花詩以謝提宮龔丈之貺",
        "id": "507b0739-6165-4fe8-bb3f-a0e745ef4c00"
    },
    {
        "author": "魏伯恂",
        "paragraphs": [
            "亭高爽塏聳牙檐，萬種森羅共一川。",
            "坐使江山歸舊觀，欣看童稚望郵船。",
            "柳烟烘日塵迷渚，麥浪降風翠拍天。",
            "民物熙熙樂康阜，可無詩酒與君傳。"
        ],
        "title": "光華亭",
        "id": "dec1fbee-a9c6-4435-83ec-38a73c1b00d0"
    },
    {
        "author": "張孝芳",
        "paragraphs": [
            "昌元古佳郡，比屋談經史。",
            "山岡疊翠屏，溪瀨瀉清泚。",
            "蓄爲靈秀質，磊落出髦士。"
        ],
        "title": "別袁昌州",
        "id": "dc983033-6291-49d1-bc9a-c4c094ab6ed8"
    },
    {
        "author": "張孝芳",
        "paragraphs": [
            "三十六峰天與寄，雲間只欠我題詩。"
        ],
        "title": "句  其一",
        "id": "b30f9f85-b03b-45e6-9193-7864e68835ad"
    },
    {
        "author": "張孝芳",
        "paragraphs": [
            "鷄骨埋靈塔，龍門□佛龕。"
        ],
        "title": "句  其二",
        "id": "51102ee4-ec41-4a6d-95a8-06030339c64e"
    },
    {
        "author": "張孝芳",
        "paragraphs": [
            "發舟馬頭岸，駐車牛尾驛。"
        ],
        "title": "句  其三",
        "id": "e1326688-9391-4bfd-bdd5-57c2e064e6cf"
    },
    {
        "author": "滕瑱",
        "paragraphs": [
            "稻香藹藹暑風清，下馬傳觴聽水笙。",
            "父老指詩懷舊尹，爲鎸巖石寄心聲。"
        ],
        "title": "紹熙辛亥六月中伏日出郭觀稼小休野石讀仲權正字壁間所題詩因次韻  其一",
        "id": "f850ff21-1528-4da6-bc72-4ce23ec298ff"
    },
    {
        "author": "滕瑱",
        "paragraphs": [
            "身傍蓬萊近紫清，巧言一出忽如笙。",
            "祗今家食應無恙，書倩衡陽雁寄聲。"
        ],
        "title": "紹熙辛亥六月中伏日出郭觀稼小休野石讀仲權正字壁間所題詩因次韻  其二",
        "id": "66adb878-b994-49ea-8f9a-7eb7558ea1f1"
    },
    {
        "author": "王偁",
        "paragraphs": [
            "停舟曲江滸，吊古謁遺祠。",
            "巖巖始興公，遺澤芬在斯。",
            "堂傾風雨萃，碑斷苔蘚滋。",
            "芳春□行旅，落日歸文狸。",
            "唐宮替無事，衡鑒方獨持。",
            "弼諧展嘉猷，讜論非□□。",
            "雝雝朝陽鳳，粲粲補衮絲。",
            "側聞卧病後，九廟煙塵□。",
            "漁陽突騎來，中華混群彝。",
            "信哉砥柱力，用舍同安危。",
            "昭陵鐵馬空，僊李祚九疑。",
            "維餘蘭菊存，千秋恒若茲。",
            "我來薦微誠，再拜當前墀。",
            "顧瞻廟貌間，風度猶可希。",
            "武溪何茫茫，筆峯亦巍巍。",
            "只今相業隆，孰與前修期。",
            "臨風一長歎，山雨來霏霏。"
        ],
        "title": "謁張文獻公祠",
        "id": "b07e08d7-7d62-4fa1-909e-901569544c5b"
    },
    {
        "author": "王偁",
        "paragraphs": [
            "寂寞孤城野水濱，亂餘猶見幾家存。",
            "女牆落日埋秋草，官樹啼烏集暮雲。",
            "百戰徒聞存國步，孤忠誰復吊英魂。",
            "夜來遺廟荒庭月，長逐悲笳不忍聞。"
        ],
        "title": "余襄公祠",
        "id": "9b73f525-33a1-4121-9f6f-6a35b857378b"
    },
    {
        "author": "王申",
        "paragraphs": [
            "千載寶林寺，清幽每往還。",
            "兩潮巖上井，一塔寺中山。",
            "門對荒城冷，鄰分古縣閑。",
            "道人高處坐，役役笑塵寰。"
        ],
        "title": "寶林寺",
        "id": "3e7ba5c0-e179-4934-be48-69b73a8966bb"
    },
    {
        "author": "楊冠",
        "paragraphs": [
            "古人肉食無遠謀，腰錢騎鶴上揚州。",
            "春風十里珠簾捲，但看竹西歌吹樓。",
            "天朝選用詩書帥，上策公言須自治。",
            "屏翰堅持保障功，江淮益壯金湯勢。",
            "北騎不敢縱南牧，關寒烟迷芳草綠。",
            "健兒歌舞樂昇平，一曲梅花細柳營。"
        ],
        "title": "上揚州太守",
        "id": "52c4af6a-39d1-47a0-8a5a-5290111961ae"
    },
    {
        "author": "徑山寺僧",
        "paragraphs": [
            "一手動時千手動，一眼觀時千眼觀。",
            "幸自太平無一事，何須做得許多般。"
        ],
        "title": "千手眼白玉觀音偈嘲金使",
        "id": "4caa2e38-1c01-4a89-aeb9-f2a0242e7948"
    },
    {
        "author": "羅之紀",
        "paragraphs": [
            "倦逢磐石手摩挲，橫壓烏藤漫嘯歌。",
            "烟崦坡陀青玉案，寺山縹緲白雲窩。",
            "紙窗竹屋小盤礴，林影溪光相盪磨。",
            "試共老僧參此意，一聲喚醒讀書魔。"
        ],
        "title": "資國院",
        "id": "f14c7d80-c009-4590-a7a1-ad1e3cd20b71"
    },
    {
        "author": "羅之紀",
        "paragraphs": [
            "吾道非耶真可恥，此君豈是折腰人。"
        ],
        "title": "句",
        "id": "fcca3ea0-1cf0-4ac2-9064-9eae6f830e26"
    },
    {
        "author": "郭時雍",
        "paragraphs": [
            "吾愛白雲雲愛吾，朝朝暮暮伴吾廬。",
            "從龍傍鳥隨他去，留與幽人作畫圖。"
        ],
        "title": "白雲廬",
        "id": "dd5e9f05-9e06-4786-a461-a56d59bd786d"
    },
    {
        "author": "趙宗德",
        "paragraphs": [
            "東山樹，何青青。",
            "鐔津水，何泠泠。",
            "茂樹可蔭，流水可聽。",
            "眉山夫子能解事，却于水邊樹下構危亭。",
            "洪波浴日金錯落，瘴雲不雨烟濛溟。",
            "風塵澒洞去天遠，草木蓊鬰知地靈。",
            "監州爲愛黄華節，携我登臨邀衆客。",
            "假令有酒多似藤江水，豈能洗我胸中之鬰抑。",
            "甘侯昆玉文武全，傾蓋交游五情熱。",
            "故人亦有許判官，清政平生心似鐵。",
            "文采風流喻幕賓，曾陪驄馬清南越。",
            "劉君元是薇省郎，治民有道多籌策。",
            "令簿懷才亦不群，芳名皆在斯文列。",
            "儒林龔魏兩茂學，逸氣直與青雲接。",
            "孟嘉落帽是何年，岸幘西風感前哲。",
            "天荒地老事茫茫，白髮無情滿頭雪。",
            "醒時飲，醉時歌。",
            "尊前要使衰顔酡，不飲奈此清興何。",
            "人生聚會能有幾，江海親舊今無多。"
        ],
        "title": "九日宴浮金亭",
        "id": "9cd0550a-1b36-417c-a369-a66f214d9c27"
    },
    {
        "author": "高遁翁",
        "paragraphs": [
            "僻性一生忘嗜酒，勞神終日倦吟詩。",
            "尋常高卧松床穩，不管庭前鶴到遲。"
        ],
        "title": "僻性",
        "id": "1974f029-fe9c-4b25-b99c-a78b0ba499bf"
    },
    {
        "author": "高遁翁",
        "paragraphs": [
            "蘿徑朝飛雨，莓苔染翠濃。",
            "登山雙屐健，自擬少年同。"
        ],
        "title": "曉徑",
        "id": "f0fcd645-c9df-498f-b952-e1cb5f2b56a7"
    },
    {
        "author": "高遁翁",
        "paragraphs": [
            "石橋門外送斜暉，柳灑清風透客衣。",
            "老眼看花能有幾，如何啼鳥暮春歸。"
        ],
        "title": "春暮",
        "id": "cf624749-e71a-4882-b234-b0405e135034"
    },
    {
        "author": "高遁翁",
        "paragraphs": [
            "隔眼風塵寢，閒心照水清。",
            "牛羊歸古坂，鷗鷺集浮萍。",
            "倦我思垂釣，知誰共濯纓。",
            "湖光浮一鑑，倒暎夕陽明。"
        ],
        "title": "市橋晚坐",
        "id": "a9bfdd33-435f-47cd-bda4-3e7906c865c8"
    },
    {
        "author": "高遁翁",
        "paragraphs": [
            "風掃柴門凈，銀燈吐玉花。",
            "納凉憑□石，待月上窗紗。",
            "老去心猶壯，秋來鬢任華。",
            "不妨高枕睡，無夢到公家。"
        ],
        "title": "秋晚",
        "id": "2e769e87-ca90-4fc9-b240-3398a1429ba7"
    },
    {
        "author": "高遁翁",
        "paragraphs": [
            "虛名蝸角不攖情，老木棉裘分此生。",
            "世事只隨今日過，心田留待後人耕。",
            "舊書豈厭從頭看，險路何妨退步行。",
            "俯仰欲求無所愧，舉頭惟對月華明。"
        ],
        "title": "自詠遁翁",
        "id": "e64419e5-5af6-4ed0-bb74-48bed8d0fb68"
    },
    {
        "author": "高遁翁",
        "paragraphs": [
            "潦倒山林已二毛，忽聞□□下衡茅。",
            "祖宗積德幸多世，甥舅何妨共奪標。",
            "柳拂祥光看虎榜，杏扶春色上雲袍。",
            "從今莫作懷家計，須効忠良答聖朝。"
        ],
        "title": "甥舅同登進士亦世之不易得者今幸逢其會因吟一律以寄一以表祖宗積善之徵二以謝聖主寵賜之榮三以致勉忠之意二子惟勗諸",
        "id": "3267983a-cb1a-41a6-8fde-270fd998caa8"
    },
    {
        "author": "高質齋",
        "paragraphs": [
            "繞簷風景接崆峒，生計年年樂歲豐。",
            "布穀聲傳紅杏雨，□□調起綠楊風。",
            "桑麻遠近千村裏，禾黍高低一望中。",
            "每與鄰翁相慶社，醉歌不惜酒樽空。"
        ],
        "title": "田園偶興",
        "id": "4131e549-6070-4524-8738-4933deccb07c"
    },
    {
        "author": "高質齋",
        "paragraphs": [
            "共坐溪邊石，溪清心自涼。",
            "魚驚烟艇過，鷗笑野人忙。",
            "細草侵衣綠，飛花點鬢香。",
            "東風塵暫息，拍手送斜陽。"
        ],
        "title": "溪石呈李思道",
        "id": "b1b69f60-e5a1-4cea-9dcc-5b01f51e0835"
    },
    {
        "author": "高質齋",
        "paragraphs": [
            "溪石綉苔綠，溪風飄晚凉。",
            "坐久得自若，物外知誰忙。",
            "渴飲竹泉冷，饑飯松花香。",
            "春光忽云暮，□□□□陽。"
        ],
        "title": "復和呈莫仲箎",
        "id": "4aab2560-56f8-4f75-8747-4d297ecd5f16"
    },
    {
        "author": "高質齋",
        "paragraphs": [
            "湖上人家萬木村，白雲深護讀書門。",
            "年來不管頭顱白，自賀清風酒一樽。"
        ],
        "title": "紀興",
        "id": "908b5e02-d9de-49d6-b32b-99179bccd2a3"
    },
    {
        "author": "高質齋",
        "paragraphs": [
            "簾捲柴桑晚，深山俗駕疏。",
            "荒苔留鶴跡，落葉带蟲書。",
            "竹翠侵香案，泉聲漱石渠。",
            "烟霞便一枕，應笑把犁鋤。"
        ],
        "title": "秋日溪亭",
        "id": "2828d072-10fc-4264-af55-5d2dacae1ee9"
    },
    {
        "author": "呂定",
        "paragraphs": [
            "我昔遊海上，東望三神山。",
            "風波幾萬里，蒼茫雲靄間。",
            "魚龍自掀舞，天空日月閒。",
            "神仙渺無跡，徐福去不還。",
            "空餘蓬萊閣，千載留人寰。"
        ],
        "title": "懷古",
        "id": "a786352e-c9ca-40a7-b56b-6ed74e4ac7fd"
    },
    {
        "author": "呂定",
        "paragraphs": [
            "山迥寶華閣，水遶金鎖灣。",
            "塵慮頓焉息，于茲開我顔。",
            "疎鐘日夕動，老僧林下還。",
            "天風吹白雲，悠悠滿松關。",
            "歸猿有餘悲，月明嘯空山。",
            "仙人自何來，翱翔八極間。",
            "手把玉芙蓉，吟笑鏘珮環。",
            "歌罷忽飛去，千峰堆翠鬟。"
        ],
        "title": "追和蘇子瞻遊峽山寺韻",
        "id": "aeeb11dd-ff8e-45ab-8d24-6774ed3cd134"
    },
    {
        "author": "呂定",
        "paragraphs": [
            "太白樓前雨乍收，畫船撾鼓上皇州。",
            "肯因離別牽愁思，要把勳名事壯遊。",
            "千里關河旗带月，一天星斗劍橫秋。",
            "胸中賸有安邊策，此去應當獻冕旒。"
        ],
        "title": "赴京",
        "id": "9ab43681-7011-41b9-aeeb-795882d7b908"
    },
    {
        "author": "呂定",
        "paragraphs": [
            "曉日初臨萬歲山，寶幢華盖列朝班。",
            "九重天上來仙樂，五色雲中識聖顔。",
            "深殿捲簾香霧裊，近臣傳制珮聲還。",
            "嵩呼齊祝恩如海，散作陽和滿世間。"
        ],
        "title": "奉天門朝賀",
        "id": "7f446e0b-53bf-4e9b-b825-b9954485fa9f"
    },
    {
        "author": "呂定",
        "paragraphs": [
            "年少談兵膽氣豪，折衝千里豈辭勞。",
            "旌旗影動秋風瑟，鼓角聲回夜月高。",
            "紅錦裁鞍新試馬，黄金裝带舊懸刀。",
            "臨征自信軍容盛，五色團花繡戰袍。"
        ],
        "title": "調兵",
        "id": "909b8728-62ce-447f-996c-76f084cf3437"
    },
    {
        "author": "呂定",
        "paragraphs": [
            "八月秋高戰馬肥，觀兵郊外振天威。",
            "一聲鳳吹迎鸞馭，五色龍文雜衮衣。",
            "劍戟橫空金氣肅，旌旗映日綵雲飛。",
            "令嚴星火諸軍奮，直斬單于塞上歸。"
        ],
        "title": "扈駕",
        "id": "bfd9541b-f2ec-4747-9449-5da9935dec55"
    },
    {
        "author": "呂定",
        "paragraphs": [
            "紫塞回來雪正晴，王師百萬擁連營。",
            "馬嘶大地山河壯，旗捲長空日月明。",
            "龍虎臺高千嶂聳，鳳皇城近五雲生。",
            "聖顔有喜天心順，中外歡聞奏凱聲。"
        ],
        "title": "班師",
        "id": "4231ef0d-0e24-41b0-bfd1-7b09b8ca0a47"
    },
    {
        "author": "呂定",
        "paragraphs": [
            "海內名山孰與齊，清風掖我上丹梯。",
            "鵬程九萬扶摇近，世界三千指顧低。",
            "瀑挂天門驚霹靂，雨蒸日觀出虹霓。",
            "太平會見東封盛，玉簡金書煥紫泥。"
        ],
        "title": "登東岳山",
        "id": "bc0e4663-68c8-4d28-be1d-c30af66a594c"
    },
    {
        "author": "呂定",
        "paragraphs": [
            "漠漠同雲徧海涯，曉風寒逼綠窗紗。",
            "飛揚鱗甲三千界，粧點樓臺百萬家。",
            "何處妙歌金帳酒，誰人清對玉梅花。",
            "便應石鼎融冰水，烏帽籠頭自煮茶。"
        ],
        "title": "雪夜",
        "id": "fea6a42d-fb6c-412e-a980-c85e8453bb9a"
    },
    {
        "author": "呂定",
        "paragraphs": [
            "岱宗東望鬰嵯峨，萬丈仙橋鳥外過。",
            "秦樹千年空老大，漢碑終古不消磨。",
            "天壇夜靜乘星斗，石磴春深長薜蘿。",
            "記得舊遊曾載酒，頹然峰頂放長歌。"
        ],
        "tags": [
            "泰山"
        ],
        "title": "望岱岳",
        "id": "b98cde2e-1c54-4b84-957d-6ffe4aff7720"
    },
    {
        "author": "呂定",
        "paragraphs": [
            "極目東山秀色濃，紫霄千葉醉芙蓉。",
            "題詩尚記仙人洞，飛珮曾過玉女峰。",
            "樹老孤桐秋露下，碑殘古篆暮雲封。",
            "何時再醉天門月，卧聽清風萬壑松。"
        ],
        "title": "望嶧山",
        "id": "d3446ecf-4eb8-4859-adb2-6ea2c5765fde"
    },
    {
        "author": "呂定",
        "paragraphs": [
            "項王臺上白雲秋，亞夫墳前草樹稠。",
            "山色不隨人事改，水聲長近戍城流。",
            "空餘夜月龍神廟，無復春風燕子樓。",
            "楚漢興亡俱土壤，不須懷古重夷猶。"
        ],
        "title": "登彭城樓",
        "id": "b156366d-6beb-4404-ad8a-3c28a586d5c4"
    },
    {
        "author": "呂定",
        "paragraphs": [
            "據鞍揮指八千兵，昔日中原幾戰爭。",
            "追鹿已無秦社稷，逝騅方嘆楚歌聲。",
            "英雄事往人何在，寂寞臺空草自生。",
            "回首雲山青矗矗，黄流依舊遶彭城。"
        ],
        "title": "戲馬臺",
        "id": "8b3a75bf-58ec-494c-af05-478ae3329fb0"
    },
    {
        "author": "呂定",
        "paragraphs": [
            "湖光如鏡迥無山，耿耿銀河路可攀。",
            "萬象不移天地外，一塵能到水雲間。",
            "月明孤嶼森樓閣，夜靜飛仙過珮環。",
            "借問孟城何處是，微微燈火綠楊灣。"
        ],
        "title": "夜宿甓社湖",
        "id": "3f0ec97f-bd21-46df-9c60-661a419ad3d5"
    },
    {
        "author": "呂定",
        "paragraphs": [
            "一雨皇都萬象明，東風嬌囀上林鶑。",
            "火烟亭館春多少，鐘鼓樓臺夜幾更。",
            "枕上故園蝴蝶夢，枝頭斜月杜鵑聲。",
            "銀牋欲寫長相憶，滾滾江流不盡情。"
        ],
        "title": "金陵旅夜",
        "id": "8a5e887a-7566-4cb2-b0e7-f84bdffd2f48"
    },
    {
        "author": "呂定",
        "paragraphs": [
            "八月靈槎溯海門，翠雲臺上醉芳樽。",
            "峰頭樓閤相高下，水底魚龍自吐吞。",
            "萬古青天留玉柱，五更紅日湧金盆。",
            "宦遊不盡登臨興，欲洗蒼苔頌聖恩。"
        ],
        "title": "過小孤山",
        "id": "d105de17-cc92-4cc1-91cc-30470d476252"
    },
    {
        "author": "呂定",
        "paragraphs": [
            "一柱中流亦壯哉，分明世上有蓬萊。",
            "簾開廬阜層層出，船汎岷山滾滾來。",
            "夜冷神龍蟠水府，天青仙珮下瑶臺。",
            "閒將玉管吹明月，勾引翩翩彩鳳迴。"
        ],
        "title": "登翠雲臺",
        "id": "5bcee9b7-cdac-4174-898f-f3de7ff9b1e9"
    },
    {
        "author": "呂定",
        "paragraphs": [
            "欲向匡廬觀瀑布，便從鼓蠡驟樓船。",
            "一聲長嘯來丹壑，千丈飛流下碧天。",
            "洞裏樓臺無歲月，雲中鷄犬有神仙。",
            "憑誰呼起巢松者，醉擁宮袍對酒眠。"
        ],
        "tags": [
            "庐山"
        ],
        "title": "遊匡廬山",
        "id": "7c6cbe21-b7ea-4a38-aced-acc6d462b681"
    },
    {
        "author": "呂定",
        "paragraphs": [
            "鑿破鴻濛一竅通，至今傳說九齡功。",
            "天垂瘴雨蠻烟外，路入炎荒火樹中。",
            "萬里關河瞻北極，兩行旌旆過南雄。",
            "鷓鴣聲裏端陽近，榕樹青青荔子紅。"
        ],
        "title": "度大庾嶺",
        "id": "3e7b2d5f-5a29-4278-adae-0ca09651f6bc"
    },
    {
        "author": "呂定",
        "paragraphs": [
            "峽江江上峽山寺，落日峰巒翠作堆。",
            "雲擁半空樓殿出，天然一幅畫圖開。",
            "仙人採藥和光洞，釋子翻經化樂臺。",
            "顧我紅塵車馬客，題詩無暇掃蒼苔。"
        ],
        "title": "過峽山寺",
        "id": "1658d3b2-f919-476f-8514-62258e21dd27"
    },
    {
        "author": "呂定",
        "paragraphs": [
            "海上荒臺草樹平，登臨不盡古人情。",
            "白雲萬里懷親舍，紅日中天望帝京。",
            "百粵山川秋歷落，山城樓閣晚崢嶸。",
            "醉來徙倚欄干曲，聽徹西風畫角聲。"
        ],
        "title": "登越王臺",
        "id": "8a043586-d345-4425-9c16-e0e115c8e488"
    },
    {
        "author": "呂定",
        "paragraphs": [
            "危亭突兀倚青山，坐對扶桑碧海灣。",
            "紫霧欲生龍伯廟，洪濤先涌虎門關。",
            "光摇宇宙花生眼，影動闌干酒上顔。",
            "遥望蓬萊宮闕曉，一輪飛挂碧雲間。"
        ],
        "title": "浴日亭和蘇學士韻",
        "id": "2466767f-9d48-46b0-b6c8-5bdb9046f612"
    },
    {
        "author": "呂定",
        "paragraphs": [
            "何年神物抱珠遊，遺向滄浪第一洲。",
            "五色化成金世界，六鼇擎出寶香樓。",
            "光涵蛟室星辰動，影落龍宮日月浮。",
            "萬古團團天地裏，磬聲敲出海門秋。"
        ],
        "title": "遊海珠寺",
        "id": "e90ee2ba-715d-4128-a1cb-5a757d249941"
    },
    {
        "author": "呂定",
        "paragraphs": [
            "三尺龍泉事遠遊，越王臺上望南州。",
            "一天雨過千山曉，萬里風來五月秋。",
            "江郭樓臺蠻客市，海門烟日蜑家舟。",
            "臨戎不有安邊策，應愧常何薦馬周。"
        ],
        "title": "登廣城樓",
        "id": "750db074-e547-4daf-a3a4-471d8f1bab99"
    },
    {
        "author": "呂定",
        "paragraphs": [
            "坐閲人間幾百年，雙趺渾似後來禪。",
            "空空明鏡臺前地，寂寂紅塵境外天。",
            "風動法林從虎過，雲生咒鉢解龍眠。",
            "至今月到層樓上，應共祥光午夜圓。"
        ],
        "title": "謁金華寺六祖法堂",
        "id": "b83c63ce-7082-460e-b669-d97864b2aa62"
    },
    {
        "author": "宋光宗",
        "paragraphs": [
            "中興日月明，王氣山河在。",
            "萬物飾昭回，稽首王言大。"
        ],
        "title": "新秋雨過述懷",
        "id": "366fee05-0e7c-4795-a2b8-c38254dfb4ae"
    },
    {
        "author": "宋光宗",
        "paragraphs": [
            "濃淡名花産蜀鄉，半含風露浥新妝。",
            "嬌嬈不減舊時態，誰與丹青爲發揚。"
        ],
        "title": "會僚屬賞海棠偶有題詠",
        "id": "4399d6fc-5dba-4d33-b190-372eabeebf5c"
    },
    {
        "author": "宋光宗",
        "paragraphs": [
            "東風用意施顔色，艷麗偏宜著雨時。",
            "朝詠暮吟看不足，羨他逸蝶宿深枝。"
        ],
        "title": "觀海棠有成",
        "id": "f75d17e2-97ec-4ad7-8c1a-2ea6482c2d11"
    },
    {
        "author": "宋光宗",
        "paragraphs": [
            "入夜跏趺多待月，移時箕踞爲看山。",
            "苔生晚片應知靜，雪動秋根會見閒。",
            "瘦鶴獨隨行藥後，高僧相對試茶間。",
            "疏篁百本松千尺，莫怪頻頻此往還。"
        ],
        "title": "待月詩",
        "id": "07db6df9-6bbf-4168-b786-45930b891e14"
    },
    {
        "author": "宋光宗",
        "paragraphs": [
            "臨軒策士豈徒然，嗣守丕基務得賢。",
            "爾吐忠言攄素藴，吾縻好爵副詳延。",
            "愛君憂國毋終怠，厚澤深仁頼廣宣。",
            "賜宴瓊林修故事，朕心期待見詩篇。"
        ],
        "title": "賜余復",
        "id": "9e6f523a-1565-413f-8f10-b95b2c72508c"
    },
    {
        "author": "宋光宗",
        "paragraphs": [
            "秋深欲曉歛輕烟，翠木森圍萬里川。",
            "閶闔啟關傳法駕，玉津按武會英賢。",
            "皇皇聖父明如日，挺挺良臣直似弦。",
            "韜武歡呼稱萬壽，未饒天保報恩篇。"
        ],
        "title": "和燕射",
        "id": "78311244-d6b7-43e3-9cb4-8b3572a2a21e"
    },
    {
        "author": "宋光宗",
        "paragraphs": [
            "翠嵐迎步興何長，笑領漁翁入醉鄉。",
            "日暮渚田微雨後，鷺鷥閒暇稻花凉。"
        ],
        "title": "題陸瑾漁家風景圖",
        "id": "85b2758e-4c8b-4662-b398-1894c8a31b0c"
    },
    {
        "author": "宋光宗",
        "paragraphs": [
            "已過穀雨十六日，猶見牡丹鬭淺紅。",
            "曾不争先及開早，能陪芍藥到薰風。"
        ],
        "title": "題徐崇嗣沒骨牡丹圖",
        "id": "18884929-21cc-44bb-a2c3-e110adca7429"
    },
    {
        "author": "宋光宗",
        "paragraphs": [
            "去年枝上見紅芳，約畧紅葩傅淺妝。",
            "今日亭中足顔色，可能無意謝東皇。"
        ],
        "title": "題楊補之紅梅圖",
        "id": "76e0a06c-6f26-4947-a781-8246479cdba4"
    },
    {
        "author": "宋光宗",
        "paragraphs": [
            "閒來洞口訪劉君，緩步輕擡玉線裙。",
            "細白桃花擲流水，更無言語倚彤雲。"
        ],
        "title": "題張萱游行士女圖",
        "id": "898161a2-887c-4762-a150-8bab68d24fda"
    },
    {
        "author": "宋光宗",
        "paragraphs": [
            "黄蘆洲上雪初乾，風撼枯枝晚更寒。",
            "靜艤小舟誰得似，生涯瀟洒一漁竿。"
        ],
        "title": "賜楊萬里",
        "id": "a25d259d-4071-4c8a-9677-567bd4a8b289"
    },
    {
        "author": "宋光宗",
        "paragraphs": [
            "細疊輕綃色倍濃，晚霞猶在綠陰中。"
        ],
        "title": "句  其一",
        "id": "989065d0-ccaf-4c81-accf-b4c27fe21c95"
    },
    {
        "author": "宋光宗",
        "paragraphs": [
            "晴野花侵路，春陂水上橋。"
        ],
        "title": "句  其二",
        "id": "3249ef33-8952-437f-b208-2fdc3fbe01f4"
    },
    {
        "author": "宋光宗",
        "paragraphs": [
            "綺霞初結處，珠露未晞時。"
        ],
        "title": "句  其三",
        "id": "758d85d7-03af-4fd7-9b77-b992472d1177"
    },
    {
        "author": "宋光宗",
        "paragraphs": [
            "蓼岸飛寒蝶，汀沙戲水禽。"
        ],
        "title": "句  其四",
        "id": "66b95bc0-a161-42f5-9670-ada22dcea5b6"
    },
    {
        "author": "張縯",
        "paragraphs": [
            "向來懶不賦梅詩，禪榻忘機鬢已絲。",
            "月戶忽逢雙玉立，春風又見一年期。",
            "樓高縹緲明霜影，竹冷橫斜浸雪枝。",
            "尚笑閒塵除未盡，暗香猶著夢魂知。"
        ],
        "title": "梅",
        "id": "c2ae8a19-3866-4ca7-b651-40ae01cd1000"
    },
    {
        "author": "張縯",
        "paragraphs": [
            "棟宇何年有，雲岩擁樹深。",
            "山僧傳舊險，詩者有行吟。",
            "雲影侵巾屨，江聲送古今。",
            "荔枝何用數，撫字每勞心。"
        ],
        "title": "雲岩寺  其一",
        "id": "d9916487-d642-4db7-921c-aa57c655f6b1"
    },
    {
        "author": "張縯",
        "paragraphs": [
            "檻外滔滔水，岩前冉冉雲。",
            "行人舟似葉，題墨蘚生紋。",
            "歲月帆檣去，山川楚蜀分。",
            "十年三艤棹，永愧北山文。"
        ],
        "title": "雲岩寺  其二",
        "id": "f5c28444-f844-46ab-83e9-902159a66e85"
    },
    {
        "author": "張縯",
        "paragraphs": [
            "化工神偉開物姿，劖石萬仞不作癡。",
            "巍峰聳立威鳳舉，急挾怒流奔馬遲。",
            "隠然萬里形勝重，信矣四海遊觀奇。",
            "天開匹練勢巀嶪，雲擁列嶂青參差。",
            "輿圖悚視天設險，舟檝競與江東之。",
            "何年宇宙此盤據，遠攬泰華宜肩隨。",
            "胸吞雲夢盪物表，眥决飛鳥忘神疲。",
            "元戎授任盛節制，列艦徑度羅旌旗。",
            "天香來時滿衣袖，講殿幾日辭書帷。",
            "詞源浩蕩春峽水，句律飄揚秋桂枝。",
            "天門有路穿水去，筆力到古羣峰低。",
            "遠參退之賦山囿，下陋樊川娛水嬉。",
            "有神相宅理應爾，夢賦靡曼奚其爲。",
            "流轉不根憐已久，高詠取正今逢時。",
            "昔年飛輓忝將指，異境名言猶念茲。",
            "大篇巨軸窺勝賞，赤甲白鹽神坐馳。",
            "有從絕唱發奇偉，衆作絢采同彰施。",
            "德風草偃閫以外，觀頌下轉江之湄。",
            "甯須三年奏漢計，行復八彩瞻堯眉。",
            "慈恩論契肯隔面，草堂枉駕欣解頤。",
            "我方卧雲書自伴，公詠入相衣宜緇。",
            "少須凋瘵盡撫摩，大賑廩粟歌噫嘻。",
            "會看丹詔來北闕，更上岷嶺登峨嵋。",
            "江山得助協嘉會，賡載歸寫明良詩。"
        ],
        "title": "次袁說友巫山十二峰古風二十五韻",
        "id": "d43ca6f5-1e5e-4c73-8f22-be71e9a6463e"
    },
    {
        "author": "張縯",
        "paragraphs": [
            "羣山危立接雲天，一水東朝會百川。",
            "泱漭堪輿無此壯，崔嵬疏鑿定何年。",
            "千秋躍馬興亡夢，一點飛鳬上下船。",
            "時有剛風來浩渺，起予高興九秋邊。"
        ],
        "title": "題三峽堂",
        "id": "f0d57ad1-8d80-43e0-9a98-53aa6a4145c3"
    },
    {
        "author": "張縯",
        "paragraphs": [
            "桃李層層媚遠天，碧蕪映带綺成川。",
            "英靈舊有凌雲賦，混一長看建武年。",
            "老去無知經世用，夢歸欲問泝江船。",
            "請君妙語驚頹懶，一笑詩壇酒社邊。"
        ],
        "title": "諸丈賡示前章再次韻",
        "id": "fcb645ba-74c4-43e6-a3ee-51aca7b6013c"
    },
    {
        "author": "張縯",
        "paragraphs": [
            "白帝城西魚腹浦，十月江平見津滸。",
            "當年累石紛成行，此地卧龍經講武。",
            "轅門外建嚴中權，列陣相承存後伍。",
            "何人蛇勢識常山，未數魚麗矜鄭拒。",
            "懸知精神貫金石，尚想號令嚴鉦鼓。",
            "老兵料敵應疑生，川后澂波其敢侮。",
            "向令赤伏有遺符，下睨皇州直指取。",
            "云何遺跡司神明，獨靳豐功被寰宇。",
            "高城置酒供臨眺，往事興懷增歎撫。",
            "巍然王佐三代前，信矣名言照千古。"
        ],
        "title": "奉陪安撫大卿登八陣臺覽觀忠武侯諸葛公遺像偶成長句",
        "id": "fe0e4a04-53af-4b80-bec0-c43c19eb3ec9"
    },
    {
        "author": "張縯",
        "paragraphs": [
            "勁兵重卒付胡奴，⿰區支雀⿰區支魚計自疏。",
            "地入萬安知幾許，却憐此日始囘車。"
        ],
        "title": "萬安驛",
        "id": "6f7395ad-27ad-4c6e-9147-1d5d6cf41112"
    },
    {
        "author": "張縯",
        "paragraphs": [
            "赤伏終休運，前營落大星。",
            "皇王空禮樂，江漢閟英靈。",
            "斷壟牛羊入，空山草木青。",
            "經時須此牧，清淚灑泉扃。"
        ],
        "title": "題沔州諸葛武侯廟",
        "id": "ed3fe3b3-14d2-41e6-9ae0-b621460cc92a"
    },
    {
        "author": "滕璘",
        "paragraphs": [
            "知君夙昔愛登山，特地相携上峻巒。",
            "豈但登高如杜牧，故應訪舊憶朱寬。",
            "凝眸直欲小東魯，振袂如將近廣寒。",
            "幸有酒尊供笑語，不愁歸路十分難。"
        ],
        "title": "九日登方山",
        "id": "c566b797-8772-4d3b-8b35-5d8133ebda15"
    },
    {
        "author": "宋蒙",
        "paragraphs": [
            "嶻嶻嶪嶪山如簇，磊磊落落石如屋。",
            "上有綠樹之陰陰，下有寒溜之涔涔。",
            "通天有竇十餘丈，遊子捫蘿來復往。",
            "是中端合巢神仙，桃花流水何杳然。",
            "我來正值春風暮，似笑賢勞又還去。",
            "準擬釃酒聊從容，對此坐想飛來峯。"
        ],
        "title": "靈棲巖",
        "id": "7c65b081-2251-4fc2-80c5-aa43d0b3204c"
    },
    {
        "author": "閭丘泳",
        "paragraphs": [
            "舟行觀山無定姿，篷底兀坐真兒癡。",
            "層崖複嶺正雜遝，平岡橫阜俄逶遲。",
            "晴嵐參天固競秀，深崖挺石尤多奇。",
            "遥岑浮眉綠點點，飛瀑懸劍鋒差差。",
            "飽聞巫山妙天下，今誦公詩如見之。",
            "蓬仙來應人間世，妙齡便有聲名隨。",
            "日談經術輔主聖，久領國計嗤駑疲。",
            "共推經邦濟川楫，暫建分陝元戎旗。",
            "百城聽命仰賜履，三邊制勝如籌帷。",
            "長江高唐神女峽，萬里昆崙分一枝。",
            "峯巒森立入霄漢，塔廟選勝居高低。",
            "響山猨啼聲若嘯，迎棹鴉舞來如嬉。",
            "金母分畀神靈職，孰云朝暮陽臺爲。",
            "琅函蘂笈發天秘，贊禹治水唐虞時。",
            "英辭一洗千載陋，寫之琬琰宜在茲。",
            "人思傳本快先睹，蔡邕石經車馬馳。",
            "北暢威名被沙漠，西奠夷落連黔施。",
            "帝遣雲軿鎮南極，祠宮姑寓江之湄。",
            "湘君時過鼓瑶瑟，宓妃豈復揚蛾眉。",
            "金關已侔坐少廣，丹經孰授踰期頤。",
            "野人塵容粗知學，素守亦復涅不緇。",
            "朅來乘軺職飛輓，兩見祈穀歌噫嘻。",
            "疲氓崎嶇上轉粟，舊業荒落南窺嶷。",
            "勞生屢已度劍棧，清游頗念登峨嵋。",
            "從今嵩高雅頌手，那數韓子南山詩。"
        ],
        "tags": [
            "长江"
        ],
        "title": "次袁說友巫山十二峰二十五韻",
        "id": "5816538e-502f-4f8d-a61e-d0bb97cfadb4"
    },
    {
        "author": "薛揚祖",
        "paragraphs": [
            "羸軀苦善病，日與藥裹親。",
            "藉彼參苓功，扶此憂患身。",
            "思君若饑渴，相憐同病人。",
            "余身本蒲柳，寧竢秋風晨。",
            "君誠松柏姿，何患不長春。",
            "容面一若丹，鬢髮一若銀。",
            "來日安可期，往事曷足陳。",
            "不能罄君罍，奚以浣我塵。",
            "吹笙將鼓瑟，慚余非嘉賓。"
        ],
        "title": "與張樞密話舊作",
        "id": "f833551d-9fa3-4eee-ad1d-9ea4932a60bd"
    },
    {
        "author": "薛揚祖",
        "paragraphs": [
            "過庭聞曲禮，在野習王風。",
            "世亂思休否，兒愚藉發蒙。",
            "雲霞海色裏，烟火雨聲中。",
            "所喜田間事，比鄰自昔同。"
        ],
        "title": "郊居寫志",
        "id": "cf3c143d-d2b8-4bf4-9564-b3ab87717e12"
    },
    {
        "author": "薛揚祖",
        "paragraphs": [
            "散金結客不求償，落落生平此熱腸。",
            "七尺許君何慷慨，一朝用世果循良。",
            "滿城山色侵官舍，徧地溪聲度女牆。",
            "邑長若逢潘岳輩，肯教名獨起河陽。"
        ],
        "title": "送表弟朱拙夫以縣尉赴新安",
        "id": "330b4b70-af30-49f5-9316-ced63b821817"
    },
    {
        "author": "盛璲",
        "paragraphs": [
            "蒼松翠竹映斜暉，野菊花開過客稀。",
            "葉底黄蟲作寒繭，雨餘蝴蝶滿園飛。"
        ],
        "title": "朱元晦過訪  其一",
        "id": "0c80b6b8-cb4e-4be0-9d06-362392b6d8a9"
    },
    {
        "author": "盛璲",
        "paragraphs": [
            "梅花樹下三間屋，挂壁枯桐盡日閑。",
            "有客過門彈一曲，斷雲殘雪滿空山。"
        ],
        "title": "朱元晦過訪  其二",
        "id": "fcc04628-1a6d-43e8-ab5c-7a20862de335"
    },
    {
        "author": "祝勛",
        "paragraphs": [
            "築室烟霞窟，門開紫翠堆。",
            "真成雲挽住，不爲景催回。",
            "山月窺檐入，溪風掠坐來。",
            "鑪薰兼茗飲，浄拂綠琴埃。"
        ],
        "title": "題高城雪堂",
        "id": "ce23d27a-9331-4fab-93a8-7a87c28dc076"
    },
    {
        "author": "李誼",
        "paragraphs": [
            "姜居渭水爲周相，嚴隠桐江不漢臣。",
            "試把二公較名節，誰知總是一絲綸。"
        ],
        "title": "釣臺",
        "id": "501c7217-658d-4c42-91d7-591e1e8e255a"
    },
    {
        "author": "陳允升",
        "paragraphs": [
            "羅浮山崒嵂，安有釣魚臺。",
            "臺居觀東隅，此名從何來。",
            "昔時爨下童，辛勤水與柴。",
            "歲久功行完，豹變山陰霾。",
            "一朝採幽澗，恍然江海涯。",
            "篙師艤舟在，相與語詼諧。",
            "爨童有行計，篙師相與偕。",
            "得魚饋主翁，辭去挽不回。",
            "傍者躡其蹤，扁舟往巖崖。",
            "始信武陵源，有路通塵埃。",
            "回視所遺魚，化作溝中材。",
            "古有恒真人，事豈欺我哉。",
            "太公渭水濱，白頭佐□□。",
            "子陵七里灘，清風永可懷。",
            "爨人去幾秋，魚臺尚崔嵬。",
            "此名照青史，此石封蒼苔。",
            "我來筆其事，靈蹤救沈埋。",
            "山中勝事多，對此空徘徊。"
        ],
        "title": "釣魚臺",
        "id": "41546b7e-7e0a-49e3-b819-93d25f67f962"
    },
    {
        "author": "林陶",
        "paragraphs": [
            "孰不爲邦，孰守其鄉。",
            "如被錦衣，晝行輝煌。",
            "侯曰上恩，曷敢弭忘。",
            "何以報之，俾民向方。",
            "言葺泮宮，於鄉有光。"
        ],
        "title": "慶梅州劉侯修葺程鄉學宮落成  其一",
        "id": "6d3ed4d8-8eb7-4aaf-8f3d-c4f3b1d30faf"
    },
    {
        "author": "林陶",
        "paragraphs": [
            "宣聖南面，珠旒衮章。",
            "十哲侑坐，羣賢繢廊。",
            "六齋分列，小學峙傍。",
            "談經議道，春祠秋嘗。",
            "我侯戾止，率由典常。"
        ],
        "title": "慶梅州劉侯修葺程鄉學宮落成  其二",
        "id": "3b166424-0f10-4ff3-99cb-0e7372736706"
    },
    {
        "author": "林陶",
        "paragraphs": [
            "闇誾諸生，振鷺來翔。",
            "詩書禮樂，游息修藏。",
            "勉爾行業，爲時俊良。",
            "毋毀於隨，毋嬉於荒。",
            "三歲大比，用賓於王。"
        ],
        "title": "慶梅州劉侯修葺程鄉學宮落成  其三",
        "id": "ef821723-b93f-4881-8cdf-842c0af1b27a"
    },
    {
        "author": "范令聞",
        "paragraphs": [
            "□□□□法，□□□□□。",
            "□□□□□，□□□雪人。",
            "□□□□照，□□江漢炳。",
            "靈□□物□，生五色虎□。",
            "□山□長□，□□□□□。",
            "□簡三□秩，滿□中□□。",
            "然囊衣度雲，棧□□□與。",
            "七賢□襁負，中□□金産。"
        ],
        "title": "六一堂",
        "id": "dc6c66f8-6cb5-4636-b0a3-dace9883d22f"
    },
    {
        "author": "范令聞",
        "paragraphs": [
            "與鷹寫真惟楚公，與公作歌惟老杜。",
            "畫託此歌以不朽，至今人誦摶空句。",
            "相傳妙畫舊通靈，烏鵲不敢巢庭樹。",
            "饑未飽肉資遠擊，凜然戴角乃□顧。",
            "枯枝絕筆半已訛，飛鳥脫字無緣補。",
            "好事能來一賞音，不必移之在縑素。"
        ],
        "title": "楚公鷹",
        "id": "032f4fb2-c31e-4637-a0e7-848b6b94eb4a"
    },
    {
        "author": "范令聞",
        "paragraphs": [
            "柏人去弗宿，萬安退而止。",
            "見幾懲貫高，噬臍嬖妃子。",
            "畏避雖同途，興亡乃異軌。",
            "江邊招提小，樓閣半傾圮。",
            "回薄二里餘，六龍駐於此。",
            "愁橫雲蓋山，悶繫羅带水。",
            "歷歷斜谷路，去天尺有咫。",
            "昨夜雨中鈴，哀音猶在耳。",
            "畫像赭衣袂，挾一弓兩矢。",
            "侑以聖雲孫，祖武略相似。",
            "劍外塵再蒙，黄明著年紀。",
            "今我弔陳迹，行邁亦靡靡。",
            "吹動波間皺，正值秋風起。",
            "安得如漁翁，垂釣江之涘。"
        ],
        "title": "回龍院",
        "id": "e6cee9dc-e6a9-47dd-b0a3-623ffac9ed11"
    },
    {
        "author": "范令聞",
        "paragraphs": [
            "唐變租庸調之後，皇朝列聖踵□餘。",
            "□科若使猶仍舊，人到于今□奠居。"
        ],
        "title": "褒公亭",
        "id": "a65c4e4b-1bed-41f8-8779-0fbbbd1a95c6"
    },
    {
        "author": "黄唐",
        "paragraphs": [
            "粼粼新綠起前峯，拂拂垂楊煙雨中。",
            "安得一簑浮短艇，玉鱗飛上釣絲風。"
        ],
        "title": "九女山",
        "id": "53432629-2575-4da9-b678-b2ccfbfdd8ce"
    },
    {
        "author": "趙若盈",
        "paragraphs": [
            "遠岫平林嶂夕陽，翻濤翠麥已蒸黄。",
            "此行莫謂無高興，題品新詩入錦囊。"
        ],
        "title": "西谿湖散步",
        "id": "2354ecec-49b2-418d-b1b5-73e14da80645"
    },
    {
        "author": "趙若渚",
        "paragraphs": [
            "通羊幾岩壑，茲洞如修航。",
            "泉聲轟鼓激，澗氣侵衣涼。",
            "臨流網銀鯽，艤棹觴桂漿。",
            "此中有真趣，其樂良未央。"
        ],
        "title": "大泉洞",
        "id": "63bbcf2e-0071-450a-9d97-0f6ea73d8abf"
    },
    {
        "author": "趙孟禹",
        "paragraphs": [
            "東溪西溪雙合流，鳬鳥鷗鳥相和鳴。",
            "斯景逼人描不得，滄浪一曲浣塵纓。"
        ],
        "title": "雙溪橋亭",
        "id": "6eceb72b-89bc-40c5-abe8-6c2363524eae"
    },
    {
        "author": "喻興之",
        "paragraphs": [
            "無正文。"
        ],
        "title": "經理西山同二客二弟姪輩侍太孺人游觀聯句",
        "id": "dc9854ea-1e1e-4a18-bde8-46d0123bc810"
    },
    {
        "author": "李𡉙",
        "paragraphs": [
            "黄雲冉冉曉蒼蒼，閑倚平湖只自香。",
            "較似寒梅雖未至，依然風韻挾風霜。"
        ],
        "title": "黄香橙",
        "id": "fe476821-b7c6-4b74-9179-c84821ea8030"
    },
    {
        "author": "李𡉙",
        "paragraphs": [
            "靜看瀺灂幾遊鱗，爭似玄裳縞袂春。",
            "幾度有書招不至，應慚側翅傍他人。"
        ],
        "title": "北園酌酒觀鶴",
        "id": "a7186267-9a68-4736-9fa1-7734d0a44629"
    },
    {
        "author": "李塾",
        "paragraphs": [
            "寶墨光分眄禁春，超然晏坐寂怡神。",
            "力辭漢殿從游樂，乞得康廬自在身。",
            "黄屋記曾參扈從，白衣猶憶指山人。",
            "恐虛立馬前宵夢，柱下無材忝世臣。"
        ],
        "title": "題清虛庵皇甫真人坦之隠居",
        "id": "ff88a2b2-a0c9-4f08-b3fb-df4e10ca990a"
    },
    {
        "author": "呂存中",
        "paragraphs": [
            "半升濁酒試蓴羹，賤買魚蝦已厭烹。",
            "淺水衣蒲有船過，淡煙籠月更人行。"
        ],
        "title": "過寶應湖",
        "id": "7310b0d3-1239-4038-b7a6-268683415bb4"
    },
    {
        "author": "陳元通",
        "paragraphs": [
            "九仙曾住九山頭，仙去山空歲月幽。",
            "爲愛遍尋方外侶，乘閒便向洞前遊。",
            "蒼苔斷處蹤猶在，玉局殘來子未收。",
            "換骨丹砂應幾轉，吾生結得此緣不。"
        ],
        "title": "九仙山",
        "id": "35c2f310-c457-4133-8a53-6ba420879fb0"
    },
    {
        "author": "陳元通",
        "paragraphs": [
            "來此逢端午，山間薇蕨肥。",
            "盈虧看井脉，消息驗玄機。",
            "饑辦胡麻飯，寒供薜荔衣。",
            "俗緣今覺盡，纔到已忘歸。"
        ],
        "title": "五日登五華巖",
        "id": "3cf77f3a-0492-48f0-a9c8-12ca1356384f"
    },
    {
        "author": "方士繇",
        "paragraphs": [
            "丹崖石氣凝高秋，碧溪上引天河流。",
            "金堂石室不可到，玉棺莓苔生古愁。",
            "僊人昔乘紫雲去，白馬摇鞭在何處。",
            "茫茫塵世那得知，幔亭空記當年事。",
            "君不見茂林松柏已蕭疎，乾魚猶祭同亭祠。"
        ],
        "title": "丹崖",
        "id": "60bccae6-e4f2-49ac-a2c1-bb3219b022bd"
    },
    {
        "author": "方士繇",
        "paragraphs": [
            "鳳尾森森半已舒，玳文滴瀝畫難如。",
            "虛心不貯相思恨，還作風流向綺疏。"
        ],
        "title": "竹",
        "id": "171a27e3-8077-4449-a827-c1c02a45dce3"
    },
    {
        "author": "方士繇",
        "paragraphs": [
            "稻葉青青水滿塍，夕陽林下賽田神。",
            "投身便入鷄豚社，老去人間懶問津。"
        ],
        "title": "鷄豚社",
        "id": "7ab95d08-c713-49df-bcf0-768f04bcb214"
    },
    {
        "author": "方士繇",
        "paragraphs": [
            "天涯春色已平分，桃李陰陰晝掩門。",
            "黄素久無人問字，綠醽時有客來樽。",
            "棲遲未嘆流光遠，寂寞還令此道存。",
            "珍重故人勤問訊，暮年憂樂任乾坤。"
        ],
        "title": "答故人",
        "id": "0aaabfa9-f164-4952-80a2-7407bd3eb27d"
    },
    {
        "author": "方士繇",
        "paragraphs": [
            "溪流清淺路橫斜，日暮牛羊自識家。",
            "梅葉陰陰桃李盡，春光已到白桐花。"
        ],
        "title": "崇安分水道中",
        "id": "ec4fbae1-338e-41a8-b1bc-f957a184fab8"
    },
    {
        "author": "方士繇",
        "paragraphs": [
            "蒼崖凌絳霄，橫席坐高迥。",
            "遥夜聞吹簫，山空月華冷。"
        ],
        "title": "寒棲館",
        "id": "303f7816-3dbd-4f8b-8e0e-c0d0d648f957"
    },
    {
        "author": "方士繇",
        "paragraphs": [
            "北風日日閉柴門，落盡梅花雨暗村。",
            "虛閣留春宜夜永，寒爐撥火借春恩。",
            "貧知身外親交少，老覺人間歲月奔。",
            "空負平生江海意，只今心事與誰論。"
        ],
        "title": "偶成長句",
        "id": "8082efac-f05c-4b95-b5c4-52206a1ce409"
    },
    {
        "author": "方士繇",
        "paragraphs": [
            "一徑西風裏，閑房客未歸。",
            "砌苔侵野屐，林葉上秋衣。",
            "黄卷經心嬾，青綸入夢稀。",
            "還書報妻子，莫厭故山薇。"
        ],
        "title": "昇山即事",
        "id": "d4d121e8-6639-4f5c-9b5a-c17caca30b6b"
    },
    {
        "author": "方士繇",
        "paragraphs": [
            "肯向淵明拚一醉，何妨乘興過籬東。"
        ],
        "title": "句  其一",
        "id": "37edb0fe-419c-494a-a742-05b907898a36"
    },
    {
        "author": "方士繇",
        "paragraphs": [
            "幾酌碧筩陪笑詠。"
        ],
        "title": "句  其二",
        "id": "dbd70142-d112-408f-8000-71a7c4ba83e3"
    },
    {
        "author": "方士繇",
        "paragraphs": [
            "不復雲軿去自留，却憑飛鵲集中流。"
        ],
        "title": "句  其三",
        "id": "0f3b98a6-d449-4749-88fa-acf057f7ac8a"
    },
    {
        "author": "方士繇",
        "paragraphs": [
            "流連兒女意，香滿曝衣樓。"
        ],
        "title": "句  其四",
        "id": "32f83cf9-e74a-4aae-bef4-0a47b0a0ea2e"
    },
    {
        "author": "釋惠明",
        "paragraphs": [
            "三尺生綃作戲臺，全憑十指逞詼諧。",
            "有時明月燈窗下，一笑還從掌握來。"
        ],
        "title": "手影戲",
        "id": "5febb304-f345-44a5-97d8-5fed1da52435"
    },
    {
        "author": "釋惠明",
        "paragraphs": [
            "根下塵泥一點無，性便泉石愛清孤。",
            "當時不惹湘江恨，葉葉如何有淚珠。"
        ],
        "title": "詠菖蒲",
        "id": "8dd7c912-0dd7-403d-a51c-7bda927c2948"
    },
    {
        "author": "釋宗印",
        "paragraphs": [
            "二由一有，一亦莫守，平地上死人無數。",
            "一心不生，萬法無咎，屎窖裏頭出頭沒。",
            "孤迥迥，峭巍巍。",
            "花須連夜發，莫待曉風吹。"
        ],
        "title": "偈頌八首  其一",
        "id": "5d4c3824-4e77-4b59-8f0d-7c456e41c468"
    },
    {
        "author": "釋宗印",
        "paragraphs": [
            "春山青，春水綠，春風包裹無纖粟。",
            "目前事，量外機，東村王老暗攢眉。",
            "暗攢眉，獨脚山魈舞柘枝。"
        ],
        "title": "偈頌八首  其二",
        "id": "c49fb00d-748b-47da-bb50-0d8c88dfac75"
    },
    {
        "author": "釋宗印",
        "paragraphs": [
            "不用不用，千聖不共。",
            "如是如是，蝮蝎蛇虺。",
            "不是不是，徹骨徹髓。",
            "進前退後遶禪牀，掣電之機落二三。"
        ],
        "title": "偈頌八首  其三",
        "id": "bc1b124d-dc5e-4027-85f2-0d2261f7bfd4"
    },
    {
        "author": "釋宗印",
        "paragraphs": [
            "鐵崑崙兒喫一攧，南海波斯舞不徹。",
            "夜半失却攔腰帛，笑倒東村王大伯。"
        ],
        "title": "偈頌八首  其四",
        "id": "43d7266c-f5b4-4797-8e4a-1036e9d2fa7e"
    },
    {
        "author": "釋宗印",
        "paragraphs": [
            "通身畫錦赤骨力，賣扇老婆手遮日。",
            "無手人，一拳是一拳。",
            "無足漢，一踢是一踢。",
            "阿呵呵，九九元來八十一。"
        ],
        "title": "偈頌八首  其五",
        "id": "51502de9-c64b-40ab-9f54-0bb568f44251"
    },
    {
        "author": "釋宗印",
        "paragraphs": [
            "平如鏡，嶮如崖。",
            "擬即失，動即乖。",
            "不擬不動自纏縛，別有生機掘地埋。",
            "雲門親見陳蒲鞋。"
        ],
        "title": "偈頌八首  其六",
        "id": "8271783f-5a09-4de7-aa5b-41e7088ee445"
    },
    {
        "author": "釋宗印",
        "paragraphs": [
            "多子塔前，風行草偃。",
            "育王門下，正令重行。",
            "掀翻舊日規模，從教佛祖乞命。",
            "不是第一句，亦非格外機。",
            "寸釘才入木，遍界火星飛。"
        ],
        "title": "偈頌八首  其七",
        "id": "2276f9a1-08b4-4cd0-9af8-91700b41a6e6"
    },
    {
        "author": "釋宗印",
        "paragraphs": [
            "路見不平，拔劍相助。",
            "傷鱉如龜，必應有主。"
        ],
        "title": "偈頌八首  其八",
        "id": "5850d91e-9f91-4606-80ee-651e66e48109"
    },
    {
        "author": "釋宗印",
        "paragraphs": [
            "死人眼，死人手。",
            "金烏飛，玉兔走。",
            "直截根源，取之左右。",
            "張翁醉倒官街，元是李翁喫私酒。"
        ],
        "title": "頌古三首  其一",
        "id": "7ff0f63c-5ef7-414d-982b-2730444189e5"
    },
    {
        "author": "釋宗印",
        "paragraphs": [
            "一畝之地，三蛇九鼠。",
            "物是定價，錢是足數。"
        ],
        "title": "頌古三首  其二",
        "id": "b2e55e89-973a-49d7-9653-4b084c13ce3e"
    },
    {
        "author": "釋宗印",
        "paragraphs": [
            "不如隨分納些些，喚作平常事已差。",
            "綠草溪邊頭角露，一簑烟雨屬誰家。"
        ],
        "title": "頌古三首  其三",
        "id": "b25e36f1-38f8-41c5-a6d5-07a5ad5d825b"
    },
    {
        "author": "釋道濟",
        "paragraphs": [
            "一手動時千手動，一眼觀時千眼觀。",
            "既是名爲觀自在，何須拈弄幾多般。"
        ],
        "title": "偈頌四首  其一",
        "id": "74ab51a7-e6e8-41a2-96ee-5f915a53a2bf"
    },
    {
        "author": "釋道濟",
        "paragraphs": [
            "背倚寒岩，面如滿月。",
            "盡大地人，只見半截。"
        ],
        "title": "偈頌四首  其二",
        "id": "20448c6e-0044-4c6f-bed1-baa790bf0bd7"
    },
    {
        "author": "釋道濟",
        "paragraphs": [
            "一塊兩塊，佛也不怪。",
            "一醒兩醒，佛也不嗔。",
            "一碗兩碗，佛也不管。"
        ],
        "title": "偈頌四首  其三",
        "id": "aeb8945c-1305-437c-be82-747ee682b61d"
    },
    {
        "author": "釋道濟",
        "paragraphs": [
            "小黄碗內幾星麩，半是酸虀半是瓠。",
            "誓不出生違佛教，出生之後碗中無。"
        ],
        "title": "偈頌四首  其四",
        "id": "e65b71c5-b8a6-428f-b6bc-7bc3ea3caf02"
    },
    {
        "author": "釋道濟",
        "paragraphs": [
            "慣會饕齋覓主人，身邊零鈔沒分文。",
            "誰知撞見真經紀，不遇檀那怎脫身。"
        ],
        "title": "與沈五官李提點飲酒席間作七首  其一",
        "id": "f75e66d3-fff2-40b5-890d-479c7a27640b"
    },
    {
        "author": "釋道濟",
        "paragraphs": [
            "平生只愛呷黄湯，數日無錢買得嘗。",
            "今幸見君君莫阻，再求幾碗潤枯腸。"
        ],
        "title": "與沈五官李提點飲酒席間作七首  其二",
        "id": "c9b675a2-34bc-4849-9f7b-3781e2abc84f"
    },
    {
        "author": "釋道濟",
        "paragraphs": [
            "昔日曾聞李謫仙，飲酒一斗詩百篇。",
            "感君慨賜無慳吝，貧衲何嘗出口涎。"
        ],
        "title": "與沈五官李提點飲酒席間作七首  其三",
        "id": "c0da6ea3-724c-4a8a-99cd-a6722dd4fc75"
    },
    {
        "author": "釋道濟",
        "paragraphs": [
            "自來酒量無拘管，惟有窮坑填不滿。",
            "要同畢卓卧缸邊，告君再覓三十碗。"
        ],
        "title": "與沈五官李提點飲酒席間作七首  其四",
        "id": "eca71926-51a7-4382-9ff3-3eac81743a28"
    },
    {
        "author": "釋道濟",
        "paragraphs": [
            "每日貪盃又宿娼，風流和尚豈尋常。",
            "袈裟常被胭脂染，直裰時聞膩粉香。"
        ],
        "title": "與沈五官李提點飲酒席間作七首  其五",
        "id": "f2d99c97-6869-43ec-b678-74766d725d9c"
    },
    {
        "author": "釋道濟",
        "paragraphs": [
            "滿庫瓊芳鬭色鮮，就中一朵最堪憐。",
            "恁伊萬種風流態，惟有禪心似鐵堅。"
        ],
        "title": "與沈五官李提點飲酒席間作七首  其六",
        "id": "b7374bcf-02d9-4dc3-8a7d-338179bc425f"
    },
    {
        "author": "釋道濟",
        "paragraphs": [
            "昔我父娘作此態，生我這箇臭皮袋。",
            "我心不比父娘心，我心除酒都不愛。"
        ],
        "title": "與沈五官李提點飲酒席間作七首  其七",
        "id": "44c62f89-955a-46fb-a9e4-fdf3d25c9f02"
    },
    {
        "author": "釋道濟",
        "paragraphs": [
            "暫假夫妻一宿眠，禪心淫慾不相連。",
            "昨宵姑順君台意，多與虔婆五貫錢。"
        ],
        "title": "宿劉行首家作二首  其一",
        "id": "95ea2243-6e5e-43be-b310-d2487eb14546"
    },
    {
        "author": "釋道濟",
        "paragraphs": [
            "從來諸事不相關，獨有香醪真箇貪。",
            "清早若無三碗酒，怎禁門外朔風寒。"
        ],
        "title": "宿劉行首家作二首  其二",
        "id": "64045c11-6290-45c9-b99f-a158959b15cf"
    },
    {
        "author": "釋道濟",
        "paragraphs": [
            "昔日曾聞洗馬池，悠然此景在西溪。",
            "風生水面波紋細，日上堤邊樹影低。",
            "水底青天沉翡翠，波中明月浸琉璃。",
            "何如花下退朝去，喜看鴛鴦戲石磯。"
        ],
        "title": "題洗馬池",
        "id": "d853b14c-54d6-4682-ad6f-343b65e6f985"
    },
    {
        "author": "釋道濟",
        "paragraphs": [
            "啞喫黄瓜苦自知，將絲就縱落人機。",
            "低田缺水遭天旱，古菓安身著鬼迷。",
            "賊去關門無物了，病深服藥請醫遲。",
            "竹筒種火空長炭，夜半描龍畫向誰。"
        ],
        "title": "寧棘庵講主失竊",
        "id": "f0691706-a30d-43e9-b794-77526aa96a69"
    },
    {
        "author": "釋道濟",
        "paragraphs": [
            "幾百年來靈隠寺，如今却被鐵牛閂。",
            "蹄中有漏難耕種，鼻孔撩天不受穿。",
            "道眼何如馿眼瞎，寺門常似獄門關。",
            "冷泉有水無鷗鷺，空使留名在世間。"
        ],
        "title": "嘲靈隠寺印鐵牛",
        "id": "b3cc4cd5-5e29-4986-a0c6-3b315c2ed077"
    },
    {
        "author": "釋道濟",
        "paragraphs": [
            "小小庵兒小小窗，小小房兒小小床。",
            "出入小童并小行，小心伏事小西堂。"
        ],
        "title": "題靈隠寺西堂粉壁",
        "id": "73bd7633-1555-4738-8343-9dac6e04e199"
    },
    {
        "author": "釋道濟",
        "paragraphs": [
            "亭亭百尺接天高，曾與山僧作故交。",
            "滿望枝柯千載茂，可憐刀斧一齊拋。",
            "窗前不覩龍蛇影，耳畔無聞風雨號。",
            "最苦早間飛去鶴，晚回不見舊時巢。"
        ],
        "title": "諷阻臨安趙府尹伐凈慈寺門松  其一",
        "id": "391e04cd-92a7-4d70-ae55-71f857b7d0c6"
    },
    {
        "author": "釋道濟",
        "paragraphs": [
            "白石磷磷積翠嵐，翠嵐深處結茅庵。",
            "煮茶迎客月當戶，採藥出門雲滿籃。",
            "琴掛葛絃鳴素志，窗開風拂罷清談。",
            "今朝偶識東坡老，四大皆空不用參。"
        ],
        "title": "諷阻臨安趙府尹伐凈慈寺門松  其二",
        "id": "d07693db-aba4-4cae-9945-9dd2acb45b68"
    },
    {
        "author": "釋道濟",
        "paragraphs": [
            "本是修來四果身，風顛作逞混凡人。",
            "能施三昧神通力，便指凡人出世津。",
            "經卷無心看，禪機有意親，醉時喝佛罵天真。",
            "渾身不見些兒好，一點靈光絕勝人。"
        ],
        "title": "酒醉後作",
        "id": "0c48dc90-21bb-4363-b273-8837d20cdd5b"
    },
    {
        "author": "釋道濟",
        "paragraphs": [
            "無名一點起逡巡，大厦千間盡作塵。",
            "非是我佛不靈感，故要樓臺一度新。"
        ],
        "title": "浄慈寺火災",
        "id": "201a7d11-7776-4d52-ab3a-28f93f31dea1"
    },
    {
        "author": "釋道濟",
        "paragraphs": [
            "極目烟波遠接天，紅塵疎處結三椽。",
            "不憂風景來朝沒，只恐水雲到晚連。",
            "青黛山邊飛白鷺，綠楊堤畔泊漁船。",
            "悠然此地真堪樂，半是人間半是仙。"
        ],
        "title": "與常長老飲酒席間作",
        "id": "1a32b188-8e36-4716-ab90-218cd6f7312c"
    },
    {
        "author": "釋道濟",
        "paragraphs": [
            "包羅萬象，性氣粗豪。",
            "清浄爲根，禮恭叉手。",
            "通身上縫隙無餘，鑊湯裏倒番觔斗。",
            "把得定橫吞豎吞，把不定東走西走。",
            "宜是山僧嚼破時，泥牛滿地頻哮吼。"
        ],
        "title": "餛飩",
        "id": "a3e2e4fe-a069-410b-abb8-a745962df255"
    },
    {
        "author": "釋道濟",
        "paragraphs": [
            "後生後生，忽犯天嗔。",
            "前生惡業，今生縹身。",
            "老僧救汝，歸奉母親。",
            "諸惡莫作，免得禍臨。"
        ],
        "title": "爲救一後生作",
        "id": "64343a91-0e5e-4754-ae13-2e7c3b5c2e31"
    },
    {
        "author": "釋道濟",
        "paragraphs": [
            "面黄以蠟，骨瘦如柴。",
            "這般模樣，只好投齋。",
            "也有些兒差異，說禪不用安排。"
        ],
        "title": "影壁自贊",
        "id": "6c10f933-57e7-4ccf-bcf5-4364ce819c1c"
    },
    {
        "author": "釋道濟",
        "paragraphs": [
            "削髮披緇已有年，只同詩酒是姻緣。",
            "閙看彌勒空中戲，困向毗盧頂上眠。",
            "撒手便能欺十聖，低頭端不顧三賢。",
            "茫茫宇宙無人識，猶道顛僧遶市廛。"
        ],
        "title": "呈馮太尉",
        "id": "ae353771-e3a5-4361-b952-257aa6fffe02"
    },
    {
        "author": "釋道濟",
        "paragraphs": [
            "遠看不是，近看不像。",
            "費盡許多工夫，畫出這般模樣。",
            "眉如掃箒，一張大口。",
            "不會非言，只會喫酒。",
            "看看白頭，常常赤脚。",
            "有色無心，有染無著。",
            "醉眠不管江海波，渾身藍縷害風魔。",
            "桃花柳葉無心戀，月白風清笑與歌。",
            "倒騎馿子歸天嶺，釣月耕雲自琢磨。"
        ],
        "title": "真像沈提點求贊",
        "id": "6aa675e9-d983-4c26-872c-2b0960188de8"
    },
    {
        "author": "釋道濟",
        "paragraphs": [
            "每日終朝醉似泥，未嘗一日不昏迷。",
            "細君發怒將言罵，道是人間喫酒兒。",
            "莫要管，你休癡，人生能有幾多時。",
            "杜康曾唱蓮花落，劉伶好飲舞囉哩，陶淵明賞菊醉東籬。",
            "今日皆歸去，留得好名兒。"
        ],
        "title": "與張提點共飲席間作",
        "id": "35d214db-715d-41d5-b22d-3abbff9ec709"
    },
    {
        "author": "釋道濟",
        "paragraphs": [
            "幾度西湖獨上船，篙師識我不論錢。",
            "一聲啼鳥破幽寂，正是山橫落照邊。"
        ],
        "tags": [
            "西湖"
        ],
        "title": "湖中夕泛歸南屏四絕  其一",
        "id": "553d4081-9350-4a6f-b793-3bad266a11d4"
    },
    {
        "author": "釋道濟",
        "paragraphs": [
            "湖上春光已破慳，湖邊楊柳拂雕闌。",
            "算來不用一文買，輸與山僧閑往還。"
        ],
        "title": "湖中夕泛歸南屏四絕  其二",
        "id": "a1a8f94e-fabe-4963-a0f0-fb157e750152"
    },
    {
        "author": "釋道濟",
        "paragraphs": [
            "出岸桃花紅錦英，夾堤楊柳綠絲輕。",
            "遥看白鷺窺魚處，衝破平湖一點青。"
        ],
        "title": "湖中夕泛歸南屏四絕  其三",
        "id": "fa8ab01c-215f-48f3-b351-8554e5e29f92"
    },
    {
        "author": "釋道濟",
        "paragraphs": [
            "五月西湖凉似秋，新荷吐蕊暗香浮。",
            "明年花落人何在，把酒問花花點頭。"
        ],
        "tags": [
            "西湖"
        ],
        "title": "湖中夕泛歸南屏四絕  其四",
        "id": "8b6f3c22-1726-407e-ba7d-a0549591e343"
    },
    {
        "author": "釋道濟",
        "paragraphs": [
            "此物生在東海西，又無鱗甲又無衣。",
            "雖然不入紅羅帳，常與佳人做嘴兒。"
        ],
        "title": "海螄頌",
        "id": "ef631a42-87dc-4bef-807f-4559faf6c658"
    },
    {
        "author": "釋道濟",
        "paragraphs": [
            "一竿翠竹，巧匠批欒。",
            "條條有眼，節節皆穿。",
            "四大假合，柄在人手。",
            "歸家放下，並不爭先。",
            "直饒甕瀉盆傾下，一搭權爲不漏天。"
        ],
        "title": "雨傘",
        "id": "690ada12-1db6-42bb-835a-8e000c1ed90e"
    },
    {
        "author": "釋道濟",
        "paragraphs": [
            "唐家閧里閑遊賞，媽媽家中請和尚。",
            "三百襯錢五味食，羊毛出在羊身上。"
        ],
        "title": "聞王媽媽家做小祥功德作二首  其一",
        "id": "37148439-1e39-4d6d-99d6-d4475b6afd90"
    },
    {
        "author": "釋道濟",
        "paragraphs": [
            "媽媽好善結良緣，齋僧不論聖和凡。",
            "經資齋襯明捨施，少間暗裏送來還。"
        ],
        "title": "聞王媽媽家做小祥功德作二首  其二",
        "id": "a43fec7b-c852-4c72-9b10-7d2ee0e59d33"
    },
    {
        "author": "釋道濟",
        "paragraphs": [
            "數枝淡竹翠生光，一點無塵自有香。",
            "好似葛陂龍化後，却留清影在虛堂。"
        ],
        "title": "墨竹",
        "id": "e4b0821d-4044-44ea-8de5-19e0135ec22f"
    },
    {
        "author": "釋道濟",
        "paragraphs": [
            "你家醤一缸，內有毒蛇藏。",
            "若無老僧說，人口俱被傷。"
        ],
        "title": "題壁",
        "id": "6fc379b5-483e-439f-b26c-bb7b6aec0b21"
    },
    {
        "author": "釋道濟",
        "paragraphs": [
            "一枝風柳一蟬鳴，畫出規模宛似生。",
            "莫謂其中絕音響，報君消息甚分明。"
        ],
        "title": "扇畫",
        "id": "75678876-c322-4f55-9b32-2e7f90e4adf0"
    },
    {
        "author": "釋道濟",
        "paragraphs": [
            "來時無一物，去時無一物。",
            "若要我衣鉢，兩箇光卵核。"
        ],
        "title": "弟子求衣鉢",
        "id": "0aa431fc-6af5-4aab-bf18-026d016123ab"
    },
    {
        "author": "釋道濟",
        "paragraphs": [
            "六十年來狼藉，東壁打到西壁。",
            "如今收拾歸來，依舊水連天碧。"
        ],
        "title": "辭世頌",
        "id": "f33dbe49-d792-4664-b28e-4c3fa840a119"
    },
    {
        "author": "釋道濟",
        "paragraphs": [
            "片帆飛過浙江東，回首樓臺渺漠中。",
            "傳與諸山詩酒客，休將有限恨無窮。"
        ],
        "title": "寂後寄少林長老二首  其一",
        "id": "18070aad-c15e-4219-9434-b641bce84f0a"
    },
    {
        "author": "釋道濟",
        "paragraphs": [
            "脚絣緊繫興無窮，拄杖挑雲入亂峯。",
            "欲識老僧行履處，天台南岳舊家風。"
        ],
        "title": "寂後寄少林長老二首  其二",
        "id": "cca2e9e0-9dd8-4048-8bed-1788d3f2af21"
    },
    {
        "author": "釋道濟",
        "paragraphs": [
            "千章老木冷涵秋，今日重來話舊游。",
            "一池寒水浸虛碧，清光瑩澈凝不流。",
            "中有神龍隠頭角，爲雨爲霖滋旱涸。",
            "聖主垂衣風雨調，龍亦安眠在丘壑。",
            "人來初不覩真龍，但見金鯽浮沈中。",
            "昂頭擺尾得其所，我疑便是池中龍。",
            "殷勤一語龍聽取，汝以何緣墮龍伍。",
            "良由一念嗔所生，畢竟難逃鱗甲苦。",
            "驀然直下便回光，願力資深福寰宇。"
        ],
        "title": "題玉泉",
        "id": "6389809e-69bb-45cc-b887-76d5a97ddde9"
    },
    {
        "author": "釋道濟",
        "paragraphs": [
            "道冠儒履釋袈裟，和會三家作一家。",
            "忘却率陀天上路，雙林端坐待龍華。"
        ],
        "title": "頌古四首",
        "id": "cb508823-c465-4348-8e01-6187c3e2eba2"
    },
    {
        "author": "釋道濟",
        "paragraphs": [
            "一箇病維摩，無風自起波。",
            "富嫌千口少，貧恨一身多。"
        ],
        "title": "維摩居士示疾毗耶離城  其一",
        "id": "94d30726-ef5c-4d19-b13b-64b9a51c8574"
    },
    {
        "author": "釋道濟",
        "paragraphs": [
            "不契梁王暗渡江，一身無地避慚惶。",
            "九年面壁成何事，賺却平人入鑊湯。"
        ],
        "title": "維摩居士示疾毗耶離城  其二",
        "id": "b9821ebd-ba16-4ecc-94eb-a945cfe8e57c"
    },
    {
        "author": "釋道濟",
        "paragraphs": [
            "元是黄梅舊日僧，事師年老氣彌增。",
            "翻身颺下栽松钁，轉步來分照世燈。",
            "皮袋假於溪畔女，衣盂付與嶺南能。",
            "佳聲籍籍能長久，雨過淮山碧萬層。"
        ],
        "title": "維摩居士示疾毗耶離城  其三",
        "id": "8d3d748b-01c0-4707-909b-ba0706d2fe21"
    },
    {
        "author": "釋道濟",
        "paragraphs": [
            "平明發餘杭，扁舟泝清流。",
            "登岸五六里，小逕穿林丘。",
            "奇峯聳天柱，九鎖巖谷幽。",
            "雲根立仙館，勝處非人謀。",
            "入門氣象雄，金碧欺兩眸。",
            "彈棊古松下，啼鳥聲相酬。",
            "羽衣讀黄庭，內景宜自修。",
            "蓬萊隔弱水，九轉即可求。",
            "坡翁昔賦詩，刻石記舊游。",
            "溪山增偉觀，萬古傳不休。",
            "我來弔陳迹，枯腸怯冥搜。",
            "執炬入大滌，襟袖寒颼颼。",
            "懸崖石乳滴，千歲無人收。",
            "樵夫指巖窟，此處通龍湫。",
            "方期過東洞，紅日驚西投。",
            "徘徊出山去，空使猿鶴愁。"
        ],
        "title": "游洞霄",
        "id": "b6c0e7c6-c45f-4a5d-b09f-0b3a0cc9c9b4"
    },
    {
        "author": "釋道濟",
        "paragraphs": [
            "何須林景勝瀟湘，只願西湖化爲酒。",
            "和身卧倒西湖邊，一浪來時吞一口。"
        ],
        "tags": [
            "西湖"
        ],
        "title": "詩一首",
        "id": "a259d349-c648-4888-ba3f-5f016fd71dca"
    },
    {
        "author": "釋道濟",
        "paragraphs": [
            "九里松陰路，青泉映白沙。",
            "誰知三伏暑，小草有幽花。"
        ],
        "title": "九里松",
        "id": "e7ac5aa4-4673-48e5-85aa-aca60f187cb6"
    },
    {
        "author": "釋道濟",
        "paragraphs": [
            "藕荷無數滿沙洲。"
        ],
        "title": "句",
        "id": "ee82163f-7aeb-47e3-925c-3067e7b04b3d"
    },
    {
        "author": "王阮",
        "paragraphs": [
            "西風策策翻葉鳴，錦機停梭人暗驚。",
            "歸心欲附潮頭去，潮頭不肯到湓城。"
        ],
        "title": "古意二首  其一",
        "id": "ad18953b-55a7-4169-9a1e-f47576dc8921"
    },
    {
        "author": "王阮",
        "paragraphs": [
            "洞庭九月湖水乾，倒影夜瞰星斗攢。",
            "水官籋浪蹴寒玉，船過兩耳聲珊珊。"
        ],
        "tags": [
            "洞庭湖"
        ],
        "title": "古意二首  其二",
        "id": "883590eb-05ab-47c4-a48c-de39446ed344"
    },
    {
        "author": "王阮",
        "paragraphs": [
            "胡塵漠漠風捲沙，明妃馬上彈琵琶。",
            "琵琶一曲思歸譜，明妃淚盡胡兒舞。",
            "胡兒不道思歸苦，更問漢宮餘幾許。",
            "古來和戎人似鐵，漢家和戎人似雪。",
            "午窗一抹春山橫，萬里關河不須設。",
            "燕支帳寒秋復春，翠被不禁愁殺人。",
            "人生不可無黄金，無黄金兮死沉淪。",
            "明妃也莫怨青塚，死有佳名生有用。",
            "君不見秦樓當日卷衣女，一一空隨宿草腐。"
        ],
        "title": "明妃曲一首",
        "id": "d8e914c0-0e3b-420b-84b6-5db4b4318d13"
    },
    {
        "author": "王阮",
        "paragraphs": [
            "上林鳴蛙私邪官，金陵指顧成長安。",
            "唾壺一曲玉如意，聲斷石城鋒鏑寒。",
            "從來龍化中興主，不似黄鬚阿奴武。",
            "當時斬鞅心下事，今日揚鞭目中虜。",
            "黄埃散漫重瞳微，雨師不灑疑人知。",
            "夢回日轉驚已午，馬驕風疾那容追。",
            "一聲吉語禁門靜，萬國笙歌丹仗整。",
            "山傾海動忽燃臍，地闢天開誰問鼎。",
            "長江千里真險哉，煌煌晉業流秦淮。",
            "江濤一洗妖氛息，湖陰千古琉璃碧。"
        ],
        "tags": [
            "长江"
        ],
        "title": "續湖陰曲一首",
        "id": "d1a20e32-d097-442c-8c00-dec73e089048"
    },
    {
        "author": "王阮",
        "paragraphs": [
            "平楚皆膏壤，成湯忽旱年。",
            "人知聖慮切，恩遣使臣宣。",
            "乙卯饑荒後，長沙富庶全。",
            "紀年四十載，斗米二三錢。",
            "縣縣人煙密，村村景物妍。",
            "朱蹄驕柳陌，金鐙麗花鈿。",
            "習此民成懶，加之吏不虔。",
            "力耕終苟且，勸課或遷延。",
            "綠野田多曠，潢池惡未悛。",
            "曷嘗修稼政，但見飾賓筵。",
            "豐稔時難保，盈虛理有還。",
            "自應成赤地，安得咎蒼天。",
            "義廩真良法，皇家以備先。",
            "積倉何止萬，存數僅餘千。",
            "濫以疏庸迹，來司歛散權。",
            "一身初抵此，四顧但茫然。",
            "奏發常平弊，財蒙內帑捐。",
            "敢云呈敏手，幸免奮空拳。",
            "蔑問秦輸閉，專稽稷懋遷。",
            "陸修流馬運，水作汎舟連。",
            "凡屬災傷事，深將利害研。",
            "兼并勤告諭，商旅漸喧闐。",
            "市直雖翔踴，官收却痛蠲。",
            "北來因鼎粟，南至出渠船。",
            "稍稍收成廩，紛紛出著鞭。",
            "起於衡嶽趾，環厥洞庭舷。",
            "湖北疆參錯，江西境接聯。",
            "里雖千萬遠，身亦再三遄。",
            "必務經行徧，深防賑給偏。",
            "規模頒郡吏，出納謹鄉賢。",
            "敢避風兼雨，周爰陌與阡。",
            "有時沉水底，鎮日上山巔。",
            "不復通舟楫，寧容坐馬韉。",
            "屐多穿石仄，裳慣濕河壖。",
            "江步時時到，村虛日日穿。",
            "救頭方甚急，援手詎辭胼。",
            "疇昔雖多病，馳驅却自痊。",
            "已成迷曉夜，不復憚山川。",
            "松逕行時蓋，楊花坐處氈。",
            "光華雖備使，蕭散類登仙。",
            "林密花頻剪，途窮木可緣。",
            "石欹行恐壓，溪漲涉疑漩。",
            "昔出正初吉，今經六下弦。",
            "奔忙馳似箭，來往轉如圜。",
            "王事歌苞杞，歸心却杜鵑。",
            "力雖疲險阻，志務報陶甄。",
            "憶昨初行日，蕭然亦可憐。",
            "餓羸皆偃仆，疾疫更牽纏。",
            "詎止家徒壁，多遺屋數椽。",
            "葛根殫舊食，竹米繼新饘。",
            "略救朝昏急，終非肺腑便。",
            "聲音中改變，形質外羸孱。",
            "氣苶胸排骨，神昏眼露圈。",
            "步欹身欲仆，頭褪髮俱卷。",
            "婦餒心成疾，兒啼口墜涎。",
            "亂花生目睫，炎火亢喉咽。",
            "裊裊渾無力，昏昏只欲眠。",
            "盡攣持耒手，頓削負薪肩。",
            "狀貌已成鬼，號呼幾亂蟬。",
            "獸窮思曠野，魚困想清泉。",
            "山僻無人到，帷驚有使褰。",
            "初聞爭欲走，稍定使來前。",
            "爾俗饑雖困，吾君施體乾。",
            "知民方疾苦，遣吏撫迍邅。",
            "置院收鰥寡，分場賑市廛。",
            "貸粮招復業，散種使耕田。",
            "寒給衾禂暖，春頒藥劑煎。",
            "凡今嚴吏責，皆是恤民編。",
            "稍見兒童集，徐看父子牽。",
            "共爭扶杖聽，咸樂置郵傳。",
            "茶獻迎門禮，香浮夾道烟。",
            "耳聞身鼓舞，心切涕潺湲。",
            "坐定徐言此，從來未見焉。",
            "一時愆潤澤，萬里奏艱鮮。",
            "灌溉非無桔，精虔亦有牷。",
            "畬乾終損粟，池涸竟枯蓮。",
            "詩駭周宣魃，經書魯國蝝。",
            "坐令民皡皡，翻作泣漣漣。",
            "平日安豐稔，今朝乍疾顛。",
            "老羸如病馬，壯健若飛鳶。",
            "忽見皇恩沐，親馳使命專。",
            "聽言初挾纊，拜賜悉鳴絃。",
            "新歲天心格，經時雨勢綿。",
            "東皋耕澤澤，南畝溜濺濺。",
            "坎豆皆勤作，根涯悉勉旃。",
            "水耕榮唪唪，陸種茂芊芊。",
            "件件絲盈軸，方方麥薦籩。",
            "指知食欲動，目望酒先撋。",
            "舍北行歌暢，村南伐鼓淵。",
            "魚占何必夢，斗覆已明躔。",
            "甲子晴尤好，嘉平雪記填。",
            "自今知歲歲，王道永平平。",
            "撫己叨逢主，占星幸備員。",
            "耳親聞擊壤，手敢廢題牋。",
            "農事修其職，邦基頼以堅。",
            "但令倉廩實，何患犬羊羶。",
            "商克周饑止，邢存衛雨愆。",
            "定知豐稼穡，端在講戈鋋。",
            "足食繄兵法，行粮詠雅篇。",
            "願陳王朴論，一稔遂平邊。"
        ],
        "tags": [
            "洞庭湖"
        ],
        "title": "代胡倉進聖德惠民詩一首",
        "id": "99e088bd-e17f-46fa-9a45-65198cd87b5b"
    },
    {
        "author": "王阮",
        "paragraphs": [
            "江左承南渡，潯陽控上流。",
            "平時稱用武，今日更防秋。",
            "六代規摹古，三江險阨周。",
            "高憑隆屏翰，下瞰握襟喉。",
            "呼吸聞吳楚，封疆矗斗牛。",
            "循良渡虎跡，神武射蛟遊。",
            "勝事餘蓮社，風光足庾樓。",
            "倚天開峻極，倒影湛飛浮。",
            "鼎敗香山徃，官輕靖節休。",
            "義門十世美，將業二王優。",
            "頃歲承平久，斯民習俗修。",
            "究心依學校，服力事田疇。",
            "獄凈苔荒砌，山深麥掛丘。",
            "共知忠義篤，肯陷矯誣羞。",
            "不料腥羶起，能令日月幽。",
            "雲屯滿赤縣，天意卒鴻溝。",
            "郡邑生荆棘，江湖識冕旒。",
            "竟捐形勢地，聚作虎狼陬。",
            "昔計何勝辱，群生亦暫偷。",
            "奇功思赫赫，內治頗悠悠。",
            "法令中間弊，流移不可留。",
            "未經真撫恤，還已困虔劉。",
            "對壘緣淮甸，長蛇致虜酋。",
            "雷聲忽天狗，旗尾又蚩尤。",
            "隔岸幾航葦，孤城亦綴斿。",
            "兵戈閑耒耜，戰艦奪松楸。",
            "天下雖同擾，江西又不侔。",
            "宿師惟此地，履畝倍他州。",
            "諸將紛紛是，攸司日日掊。",
            "文符競旁午，膏血罄誅求。",
            "戰鬭連年永，瘡痍幾日瘳。",
            "孽牙中作梗，氣習遂成媮。",
            "情動穿墉鼠，風行借父耰。",
            "秉彜均物則，失德自乾餱。",
            "近世凡臨鎮，何人解撫柔。",
            "帝爲輟近侍，人喜得賢侯。",
            "父子文章偉，君臣契分投。",
            "王言資潤色，國是仗謀猷。",
            "詩似丘傳鯉，書如固續彪。",
            "鳳毛宜鸑鷟，驥種自驊騮。",
            "增重依蓮幕，尤煩借箸籌。",
            "折衝皆婉畫，賜履又分憂。",
            "奕奕長江上，源源數路頭。",
            "若非煩柱石，何以鎮貔貅。",
            "南土驚新事，西清擁碧油。",
            "春風回野色，江月靜簾鈎。",
            "地借長城望，塵清奕世讎。",
            "有生皆固結，無士不冥搜。",
            "立國須才用，聞公銳意收。",
            "龍門如可上，敢請與荀儔。"
        ],
        "tags": [
            "长江"
        ],
        "title": "上九江唐舍人一首五十韻",
        "id": "21beec04-ad38-4f12-b59b-29f5b83b826b"
    },
    {
        "author": "王阮",
        "paragraphs": [
            "稗草化稻疑談空，我有異麥真年豐。",
            "三歧鼎足如爭雄，兩歧對秀攢眉峯。",
            "棣華英粲花影重，黄雲列陣翻春風。",
            "問此厥初何所從，塗山之陽一牧童。",
            "手持足接復一翁，三十八雙來無窮。",
            "慶元道大天下公，漸漸擢芒瑞時雍。",
            "不生內地生邊封，天以德致驚諸戎。",
            "周家之始西徂東，彼疆爲密此界崇。",
            "已而率育四海同，帝命盖自貽牟通。",
            "漁陽昔當漢之隆，亦有此瑞堪形容。",
            "氓謠不上甘泉宮，私以譽守疑非恭。",
            "濠梁獻祥不一逢，一生二生重熙中。",
            "今年分外佳氣濃，疆吏豈敢貪天功。",
            "歸禾擬奏區區忠，仄聞聖德方謙沖。",
            "班春于郊但勸農，諭以種麥莫懶慵。",
            "大麥更戒細細舂，明年從駕巡崆峒，此飯要到滹沱供。"
        ],
        "title": "瑞麥謠一首",
        "id": "700cadde-ba3f-4047-ae94-2112eddce096"
    },
    {
        "author": "王阮",
        "paragraphs": [
            "皇天亦愛我，生我匡廬山。",
            "勉承父母志，功名期少年。",
            "既無取日手，遠去窮虞淵。",
            "又無謀生才，廣有負郭田。",
            "富貴兩不諧，胡爲乎世間。",
            "眷言旉原居，宛在瀑布前。",
            "野曠易得月，谷虛常带煙。",
            "行歌紫芝曲，醉上香爐巔。",
            "念此百年身，有此足以閑。",
            "若乃不決去，使彼山悽然。"
        ],
        "tags": [
            "庐山"
        ],
        "title": "和陶詩六首 和歸田園",
        "id": "bae11ccc-f884-4a79-a76f-9ba353dc5ad3"
    },
    {
        "author": "王阮",
        "paragraphs": [
            "竹門固無鎖，俗客自不開。",
            "而欲挾彼態，使我變所懷。",
            "鄉原善同俗，於德則有乖。",
            "乃知違世人，所貴在幽栖。",
            "客有愛我甚，命駕來衝泥。",
            "憐我與俗異，欲我與世諧。",
            "甚知客言是，甚知余心迷。",
            "淵明飲酒詩，賡以遺客回。"
        ],
        "title": "和陶詩六首 和飲酒",
        "id": "f10860d5-1f34-4636-b1a4-f642c881ecd2"
    },
    {
        "author": "王阮",
        "paragraphs": [
            "淮陰漂母事，不謂身見之。",
            "長歌淵明詩，益信非虛辭。",
            "嗟余客長安，十載無休期。",
            "一飽不自足，况敢謀酒巵。",
            "曳裾富兒門，丐食酬一詩。",
            "達于公卿間，喧喧謂余非。",
            "雖知責我至，終亦無所貽。"
        ],
        "title": "和陶詩六首 和乞食",
        "id": "26351e60-24f5-4fb0-85c4-d08c8359d163"
    },
    {
        "author": "王阮",
        "paragraphs": [
            "吾聞戴安道，不對王侯琴。",
            "當時豈不能，低眉求賞音。",
            "一曲朝得聞，千金夕來尋。",
            "捨之不肯顧，輕重得所斟。",
            "小人一時快，君子百世欽。",
            "貧士繄此辨，士乎當正心。"
        ],
        "title": "和陶詩六首 和貧士",
        "id": "9ec2bb33-26f1-445b-a1b2-b6cb24cf44ab"
    },
    {
        "author": "王阮",
        "paragraphs": [
            "遑遑行路難，汲汲艱食迫。",
            "井田邈不再，兼并蔽阡陌。",
            "永懷先父祖，遺我以清白。",
            "出門無所容，疑此天地窄。",
            "秋風瘦遥山，凉意愜行客。",
            "江南記舊遊，不歷歧王宅。"
        ],
        "title": "和陶詩六首 和雜詩 其一",
        "id": "f726719e-7677-494f-a99d-a51932ed0cca"
    },
    {
        "author": "王阮",
        "paragraphs": [
            "淵明棄彭澤，歸歟在柴桑。",
            "我里亦其側，俯視世粃糠。",
            "顧瞻無所憂，所憂在絕粮。",
            "敢辭躬耕勞，耒耜山之陽。",
            "惜哉命之窮，仍歲螟蟘傷。",
            "去爲游手民，足迹已四方。",
            "拂衣却歸去，焉用祖離觴。"
        ],
        "title": "和陶詩六首 和雜詩 其二",
        "id": "e6edccfe-31d1-4082-b3e9-32f75ce38207"
    },
    {
        "author": "王阮",
        "paragraphs": [
            "千崖盤屈曲，一塔矗空濛。",
            "它處只山好，此中兼水洪。",
            "縱觀疑犯斗，飛上覺凌風。",
            "常恨天難近，今朝路已通。"
        ],
        "title": "陪晦翁登妙高峰一首",
        "id": "93fdc3ac-8350-4bf7-84c7-5c794b026e3f"
    },
    {
        "author": "王阮",
        "paragraphs": [
            "精微元不在河汾，原道詞雄亦淺聞。",
            "自得正心誠意論，始知天未喪斯文。"
        ],
        "title": "送晦翁十首  其一",
        "id": "995cb95a-aa0b-48d9-a4df-ddd3ba068076"
    },
    {
        "author": "王阮",
        "paragraphs": [
            "淵泉溥博與天大，土苴緒餘聊覺民。",
            "千古濂溪好風月，一回拈出一回新。"
        ],
        "title": "送晦翁十首  其二",
        "id": "bf890aac-9172-4ee0-b210-7e48c25f4b88"
    },
    {
        "author": "王阮",
        "paragraphs": [
            "武夷山下孤高節，五老亭中撫字心。",
            "出處本來無二致，詎分鍾鼎與山林。"
        ],
        "title": "送晦翁十首  其三",
        "id": "5902b7b0-450b-4d90-834e-55c55f8d54b6"
    },
    {
        "author": "王阮",
        "paragraphs": [
            "靈臺一似大圓鏡，妍醜自分吾不知。",
            "秋殺春生天道爾，先生喜怒一何私。"
        ],
        "title": "送晦翁十首  其四",
        "id": "80e0d2a3-61b3-4042-9645-563e5ab0f59f"
    },
    {
        "author": "王阮",
        "paragraphs": [
            "去年民食十分災，一力先生盡救回。",
            "今日手攀轅下者，人人都自翳桑來。"
        ],
        "title": "送晦翁十首  其五",
        "id": "0915a6a8-c714-4a6c-8960-d40afabe658f"
    },
    {
        "author": "王阮",
        "paragraphs": [
            "移苗時節雨連天，白水青秧滿大田。",
            "天欲先生歸去後，故留遺愛在豐年。"
        ],
        "title": "送晦翁十首  其六",
        "id": "eee24eb1-773c-41a5-b1c2-ab925cedad41"
    },
    {
        "author": "王阮",
        "paragraphs": [
            "忌口年來積漸除，君王方信是真儒。",
            "稍移全活一州手，再使江西十郡蘇。"
        ],
        "title": "送晦翁十首  其七",
        "id": "a374091d-1cfb-4dd2-997a-bd5ca46421f5"
    },
    {
        "author": "王阮",
        "paragraphs": [
            "白鹿堂中巧鑄顔，天留一派在廬山。",
            "它時沂水春風裏，笑我於中獨自頑。"
        ],
        "tags": [
            "庐山"
        ],
        "title": "送晦翁十首  其八",
        "id": "571bab38-8b35-4d1f-a5a2-4324fbe2a153"
    },
    {
        "author": "王阮",
        "paragraphs": [
            "糟粕從來空自忙，筌蹄今幸得師忘。",
            "明年重即韓門去，拈出胸中一瓣香。"
        ],
        "title": "送晦翁十首  其九",
        "id": "bef79fc4-1182-43c0-8131-7a2b0d4e0464"
    },
    {
        "author": "王阮",
        "paragraphs": [
            "平生自謂此心剛，不信離樽可斷腸。",
            "今日江邊兩行淚，更無情緒折垂楊。"
        ],
        "title": "送晦翁十首  其一○",
        "id": "4821642c-e6ca-4e58-8078-7a33a4468deb"
    },
    {
        "author": "王阮",
        "paragraphs": [
            "昭陵龍去奎文在，萬歲靈杉守百神。",
            "四十二年真雨露，山川草木至今春。"
        ],
        "title": "同張安國遊萬杉寺一首",
        "id": "f4dc1123-2220-488f-b51f-7111caa50ae9"
    },
    {
        "author": "王阮",
        "paragraphs": [
            "碧紗籠底墨纔乾，白玉樓中骨已寒。",
            "淚盡當年聯騎客，菊花時節獨來看。"
        ],
        "title": "重九再到張已隔世書詩牌後一首",
        "id": "173d22f7-c472-4690-af77-a0e9fb42f935"
    },
    {
        "author": "王阮",
        "paragraphs": [
            "秋色染成碧水，夜凉瘦落青山。",
            "樹頭宿鳥歸盡，天外行人未還。"
        ],
        "title": "六言一首",
        "id": "e525f173-65a1-410f-bc55-217980c86018"
    },
    {
        "author": "王阮",
        "paragraphs": [
            "顔舒且對清樽酒，晝永方濃翠幄陰。",
            "環珮響溪寒浪急，畫圖藏谷綉煙深。",
            "斑生石潤苔紋亂，碧度雲飛鳥影沉。",
            "閑館邃風來迥野，隔樓斜日轉疎林。"
        ],
        "title": "避暑煙水亭與王景文回紋聯句一首",
        "id": "e0b8b513-5bd6-42cd-a8f3-a91a5a9315d9"
    },
    {
        "author": "王阮",
        "paragraphs": [
            "虛飄飄，雪花逢日照，柳絮入春摇。",
            "腐草編浮屋，游絲織綵綃。",
            "老蚌三更光射月，風鳶一片紙干霄。",
            "虛飄飄，比人富貴猶堅牢。"
        ],
        "title": "虛飄飄一首",
        "id": "64764b57-209e-40ed-8fd7-b7fe404449f2"
    },
    {
        "author": "王阮",
        "paragraphs": [
            "滄洲有奇趣，吾道付滄洲。",
            "樹景中流見，船燈照島幽。",
            "轉思江海上，却著土山頭。",
            "野水無人渡，乘桴學聖丘。"
        ],
        "title": "滄洲閣集句二首  其一",
        "id": "e3999ead-f766-4554-9c9f-ec49da1d81b6"
    },
    {
        "author": "王阮",
        "paragraphs": [
            "洲島驟回合，冥冥菰蒲中。",
            "清流中落烏，遵渚有歸鴻。",
            "水作青羅带，脚踏赤鯶公。",
            "蓬壺雖遼絕，長嘯激清風。"
        ],
        "title": "滄洲閣集句二首  其二",
        "id": "0d8edbea-7a48-4601-8bbe-dbe20816496f"
    },
    {
        "author": "王阮",
        "paragraphs": [
            "私罪不可有，公罪不可無。",
            "退作陶淵明，進學何易于。",
            "便願列循吏，寧甘爲鄙夫。",
            "禍福置不問，吾民其少蘇。"
        ],
        "title": "新昌書座右屏一首",
        "id": "82ea0c2b-c345-4781-8043-0dc0e1d5c209"
    },
    {
        "author": "王阮",
        "paragraphs": [
            "奉命誅求下戶貧，抗章懇白上官嗔。",
            "與其重歛毒千室，寧以深文中一身。",
            "吏務循良邦有頼，士雖貧賤氣宜伸。",
            "空煙亭下桃花水，好送扁舟欲去人。"
        ],
        "title": "新昌留別一首",
        "id": "19c4cfca-a1f7-444f-b798-6f5b917ead83"
    },
    {
        "author": "王阮",
        "paragraphs": [
            "浪作鸞棲去，驚隨鶴怨還。",
            "無心漢江水，有節皖公山。",
            "此事真堪話，諸公寧厚顔。",
            "嗟予亦興盡，昨夜已投閑。"
        ],
        "title": "龍舒朱獻賓主漢陽簿棄官以歸予亦不合丐去爲賦一首",
        "id": "8f72a4f1-4885-416b-a62a-04879a063ff8"
    },
    {
        "author": "王阮",
        "paragraphs": [
            "先生新布政，誰遣小兒來。",
            "爾面何須識，其心端可猜。",
            "有名高日月，無力救氛埃。",
            "百世千秋後，聞風亦遽回。"
        ],
        "title": "題靖節先生祠一首",
        "id": "8929adda-7bed-4cbe-bcf1-e42aedba67e1"
    },
    {
        "author": "王阮",
        "paragraphs": [
            "諸邑皆山可夜馳，海中昌國力難施。",
            "風潮阻渡由天地，期會申嚴限日時。",
            "願以老身從此免，忍將人命逼諸危。",
            "交門山下須臾死，肉食諸公知不知。"
        ],
        "title": "昌國偶成一首",
        "id": "214faf19-ec98-4ce1-bab4-b48b7112bbfb"
    },
    {
        "author": "王阮",
        "paragraphs": [
            "妄意絃歌學子游，迄無三異比中牟。",
            "丁寧今夜東風雨，添起潮頭急去休。"
        ],
        "title": "留別昌國五首  其一",
        "id": "3cbfc62a-0956-4ae1-b3bd-a4ed41be2168"
    },
    {
        "author": "王阮",
        "paragraphs": [
            "全家雖脫海波危，舊治無人詠十奇。",
            "孤奉明恩顔似甲，却嗔兒女笑嘻嘻。"
        ],
        "title": "留別昌國五首  其二",
        "id": "c8a52e6e-af0a-43d4-b478-0c637534ba38"
    },
    {
        "author": "王阮",
        "paragraphs": [
            "三山月淡白銀闕，九老春閑紫石宮。",
            "此去能爭幾多地，恨無仙骨到其中。"
        ],
        "title": "留別昌國五首  其三",
        "id": "9457822e-c2a2-4f6b-8605-a770eb9a3e45"
    },
    {
        "author": "王阮",
        "paragraphs": [
            "當時底事乞身歸，萬物何曾與我違。",
            "最是臨行更腸斷，海鷗猶自掠船飛。"
        ],
        "title": "留別昌國五首  其四",
        "id": "8db6181a-8e67-4c64-9a3e-bb577fea9141"
    },
    {
        "author": "王阮",
        "paragraphs": [
            "扶桑曾見日騰空，老去歸田不復東。",
            "一覺短簷他日夢，起來惆悵曉窗紅。"
        ],
        "title": "留別昌國五首  其五",
        "id": "4f406a67-1647-4d0e-a9c3-94d52dba1db2"
    },
    {
        "author": "王阮",
        "paragraphs": [
            "昔之督郵逐彭澤，今之督郵眷昌國。",
            "不令自賦歸去來，更以新詩祖行色。",
            "開緘墨濕雨濛濛，細讀字字含清風。",
            "塵埃三載足昏塞，一聽妙語還醒鬆。",
            "持歸柴桑有茅舍，揭之其間作佳話。",
            "非惟可詫陶淵明，亦愧當年督郵者。"
        ],
        "title": "昌國秩滿次陳糾祖行韻一首",
        "id": "21dc9e79-837e-4977-9560-7963001189d4"
    },
    {
        "author": "王阮",
        "paragraphs": [
            "三百維羣世不見，廼以四羊爲一圖。",
            "人言此圖出韋偃，不知韋偃有意無。",
            "巖巖參天一古木，下有輕荑滿郊綠。",
            "雪髯隠約黑暈中，沙肋微茫筆端足。",
            "昔聞韋侯畫馬工，杜陵長歌歌古松。",
            "孰知畫羊更如此，世間絕藝誰能窮。",
            "蘄春太守好事者，珍藏有此希世畫。",
            "嗟予得見雙眼明，此一轉語久難下。",
            "三羊遊戲芳草茵，一羊輒登枯樹根。",
            "安得添我作牧人，爲公鞭此一敗羣。"
        ],
        "title": "題四羊圖一首",
        "id": "04896c21-2a07-4a8d-87f2-d8089f36132c"
    },
    {
        "author": "王阮",
        "paragraphs": [
            "天河秋來有時見，秋江人去無還期。",
            "南風北風日爭吹，三十六宮空淚垂。",
            "塞鴻已作隨陽去，社燕寧論故巢住。",
            "安得胡越爲一家，春風來訪紅桃花。"
        ],
        "title": "楊白花一首",
        "id": "18fd58e9-e124-4654-8baa-ed4bd19ba932"
    },
    {
        "author": "王阮",
        "paragraphs": [
            "屏迹敷淺原，注目香爐峯。",
            "飽聞送客溪，鼎新古梵宮。",
            "緬懷結社人，豈止避俗翁。",
            "一念薰戒香，千年仰玄蹤。",
            "蜂房始義熙，鳳曆當元豐。",
            "果有大士出，一與遺言同。",
            "堂堂照覺師，赫赫襄敏公。",
            "徹彼毗尼藏，揭我臨濟宗。",
            "元曰立成佛，坡曰僧中龍。",
            "少林來於西，雙林振以東。",
            "冥數其理暗，野燒中宵紅。",
            "天遣真道人，夜役衆鬼工。",
            "幻出翬飛簷，化成雷吼鍾。",
            "神運儼若初，佛法豈有終。",
            "余生慕真乘，願力愧祖風。",
            "再窺拈花座，駭歎折草功。",
            "請續香山堂，老此平臺中。",
            "白撫生池蓮，青友夾澗松。",
            "永劫不出門，寂照涵虛空。"
        ],
        "title": "題東林一首",
        "id": "c3609d55-3e8e-4a19-a835-66dc449591b5"
    },
    {
        "author": "王阮",
        "paragraphs": [
            "釋越來妖艷，窮吳事儁遊。",
            "笑談遺廟社，繪罽及山丘。",
            "鵷宿離宮瓦，龍移別浦舟。",
            "楯陳金制巧，床瑩玉光浮。",
            "破雨驚楓落，馳煙入虎流。",
            "蓴羹摘千里，荷蓋擁長洲。",
            "緩緩花開陌，彎彎月照州。",
            "輕風香逕暖，微步屧廊幽。",
            "紅喜鱸堪切，黄嗔蟹不收。",
            "池痕測朝夕，鄉思屬溫柔。",
            "祇顧山銜日，何知餌带鈎。",
            "味於重處減，心記捧時謀。",
            "鯨鬣翻溟渤，金星犯斗牛。",
            "六千君子銳，二八國人憂。",
            "泰伯三稱讓，姑蘇一戰休。",
            "共沉那有井，獨墜苦無樓。",
            "人去扁舟遠，僧來野寺修。",
            "宮烏今駭散，臺鹿任鳴呦。",
            "月爲朱欄暗，山含翠黛愁。",
            "燭殘新別淚，泉咽舊歌喉。",
            "一代仇人事，千年壯士羞。",
            "東門抉眼在，怒氣溢潮頭。"
        ],
        "title": "館娃宮一首",
        "id": "a7091099-1784-426b-9d3a-179980af8dba"
    },
    {
        "author": "王阮",
        "paragraphs": [
            "方見繁紅綉小園，已隨流水泛前村。",
            "人於醽醁真無分，雨共鞦韆似有冤。",
            "投老故應諸事懶，問春能得幾分存。",
            "不須便作匆匆散，更把松梅子細論。"
        ],
        "title": "丙午寒食題凈土寺一首",
        "id": "cb512148-c960-4937-b785-7b38cf436887"
    },
    {
        "author": "王阮",
        "paragraphs": [
            "十年不到此祇園，又爲支郎暫出村。",
            "犬認行蹤增踴躍，燕驚離恨苦埋冤。",
            "鬢邊但覺新絲長，壁上惟餘舊墨存。",
            "但問桑麻添幾許，世間萬事不須論。"
        ],
        "title": "再遊用前韻一首",
        "id": "ca3f4ec6-8fc4-4f5f-887e-67865c7c7752"
    },
    {
        "author": "王阮",
        "paragraphs": [
            "微生已覺漸休閑，老矣何心世路間。",
            "盡把蟲魚束高閣，且拏雙槳泛湖山。"
        ],
        "tags": [
            "太湖",
            "洞庭湖"
        ],
        "title": "洞庭題詠十一首 太湖",
        "id": "ab1d0aa9-ed7a-44f1-94bf-c041aae207b2"
    },
    {
        "author": "王阮",
        "paragraphs": [
            "玉柱金庭鎖洞天，更將琳館鎮山川。",
            "碧簷委地剝風雨，不賜錢來今幾年。"
        ],
        "tags": [
            "洞庭湖"
        ],
        "title": "洞庭題詠十一首 林屋",
        "id": "7d195766-24e0-4c47-81c0-8a42e7436c06"
    },
    {
        "author": "王阮",
        "paragraphs": [
            "羽蓋霓旌入絳霄，偃松長向古壇朝。",
            "我來欲訂金丹訣，試著枯槎上斗杓。"
        ],
        "tags": [
            "洞庭湖"
        ],
        "title": "洞庭題詠十一首 仙壇觀",
        "id": "3403a461-efe6-4d90-b5d0-15e4c604e38b"
    },
    {
        "author": "王阮",
        "paragraphs": [
            "鳳翅出滄溟，扁舟過洞庭。",
            "銀河萬頃白，螺髻兩山青。",
            "凡隔幽墟洞，神傳嶽瀆經。",
            "不須尋上界，只此是青冥。"
        ],
        "tags": [
            "洞庭湖"
        ],
        "title": "洞庭題詠十一首 宿靈佑觀謝沈君 其一",
        "id": "c9e90662-7de6-4e0e-bee4-dfd7708ef081"
    },
    {
        "author": "王阮",
        "paragraphs": [
            "水遠通天上，山浮似海中。",
            "四圍銀色界，一簇畫屏風。",
            "秋熟漁樵市，雲連佛老宮。",
            "我來迷所指，多謝主人翁。"
        ],
        "tags": [
            "洞庭湖"
        ],
        "title": "洞庭題詠十一首 宿靈佑觀謝沈君 其二",
        "id": "7cfc969d-277b-4244-b731-975567b64617"
    },
    {
        "author": "王阮",
        "paragraphs": [
            "鬼力神工劈石開，水邊因作釣魚臺。",
            "若爲未有嚴光到，留得絲綸待我來。"
        ],
        "tags": [
            "洞庭湖"
        ],
        "title": "洞庭題詠十一首 龜山釣魚臺",
        "id": "882eaf49-53d7-4bc3-883f-5208aa37cc47"
    },
    {
        "author": "王阮",
        "paragraphs": [
            "水色碧滄茫，山勢青周遭。",
            "壯哉杳渺峯，據此第一高。",
            "蕭梁古道場，歲月湮蓬蒿。",
            "有來天師孫，遠與朱葉曹。",
            "十年悉力營，萬瓦一手操。",
            "連甍集紫烟，開窗俯洪濤。",
            "枸杞號千年，夜鶴鳴九皋。",
            "坐令金丹爐，安此神火熬。",
            "英英文章伯，所至禿千毫。",
            "何此老鍊師，不著衮子褒。",
            "我汎重重湖，歘得片片桃。",
            "深窮草逕來，敢憚足力勞。",
            "其徒以爲恥，謂我不可逃。",
            "試補華黍詩，妄意續離騷。"
        ],
        "tags": [
            "洞庭湖"
        ],
        "title": "洞庭題詠十一首 廣福上真宮",
        "id": "5d8ef250-568a-416d-a77b-c215cc5e7ff3"
    },
    {
        "author": "王阮",
        "paragraphs": [
            "外貌千層綠，中心一暈紅。",
            "封侯吾不願，頗羨木奴豐。"
        ],
        "tags": [
            "洞庭湖"
        ],
        "title": "洞庭題詠十一首 橘圃 其一",
        "id": "59a8ad29-001a-46ba-91ed-968e57c6c480"
    },
    {
        "author": "王阮",
        "paragraphs": [
            "懷歸空有感，包貢則無因。",
            "跳入商山去，添予作五人。"
        ],
        "tags": [
            "洞庭湖"
        ],
        "title": "洞庭題詠十一首 橘圃 其二",
        "id": "483347b3-c451-498c-a81f-7c06da811248"
    },
    {
        "author": "王阮",
        "paragraphs": [
            "奏邸成遺恨，滄浪足勝遊。",
            "一篇水月記，照徹五湖秋。"
        ],
        "tags": [
            "洞庭湖"
        ],
        "title": "洞庭題詠十一首 水月院",
        "id": "c9b29edb-0a9f-4514-9553-f669f54213fd"
    },
    {
        "author": "王阮",
        "paragraphs": [
            "去年禱雨旃檀林，慈雲賜我三日霖。",
            "今年包山小湖寺，更得因緣禮大士。",
            "小湖氣象似寶陁，怪石列岸騰嵯峩。",
            "近山一抹橫脩蛾，遠山點滴浮青螺。",
            "四方上下皆滄波，清秋一片銀爲河。",
            "風平如鏡著水磨，有時粼粼緯碧羅。",
            "傾覆變動一剎那，蟄雷震起千蛟鼉。",
            "吾聞天形象雞子，大地爲黄白爲水。",
            "太湖沉沉九地底，小湖絕頂懸崖裏。",
            "信哉山澤通一氣，激而行之或可使。",
            "湖山固是人所樂，至人亦復酷愛此。",
            "浮海而來開精藍，蓮以草化紅臺三。",
            "願分一枝入西土，令我滅度生其間。"
        ],
        "tags": [
            "太湖",
            "洞庭湖"
        ],
        "title": "洞庭題詠十一首 小湖寺",
        "id": "314df721-e807-420e-a87b-7377b7d91b02"
    },
    {
        "author": "王阮",
        "paragraphs": [
            "嶺松歲古欲無根，水石秋深未有痕。",
            "無限好山將不去，又依帆影過前村。"
        ],
        "tags": [
            "洞庭湖"
        ],
        "title": "洞庭題詠十一首 洞庭留別",
        "id": "fa2da6ef-91e1-4cb7-9f60-f3fbd1ceac79"
    },
    {
        "author": "王阮",
        "paragraphs": [
            "無心軒冕難招我，到眼雲山輒起予。",
            "不必凭欄更清賞，此身元在此山居。"
        ],
        "title": "題瑞昌良田寺覽秀軒一首",
        "id": "72b9f1e7-49a7-42d5-8c2c-6f36332ef87c"
    },
    {
        "author": "王阮",
        "paragraphs": [
            "未上滕王閣，先登孺子亭。",
            "朝廷黨錮傳，湖海少微星。",
            "獨善非忘世，高風自有靈。",
            "東湖山上色，長爲此人青。"
        ],
        "tags": [
            "滕王阁"
        ],
        "title": "陪陳帥登孺子亭一首",
        "id": "8ec18924-647e-4cb8-a716-cc6db8e63427"
    },
    {
        "author": "王阮",
        "paragraphs": [
            "往來定是一年一，時節長逢三月三。",
            "天氣未佳宜且住，樹猶如此我何堪。",
            "花飛與客渾無與，酒好招人只自慚。",
            "安得惠風和暢景，與君方櫂看淮南。"
        ],
        "title": "上巳日雁叉阻風呈宋彥起一首",
        "id": "e9d5f7d1-6996-41ce-a0bc-8cb2e619ec08"
    },
    {
        "author": "王阮",
        "paragraphs": [
            "已將身世等河沙，又泛春江看浪花。",
            "錦纜牙檣君送酒，蓑衣蒻笠我浮家。",
            "淹留日覺青春暮，飄泊風兼細雨斜。",
            "安得崑崙能探水，試教來奏小琵琶。"
        ],
        "title": "長風沙次宋丈韻一首",
        "id": "8fd3925a-ccdb-4e1e-9807-606edeb6ac44"
    },
    {
        "author": "王阮",
        "paragraphs": [
            "洛中九老後，林下一人閑。",
            "蘚篆易鍾鼎，泉聲先珮環。",
            "禪從止水定，詩挽正風還。",
            "却爲午橋惜，惜無螺浦山。"
        ],
        "title": "投周益公三首  其一",
        "id": "68cad778-ce92-4f34-ab50-1451bde3139d"
    },
    {
        "author": "王阮",
        "paragraphs": [
            "有錦雖當晝，無心侈賜銘。",
            "筇拖雲際綠，箬戴雨中青。",
            "國老甘鄉老，台星復客星。",
            "不須添入畫，麟閣自圖形。"
        ],
        "title": "投周益公三首  其二",
        "id": "61cc7a4a-44e1-40da-8069-8204fe751ebd"
    },
    {
        "author": "王阮",
        "paragraphs": [
            "公相昔宜避，公閑今可從。",
            "分無先覩鳳，情有後凋松。",
            "一瓣今拈出，三熏敢不恭。",
            "誰書御李事，爲我贊登龍。"
        ],
        "title": "投周益公三首  其三",
        "id": "c1d693d8-3755-4236-b314-437645b25a78"
    },
    {
        "author": "王阮",
        "paragraphs": [
            "籬邊方對菊花黄，又報文移出草堂。",
            "三宿敢云桑下戀，四翁終願橘中藏。",
            "泉縈去路常低咽，酒向離亭不肯香。",
            "聖代多才焉用我，明年重上乞身章。"
        ],
        "title": "瓜時有感一首",
        "id": "e51cf08b-1645-47d2-8483-8c0a9714c995"
    },
    {
        "author": "王阮",
        "paragraphs": [
            "出去夢中事，歸來醉後醒。",
            "外貪垂老佚，中樂放心寧。",
            "花氣窗前入，禽聲枕上聽。",
            "自憐無此分，明日又飄零。"
        ],
        "title": "有感再作三首  其一",
        "id": "23f1536e-e07d-44f3-86cd-6cef1c0eef48"
    },
    {
        "author": "王阮",
        "paragraphs": [
            "頓覺衰殘甚，難勝委寄隆。",
            "驚惶牛喘月，悵望馬依風。",
            "忍看丹爐壞，終憐蕙帳空。",
            "明年花慢發，待我轉來紅。"
        ],
        "title": "有感再作三首  其二",
        "id": "2a297696-b1bd-432e-bc09-eda7414a7995"
    },
    {
        "author": "王阮",
        "paragraphs": [
            "石壁連綿靜，松風自在清。",
            "只知有此樂，不謂老于行。",
            "室鵩從何入，山猿累爾驚。",
            "回天誰有力，祗願效淵明。"
        ],
        "title": "有感再作三首  其三",
        "id": "e3e32b5e-40ab-4488-8c7d-93f38ab6c2ff"
    },
    {
        "author": "王阮",
        "paragraphs": [
            "朔風摇楚水，國步益艱辛。",
            "往事忽成夢，逆胡何日臣。",
            "凡今天下士，皆昔座中人。",
            "尚被中原髮，煩君與正巾。"
        ],
        "title": "次陸務觀韻寄王景文一首",
        "id": "c1c728c8-f812-4743-8a18-b2684fcfdb33"
    },
    {
        "author": "王阮",
        "paragraphs": [
            "陳良千里赴周公，正值商山去一鴻。",
            "腸斷膝行來處路，舞雩空過一番風。"
        ],
        "title": "訪晦翁不遇一首",
        "id": "726bb36e-aef2-4ff4-b453-bb7a61f9a427"
    },
    {
        "author": "王阮",
        "paragraphs": [
            "九摺湍溪九摺山，玉簪羅带互回環。",
            "若爲脫得紅塵網，來結疎茆一兩間。"
        ],
        "title": "題武夷沖佑觀一首",
        "id": "990956ed-6a71-4e16-9955-73bc2221f824"
    },
    {
        "author": "王阮",
        "paragraphs": [
            "不解彫蟲賦逐貧，又無饒舌論錢神。",
            "遭逢此鬼今番瘧，零落吾生有限身。",
            "舊學試溫渾易忘，新書欲謹自難真。",
            "時危壯士乃如此，爲報堂堂有位人。"
        ],
        "title": "都下病起呈王樞密一首",
        "id": "6132b7cc-b32e-4251-a1cd-5c3f55225146"
    },
    {
        "author": "王阮",
        "paragraphs": [
            "五湖千里吞吳天，館娃宮殿何悠然。",
            "銀山鐵壘挽不動，萬丈夕陽如血鮮。",
            "野人固陋元不識，光芒奪眼眼無力。",
            "長安路遠人不來，信道舉頭惟見日。",
            "煌煌火德千載期，赤帝之子張赤旗。",
            "歲寒水冷自可畏，豈必夏盾同冬衰。",
            "馮夷舞歸驚且悅，幽壑沉沉忽金闕。",
            "媚川謾道水含珠，照水詎誇虹貫月。",
            "何處扁舟飛片帆，中有西子輕紅衫。",
            "想像玉顔人不遠，杖頭星斗寒相參。"
        ],
        "title": "龍塘晚遊一首",
        "id": "47e10043-b758-4bb5-ae0f-b28344381876"
    },
    {
        "author": "王阮",
        "paragraphs": [
            "班春故事亦年年，公獨推誠遠布宣。",
            "麗日借黄催麥壠，惠風吹綠散秧田。",
            "衆魚入夢蓑衣下，異雉飛馴桑蔭前。",
            "好詠十奇歸樂府，聖朝方採下民篇。"
        ],
        "title": "謝趙宰拜襄敏墓并留題二首  其一",
        "id": "58cdf8c2-ff35-4f5a-8843-cad1f20ad14d"
    },
    {
        "author": "王阮",
        "paragraphs": [
            "河湟人去鎖春蕪，三步遥勤一束芻。",
            "盛事發揮千古烈，英詞噓動百年枯。",
            "故家零落今朝遇，此段孤高近世無。",
            "地下結成無限草，待公肅甲破幽都。"
        ],
        "title": "謝趙宰拜襄敏墓并留題二首  其二",
        "id": "322f4a39-a0f8-402d-bcef-2d781097ee51"
    },
    {
        "author": "王阮",
        "paragraphs": [
            "魯惡吳同姓，唐嫌肅撫軍。",
            "仲尼諱不語，元結謗於文。",
            "子固當承父，臣其可訕君。",
            "空令忠義士，歎息異吾聞。"
        ],
        "title": "讀浯溪碑一首",
        "id": "c07b882d-927a-49e4-9feb-b6ad028e2d31"
    },
    {
        "author": "王阮",
        "paragraphs": [
            "金行中否野多遺，越禊諸賢不受覊。",
            "天朗氣清書上巳，春行秋令紀當時。",
            "九原寂寞不可作，一水縈回或在茲。",
            "歸去廬山定相問，爲公關報紫霄知。"
        ],
        "tags": [
            "庐山"
        ],
        "title": "蘭亭一首",
        "id": "fe8169fb-7fab-48c6-a628-ad41564d5f2e"
    },
    {
        "author": "王阮",
        "paragraphs": [
            "獻納論思玉笋班，間因忠讜忤龍顔。",
            "一朝錦水連江水，萬里何山與卞山。",
            "道大可能忘濟世，名高那得鎮投閑。",
            "天教一似蘇門下，先到筠陽却詔還。"
        ],
        "title": "送沈侍郎二首  其一",
        "id": "8d4a3ce2-31c1-46f2-86ef-acbd09bd5645"
    },
    {
        "author": "王阮",
        "paragraphs": [
            "重入脩門已有期，趣裝聊此著征衣。",
            "帝思宣室名儒對，人喜玄都舊客歸。",
            "高節不難全晚歲，亨途未必盡危機。",
            "願公且爲蒼生起，莫向苕溪戀翠微。"
        ],
        "title": "送沈侍郎二首  其二",
        "id": "f119e7b0-6784-41f6-b6ce-2f0b1c425c7b"
    },
    {
        "author": "王阮",
        "paragraphs": [
            "驕陽重鬰結，凉飆驚豁開。",
            "排戶始奔突，轉隙少徘徊。",
            "仄聞風伯言，敬爲邦君來。",
            "邦君著之詩，快心吾已灰。",
            "獨念暑耘人，斯時若爲懷。",
            "所願均此施，醒然與之偕。",
            "有冰何心漿，有甕何心醅。",
            "莫吹天上雲，要洗田中埃。",
            "高枕謝北窗，披襟笑登臺。",
            "伏讀旨意大，倍使吾容齋。"
        ],
        "title": "次韻范石湖北窗書懷一首",
        "id": "d9920a45-b909-4ddd-9cbb-f7c9e989dc64"
    },
    {
        "author": "王阮",
        "paragraphs": [
            "上人片雲孤，賤子亦萍蹤。",
            "兩枝同社蓮，千歲後凋松。",
            "今年九華山，去年五老峯。",
            "江南好風景，但願長相從。"
        ],
        "tags": [
            "九华山"
        ],
        "title": "用太白韻贈報恩南老一首",
        "id": "2d5dfdc5-57f4-4177-b9d2-9ec3a5c6f84b"
    },
    {
        "author": "王阮",
        "paragraphs": [
            "大江固茫茫，一葦即可越。",
            "鄉來江與蘄，孰使我輩隔。",
            "溫溫李夫子，粲粲謫仙格。",
            "蕭然一竹關，白眼謝俗客。",
            "蚤充觀國賓，百中應百發。",
            "我玉空自良，彼怒輒反掇。",
            "歸歎儒冠誤，盡把氣習撤。",
            "收藏萬丈焰，不受一夫决。",
            "纍然駑馬中，倍覺騏驥別。",
            "嗟余偶傾蓋，辱許共映雪。",
            "快哉平生心，清風濯執熱。",
            "今惟仄席秋，正採鄉評月。",
            "豈無識真人，達君此奇節。",
            "春雷震一聲，指日看甲拆。"
        ],
        "title": "次韻酬李周翰一首",
        "id": "bc54f46f-c7c7-4da3-9e4f-f5a1ae52f0ab"
    },
    {
        "author": "王阮",
        "paragraphs": [
            "處處雲山異，時時氣象同。",
            "官程嚴有限，王事冗無窮。",
            "晚色烘西日，霜威釀北風。",
            "人生真夢幻，底用苦匆匆。"
        ],
        "title": "廬江道中二首  其一",
        "id": "588e9616-4194-4de8-917a-423c3f791076"
    },
    {
        "author": "王阮",
        "paragraphs": [
            "老大添身倦，飄零減性豪。",
            "路塵知旱苦，山瘦覺秋高。",
            "若有持衡分，慚無汗馬勞。",
            "九原如可作，公瑾笑吾曹。"
        ],
        "title": "廬江道中二首  其二",
        "id": "039a5ce7-5afc-4509-bc89-e02b0890276c"
    },
    {
        "author": "王阮",
        "paragraphs": [
            "西都庸庸生禍胎，東都切切繩公台。",
            "平生故人苦畏辱，坐定白雲那肯來。",
            "沉幾深略滿帝腹，且憩先生一雙足。",
            "使知天上麒麟兒，不似犬羊甘豢畜。",
            "渭濱老叟不自持，爲人人以鷹名之。",
            "豈識桐江一竿竹，依舊秋風魚正肥。",
            "古來賢者亦避世，往往適逢天地閉。",
            "得如建武亦不惡，又值首陽難降志。",
            "山木陰陰江面寒，此天別在壺中寬。",
            "幾曾流出桃花去，寶氣自駭人間觀。",
            "當時不願世知己，稱到于今却如此。",
            "塞馬得失天好還，千駟齊侯不窮理。"
        ],
        "title": "題嚴陵釣臺一首",
        "id": "a7028477-4cf1-4be8-84d4-7e3752b7dbfa"
    },
    {
        "author": "王阮",
        "paragraphs": [
            "綠字煌煌錫禹疇，厥初龜負即天休。",
            "轉爲玉札符經論，果有書藏此穴不。"
        ],
        "title": "禹穴一首",
        "id": "ec82bdca-f180-4ea4-a040-3490cb9f6a74"
    },
    {
        "author": "王阮",
        "paragraphs": [
            "萬世衣裳脫介鱗，一祠寧足報恩深。",
            "長教天下江河順，始慰胼胝手足心。"
        ],
        "title": "禹廟一首",
        "id": "02a79bfd-800e-4c76-83ab-38d3eaba873c"
    },
    {
        "author": "王阮",
        "paragraphs": [
            "禹駕黄龍入九霄，空山陰有百神朝。",
            "翠微不用熊羆守，乞與遺民共採樵。"
        ],
        "title": "禹陵一首",
        "id": "d39cde03-a00d-4af7-aca6-a9bebc3ef839"
    },
    {
        "author": "王阮",
        "paragraphs": [
            "山體如如即我身，眼高纔是箇中人。",
            "錦囊忽上玉樓去，誰復如公更識真。"
        ],
        "title": "寄題識山堂一首",
        "id": "9d8afd83-b8fc-4359-ab85-dacbfe46532d"
    },
    {
        "author": "王阮",
        "paragraphs": [
            "傍石尋幽徑，窮源得梵城。",
            "塔光侵地發，龍氣逼山清。",
            "是處堪吾老，何年遂此生。",
            "霜林知客意，一夜戰秋聲。"
        ],
        "title": "龍門寺一首",
        "id": "a0b7b219-a6e8-4538-ba83-1b952fc0de50"
    },
    {
        "author": "王阮",
        "paragraphs": [
            "抖擻塵埃暫出郊，一藤先訪羽人巢。",
            "風翻翠浪催禾穗，秋放殷紅著樹梢。",
            "萬里家山懷五老，千年活計却三茅。",
            "明朝便好乘風去，不學浮屠更打包。"
        ],
        "title": "出郊訪沈洞主一首",
        "id": "7b1bcfbd-2740-44e2-8217-88cb0b7dfdbd"
    },
    {
        "author": "王阮",
        "paragraphs": [
            "造物小兒不任事，一天元氣從淋漓。",
            "雲中雨降自應爾，山上水行誰激之。",
            "幽林洶洶虛籟作，赫日粲粲寒光垂。",
            "謫仙獨步得興體，此外篇篇俱比詩。"
        ],
        "title": "瀑布二首  其一",
        "id": "6061d3b1-9130-438c-85f2-1d9dd102e48d"
    },
    {
        "author": "王阮",
        "paragraphs": [
            "萬仞青空不可攀，天將飛瀑掛其間。",
            "一雙玉塔倚絕壁，兩道白雲騰半山。",
            "覆器以欹嗟魯廟，設瓴而建笑秦關。",
            "春風一卷出山去，萬里青秧抱甕閑。"
        ],
        "title": "瀑布二首  其二",
        "id": "e572e1c2-704e-4f14-bccc-cd8386a65996"
    },
    {
        "author": "王阮",
        "paragraphs": [
            "英哉神女此江干，德與餘姚舜一般。",
            "碧草凄凄埋玉冷，清風凜凜矗天寒。",
            "求生古患爲仁害，處死今知得所難。",
            "我自裴徊不忍去，非干潮小故盤桓。"
        ],
        "title": "曹娥廟一首",
        "id": "1c6e9677-087e-4653-b11e-b098df48b465"
    },
    {
        "author": "王阮",
        "paragraphs": [
            "小携樽酒作清遊，行到方壺最上頭。",
            "山在斷霞明處碧，水從白鳥去邊流。",
            "苦無妙句窺天巧，頼有名亭慰客愁。",
            "從此江南添勝景，未應獨數庾公樓。"
        ],
        "title": "題高遠亭一首",
        "id": "0dfc2254-ba1b-4663-8bee-2f4e0cfcd323"
    },
    {
        "author": "王阮",
        "paragraphs": [
            "苕霅雖幽事，燕雲亦壯遊。",
            "寧虞就日館，不返度淮舟。",
            "死節千年在，私家萬事休。",
            "重來聯句地，清淚接溪流。"
        ],
        "title": "過東林吊沈文伯一首",
        "id": "27f64804-b89d-4ca7-a5f7-3e12c1c0a7e3"
    },
    {
        "author": "王阮",
        "paragraphs": [
            "招提竹鑰不曾關，容我追凉突兀間。",
            "石甃陰生寒水玉，天燈爍散火雲山。",
            "葛巾當晝何庸脫，葵扇非秋却暫閑。",
            "所愧岑參聊爾耳，强將詩與少陵班。"
        ],
        "title": "次韻庸齋納凉一首",
        "id": "4516c9e0-2cca-45fe-bd81-2a6f368173cb"
    },
    {
        "author": "王阮",
        "paragraphs": [
            "世路日益險，道根終自深。",
            "因勞踏石足，倍起愛山心。",
            "地冷雪常在，歲窮天更陰。",
            "今宵投宿處，知度幾層林。"
        ],
        "title": "彭澤道中二首  其一",
        "id": "06b695db-b716-40ee-a153-17d2905507cf"
    },
    {
        "author": "王阮",
        "paragraphs": [
            "茲日定何日，前山連後山。",
            "吾曹凡事懶，此去幾時還。",
            "復辟尚英爽，棄官真等閑。",
            "異時懷二子，惆悵此山間。"
        ],
        "title": "彭澤道中二首  其二",
        "id": "b19e0119-f426-4eb1-8d41-03afe2052171"
    },
    {
        "author": "王阮",
        "paragraphs": [
            "地勝年年別，人閑事事幽。",
            "水流縈檻角，山奮入簾鈎。",
            "舊好空馳馬，新盟但狎鷗。",
            "故人皆得路，何日共茲遊。"
        ],
        "title": "溪山堂三首  其一",
        "id": "7ebbe3c6-42ea-426e-ba87-aeb20b39c6c0"
    },
    {
        "author": "王阮",
        "paragraphs": [
            "出去真危道，歸來適醉鄉。",
            "田分禾穗合，江落木陰凉。",
            "璇極隨心闊，銅壺入夢長。",
            "一從輕卓魯，方悟有羲黄。"
        ],
        "title": "溪山堂三首  其二",
        "id": "c409fc77-1ba4-4a00-ba5f-bc3e40ca0967"
    },
    {
        "author": "王阮",
        "paragraphs": [
            "簷敞祛紅日，窗虛揖白雲。",
            "水痕一雨失，花氣午風薰。",
            "寂寂心無事，紛紛耳不聞。",
            "只須添道力，底用戰魔軍。"
        ],
        "title": "溪山堂三首  其三",
        "id": "378fdd4f-70f8-4016-b5a4-f98468706306"
    },
    {
        "author": "王阮",
        "paragraphs": [
            "鸞昇天上五峯青，龍住山中九疊屏。",
            "知有洞門藏水底，倚闌吾欲跳清泠。"
        ],
        "title": "尋真觀一首",
        "id": "fef87c0f-3e6c-49ed-bee6-4df37f21f3a5"
    },
    {
        "author": "王阮",
        "paragraphs": [
            "偃月堂成竟斲棺，延真人只葬衣冠。",
            "浮雲眼見成騎虎，不似抽身穩跨鸞。"
        ],
        "title": "延真觀一首",
        "id": "ac0f3a3c-5d94-4a67-b0aa-d7fae044ab81"
    },
    {
        "author": "王阮",
        "paragraphs": [
            "天上張公子，人間第一流。",
            "浮雲狨覆座，愕夢玉成樓。",
            "草蔓湖陰宅，松封曠口丘。",
            "忠魂招不返，欲問楚江頭。"
        ],
        "title": "挽張舍人安國四首  其一",
        "id": "802bc6c3-05b1-4c3c-8219-f71de3f8be72"
    },
    {
        "author": "王阮",
        "paragraphs": [
            "志氣周瑜俊，謀謨賈誼嘉。",
            "早先天下士，共服驥中驊。",
            "瞬息桑田改，傾摧嶽柱斜。",
            "傷心大手筆，零落紫薇花。"
        ],
        "title": "挽張舍人安國四首  其二",
        "id": "f97f75d4-3b20-418b-a909-c72e7bf813bd"
    },
    {
        "author": "王阮",
        "paragraphs": [
            "忤世無如我，知音獨有君。",
            "時陪文字飲，議殄犬羊羣。",
            "未脫雲間戍，先修地下文。",
            "天心終吝此，不復更從軍。"
        ],
        "title": "挽張舍人安國四首  其三",
        "id": "14278a96-8f5f-4700-aa5f-e639e73c351c"
    },
    {
        "author": "王阮",
        "paragraphs": [
            "近別逾旬朔，俄傳訃問來。",
            "初疑餘子謗，漸沸使人猜。",
            "竟作青黄木，終成怨怒雷。",
            "數行衰淚盡，吾意獨憐才。"
        ],
        "title": "挽張舍人安國四首  其四",
        "id": "a8a4b8d0-50e4-4d28-a9b9-a424bcd0f245"
    },
    {
        "author": "王阮",
        "paragraphs": [
            "日月狂風裏，悠悠小艇還。",
            "遶身衣带水，堆眼劍鋩山。",
            "歲月吾生老，煙塵客路艱。",
            "一天霜氣重，今夜碧蘆灣。"
        ],
        "title": "池陽道中一首",
        "id": "a13f7d57-b004-467b-8338-e2971abb4da4"
    },
    {
        "author": "王阮",
        "paragraphs": [
            "虜馬秋來健，吳儂水底藏。",
            "荻花江面冷，草色岸頭荒。",
            "揚子真天險，淮南盡日忙。",
            "邊隅今夜甲，吾願莫飛霜。"
        ],
        "title": "江上一首",
        "id": "ff66b310-8991-4d76-a598-78e494ef360c"
    },
    {
        "author": "王阮",
        "paragraphs": [
            "霅川荷葉浦，彭蠡石榴頭。",
            "此地皆奇絕，平生所爛遊。",
            "從來貪水國，老去只漁舟。",
            "更有乘桴便，何人從我浮。"
        ],
        "title": "泛舟一首",
        "id": "e625b1f5-9e23-41b3-94f6-ecc043c881e8"
    },
    {
        "author": "王阮",
        "paragraphs": [
            "憶扶湘竹杖，共扣趙州關。",
            "山好不容住，水流今載還。",
            "却從天上下，似出鏡中間。",
            "笑問楊夫子，何時再得閑。"
        ],
        "title": "雲居還值旱懷舊遊寄楊文仲二首  其一",
        "id": "4c6b4da2-a31b-4371-ab62-ac0ec7004dcf"
    },
    {
        "author": "王阮",
        "paragraphs": [
            "四野盡龜兆，一天常火雲。",
            "夜凉清似水，晝旱氣如焚。",
            "龍懶渾無用，天高寂不聞。",
            "我無田可慮，只慮衆紛紛。"
        ],
        "title": "雲居還值旱懷舊遊寄楊文仲二首  其二",
        "id": "f5b218da-5c6c-431b-b77a-167d5021d9c5"
    },
    {
        "author": "王阮",
        "paragraphs": [
            "涉世足悔吝，杜門安退藏。",
            "謗從閑處省，樂向靜中長。",
            "薜荔日緣壁，琅玕春透牆。",
            "近來無事作，渾以醉爲鄉。"
        ],
        "title": "郊居即事一首",
        "id": "3c0a4dae-1595-4562-a818-7d2dcf51bcc9"
    },
    {
        "author": "王阮",
        "paragraphs": [
            "元戎驅小隊，來赴野人期。",
            "山靜傳呼遠，風輕遊賞宜。",
            "飛蘿穿杖屨，芳草煥旌旗。",
            "好借絲綸手，雕鎸一小詩。"
        ],
        "title": "謝張安國相過一首",
        "id": "61238f82-7851-4e1c-bbea-a96b8a5fed21"
    },
    {
        "author": "王阮",
        "paragraphs": [
            "一昔淮南岸，兩旬揚子江。",
            "山川總極目，天地偶爲邦。",
            "竟日師虞老，何年虜自降。",
            "知心除是月，夜夜照蓬窗。"
        ],
        "title": "宿淮南岸一首",
        "id": "73bc0d3c-a6b0-4e71-8ec6-7fc8c4cf6ee8"
    },
    {
        "author": "王阮",
        "paragraphs": [
            "有兒聰慧了羣書，底用金門與石渠。",
            "幸甚先生矜小友，一言端以正其初。"
        ],
        "title": "贈尹氏子一首",
        "id": "3f2eacf4-0130-420c-8f5e-75057b0faf5e"
    },
    {
        "author": "王阮",
        "paragraphs": [
            "消息盈虛理甚明，積陰盡處一陽生。",
            "孤根莫厭風霜甚，昨夜春雷拆甲聲。"
        ],
        "title": "南至日呈詹司諫一首",
        "id": "a6e36353-5367-4385-91f3-4590e6353854"
    },
    {
        "author": "王阮",
        "paragraphs": [
            "擺落塵埃步入山，與僧相對浹旬間。",
            "鶴林却笑題詩客，只得浮生半日閑。"
        ],
        "title": "入山遇雨宿開先寺二首  其一",
        "id": "a5b666bc-250d-4b20-91fd-fbb490fe76c0"
    },
    {
        "author": "王阮",
        "paragraphs": [
            "雨漲泥痕卒未乾，斷橋無策濟歸鞍。",
            "山靈有意留儂住，不作尋常俗駕看。"
        ],
        "title": "入山遇雨宿開先寺二首  其二",
        "id": "2b1bc964-7ca4-4b1f-94fc-eaf72b067599"
    },
    {
        "author": "王阮",
        "paragraphs": [
            "偶然得意挹珍流，二妙欣然共勝遊。",
            "怪得坐間無俗語，谷簾泉水建茶甌。"
        ],
        "title": "龜父國賓二周丈同遊谷簾三首  其一",
        "id": "999fc135-1a60-49f0-bbca-7b597a0ced94"
    },
    {
        "author": "王阮",
        "paragraphs": [
            "萬斛跳珠撒一空，水晶光透影玲瓏。",
            "籃輿不是歸來早，安得携瓶到此中。"
        ],
        "title": "龜父國賓二周丈同遊谷簾三首  其二",
        "id": "201ce0cd-2ec9-4eed-8f3e-e444494e6730"
    },
    {
        "author": "王阮",
        "paragraphs": [
            "一飲清泠體便輕，絕知真液是長生。",
            "歸來世事都忘盡，惟記白雲堆裏行。"
        ],
        "title": "龜父國賓二周丈同遊谷簾三首  其三",
        "id": "fa2cbc06-4b06-4567-803e-2fd1b05b93a7"
    },
    {
        "author": "王阮",
        "paragraphs": [
            "與子如兄弟，爲人痛疾讎。",
            "暫時離別去，且欲謗讒休。",
            "敢忘秦方瘠，深知越共舟。",
            "少須三逕就，他日再追遊。"
        ],
        "title": "寄鄭器先一首",
        "id": "60da671e-34aa-4f50-90c1-d4161b527ca4"
    },
    {
        "author": "王阮",
        "paragraphs": [
            "梅意猶藏萼，桃腮已放花。",
            "地疑時候惡，律恐統元差。",
            "寒漲漁舟水，春明道觀霞。",
            "老來無賞玩，癡坐惜年華。"
        ],
        "title": "冬日見桃一首",
        "id": "296405e7-c10f-4d83-9850-0528a5cf976f"
    },
    {
        "author": "王阮",
        "paragraphs": [
            "洞天若限仙凡路，九鎖前山不易尋。",
            "尚有康廬山下客，玉皇溫詔與登臨。"
        ],
        "tags": [
            "庐山"
        ],
        "title": "游洞霄宮一首",
        "id": "62d50957-ce58-4c95-a2f4-e42087ad9b2b"
    },
    {
        "author": "王阮",
        "paragraphs": [
            "西晉旌陽令，南昌鐵柱宮。",
            "人間依道庇，天上擢陰功。",
            "江靜蠻夷漲，爐存造化工。",
            "我來如有遇，舉袂欲凌風。"
        ],
        "title": "鐵柱觀一首",
        "id": "b6cab0b9-64bb-4dfb-a6bd-79a9f38ad5f8"
    },
    {
        "author": "王阮",
        "paragraphs": [
            "舉國無人分智囊，滿川龍血戰玄黄。",
            "百年馴致文明地，一日盡爲荆棘場。",
            "關輔渴思王鎮惡，蜀人尤喜杜黄裳。",
            "小臣試草中興頌，準擬還京奉上皇。"
        ],
        "title": "九日有感一首",
        "id": "4d0a213c-aa14-4f4f-8548-46edab73f276"
    },
    {
        "author": "王阮",
        "paragraphs": [
            "靈壁歸師憤已平，黄河戍役又虛聲。",
            "人言萬事總由命，天設五材難去兵。",
            "國有典刑元老在，地無形勢大江橫。",
            "西風若得淮南信，煩致空山慰客情。"
        ],
        "title": "和戴倅韻寄苗侯一首",
        "id": "04e3ef8a-42bc-4cac-bca1-b61d4313ec3d"
    },
    {
        "author": "王阮",
        "paragraphs": [
            "似應沙鷺有前期，裝點秋原景最宜。",
            "落雨敗梧隨沆瀣，牽風寒藻舞淪漪。",
            "流旋碧玉渠初滿，剝盡黄花稻已衰。",
            "海裏是非休苦惱，不如學取步兵癡。"
        ],
        "title": "八月過西林一首",
        "id": "6aa29bd7-5039-4922-bd0b-0df97509b922"
    },
    {
        "author": "王阮",
        "paragraphs": [
            "長簷十尺庇堂東，疎漏從來盡是蓬。",
            "日影碎如秋葉下，雨聲灑似夜船中。",
            "竹因蠹盡多垂地，箬到枯時半掩空。",
            "此處想非人所競，衆雄應是不來攻。"
        ],
        "title": "蓬屋一首",
        "id": "f27c7483-ee49-4420-9dff-662975e231e4"
    },
    {
        "author": "王阮",
        "paragraphs": [
            "疇昔吾詹子，文章已足稱。",
            "近携新作至，遠比舊來增。",
            "迅灑行行雨，清嚴字字冰。",
            "桃花春浪近，坐看九霄鵬。"
        ],
        "title": "詹林宗携文見過一首",
        "id": "65834506-a89c-4f52-94b4-dc92423ed345"
    },
    {
        "author": "王阮",
        "paragraphs": [
            "洛中九老後，林下一人高。",
            "此去自當佚，向來誠獨勞。",
            "東湖歸踐履，南浦薦風騷。",
            "尚念匈奴在，家山未可褒。"
        ],
        "title": "佚老堂二首  其一",
        "id": "6321e98f-956f-4993-8604-74880fc858c4"
    },
    {
        "author": "王阮",
        "paragraphs": [
            "擺落釣衡地，追尋汗漫期。",
            "馬閑無用處，鷗玩不驚時。",
            "人朴山林古，天全日月遲。",
            "可無劉白伴，時獻午橋詩。"
        ],
        "title": "佚老堂二首  其二",
        "id": "b7aa3efb-47ac-4f33-bd93-02a330c66952"
    },
    {
        "author": "王阮",
        "paragraphs": [
            "北陸藏冰後，東風入律和。",
            "梅因三弄少，麥頼六花多。",
            "簪盍思喧馬，燈遊羨閙蛾。",
            "躬耕吾不倦，其奈沒田何。"
        ],
        "title": "早春示陳元達一首",
        "id": "aad3512c-0089-4ca9-8bb2-854abed42684"
    },
    {
        "author": "王阮",
        "paragraphs": [
            "門冷人誰到，機忘物自知。",
            "舊來羅雀地，今是狎鷗池。",
            "身靜紅塵遠，心閑白日遲。",
            "本來無事說，拈出戲爲詩。"
        ],
        "title": "余門羅雀久矣今日池內有鷗戲爲小詩呈叔夏一首",
        "id": "98df85c5-1064-48d8-be0d-53b9885faf36"
    },
    {
        "author": "王阮",
        "paragraphs": [
            "兩岸各風物，四年三往還。",
            "舟中五步港，雲外九華山。",
            "路遠虞衣闕，囊空慮食艱。",
            "大江吾隘爾，天地一魚灣。"
        ],
        "tags": [
            "九华山"
        ],
        "title": "宿五步港一首",
        "id": "3086a051-c79f-4c7a-a4b2-2a8653c4f4e1"
    },
    {
        "author": "王阮",
        "paragraphs": [
            "摇摇旌旆出洪都，彌望田疇總廢墟。",
            "羸馬不前身突兀，耕夫相視笑軒渠。",
            "倚松茅屋斜開徑，近水人家半賣魚。",
            "蒲葉向冬猶未割，臨風遥憶路溫舒。"
        ],
        "title": "出豐城一首",
        "id": "cb06e6d4-4d9a-49ad-85bd-691394b37a17"
    },
    {
        "author": "王阮",
        "paragraphs": [
            "下馬杉松石徑幽，暗泉一带抱山流。",
            "長廊隠隠丹青古，香霧濛濛日夜浮。",
            "缺月有情還委照，覊人無語獨登樓。",
            "急呼老瓦招歡伯，爲洗胸中萬斛愁。"
        ],
        "title": "宿祖印寺一首",
        "id": "a1e65d94-530d-4a1d-a5f1-b389dde011d1"
    },
    {
        "author": "王阮",
        "paragraphs": [
            "銓選仍多弊，今年得偉人。",
            "衣冠歸藻鑑，草芥倚陽春。",
            "冢宰天官貴，山公啟事新。",
            "請收才傑士，預作鳳池賓。"
        ],
        "title": "投吏部汪書一首",
        "id": "430a12c3-f257-43d9-bd36-688f7553ef49"
    },
    {
        "author": "王阮",
        "paragraphs": [
            "玉淵真水府，三峽跨長虹。",
            "萬斛鎔銀瀉，千檛戰鼓雄。",
            "倚天危石立，透地密泉通。",
            "四海思霖雨，龍奚久在中。"
        ],
        "title": "遊三峽一首",
        "id": "e96ac422-e993-4fea-af88-fa3f3ebde842"
    },
    {
        "author": "王阮",
        "paragraphs": [
            "曉入千山與萬山，白雲深處款幽關。",
            "仙翁不許凡人識，走出紅塵不肯還。"
        ],
        "title": "訪子虛不遇一首",
        "id": "6206d67b-bef0-44a9-89da-85850cb0cba7"
    },
    {
        "author": "王阮",
        "paragraphs": [
            "殊庭詔祿佚忠勤，祕殿升班寵舊勳。",
            "試向午橋諸第問，有誰別墅得奎文。"
        ],
        "title": "寄范石湖五首  其一",
        "id": "2d5c731e-a9b3-4dff-8557-f19de6bb7fa9"
    },
    {
        "author": "王阮",
        "paragraphs": [
            "銀山鐵壘洞庭秋，又見鴟夷一葉舟。",
            "且是雲仍高一著，祗將山水事清遊。"
        ],
        "tags": [
            "洞庭湖"
        ],
        "title": "寄范石湖五首  其二",
        "id": "4e870a52-f863-49f9-b224-a58d825e6ae9"
    },
    {
        "author": "王阮",
        "paragraphs": [
            "湖山奔輳黛眉攢，湖水晶熒鏡面寒。",
            "補衮之絲元未盡，西風吹上釣魚竿。"
        ],
        "title": "寄范石湖五首  其三",
        "id": "8893da86-7290-4540-a455-d54bd402e25f"
    },
    {
        "author": "王阮",
        "paragraphs": [
            "近來能辟千年穀，歸去非思一筯鱸。",
            "聊示維摩隠几相，要教獅子致文殊。"
        ],
        "title": "寄范石湖五首  其四",
        "id": "4854b372-e0ce-4001-976a-fcbc9893ab5b"
    },
    {
        "author": "王阮",
        "paragraphs": [
            "彭澤歸來我自安，壺中尤覺太虛寬。",
            "世間萬事都忘盡，只有公盟不敢寒。"
        ],
        "title": "寄范石湖五首  其五",
        "id": "b15894a9-6e67-43c9-bff6-056b955f9e7a"
    },
    {
        "author": "王阮",
        "paragraphs": [
            "行盡江南處處山，無錢歸去買山閑。",
            "自憐不在施爲地，空對流民數汗顔。"
        ],
        "title": "遇流民有感一首",
        "id": "b85db7cc-c428-455b-93af-8cb266423502"
    },
    {
        "author": "王阮",
        "paragraphs": [
            "人共桃花事一空，兔葵無數舞春風。",
            "傷心俯仰成今古，知與劉郎事不同。"
        ],
        "title": "過桃川萬壽宮二首  其一",
        "id": "f61c7b4d-ae8f-4d7d-b8f4-840f623f4f6b"
    },
    {
        "author": "王阮",
        "paragraphs": [
            "甕子洞頭魂黯黯，桃川山上目悽悽。",
            "自憐終失邯鄲步，不是重來舊路迷。"
        ],
        "title": "過桃川萬壽宮二首  其二",
        "id": "0b796a31-7095-40ae-a3b8-0e2f31af9689"
    },
    {
        "author": "王阮",
        "paragraphs": [
            "惠山泉似雪初消，不數松江第四橋。",
            "解挹清泠洗氛祲，何時再有李文饒。"
        ],
        "title": "題惠山泉一首",
        "id": "f5f89f42-da66-4568-aa53-a90a2030c67b"
    },
    {
        "author": "王阮",
        "paragraphs": [
            "身倦尋春事，心懷結夏清。",
            "猶臨曲水序，莫續麗人行。",
            "世態與吾異，生涯何日成。",
            "殷勤獨相送，江上午潮平。"
        ],
        "title": "上巳日青龍道中一首",
        "id": "65f3a82c-46e3-4f68-9833-3740e37e30fc"
    },
    {
        "author": "王阮",
        "paragraphs": [
            "吳頭望楚尾，兩處各窮愁。",
            "萬事吾皆失，三冬汝自修。",
            "人情千仞險，春事九分休。",
            "夢斷依然處，天涯一釣舟。"
        ],
        "title": "舍弟挽余爲燈火計已而余出夜夢其以詩來感歎賦一首",
        "id": "96f753ad-345b-46b3-b8da-9414ac5af141"
    },
    {
        "author": "王阮",
        "paragraphs": [
            "日氣方穿戶，風潮忽及門。",
            "郊原雨脚密，窗牖浪花翻。",
            "船繫家家屋，帆飛處處村。",
            "江南一羈客，微命託乾坤。"
        ],
        "title": "金市大水一首",
        "id": "5b0fdd2c-8a6b-4d47-849a-3d6e8c9cdb82"
    },
    {
        "author": "王阮",
        "paragraphs": [
            "浩浩水千里，層層隄幾重。",
            "誰爲此過顙，曲障爾朝宗。",
            "浪散忽成雪，潭昏那見龍。",
            "浮山何足論，聖德務含容。"
        ],
        "title": "奔牛閘遇使者議和一首",
        "id": "946fc5ea-8fa4-405a-8f86-637c18643e7f"
    },
    {
        "author": "王阮",
        "paragraphs": [
            "事業生扶漢，英靈死芘吳。",
            "明知蓋世烈，正速闔門誅。",
            "日月夷黄道，乾坤衍赤符。",
            "空令百世下，歎息用心無。"
        ],
        "title": "題金山廟一首",
        "id": "3ed9e343-e2de-4bfe-82bb-c34ce08bbc6f"
    },
    {
        "author": "王阮",
        "paragraphs": [
            "松江牢落一舟歸，中有人驚歲月違。",
            "太一自期蓮葉是，白衣何恨菊花非。",
            "水收四面郊原闊，霜入千山草木稀。",
            "已分滄洲付吾道，便應從此下漁磯。"
        ],
        "title": "九日獨泛松江一首",
        "id": "51c49356-31fd-424f-9715-557dfcccf491"
    },
    {
        "author": "王阮",
        "paragraphs": [
            "途窮已負菊花期，尚得諸公慰所思。",
            "不遣白衣持酒至，共將烏帽入風吹。",
            "紫萸秋淺浮觴少，黄葉山高策杖遲。",
            "却恨社中人闕一，未將湯餠共追隨。"
        ],
        "title": "九日陪金市諸友登高陽山二首  其一",
        "id": "03bfbd09-346d-4dd5-92b5-507e98147dc0"
    },
    {
        "author": "王阮",
        "paragraphs": [
            "讀書懷古恨難逢，不謂斯時乃有公。",
            "心自對談名利外，士知增價品題中。",
            "一樽此地論文樂，三逕何年結社同。",
            "待得塵蹤去留决，別將消息寄東風。"
        ],
        "title": "九日陪金市諸友登高陽山二首  其二",
        "id": "754719e4-740a-4c92-8eeb-5cc57c6d51fb"
    },
    {
        "author": "王阮",
        "paragraphs": [
            "龍塘疇昔擅雲烟，破月重來倍爽然。",
            "浮玉北堂三萬頃，扁舟西子二千年。",
            "青山識面爭迎櫂，白鷺知心不避船。",
            "華髮翛翛更何往，一茅終在此橋邊。"
        ],
        "title": "龍塘久別乘月再到奉呈同社一首",
        "id": "9c94bfd1-f2c7-4fc6-b436-a343b0335ec7"
    },
    {
        "author": "王阮",
        "paragraphs": [
            "已無功業上凌煙，且泛扁舟逐計然。",
            "自喜茲遊勝平日，不知今夕是何年。",
            "橫空蝃蝀聊欹枕，滿袖嬋娟永共船。",
            "同社賢豪多載酒，坐添清興浩無邊。"
        ],
        "title": "再用前韻一首",
        "id": "c168b6be-d022-44ab-b6ca-40f638dc69ce"
    },
    {
        "author": "王阮",
        "paragraphs": [
            "夜來誰共泛靈槎，飛上牽牛織女家。",
            "但覺滿身天雨露，絕無一點世塵沙。",
            "秋將寒玉清風陣，月借鎔銀潑浪花。",
            "投曉歸來互相告，等閑休向俗人誇。"
        ],
        "title": "姑蘇泛月一首",
        "id": "6e5aa609-4b27-4fd9-96fd-e4afecfcfa28"
    },
    {
        "author": "王阮",
        "paragraphs": [
            "千巖矗空濛，一水還葱蒨。",
            "寺從馴虎立，山作盤龍轉。",
            "嗟予千里來，適此十年願。",
            "初拏蓮葉舟，誤逐桃花片。",
            "重携九節筇，上盡百結線。",
            "陰崖滴翠寒，竹韻含風戰。",
            "樹色爭煙霏，泓甃靡旱暵。",
            "載窺窣堵尖，平視蒼狗變。",
            "樓閣撐山光，城郭瞰波面。",
            "未覺髀肉酸，先苦銀海眩。",
            "晚尋小溪曲，更得何山便。",
            "平疇翠浪湧，返照金色現。",
            "回首笑月亭，消息真已薦。"
        ],
        "title": "九月六日泛舟航村而舟人不審誤抵道場之麓越二日登焉因過何山謾賦一首",
        "id": "bf709465-1b96-47f6-9ffa-bf9614495a52"
    },
    {
        "author": "王阮",
        "paragraphs": [
            "扁舟昔東下，徒步却西歸。",
            "久客幸無恙，諸公皆可依。",
            "途窮須暫哭，鳥倦不能飛。",
            "他日相尋地，江南一翠微。"
        ],
        "title": "留別金市諸友一首",
        "id": "f7bd4837-2b1e-466e-997a-c84102bcd2db"
    },
    {
        "author": "王阮",
        "paragraphs": [
            "忽忽年華換，悠悠客路長。",
            "春聲先水響，山氣欲花香。",
            "何補公家事，空隨吏役忙。",
            "白雲知此意，一片直都昌。"
        ],
        "title": "都昌沿檄黟歙遇春一首",
        "id": "b517b467-7f7a-43c0-98d6-184e019f59bd"
    },
    {
        "author": "王阮",
        "paragraphs": [
            "水遶一圍带，山橫八字眉。",
            "壯哉極目地，慰此凭欄時。",
            "剡縣可乘興，渼陂真好奇。",
            "相逢休務日，因得數言詩。"
        ],
        "title": "陪諸公登廣福觀下望鼓蠡一首",
        "id": "4c6fe0b3-c08b-40d8-a8c9-742a33bdf4d9"
    },
    {
        "author": "王阮",
        "paragraphs": [
            "島石是處有，星辰曾霣無。",
            "莊嚴成凈土，怪誕出浮屠。",
            "蜃氣樓穿海，龍堆沙擁湖。",
            "盡除金碧像，吾欲舍吾徒。"
        ],
        "title": "題落星寺一首",
        "id": "3ef2f79e-f4d3-4434-8bec-13d6f23a39af"
    },
    {
        "author": "王阮",
        "paragraphs": [
            "浪蘂浮花不足看，歲寒獨與此君觀。",
            "籜龍滿野今千變，翔鳳何時下一餐。",
            "日對吏文瀟灑在，天生官地保全難。",
            "明年我亦江湖去，尚祝同年乞釣竿。"
        ],
        "title": "傳舍中竹一首",
        "id": "84ef66d1-ecd4-449d-86ef-f10efc7e014b"
    },
    {
        "author": "王阮",
        "paragraphs": [
            "不是功難立，其如興自闌。",
            "爲貧姑寸祿，漸喜得閑官。",
            "天下兵戈滿，壺中日月寬。",
            "慇懃除夜雪，衰謝莫能歡。"
        ],
        "title": "除夕有感一首",
        "id": "d0ae9868-387b-4f4a-9e26-772d3a7adf47"
    },
    {
        "author": "王阮",
        "paragraphs": [
            "一從婚宦別家鄉，又見西風雁作行。",
            "卧念昔言乘款段，夢尋新句得池塘。",
            "猿驚鶴怨草三尺，楚尾吳頭天一方。",
            "歸去兒童定相笑，秋容已上鬢邊霜。"
        ],
        "title": "秋日寄舍弟一首",
        "id": "bcda4f79-6260-44cd-9d84-14960a2ddcfc"
    },
    {
        "author": "王阮",
        "paragraphs": [
            "九日登高是故常，只今何事負年芳。",
            "紫萸欲佩憑誰繫，黄菊無人只自香。",
            "開拓愁邊須酒陣，包羅風景入詩囊。",
            "遥應親老持杯夜，肴核橫陳畫燭光。"
        ],
        "title": "九日途中有感一首",
        "id": "715de368-725e-4fca-b23a-466e887ede5e"
    },
    {
        "author": "王阮",
        "paragraphs": [
            "失脚南來又兩年，故山猿鶴祇凄然。",
            "瀟湘不是無佳景，終覺壺中別有天。"
        ],
        "title": "湖南道中三首  其一",
        "id": "68dcf609-3ecf-45e3-9f2e-e69e189a2a9f"
    },
    {
        "author": "王阮",
        "paragraphs": [
            "已分餘生老一丘，尚因微祿少遲留。",
            "夢魂不待山資足，先入江南問釣舟。"
        ],
        "title": "湖南道中三首  其二",
        "id": "e4c6d113-cd54-4597-bbe0-27175b087f98"
    },
    {
        "author": "王阮",
        "paragraphs": [
            "萬壑千巖我一家，別來空自鎖煙霞。",
            "閑雲不放行人望，故向東南角上遮。"
        ],
        "title": "湖南道中三首  其三",
        "id": "0f42cec3-38e8-488c-8e82-874e27fe2f15"
    },
    {
        "author": "王阮",
        "paragraphs": [
            "羶羊腥犬沸中原，五嶽之中四嶽昏。",
            "節義衡山獨不辱，萬年千載戴明恩。"
        ],
        "tags": [
            "衡山"
        ],
        "title": "登衡嶽三首  其一",
        "id": "e4f234e1-9905-426e-a039-e51d2fb6b17e"
    },
    {
        "author": "王阮",
        "paragraphs": [
            "白衣蒼狗飛揚盡，翠巘蒼崖杖屨間。",
            "獨到上封雷雨處，退之元未識衡山。"
        ],
        "tags": [
            "衡山"
        ],
        "title": "登衡嶽三首  其二",
        "id": "6563d57a-932a-421a-8f08-fd43e8c1dcfb"
    },
    {
        "author": "王阮",
        "paragraphs": [
            "絕境當須著好詞，衰懷已覺不勝奇。",
            "煩君試向仙家問，怕有彌明更解詩。"
        ],
        "title": "登衡嶽三首  其三",
        "id": "5fde92fc-26eb-4f8e-8a3d-bfe1481d7c39"
    },
    {
        "author": "王阮",
        "paragraphs": [
            "浯溪已借元碑顯，愚谷還因柳序稱。",
            "獨有淡巖人未識，故煩山谷到零陵。"
        ],
        "title": "題淡巖一首",
        "id": "6711e224-c3a3-4ff6-b9f9-107ca917006a"
    },
    {
        "author": "王阮",
        "paragraphs": [
            "碧空無雨忽潺潺，此水何人激在山。",
            "塔現玉光依石側，柱因冰凍瀝簷間。",
            "長風浩蕩更相和，元氣淋漓挽不還。",
            "欲究本來源出處，湘江誰借一枝斑。"
        ],
        "title": "雪竇瀑布一首",
        "id": "c651bbfc-ce0e-4881-98de-d6b6560e5a19"
    },
    {
        "author": "王阮",
        "paragraphs": [
            "老催人去樂滄浪，十幅輕帆便可張。",
            "尚有選材王事在，夜深來此校文章。"
        ],
        "title": "試院二首  其一",
        "id": "5c5dc5ab-4017-4bb8-8169-3372c97aeb4a"
    },
    {
        "author": "王阮",
        "paragraphs": [
            "雨浸霜華冷作秋，廣文官舍益窮愁。",
            "夢魂却似知人意，偏到廬山脚下州。"
        ],
        "tags": [
            "庐山"
        ],
        "title": "試院二首  其二",
        "id": "28bf7b23-b3db-4151-ae18-40805d9ea8c2"
    },
    {
        "author": "王阮",
        "paragraphs": [
            "一圍寒綠鎖城闉，中有茅簷更絕塵。",
            "千戶封侯千畝是，可憐燕頷虎頭人。"
        ],
        "title": "竹齋二首  其一",
        "id": "e8eeb4b7-ef16-4670-8a05-8820fcd57e1d"
    },
    {
        "author": "王阮",
        "paragraphs": [
            "清陰翠色滿湘山，月下風前極目間。",
            "第一莫污兒女淚，失身嫌作杖頭斑。"
        ],
        "title": "竹齋二首  其二",
        "id": "269d2982-f268-4a4d-8bd9-8ac5f46eaa11"
    },
    {
        "author": "王阮",
        "paragraphs": [
            "十月瀟湘盡放梅，南枝仍避北枝開。",
            "客愁無奈春消息，腸斷江南驛使來。"
        ],
        "title": "見梅有感一首",
        "id": "91d09d71-5751-444c-bc12-4980ee2517e5"
    },
    {
        "author": "王阮",
        "paragraphs": [
            "心在淮山下，身行湘水中。",
            "喜拋餘子去，恨不故人同。",
            "舊隠勞征夢，浮名任化工。",
            "衡陽春漸暖，終欲伴歸鴻。"
        ],
        "title": "次德和韻寄談李二丈二首  其一",
        "id": "bff9456f-ae22-4d3b-9237-f05daa1a9360"
    },
    {
        "author": "王阮",
        "paragraphs": [
            "喜脫諸公忌，愁違李與談。",
            "離群江以北，弔影楚之南。",
            "世故更千萬，心朋只二三。",
            "果能容我與，終共結茆庵。"
        ],
        "title": "次德和韻寄談李二丈二首  其二",
        "id": "7d0d8e4d-3eb2-4671-b991-ac10b493abe1"
    },
    {
        "author": "王阮",
        "paragraphs": [
            "但有形如槁，元無貨可珍。",
            "四方長逆旅，一念即明神。",
            "漫仕緣將母，非材敢教人。",
            "無功叨廩祿，祗覺蠹吾民。"
        ],
        "title": "次韻葉教二首  其一",
        "id": "9a5e1fab-41fb-42f1-8e9b-ca88d0561901"
    },
    {
        "author": "王阮",
        "paragraphs": [
            "汩汩誠甘分，空空敢自珍。",
            "樂雖思泮水，愚恐累溪神。",
            "怨謗從餘子，稱揚獨故人。",
            "功名非我事，自是葛天民。"
        ],
        "title": "次韻葉教二首  其二",
        "id": "d97f3fed-4aa4-4155-8c46-b2e60385afe3"
    },
    {
        "author": "王阮",
        "paragraphs": [
            "無心穀璧陪蒲璧，有分山光映水光。",
            "子賤假令宜單父，淵明終合在柴桑。",
            "爲氓且盡今生力，責子寧須後代昌。",
            "爲問故人緣底事，不來同醉酒醅香。"
        ],
        "title": "次韻來梓見贈一首",
        "id": "21bca7dd-2c91-48f0-b845-d92b7b8ec875"
    },
    {
        "author": "王阮",
        "paragraphs": [
            "十七年間一夢迷，重來渾不辨東西。",
            "院中誰識前時客，莫莫堂前老木犀。"
        ],
        "title": "薦福寺一首",
        "id": "461e8439-f86d-406a-869b-61eb3fd44142"
    },
    {
        "author": "王阮",
        "paragraphs": [
            "南風不爲雨，躬即寶陀求。",
            "地勢到此盡，天河相接流。",
            "鼇舒千丈背，蜃吐數層樓。",
            "念彼觀音力，楊枝洒有秋。"
        ],
        "title": "普陀山觀音巖祈雨一首",
        "id": "2dd07329-408a-4e31-9927-373839407b1a"
    },
    {
        "author": "王阮",
        "paragraphs": [
            "南來日日訪人才，始得清詩副所懷。",
            "我計已成桴入海，君行初似橘踰淮。",
            "十年旅夢思乘興，千里征塵忽及階。",
            "見說又爲勳業去，獨能無意侶洪崖。"
        ],
        "title": "陳彌高惠詩次韻言謝一首",
        "id": "50508c78-fb8f-4842-b8ca-a1eb827174ff"
    },
    {
        "author": "王阮",
        "paragraphs": [
            "傍石尋幽徑，窮原得梵城。",
            "潮聲四面合，山色一團清。",
            "農合巡門勸，僧煩倒屣迎。",
            "明年吾更健，來伴此中耕。"
        ],
        "title": "勸農題吉祥寺一首",
        "id": "d1dd2305-7dc4-43e5-b8c0-4318a84e6d7b"
    },
    {
        "author": "王阮",
        "paragraphs": [
            "一枝曾吸碧筩杯，萬丈潮頭忽見催。",
            "斜倚闌干獨惆悵，明年應是不能來。"
        ],
        "title": "劉致政家東岡池蓮甚盛昔嘗飲焉賦此敘別二首  其一",
        "id": "f92e35d4-3dd7-4307-8dfd-5e377e80e763"
    },
    {
        "author": "王阮",
        "paragraphs": [
            "世路東西自此分，酒樽何日再論文。",
            "虎蹲山下一回首，望斷東岡是海雲。"
        ],
        "title": "劉致政家東岡池蓮甚盛昔嘗飲焉賦此敘別二首  其二",
        "id": "e3d32339-88ff-4d7c-8119-5b44c8e1a380"
    },
    {
        "author": "王阮",
        "paragraphs": [
            "水向東南聚，氣鍾子午間。",
            "大洋一沸鼎，衆溜各循環。",
            "高岸忽爲谷，疾雷驚破山。",
            "三年浮海客，見此悟生還。"
        ],
        "tags": [
            "钱塘江"
        ],
        "title": "浙江觀潮一首",
        "id": "5e50cab7-e4b8-4174-9c8e-c44b651d43d8"
    },
    {
        "author": "王阮",
        "paragraphs": [
            "一水透南粵，高人憶老盧。",
            "如何拈不起，只爲本來無。",
            "匍匐三千里，披攘五百徒。",
            "都來些子事，焉用爾區區。"
        ],
        "title": "廣中南華寺一首",
        "id": "6b972cc0-5021-40fd-83e6-cf78b1df0d3b"
    },
    {
        "author": "王阮",
        "paragraphs": [
            "黑金不肯化青金，奉命來催膽水淋。",
            "山骨舊疑天鑿透，溝流唯待雨來深。",
            "丹無九轉如方士，政有三官出上林。",
            "却謝黄茅除白髮，爲酬平日做僧心。"
        ],
        "title": "廣中二首  其一",
        "id": "14b1c836-fb42-436c-a64c-ce39e4a6ae9c"
    },
    {
        "author": "王阮",
        "paragraphs": [
            "南來風土已安之，事已當還敢故違。",
            "銅柱略無功可錄，玉關空幸死前歸。",
            "眼看餘劑憐猶在，力凭征鞍覺尚微。",
            "此去上還官印綬，却來傳授祖師衣。"
        ],
        "title": "廣中二首  其二",
        "id": "2f23bcf1-88b5-4d03-812c-98094a448e23"
    },
    {
        "author": "王阮",
        "paragraphs": [
            "水泝安流舟不難，人心自畏石頭頑。",
            "黄公誤聽作惶恐，玉局先生蓋謂灘。"
        ],
        "title": "黄公灘一首",
        "id": "ca7d09de-0f11-4827-a521-036f170ba9f9"
    },
    {
        "author": "王阮",
        "paragraphs": [
            "貝闕岧嶤不可攀，遥分絳節下人間。",
            "起元立道幾千歲，擇勝栖神第一山。",
            "膏雨應時豐綠野，真風與世養朱顔。",
            "山前老叟非仙骨，悵望丹崖蘚篆斑。"
        ],
        "tags": [
            "庐山"
        ],
        "title": "廬山太平宮一首",
        "id": "d007792b-0d2c-46da-a3b8-d02246185f7b"
    },
    {
        "author": "王阮",
        "paragraphs": [
            "北固城高萬象秋，烟竿一縷認揚州。",
            "試乘綠漲三篙水，要見朱簾十里樓。",
            "淚濕宮衣朝霧重，愁熏塞草夕陽浮。",
            "隋堤舊事無人問，兩兩垂楊繫客舟。"
        ],
        "title": "北固山望揚州懷古",
        "id": "26f58408-e839-45cc-a95a-571323f43147"
    },
    {
        "author": "鞏豐",
        "paragraphs": [
            "曉起東風惡，晴嵐忽變昏。",
            "船隨山共走，霧與水相吞。",
            "鉦鼓遥知寨，桑麻略辨村。",
            "雨來無準則，容易濕柴門。"
        ],
        "title": "曉起甘蔗洲",
        "id": "613de4f2-19ec-4d75-991e-a26ab8f38904"
    },
    {
        "author": "鞏豐",
        "paragraphs": [
            "夜雨鳴簷送五更，不驚高卧最多情。",
            "窗間細視花無恙，牆外隨聽屐有聲。",
            "數把柔絲堤柳嫩，一奩方鏡閘波清。",
            "出門眼界殊明潔，但覺春寒處處生。"
        ],
        "title": "夜雨曉起方覺",
        "id": "e0e9e5f2-dcca-4f37-a13b-8a3c871393b8"
    },
    {
        "author": "鞏豐",
        "paragraphs": [
            "靜觀羣動亦勞哉，豈獨吾爲旅食催。",
            "雞唱未圓天已曉，蛙鳴初散雨還來。",
            "清和入序殊無暑，小滿先時政有雷。",
            "酒賤茶饒新麵熟，不妨乘興且徘徊。"
        ],
        "title": "晨征",
        "id": "ea4b99a5-80ae-4b73-ac61-81aaafffd615"
    },
    {
        "author": "鞏豐",
        "paragraphs": [
            "旅中多得早朝晴，野潤衣襟苦未清。",
            "時時數點雨猶落，隠隠一聲雷不驚。",
            "山入夏來差覺老，花從春去久無情。",
            "長汀又涉來時路，麥隴桑村小問程。"
        ],
        "title": "離建",
        "id": "d369068b-1547-464e-b592-deacfe472076"
    },
    {
        "author": "鞏豐",
        "paragraphs": [
            "急流方了又高岡，日永周旋未覺忙。",
            "壁上字多知店老，嶺邊松茂喜車涼。",
            "叢叢亂篠承欹石，帖帖新荷戀小塘。",
            "湆澹惡灘應笑我，爲虞魚腹犯羊腸。"
        ],
        "title": "湖嶺下十里是爲湆澹灘行者多至此捨舟",
        "id": "cd96a8cd-60d3-4497-be72-05176d355a68"
    },
    {
        "author": "鞏豐",
        "paragraphs": [
            "瓦欲飛霜水欲冰，蒲團今夜有塵凝。",
            "爐寒閒取薪添火，窗暗時將燭助燈。",
            "久欲歸田游宦客，未能忘肉在家僧。",
            "於書更覺心情懶，病眼愁看細字蠅。"
        ],
        "title": "寒夜",
        "id": "f3dc57cf-c224-4adc-a417-3cf13047cf8a"
    },
    {
        "author": "鞏豐",
        "paragraphs": [
            "近見東郊出土牛，燒燈已過又旬休。",
            "酸風鱗面慵開眼，細雨毛空怯上樓。",
            "百歲光陰真蟻穴，一年寒燠未鴻溝。",
            "偷閑文字聊遮眼，勳業悠悠且掉頭。"
        ],
        "title": "中旬休日呈巖老",
        "id": "a740975b-9569-4461-b534-72b7baa2d289"
    },
    {
        "author": "鞏豐",
        "paragraphs": [
            "嗚呼呂夫子，天姿素顒昂。",
            "文獻紹家學，刻意稽虞唐。",
            "看書眼如月，洞照所未詳。",
            "雲霧養豹質，彜尊瑑龍章。",
            "椎鋒裹頭歲，躡足遊四方。",
            "取友半楚越，篤志日自强。",
            "著眼囂塵上，口不掛否臧。",
            "堅車遵大路，驂轡多王良。",
            "筆陣萬人敵，嚴嚴亞夫營。",
            "既壯道愈焯，維斗揭太常。",
            "朝路閲時變，有意夫明昌。",
            "嗚呼命非耶，一病俄殂喪。",
            "百年能幾見，痛在予衷腸。",
            "恭惟經濟學，日就而月將。",
            "便便五經笥，笑視古錦囊。",
            "訂史參理亂，一一堪施行。",
            "聖伏道絕塞，繄我爲發明。",
            "無心著師說，獨遜時輩聲。",
            "盤礴九雲夢，胸次莫與京。",
            "爐烟對姬孔，脫落翰墨場。",
            "耳目所纂輯，如春之發生。",
            "退然避時譽，歛衽不肯當。",
            "居憂寄蕭寺，舉俗載其名。",
            "戶外履常滿，攝齊願升堂。",
            "樹陰敷晝戶，靜對書一床。",
            "是中亦何有，乃獨不可量。",
            "吾則不爾拒，歲寒永相望。",
            "嗟豐幼甚愚，聖讀初濫觴。",
            "先生與之進，聞見昔未嘗。",
            "摳衣莫我舊，歲籥今幾更。",
            "山林有陳迹，尚想曳杖聲。",
            "精衷無渝泐，氣序有翕張。",
            "俯仰十數載，淹留竟奚成。",
            "羣趨競場屋，意氣無激揚。",
            "荏苒去函丈，有愧弟子行。",
            "冊府羅鷺羽，尋拜尚書郎。",
            "明堂資衆木，待公舉脩梁。",
            "豐時遊庠序，門牆邇康莊。",
            "偕我二三子，振袂時騫翔。",
            "黄塵烏帽底，自覺神觀清。",
            "每伺趨局暇，進揖班馬香。",
            "先生爲酬酢，講貫忘暄涼。",
            "于時萃英髦，王路均且平。",
            "蘇醒憂國病，斟酌鑒古情。",
            "門外有過轍，頗怪來往并。",
            "再歲感末疾，長江理歸航。",
            "江濱多送客，飛蓋驚鳬鶬。",
            "走實厭衆味，食魚必河魴。",
            "豈其嗜野蔌，而置稌與秔。",
            "敬願持此心，不厭道阻長。",
            "及歸供灑掃，藥餌常侍旁。",
            "庶幾秉一炬，上接星宿芒。",
            "師門謝賓客，童穉亦歎驚。",
            "唯有舊學徒，尚俾承餘光。",
            "神閑造沖邈，氣定絕慨慷。",
            "嘯傲羲皇上，稅駕無何鄉。",
            "今歲二月中，豐入須女城。",
            "床下拜龐老，城隅有幽坊。",
            "維時春氣和，天宇新霽晴。",
            "先生呼我俱，緩步臨前楹。",
            "露菊擢翠羽，風篁韵繁箏。",
            "晝坐欣至夕，話盡一再更。",
            "誨言皆砭石，易知復難忘。",
            "委曲到肝鬲，如啜黄昏湯。",
            "出門九徘徊，三復心遑遑。",
            "提撕不予棄，感切涕泗橫。",
            "先世有遺書，故墟有山房。",
            "尚冀疾有間，挈領提其綱。",
            "敢以學爲嬉，坐使素業荒。",
            "誓當服明訓，爲衣不爲裳。",
            "筆著將脫稿，後生有憲章。",
            "家傳人誦之，豈但師張程。",
            "研精固有造，棲遲詎無成。",
            "嗚呼寢門慟，茲禍誰使令。",
            "天高不可訴，仰視空茫茫。",
            "枯琴在東壁，遺履陳西廂。",
            "未續千古淚，桂魄三闕盈。",
            "慨昔身健日，浮言多謗傷。",
            "黄鍾自疏越，鄭衛徒錚錚。",
            "事定蓋棺了，玄黄閟青箱。",
            "堂堂那復見，薄奠攄寸誠。",
            "斯文倘有繼，師道其張皇。",
            "矢心薦明蠲，精爽庶歆饗。"
        ],
        "tags": [
            "长江"
        ],
        "title": "哀呂東萊",
        "id": "1783c024-9b10-457a-8a14-adab97965f6c"
    },
    {
        "author": "鞏豐",
        "paragraphs": [
            "日未出扶桑，雲猶屯海嶽。",
            "宛是欲雨時，朝陰凜巖壑。",
            "霜林亂葉多，荏苒乾未落。",
            "颯颯滿空山，細聽微雨作。",
            "一葉初自吟，萬葉競相謔。",
            "就彼最高枝，相摩應宮角。",
            "燥響欲相憑，風來能領略。",
            "須臾不聞風，但聽雨索索。",
            "是雨亦無奇，如雨乃可樂。",
            "風停葉靜時，雨從何處著。",
            "霜野物聲乾，終带塵土濁。",
            "篷音非出虛，瓢音太傷朴。",
            "得似此聲清，瀟灑過笙鶴。",
            "天籟者非耶，夔襄不能學。"
        ],
        "title": "芋洋嶺背聞雨聲滿山細聽林上槁葉風過之相戛擊而成音後先疏數中節清絕難狀篷籠夜雨未足爲奇",
        "id": "50480e05-97a1-418a-9845-e1afcc37ef1c"
    },
    {
        "author": "鞏豐",
        "paragraphs": [
            "士遊鄉校間，如舟試津浦。",
            "所見小溪山，未見大島嶼。",
            "一旦遠游學，如舟涉江湖。",
            "所見寖以廣，變怪驚龍魚。",
            "人生本自有丘壑，陋巷棲遲窮亦樂。",
            "何必三江暨五湖，始助胸中疆界拓。",
            "我言隨寓耳目移，馬遷所以游會稽。",
            "向令俯僂但京國，未必大放雄深詞。",
            "君今濯秀雙溪水，下語不凡真可喜。",
            "若使循爲舉子文，定自棘門兒戲耳。",
            "古來妙技如屠龍，不療饑餒徒爲工。",
            "不如高科取富貴，如一棗葉持鍼鋒。",
            "挾冊將遊隨子國，親賢況是諸侯客。",
            "曾將好手冠南宮，行當闊步趨文石。",
            "奮飛欲往氣莫降，蒹葭莽莽天雨霜。",
            "揚瀾左蠡吞九澤，大孤小孤插長江。",
            "請停詩筆莫容易，大義聯翩且周禮。",
            "路途千里負笈人，併以經塗相指似。"
        ],
        "tags": [
            "长江"
        ],
        "title": "送湯麟之秀才往漢東從徐省元教授學詩",
        "id": "d1ab991d-5f03-43ed-94ff-50422faa1c20"
    },
    {
        "author": "鞏豐",
        "paragraphs": [
            "大孤小孤在何許，大磯小磯忽當浦。",
            "顛風吹浪未肯停，厭聽蕭蕭打篷雨。",
            "今春積雪深復深，爛銀猶照廬山陰。",
            "狐裘欲脫未可脫，蟻醁當斟誰與斟。",
            "晚來潮面烏如石，遥看知是長魚脊。",
            "篙人且下鐵貍奴，更與風波鬭今夕。"
        ],
        "tags": [
            "庐山"
        ],
        "title": "大孤",
        "id": "097a451d-9cf1-4b85-be1e-025de09fc8a4"
    },
    {
        "author": "鞏豐",
        "paragraphs": [
            "鯤鵬至大兮，形載于莊周逍遥之篇。",
            "蟋蟀至小兮，名託于周公七月之雅。",
            "一則變化徙天池，一則悲鳴入牀下。",
            "周公作詩陳艱難，瑣屑如與婦子言。",
            "天經地緯發真藻，特驅小物歸毫端。",
            "鵬大無倫世無有，揮斥八極隘宇宙。",
            "世人有眼不見鵬，直頼莊周爲不朽。",
            "當年蟋蟀吟秋時，秦家宮殿隋家墀。",
            "鵬飛雖占九萬里，得地穩密誰如伊。",
            "大鵬擊水翔寥漠，蟋蟀逢春死籬落。",
            "二蟲得失何厚薄，天晴日午槐花落。"
        ],
        "title": "二蟲吟",
        "id": "88fd5fc8-4005-4e6d-acbf-12d8a21c0951"
    },
    {
        "author": "鞏豐",
        "paragraphs": [
            "巾箱硯子何處得，溪翁用作待魚石。",
            "博時不費杖頭錢，遂入余家掌文墨。",
            "父祖相傳晚畀予，自幼相隨真莫逆。",
            "七星象斗隠約明，一口如池方寸窄。",
            "憶曾携入對集英，僅畢春秋二三策。",
            "後來隨宦落江湖，同上武昌題赤壁。",
            "定交首尾三十所，晏子狐裘虞老屐。",
            "村童唐突豈偶然，一角微傷真可惜。",
            "大禹圭璽猶缺殘，因損不妨成友益。",
            "靈光一殿亦偶存，小物本來甘棄擲。",
            "贊經禆史則已多，論議失中天賜謫。",
            "敬追子産謝叔向，息黥補劓全吾璧。"
        ],
        "title": "爲舉子時所用方硯小童滌之誤傷其左角",
        "id": "48bfe8ee-e6b8-4c48-8eb7-96453d2a64c2"
    },
    {
        "author": "鞏豐",
        "paragraphs": [
            "寶月乘鸞空復情，頗嫌携重愛携輕。",
            "犀皮赤柄終傷俗，細骨洪蕉竟入清。",
            "格調不殊蒲處士，工夫全藉楮先生。",
            "文饒空賦桐花鳳，絢麗虛成畫史名。"
        ],
        "title": "詠豫章蕉葉素扇",
        "id": "551c4eb8-3773-40b8-81d4-0362d1d147df"
    },
    {
        "author": "鞏豐",
        "paragraphs": [
            "銜子來東海，仙巢有鳳雛。",
            "華開新棣萼，莟結小茱萸。",
            "富貴天專與，嬌柔韻不粗。",
            "輕盈飛燕趙，韶麗彩鸞吳。",
            "入譜雖千品，傾城但一株。",
            "霧藏雲體魄，霜染雪肌膚。",
            "酒暈欺西子，冰姿笑藐姑。",
            "暖風唇破玉，寒雨淚凝珠。",
            "蝶喜穿油幙，蜂羞賦蜜租。",
            "葉如疎復密，香似有還無。",
            "浄灌岷江錦，濃施禁國朱。",
            "欲眠須客去，佯醉索人扶。",
            "劍外空逢杜，黄州却遇蘇。",
            "已多歸綺繡，唯未入氍毹。",
            "金谷非佳妾，雕陰是醜奴。",
            "自珍紅頰輔，應怪白髭鬚。",
            "照樹呼銀燭，澆叢命玉轤。",
            "有詩曾送別，無力爲噓枯。",
            "尤物空凡馬，芳春過白駒。",
            "尚憑花藻鑒，摘句已成圖。"
        ],
        "title": "海棠",
        "id": "d6e01e02-1f4b-4b81-9ea9-a505a14e0278"
    },
    {
        "author": "鞏豐",
        "paragraphs": [
            "小樓吹斷玉笙哀，春半餘寒去復來。",
            "五歲不澆墳土上，望江心折刺桐開。"
        ],
        "title": "炊熟日有愴松楸",
        "id": "ea97eea5-06e3-4942-934a-0967288ea04a"
    },
    {
        "author": "鞏豐",
        "paragraphs": [
            "二鷗三鵲羽毛鮮，立在方沙更可憐。",
            "全似爛柯棋勢裏，白棋初讓黑棋先。"
        ],
        "title": "雪汀見二鷗三鵲對立",
        "id": "d6ec924f-25b2-40e8-bac2-1426b82cd6c1"
    },
    {
        "author": "鞏豐",
        "paragraphs": [
            "風正波平可進橈，水光山影暮相交。",
            "殘陽欲去猶回首，一抹斜紅曳竹梢。"
        ],
        "title": "晚晴便有春意",
        "id": "d094a183-3f44-48b2-99ad-c249768faec2"
    },
    {
        "author": "鞏豐",
        "paragraphs": [
            "積蘚青踰一寸痕，山靈守護幾千春。",
            "長藤橫繫巖邊木，何日重來挂葛巾。"
        ],
        "title": "洞霄即事",
        "id": "2acdb3a7-16c0-4769-8a62-358e255e8ff0"
    },
    {
        "author": "鞏豐",
        "paragraphs": [
            "行迹年來到處希，獨於巖壑有深期。",
            "鵝溪道士能相屬，請和空山木落詩。"
        ],
        "title": "翠微亭",
        "id": "9f061a6e-2d6c-435b-a108-bf299ea65522"
    },
    {
        "author": "鞏豐",
        "paragraphs": [
            "木石相因依，妙處在得水。",
            "遇其相合時，澗蹙水多止。",
            "巍巍天柱峯，雙洞空無底。",
            "怪石抱川迴，灌木參天起。",
            "青蛟走玉骨，玄脈貫石髓。",
            "屈折暫得伸，掀舞如掉尾。",
            "亭成自何年，不陋亦不侈。",
            "秋深泉少縮，亭影照清泚。",
            "忽遇水飛流，亭在銀濤裏。",
            "愁蛟捲亭去，相距不盈咫。",
            "一落墜兩谼，力竭勢方已。",
            "終疑入江湖，赴海日千里。",
            "昨夜山雨豪，梧竹盡風靡。",
            "轟雷與石鬭，蛟怒幾欲死。",
            "吾亭方宴然，清曉見窗几。",
            "因携一樽來，與客相料理。",
            "剩擬畫將歸，題詩却留此。"
        ],
        "title": "翠蛟亭泉出天柱之趾將至洞霄門數折下墜方春盛時如蛟飲澗亭當木石最奇處舊取東坡詩語名以舞翠客謂不若直名翠蛟爲不費答知宮事王君思明欣改之爲賦一首",
        "id": "79b09552-18e8-4b67-89c9-d2763c868689"
    },
    {
        "author": "鞏豐",
        "paragraphs": [
            "我來將值日午時，千峰照耀碧玻璃。",
            "集賢村前俯列屋，寶林木石呈幽姿。",
            "人言可比雙徑雄，勝處乃在阿堵中。",
            "崇崗層嶂屹亭在，似約老眼來窺東。",
            "日出烏鳥飛，日入牛羊下。",
            "再遊當與夸父期，不用山僧遠迎迓。"
        ],
        "title": "迎暉亭",
        "id": "9d1a48b1-a522-451f-85d8-0cb308103f18"
    },
    {
        "author": "鞏豐",
        "paragraphs": [
            "千古高風挽不回，故山花落又花開。",
            "莫欺亭畔蒼蒼蘚，曾印高人屐齒來。"
        ],
        "title": "題阮孚墓",
        "id": "8fb28a5a-7084-45f5-a876-a4c0f526974a"
    },
    {
        "author": "鞏豐",
        "paragraphs": [
            "簷端疎竹前生瘦，瓶裏寒梅到死香。"
        ],
        "title": "句  其一",
        "id": "595a79d8-df85-42a4-bff6-4f7383739080"
    },
    {
        "author": "鞏豐",
        "paragraphs": [
            "嬌容自是難將息，也愛春晴也怕晴。"
        ],
        "title": "句  其二",
        "id": "268adc48-9423-4520-8426-3865a608c97e"
    },
    {
        "author": "趙師𢍰",
        "paragraphs": [
            "香得坤靈秀氣全，蘂珠團外蝶翩翩。",
            "親曾后土祠中看，不是人間聚八仙。"
        ],
        "title": "瓊花",
        "id": "2dd943c9-4376-459f-b1da-9ad4ade593ce"
    },
    {
        "author": "趙師𢍰",
        "paragraphs": [
            "風傳御道蹕聲清，兩道紗籠列火城。",
            "雲護帝尊天未曉，衆星環拱極星明。"
        ],
        "title": "駕詣景寧宮行春",
        "id": "559cf966-5e76-48a9-b130-ed293dc14a78"
    },
    {
        "author": "趙師𢍰",
        "paragraphs": [
            "南枝飛影到橫窗，點點凌寒學弄妝。",
            "玉色不親紅粉鏡，冰肌宜褪綠羅裳。",
            "向人驕小春先動，越樣尖新夜更香。",
            "不爲此花排日醉，廣平真是鐵心腸。"
        ],
        "title": "綠萼梅",
        "id": "fac8b9bd-1d20-429a-adf0-025a6c6de294"
    },
    {
        "author": "趙師𢍰",
        "paragraphs": [
            "古來燈火盛維揚，今歲元宵樂未央。",
            "祇欠明皇擁仙仗，綵雲高處舞霓裳。"
        ],
        "title": "元夕",
        "id": "4640b218-5667-4a34-8446-98f1dbd316ee"
    },
    {
        "author": "趙師𢍰",
        "paragraphs": [
            "都在吟情句眼中。"
        ],
        "title": "句",
        "id": "95c1364c-6a81-435d-b39b-015a93bcbefe"
    },
    {
        "author": "朱萬年",
        "paragraphs": [
            "師𢍰使衆作祠堂，要學朱張與鄭王。",
            "大家飛上梧桐樹，自有旁人說短長。"
        ],
        "title": "賢牧堂",
        "id": "8f4d2be0-3d86-485a-8d0d-be866a7c11ff"
    },
    {
        "author": "趙彥橚",
        "paragraphs": [
            "文書窮日幾時休，得得尋幽到虎丘。",
            "望處平蕪迷遠近，林端飛鳥去夷猶。",
            "吳王事古遺人恨，西子名存逝水流。",
            "從昔邦君多賦詠，可無一事繼前修。"
        ],
        "title": "游虎丘",
        "id": "6d54237f-05bc-49ad-ab51-da9a7c2df81d"
    },
    {
        "author": "司馬儼",
        "paragraphs": [
            "世事故前定，冥符今夜圓。",
            "詩同人偶合，酒與月俱全。",
            "萬物自有數，一毫皆係天。",
            "人生莫惆悵，對景數招延。"
        ],
        "title": "仲夏賞月次雪齋韻",
        "id": "aeb0bb4f-6bd2-45db-9742-ce8fff379738"
    },
    {
        "author": "廖唐英",
        "paragraphs": [
            "屢豐多黍稌，先備富倉箱。",
            "豈但三年蓄，優爲萬室藏。",
            "君恩何以報，努力事耕桑。"
        ],
        "title": "廣惠倉",
        "id": "caa40e72-638f-4faf-88ba-9b5fa3f2085d"
    },
    {
        "author": "郭晞宗",
        "paragraphs": [
            "遥夜迢迢夜未央，井梧月色啼寒螿，感時念往誰不傷。",
            "婕妤寵絕辭昭陽，手中團扇篋中藏。",
            "吳姬織紵秋蟬翼，一絲往復千情積。",
            "金粟尺量金斗熨，爲君裁袍爲君惜，同盛同衰莫相失。"
        ],
        "title": "白紵詞",
        "id": "5466374a-a7ad-4a62-9aff-c7e82267cac3"
    },
    {
        "author": "郭晞宗",
        "paragraphs": [
            "春花開，秋雁來，長風幾度姑蘇臺。",
            "不見臺上人，臺下月徘徊，一樹梧桐生綠苔。"
        ],
        "title": "姑蘇臺",
        "id": "72728fa9-4ba6-4a5e-ae50-dd5a6dbccd5d"
    },
    {
        "author": "周緒",
        "paragraphs": [
            "群峯峩峩衝北極，一水如簾瀉層碧。",
            "嶽神自古不許捲，留在眼前蒙怪石。",
            "綵霞倒影朝爲緣，缺月遥掛當幽夕。",
            "非惟只助小山景，却入民田作膏澤。"
        ],
        "title": "水簾泉",
        "id": "be3d2f38-4960-4833-a392-a21248185c5f"
    },
    {
        "author": "周緒",
        "paragraphs": [
            "北客樂馳驅，髀肉渾不生。",
            "輕風入馬蹄，一瞬萬里平。",
            "朝發長安都，暮抵受降城。",
            "陰山聞鬼哭，征人晝夜行。",
            "黄塵雖染衣，紫翠堪奪睛。",
            "男兒平生遊，壯志多屢驚。",
            "荆楚豈不佳，舟楫非吾情。",
            "休誇魚稻鄉，莫戀烟波清。",
            "幸能脫毛錐，側聽匣中鳴。"
        ],
        "title": "書事",
        "id": "320c4b42-c48d-45ce-8b7e-09a181dab139"
    },
    {
        "author": "林采",
        "paragraphs": [
            "艤棹黄陵岸，虔趨帝女祠。",
            "奠椒隨楚俗，拂石讀韓碑。",
            "北渚來何遠，南巡事莫追。",
            "凄然鼓靈瑟，起舞想馮夷。"
        ],
        "title": "黄陵題詠二首  其一",
        "id": "04f753f7-dd62-4536-a8c0-548d1b421f5c"
    },
    {
        "author": "林采",
        "paragraphs": [
            "地接熊湘尾，天開龍壽山。",
            "精藍依石峽，遠岫點煙鬟。",
            "青草渺茫外，黄陵顧盼間。",
            "攀緣尋古跡，足倦不知還。"
        ],
        "title": "黄陵題詠二首  其二",
        "id": "095a43f4-d492-4415-ac67-464c947bbf06"
    },
    {
        "author": "林采",
        "paragraphs": [
            "釣螺江上一耕夫，誤挂簪裳計已疎。",
            "來此勸農申告誡，要渠僇力事耕鋤。",
            "田疇耒耜能無倦，禾稼收成自有餘。",
            "戶曉更煩諸父老，俾知太守意勸渠。"
        ],
        "title": "勸耕",
        "id": "18a0b33d-070f-43d4-9f4c-86c6b921c336"
    },
    {
        "author": "林采",
        "paragraphs": [
            "二十四峰排玉蒼，天開巖洞若堂堂。",
            "壇星七點夜橫斗，石佛三身時放光。",
            "神護奎文常炳煥，仙遺丹灶久凄凉。",
            "登臨不覺江村暮，歸旗翩翩渡野航。"
        ],
        "title": "登覽",
        "id": "7e0289c7-a42b-4218-9d5f-9eaef07ec002"
    },
    {
        "author": "林采",
        "paragraphs": [
            "江浙東頭六勸耕，隨緣却到古南平。"
        ],
        "title": "句",
        "id": "deaff3b7-c717-4ec5-a051-818bdca546de"
    },
    {
        "author": "王叔簡",
        "paragraphs": [
            "飛毬飲羽柳如截，馬氣橫生人更傑。",
            "不作遊觀御寶津，騎戰還應一當百。",
            "天家行樂少人知，龍眠屬從天上歸。",
            "意象慘淡研精微，曹霸以來無此奇。",
            "壯夫披圖雙淚垂，時危那得生致之。"
        ],
        "title": "題李伯時飛騎習射圖",
        "id": "7c905928-3112-4443-9a5d-b3d59abeae4e"
    },
    {
        "author": "張釜",
        "paragraphs": [
            "胎仙誰遣到塵寰，盡日清吟伴我閑。",
            "不作沖天支遁想，頗疑携箭佐卿還。",
            "欲追鸞駕煙霞上，肯處雞羣伯仲間。",
            "爲語齊雲好看取，他年我欲訪緱山。"
        ],
        "title": "送鶴還齊雲",
        "id": "efbfeda0-00a4-4ef9-8955-087ca4a59f73"
    },
    {
        "author": "張釜",
        "paragraphs": [
            "澹巖類古隠君子，一見可洗千劫塵。",
            "清曠信出世間境，經行如畫圖中人。",
            "幽泉涓涓不硋墜，靈草苒苒非關春。",
            "題詩因昔□游子，冷眼閲盡惟唐珉。"
        ],
        "title": "游澹巖  其一",
        "id": "afac3a21-b407-4c78-94be-9618c4edd9f3"
    },
    {
        "author": "張釜",
        "paragraphs": [
            "真仙窟宅在人境，應有鸞駕乘雲歸。",
            "物華創見訝三島，墜脈遠來從九疑。",
            "有石可礪食蘗齒，有泉可濯凝塵衣。",
            "清游未足雞報午，一尊會合人生稀。"
        ],
        "title": "游澹巖  其二",
        "id": "cacca04b-2622-4a4b-ad27-07da3fb37512"
    },
    {
        "author": "張釜",
        "paragraphs": [
            "欲訪真仙小有天，路窮崖絕俯靈泉。",
            "相君聊試濟川手，翳鳳驂鸞盡有緣。"
        ],
        "title": "游山七絕 曾公洞",
        "id": "072160f8-dbf4-49ea-bb56-b577c9572593"
    },
    {
        "author": "張釜",
        "paragraphs": [
            "雲封霧鎖半天寒，短杖攀緣扣玉關。",
            "見說碧虛風景別，儻容投老寄塵顔。"
        ],
        "title": "游山七絕 棲霞洞",
        "id": "5fc6358c-6c59-4213-9b65-4fe7283f19d2"
    },
    {
        "author": "張釜",
        "paragraphs": [
            "何年此地蟄飛龍，石壁蜿蜒尚有蹤。",
            "爲報龍公莫貪睡，郡人於爾卜豐凶。"
        ],
        "title": "游山七絕 龍隠洞",
        "id": "cb3c3aa6-38bb-46ab-b3af-5f26b6a63d7e"
    },
    {
        "author": "張釜",
        "paragraphs": [
            "訾洲風物柳州文，開□□□□夢魂。",
            "老去一尊酬望眼，淡烟衰草莽連村。"
        ],
        "title": "游山七絕 訾家洲",
        "id": "9e078269-1928-47cd-8016-b59295e515e6"
    },
    {
        "author": "張釜",
        "paragraphs": [
            "水際空明月正圓，人行月裏水如天。",
            "道旁聽得人爭指，半是當年折桂仙。"
        ],
        "title": "游山七絕 水月洞 其一",
        "id": "56d8af09-ab3f-4a5b-a56c-265e3886800f"
    },
    {
        "author": "張釜",
        "paragraphs": [
            "千年佛閣與雲齊，足力窮時目力移。",
            "堪笑癡兒誇壯麗，那知芥子納須彌。"
        ],
        "title": "游山七絕 水月洞 其二",
        "id": "5bc49bde-69c4-4270-abdb-2f21ee9e1acc"
    },
    {
        "author": "張釜",
        "paragraphs": [
            "小立東風紫翠顛，畫屏展盡一山川。",
            "非關眼界因高別，自是人心逐物遷。"
        ],
        "title": "游山七絕 千山觀",
        "id": "e5dbfde2-c439-488a-aa75-0c12103ecd42"
    },
    {
        "author": "張釜",
        "paragraphs": [
            "細評清絕處。"
        ],
        "title": "句  其一",
        "id": "9ad8f0c0-4aaf-49e7-9008-0eadaa5bc0ac"
    },
    {
        "author": "張釜",
        "paragraphs": [
            "欲辨已忘言。"
        ],
        "title": "句  其二",
        "id": "d2e074f1-ae3c-47e5-996a-72d6cf4130e7"
    },
    {
        "author": "張釜",
        "paragraphs": [
            "有山供傑句。"
        ],
        "title": "句  其三",
        "id": "2622039e-c191-4fd8-af96-879b6567f14b"
    },
    {
        "author": "張釜",
        "paragraphs": [
            "聊以記飄零。"
        ],
        "title": "句  其四",
        "id": "4aefc20d-cd22-4b47-8246-5f21a294a9ca"
    },
    {
        "author": "張釜",
        "paragraphs": [
            "風緩帆舒卷。"
        ],
        "title": "句  其五",
        "id": "b2f7d3ac-37a2-44d5-8f0c-1701a3dc256e"
    },
    {
        "author": "張釜",
        "paragraphs": [
            "杉栽處處青。"
        ],
        "title": "句  其六",
        "id": "8f5d61c0-056b-43a0-b00d-eb10e1e99135"
    },
    {
        "author": "張釜",
        "paragraphs": [
            "回首重陽嗟。"
        ],
        "title": "句  其七",
        "id": "8b2d4dda-28fb-4f33-b8d7-90c85a9c91cc"
    },
    {
        "author": "張釜",
        "paragraphs": [
            "鳥度水中天。"
        ],
        "title": "句  其八",
        "id": "7b925b02-212e-44f6-a372-d2fbc80a6662"
    }
]