[
    {
        "author": "張釜",
        "paragraphs": [
            "西湖天下勝。"
        ],
        "tags": [
            "西湖"
        ],
        "title": "句  其九",
        "id": "5376cd8f-f777-492c-b6be-36c5f0ffeb3b"
    },
    {
        "author": "張釜",
        "paragraphs": [
            "機心吾豈有。"
        ],
        "title": "句  其一○",
        "id": "bfcb8c21-9042-4698-9288-dd371b381695"
    },
    {
        "author": "張釜",
        "paragraphs": [
            "出郭西湖近。"
        ],
        "tags": [
            "西湖"
        ],
        "title": "句  其一一",
        "id": "1aa62685-2a4b-48a3-9c59-9159826ba710"
    },
    {
        "author": "張釜",
        "paragraphs": [
            "山意入詩清。"
        ],
        "title": "句  其一二",
        "id": "8c25510e-d7d0-4f60-a4ae-76b9e990f4be"
    },
    {
        "author": "張釜",
        "paragraphs": [
            "湖聲正寂然。"
        ],
        "title": "句  其一三",
        "id": "dd90863e-0ad3-4315-ac53-ca5dda88594b"
    },
    {
        "author": "張釜",
        "paragraphs": [
            "即事偶成篇。"
        ],
        "title": "句  其一四",
        "id": "c0eba599-d20d-4b0e-8195-ba95d72ba73e"
    },
    {
        "author": "張釜",
        "paragraphs": [
            "冥搜無好語。"
        ],
        "title": "句  其一五",
        "id": "f3d5df4a-6f10-42f4-8f76-f6c9b7613de4"
    },
    {
        "author": "張釜",
        "paragraphs": [
            "登臨思渺然。"
        ],
        "title": "句  其一六",
        "id": "226e7e6d-96c1-4116-9e50-380065bd434a"
    },
    {
        "author": "張釜",
        "paragraphs": [
            "溪流鏡樣清。"
        ],
        "title": "句  其一七",
        "id": "e035eb24-95c1-4286-a772-aeea7bc4fa46"
    },
    {
        "author": "張釜",
        "paragraphs": [
            "休把行藏問化工。"
        ],
        "title": "句  其一八",
        "id": "142734e5-e0d6-420b-9c64-e20f90fd9c62"
    },
    {
        "author": "張釜",
        "paragraphs": [
            "平生憂患諳償徧。"
        ],
        "title": "句  其一九",
        "id": "107bb8bd-fad6-4e93-a967-1c37ac9af651"
    },
    {
        "author": "張釜",
        "paragraphs": [
            "三杯軟飽千林暝。"
        ],
        "title": "句  其二○",
        "id": "2c35e8b4-059b-46ef-9933-b6066b1acd44"
    },
    {
        "author": "張釜",
        "paragraphs": [
            "已許滄浪伴釣翁。"
        ],
        "title": "句  其二一",
        "id": "70aeddbb-7609-451d-bef1-eda8fa503f79"
    },
    {
        "author": "張釜",
        "paragraphs": [
            "得句不妨時策勳。"
        ],
        "title": "句  其二二",
        "id": "ed8122c0-c568-4fc7-a67f-7051093fc8b0"
    },
    {
        "author": "張釜",
        "paragraphs": [
            "盤礴幽窗覓詩句。"
        ],
        "title": "句  其二三",
        "id": "7c45260a-3af9-4485-8e1b-2933d76848db"
    },
    {
        "author": "張釜",
        "paragraphs": [
            "其如衰病只傷神。"
        ],
        "title": "句  其二四",
        "id": "039d15f3-f219-487e-83b9-63fb25195ba9"
    },
    {
        "author": "張釜",
        "paragraphs": [
            "愁來只有賢從事。"
        ],
        "title": "句  其二五",
        "id": "5ec524a8-bd6e-44e5-ae0b-cb14546c9556"
    },
    {
        "author": "張釜",
        "paragraphs": [
            "飛花滿眼句縱橫。"
        ],
        "title": "句  其二六",
        "id": "cba3ae1f-f6fd-45f8-b184-d7b89ec61004"
    },
    {
        "author": "張釜",
        "paragraphs": [
            "五峰遥拱千巖秀。"
        ],
        "title": "句  其二七",
        "id": "2c0dacac-23e1-4d03-88ee-4fd54a66e0b0"
    },
    {
        "author": "張釜",
        "paragraphs": [
            "四水縈紆十里程。"
        ],
        "title": "句  其二八",
        "id": "5c3e8c40-9708-40cd-a6bc-6b0747e3c8c2"
    },
    {
        "author": "張釜",
        "paragraphs": [
            "人去人來恨轉新。"
        ],
        "title": "句  其二九",
        "id": "5d5723e4-e0b5-4a52-b26f-00ef9318a4f8"
    },
    {
        "author": "張釜",
        "paragraphs": [
            "遐想星軺思惘然。"
        ],
        "title": "句  其三○",
        "id": "77ab6c0e-0521-4734-8d8a-cc901811246e"
    },
    {
        "author": "張釜",
        "paragraphs": [
            "知渠已富江山句。"
        ],
        "title": "句  其三一",
        "id": "dbe44467-466c-4d24-b017-fc9fcfeb43b9"
    },
    {
        "author": "張釜",
        "paragraphs": [
            "我今客氣渾消盡。"
        ],
        "title": "句  其三二",
        "id": "71011696-2a7d-4a8b-80a4-a482c01fc0d9"
    },
    {
        "author": "張釜",
        "paragraphs": [
            "鬢毛寧與化工爭。"
        ],
        "title": "句  其三三",
        "id": "b2c5c52b-6689-4d6d-bf7a-842e4e54cbd4"
    },
    {
        "author": "張釜",
        "paragraphs": [
            "煙鎖西山暝色賒。"
        ],
        "title": "句  其三四",
        "id": "e434cd6a-fe6c-4027-b27c-4220ecc04d88"
    },
    {
        "author": "張釜",
        "paragraphs": [
            "要趁新詩挽物華。"
        ],
        "title": "句  其三五",
        "id": "ab4f9e49-5f5f-472e-906b-83bfb2508c89"
    },
    {
        "author": "張釜",
        "paragraphs": [
            "白葦黄茅路四通。"
        ],
        "title": "句  其三六",
        "id": "5ccb28a2-8d3e-4f5e-9ed6-c2353b616811"
    },
    {
        "author": "張釜",
        "paragraphs": [
            "霜翮摩霄萬里情。"
        ],
        "title": "句  其三七",
        "id": "23ef5c7c-b9ed-45d8-9ff9-15a4ef8490cd"
    },
    {
        "author": "張釜",
        "paragraphs": [
            "剩把文章鳴聖代。"
        ],
        "title": "句  其三八",
        "id": "01038207-a432-4239-8a08-1433f1d0533b"
    },
    {
        "author": "張釜",
        "paragraphs": [
            "環堵翛然表裏清。"
        ],
        "title": "句  其三九",
        "id": "e7f146d6-5610-4e01-a630-2911adba9546"
    },
    {
        "author": "張釜",
        "paragraphs": [
            "幻成一島畫圖閒。"
        ],
        "title": "句  其四○",
        "id": "997a90c0-1652-47aa-89d8-cd40b692c0d8"
    },
    {
        "author": "張釜",
        "paragraphs": [
            "軒窗小憩俗塵清。"
        ],
        "title": "句  其四一",
        "id": "9fed476c-1d1e-4a23-92ed-bdd8b5b1c9df"
    },
    {
        "author": "張釜",
        "paragraphs": [
            "畫屏展盡一山川。"
        ],
        "title": "句  其四二",
        "id": "f9e18f6e-0a02-451c-aec3-ae88e45f6654"
    },
    {
        "author": "張釜",
        "paragraphs": [
            "新詩滿眼費平章。"
        ],
        "title": "句  其四三",
        "id": "8aee9d65-f0e7-46c3-9139-632411459a1c"
    },
    {
        "author": "張釜",
        "paragraphs": [
            "水際空明月正圓。"
        ],
        "title": "句  其四四",
        "id": "45901b8c-f337-4123-9128-61b2ec3b5e58"
    },
    {
        "author": "張釜",
        "paragraphs": [
            "要知不被梅花笑。"
        ],
        "title": "句  其四五",
        "id": "03910eb6-318f-4645-a26f-51ac44385637"
    },
    {
        "author": "張釜",
        "paragraphs": [
            "慇懃爲注銅瓶水。"
        ],
        "title": "句  其四六",
        "id": "002f66e1-276b-458a-ada3-ce74dc833320"
    },
    {
        "author": "張釜",
        "paragraphs": [
            "爲語鄰舟莫吹笛。"
        ],
        "title": "句  其四七",
        "id": "f95f0505-e218-4cd1-92b4-e1ad73c08efb"
    },
    {
        "author": "張釜",
        "paragraphs": [
            "試問梅花可忍不。"
        ],
        "title": "句  其四八",
        "id": "269a3b9c-7d41-4377-bcde-4f43696290b4"
    },
    {
        "author": "張釜",
        "paragraphs": [
            "傲雪凌風太瘦生。"
        ],
        "title": "句  其四九",
        "id": "d3a9b0c7-2e9c-4dbe-b8af-a956f41be5ec"
    },
    {
        "author": "張釜",
        "paragraphs": [
            "詩材雖乏三千首。"
        ],
        "title": "句  其五○",
        "id": "8a589907-7ab8-4411-83e0-55801d3c1131"
    },
    {
        "author": "張釜",
        "paragraphs": [
            "木落霜空眼底寬。"
        ],
        "title": "句  其五一",
        "id": "d99cf36e-a140-48d1-8500-e865e58e0082"
    },
    {
        "author": "張釜",
        "paragraphs": [
            "詩材眼界知多少。"
        ],
        "title": "句  其五二",
        "id": "732fc289-a33e-4a2e-bf85-542558c6c456"
    },
    {
        "author": "張釜",
        "paragraphs": [
            "妙齡聯轡戰文場。"
        ],
        "title": "句  其五三",
        "id": "6eb5e5cd-cdff-4a2b-89a0-f7e09f1e12b1"
    },
    {
        "author": "張釜",
        "paragraphs": [
            "一窗風月生涯足。"
        ],
        "title": "句  其五四",
        "id": "e3bbe843-4e58-4a19-831e-df33c3884e93"
    },
    {
        "author": "張釜",
        "paragraphs": [
            "應有清名動九關。"
        ],
        "title": "句  其五五",
        "id": "cbd035ae-d6f8-4af0-89e2-8ee371f685de"
    },
    {
        "author": "張釜",
        "paragraphs": [
            "家傳活國有良方。"
        ],
        "title": "句  其五六",
        "id": "ad51d445-bf70-4361-bf29-72456a895e12"
    },
    {
        "author": "張釜",
        "paragraphs": [
            "爲語邦人休眷戀。"
        ],
        "title": "句  其五七",
        "id": "b0a49192-9dbc-4678-b2a6-37c0a855cf21"
    },
    {
        "author": "張釜",
        "paragraphs": [
            "細草疏花自在春。"
        ],
        "title": "句  其五八",
        "id": "24c4bf7a-bc6b-4c48-98ac-536b344a59fc"
    },
    {
        "author": "張釜",
        "paragraphs": [
            "頼有好山供客眼。"
        ],
        "title": "句  其五九",
        "id": "40bfe227-a0f3-415e-b21c-28ecb99246e0"
    },
    {
        "author": "張釜",
        "paragraphs": [
            "此生吾亦未蹉跎。"
        ],
        "title": "句  其六○",
        "id": "0ae189ac-772c-425e-83c2-c447ec72a817"
    },
    {
        "author": "何坦",
        "paragraphs": [
            "鄒子當年吹玉律，解令寒谷暖生春。",
            "豈知此有馮夷宅，六月飛花冷撲人。"
        ],
        "title": "非雪",
        "id": "323a8910-8375-449f-af6f-584d92c89a1a"
    },
    {
        "author": "何坦",
        "paragraphs": [
            "味甘宣郡蜂雛蜜，韻勝雍城駱乳酥。",
            "一點生春流齒頰，十年飛夢遶江湖。"
        ],
        "title": "蜂兒榧  其一",
        "id": "70655771-c48b-4909-9f48-03868ebde83a"
    },
    {
        "author": "何坦",
        "paragraphs": [
            "銀甲彈開香粉墜，金盤堆起乳花圓。",
            "乞君東閣長生供，壽我北堂難老仙。"
        ],
        "title": "蜂兒榧  其二",
        "id": "1fd64e27-7087-4bbc-afe9-2ada9e610c4e"
    },
    {
        "author": "何坦",
        "paragraphs": [
            "二雋行阡得勝遊，清詩傳播氣橫秋。",
            "定知餘子漫千首，竟使老夫低一頭。",
            "山是玉壺天裏到，水從銀漢罅中流。",
            "被渠吟作驚人句，壓倒乾坤日夜浮。"
        ],
        "title": "次張友使吳令君遊石洞韻",
        "id": "ab82c4bb-1150-40cb-99b3-3ea759c7e198"
    },
    {
        "author": "何坦",
        "paragraphs": [
            "洗醆試邀從事醵，卧罍忽報步兵厨。",
            "良辰不與清樽共，今夜儻羞明日無。",
            "未論一缸分雪乳，已拚千日醉雲腴。",
            "宜黄漫尉今狂甚，聽我酣歌入五湖。"
        ],
        "title": "乞釀于郭伯瞻",
        "id": "0795d1a1-215f-4737-9095-54e54fcdad9b"
    },
    {
        "author": "吳竽",
        "paragraphs": [
            "生平豪氣老難降，南北中分歎此江。",
            "多病能消山屐幾，清游幸尾使旌雙。",
            "天連遠水碧千里，雲護夕陽紅半窗。",
            "繾綣主人留客意，船頭昏鼓又逢逢。"
        ],
        "title": "集君山",
        "id": "569afdea-97b8-4698-9e40-a4e3a64cca3f"
    },
    {
        "author": "熊以寧",
        "paragraphs": [
            "旅殯胡塵裏，凄凉七十春。",
            "望雲長在念，對食幾傷神。",
            "烏哺追思切，鰲峯卜□□。",
            "西風悲楚些，誰不淚沾巾。"
        ],
        "title": "挽通議叔祖呂碩人",
        "id": "dea9a903-51e6-45b0-a6ad-1b2e76c859c5"
    },
    {
        "author": "熊以寧",
        "paragraphs": [
            "白髮兒隨母，蒼顔弟對兄。",
            "四休元亦足，一笑更何營。",
            "論事絲弦直，存心鏡面平。",
            "德人今已矣，唯與嗣鄉評。"
        ],
        "title": "挽伯父二首  其一",
        "id": "7c953fcd-2273-4b5d-a0b3-e3a9949304ac"
    },
    {
        "author": "熊以寧",
        "paragraphs": [
            "憶昨行邊別，相期到鶴州。",
            "秋風驚過眼，落日懶回頭。",
            "華屋空遺憾，佳城足遠謀。",
            "無從扶柩哭，揮淚寄江流。"
        ],
        "title": "挽伯父二首  其二",
        "id": "9aba6cfc-3ce5-4184-8fa8-a53795fbeeed"
    },
    {
        "author": "熊以寧",
        "paragraphs": [
            "道義時推重，功名志泊如。",
            "肯荒元亮徑，堅卧孔明廬。",
            "樂事千鍾酒，生涯萬卷書。",
            "騎箕天上去，斜月照塞墟。"
        ],
        "title": "挽叔父二首  其一",
        "id": "3af59b80-370b-4a02-9776-95d63b6b64e2"
    },
    {
        "author": "熊以寧",
        "paragraphs": [
            "耄歲顔偏好，清談眼倍明。",
            "一經雖取效，五鼎未終榮。",
            "柏隴承先志，蘭陔慘故情。",
            "西風吹淚眼，愁聽薤歌聲。"
        ],
        "title": "挽叔父二首  其二",
        "id": "80e0d30d-854b-4bd1-86b1-b6891d3b1a64"
    },
    {
        "author": "熊以寧",
        "paragraphs": [
            "楊柳陰陰一徑苔，先生曾是手親栽。",
            "幾年杖屨追隨樂，今日翻成夢裏來。"
        ],
        "title": "題朱晦菴先生古樟書院壁",
        "id": "5789bfba-5bbb-43ba-acf2-a6d71413fff7"
    },
    {
        "author": "熊以寧",
        "paragraphs": [
            "梯旻一何高，其勢如龍蟠。",
            "下直湖萬頃，襟抱滄洲灣。",
            "潭居占其勝，縹緲雲濤間。",
            "海邦形勢地，秀偉此爲尊。",
            "諸湖如附庸，有水俱來環。",
            "元氣昔孕此，停蓄固有存。",
            "挺生賢哲人，象服仍貂冠。",
            "道大久乃見，景好人亦閑。",
            "堂堂八座貴，袖手樂其天。",
            "龍飛御宸極，廊廟須公還。",
            "湖山雖爾佳，政恐思謝安。",
            "下客有侯喜，素仰斗與山。",
            "摳衣荷延納，不棄蒯與菅。",
            "憐我塵土姿，欲使餌金丹。",
            "祗愧坐斤骨，蛻形良獨難。",
            "恭惟我公賢，崔嵬不可攀。",
            "茲遇垂弧旦，競賦崧高篇。",
            "南極正耿耿，三台輝紫垣。",
            "趣起對鈞秉，永輔基圖綿。"
        ],
        "title": "壽史滄洲",
        "id": "56bc3a60-f356-48c8-98ff-9aa88a7adcaa"
    },
    {
        "author": "安丙",
        "paragraphs": [
            "平生江湖興，欲住元無由。",
            "一朝忽復來，飄然泛扁舟。",
            "相將東南去，子獨從之游。",
            "傾蓋荷相與，琖斝頻勸酬。",
            "危坐每長歎，經營出奇謀。",
            "浩然天地間，憤氣衝斗牛。",
            "追陪文字飲，酣歌大開喉。",
            "與君結深交，交朋情欲周。",
            "會合元有時，妄意追陶劉。",
            "每恨不久住，共此敝馬裘。",
            "西風彫梧桐，忽忽春復秋。",
            "嗟余客中都，中夜懷百憂。",
            "區區爲貧仕，坐此徒窮愁。",
            "我恨各南北，公乃遂所求。",
            "天台亙雁蕩，今爲故鄉游。",
            "忽焉又分襟，涼風已颼颼。",
            "可憐煙水闊，坐見群山幽。",
            "音書有可寄，還解顧我不。"
        ],
        "title": "送陳伯宏歸天台",
        "id": "c0c90a24-a82e-464f-b430-0a2bf11f59f6"
    },
    {
        "author": "安丙",
        "paragraphs": [
            "凌晨走馬過花後，先玩玉盆次石門。",
            "細想張良燒斷處，巖間佇立欲銷魂。"
        ],
        "title": "游石門",
        "id": "c0dc5cb2-1d91-46c8-9e4a-93ead02d3bc6"
    },
    {
        "author": "吳通",
        "paragraphs": [
            "我尋陶隠居，山中多古蹟。",
            "青障撫清泉，白雲抱蒼壁。",
            "入經碎玉橋，便是幽人宅。",
            "仙人昔煉丹，嶙嶒一卷石。",
            "俯視直千尋，凌空高百尺。",
            "兩水落滄洲，滔滔渺無極。",
            "拂石坐片時，萬籟俱寥寂。",
            "但聽松風聲，耳邊生淅淅。",
            "長嘯白雲飛，山雨催詩亟。",
            "詩成寄阿誰，賞識惟貞白。"
        ],
        "title": "煉丹臺",
        "id": "f73f18ed-2a08-4bcc-b6c4-bf342ff99da9"
    },
    {
        "author": "吳禮",
        "paragraphs": [
            "仙人自昔好樓居，黄鶴而今成故墟。",
            "高架數椽懸碧落，歘聽萬樹響空除。",
            "白雲伴向松窗宿，翠虯摩將石壁書。",
            "長日怡然還自得，却疑有夢到華胥。"
        ],
        "title": "聽松樓落成",
        "id": "1ca06809-1953-4318-840a-83c2345a06ca"
    },
    {
        "author": "徐自明",
        "paragraphs": [
            "萬當不如一，十發却休九。",
            "乃知多言累，寧謹三緘口。",
            "寂中洊雷震，悟處獅子吼。",
            "百物自四時，六鑿通九有。",
            "風松靜度曲，山花相與友。",
            "心遠境更幽，先生室無垢。",
            "茶鼎蒼蠅鳴，香几黄金紐。",
            "澄神天籟息，見性籓籬剖。",
            "對語彼上人，一笑開戶牖。",
            "自愧逐喧塵，成佛靈運後。"
        ],
        "title": "華蓋仙山院",
        "id": "7ee4f01a-573f-4f4a-85b0-6f7b17fe9a26"
    },
    {
        "author": "徐自明",
        "paragraphs": [
            "□□□□□□奇，金石輝輝萬古垂。",
            "論定固知名貴正，時危更識禮從宜。",
            "溪山不老刊長在，天地重開繼者誰。",
            "多少艤舟咸有紀，况予畢戍可無詩。"
        ],
        "title": "遊浯溪",
        "id": "963341aa-4fa9-47fb-828a-aaf3df45c2c1"
    },
    {
        "author": "李寅仲",
        "paragraphs": [
            "花木新栽一徑長，小庵如款贊公房。",
            "心清要省鈴齋訟，公退空凝燕寢香。",
            "已約芳菲供几案，不妨真率釂壺觴。",
            "年豐頓覺民和樂，老子從渠兩鬢蒼。"
        ],
        "title": "題節庵",
        "id": "959cd433-b854-4a1f-95f5-58caf349e523"
    },
    {
        "author": "李寅仲",
        "paragraphs": [
            "古洞閎深勢崛盤，雲連十丈地平寬。",
            "水簾紛若排珠琲，石闕依然聳翠巒。",
            "綠樹成陰期勿剪，清溪當暑不勝寒。",
            "數椽儻遂諧幽隠，應有高人咏釣盤。"
        ],
        "title": "遊先神童讀書巖",
        "id": "42d0424d-dd5c-4c76-b317-438f722b562d"
    },
    {
        "author": "甘同叔",
        "paragraphs": [
            "俗謂鵝翎未必然，娥英恐是古時傳。",
            "溪聲流盡蒼梧淚，斑竹林中聞杜鵑。"
        ],
        "title": "鵝翎山",
        "id": "f9e4380b-aff3-4c94-abb1-64fc55d50905"
    },
    {
        "author": "甘同叔",
        "paragraphs": [
            "分宜古縣環清溪，重岡複嶺如奔馳。",
            "行逢山斷水流處，閲城廟枕山之西。",
            "我來落日在前嶺，摩挲一讀盧肇碑。",
            "嗟唐去今亦巳久，尚餘文字光陸離。",
            "云昔秦人有天下，鏖戰六國愚黔黎。",
            "碭山雲氣望不見，神物乃降江之嫠。",
            "雷轟電合助光怪，蜿蜒墮地偕羣兒。",
            "赤鱣王鮪奉鼎俎，追逐甘旨憐姥慈。",
            "姥先仙去環佩冷，安能蟠蟄從兒嬉。",
            "劉累不出浮俗隘，況肯委質嬴與斯。",
            "珠宮貝闕世所希，銅環十二白玉扉。",
            "紉蘭作佩香披披，招摇手掉芙蓉旗。",
            "哀彈清瑟和宓妃，大川擊鼓勞馮夷。",
            "巨魚踴躍黿鼉隨，蝦蟹瑣細不得追。",
            "廟門開闔風颸颸，千年萬載龍居之。",
            "野巫偵伺薦酒巵，簫鼓坎坎來宮祠。",
            "五彩不辨虺與螭，聊以幻化驚羣迷。",
            "嗟我四海久望霓，無復空抱明月輝。",
            "好施膏澤雨六合，豈止但慰袁人思。",
            "歷階酌水致此辭，退以遺誼傳于詩。",
            "才慳語纇論甚卑，龍兮謹勿相訶譏。"
        ],
        "title": "題昌山聖姥廟",
        "id": "0195eb7b-aff1-4161-b5b5-0a990de0fc81"
    },
    {
        "author": "葉三錫",
        "paragraphs": [
            "平生丘壑心，漫浪不覊束。",
            "青山亦解意，四時共追逐。",
            "朝翠空濛時，北窗夢清熟。",
            "晝寂庭戶涼，坐課黄卷讀。",
            "此心與山違，對面若掩目。",
            "孱顔儼如故，心境兩不觸。",
            "宴坐收萬象，剖璞出蒼玉。",
            "木末流夕暉，窗戶影摇綠。",
            "相對兩青眼，悠然一笑足。",
            "此意陶潛知，不然問玉局。"
        ],
        "title": "盛氏銜翠軒",
        "id": "169cd08e-ea29-463f-b3c5-cdc16b0b14f5"
    },
    {
        "author": "楊濟",
        "paragraphs": [
            "洞庭老龍時出沒，萬斛舟航皆辟易。",
            "此龍脊背已鐵石，肯逐時好作人日。",
            "我呼邦人來踏磧，恍然如見河圖出。",
            "大巫雞卜占云吉，小巫竹枝歌轉激。",
            "飄石揚沙障江色，塵埃何處不相襲。",
            "摩挲石刻聊偃息，恐有老人來橫笛。"
        ],
        "tags": [
            "洞庭湖"
        ],
        "title": "雲安龍脊灘",
        "id": "ee72a520-8c24-48f1-b4b3-5a94fd25a27a"
    },
    {
        "author": "趙汝伋",
        "paragraphs": [
            "壯觀東南二百州，景於多處更多愁。",
            "江流千古英雄淚，山掩諸公富貴羞。",
            "北府如今惟有酒，中原在望忍登樓。",
            "西風戰艦今何在，且辦年年使客舟。"
        ],
        "title": "多景樓",
        "id": "7fe657df-6fac-4503-aa3e-eb40a0d2742e"
    },
    {
        "author": "趙汝鏏",
        "paragraphs": [
            "坐待銀盤出海波，光華此夕看還多。",
            "娟娟丰骨清如洗，皓皓冰姿玉就磨。",
            "庾老登樓饒逸興，李仙把盞發狂歌。",
            "醉來欲舞尊前影，飛上寒宮伴素娥。"
        ],
        "title": "中秋月",
        "id": "8dee4ac0-8e52-4d4a-8638-bc2a32ec3aa5"
    },
    {
        "author": "黄樵仲",
        "paragraphs": [
            "俸薄儉亦足，官卑清自尊。"
        ],
        "title": "句",
        "id": "2ba88395-b395-4aaf-bf4c-5c3519ded573"
    },
    {
        "author": "范仲黼",
        "paragraphs": [
            "石壁虛涵雲氣深，水簾簌簌墮璆琳。",
            "客來但愛幽棲好，誰識岑公萬古心。"
        ],
        "title": "岑公洞",
        "id": "5bd5dce7-1fa9-459b-8f90-be183226ff50"
    },
    {
        "author": "呂炎",
        "paragraphs": [
            "萬頃江天一葉舟，桃花春水蓼花秋。",
            "翛然白鳥蒼烟外，只有漁翁得自由。"
        ],
        "title": "漁父",
        "id": "4934b332-21df-4110-b89d-48329cc1cd90"
    },
    {
        "author": "呂炎",
        "paragraphs": [
            "陰陰徑底忽抽葉，莫莫籬邊豆結花。",
            "唳鶴清愁牽犬恨，料應不到菜園家。"
        ],
        "title": "田園詞",
        "id": "fd53caa2-2e72-45ed-91dc-7d6fe911e347"
    },
    {
        "author": "呂炎",
        "paragraphs": [
            "曾入當年富貴家，東風幾度換年華。",
            "滿園桃李不知主，獨自開花自落花。"
        ],
        "title": "甘園",
        "id": "f13ff431-0c4a-4d13-8a30-05e4b0ae8198"
    },
    {
        "author": "呂炎",
        "paragraphs": [
            "夜久香銷翡翠匳，十分春恨上眉尖。",
            "荼䕷謝了櫻桃過，人影參差月半簾。"
        ],
        "title": "閨思",
        "id": "e4689004-7515-4ed7-b4a0-9c092c546cf5"
    },
    {
        "author": "劉褒",
        "paragraphs": [
            "乾葉驚飛蹀躞輕，疎枝綽妁鬭酥凝。",
            "正憐驛使來衝雪，却費詩翁巧斲冰。",
            "天女手高饒剪刻，玉環肌滿見稜層。",
            "何人醉作羅浮夢，花杪橫參撼未應。"
        ],
        "title": "經略煥章先生寵賜千葉梅佳製似笑疏花太孤瘦故教密葉擁千層昔人所未經道真絕唱也褒不揆輒拾餘意申呈仰丐規削",
        "id": "540b9b97-b31c-409b-af47-bdb2317f16e1"
    },
    {
        "author": "劉褒",
        "paragraphs": [
            "去日春蠶吐素絲，歸時秋菊剝金衣。",
            "沙鷗不入鴛鴻侶，依舊滄浪遶釣磯。"
        ],
        "title": "題小槳",
        "id": "24aac8b3-3f44-4f90-9551-122a4a42c50e"
    },
    {
        "author": "劉褒",
        "paragraphs": [
            "客路雨連日。"
        ],
        "title": "句  其一",
        "id": "3e2348d5-f0d5-4c5c-b9b5-0dc5eeb6d3d6"
    },
    {
        "author": "劉褒",
        "paragraphs": [
            "誰向雲端著此亭。"
        ],
        "title": "句  其二",
        "id": "0bdb1f68-5765-469c-a8fd-de609386b9c0"
    },
    {
        "author": "劉褒",
        "paragraphs": [
            "憑欄一笑斜陽裏。"
        ],
        "title": "句  其三",
        "id": "bd32ef98-aa1d-4406-af8b-fdc1afe609ef"
    },
    {
        "author": "劉褒",
        "paragraphs": [
            "蘇堤一带柳陰長。"
        ],
        "title": "句  其四",
        "id": "ffcd138c-c3ce-4579-a949-e8b90930f2cb"
    },
    {
        "author": "劉褒",
        "paragraphs": [
            "泉石膏肓鍼不得，半巖明月夜猿啼。"
        ],
        "title": "句  其五",
        "id": "0b0994ef-c438-4703-a967-f3c308125741"
    },
    {
        "author": "陳武",
        "paragraphs": [
            "朝借仙巖遊，暮借仙巖宿。",
            "一洐流不窮，長年看不足。"
        ],
        "title": "噴玉磯",
        "id": "dd4c60ef-21c6-4e2c-94bf-92c68bf4a147"
    },
    {
        "author": "陳宋輔",
        "paragraphs": [
            "詩名鼎鼎號三羅，藜杖經從石上過。",
            "鐵畫銀鈎難辨認，雨霖日炙莫鎸磨。",
            "幽泉添硯潺湲響，明月生波感慨多。",
            "小立西風吹鬢髮，碧羅深處聽漁歌。"
        ],
        "title": "羅隠題詩石",
        "id": "bfc99131-70e6-4a9f-a9c9-90d87487b84a"
    },
    {
        "author": "曾躍鱗",
        "paragraphs": [
            "岡空雲散浄如銀，石磴層層接九宸。",
            "翠竹影摇湘浦夜，碧桃香藹武陵春。",
            "但看此日燒丹竈，不見當年駕鶴人。",
            "遊徧瑶池歸去晚，一聲長嘯月華新。"
        ],
        "title": "游王母岡",
        "id": "2daaf3ed-d7d9-45d1-8c1e-1f5842df10aa"
    },
    {
        "author": "曾躍鱗",
        "paragraphs": [
            "西浦鳴榔下釣磯，歌聲欵乃送斜暉。",
            "扣舷互答驚鷗夢，拍手歡呼看鷺飛。",
            "山接素琴仙子過，洲連青草使君歸。",
            "海天空闊家長在，一任蘆花雪點衣。"
        ],
        "title": "聞西浦漁歌作",
        "id": "f4b00cc6-65d7-4df9-b3fa-bea901e4d6a8"
    },
    {
        "author": "鄭瓚",
        "paragraphs": [
            "一水玻璃似苕霅，群山俎豆勝方壺。"
        ],
        "title": "句",
        "id": "846b161e-9700-4213-8a6f-5f981b65bb0e"
    },
    {
        "author": "李大光",
        "paragraphs": [
            "棧閣橫空杳靄間，登臨酒罷怯憑闌。",
            "露零萬瓦交光渥，月挂千峯倒影寒。",
            "谷煦如春居亦易，亭涼宜夏到乎難。",
            "垂簷星斗方爭席，好向天門刷羽翰。"
        ],
        "title": "嘉泰癸亥夏陪縣尹雙湖唐仲謀飲寒亭",
        "id": "af28967c-9666-427f-ac1c-74ec307b5fa2"
    },
    {
        "author": "滕繼遠",
        "paragraphs": [
            "一雨浹辰外，乍晴如酒醒。",
            "臨谿照浄綠，陟巘到高青。",
            "翠靄俯深樾，黄雲迷遠坰。",
            "超然信塵表，風袂襲泠泠。"
        ],
        "title": "新晴可喜同吳斗南登塔院",
        "id": "a2e3bc4d-77d5-4c13-b2a0-9b5840a8a592"
    },
    {
        "author": "釋正一",
        "paragraphs": [
            "一望和烟碧，悠悠去不回。"
        ],
        "title": "句",
        "id": "78d31cd1-8294-4777-a253-b2f005cc79d6"
    },
    {
        "author": "薛循祖",
        "paragraphs": [
            "怪爾知時節，逢時輒自鳴。",
            "空階一夜響，短榻幾人驚。",
            "唧唧催寒色，蕭蕭助葉聲。",
            "無人悲物意，徒語不堪情。"
        ],
        "title": "秋園咏物  其一",
        "id": "3d2ab5b9-fb93-4136-ade2-8c0f6a6d5f19"
    },
    {
        "author": "薛循祖",
        "paragraphs": [
            "風急翅紛紛，遥空自作羣。",
            "到來秋塞月，鳴入暮江雲。",
            "亂起千行字，俱飛一片文。",
            "高樓有思婦，嘹嚦豈堪聞。"
        ],
        "title": "秋園咏物  其二",
        "id": "30ee915a-c47a-4f23-9005-0b512d005755"
    },
    {
        "author": "薛循祖",
        "paragraphs": [
            "江山奇峯雨後多，千層飛瀑灑青蘿。",
            "扶筇亦覺溪橋滑，尚有幽人采藥過。"
        ],
        "title": "題采藥圖",
        "id": "ab832285-ceb1-4317-873f-264d06060030"
    },
    {
        "author": "陳文叔",
        "paragraphs": [
            "混然天性本天成，何必拘泥守意城。",
            "識破鳶飛魚躍事，自知萬物不離誠。"
        ],
        "title": "贈曹延",
        "id": "1b7d493f-b27a-4488-9007-9d6eba35c2b1"
    },
    {
        "author": "周明仲",
        "paragraphs": [
            "靈河直欲貫蒼崖，神力摩挲石島開。",
            "冰玉滿懷雲滿袂，分明天上泛槎來。"
        ],
        "title": "龍巖山",
        "id": "bd5ad562-b496-4d31-997c-eababa5e5366"
    },
    {
        "author": "釋善月",
        "paragraphs": [
            "天開地闢詎云賒，異草靈苗特一家。",
            "不有岡頭三女粲，爭敷處子六郎花。",
            "英雄有種凜生氣，白玉微根不受瑕。",
            "他時若補芬陀傳，端與優曇定等差。"
        ],
        "title": "白蓮花",
        "id": "dfac9115-d4be-42d2-8383-368f930cc237"
    },
    {
        "author": "許琮",
        "paragraphs": [
            "風動蘋起，雲光在水。",
            "荇藻有心，清我眸子。",
            "白露在衣，秋心易微。",
            "冠兮佩兮，君子當饑。"
        ],
        "title": "感秋詩  其一",
        "id": "761c08dd-806d-4ffc-9b94-9bcb2268d740"
    },
    {
        "author": "許琮",
        "paragraphs": [
            "小草在砌，顔色常好。",
            "豈無嚴霜，先彼長栲。",
            "寄言青松，斧斤自從。",
            "子不在山，真節安庸。"
        ],
        "title": "感秋詩  其二",
        "id": "55ba6f4f-0b77-44ad-b053-09d113def40d"
    },
    {
        "author": "許琮",
        "paragraphs": [
            "風起木非，菀焉者歇。",
            "故鄉在念，何以視月。",
            "衆念思歸，鳥情望碧。",
            "嗷嗷鳴雁，集彼中澤。",
            "我獨伊何，羅此網羅。",
            "父兮母兮，生我實多。"
        ],
        "title": "感秋詩  其三",
        "id": "54c59a4f-7b4a-4b9e-83a4-e12a618a0115"
    },
    {
        "author": "許琮",
        "paragraphs": [
            "綠草迴波漾青草，鷓鴣聲緊連枝老。",
            "苔陰欲上簾影低，鳥語催人天未曉。",
            "曉起輕寒奈薄羅，風前縷带不勝波。",
            "練裙香動竹葉小，玉燕斜簪霧色多。",
            "霧色花光鏡裏過，年年歌吹復如何。",
            "妾身不及桃花葉，猶逐輕風渡隔河。"
        ],
        "title": "淥水詞",
        "id": "456c2418-9a52-450e-ad4b-2e36494b97cd"
    },
    {
        "author": "許琮",
        "paragraphs": [
            "露下花寒香不起，單羅輕薄如秋水。",
            "梧桐聲定金鋪關，長看對月青天閑。",
            "淚眼看春不知處，楊花化作浮萍去。",
            "可憐環珮參差光，采蓮獨自艷南塘。",
            "菖薄如劍南塘曲，亂割波文碎空綠。",
            "今夜音書欲寄君，莫教疑殺鯉魚羣。"
        ],
        "title": "憶遠曲",
        "id": "cad5078a-dba9-4687-941f-d078a34abc92"
    },
    {
        "author": "許琮",
        "paragraphs": [
            "歡多清景略，會數別離輕。",
            "病骨無人問，空山正月明。",
            "落花懷舊韻，鳴鳥感新晴。",
            "再看思君處，流泉石上平。"
        ],
        "title": "山中懷故人",
        "id": "238f46c4-2645-411f-aa82-4169039e0bc8"
    },
    {
        "author": "許琮",
        "paragraphs": [
            "酒醒雨聲至，新歡不可尋。",
            "美人惟草色，故國聽歌聲。",
            "日月何處盡，荆榛連夜深。",
            "開門謝天末，從此罷登臨。"
        ],
        "title": "連雨有感  其一",
        "id": "33b0c29a-48e9-4e5c-afa7-5e191ffda031"
    },
    {
        "author": "許琮",
        "paragraphs": [
            "草長城南地，愁人看自深。",
            "白雲偏向淚，青鬢獨驚心。",
            "久病畏陰濕，家中厭苦吟。",
            "今宵酒不盡，應有杜鵑聲。"
        ],
        "title": "連雨有感  其二",
        "id": "e6db0529-9b3e-4506-ac8a-2b0a13e0b391"
    },
    {
        "author": "許琮",
        "paragraphs": [
            "今夜江邊月，光輝分外明。",
            "一輪懸碧漢，百里見山城。",
            "岸岸花添白，層層浪轉青。",
            "遥憐閨閣裏，相對重離情。"
        ],
        "title": "江上對月",
        "id": "14df1dfb-71a0-4a51-b824-eb9801fddf27"
    },
    {
        "author": "許琮",
        "paragraphs": [
            "一枕松風入夜寒，曉窗殘月隔簾看。",
            "夢回竹榻聞鐘後，悵絕浮生出世難。",
            "還念將軍能捨宅，何妨陶令未之官。",
            "此身合向山中住，丘壑由來號易安。"
        ],
        "title": "夜宿祥符寺曉鐘有感",
        "id": "f797f83d-c845-4b26-a3aa-79d327b91934"
    },
    {
        "author": "許琮",
        "paragraphs": [
            "古渡疎楊數樹青，孤村細草凍還醒。",
            "風光直欲催頭白，樽酒何人肯放停。",
            "小院腰肢今寂寂，天涯魂夢幾冥冥。",
            "閨中莫道長相憶，客路悲風徹夜聽。"
        ],
        "title": "阻風渡頭見楊柳",
        "id": "6741d3ae-e0e3-4a56-99fa-3929d59c0e46"
    },
    {
        "author": "許琮",
        "paragraphs": [
            "雲山依舊接清秋，高閣荒榛悵舊遊。",
            "二十四橋何處所，西風吹盡白蘋洲。"
        ],
        "title": "雲山閣",
        "id": "e6fd73cf-ded3-44f1-b3bc-b615a00d05de"
    },
    {
        "author": "許琮",
        "paragraphs": [
            "萬樹青青入望遥，行人猶自說隋朝。",
            "啼鶑不管繁華歇，還带春風上柳條。"
        ],
        "title": "隋堤用羅昭諫韻",
        "id": "65e343e8-2e06-4c05-bce1-2179373030b9"
    },
    {
        "author": "許琮",
        "paragraphs": [
            "捲簾新月在簾鈎，花氣同風過小樓。",
            "爲憶昨宵燈下事，不將紅燭照梳頭。"
        ],
        "title": "感舊  其一",
        "id": "da14d104-a42c-4ec5-a475-eb55cc1189bb"
    },
    {
        "author": "許琮",
        "paragraphs": [
            "閑窗落葉掛蟲絲，坐久還疑是舊時。",
            "記得欄桿垂手處，梅花明月第三枝。"
        ],
        "title": "感舊  其二",
        "id": "f063e830-57ed-4fcc-945a-885b9374d9b1"
    },
    {
        "author": "趙伯晟",
        "paragraphs": [
            "棲霞境界何清壯，嶽立五峰如列障。",
            "三徵不復見高人，千刻尚能瞻寶相。",
            "摩空老木韻秋聲，雲屋天巖滿意行。",
            "夜闌風定月將午，門外呦呦聞鹿鳴。"
        ],
        "title": "棲霞寺",
        "id": "257b5a68-3770-4aaf-9152-30a5f2725fa6"
    },
    {
        "author": "譚景先",
        "paragraphs": [
            "孰識東坡第一仙，謫來儋耳久悠然。",
            "潛心學易忘憂患，築屋閑居度歲年。",
            "興遣不爲哀屈事，情高嘗見和陶篇。",
            "拜公遺像渾如在，曾與鄉人恭敬賢。"
        ],
        "title": "和陳正言讜題尊賢堂二首  其一",
        "id": "158fe01b-48dc-4d3d-a7a5-89cba0d5cb4a"
    },
    {
        "author": "譚景先",
        "paragraphs": [
            "公已歸爲玉局仙，茂林喬木自蒼然。",
            "鄉時寓客共千載，今日新堂恰百年。",
            "鐵畫銀鈎三大字，金章玉局一佳篇。",
            "遠煩幾似真雙美，後世應知兩並賢。"
        ],
        "title": "和陳正言讜題尊賢堂二首  其二",
        "id": "5c9dc5de-e83a-4dc7-b0e0-beb312aae6b0"
    },
    {
        "author": "譚景先",
        "paragraphs": [
            "玉踠神跑井，崇祠漢伏波。",
            "海濤如許近，地脈不同科。",
            "德澤甘泉美，人資惠利多。",
            "靈蹤傳萬古，蒼石有誰磨。"
        ],
        "title": "白馬井",
        "id": "a12a10da-912d-4ea1-979c-79337893a4ed"
    },
    {
        "author": "陳曄",
        "paragraphs": [
            "嘗聞元豐間，元輿守茲土。",
            "別乘果爲誰，青山郭功甫。",
            "二公德望尊，聲名播今古。"
        ],
        "title": "汀州",
        "id": "bb002b15-285e-4d1c-a4db-2fae5c61aa42"
    },
    {
        "author": "陳曄",
        "paragraphs": [
            "我愛淳安好，於民兩盡誠。",
            "明倫喜知勸，有社敬皆生。",
            "開學群材進，繙經衆說平。",
            "嗟予不如昔，徒爾景恢宏。"
        ],
        "title": "我愛淳安好  其一",
        "id": "45e86d00-e25f-4bd9-8515-b688a8799e33"
    },
    {
        "author": "陳曄",
        "paragraphs": [
            "我愛淳安好，群心息險姦。",
            "封郊廣申畫，車轍略周環。",
            "漏刻辰無爽，亭崇詔肅頒。",
            "恭思民易虐，退食敢言閑。"
        ],
        "title": "我愛淳安好  其二",
        "id": "0a91fd6d-34bb-4cd7-9255-b97f3e88755c"
    },
    {
        "author": "陳曄",
        "paragraphs": [
            "我愛淳安好，溪山壯縣居。",
            "錦文光璀璨，雉羽泄輕徐。",
            "比屋興弦誦，多田力耨耡。",
            "廓然無一事，林下自詩書。"
        ],
        "title": "我愛淳安好  其三",
        "id": "e64ea20f-6f25-4a20-a7ce-703b989d6996"
    },
    {
        "author": "陳曄",
        "paragraphs": [
            "我愛淳安好，精能樂衆工。",
            "群羊亡飲豫，大武護功隆。",
            "推此心俱善，貤生石可礱。",
            "浮游博六子，裒手亦從風。"
        ],
        "title": "我愛淳安好  其四",
        "id": "45ac3ce3-4df7-4e18-933e-99d162ec7d71"
    },
    {
        "author": "陳曄",
        "paragraphs": [
            "我愛淳安好，憂民缺致盈。",
            "渠通廬避濕，灘鑿浪難生。",
            "利涉津梁固，安行道路平。",
            "夙宵雖黽勉，終愧漢公卿。"
        ],
        "title": "我愛淳安好  其五",
        "id": "9749fede-ac32-4651-b6ec-98c89fcc57f2"
    },
    {
        "author": "陳曄",
        "paragraphs": [
            "我愛淳安好，能知義命方。",
            "育遺存後裔，刳腹奉高堂。",
            "隠節推承詔，儒官教有庠。",
            "胡爲得祠奉，退省更徊徨。"
        ],
        "title": "我愛淳安好  其六",
        "id": "4be72c46-ca42-4d3a-ace1-b0ff46892ec3"
    },
    {
        "author": "陳曄",
        "paragraphs": [
            "我愛淳安好，先庚矢伏房。",
            "春秋武常閲，鐘皷今惟詳。",
            "在在空三穴，家家保萬箱。",
            "歡呼徧田里，既醉樂時康。"
        ],
        "title": "我愛淳安好  其七",
        "id": "c884e52b-2394-4a08-9776-5034b4be4c8d"
    },
    {
        "author": "陳曄",
        "paragraphs": [
            "我愛淳安好，流芳踵昔人。",
            "興賢多上第，安老切憐貧。",
            "更荷雨暘若，再還風俗淳。",
            "燕毛過百歲，錫類奉君親。"
        ],
        "title": "我愛淳安好  其八",
        "id": "10205d60-c321-4bde-ac89-e62cb6ae6019"
    },
    {
        "author": "陳曄",
        "paragraphs": [
            "我愛淳安好，薰陶聖治馨。",
            "執呼民聽命，期縱草生囹。",
            "欄柵虛長廡，桁楊卧一庭。",
            "國家仁澤厚，今日可無刑。"
        ],
        "title": "我愛淳安好  其九",
        "id": "9f567a5e-9c00-40be-a9c3-4f058102f2ca"
    },
    {
        "author": "陳曄",
        "paragraphs": [
            "我愛淳安好，百方民力寬。",
            "役胥遵大義，訟牒上狂瀾。",
            "公賦爭先入，窮閻可奠安。",
            "從今滋向化，爲政不因難。"
        ],
        "title": "我愛淳安好  其一○",
        "id": "a92a776f-9614-43e2-b361-88f8ed93b8a3"
    },
    {
        "author": "陳曄",
        "paragraphs": [
            "我愛淳安好，都捐文墨拘。",
            "幽禽縱林藪，露匶掩荒蕪。",
            "每積空餐媿，曾求實惠無。",
            "安車幸虞侍，南極近星弧。"
        ],
        "title": "我愛淳安好  其一一",
        "id": "2746fdbb-ce1a-4216-8031-0649c4a2c4ef"
    },
    {
        "author": "陳曄",
        "paragraphs": [
            "朝看碧溪初騰日，暮對青山淡抹雲。"
        ],
        "title": "句  其一",
        "id": "07858283-22f0-460c-a6c6-3fadd482a69b"
    },
    {
        "author": "陳曄",
        "paragraphs": [
            "古驛森慈竹，蓮城挺義松。"
        ],
        "title": "句  其二",
        "id": "03abf4d5-e97a-46a9-b6de-56bc310985e8"
    },
    {
        "author": "唐仲溫",
        "paragraphs": [
            "夜宿精藍百慮清，晨移祠下勺涵亭。",
            "須臾水府收溫刺，始信神龍果有靈。"
        ],
        "title": "三井潭報雨",
        "id": "2832f9bf-d89e-4dc9-a0d4-0acc867902c6"
    },
    {
        "author": "張埏",
        "paragraphs": [
            "明月出天山，月明秋水寒。",
            "觀心同水月，鑷白坐相看。"
        ],
        "title": "水月洞絕句",
        "id": "7f27a809-ee07-4970-bec0-a20660f0b55a"
    },
    {
        "author": "張埏",
        "paragraphs": [
            "幾年鱗甲蟄清淵，一旦飛騰石自穿。",
            "遺跡謾存離舊隠，定應銜雨去朝天。"
        ],
        "title": "龍隠洞",
        "id": "6914f050-23cf-4144-b5e5-b47fc45f9d7c"
    },
    {
        "author": "張埏",
        "paragraphs": [
            "洞口巖高著數椽，湫靈聽法護金仙。",
            "騰身一躍天池後，雲霧于今尚滃然。"
        ],
        "title": "龍隠巖",
        "id": "99698376-7505-4dda-aa3e-f5674f411ed1"
    },
    {
        "author": "楊安誠",
        "paragraphs": [
            "蜀江萬壑俱東奔，瞿唐喧豗爭一門。",
            "驚濤駭浪建瓴下，顛崖仆谷相吐吞。",
            "朋妖窟宅恃幽阻，正晝噴薄陰霾昏。",
            "靈宮奕奕鎮地險，衆瀆稟令川祇尊。",
            "赤甲後聳黄熊躍，灧澦前峙青猿蹲。",
            "舳艫銜尾下吳楚，約束蛟鰐如雞豚。",
            "舊傳鼓角致雨雹，裹篙不觸撐舟痕。",
            "綜理脈絡盡西徼，帝假之柄攸司存。",
            "子陽祚國十年近，此地未省東其轅。",
            "聯江列炬鐵鎖斷，戎滿奔北無留屯。",
            "江關回首盡漢幟，遺黎何自知公孫。",
            "血食漢代定不爾，但有故壘山之樊。",
            "子美誤信齊東語，感慨勇略招英魂。",
            "山川之靈載望秩，僭僞詎可同時論。",
            "向來名實久淆溷，薦祼無乃瀆俎膰。",
            "請從酈元爲考證，神理昭昭斯可原。"
        ],
        "title": "白帝廟",
        "id": "243af6db-e481-44e8-9938-1aa3767bce63"
    },
    {
        "author": "楊安誠",
        "paragraphs": [
            "扶摇天一握，培塿蜀千山。"
        ],
        "title": "句",
        "id": "1f710587-7903-4e06-abdf-ee212b9c9016"
    },
    {
        "author": "米恁",
        "paragraphs": [
            "斷碑殘畫字昏朦，應是山高氣似虹。",
            "我自筆頭如許澀，恨無好句傍清風。"
        ],
        "title": "清風亭",
        "id": "71e6ff43-63c5-4392-a6ce-91d9411c737c"
    },
    {
        "author": "趙善期",
        "paragraphs": [
            "秀挹奇峰佳客對，凌空下視孤鴻背。",
            "夜□雲□起山根，老蛟飛出崖裂痕。",
            "高高不放行雲度，鳥語去來分曉暮。",
            "直疑種是萬年枝，定應葉漬三危露。",
            "班輸腰斧頻□頭，婆娑巖壑□□愁。",
            "□看世事了如夢，靜聽江聲知幾秋。",
            "巴南刺史儒林文，憐汝抱材開鑒賞。",
            "賡載長謠□更清，瓊鈎珠珮相聯響。"
        ],
        "title": "古柟歌用嚴鄭公韵",
        "id": "6d83f373-28a6-4dd7-b0bf-efae432830f6"
    },
    {
        "author": "倪翼",
        "paragraphs": [
            "三尺有關人命重，一官雖去我身輕。"
        ],
        "title": "句",
        "id": "3dcc6d7e-a698-4912-91d2-ff564e2c5b06"
    },
    {
        "author": "黄圭",
        "paragraphs": [
            "一带迴環底處山，勢如飛楫下平川。",
            "須知欲到菩提岸，好是常懸般若船。",
            "纜向龍湖宏利濟，撐從苦海度人天。",
            "當年普照如乘此，無復鬚巾撒向前。"
        ],
        "tags": [
            "太湖"
        ],
        "title": "太湖山",
        "id": "5dab8b16-7385-4bc8-bf75-3fa07772c708"
    },
    {
        "author": "黄圭",
        "paragraphs": [
            "探幽適興訪儀林，休聽春蛙說雨深。",
            "翠竹黄花新般若，青山綠水舊知音。",
            "禪盟蘇晉情相契，酒戀淵明醉且斟。",
            "此去雪峰應不遠，肯容杖履謾相尋。"
        ],
        "title": "宿儀林寺",
        "id": "65e35101-59f1-4374-8e57-11c083bfbfa4"
    },
    {
        "author": "蘇大璋",
        "paragraphs": [
            "芳蕤何蒨絢，尤物真旖旎。",
            "五葉映雕闌，三椏駢粉蕊。",
            "妍分春月魂，香徹肌骨髓。"
        ],
        "title": "瑞香花",
        "id": "b009505b-1aea-4ed6-9be0-cdb55688af9f"
    },
    {
        "author": "蘇大璋",
        "paragraphs": [
            "葉葉秋聲中，霏霏蚤英蔌。",
            "分持有如松，繁華匪慚菊。",
            "勃蔚襲軒墀，薰沾滿衣服。",
            "情人擢纖指，拾蕊動盈掬。",
            "蘼蕪見離騷，苓藿入語錄。"
        ],
        "title": "蘼蕪",
        "id": "4955dfde-2f34-4c19-ad52-a9257b1728e9"
    },
    {
        "author": "蘇大璋",
        "paragraphs": [
            "早起聯鑣上翠微，瞰虛歷級步嶔𡼭。",
            "昔聞華頂蓮生藕，今見南山菊滿籬。",
            "縱眼橫看天地闊，壯懷唯有鬼神知。",
            "安期引我丹霄路，十里雲煙特地披。"
        ],
        "title": "鳳翀峰",
        "id": "595b308b-3d7d-46ae-b8f4-35efa4374c02"
    },
    {
        "author": "張天翼",
        "paragraphs": [
            "迢迢何處覓仙關，翠竹蒼崖夕照間。",
            "倦鳥依依穿石磴，落花歷歷點苔斑。",
            "春殘幾負屑霄約，首白寧辭絕壁攀。",
            "乘興相携遥躡屐，一樽聊與賦青山。"
        ],
        "title": "同顧狀元玉文登瑞巖",
        "id": "0194299b-367e-4ad2-ae04-96cbf0e3b55f"
    },
    {
        "author": "留筠",
        "paragraphs": [
            "九天飛墜水晶垂，不著人間一點埃。",
            "六月驚蜚霜色皎，四時長作雨聲來。",
            "春晴野燕飛難入，月冷山風吹不開。",
            "我欲倚藤看空翠，憑誰掛向白雲堆。"
        ],
        "title": "水簾洞",
        "id": "20a02902-7bf5-468e-8c81-bbfbf562351d"
    },
    {
        "author": "留筠",
        "paragraphs": [
            "金闕寥陽護九重，洞雲呼吸九霄通。",
            "小臣近有祠官詔，欲問君王乞此宮。"
        ],
        "title": "沖虛觀",
        "id": "87ce8df4-db0a-4aa2-961d-685f18a1ed50"
    },
    {
        "author": "留筠",
        "paragraphs": [
            "起仰高山積有年，忽看巖窬鎖雲煙。",
            "一塵不到非凡地，六月當知不暑天。",
            "昔有秦人嘗穴處，世從山谷始名傳。",
            "品題自古因人重，我謾邀僧煮石泉。"
        ],
        "title": "題澹山巖",
        "id": "85e39eba-a6a1-4fa9-a857-825b59bb73ec"
    },
    {
        "author": "留筠",
        "paragraphs": [
            "天生一代老文詞，留得高名日月垂。",
            "山□猶餘元氏族，溪痕幾□魯公碑。",
            "未論再造中興業，却羨三吾高卧時。",
            "崖石雖磨千古在，渡香橋下木空悲。"
        ],
        "title": "題浯溪",
        "id": "d8dd4fca-e459-4f64-9579-b63a9c1f242a"
    },
    {
        "author": "留筠",
        "paragraphs": [
            "爲愛浯溪風景幽，重臨釣石繫歸舟。",
            "不妨細讀豐碑下，墨本空看幾白頭。"
        ],
        "title": "舟還浯溪再留二絕  其一",
        "id": "bf146043-a8ad-44be-a18c-42e146109281"
    },
    {
        "author": "留筠",
        "paragraphs": [
            "自笑塵埃賦□忙，佳山招我莫徜徉。",
            "何當了却癡兒事，來伴高人枕碧湘。"
        ],
        "title": "舟還浯溪再留二絕  其二",
        "id": "912c9910-59ec-4425-8fd0-404ad2d95349"
    },
    {
        "author": "留碩",
        "paragraphs": [
            "萬古龍濤山水窟，何人携向嶺邊州。",
            "朝來蜃氣連城白，幻作恩平第一樓。"
        ],
        "title": "題清暉樓二首  其一",
        "id": "b71f46bb-1569-4a45-9073-39238bedf0b2"
    },
    {
        "author": "留碩",
        "paragraphs": [
            "元龍高卧翠微中，碌碌諸人總下風。",
            "眼底樸陳無盡藏，八窗還我自玲瓏。"
        ],
        "title": "題清暉樓二首  其二",
        "id": "922ff8c0-07ee-49e0-92a7-507708dc9e3e"
    },
    {
        "author": "留碩",
        "paragraphs": [
            "春風勾引出郊行，小隊迢迢草路平。",
            "自笑田蕪不歸去，三千里外勸人耕。"
        ],
        "title": "勸農三首  其一",
        "id": "1bea5b6c-702e-46e2-8a11-a1529a871cce"
    },
    {
        "author": "留碩",
        "paragraphs": [
            "何處園林今有花，十分春事只桑麻。",
            "不須惆悵窮途目，一飽生涯無歎嗟。"
        ],
        "title": "勸農三首  其二",
        "id": "37637b04-17d7-47bb-94d6-20acc8aed15e"
    },
    {
        "author": "留碩",
        "paragraphs": [
            "長年城上望溪山，今日纔能一往還。",
            "特地曉風吹雨斷，可應天意更予慳。"
        ],
        "title": "勸農三首  其三",
        "id": "1472d36d-f757-48c6-aa7b-f5148fcf6fdb"
    },
    {
        "author": "趙某",
        "paragraphs": [
            "雨窗思昔日，不見半年餘。",
            "別後幾回夢，中間三寄書。",
            "兵戈吾幸免，蹤跡爾何如。",
            "世事難如意，同心却異居。"
        ],
        "title": "寄高善勝",
        "id": "04648c21-ab48-483b-83c9-aeefb4f436c8"
    },
    {
        "author": "趙某",
        "paragraphs": [
            "許多清意思，都在此鄉間。",
            "有石半枕水，無窗不面山。",
            "侵衣青靄潤，擁釣白雲閒。",
            "未許嫌幽寂，古人曾閉關。"
        ],
        "title": "清發軒",
        "id": "83bc840e-ebf0-4867-8049-12123316ee1c"
    },
    {
        "author": "趙某",
        "paragraphs": [
            "貪觀眉嫵翠，艤棹碧雲間。",
            "蕭寺前臨水，丁家舊住山。",
            "苔深僧跡靜，松冷鶴巢鰥。",
            "拜手先祠下，奔馳覺汗顔。"
        ],
        "title": "眉峰水陸寺",
        "id": "401005fd-3fb5-4ec6-a9e8-46c506d91efc"
    },
    {
        "author": "趙某",
        "paragraphs": [
            "得鹿歸來一夢中，半生事業總成空。",
            "飯牛豈意干西伯，尋馬何須訪北翁。",
            "趙既有辭難奪璧，楚將無事嘆忘弓。",
            "南薰正解吾民慍，且弄朱絃奏晚風。"
        ],
        "title": "述懷",
        "id": "15a04d79-618b-4044-9506-9bc94038d6d6"
    },
    {
        "author": "趙某",
        "paragraphs": [
            "歸來白鹿巖邊屋，清得門庭冷似冰。",
            "公事中原雙短鬢，帝鄉孤夢一青燈。",
            "带烟鉏菊閒教僕，和月折梅時寄僧。",
            "見說道山應咫尺，同時俊彥盡先登。"
        ],
        "title": "杏村聞其友謝昌元及二趙一家俱入翰苑",
        "id": "1ecbff2b-3166-41cd-a1dc-8d4dff5c2285"
    },
    {
        "author": "趙某",
        "paragraphs": [
            "欲知趙子休官了，貧似扶風馬少游。",
            "借得琴樽留待月，從教簾幕不勝秋。",
            "自携僕出閒尋葯，因載書多却買舟。",
            "昨日老農來告我，萬千樂事在西疇。"
        ],
        "title": "休官",
        "id": "e4515559-5bfc-41ef-8824-87a08dcb0c68"
    },
    {
        "author": "葉適",
        "paragraphs": [
            "馮公此山民，昔開此山居。",
            "屈盤五十里，陟降皆林廬。",
            "公今去不存，耕鑿自有餘。",
            "風篁生谷隧，雨旆來岩虛。",
            "人隨亂雲入，咫尺聲相呼。",
            "四時草木香，異類果蔌腴。",
            "棌薪得崖花，結綴成襟裾。",
            "此亦佳窟宅，可對幽人娛。",
            "何必種桃源，始入仙者圖。",
            "甌閩兩邦士，洶洶日夜趨。",
            "辛勤起芒屩，邂逅乘輪車。",
            "山人老白首，名氏不見書。",
            "我獨何爲者，拊身念居諸。"
        ],
        "title": "馮公嶺",
        "id": "51c3c631-f15a-4dcc-8337-7c47224d4ad4"
    },
    {
        "author": "葉適",
        "paragraphs": [
            "具區以爲潴，吳江以爲裨。",
            "自專一方浸，盡納海所遺。",
            "逝川無發歎，麗澤可求師。",
            "昔人會心地，今爲魚鳥資。",
            "飛者自無極，遊者自無涯。",
            "造物不諄諄，亦莫分何誰。",
            "此時余與子，相遇相諧嬉。",
            "曾觀烟雨外，未滿蒼茫思。",
            "復來秋風後，重有騷屑悲。",
            "不及日月入，爛焉墮輪規。",
            "尚見波濤驚，纍然擁丘坻。",
            "况彼瑣細者，蒲菼爭紛披。",
            "當年吳季子，德合無醇疵。",
            "范蠡之所矜，視之眇毫厘。",
            "末路張季鷹，適意亦見推。",
            "人才非一端，事近苦易移。",
            "常恐後生輩，風流日凌遲。",
            "縣憂公家迫，俗陋棟宇卑。",
            "子將跨大閣，對此連天瀰。",
            "英雄久銷歇，枯槁乃光輝。",
            "寘余一榻處，析理定興衰。"
        ],
        "title": "吳江華嚴塔院贈了洪講師",
        "id": "5189603d-ddb7-404f-a2a5-dbef674cf459"
    },
    {
        "author": "葉適",
        "paragraphs": [
            "吾友趙景明，材絕世不近。",
            "疏通無流連，豪俊有細謹。",
            "尤精人間事，照見肝膈隠。",
            "忽然奮鬚髯，萬事供指準。",
            "漢士興伐胡，唐軍業誅鎮。",
            "久已受褒封，誰能困嘲擯。",
            "四十七年前，時節憂患盡。",
            "去作江陵公，風雨結愁慍。",
            "昔稱長官貴，今歎服勞窘。",
            "夜光儻無因，早晦行自引。",
            "田園多遯夫，未必抱奇藴。",
            "勉發千鈞機，一射强虜殞。"
        ],
        "title": "送趙景明知江陵縣",
        "id": "290ffa32-8498-475f-a411-c69eec4154ea"
    },
    {
        "author": "葉適",
        "paragraphs": [
            "兄弟同升難，高材自摧角。",
            "官多復不記，四載禮南嶽。",
            "一朝盡室去，菲食遭歲惡。",
            "丈夫軒豁意，快緊出鷹鶚。",
            "忍事得無慚，信有古人學。",
            "建安雖閩壤，桂樹美可樂。",
            "合抱更連理，叢生蔭州郭。",
            "歲月歷悠長，根株見齦齶。",
            "終當作大厦，積功在雲壑。",
            "尚友如此君，蒼天未爲薄。"
        ],
        "tags": [
            "衡山"
        ],
        "title": "送鄭景元",
        "id": "4c4a1376-7cc5-4461-b0dc-3cf0c2c27c46"
    },
    {
        "author": "葉適",
        "paragraphs": [
            "賈子好脩士，躬耕鹿岩阿。",
            "茂木俯青泉，幽處堪逶迤。",
            "有室凈棐几，圖史參前羅。",
            "獨能取我語，標榜相巍峩。",
            "我語不必記，子意故足多。",
            "物之徇外者，迅若橫流波。",
            "當其一念覺，胼胝駐崩渦。",
            "神丸起痿瘵，厚纊還暄和。",
            "倫類苟通明，軌轍寧舛訛。",
            "但憂所見弱，繚如附松蘿。",
            "輿薪豈不睹，奈此斤斧何。",
            "勿令學高山，所至纔獻坡。",
            "如於衆稊稗，收拾同穎禾。",
            "雖云善端在，坐悼良時過。",
            "子先發曹掾，仁義躬濯磨。",
            "活人不知數，一善禳衆瘥。",
            "每識飯牛下，有作甯戚歌。",
            "至今鄉里敬，墓柏垂霜柯。",
            "子質復粹美，藻火兼佩珂。",
            "中夜再三歎，警策自詆訶。",
            "未合者參辰，已逝者江河。",
            "所願天爵尊，非必貴决科。"
        ],
        "title": "題賈儼不忘室",
        "id": "b25d4a08-9355-4f61-8bbe-d08583b0d38f"
    },
    {
        "author": "葉適",
        "paragraphs": [
            "昔人但抱膝，將軍擁和鑾。",
            "徒知許國易，未信藏身難。",
            "功雖愆歲晚，譽已塞世間。",
            "今人但抱膝，流俗忌長歎。",
            "儒書所不傳，群士欲焚刪。",
            "譏訶致囚箠，一飯不得安。",
            "珠玉無先容，松柏有後艱。",
            "內窺深深息，仰視冥冥翰。",
            "勿要兩脾消，且令四體胖。",
            "徘徊重徘徊，夜雪埋前山。"
        ],
        "title": "陳同甫抱膝齋二首  其一",
        "id": "e6e749b7-0449-4db2-a8f3-a3f668a43728"
    },
    {
        "author": "葉適",
        "paragraphs": [
            "音駭則難聽，問駭則難答。",
            "我欲終言之，復恐來蹲沓。",
            "培風鵬未高，弱水海不納。",
            "匹夫負獨志，經史考離合。",
            "手捩二千年，柔條起衰颯。",
            "念烈儻天回，意大須事匝。",
            "偶然不施用，甘盡齋中榻。",
            "寧爲楚人弓，亡矢任挽踏。",
            "莫作隋侯珠，彈射墜埃壒。"
        ],
        "title": "陳同甫抱膝齋二首  其二",
        "id": "ab27e339-0b49-4c8c-aef1-c3b35be2315d"
    },
    {
        "author": "葉適",
        "paragraphs": [
            "晨興詣曹參使馹，傳呼趨庭頭頸屈。",
            "退歸闔戶胥吏玩，過門掉臂不入室。",
            "宅舍空荒轉頹漏，騶僕藍縷常寒乞。",
            "此堂豈可更超然，乍可鞅掌中怫鬰。",
            "每憐莊周齊物論，遣詞曠蕩違經律。",
            "獨稱松柏受正命，舜何人哉盡倫匹。",
            "萍實浮沉江漢遠，劍氣騰擲牛斗出。",
            "招徠鳳麟已悠緩，琢磨圭璧强堅密。",
            "檐擎自貴竭人力，起倒相因廢天質。",
            "古今問學滿天下，分寸毫厘難細詰。",
            "以茲凜凜觀萬事，口不敢言心自失。",
            "今朝幸續省倉米，且以糜煎飽時日。"
        ],
        "title": "超然堂",
        "id": "27b7cbc7-4d6a-4efe-b2b6-a94dac703188"
    },
    {
        "author": "葉適",
        "paragraphs": [
            "回飈掩夾浦，勢與黑樓頏。",
            "連袂上長橋，身弱屢見扛。",
            "苟無傾覆憂，恣橫未易當。",
            "坐定互驚愕，師云乃其常。",
            "有時氣力雄，駕浪拍此邦。",
            "熟風無失舟，小艇來茫茫。",
            "始悟寡所諳，論改色據張。",
            "衒小以爲大，空令事難量。",
            "玩變不覩微，亦乖智之方。",
            "已矣勿復云，聞鐘過石塘。"
        ],
        "title": "再過吳江贈僧了洪",
        "id": "bd3fbb5c-51ef-47b5-80af-90d6f42f1883"
    },
    {
        "author": "葉適",
        "paragraphs": [
            "穹窿右俛眉，天平左垂鬢。",
            "吳人宅沮洳，茲山抑其鎮。",
            "陡起爲表著，突兀數尋仞。",
            "樛松頗堅瘦，立石乃榮潤。",
            "兼有千里陂，杳靄來遠韻。",
            "宜乎登椒丘，擺落思奮迅。",
            "亡王未亡時，絕色館孤峻。",
            "歌聲妙欵乃，俎品窮蛤蜃。",
            "援琴固停咎，解甲仍轉瞬。",
            "終歸寂寞人，破釜煮枯堇。",
            "陳迹不足吊，新締何勞問。",
            "三年姑蘇驛，空望此塔近。",
            "適當熟食節，暖氣無已吝。",
            "豪風增春愁，異雪損花信。",
            "聊以壯遊衍，歸受兒女囅。"
        ],
        "title": "靈巖",
        "id": "912e3c3d-e935-4b8e-98ca-638475a90073"
    },
    {
        "author": "葉適",
        "paragraphs": [
            "遺墨固藏神，希聖非立我。",
            "斷後輒無前，實右即虛左。",
            "品定賦纖洪，義明分勇懦。",
            "端木語衛文，洙泗皆卿佐。",
            "孔子敘夷齊，後進尚嵬瑣。",
            "從來一大事，幾作鴻毛荷。",
            "知非言所及，結網魚受課。",
            "誰持空空質，放縱無不可。",
            "茲門小精廬，荒寂衆萬過。",
            "欣余二三子，拙力守饑卧。",
            "楊花安得攬，飛去天隅唾。",
            "唯有露垂垂，滿畦紅藥墮。"
        ],
        "title": "葑門",
        "id": "4b3737d9-3e5a-473a-82a2-bf92e153bc03"
    },
    {
        "author": "葉適",
        "paragraphs": [
            "華君官五世，人物樸而重。",
            "窮經不辭難，著論何其勇。",
            "編排過百帙，裝庋高一冢。",
            "見聞頗驚訕，吟玩自欣悚。",
            "余本空疎人，盛刺勤遠捧。",
            "津般俾之讀，涉岸滄溟洶。",
            "惟知畏浩博，敢復議煩冗。",
            "芄蘭恨柔蔓，櫟社嫌擁腫。",
            "誰令獨管吹，而爲衆竽恐。",
            "楊墨岐路迷，服鄭丘林拱。",
            "西鄰黄策子，簡要獲天寵。",
            "君兮幸持歸，卧看雲生壠。"
        ],
        "title": "還華賢良九經說賢良進卷語林等",
        "id": "16e60f2e-9038-4ab6-8a90-75b5d1268f3c"
    },
    {
        "author": "葉適",
        "paragraphs": [
            "天下雄諸侯，蘇州數一二。",
            "都會自昔稱，陪京今也貴。",
            "奕奕撰重樓，岧岧立平地。",
            "虛景混空蒼，囂聲收遠肆。",
            "闉闍雖散闊，欄檻皆堪記。",
            "向非土木力，焉能快高視。",
            "湖山西南維，江海東北塈。",
            "舒緩未爲愚，疏達終多智。",
            "窮民一宵燈，細巧雜紋織。",
            "豪士三春卉，妖麗亂名字。",
            "侈甚見精誠，富餘輊講肄。",
            "先朝豐豫日，應奉稽古義。",
            "花綱飛入汴，石林鬼浮泗。",
            "天然造生活，始者行賑施。",
            "王公占上腴，邸觀角奇致。",
            "是邦聚璀璨，四顧盡憔悴。",
            "狂胡誤濡足，遺爇等交臂。",
            "艱難屢省方，薄遽虧頓置。",
            "因循墮和好，俛仰銷年歲。",
            "翻憐井邑盛，又使編氓匱。",
            "頗云魚蝦微，亦已困征稅。",
            "人生賤苟免，所尚剛强氣。",
            "呼鷹飽何待，暴虎怒斯易。",
            "吁嗟久悒悒，胡爲長惴惴。",
            "夜聞踏歌喧，激烈動哀思。",
            "吳俗固捷疾，吳兵信蠭利。",
            "項梁起讎秦，子弟奮投袂。",
            "功成須力到，豈必資黠慧。",
            "寧羨鵲居巢，盍如蛉有類。",
            "未發忌先聞，因詩良自喟。"
        ],
        "title": "齊雲樓",
        "id": "f552b631-d361-4113-88e6-1dd8e2d9f0b4"
    },
    {
        "author": "葉適",
        "paragraphs": [
            "虎丘之名歲二千，虎丘之丘何渺然。",
            "衆山爭高隠日月，笑此拳石埋平田。",
            "雖然培塿疑異物，劃開陰崖十丈懸。",
            "冢中有恨索遺劍，亭上無語傳枯禪。",
            "偏是吳人愛山急，逐面分方誇凭立。",
            "屋承隋唐良穩稱，墨題熙豐尚新濕。",
            "松梢莫遣風雨橫，石盤自添苔蘚澀。",
            "春來春去吳人游，足繭層巔踣應泣。"
        ],
        "title": "虎丘",
        "id": "0667690f-04ee-44e6-9882-69f63679b71a"
    },
    {
        "author": "葉適",
        "paragraphs": [
            "頻年寄全吳，廨宇雜營保。",
            "前廳久傾壓，後舍岌欹倒。",
            "常因霖雨後，壁壞不容掃。",
            "跳蛙浴漏潴，野穀媚穿杲。",
            "以茲違色養，先還媿親老。",
            "低頭謾商歌，瞪視豁愁抱。",
            "當身良易足，遺後非長道。",
            "幸今脩整畢，楹桷正完好。",
            "晴窗閑晝永，夜榻初凉早。",
            "友朋坐雍雍，燕雀鳴草草。",
            "居室君子後，蓽門固爲寶。",
            "矧伊澤國士，敗棟威塗潦。",
            "繆充使者屬，職思振枯槁。",
            "人之所歆羨，未必天能造。",
            "卷藏姑罷歸，蠹簡說剛浩。"
        ],
        "title": "北齋  其一",
        "id": "2de4eba1-e275-442c-8715-5a3f9be5d521"
    },
    {
        "author": "葉適",
        "paragraphs": [
            "人情無終極，匪陋則求佳。",
            "寢處既少安，游燕豈不懷。",
            "惟思舊酒務，糟酵茺榛埋。",
            "破瓶聚隆垤，新甃連長階。",
            "種竹夾超然，移花遶北齋。",
            "及爾風露清，忽感意象諧。",
            "幽深容浪蕊，潤澤長芳荄。",
            "亭亭兩高梧，買自婁門街。",
            "俟以歲屢寒，窅若萬仞崖。",
            "吾留能幾日，齪齪强安排。",
            "方嫌樹影瘦，復慮地勢𠇗。",
            "世間香味悅，每與腥羶偕。",
            "雅故使鄭淆，法語仍進徘。",
            "俯同侏儒笑，但恐好惡乖。",
            "莫窮有限物，徇此未腐骸。"
        ],
        "title": "北齋  其二",
        "id": "f01d3276-ee15-48b1-97de-d36a7e082382"
    },
    {
        "author": "葉適",
        "paragraphs": [
            "九官八士古之良，靈椿丹桂後騰芳。",
            "馮公詩意雖短陋，閭里傳誦終難忘。",
            "君家同生五兄弟，短檠伴夜東方啟。",
            "黄旗兩記張慶闈，紵袍三號趨文陛。",
            "辭華標角人力能，科名均齊天所興。",
            "作堂不須棟梁好，但種此木高千層。",
            "透日垂陰香未歇，滿庭車騎同時列。",
            "更將磊砢替團團，留與北風觀壯節。"
        ],
        "title": "題椿桂堂",
        "id": "246e95a6-2466-49aa-bbf8-ddaede7cf0f8"
    },
    {
        "author": "葉適",
        "paragraphs": [
            "柯山訥相醜形模，以相獲妍如子都。",
            "每將氣色較官簿，初若搏影終探符。",
            "劉公實，陞提刑。",
            "丘宗卿，加龍圖。",
            "就中兩說最稱驗，余耳所逮非人誣。",
            "汎言心事依勸戒，多假名器煩邀呼。",
            "君門九重遠萬里，求者爭道分榮枯。",
            "一身暫寄百骸聚，楦彼朱紫誰頭顱。",
            "子其惜術無浪許，恐負西山之饑夫。"
        ],
        "title": "贈訥相",
        "id": "70386eb2-a5bf-4a32-a628-0a44f3c11560"
    },
    {
        "author": "葉適",
        "paragraphs": [
            "春風逝無涯，夏潦生未已。",
            "思君遡江漢，行銳業難止。",
            "事繁絲唾亂，神靜魚鱗理。",
            "前年浙東幕，借助獲專美。",
            "邊頭值閑暇，人物盛儲歭。",
            "荒村魚米場，孤戍花藥市。",
            "雅知足禪味，翫世失憂喜。",
            "但疑柳上白，時雜髯間紫。",
            "豈非久不遇，感歎妨隠几。",
            "回首舊隆中，畦壠長薿薿。"
        ],
        "title": "送鄭虞任赴京西檢法官",
        "id": "c74da662-1f1a-4409-9b90-6e30eed4b605"
    },
    {
        "author": "葉適",
        "paragraphs": [
            "燕鴻不相須，進趣自求便。",
            "余來君其館，乃復當我餞。",
            "一春三月雨，亭樹鬰霧澱。",
            "絮重厄飛楊，花蔫堆紫茜。",
            "縱有百壺清，何能一笑遣。",
            "爲郎昔同甲，四海初會面。",
            "凜然抱英特，霜宇摶溫霰。",
            "雄辭推落筆，一語不可選。",
            "重來更純粹，玉琢金就鍊。",
            "漢家闡道術，四達詔群彥。",
            "談經石渠觀，會議白虎殿。",
            "通方要歸宿，立異豈夸衒。",
            "子行若微罪，天意委深眷。",
            "以其今固辭，可信非始戀。",
            "楚熱宜縐絺，峽漲難短牽。",
            "回舟泊書林，及此未掩卷。"
        ],
        "title": "張氏東園送王恭父得殿字",
        "id": "8a91a434-bc9f-4ea8-bc84-f79b18707a26"
    },
    {
        "author": "葉適",
        "paragraphs": [
            "浣花炫春澨，濯錦絢晴浦。",
            "成都信繁會，此水工媚嫵。",
            "豈無濠上亭，蹙步難仰俯。",
            "誓言違市朝，卜宅近幽阻。",
            "沃沃葵莧畦，焰焰棠杏塢。",
            "朝曦濕淺瀨，暮色生遠渚。",
            "循涯詠未厭，引流絡其圃。",
            "蘋荇依籬樊，鳧鴈宿庭戶。",
            "長松百里外，物象爭渺莽。",
            "時平乏隠淪，簑笠自歌舞。",
            "岷江志東向，激射走吳楚。",
            "胡爲滯淫之，習坎聖所許。"
        ],
        "title": "奉賦德修西充大夫成都新園詠歸堂二首  其一",
        "id": "1aa65cf4-23d0-42b8-b783-7aefc9d9e199"
    },
    {
        "author": "葉適",
        "paragraphs": [
            "我生海旁州，古言江來鋪。",
            "力浮萬頃盡，坐識一溜初。",
            "之子酌彼源，紺潔玉斗𣂏。",
            "雅韻舒煩憂，逸駕陵趦趄。",
            "詠歸有何意，豈亦歌風乎。",
            "湛湛遊無梁，滔滔濟無桴。",
            "縱橫洄伏中，暮齒將焉需。",
            "三間始開闢，十畝終耘鋤。",
            "東西兩莊舍，兄弟相譍呼。",
            "緬哉趨前規，更作却後圖。",
            "顧思曲肱樂，一身匪求餘。",
            "我獨無家歸，羨子鎸自迂。"
        ],
        "title": "奉賦德修西充大夫成都新園詠歸堂二首  其二",
        "id": "f454350d-a481-43ad-bda9-ee9ebdb56730"
    },
    {
        "author": "葉適",
        "paragraphs": [
            "我乞來荆州，足未曾出門。",
            "明明楚漢迹，莽莽風塵昏。",
            "茲復罷著書，梵譯專討論。",
            "頹然對白法，諸有不得存。",
            "傳之京口別，歲暮始窮源。",
            "帆張飛動勢，纜繫棲泊痕。",
            "相顧舉杯酒，醉極沮漳翻。",
            "儒生慕傑氣，赤手誅鯨鯤。",
            "將軍建實壘，寸甓宜自攢。",
            "于時雪五尺，遣卒問江干。",
            "答言屈大夫，橫肆羣魚吞。",
            "豈如衛甯蘧，舒卷常溫溫。",
            "聞此重嗟嘆，恐墮禍福觀。",
            "榮禳用國寶，誰能免沉燔。",
            "要令德性脩，仍挽江海渾。",
            "我今材力盡，拙計東南坤。",
            "尚餘春秋志，欲執左袵奔。",
            "念子獨奈何，葺屋補牆藩。",
            "梅花一兩坼，春意到草根。",
            "倘見南枝榮，折寄隨驚湍。"
        ],
        "title": "送馮傳之",
        "id": "ed7c9815-aaa0-4923-8b1e-758d4e70b368"
    },
    {
        "author": "葉適",
        "paragraphs": [
            "蓋代才難看獨手，衆參聞見其來久。",
            "流風莫盛元祐時，崛起誰當紹興後。",
            "嗟君探討窮一生，心通文字難力爭。",
            "雀啄雪籬閣筆坐，蟲吟露草繙書行。",
            "已輕富貴須臾爾，萬一姓名傳野史。",
            "只愁垂老絕知音，自送青編滿朝市。",
            "余之視君尚少年，題玉爲珉何所賢。",
            "期君更盡未死日，舉世不信方知天。"
        ],
        "title": "送李郛",
        "id": "e18adaf3-34d9-4fdd-8623-7ebda437531b"
    },
    {
        "author": "葉適",
        "paragraphs": [
            "喻公策名自先朝，奉常冬官始見招。",
            "何因歛退爲泉石，可惜垂欲排雲霄。",
            "處州不城山作堵，百嶂千峰自翔舞。",
            "孤高上頭天一柱，中有秀句須公取。"
        ],
        "title": "送喻太丞知處州",
        "id": "3d5e831f-ec85-4d93-a31c-7d4e5692d437"
    },
    {
        "author": "葉適",
        "paragraphs": [
            "羣航弭安流，未脫孤帆厄。",
            "獨板亂橫潰，始負衆舟責。",
            "蟄雷正須時，春雨宜滿澤。",
            "勇夫攻堅退，智士倒戈獲。",
            "去年北關路，永歎出處隔。",
            "俄掀鳳儀雅，緩彼梟搏磔。",
            "發覆洗塗糊，召和開褊迫。",
            "一日期萬年，倏眒展長策。",
            "居然西州道，千仞斂歸翮。",
            "鬢髮何用青，肝膽元自白。",
            "古聖豈不勞，築此英俊宅。",
            "誰令閉榛莽，回曲用蠻貊。",
            "天門昳蕩蕩，瑶實連蔓摘。",
            "種玉如有方，從今空櫝索。"
        ],
        "title": "送劉德修",
        "id": "10767294-0f71-4cd6-91dc-7f37eb8b32e0"
    },
    {
        "author": "葉適",
        "paragraphs": [
            "分飧人所能，多至踰萬億。",
            "一朝可趣具，寒暑三十易。",
            "古之轑釜者，其始蓋未惜。",
            "懷哉西方士，義重見寡特。",
            "招呼幾州氓，歲歲青黄食。",
            "雷聲匕筯動，雲湧床座窄。",
            "昔我手行粥，今也愆膂力。",
            "憶汝身自孩，又抱兒子喫。",
            "豈有不足歎，幸無嗟來色。",
            "天爲産厥孫，文射最高策。",
            "勞君太史令，乞彼峨眉伯。",
            "出處善知時，教訓陶美澤。",
            "築堂事遺像，雅頌鎸衆墨。",
            "我歌則後矣，猗歟綴周什。"
        ],
        "title": "題李君亮義槩堂",
        "id": "e724377d-0fd3-4c48-ac2d-12c819d09068"
    },
    {
        "author": "葉適",
        "paragraphs": [
            "柳生洲居濠北邊，繇辭質野誰所傳。",
            "不曾入城行賣卜，有問災福須呼船。",
            "歎我奇疾何頻年，其初過清肌凜然，已忽腹拒遭拘攣。",
            "一身盡異形質變，恍若土木徒人言。",
            "蚤知定性不生滅，今安得爾庸非天。",
            "醫工刃人死無律，妄談標本從何出。",
            "補勞護弱轉凝聚，排寒盪濕加淫鬰。",
            "挾風上行關膈失，迸肉糜皮併爲一，猶云無傷乃餘疾。",
            "生雖憐我謬時命，豈悟顛倒緣此物。",
            "彼蒼應有司殺者，授柄於工無乃悖。",
            "我勞萬事明當休，自古零落歸山丘。",
            "但疑未死復不活，熟視重爲諸醫羞。",
            "餘聰殘明不可留，治命已乖妻子謀，執訊空貽友朋憂。",
            "柳生聽罷掉頸笑，既有主對非吾尤。",
            "山歌靜夜聲宛轉，更著此曲歌中流。"
        ],
        "title": "醫工歎重贈柳山人",
        "id": "a2c2e034-bab7-43bc-977b-d5fdd0430653"
    },
    {
        "author": "葉適",
        "paragraphs": [
            "好溪瀉百壑，南北傾萬峰。",
            "山凡堆阜俗，映岸羞爲容。",
            "石門忽秀出，老幹蔭渟洪。",
            "捨舟從口入，便已離塵中。",
            "衆芳拱窟宅，環岡獻奇穠。",
            "藤蘿異態度，尺寸疑施功。",
            "錦茵翠織成，照耀無春冬。",
            "水行千丈高，噴薄不可窮。",
            "更有洗頭盆，雲深霧常封。",
            "昔年謝康樂，築居待其終。",
            "繼作者丘裴，語言亦稱雄。",
            "邈然百世後，未忝騷人風。",
            "栖栖三羽衣，日晏齋厨空。",
            "云子歇過槳，蹔洗氛埃胸。",
            "自歎苦淹留，寂寞不易供。",
            "嗟我老無用，佞山久成翁。",
            "結廬會昌側，勢落魚蝦叢。",
            "種竹似束葦，栽松如斷蓬。",
            "小兒餖盆盂，何時至周公。",
            "會當同此住，代輸助之舂。"
        ],
        "title": "宿石門",
        "id": "1773917d-4c79-4fca-b307-49b2b573301e"
    },
    {
        "author": "葉適",
        "paragraphs": [
            "昔從東萊呂太史，秋夜共住明招山。",
            "正見谷中孤月出，倒影挼碎長林間。",
            "憑師記此無盡意，滿掃一方相並閑。"
        ],
        "title": "月谷",
        "id": "8dc4be25-3c68-4fec-8b57-772c813ba10f"
    },
    {
        "author": "葉適",
        "paragraphs": [
            "夏至老秧含寸荑，平田回回不敢犁。",
            "羣農無計相聚泣，欲將淚點和乾泥。",
            "祠山今古同一敬，籤卦分明指休證。",
            "傳言杯珓三日期，注綆翻車連曉暝。",
            "龍神波后何慘愴，昔睡今醒喜蕭爽。",
            "人云天上行水曹，取此化權如反掌。",
            "浙河以東盡淮壖，哀哉震澤幾爲原。",
            "願王頓首玉帝前，請賜此雨周無偏。"
        ],
        "title": "禱雨題張王廟",
        "id": "8a4170bf-a093-4a05-8940-c7c6a395cf67"
    },
    {
        "author": "葉適",
        "paragraphs": [
            "建溪疑雪白，日鑄勝蘭芳。",
            "誰知真苦澀，黯淡發幽光。",
            "騎省可正論，農卿今則亡。",
            "懷人坐太息，泉竭鼎無湯。"
        ],
        "title": "寄黄文叔謝送真日鑄",
        "id": "5bf6e76a-d56f-4a34-bb4b-e775ec4dec62"
    },
    {
        "author": "葉適",
        "paragraphs": [
            "有客家住寶劍窟，將身自比夜明簾。",
            "見我立談盡肝膈，駭視世俗徒沾沾。",
            "千年豪傑供指使，笑撻胡虜如奴鉗。",
            "嗟予病衰絕少韻，只欲炙背依茅簷。",
            "勸子持難復居易，呂梁之舟先歷試。",
            "焦桐邂逅爨下薪，良玉磋磨廟中器。",
            "誰言怒海鯤鯨惡，別有晴川鷗鳥戲。",
            "心亨習坎行自孚，安流儻寄相思字。"
        ],
        "title": "送黄竑",
        "id": "19000230-57a9-4a9b-a0d9-3d9f4e33f2b6"
    },
    {
        "author": "葉適",
        "paragraphs": [
            "城中雲日如火催，凈光行食聲轉雷。",
            "不知何處白蘋起，便有滿坐清風來。",
            "莫言作樓非急務，翁當運斤兒執鋸。",
            "待得三間著此風，病叟扶携上樓去。"
        ],
        "title": "浄光松風閣",
        "id": "b503cae1-cfd9-4ae0-9bb6-5c3ceee6f3f7"
    },
    {
        "author": "葉適",
        "paragraphs": [
            "寸步旱黏楫，千里脂染輪。",
            "四國嚴諸侯，江沙渺無津。",
            "翁令去何之，綠樹羞鬢銀。",
            "惟應苦吟徹龍室，報以頷珠光比日。"
        ],
        "title": "送蔡夢得",
        "id": "806847e2-ed6b-4e0a-aa4f-4ab68cc4f44a"
    },
    {
        "author": "葉適",
        "paragraphs": [
            "蘭居地之陰，藹藹含華滋。",
            "此本不以剛，而爲剛者師。",
            "松無棟梁具，何用稼冰雪。",
            "終風撓長林，常恐浪摧折。",
            "願子比令德，一薰容衆蒿。",
            "笑我非實材，千載空獨高。"
        ],
        "title": "和答錢廣文蘭松有剛折之歎",
        "id": "b16ae789-d264-4b21-91b1-8359936cb941"
    },
    {
        "author": "葉適",
        "paragraphs": [
            "古稱浄琉璃，物現我常寂。",
            "胡爲自爭妍，照耀出痕迹。",
            "坐有求心客，駭目不忍看。",
            "願息終歲勞，留作袖手安。"
        ],
        "title": "趙振文傳借琉璃燈鋪寫山水人物一燭發明百巧呈露畫師精妙者不能過也",
        "id": "08d3fa88-53cb-4bc6-9a66-0ba6920e9d72"
    },
    {
        "author": "葉適",
        "paragraphs": [
            "江東文士稱數人，寶冠霞珮朝靈君。",
            "盧敖善游指天去，呂望應招離海濱。",
            "有書不止問無恙，平生懷抱陳案上。",
            "會看作意鳴朝陽，陰狐夜短空惆悵。"
        ],
        "title": "和答徐斯遠兼簡趙昌甫韓仲正",
        "id": "bf96048a-3f52-405c-849e-4fa486d4e6ed"
    },
    {
        "author": "葉適",
        "paragraphs": [
            "江南隠君子，琢語冰段清。",
            "彼美補鍋篇，義遠有勸懲。",
            "烹飪一餉止，操持千載成。",
            "未須誇染指，歲晏期曲肱。"
        ],
        "title": "徐仁父先大夫詩卷指其改補鍋八句曰願有請因疏下方",
        "id": "74f1ffa9-feec-4150-8279-b74378496153"
    },
    {
        "author": "葉適",
        "paragraphs": [
            "子美太白常住世，佳人栩栩夢魂通。",
            "瀉落天河澆汝舌，移來不周盪汝胸。",
            "千家錦機一手織，萬古戰場兩峰直。",
            "孰南孰雅喚莫前，虛簫浪管吹寒烟。"
        ],
        "title": "題孫季蕃詩",
        "id": "825cdd58-3663-47d2-a097-0ddd79013e47"
    },
    {
        "author": "葉適",
        "paragraphs": [
            "喟昔洛門初上石，未久翻遭禁書厄。",
            "沈公祕藏百載餘，高閣突兀共堆積。",
            "萬物散聚常橫陳，汀花岸草從紛紜。",
            "海雲化雨龍正起，想象向來悲獲麟。"
        ],
        "title": "石經春秋一代奇寶王氏爲熙豐學廢不用瑞安沈彬老蠟而有之後世孫體仁閣以庋焉余爲名曰深明",
        "id": "5724548d-d237-4727-a971-fff009e7fa77"
    },
    {
        "author": "葉適",
        "paragraphs": [
            "飛飛下荒村，渺渺集蕪城。",
            "振衣出虹蜺，覆簣超丘陵。",
            "魯衛百世腴，夷齊萬年清。",
            "翻然捨我去，東風初渙冰。"
        ],
        "title": "贈二葛友",
        "id": "81563cf1-f742-4ea0-8c6c-86208cd19833"
    },
    {
        "author": "葉適",
        "paragraphs": [
            "子陽意高希古人，文如行空無定雲。",
            "清明未容詩酒污，放曠自許漁樵親。",
            "故園好木日夜長，友逝兄淪不同賞。",
            "改綠移紅自若何，躡磴捫蘿心獨往。",
            "我昔迷津經上呂，鬭出飛亭壓行路。",
            "石影參差研匣寒，花陰回薄書奩暮。",
            "離家十里山轉深，琅玕滿地芝成林。",
            "竹鷄睡去月當午，閑聽孫登長嘯音。"
        ],
        "title": "呂子陽辭蘭谷家園却就石泉精舍",
        "id": "337e00aa-0c06-486d-8559-e86ef2095f11"
    },
    {
        "author": "葉適",
        "paragraphs": [
            "行春橋東峙巖北，大舫移家住無隙。",
            "立瓶叵羅銀價踴，冰衫雪袴胭脂勒。",
            "使君勸客親付標，兩朋予奪懸分毫。",
            "起身齊看船勢側，橈安不動濤頭高。",
            "古來崢水鬭勝負，湖邊常贏豈其數。",
            "岸騰波沸相隨流，回廟長歌謝神助。",
            "只今索莫何能爲，敗鼓攪壕觀者稀。",
            "千年風土去不返，醉裏冤讎空展轉。"
        ],
        "title": "永嘉端午行",
        "id": "539c2235-8ff0-4f31-aade-9879223d72fd"
    },
    {
        "author": "葉適",
        "paragraphs": [
            "大心覺也無虧成，小心漚也隨滅生。",
            "道人常與箒柄行，遇其欻起須掃清。",
            "世間亦有無根樹，又言朗月當空住。",
            "劫塵顛倒不自由，只笑本來無掃處。"
        ],
        "title": "題掃心圖",
        "id": "8f40e6e5-2bdd-4807-94fd-6766690f9afe"
    },
    {
        "author": "葉適",
        "paragraphs": [
            "一村一船遍一邦，處處旗脚爭飛揚。",
            "祈年賽願從其俗，禁斷無益反爲酷。",
            "喜公與民還舊觀，樓前一笑滄波遠。",
            "日昏停棹各自歸，黄瓜苦菜誇甘肥。"
        ],
        "title": "後端午行",
        "id": "d3724e71-a92b-4fd4-b286-4954f67f17dd"
    },
    {
        "author": "葉適",
        "paragraphs": [
            "顛倒八八卦，流轉三百六。",
            "前民此何神，占險空屢瀆。",
            "以病既當止，以年自當休。",
            "春泥不補裂，莫謾任虛舟。"
        ],
        "title": "贈朱承務",
        "id": "889650ce-79bc-4724-9d52-87b1fe73dfc8"
    },
    {
        "author": "葉適",
        "paragraphs": [
            "一師今何去，天目萬丈雲。",
            "著我粗袈裟，對住大茅君。"
        ],
        "title": "尼童何了詵從道一長老六年一忽捨去莫知所之或云在天目山也詵甚喜將薙落從之可少助乎",
        "id": "51e762d7-4725-47bc-b3a4-104e607d414d"
    },
    {
        "author": "葉適",
        "paragraphs": [
            "馴烏得食常好鳴，靈茅無種還自生。",
            "魂浮魄散莽何極，耿若有見悲難平。",
            "山脈迢迢繡峰住，墓氣騰騰縷雲去。",
            "鮫人抱寶夜出游，指點今來著亭處。"
        ],
        "title": "著存亭",
        "id": "8f9d3b4a-b64e-42e7-beaa-72382e093047"
    },
    {
        "author": "葉適",
        "paragraphs": [
            "投村宿店破鞍韉，乞鹽放酒心拳拳。",
            "南荒走遍得痟渴，玉井無藕何由痊。",
            "令子名高壓蘇武，蹔來重靚經行處。",
            "追思往事空泫然，榜墨尚新牆壁護。",
            "佛幢五丈留衣冠，大書刻記詞辛酸。",
            "神來正值荔枝熟，神去還愁桂子寒。",
            "吁嗟嶺民未知禮，因君始拜令顙泚。",
            "從今簫鼓祭春秋，福我如生首長稽。"
        ],
        "title": "寄題運使方公祠堂",
        "id": "10b222dd-bdbf-46b9-92e2-259ce01811c1"
    },
    {
        "author": "葉適",
        "paragraphs": [
            "懷玉湫龍懶心性，六月困眠祈未醒。",
            "廣文偶來亦同病，買田施食慇懃請。",
            "誰知領縣春風邊，嗔蛟怒鰐腥熏天。",
            "須君一念晴雨若，遮莫雇僧輸俸錢。"
        ],
        "title": "鄱陽董季興往游懷玉山捐田入寺爲民禱雨君既道其本末又示山中五章請余賦之然比來霖潦淹月種爛乃未秧也方幸數日晴霽爾",
        "id": "b94bc37a-9d0b-4815-90eb-45aaf8f2582d"
    },
    {
        "author": "葉適",
        "paragraphs": [
            "百步鑿新徑，千年開舊池。",
            "值此盈月雨，川流漭溟瀰。",
            "蕪深草色碧，雜卉華衆枝。",
            "魴潛警夜躍，鷺起衝晨飛。",
            "我老皮骨銷，扶行歎逶遲。",
            "安得有遠志，畢願藏郊扉。"
        ],
        "title": "改東門出二首  其一",
        "id": "b5520c28-7be2-4118-91bb-ff47faa4a66c"
    },
    {
        "author": "葉適",
        "paragraphs": [
            "左方擁崇岡，昔也重嶙峋。",
            "自我護樵牧，林光稍敷紛。",
            "與菊明疎秋，墮桃照穠春。",
            "本求平野立，八荒辨燕秦。",
            "終限分寸珠，僧磬通比隣。",
            "面牆雖養蒙，意生豈名身。"
        ],
        "title": "改東門出二首  其二",
        "id": "2d939d28-d8b2-42ae-82c5-d0dd67950e95"
    },
    {
        "author": "葉適",
        "paragraphs": [
            "幽花表窮臈，病叟行村墟。",
            "所欣一蕊吐，安得百萬株。",
            "上下三塘間，縈带十里餘。",
            "荒茨各尊貴，野徑爭扶疎。",
            "愁雲忽返旆，急霰仍回車。",
            "蒼然歲將晚，陡覺大象舒。",
            "羣帝胥命游，衆仙儼相趨。",
            "龍鸞變化異，笙笛音製殊。",
            "物有據其會，感召驚堪輿。",
            "妙看撤真境，態色疑虛無。",
            "問誰始種此，豈自開闢初。",
            "至今闕勝賞，浩劫隨榮枯。",
            "兒童候黄墮，捧拾紛筐盂。",
            "熏蒸雜煙煤，縛賣傾江湖。",
            "臙脂蘸羅縠，絳艷生裙襦。",
            "和羹事則已，甘老山中臞。",
            "以茲媚婦女，又可爲嗟吁。",
            "夜闌燭燼短，月淡意躊躇。",
            "林逋與何遜，賦詠徒區區。"
        ],
        "title": "中塘梅林天下之盛也聊伸鄙述啟好游者",
        "id": "01f1fbf7-76c4-4e17-a82a-99eb7d57a1d9"
    },
    {
        "author": "葉適",
        "paragraphs": [
            "誰能採桑談，誰能带經鋤。",
            "古人讀書地，妙理出窮閭。",
            "矧今治華室，山翠湧前除。",
            "風烟聚景趣，花竹成畫圖。",
            "主人烏紗帢，子弟繡羅襦。",
            "新裝繭紙印，上記開闢初。",
            "展卷忽有得，欣如奏齊竽。",
            "勉哉造其微，勿逐皮毛粗。"
        ],
        "title": "王氏讀書吟堂",
        "id": "176f3e15-2535-4df9-95cd-b9ad5b4deae9"
    },
    {
        "author": "葉適",
        "paragraphs": [
            "季父昔從我，寒燈聽微更。",
            "强扶瘖聾和，誤策蹇跛行。",
            "坐令兩銷落，無復一崢嶸。",
            "宜汝逝不留，出門訪咸英。",
            "大溪逢侍郎，拆洗心胸清。",
            "新詩發妙意，說盡文字情。",
            "侍郎蓋代豪，平蠻蚤垂名。",
            "覽書五行下，援筆千人驚。",
            "點化謝琱刻，涵濡透晶熒。",
            "林黄橘柚重，渚白蒹葭輕。",
            "褰裳念數往，歲晏霜雪零。"
        ],
        "title": "王簡卿侍郎以詩贈王孟同王成叟之姪也輒亦繼作",
        "id": "27ba9549-9ac3-42f1-bc5f-7ed5051fa9a2"
    },
    {
        "author": "葉適",
        "paragraphs": [
            "側聞中塘好，曾賦勸游篇。",
            "凌江入枉浦，聊復信所傳。",
            "化工何作强，耿耿不自憐。",
            "山山高相映，塢塢曲相穿。",
            "林光百道合，花氣十村連。",
            "風迎亂駊騀，日送交嬋媛。",
            "天回徂陰後，地轉升陽前。",
            "初如別逃秦，疏附恥獨賢。",
            "又疑未興周，掩擁欣俱全。",
            "惜哉見之晚，重尋畏彫年。",
            "一省三嘆息，十步九折旋。",
            "詩家詫梅事，槁乾陋肥鮮。",
            "常於寒角曉，愛彼明冰懸。",
            "疎枝澀冷艷，小窗露孤妍。",
            "吟悲炙留嗛，句喜珠離淵。",
            "忽茲過衆甫，欲彀羞斷弦。",
            "無以寄美人，千室炊暮烟。",
            "明朝指行處，霧雨空迷田。"
        ],
        "title": "余頃爲中塘梅林詩他日來游復作",
        "id": "812f8334-21ca-4c41-bc2f-b43e193bce25"
    },
    {
        "author": "葉適",
        "paragraphs": [
            "數年之留能浩浩，一日之別還草草。",
            "念子身名兩未遂，令我衰病無一好。",
            "古人探道從妙年，今人重耳輕目前。",
            "不愁好龍龍不下，只愁愛玉酬石價。"
        ],
        "title": "送葛元城",
        "id": "17e26f39-8cca-444b-b379-3ef2b6c40f1f"
    },
    {
        "author": "葉適",
        "paragraphs": [
            "翻翻文若秋江生，幽幽詩如寒澗鳴。",
            "前歲淹徊下巴峽，今年憔悴出京城。",
            "憑問天邊五色羽，何事飛來復飛去。",
            "昔人但苦樊籠悲，豈知此日籠無處。"
        ],
        "title": "送白酆還蜀",
        "id": "9043c5a8-ca94-46ad-87c7-d5c177e660d8"
    },
    {
        "author": "葉適",
        "paragraphs": [
            "憶昔剪茅長橋濱，朱娘酒店相爲鄰。",
            "自言三世充拍戶，官拋萬斛嗟長貧。",
            "母年七十兒亦老，有孫更與當壚否。",
            "後街新買雙白泥，準擬設媒傳歸好。",
            "由來世事隨空花，成家不了翻破家。",
            "城中酒徒猶夜出，驚歎落月西南斜。",
            "橋水東流終到海，百年糟丘一朝改。",
            "無復歡歌撩汝翁，回首尚疑帘影在。"
        ],
        "title": "朱娘曲",
        "id": "2bca669d-4fdd-4da2-9bf3-7d2dfa14468b"
    },
    {
        "author": "葉適",
        "paragraphs": [
            "西方之人美無度，眷此南邑朝陽鳴。",
            "如錐出囊擬砭國，似璞有價空連城。",
            "三仕郎官老將及，一去郴州喚不譍。",
            "朔風吹潮沒復湧，渡口野梅飛碎瓊。"
        ],
        "title": "翁誠之挽詞",
        "id": "691e196b-25dd-4e75-b3d6-bbab4947dc1c"
    },
    {
        "author": "葉適",
        "paragraphs": [
            "曹子苦心懷百憂，古人遠矣思同流。",
            "平生未得雄豪力，今日便肯卑微休。",
            "麻源洞裏瓊葉雨，南草市上蘆花秋。",
            "十年老語爲誰了，西望滄江空白頭。"
        ],
        "title": "送曹器遠",
        "id": "97ec3961-3a1a-4adb-afc7-3416fddd474d"
    },
    {
        "author": "葉適",
        "paragraphs": [
            "婉孌好少年，憶昨十五餘。",
            "割慈避父母，遜志親師儒。",
            "已上破荒第，猶勤未見書。",
            "平生烟雨外，秋浦荷菼初。",
            "屬官號高士，議政關慘舒。",
            "吟情且勿放，民隠諒少攄。"
        ],
        "title": "送丁子植",
        "id": "73c557b9-f636-4b8a-871b-e4dbb67b7a39"
    },
    {
        "author": "葉適",
        "paragraphs": [
            "我昔防江之下流，獨許蔡子專軍謀。",
            "未能奏效累絲髮，已復負謗叢山丘。",
            "小范兵精思慮遠，片言坐折群疑滿。",
            "幕僚無過只論功，登秩薦賢來衮衮。",
            "上流蜀接更吳通，桑麻滿里炊烟同。",
            "鸚鵡洲前長笛晚，黄哀蘄怨何時終。"
        ],
        "title": "送方書記兼簡府主",
        "id": "de07deab-31c9-4c5f-a56a-708e1a30a2c6"
    },
    {
        "author": "葉適",
        "paragraphs": [
            "慶曆故家忠惠後，性酷喜文疎嗜酒。",
            "飄風聚雨蛙蚓寂，草玄獻頌龍蛇走。",
            "古人道大何不容，回空賜殖同升堂。",
            "若遇韓門親指畫，豈有不在籍湜行。",
            "水心可憐地如掌，讀罷君詩一惆悵。",
            "文星今直正莆中，去覓掀天無底浪。"
        ],
        "title": "偉叔蔡兄來永嘉屢辱投贈於其歸也輒奉俚歌爲謝兼敘離索",
        "id": "d45f136e-c40e-4bef-849f-e833f40df527"
    },
    {
        "author": "葉適",
        "paragraphs": [
            "質如金石堅，文比錦繡新。",
            "利錐亦穎透，大樸終還淳。",
            "憶昨慨其離，早合儀朝紳。",
            "于今悄復去，奈何猶選人。",
            "西風管摇落，黄菊別有春。",
            "茫茫九衢內，白汗沾紅塵。",
            "誰拋連城富，却買徑寸珍。",
            "世路豈云極，念子行李頻。"
        ],
        "title": "送戴料院",
        "id": "7db100d9-9ef8-4553-b491-33a2f54304c9"
    },
    {
        "author": "葉適",
        "paragraphs": [
            "禪房裹花窠，靜與水石會。",
            "春禽更語默，夏日遞明晦。",
            "紛然衆竅殊，趺坐凜無對。"
        ],
        "title": "幽賞",
        "id": "445cdbcd-dc9d-4e5e-b3e5-d02c89a69d52"
    },
    {
        "author": "葉適",
        "paragraphs": [
            "依大麓之遺址兮，儲后土之神靈。",
            "樂天地之休嘉兮，皇涓潔而薦誠。",
            "集后土之雍容兮，刺百聖之禮文。",
            "却大輅而御蒲秸兮，惟儉德之是崇。",
            "端一心而燔燎兮，卜仁義乎永年。",
            "刻玉檢而請命兮，何事秘而弗傳。",
            "嘉梁父之草木兮，被赫然之寵榮。",
            "咨梁父之遺老兮，悲忽不睹乎穆清。",
            "維千乘萬騎之雜沓婐婉兮，猶彷徨其行聲。",
            "夫天運之適合兮，雖聖其猶莫知。",
            "彼河之洋洋兮，雖美而不濟。",
            "泰山之椒既風雨又艱險兮，乃登封以類告。",
            "豈其不可一兮，伊所遇之獨異也。",
            "雖伊周之輔世兮，曾何足以自喜。",
            "喟余生之孔棘兮，邈不及夫七十二君。",
            "日月幽而不明兮，遭玄夜之方長。",
            "競鈇鉞而日弊兮，逐亡鹿而裂其脾肩。",
            "漢氏之爲的兮，而不遺其餘民。",
            "余既朴陋而不能謀兮，又怯耎而畏兵。",
            "搢珽琄於盜賊兮，何不朽之可幾。",
            "曾死亡之幾何兮，苟亂世以自免。",
            "幸此土之平樂兮，依鎮南之不遠。",
            "余耕兮隆中，地沃衍兮宜稑種。",
            "相原隰而下上兮，町厥壤之百畝。",
            "彼二代之民樂兮，豈不愛其皆有此。",
            "偷予腹之獨飽兮，視歲行其在酉。",
            "天既溉之以雨露兮，余又滋之以澮畎。",
            "禾穰穰而同穎兮，或一稃而二米。",
            "霜露下此秷總兮，余與牧之豎柀之。",
            "雀鼠敗其秉穗兮，余與鄰之父刈之。",
            "貢龠合於許下兮，尚玉食之萬一。",
            "俾君父之啟魏兮，相祀事而勿失。",
            "昔文王之盛德兮，奔走商之暴虐。",
            "蔑君臣而自恣兮，吾何用乎此粟。",
            "黻冕兮茅蒲，衮衣兮襏襫。",
            "余力耕而胼胝兮，藉豐草而一息。",
            "扣牸角而長歌兮，聲中雲門之律。",
            "歷山已蕪兮，鳥下啄其鳬茈。",
            "有莘之臣日以遠兮，野老鋤其故泥。",
            "計其食此兮，月不能一鍾。",
            "恥一夫之釋耒兮，故爲無所用於耕。",
            "嗟聖賢之心兮，余或識甚微隠。",
            "余誠遺望不可逮兮，復嗣歲之將興。"
        ],
        "tags": [
            "泰山"
        ],
        "title": "梁父吟",
        "id": "14ec7d26-30ba-4129-9e7e-2923f15cec04"
    },
    {
        "author": "葉適",
        "paragraphs": [
            "浙江大浪如履空，鏡湖挾天雨復風。",
            "我行獨到勾踐國，寒溪一溜蜿蜓通。",
            "蟄龍已卧潭谷底，濕螢不照蒲葦叢。",
            "山林卑陋無栝柏，霸氣埋沒惟蒿蓬。",
            "是時初冬未凝沍，天地蒼莽日常暮。",
            "涉江芙蓉不復採，緣道野菊誰能顧。",
            "饑烏遠鴈長追隨，夜聞悲鳴朝見飛。",
            "前村鷄犬護籬落，此復何苦號其栖。",
            "自傷憔悴少筋骨，半生逆旅長太息。",
            "王家少年未省事，扁舟往來何所自。",
            "百年有意存禮樂，一飽未足謀通塞。",
            "且能對酒長酣歌，聖賢有命可若何。"
        ],
        "title": "剡谿舟中",
        "id": "18d4518b-2f28-4b26-a393-9d4e867cbb7b"
    },
    {
        "author": "葉適",
        "paragraphs": [
            "一株當三春，名花不易得。",
            "百年等尋丈，不博千乘國。",
            "野人三十本，强賣青銅百。",
            "應憐跗蘤具，苦爲薪米迫。",
            "移栽向明陽，妃媛儼行列。",
            "土膏合根性，功用成宿昔。",
            "除香出淺紫，泣露輕脈脈。",
            "含愁欲誰訴，折去情更惜。",
            "方求蔽芾陰，未受搔擢厄。",
            "嗟余自羈旅，何以慰新客。",
            "慇勤深夜來，少待山月白。"
        ],
        "title": "新移瑞香舊曾作文忘之因今追憶云",
        "id": "d90a7a14-550c-4ef0-8dd7-9de28a242872"
    },
    {
        "author": "葉適",
        "paragraphs": [
            "藏冰待炎威，織裘禦冬霰。",
            "彼此互有適，用舍空屢變。",
            "蘭菊倚戶出，松柏參天見。",
            "美質不必同，偉幹非世便。",
            "薛生靜而敏，器宇絕幼愿。",
            "能文乃天姿，脫穎酬始願。",
            "衆技逐高卑，雜學徒貫穿。",
            "趨聖由一途，任重工自勸。",
            "古人文已立，後世皎難衒。",
            "媿余莫負荷，期子幸無倦。"
        ],
        "title": "送薛子長",
        "id": "133b6fd8-87fa-4573-866e-71c50f93014d"
    },
    {
        "author": "葉適",
        "paragraphs": [
            "雨洗蝗蝻餘，凉生癘瘧後。",
            "今朝江上峰，浄失棼霧垢。",
            "舉觴忻有屬，餞我同年友。",
            "平居多契闊，遠別方嗟咎。",
            "大郡得師儒，高文興孝秀。",
            "雍容入儒雅，磨錯見瓊玖。",
            "衆儒治六學，厥志存不朽。",
            "量空計尋丈，汲海論升斗。",
            "因之入簪組，併欲垂篆籀。",
            "公才賦超卓，傑立氣愈厚。",
            "火宿無餘煙，果實甘衆口。",
            "書來幸細評，副此頻矯首。"
        ],
        "title": "送陳彥羣",
        "id": "90b5a611-5c2d-4c8e-a726-05ed7e6f1964"
    },
    {
        "author": "葉適",
        "paragraphs": [
            "外德欲晦，面目自蔽。",
            "內德欲耀，肝膽畢照。",
            "二法相除，我則有餘。",
            "穆如清風，用之不窮。"
        ],
        "title": "題人扇",
        "id": "ed1d8ad9-11ee-44c5-a2d4-c4de29428fac"
    },
    {
        "author": "葉適",
        "paragraphs": [
            "野水隨路曲，東風得木鳴。",
            "景物已和柔，川原倍敷榮。",
            "茂桑高既條，細草亦叢生。",
            "眷言雲外士，及此塵中行。",
            "南臨大陂出，波面與心平。",
            "道旁古精廬，黄茅間荆榛。",
            "會集傾遠村，裳衣自鮮明。",
            "銀釵插山丹，歌笑喧嚶嚀。",
            "何以勞比鄰，粔籹雜餦餳。",
            "去年谷不飽，白骨今縱橫。",
            "等爲造化役，未究悲忻情。",
            "歸來日已夕，舊徑成溝坑。",
            "大車者誰子，不寐方宵行。",
            "死魂未滿眉，擿埴將安程。",
            "感此良自哂，抱谷非鸝鶊。"
        ],
        "title": "與英上人游紫霄觀戲述短歌",
        "id": "2e09d196-b5a1-4d89-bda6-eed86da7e694"
    },
    {
        "author": "葉適",
        "paragraphs": [
            "有美一人兮表獨處，陟彼南山兮伐寒紵。",
            "挑燈細緝抽苦心，冰花織成雪爲縷。",
            "不憂絕技無人學，只愁不堪嫁時著。",
            "鄭僑吳札今悠悠，爭看買笑錦纏頭。"
        ],
        "title": "白紵詞",
        "id": "40decf80-f42d-4fd5-8300-1cd07172fa41"
    },
    {
        "author": "葉適",
        "paragraphs": [
            "美人昔來芙蓉傍，山爲發靈水吐芒。",
            "美人今歸在何處，簫哀鼓悲葬前岡。",
            "我欲從之似雲出，友風子雨游四方。",
            "夢魂無憑不可挽，坐攬衰涕終摧藏。"
        ],
        "title": "王木叔祕監挽詞",
        "id": "0ad8aa78-ad00-411f-8536-605bce26c1d2"
    },
    {
        "author": "葉適",
        "paragraphs": [
            "下林百果春自花，屋藏汀陰泉著沙。",
            "光風膩雪誰汝惜，繁紅蜜翠空欹斜。",
            "愛君樓高出江上，百里江山開四向。",
            "峻屏森聳遠更寒，紋練縈回靜猶浪。",
            "孤潮夜卷西頭來，海門推出冰崔嵬。",
            "豈知星河遭映奪，只使鸛雀常驚猜。",
            "此村風俗淳且魯，接樹移花今復古。",
            "勸君種學化兒孫，不須貯妓呈歌舞。"
        ],
        "title": "月波樓",
        "id": "e34fea89-1fad-422e-ba56-f59d59a7d8a1"
    },
    {
        "author": "葉適",
        "paragraphs": [
            "周子也復可憐人，憂民憂世語轉新。",
            "每妬吾州何巨福，通判乃得陳子雲。"
        ],
        "title": "送陳子雲通判  其一",
        "id": "843e16bf-a77c-4bbb-976b-87dd0f0956d6"
    },
    {
        "author": "葉適",
        "paragraphs": [
            "臨餐吐食嗟無餘，幽情慘鬰時一舒。",
            "感君善意過於令，周子之語良非虛。"
        ],
        "title": "送陳子雲通判  其二",
        "id": "10746fa9-42b6-489f-a720-fd8a3bd7511b"
    },
    {
        "author": "葉適",
        "paragraphs": [
            "三月召龍頻鼓鑼，喜作小雨恨不多。",
            "移苗未了君已去，更借後福書歸禾。"
        ],
        "title": "送陳子雲通判  其三",
        "id": "5f899c47-c8cc-4481-80af-c0e3173a9537"
    },
    {
        "author": "葉適",
        "paragraphs": [
            "玩書巖裏刻成真，水簾花鬘春復春。",
            "一朝斂策去何所，來者對之如古人。",
            "美哉骨清神亦爽，西瞻匡廬東雁蕩。",
            "滿車圖畫常載行，到處名山留塑像。"
        ],
        "tags": [
            "庐山"
        ],
        "title": "賦董季興玩書巖",
        "id": "eb2eeaca-f3cd-41b9-99df-5ff3f2ce0d26"
    },
    {
        "author": "葉適",
        "paragraphs": [
            "東堂質疑匙啟鑰，西廂坐講水赴壑。",
            "本朝合選經博士，萬里那投郡文學。",
            "東風吹散石門冰，吳人送去蜀人迎。",
            "雪山峩峩大江滿，柁樓過之清又清。"
        ],
        "title": "送林孔英",
        "id": "72bfdae9-2b19-4310-ba16-e59be4d7f539"
    },
    {
        "author": "葉適",
        "paragraphs": [
            "近時術人多莽蕩，要把虛名隨妄想。",
            "神王雖去形不拘，尺直須防尋有枉。",
            "從來鐘鼎無山林，老去豈復少年心。",
            "若言部位許虧闕，已早騰踏非埋沉。"
        ],
        "title": "贈巖電隠士",
        "id": "2ac1621c-50ce-4073-983d-c642dc47b8b2"
    },
    {
        "author": "葉適",
        "paragraphs": [
            "衰年嬾看客，十卧適一起。",
            "謝子何許來，我屐屢折齒。",
            "貌閑神又肅，論事靜而理。",
            "紛然嘲哳際，莞爾諧宮徵。",
            "麟獲無怒角，鳳去愁遯尾。",
            "正應晚聞道，不受血氣使。",
            "山頭蕨芽老未鎌，庭中桂枝春已添。",
            "巢由亦有藏身地，小厭聲名傍屋簷。"
        ],
        "title": "送謝學賓",
        "id": "13358b05-8c9c-49a5-91ad-253464b84b67"
    },
    {
        "author": "葉適",
        "paragraphs": [
            "兩母久未葬，魂冷常夜嘶。",
            "病婦槌心號，血盡身爲泥。",
            "我死不息惜，少忍賦有甓。",
            "何當深九仞，更與崇四尺。"
        ],
        "title": "何倫秀才親喪不能舉冀其親戚故人有知之者",
        "id": "531bcf07-0d75-49ce-8128-4401117fef80"
    },
    {
        "author": "葉適",
        "paragraphs": [
            "平林常榧啖俚蠻，玉山之産升金盤。",
            "其中一樹斷崖立，石乳蔭根多歲寒。",
            "形嫌蜂兒尚粗率，味嫌蜂兒少標律。",
            "昔人取急欲高比，今我細論翻下匹。",
            "世間異物難並兼，百年不許贏栽添。",
            "餘甘何爲滿地澀，荔子正復漫天甜。",
            "浮雲變化嗟俯仰，靈芝醴泉成獨往。",
            "後來空向玉山求，坐對蜂兒還想象。"
        ],
        "title": "蜂兒榧歌",
        "id": "07038d85-0d76-4e4d-9f47-01d9529d9ce5"
    },
    {
        "author": "葉適",
        "paragraphs": [
            "法曹冗散人不管，聞道自要紛華損。",
            "常平築敖米山積，讀書豈知米塵滿。",
            "歸來依舊茅蓋亭，焉得捨學干時卿。",
            "不然天上讀書去，蓬島瀛洲無限清。"
        ],
        "title": "趙子容任溫州司法終日看冊子而事自理又新廩儲糧功利可傳也爲賦讀書行率諸友同作",
        "id": "6c174a62-8c40-4511-bdcb-0ffcd839e801"
    },
    {
        "author": "葉適",
        "paragraphs": [
            "壁上陋室銘，門外剪茅亭。",
            "小市魚蝦散寂寂，大江風浪來冥冥。",
            "郭翁雖老猶貌澤，腹貯今古心和平。",
            "只應獨將笏拄頰，清坐都不掛毫髮。",
            "何必隨逐欄頭奴，日招稅錢三萬億。",
            "前靈運，後延年，桑麻舊國常宛然。",
            "城頹路闕總令好，不知於人安穩否。"
        ],
        "title": "登北務後江亭贈郭希呂",
        "id": "6dfa3687-0361-4176-a318-13107f72f336"
    },
    {
        "author": "葉適",
        "paragraphs": [
            "茂苑臺高春日明，君顔如花楊柳青。",
            "蕭條別離風雨外，楊柳自青君貌改。",
            "誰知仰天愬天公，三辰五星在心中。",
            "老作海頭新主簿，蜃氣錯雜迷西東。",
            "去年無禾雖種菽，乞命只指今年熟。",
            "家人未可便喜歡，少待上司催結局。"
        ],
        "title": "送程傳叟",
        "id": "5d3410d4-bb94-486f-bff7-95799268695e"
    },
    {
        "author": "葉適",
        "paragraphs": [
            "桃湖避秦之遠孫，繞湖桃葉遮桃根。",
            "父子聲名動場屋，綠衫手板桃花村。",
            "相隨入南訪靈迹，九日山重海深碧。",
            "韓公文高大冊印，秦系詩清小磚刻。",
            "我已衰殘書不成，有語安能爲重輕。",
            "子今自出瓊瑰句，南伯南侯倒屐迎。"
        ],
        "title": "送徐景大",
        "id": "566e5b49-820c-4fbb-af21-dacbc56a84c0"
    },
    {
        "author": "葉適",
        "paragraphs": [
            "曹滕亦據南面權，坐衙吏貼羣趨先。",
            "敢云威福自我出，下有赤子高蒼天。",
            "聖人迭興建皇極，付祝長官尤惻惻。",
            "前碑特立示銘誠，後榜七條垂訓釋。",
            "冰清王令來調琴，四事未畏先畏心。",
            "常將方寸勤管攝，不與外物相虧侵。",
            "情防驕粗意防滿，萬事須還畏爲本。",
            "君不見匹夫膽大氣如山，風浪只在須臾間。"
        ],
        "title": "題五畏齋",
        "id": "0ab01ffc-490b-4a11-84ff-7b8456b1d45a"
    },
    {
        "author": "葉適",
        "paragraphs": [
            "祖后昔尊御，忠邪初混茫。",
            "詖行揚于庭，直詞招自旁。",
            "盡鉏新法穢，還拯疲民康。",
            "白頭失路者，冠服煇以煌。",
            "尤工抑外家，減官卑輪箱。",
            "纍然兩孤姪，賦祿上團防。",
            "賜書課熟讀，斂衽常敬莊。",
            "盤筵化蒲莧，歌舞諱姬姜。",
            "堂開瞰遠野，惟見條山蒼。",
            "不知天何意，反掌異存亡。",
            "何人致顛覆，使我同披猖。",
            "胡雲半點黑，汴水千里黄。",
            "飄蕭離宮殿，零落趁傖荒。",
            "三吳通葦岸，中禁隔龍光。",
            "曾孫更寂寞，泥裏弄耕桑。",
            "風掀炊饁竈，雨爛曬禾場。",
            "稍復卓墟墅，漸能滿囷倉。",
            "舊居重回首，欲詣川無梁。",
            "哀哉血腥涴，狐兔久埋藏。",
            "想其屢易主，指說故侯王。",
            "時運從代謝，形神終慘傷。",
            "翁今垂八十，健悍嗔扶將。",
            "句中青玉案，壁上烏絲行。",
            "細抄四簷動，繞看三伏凉。",
            "渚清蓮葉曉，露浄菊枝芳。",
            "鶴籠翅羽闊，漁艓波浪長。",
            "凜懷南狩日，駭潰非一方。",
            "當由后請命，所以再隆昌。",
            "籲俊雖草莽，象賢本虞唐。",
            "不應女堯舜，早已墜簪裳。",
            "勸翁善眠食，神道分否臧。",
            "會須詔飛下，洗沐朝建章。"
        ],
        "title": "懷遠堂",
        "id": "135a165c-1ca8-4665-b92f-ae76d2ca6d2e"
    },
    {
        "author": "葉適",
        "paragraphs": [
            "王孫生長安仁宅，親見宣仁靖家國。",
            "艱難身後苕水頭，舉目湖山非舊識。",
            "孩兒負土成新阡，手種拱把皆參天。",
            "皇天報德無窮年，蟠根翳葉藏雲煙。"
        ],
        "title": "報德庵",
        "id": "6b3e2702-2fd0-4664-82e7-862338bef1de"
    },
    {
        "author": "葉適",
        "paragraphs": [
            "斗杓點翠爲此城，四郊環拱來遥青。",
            "知君欲覽衆山小，取磚磨就天上亭。",
            "身心合於高處著，萬象不語森湊泊。",
            "古今月色遞淺深，志士可惜虛光陰。"
        ],
        "title": "露星亭",
        "id": "30d02dbf-1a8f-475e-aba6-4b0cebbb2366"
    },
    {
        "author": "葉適",
        "paragraphs": [
            "細君吁久寂，季弟猶長貧。",
            "棄我涉遠道，策策傷心神。",
            "舍西三畝畬，作急老自耘。",
            "稻熟曾未割，歸趁秋風新。"
        ],
        "title": "送高仲發",
        "id": "559fbe83-d625-41b8-9480-8a462a4f090f"
    },
    {
        "author": "葉適",
        "paragraphs": [
            "雲山尖頭海潮湧，九月天雪山葉重。",
            "道人高絕但危坐，山魈野虎皆趨拱。",
            "住山三載兩遭荒，侍者餓損扶參堂。",
            "沿村索米未爲恥，莫令木魚化龍鍾透水。"
        ],
        "title": "明覺寺",
        "id": "ec8c65df-566c-41ae-98f5-68ce50ba00a2"
    },
    {
        "author": "葉適",
        "paragraphs": [
            "昔子岳陽去，我病不能吟。",
            "久拋風煙句，永結江湖心。",
            "子今岳陽歸，惠我過始覿。",
            "日月無蔽虧，空水互摧激。",
            "濯足洞庭浦，晞髮君山顛。",
            "誰驚瘦到骨，所要清爲天。",
            "蔀家豐屋永新縣，象牀金簟春風轉。",
            "提壺未許勸人留，求言待上茅茨殿。"
        ],
        "tags": [
            "洞庭湖"
        ],
        "title": "送蔣少韓",
        "id": "70a9868c-e64d-4184-8741-d2f5106763a8"
    },
    {
        "author": "葉適",
        "paragraphs": [
            "鍾君文武隨所求，馬上檄草兼詞頭。",
            "五兵鑄就殺氣動，却寫三賦祥光流。",
            "左踰陰山右絕漠，漢地自厭胡沙惡。",
            "聖門歷歷宮牆深，風乎不知詠歸樂。",
            "作常雖窄海浪寬，沂水何止八九吞。",
            "當年曾點見真趣，推琴難挽由求論。",
            "課兒讀易夜參五，香燼銷沉燈莽鹵。",
            "東家夢熟幾時知，還有漁人歎良苦。"
        ],
        "title": "寄題鍾秀才詠歸堂",
        "id": "12826487-412c-465b-93d1-52f3afb89b9d"
    },
    {
        "author": "葉適",
        "paragraphs": [
            "鹿鳴著周雅，取士各惟時。",
            "永嘉近千載，文物盛於斯。",
            "賢侯奉明指，薦棘鎖秋扉。",
            "希寶難聚識，獨鑒防群嗤。",
            "誠云得之慰，重爲失者悲。",
            "鄙夫素寡學，已老謾將知。",
            "仰欣多材聚，俯愧隻影踦。",
            "晴霜萬里肅，威鳳正高飛。",
            "朝陽羽翽翽，春梧綠蕤蕤。",
            "新榮忌輕覓，苦節誓終期。"
        ],
        "title": "鹿鳴宴詩",
        "id": "99a50cbe-2b97-4ceb-866b-c4a6cc52a6df"
    },
    {
        "author": "葉適",
        "paragraphs": [
            "秦聲鳴嗚何處村，楚些行欹愁斷魂。",
            "光風自汎靈草碧，朗月豈受頑雲吞。",
            "坐具平鋪佛叉手，空劫以前人總有。",
            "一文全捨絕乘除，得福便過崑崙渠。"
        ],
        "title": "潘廣度",
        "id": "0b901e34-000b-4f17-b7a0-bc30b3871dbd"
    },
    {
        "author": "葉適",
        "paragraphs": [
            "花稀讓林稠，苗疎與田遠。",
            "共欣永日寬，更笑餘寒褊。",
            "窮閻多樂事，粲粲翠幄展。",
            "惜君盍少假，忽泛江流緬。",
            "三年綱紀地，一意圭玉琬。",
            "臞儒道義深，傲吏威稜淺。",
            "山鞋蠟已就，畫筆枯未吮。",
            "不上鴈蕩峰，何由寄高蹇。"
        ],
        "title": "送楊通判",
        "id": "82be22f1-516f-4490-96d0-d055d62d722d"
    },
    {
        "author": "葉適",
        "paragraphs": [
            "老衰哭無淚，行歎復坐嗟。",
            "荒凉鶴嗚村，尚友初萌芽。",
            "當時各年少，涉世迷驪騧。",
            "中天懸明月，爭欲伸手拏。",
            "朝語日再昃，夜談更五檛。",
            "君文蚤貴重，蜀錦載胡車。",
            "離離三千首，雅正排淫哇。",
            "石碑富規製，玉策垂芬葩。",
            "簡牘尤妙美，一字不可加。",
            "笑我自山野，悲君混泥沙。",
            "古稱騷人窮，留與後代誇。",
            "昨誰寄音信，已受南臺衙。",
            "俄然被彈射，翻燎北塢畬。",
            "季也守大玉，千里畦稻麻。",
            "請登小芙蓉，萬仞凌煙霞。",
            "茲遊隠者事，亦乃期屢差。",
            "書來病良慰，誓言指春華。",
            "秉我烏臼燭，瀹以蔣富茶。",
            "那知是絕筆，楊柳空白花。",
            "頗疑魂氣升，彷彿天之涯。",
            "多生註周易，遥認草玄家。"
        ],
        "title": "哀鞏仲至",
        "id": "d08db96c-4c8f-4761-b899-7bac869f8845"
    },
    {
        "author": "葉適",
        "paragraphs": [
            "左原冢孫産巴東，山靈地秀兼長雄。",
            "自小赤心天與通，可惜五十方治中。",
            "北風吹沙暗中渡，不合吹君落南去。",
            "水有子魚山荔枝，借我箸食前籌之。"
        ],
        "title": "送王通判",
        "id": "6d84e9d7-4dc4-43fc-80bc-ef46b8793d44"
    },
    {
        "author": "葉適",
        "paragraphs": [
            "乃翁掩親醵州里，自云先世曾如此。",
            "汝今謀葬無置錐，况有滿族喪纍纍。",
            "春風未回萬山赤，秋霜忽至凋寸碧。",
            "鴟鳶利觜魄凜然，聞者應垂最後憐。"
        ],
        "title": "贈林秀才",
        "id": "a1d37598-8871-4551-8c83-e9b061d67024"
    },
    {
        "author": "葉適",
        "paragraphs": [
            "方老昔爲儒，仁義自愁煎。",
            "决策從道士，擺落科場緣。",
            "神仙事茫昧，良得日高眠。",
            "徐生嗣其風，永謝負郭田。",
            "白襴已回施，黄氅猶索錢。",
            "書籍棄塵案，笙磬來鈞天。",
            "看鏡胡獨難，超俗諒非少。",
            "異花改林秀，孤翮移漢矯。",
            "月華滿庭蕪，闃沉霜宇峭。",
            "親交生離絕，空歎真游杳。"
        ],
        "title": "送徐洞清秀才入道",
        "id": "2dc05815-54f1-469a-8f04-b0ae738bcee5"
    },
    {
        "author": "葉適",
        "paragraphs": [
            "浮山昔飛至，與羅合其巔。",
            "嚴冬樹色改，青松耀紅鵑。",
            "不種自生植，屢伐常蒼然。",
            "我病不暇耕，行復觀我田。",
            "呼扶偃蹇後，倩護龍鍾先。",
            "僮客四面集，畦畽相勾連。",
            "敢云歲晏休，翻犁趁晴暄。",
            "民政今古殊，憂樂豈異源。",
            "收身卧荒剎，朗月前夜圓。",
            "鵲懶附枝靜，鼯饑嗅床穿。",
            "爲農悔不早，時發棹歌旋。"
        ],
        "title": "自羅浮行田宿華嚴寺",
        "id": "7ce16fab-4b3b-4ae4-9c27-be14c3347694"
    },
    {
        "author": "葉適",
        "paragraphs": [
            "花溪初逢日苦短，橘洲重尋意更長。",
            "天催鶺鴒玉樓去，潄流不並龍洲旁。",
            "春風忽高行旆起，酒盡何如添野水。",
            "古來交契看老時，與公安得輕別離。"
        ],
        "title": "送鞏仲同",
        "id": "dcaf7038-3c76-4c31-83d5-5c776ffa6cd5"
    },
    {
        "author": "葉適",
        "paragraphs": [
            "棄繻詆關吏，廣殿射高名。",
            "方從媚子引，豈料讒夫傾。",
            "京師恩暮降，蜀道險朝升。",
            "執手郭西門，惻愴難爲情。",
            "有山擎空雪，有谷匝底冰。",
            "烏樂謾後噪，猿孤定先鳴。",
            "漢中王霸地，從古鋒鏑爭。",
            "崩摧韓信壇，闕落張魯營。",
            "感子奮衣去，客猛意自輕。",
            "笑我老何怯，萬里今橫行。"
        ],
        "title": "送林退思四川分司茶馬幹官",
        "id": "c3dfec66-adbf-414a-b322-c8c3fb80c59a"
    },
    {
        "author": "葉適",
        "paragraphs": [
            "成叟自成身，明叔志明時。",
            "二士湗村下，飲醇棄糟醨。",
            "湗村去綿邈，二士天所遺。",
            "琢琱而佩環，染夏爲裳衣。",
            "高岡無長松，結根空兔絲。",
            "渚行枉又直，帆掛昂復低。",
            "飯彼章泉菽，羹以南澗葵。",
            "沐浴明月珠，簸弄芙蓉旂。",
            "兩邦意氣合，一唯萬論微。",
            "羌余抱茲獨，安得往從之。"
        ],
        "title": "送周明叔王成叟併上昌甫仲止二兄",
        "id": "81b9af4c-2c80-4334-b789-647ca34da031"
    },
    {
        "author": "葉適",
        "paragraphs": [
            "東萊龍川師道起，一時話言猶在耳。",
            "我輩勤苦常刳心，後生懶惰自迷己。",
            "聞君相取黄帝鄉，石簡中間穩上梁。",
            "搜翹索楚尋舊學，關雎師摯聲洋洋。",
            "書惟見多參互解，食要良田宜廣買。",
            "俚翁有語人未知，醤裏投鹽事終在。",
            "君不見衡廬嶽麓天與靈，達士必垂千載名。",
            "山高海深産奇物，他年古文屋壁出。"
        ],
        "title": "陳伯明建讀書堂於仙都巖蓋縉雲最勝特處市書名田役大費巨當用衆力一家不能專也余爲作仙都行以堅其成",
        "id": "896d8d31-2325-4649-9c94-d33da6ede842"
    },
    {
        "author": "葉適",
        "paragraphs": [
            "寺暗莓苔深，歲潦雷雹粗。",
            "問胡旅窮舍，鑽燧煮萊蕪。",
            "答云自孩童，蚤識竈下梧。",
            "逡巡四十載，翻著火上爐。",
            "今昔豈異能，聞見終殊途。",
            "德衰嗟教薄，筆退憐詞枯。",
            "何以充我求，往衆歸裝孤。",
            "子文如繡鞶，子行如冰壺。",
            "世惟春華翫，爾用秋實餔。",
            "去從孔鸞翔，勿受斥鷃呼。"
        ],
        "title": "送龔叔虎",
        "id": "e7279c51-5218-4a84-b188-9902eea435e8"
    },
    {
        "author": "葉適",
        "paragraphs": [
            "多生有奇姿，名已在仙籍。",
            "朝遊風后館，暮返旌陽宅。",
            "五月凉如秋，照夜干將白。",
            "養之鋒鋩餘，參魯柴亦愚。"
        ],
        "title": "贈趙季清縣丞",
        "id": "adc30d11-8b23-49aa-8437-ebc36508aaf4"
    },
    {
        "author": "葉適",
        "paragraphs": [
            "秦僑洛寓隨南公，新條復欲無開封。",
            "亭名若有土斷法，鄭圃豈在章泉中。",
            "舊魚遥應化龍去，今魚且復波間住。",
            "人爲魚計魚未知，今樂莫忘昔日悲。"
        ],
        "title": "趙成父築亭上饒即用東里舊圃榜曰魚計",
        "id": "2b193351-9bc9-4104-aa8b-b187500a6e3a"
    },
    {
        "author": "葉適",
        "paragraphs": [
            "老夫一編未得妙，頗以書多爲世笑。",
            "舊友從余不復疑，樓藏萬卷猶嫌少。",
            "書中之理甚周徧，可惜有眼何時見。",
            "管葛褊陋空礙塞，周孔深微常運轉。",
            "樓東兼水更兼山，四時紅翠交飛翻。",
            "付與兒孫好門戶，光芒應射斗牛間。"
        ],
        "title": "孔復君架樓貯書疏池累石花藥環列",
        "id": "6abe9a63-4ad2-4bf2-b54b-f29c423fd72d"
    },
    {
        "author": "葉適",
        "paragraphs": [
            "憐子昔參江上僚，前功如日鬢蕭蕭。",
            "莫輕小縣深谷裏，續絲運軫琴方調。",
            "薄冰未隨野梅結，和風已催山杏發。",
            "廋文露巧衆術同，一心之純天與通。"
        ],
        "title": "送蔡子重",
        "id": "2226ce29-e565-49ab-9a2e-9e095605f825"
    },
    {
        "author": "葉適",
        "paragraphs": [
            "許子家住松山邊，門開路闢登山巔。",
            "千年茂樹不改葉，百尺甘井常流泉。",
            "堂中悄然人境絕，時有剝啄延臞仙。",
            "天下之山皆若此，捨而外求徒喪己。",
            "卑能藴高而爲謙，高能生明是爲賁。",
            "芒鞋價長今安之，撰屨欠伸吾老矣。"
        ],
        "title": "許敬之用余言作松山草堂然游山之意猶未已也申以爲箴",
        "id": "d088d044-0240-4824-aa99-3350964c6a16"
    },
    {
        "author": "葉適",
        "paragraphs": [
            "彼羙蔡氏子，任也堪將相。",
            "唯儔亦異材，朗立萬人上。",
            "吾嘗扣其微，事詣理亦暢。",
            "雨露待堅成，風波豈凋喪。",
            "醯鷄發淺覆，鹽虎背新樣。",
            "侵尋墮老醜，闟茸屢監當。",
            "繁霜生野色，行李正悽愴。",
            "恐子復未平，因書寄無恙。"
        ],
        "title": "送蔡子壽",
        "id": "e5ea9e1e-1324-4cb0-aa0e-510179c1ed9b"
    },
    {
        "author": "葉適",
        "paragraphs": [
            "頗聾早謝葛亮辟，少吃善著楊雄書。",
            "籬風索索苦瓠晚，山雨重重甘菊疎。",
            "今人相輕多匿笑，古人自許堪同調。",
            "咀芹嚼藻泮有宮，先生手提終化龍。"
        ],
        "title": "寄柳祕校",
        "id": "6605e7e7-36bd-40f6-9471-ad5060a52253"
    },
    {
        "author": "葉適",
        "paragraphs": [
            "蒼崖有頂我爲廬，日君月妃崖下趨。",
            "梳風洗雨耳目醒，玉帝詔許瞻宸居。",
            "周公仲尼在左右，勘點六籍開凡愚。",
            "曾經秦禍多散闕，鄭箋毛傳悲紛如。",
            "精神感通若親授，損益殷夏還其初。",
            "憶君低回校天祿，高論自遣陳言鋤。",
            "况今卓絕離人境，妙悟豈可常情拘。",
            "飄零每疑夢魂到，戃慌忽墮西南書。",
            "韓呂之相以類聚，程張之師以道俱。",
            "業調甘酸嗜秦炙，肯逐象罔迷玄珠。",
            "分明憤發貫篇首，端的鏤寫傳吾徒。",
            "乃知山中新所得，慢簡閑編皆棄餘。",
            "脩林遠嶺秋映蔽，濃花近院春扶疎。",
            "彫胡已饋豆籩靜，黄獨未斸筐籃孤。",
            "垂竿桐江笑短弱，負鼎莘野嫌豪粗。",
            "岷峨崔嵬留後拒，灧澦突兀催前驅。",
            "莫嗔猿鶴不解事，與民由之誠丈夫。"
        ],
        "title": "魏華甫鶴山書院",
        "id": "65f12086-5914-43a5-bf76-a3ee53069b6b"
    },
    {
        "author": "葉適",
        "paragraphs": [
            "衮衮入蜀者，借公兄弟名。",
            "每求歸載滿，預屏去橐傾。",
            "鷃飛雖地控，龍卧常天升。",
            "借哉坐時運，久鬰時士情。",
            "文章何崛奇，冬雷夏增冰。",
            "德業又宏濟，雉登應牛鳴。",
            "已著鼎飪利，不共水火爭。",
            "我窮未得死，破釜斗粟營。",
            "誤蒙兼金重，自視一羽輕。",
            "唯當刮老眼，雲雨看施行。"
        ],
        "title": "寄李季章參政",
        "id": "e197bf5c-50c1-4a16-a5a0-4dd4f5fb8607"
    },
    {
        "author": "葉適",
        "paragraphs": [
            "天台鴈蕩車接軫，青田又促半潮近。",
            "冠巖带壑無俗情，秋幹春荑競時盡。",
            "老窮望絕華軒過，其誰幽尋穿薜蘿。",
            "更抽奇筆向雲射，破的疊中千鴐鵝。",
            "古今文人不多出，元祐惟四建安七。",
            "性與天道亦得聞，伊洛尋源未爲失。",
            "閬風招手游太玄，麻頭制尾中興年。",
            "黄金鑄印肯輕佩，定把堯舜陳王前。",
            "我家罄懸仰見斗，簸君紅旗魑魅走。",
            "密房焰短夜苦長，雪高冰深去無鄉。"
        ],
        "title": "送陳壽老",
        "id": "e99b895b-1a77-485a-bbcd-5b5b7080e205"
    },
    {
        "author": "葉適",
        "paragraphs": [
            "憶從草廬赴鄰炊，澀雪攪筵糟涌糜。",
            "要當醺酣活膚腠，不許雕刻妨肝脾。",
            "何年兒孫錦䙀裂，金塗門扉玉爲切。",
            "吟中得眼萬象通，浪吹狂歌總休歇。",
            "兩家至今住連牆，讀書聞鷄夜相將。",
            "經明先入韋平室，句好還升李杜堂。"
        ],
        "title": "題鄭大惠詩卷",
        "id": "0775a06a-7241-4c3d-97ba-ac3986d9a176"
    },
    {
        "author": "葉適",
        "paragraphs": [
            "我友睎顔人，造道最勇决。",
            "智校一驛敏，書贏萬籤閲。",
            "吐詞春嶽麗，景行寒泉潔。",
            "良工制瑚簋，本爲郊廟設。",
            "便留刊字正，稍上裨衮闕。",
            "遠尋豐城劍，虛負歷山月。",
            "發嫌梅柳催，到恨桃杏歇。",
            "親年過八袠，輿致經九折。",
            "紙迷版簿內，稅役半緣絕。",
            "云此新進士，銓限凜難越。",
            "廳荒茅壓項，饌惡芹縮舌。",
            "哿矣無情游，自傷垂老別。"
        ],
        "title": "送孫偉夫",
        "id": "e520b17c-66b6-4320-b356-30cf8a68cc70"
    },
    {
        "author": "葉適",
        "paragraphs": [
            "憑高難爲觀，樓居勢盡傾。",
            "思遠地不遠，空復生遐情。",
            "上惟山遶圍，下惟溪環縈。",
            "此實擅清境，豈以曠朗名。",
            "土俗喜操檝，五月飛駭鯨。",
            "鼓聲沉沉來，起走如狂酲。",
            "不知逐臣悲，但恃勇氣盈。",
            "衰翁繭帳卧，南風吹作稜。"
        ],
        "title": "端午思遠樓小集",
        "id": "b303700c-2002-455e-b0bb-165786d814af"
    },
    {
        "author": "葉適",
        "paragraphs": [
            "羣嶂倚天傍四環，中峰受拱低伏蹲。",
            "雲錦交流紫團外，却注彭蠡如傾奔。",
            "道陵已去丹竈冷，今代符行妖鬼靜。",
            "孔師何事亦逃儒，爲愛冰林雪蒙頂。",
            "我居無山冬不雪，只受虛空滿輪月。",
            "子能作意肯重來，更待牆東笋堪掘。"
        ],
        "title": "孔鍊士話龍虎山之勝於其行因以送之",
        "id": "bcfb0a86-4966-4f90-8332-05dc9943276f"
    },
    {
        "author": "葉適",
        "paragraphs": [
            "茲邦異氣侯，十月陽屢暴。",
            "清霜云幾何，累日困袢燠。",
            "病羸諳冷暖，衣屨迷單複。",
            "上印自懸車，來諗蒙擊轂。",
            "東池屬草創，斤斧聲未縮。",
            "野蔓翳前庭，中函數株菊。",
            "呼鋤不受柄，善惡憂兩覆。",
            "賓筵煨苦蕷，憐我歲不熟。",
            "諸豪藹時彥，靈美競龜玉。",
            "學山留一塵，到海空百瀆。",
            "慙無歌舞伴，漫有鍼石勗。",
            "意闌各東西，微月耿疎木。"
        ],
        "title": "會昌觀小集呈坐上諸文友",
        "id": "220dea6e-a634-41eb-8785-f0515432d3cf"
    },
    {
        "author": "葉適",
        "paragraphs": [
            "庭松雪外青，檻梅冰裏白。",
            "正堪頻把玩，何忍驟離拆。",
            "我老如蛻蟬，隨葉飄重泉。",
            "欣君整佩出，直上穹穹天。",
            "卓茂冠天下，王祥歌海沂。",
            "奉璋承大糦，籲俊迪深知。",
            "情胡萬難齊，理或一未貫。",
            "中道不及伸，偏質徒受亂。",
            "同人當同羣，不止同其門。",
            "衆金鑪鞴合，一匠杗桶分。",
            "惜民當惜農，不止惜其傭。",
            "客主兩無怨，政刑會時雍。",
            "三年心所親，臨別語甚的。",
            "已去寧再逢，懷哉展其力。"
        ],
        "title": "送胡衍道",
        "id": "3a59daf7-a16c-4b6c-bbb7-7d33c0fc8a16"
    },
    {
        "author": "葉適",
        "paragraphs": [
            "收纓古蜜浦，抱袂生薑門。",
            "九九書自註，邀余綴篇端。",
            "久衰余學廢，彌隠子道尊。",
            "時維冬雷數，雲雪常晝昏。",
            "火把起夜色，丁鞋明齒痕。",
            "小邦肥羜闕，蝦蛤濫充盤。",
            "椒橙失滋味，糝絮勞傾吞。",
            "詰朝報家問，剪書徵阿孫。",
            "苦陳鄉人饑，采蕨啖其根。",
            "倉封井花滿，淘米安得渾。",
            "覓翁如覓父，願假東飛翰。",
            "念之不遑處，喟焉整歸鞍。",
            "我老澹百慮，身世兩莫存。",
            "欲私一壠潤，豈救大地乾。",
            "西城柳遥遥，北寺江漫漫。",
            "勿令嗟來死，以慰行路難。"
        ],
        "title": "送呂子陽自永康携所解老子訪余留未久其家報以細民艱食急歸發廩賬之",
        "id": "2293147a-7307-4dd3-a271-9e0c7ca13844"
    },
    {
        "author": "葉適",
        "paragraphs": [
            "太學奏文夸第一，國子先生裏行立。",
            "嶺南梅花太枯澀，花豈喚人人底急。",
            "爐亭雪深叫孤鴻，傳書爲愬明光宮。",
            "雲翻雨覆古來有，不如堂堂金石守。"
        ],
        "title": "送葉任道教授之官靜江",
        "id": "90bfcf88-e740-402f-8396-e3a44bb05591"
    },
    {
        "author": "葉適",
        "paragraphs": [
            "纍珠貫冰絲，耿光發沉淵。",
            "二千八百字，字字合管絃。",
            "想攢風前眉，應聳雪後肩。",
            "又言謫匡山，五老煙霞鮮。",
            "著書滿破篋，官冗鹽未煎。",
            "少遲了上信，別用綵繩聯。"
        ],
        "tags": [
            "庐山"
        ],
        "title": "送趙季清兼謝所惠詩",
        "id": "e7e448af-fbcc-4f40-90eb-21afcd0486aa"
    },
    {
        "author": "葉適",
        "paragraphs": [
            "笠澤老龜蒙，蛹卧絲自裹。",
            "君從蓮葉畔，親領末後語。",
            "憐我未得聞，獨繭授長緒。",
            "因茲服英悟，鬰鬰副奇許。",
            "士於淪胥中，搏手架欄柱。",
            "一瓦不漂零，百世保風雨。",
            "轉圜信無難，滅木猶有懼。",
            "高翔要深泳，厚積堪重負。",
            "狂波浸三伏，回壑萬流阻。",
            "旅情方夷猶，霽色待舒吐。",
            "樵峰濃黑散，蓼岸微紅聚。",
            "進舟石門灘，小泊看佳處。"
        ],
        "title": "送陳漫翁",
        "id": "0290b0d5-6873-44b1-a392-6f194df570dc"
    },
    {
        "author": "葉適",
        "paragraphs": [
            "隠侯之郡成公宅，辭流屈注回理窟。",
            "前輩淵騫晚凋謝，後進由求蚤超絕。",
            "聖朝論士皆公卿，千乘何足留高名。",
            "春風無痕萬情化，盡付雙溪舞雩下。"
        ],
        "title": "送戴漢老",
        "id": "db65dfb6-d85a-4f89-af15-fab3ee872e6f"
    },
    {
        "author": "葉適",
        "paragraphs": [
            "雀尋屋角穿，燕繞簾櫳窺。",
            "共賀新宇就，生物欣有依。",
            "含德厚乃祖，義完嗟利隳。",
            "最憐常熟令，櫝韞不盡施。",
            "溫恭化羣從，遜悌流深規。",
            "一絲必同袍，粒黍無異炊。",
            "感零天上露，潤浹園中葵。",
            "魚蟹雖芳鮮，不如此菜肥。",
            "凉風送佳音，桂林自生枝。",
            "借子赤霄羽，登君文石墀。",
            "樸斲吁已勤，礱密審所宜。",
            "諒爲前峰近，長映客星垂。"
        ],
        "title": "孫祖佑解元世友堂",
        "id": "37575c2e-cd05-4fd1-a151-ab402f512a00"
    },
    {
        "author": "葉適",
        "paragraphs": [
            "朝納櫺上光，千帙亂抽翻。",
            "夜挑窗下明，一字究本源。",
            "舊師蚤傳習，新友晚聞見。",
            "隣里疎聚頭，江海勤會面。",
            "勿愛好鳥羽，勿玩芳樹林。",
            "書亦且置之，獨自觀此心。",
            "茫茫未生前，寂寂已死後。",
            "萬變隨雲浮，朗月住中彀。",
            "何物粲陳列，所從定何時。",
            "孔顔雖去遠，聞道命如絲。",
            "白屋無怨難，朱門不驕易。",
            "每留先人樸，不忝素士志。",
            "鴈蕩裊長麓，南北峙兩門。",
            "委和被多稼，永祚延餘昆。",
            "紅綠脩岸容，冰雪浄空界。",
            "蕙轉蘭亦回，誰賦書房外。"
        ],
        "title": "丁氏東嶼書房",
        "id": "e6847f74-c7f0-47d1-87e8-b3ce8b72b1e3"
    },
    {
        "author": "葉適",
        "paragraphs": [
            "仙門諸水會，流下瓦窯溝。",
            "中有吊湘客，西城南北樓。",
            "旗翻稻花風，棹澀梅子雨。",
            "夜邏無騷音，絳紗蒙首去。"
        ],
        "title": "端午行",
        "id": "542f42c3-2974-41ec-90c8-0364c20aa08d"
    },
    {
        "author": "葉適",
        "paragraphs": [
            "九州大麓標山經，早與天地同垂名。",
            "鴈蕩初傳晚唐世，掩抑衆嶽夸神靈。",
            "豈非龍伯所播遷，海水枯竭久乃成。",
            "窮鎪石怪呈萬巧，宛取物似羅千形。",
            "陰湫陽嶺何恍惚，紫光碧焰長磨縈。",
            "夜隨王喬玉簫發，曉答矩那金磬清。",
            "聞者未到意已傾，往往夢想驅風霆。",
            "胡僧猶嫌憇寂寞，便房曲檻頻招迎。",
            "强扶墜閣接雲漢，却補壞壁回丹青。",
            "來車去馬謾孔總，亭主自住誰爲情。"
        ],
        "title": "虎長老修雙峰",
        "id": "4c79cae7-9b4c-457e-b38b-74e5b1ff525e"
    },
    {
        "author": "葉適",
        "paragraphs": [
            "毛子駡吳曦，蜀山眇孤墳。",
            "五老急招聘，延留如大賓。",
            "龍分自眠地，蕙帳饒珠蠙。",
            "巖花開恨晚，谷鳥鳴先春。",
            "吊古一沉思，千載多逸民。",
            "登高一長望，萬里皆積雲。",
            "子勇書印曆，憂憤著彌綸。",
            "曷不草露布，從容靜風塵。",
            "低頭汲澗曲，煮豆萁爲薪。",
            "沮溺上之恥，昔賢終賤貧。"
        ],
        "tags": [
            "庐山"
        ],
        "title": "毛希元隠居廬山卧龍瀑",
        "id": "85df2f3e-f649-4f35-bffb-57c020ae830b"
    },
    {
        "author": "葉適",
        "paragraphs": [
            "馬塍東西花百里，錦雲繡霧參差起。",
            "長安大車喧廣陌，問以馬塍云未識。",
            "酴醿縛籬金沙牆，薜荔樓閣山茶房。",
            "高花何啻千金直，著價不到宜深藏。",
            "青鞋翩翩烏鶴袖，嚴勞引首金蔣後。",
            "隨園摘蕊煎凍酥，小分移床獻春酒。",
            "陳通苗傅昔弄兵，此地寂寞狐狸行。",
            "聖人有道賁草木，我輩裁花樂太平。",
            "知君已於苕水住，盡日艣聲摇上渚。",
            "無際滄波蓼自分，有情碧落鷗偏聚。",
            "追逐風光天漫許，拋擲身世人應怒。",
            "君不見南宮載寶回，何如趙子穿花去。"
        ],
        "title": "趙振文在城北廂兩月無日不游馬塍作歌美之請知振文者同賦",
        "id": "9f12b02c-c28b-49bc-aaea-01574bfe82f1"
    },
    {
        "author": "葉適",
        "paragraphs": [
            "周子百未遇，有兒慰眼前。",
            "敢誇材調別，自喜稟賦全。",
            "其守過老蒼，其行通變權。",
            "共看成蚤歲，何意夭初年。",
            "汝昔透胞絡，衝風著筋攣。",
            "和丹和乳嚥，煨附加鹽煎。",
            "所投烈藥盡，始獲奇痾痊。",
            "隋和絕代寶，氣命百分憐。",
            "問汝今何之，幻影來無緣。",
            "不許爺執捉，壞滅同埃煙。",
            "此悲信無益，此愛倍難捐。",
            "不見趙幾道，泣淚迸幽泉。",
            "不見孟良甫，叫吻聒穹天。",
            "汝爺自爲銘，志欲金石傳。",
            "兼求我詩去，刻在墓門邊。"
        ],
        "title": "周純臣子去病淑慧而短折賦以哀之",
        "id": "84fb611f-a735-4ecc-aa7a-9c98079fab1a"
    },
    {
        "author": "葉適",
        "paragraphs": [
            "子昔葦間從我游，未曾一語相報酬。",
            "文杏將非廟廊具，澗蘋况是王公羞。",
            "子今欻往西湖上，靈雨綵雲供筆仗。",
            "深思直道佐明君，蟄雷震空天下聞。"
        ],
        "tags": [
            "西湖"
        ],
        "title": "送盧簡夫",
        "id": "4908c9f8-37db-4e18-9f26-94b4c3889925"
    },
    {
        "author": "葉適",
        "paragraphs": [
            "雨慳水澀從季秋，倏忽春半河斷流。",
            "有僧了妙能禱祈，直云天閟非人求。",
            "朝誦呪，夜安禪，十陰九暗來纖纖。",
            "呪光禪寂轉相發，潤澤徐乃通幽潜。",
            "我老拜請良獨難，香烟鬰薄重霄間。",
            "旁搜潭洞攪龍蟄，鞭雷走電開天關。",
            "天意豈令一犁緩，人心正待百渠滿。",
            "補天不及人未知，禪心况寂嗟爾爲。"
        ],
        "title": "贈祈雨妙闍黎",
        "id": "d0226b20-e75c-430e-bb56-d8a2bff1b0d0"
    },
    {
        "author": "葉適",
        "paragraphs": [
            "昔時師友尚草創，憶子諸父勤磨礱。",
            "春臺自令車馬絕，桂樹未厭鈴旗重。",
            "侵雲切月絳一炬，擁坐排簷青幾峰。",
            "莫云空洞豈無物，讀徧五車江水東。"
        ],
        "title": "寄題朝宗新樓",
        "id": "d270202f-f1bc-4700-869b-ba6ca0dc5be1"
    },
    {
        "author": "葉適",
        "paragraphs": [
            "感格誰知汪仲舉，步虛未了龍來語。",
            "會稽秦望都洗清，越人喚作提刑雨。",
            "我慙老惰無精勤，累月喚龍龍不聞。",
            "水南早禾貪結實，一夕爛死爲泥塵。"
        ],
        "title": "和汪提刑祈雨",
        "id": "a147794c-f416-4b12-8edc-53cf3dd7618d"
    },
    {
        "author": "葉適",
        "paragraphs": [
            "總角都鼇頭，老生甘伏膺。",
            "白首參豹尾，後出夸先登。",
            "東流看到海，北風忽成冰。",
            "茫茫落簷花，窮巷猶短檠。"
        ],
        "title": "蔡尚書挽詞二首  其一",
        "id": "4d9b2fd2-98e1-48ad-89be-99e72f028dfc"
    },
    {
        "author": "葉適",
        "paragraphs": [
            "撥沙得黄金，百鍊寫光影。",
            "飛行日月上，瑩徹肝膽醒。",
            "空山慘馬鬣，何意重爲鑛。",
            "余哀不浪施，留寄長夜炯。"
        ],
        "title": "蔡尚書挽詞二首  其二",
        "id": "e6799dfc-8d4b-43a1-ad1a-24313ef1f9d0"
    },
    {
        "author": "葉適",
        "paragraphs": [
            "九盤在州中，萬山來四遠。",
            "納於牀笫近，尋丈未爲褊。",
            "日光既熙麗，風氣亦清展。",
            "悠然不離席，所得甚宏闡。",
            "隠峰招伏岫，騰躍俱赴眼。",
            "下視田中禾，藁粒猶可見。",
            "臨觀要親切，亦復貴眇緬。",
            "峽山絲線窄，嶽極瀛海眩。",
            "君看齊雲上，往往無際限。",
            "何當躡蓬萊，一汎五湖淺。"
        ],
        "title": "題處州翔峰閣",
        "id": "f7dd0343-cc8a-4580-9642-9e5340219a04"
    },
    {
        "author": "葉適",
        "paragraphs": [
            "瞢頭文之病，敖脚最所患。",
            "軒其奮勇果，榻復墮衰懦。",
            "伊人殆天力，卓地挺脩幹。",
            "欻入巖雲幽，倏出星極爛。",
            "儼如姑射女，娣姒俱整粲。",
            "皎如珊瑚樹，塵垢拭杯案。",
            "昔夸新龍首，伏呂較蚤晏。",
            "又推舊菑川，耄老終佐漢。",
            "况今未六十，急用豈爲晚。",
            "行當奏苦疏，朗壓諸儒冠。"
        ],
        "title": "讀王德甫文卷因送省試",
        "id": "b8e262f1-4eea-4a43-a024-16daa2caf874"
    },
    {
        "author": "葉適",
        "paragraphs": [
            "春以喻母慈，慈深春不如。",
            "兒欲答母恩，恩重答無餘。",
            "華堂頓有雲嶺隔，夢裏分明與親劇。",
            "阿連進奉新批敕，翠裘黄簡緣兄得。",
            "朝騰巽章乞祠官，願身暮歸怡母顔。",
            "老農邀君勿輕去，萬紅千紫扶春住。",
            "雨田自種晴田收，好是天留答春處。"
        ],
        "title": "王宗卿答春堂",
        "id": "af7f8d91-5247-4452-a337-e2b889e92806"
    },
    {
        "author": "葉適",
        "paragraphs": [
            "猺啾獠唧聞鳴琴，十指如玉無哀音。",
            "應憐聽者未洗耳，衡山高兮湘水深。",
            "君今幅巾鵷鷺行，切勿著带貔虎傍。",
            "軟荷刺少離棹短，柝桐花多班露長。"
        ],
        "tags": [
            "衡山"
        ],
        "title": "送葉路分",
        "id": "392034cd-886d-4745-9fe6-8c409fc1e5f4"
    },
    {
        "author": "葉適",
        "paragraphs": [
            "鼓槌恨不投淮流，復傳侯摯能校謀。",
            "西州卧龍出長算，朝汎清洛暮營丘。",
            "禹跡芒芒草萊遠，實邊正在耕耘滿。",
            "中庭雅歌自有節，豈效夷聲催煞衮。",
            "北平漸車淖不通，白檀可越時未同。",
            "待公刻就燕然頌，我亦嚴駕期無終。"
        ],
        "title": "答李制置",
        "id": "f820df7a-da2e-4761-b2a8-13e954fa41fa"
    },
    {
        "author": "葉適",
        "paragraphs": [
            "與子異州壤，取友四十年。",
            "狂心蚤探索，出語乾道前。",
            "向來朱建安，拊手笑淵源。",
            "小心承父昆，刻意睎回騫。",
            "不求壠斷登，有路直如絃。",
            "計其所不爲，敵富逾百千。",
            "衆駿跨險遠，獨鵠超眇綿。",
            "謂當共驂服，可以爭聯翩。",
            "誰知竟大謬，寸影孤雲邊。",
            "南省無姓名，俛眉自愁煎。",
            "家蔬僅掩豆，野蝗來蔽天。",
            "過我城西偶，相視各華顛。",
            "寒菊已收花，枯井未回泉。",
            "人生寓地上，蟻垤交折旋。",
            "中間較得失，區區等浮烟。",
            "喜君佳兒姪，放筆追奔川。",
            "許身若卧龍，斬蛟透重淵。",
            "所虞氣力豪，未受規矩鎸。",
            "過翁非止肖，奕世始稱賢。",
            "從今掩蓬蓽，同賦歸來篇。"
        ],
        "title": "林叔和見訪道舊感歎因以爲贈",
        "id": "fb104a16-7862-4937-b64c-57fc792c729f"
    },
    {
        "author": "葉適",
        "paragraphs": [
            "篙師上灘時，面作石皤樣。",
            "及其進尺寸，乃在一偃仰。",
            "神禹不到地，狂流終播蕩。",
            "逆順本天力，人謀不相讓。",
            "苦戰排三軍，勢壓票姚將。",
            "身在亂石中，傾覆堪指掌。",
            "誰云荷天衢，鼠徑斷還往。"
        ],
        "title": "上灘",
        "id": "18ee3d3b-9e51-417b-bb6a-50770e4e1223"
    },
    {
        "author": "葉適",
        "paragraphs": [
            "何止超前代，功隆道更尊。",
            "幾同造區夏，還復外乾坤。",
            "黄屋堯年度，青山禹穴昏。",
            "遺民猶望幸，淚血洒中原。"
        ],
        "title": "高宗皇帝挽詞二首  其一",
        "id": "50a59037-dd95-4a0e-a452-ceb1a03a86a7"
    },
    {
        "author": "葉適",
        "paragraphs": [
            "河濟初開府，江淮晚視師。",
            "纘戎由子聖，永命獨天知。",
            "鶴唳空虛警，雲生仗自移。",
            "上哀何以稱，卒代繼周時。"
        ],
        "title": "高宗皇帝挽詞二首  其二",
        "id": "e6e7e1e7-e901-4743-a364-21f4b39d4141"
    },
    {
        "author": "葉適",
        "paragraphs": [
            "儉德加文景，雄才自武宣。",
            "道終遺萬乘，喪制盡三年。",
            "暫乞狂胡命，常持復漢權。",
            "全將一孝字，高謚百王前。"
        ],
        "title": "孝宗皇帝挽詞二首  其一",
        "id": "e24273c7-7cf3-4ad5-8e42-c61e85572090"
    },
    {
        "author": "葉適",
        "paragraphs": [
            "昔年叨上殿，歎息動宸襟。",
            "豈不人思奮，其如天意深。",
            "帝王猶遇合，南北限升沉。",
            "尚有登遐日，諸軍特賜金。"
        ],
        "title": "孝宗皇帝挽詞二首  其二",
        "id": "cf3b46c7-21e6-4724-81b4-1158dd7ebe1e"
    },
    {
        "author": "葉適",
        "paragraphs": [
            "領閤號親貴，光宗始用儒。",
            "諒惟醫國手，果驗活人書。",
            "負郭可稅駕，行田宜蹇馿。",
            "相看滿川月，無計遣長鬚。"
        ],
        "title": "吉州刺史蔡直之挽詞二首  其一",
        "id": "56ceb81b-c510-4237-a03e-54e32564c704"
    },
    {
        "author": "葉適",
        "paragraphs": [
            "能事實偉甚，謙終猶罕聞。",
            "忘身賓出日，歛手避浮雲。",
            "天欲消胡運，人誰靖楚氛。",
            "未刊千字誄，長掩一丘墳。"
        ],
        "title": "吉州刺史蔡直之挽詞二首  其二",
        "id": "c741a48b-dc59-4b97-9a24-059357c960c5"
    },
    {
        "author": "葉適",
        "paragraphs": [
            "陽復冰潜動，雲衰日界明。",
            "近傳新詔綍，重起舊簪纓。",
            "斗極回東指，軍容直北營。",
            "龍蛇多變化，旋日看超昇。"
        ],
        "title": "陽復",
        "id": "3d7f3a9e-2066-4019-9c51-a552e7714aff"
    },
    {
        "author": "葉適",
        "paragraphs": [
            "過家鄉里敬，將母士夫榮。",
            "得失從人論，行藏獨自明。",
            "百年中古少，一笑萬金輕。",
            "廉士吾何敢，新茶可擷英。"
        ],
        "title": "送鄭丈赴建寧五首  其一",
        "id": "b519d661-0b17-4ed1-a294-4cef01b6ca2a"
    },
    {
        "author": "葉適",
        "paragraphs": [
            "有志雖身健，開心在歲寒。",
            "一時諸老盡，多見大名難。",
            "湖海方連旱，甌閩適少寬。",
            "爲州人不乏，千萬强加餐。"
        ],
        "title": "送鄭丈赴建寧五首  其二",
        "id": "6bf45eab-2c12-42c7-a1a9-c422a76db284"
    },
    {
        "author": "葉適",
        "paragraphs": [
            "清廟圖書寶，熙朝雅頌音。",
            "頻繁三節召，荏苒二毛侵。",
            "衣飲家纔足，丘園意亦深。",
            "卧聽床下士，時作武侯吟。"
        ],
        "title": "送鄭丈赴建寧五首  其三",
        "id": "c40adc78-568e-49a8-8b0e-9fdfd655df1f"
    },
    {
        "author": "葉適",
        "paragraphs": [
            "海內言華萼，功名動搢紳。",
            "十年長隠吏，一語必驚人。",
            "酒量新來減，交情老更親。",
            "公餘如促膝，剩把古書陳。"
        ],
        "title": "送鄭丈赴建寧五首  其四",
        "id": "e1fb87d8-4128-47ba-9484-8e560fcc5b23"
    },
    {
        "author": "葉適",
        "paragraphs": [
            "屏棄誠愚分，牢愁更索居。",
            "若逢知已問，猶解課兒書。",
            "地僻門長閉，年饑菜自鋤。",
            "相望無一事，不是故情疎。"
        ],
        "title": "送鄭丈赴建寧五首  其五",
        "id": "966b0a1e-80c9-49c8-b229-3456264fe737"
    },
    {
        "author": "葉適",
        "paragraphs": [
            "道義秦城重，聲名冀馬空。",
            "河汾談聖制，鄒魯振儒風。",
            "有學堪經世，無官可效忠。",
            "浮雲公豈計，吾道自憐窮。"
        ],
        "title": "哭鄭丈四首  其一",
        "id": "599882f1-382a-4376-9ec0-b19513b2dcb9"
    },
    {
        "author": "葉適",
        "paragraphs": [
            "誰謂居今世，無由見古人。",
            "事新曾閔上，遊世葛懷民。",
            "德盛天爲侶，慈薰物與春。",
            "清風如尚想，猶足洗囂塵。"
        ],
        "title": "哭鄭丈四首  其二",
        "id": "485cd644-e68a-4345-bbc6-2ed24525f701"
    },
    {
        "author": "葉適",
        "paragraphs": [
            "插架軸三萬，撐腸卷五千。",
            "京都通百郡，溟渤滙群川。",
            "深淺人隨汲，東西意各便。",
            "後生無復見，媚學謾躚躚。"
        ],
        "title": "哭鄭丈四首  其三",
        "id": "5707c871-1b28-43a1-bd82-bf986fd533fe"
    },
    {
        "author": "葉適",
        "paragraphs": [
            "憶在諸生列，曾窺太史書。",
            "泉蒙煩濬達，槁質費吹噓。",
            "外宅寧成相，生芻早吊閭。",
            "臨風兩行淚，愁絕向輀車。"
        ],
        "title": "哭鄭丈四首  其四",
        "id": "4dbf47d5-1785-4fad-a1a0-a4afc6e61d54"
    },
    {
        "author": "葉適",
        "paragraphs": [
            "退食勤稽古，當朝動引經。",
            "人心喜偏側，國脈要勻亭。",
            "二府早聞政，三孤晚告靈。",
            "羔裘惜光彩，不肯到頭廳。"
        ],
        "title": "何參政挽歌  其一",
        "id": "329a205b-cd54-43b8-b2ba-3230fac1fd86"
    },
    {
        "author": "葉適",
        "paragraphs": [
            "晞髮滄浪上，灘聲近廣騷。",
            "綠圍齊長柳，紅糝半含桃。",
            "欲寡堪增壽，閑多更養高。",
            "佳哉鳳凰壠，悲甚付烏號。"
        ],
        "title": "何參政挽歌  其二",
        "id": "4d07c571-61c2-49c1-a1c9-2983e1ec7c86"
    },
    {
        "author": "葉適",
        "paragraphs": [
            "宿昔叨殊眷，尋常款直廬。",
            "聽鷄催謁駕，立馬待紬書。",
            "零落誰存者，追尋昨夢餘。",
            "何曾嗔石介，韓愈自狂疎。"
        ],
        "title": "何參政挽歌  其三",
        "id": "aa15a3cc-5e81-4fcd-a506-f45e56bc3569"
    },
    {
        "author": "葉適",
        "paragraphs": [
            "萬里渥洼出，行天絕比倫。",
            "能參大關鍵，莫用小精神。",
            "鍾鼎身雖貴，簞瓢道未貧。",
            "梅情兼雪意，留住恰芳春。"
        ],
        "title": "送陳糧料",
        "id": "7b4d0045-6f78-4a12-9128-51bb06bb3135"
    },
    {
        "author": "葉適",
        "paragraphs": [
            "欲識隠居者，當年費懿恭。",
            "却辭金馬直，歸卧錫山峰。",
            "兩詔終不起，一瓢長自從。",
            "兒孫盡登第，勿剪舊栽松。"
        ],
        "title": "題費肅校書遺事",
        "id": "39da67b0-fbdc-4df4-a9f5-2f69dc3fa78f"
    },
    {
        "author": "葉適",
        "paragraphs": [
            "援引亦未力，聲名空復傳。",
            "終携太平策，還上蜀江船。",
            "帆色掛曉月，艣音穿夕烟。",
            "滄波不盡興，收拾浣花邊。"
        ],
        "title": "送鄧諫從制幹",
        "id": "08abf4fe-c5c9-4766-beb0-65cdad98c96f"
    },
    {
        "author": "葉適",
        "paragraphs": [
            "水北柳六一，家傳擲卦靈。",
            "秋清演漁曲，春近著牛經。",
            "掩肆花竹秀，排門柑橘馨。",
            "應憐喜功者，虛要峴山銘。"
        ],
        "title": "題柳山人壁二首  其一",
        "id": "3c1c9b31-b2e9-42d8-869f-5b425866509f"
    },
    {
        "author": "葉適",
        "paragraphs": [
            "我病屢穆卜，山人不面謾。",
            "常言千日厄，未許一朝安。",
            "地上庸醫滿，天邊惡曜攢。",
            "歸根與復命，自笑此何難。"
        ],
        "title": "題柳山人壁二首  其二",
        "id": "6dd03bb4-eab2-4e56-bdeb-94623f1726c3"
    },
    {
        "author": "葉適",
        "paragraphs": [
            "蕭瑟梅花壠，豪華不復還。",
            "好兒須萬石，廣厦剩千間。",
            "盡與詩書癖，勿令紈綺攀。",
            "傳家自翁始，留筆紀池山。"
        ],
        "title": "致政通直錢公挽歌詞",
        "id": "0db572da-c56e-4088-8fc5-88d709926704"
    },
    {
        "author": "葉適",
        "paragraphs": [
            "疇昔省君病，小車隨酒壺。",
            "心惺賞文句，語謇困喑嗚。",
            "念子堪垂泣，纍然失壯圖。",
            "唯應看幼子，空手縛於菟。"
        ],
        "title": "亡友項子謙兄挽歌詞",
        "id": "9c946096-8ed7-4a2c-ac89-0bed5371f59b"
    },
    {
        "author": "葉適",
        "paragraphs": [
            "可怕陰陽惡，還驚日月遒。",
            "終成埋璧去，不作坐禪留。",
            "雨洗一簞浄，風翻千橘愁。",
            "門前繫船橛，宿鳥漫啁啾。"
        ],
        "title": "待制中書舍人陳公之亡以山宅須利既遷殯而未葬也後五月乃克葬焉二首  其一",
        "id": "422dc41b-9769-4ed5-a910-98aa241b661b"
    },
    {
        "author": "葉適",
        "paragraphs": [
            "嗟我與公同澹泊，一生一死又凄凉。",
            "經綸傳世止於此，老病著身行自當。",
            "掛壁斷弦從別調，拂天野水渡新航。",
            "暮春未有風雩伴，且閤遺編住冢傍。"
        ],
        "title": "待制中書舍人陳公之亡以山宅須利既遷殯而未葬也後五月乃克葬焉二首  其二",
        "id": "7fdc6620-2147-4079-a582-fa1cd81e116d"
    },
    {
        "author": "葉適",
        "paragraphs": [
            "對面吳橋港，西山第一家。",
            "有林皆橘樹，無水不荷花。",
            "竹下晴垂釣，松間雨試茶。",
            "更瞻東掛綵，空翠雜朝霞。"
        ],
        "title": "西山",
        "id": "46352b92-e180-4132-b596-2cc189fc310b"
    },
    {
        "author": "葉適",
        "paragraphs": [
            "窈窕隨塘曲，酸甜在橘中。",
            "所欣黄一半，相逐樹無窮。",
            "習啖成真性，悲歌記土風。",
            "慙非美人贈，採摘恣村童。"
        ],
        "title": "看柑",
        "id": "57f13c3e-877f-4e21-b5dd-e22944e0b8e5"
    },
    {
        "author": "葉適",
        "paragraphs": [
            "杜子五兄弟，詞林俱上頭。",
            "規模古樂府，接續後春秋。",
            "奇崛令誰賞，羈棲浪自愁。",
            "故園如鏡水，日日抱村流。"
        ],
        "title": "贈杜幼高",
        "id": "b0cb3461-86c1-4af1-bbc2-05328e8335f2"
    },
    {
        "author": "葉適",
        "paragraphs": [
            "繅藉知良玉，虀鹽是大儒。",
            "單傳合上相，小却但尚書。",
            "蠹簡同歸處，遺簪任翳如。",
            "西風好溪雨，漲淚濕塗芻。"
        ],
        "title": "待制湯公挽詞",
        "id": "c52b44bd-0901-4b05-94ce-6da7a1ad42c0"
    },
    {
        "author": "葉適",
        "paragraphs": [
            "冉冉試百巧，栖栖終一丘。",
            "死期甘慟哭，時事不勝憂。",
            "貧只藏書在，恩將別業酬。",
            "看君用意絕，身後令名留。"
        ],
        "title": "吳參議挽歌詞",
        "id": "12cd9bc9-b978-49c0-b5c7-b6436f77284c"
    },
    {
        "author": "葉適",
        "paragraphs": [
            "幽人眇何在，高閣鎖重關。",
            "梅冷橋邊月，菊殘籬外山。",
            "可憐清絕地，長憶笑談間。",
            "寂寞私鹽港，漁樵自往還。"
        ],
        "title": "沖佑大夫鮑公挽詞",
        "id": "1331de65-3c54-4fb2-b6fd-b6116ccd02b7"
    },
    {
        "author": "葉適",
        "paragraphs": [
            "臘盡凍初合，風花江欲平。",
            "急從高處賞，已向歲前晴。",
            "莫與鬢爭白，試將身比清。",
            "樓頭接遠岫，歷歷正分明。"
        ],
        "title": "雪後思遠樓曉望",
        "id": "9f11721a-2e53-439c-b6d9-6f7085639f30"
    },
    {
        "author": "葉適",
        "paragraphs": [
            "宿覺名未謝，殘山今尚存。",
            "暫開雲外宅，不閉雨中門。",
            "麥熟僧常餓，茶枯客謾吞。",
            "荒凉自有趣，衰病遣誰言。"
        ],
        "title": "宿覺庵",
        "id": "d4d67b75-1ada-43bb-bbd7-0aae7461964f"
    },
    {
        "author": "葉適",
        "paragraphs": [
            "近日能吟者，黄巖說勝師。",
            "語生兼老筆，體重带幽姿。",
            "遣臘冰千筯，勾春柳一絲。",
            "方山最高頂，不擬到茅茨。"
        ],
        "title": "贈勝上人",
        "id": "341fc351-c656-4d68-a16b-90d47ff43bf2"
    },
    {
        "author": "葉適",
        "paragraphs": [
            "文昭有賢母，白首教篇章。",
            "義並三遷峻，書成百卷長。",
            "古今歸石室，筆削紀萱堂。",
            "鹿擾烏馴處，森森宰樹蒼。"
        ],
        "title": "朱文昭母楊氏挽詞",
        "id": "cae3d461-ab36-46a8-9e4b-79a4e6e4a649"
    },
    {
        "author": "葉適",
        "paragraphs": [
            "誰憐張太守，思職更憂邊。",
            "濠水中間月，光山盡處天。",
            "人應迷往事，我獨採遺編。",
            "莽莽乾坤裏，冥知想慨然。"
        ],
        "title": "沖佑安撫郎中張公挽詞",
        "id": "2da35538-c79a-462f-871e-3ca5b7e13c78"
    },
    {
        "author": "葉適",
        "paragraphs": [
            "恨取一官晚，公人未展衙。",
            "空傳讀書苦，留與後生誇。",
            "有子聯三俊，成名王兩家。",
            "會須酬貴骨，野燎報宣麻。"
        ],
        "title": "縣尉林公挽詞",
        "id": "19595e47-8aeb-439c-aefd-58b766c4bfee"
    },
    {
        "author": "葉適",
        "paragraphs": [
            "生死悲歡地，長嗟付短吟。",
            "北門晨鵲趁，西甸晚鴉尋。",
            "三品官名重，千年墓色深。",
            "廣東正思憶，淚激海潮音。"
        ],
        "title": "陳侍郎挽詞",
        "id": "32c6a979-38f4-41a4-9c8a-e586d9f48ae3"
    },
    {
        "author": "葉適",
        "paragraphs": [
            "已刻溪西誌，潸然淚滿袪。",
            "軻喪嫌後侈，參養要前餘。",
            "甫里送錦纜，館頭迎布車。",
            "爲題楓葉往，蟲籀不成書。"
        ],
        "title": "太令人胡氏挽詞",
        "id": "6a6608a3-8c0f-4874-b7ce-b0aef342415c"
    },
    {
        "author": "葉適",
        "paragraphs": [
            "竹外萬雲合，荷心一雁來。",
            "若無歌舞閙，應有鬼神猜。",
            "野岸鋤難遍，幽根暖易栽。",
            "前山未放入，好閣更南開。"
        ],
        "title": "題張提舉園",
        "id": "10df223e-f400-4686-b8dc-b6c758db3bbb"
    },
    {
        "author": "葉適",
        "paragraphs": [
            "白頭趨幕府，早已負平生。",
            "未放鵬舒翼，應煩驥斂程。",
            "驛梅催凍蕊，柁雨送春聲。",
            "爲語常平使，開懷待子荆。"
        ],
        "title": "送謝希孟",
        "id": "52db4494-88ea-4b2c-8331-ef558e4e8616"
    },
    {
        "author": "葉適",
        "paragraphs": [
            "地深湘渚浪，天遠桂陽城。",
            "故里楸花別，諸生柳絮迎。",
            "一夔開跡後，六舞待時行。",
            "子自調新律，吾衰閟舊聲。"
        ],
        "title": "送周子靜",
        "id": "aff9c3ae-6b0a-4063-8c37-97f0a299eb62"
    },
    {
        "author": "葉適",
        "paragraphs": [
            "尚平接馬弟，髣髴記前身。",
            "海闊元隨浪，山高別領春。",
            "難招古渡外，空老夕陽濱。",
            "順性無生滅，君應了正因。"
        ],
        "title": "林處士挽詞",
        "id": "1ce95a25-b8d6-40de-b97e-7062dd601ecf"
    },
    {
        "author": "葉適",
        "paragraphs": [
            "送子三爲邑，十年嗟往來。",
            "誰言債難了，不與命同回。",
            "卓魯終留愛，龔黄豈蔽材。",
            "雲愁旦暮雪，雪打又添哀。"
        ],
        "title": "錢知縣挽詞",
        "id": "fbbc98d4-46aa-472b-b494-e2bf8730bc7c"
    },
    {
        "author": "葉適",
        "paragraphs": [
            "久自知潘令，經曾薦禰衡。",
            "居慚薄氣力，何以助聲名。",
            "松柏非無歲，鹽梅會有羹。",
            "又從沙際別，把酒候潮生。"
        ],
        "title": "送潘景參",
        "id": "eec53c31-3262-4c4c-849d-473f9367c7af"
    },
    {
        "author": "葉適",
        "paragraphs": [
            "歐虞兼褚薛，事遠跡爲塵。",
            "今日觀來翰，如親見古人。",
            "盡歸嚴號令，富有活精神。",
            "碑板荒唐久，遄看走四鄰。"
        ],
        "title": "贈徐靈淵",
        "id": "ef8fe34c-10d0-44d8-8098-4314da73acc0"
    },
    {
        "author": "葉適",
        "paragraphs": [
            "巖巖蕭太傅，謇謇鄭尚書。",
            "可惜流光晚，翻無急詔除。",
            "交情梅蕊盡，哀意柳芽疎。",
            "只有安江滿，長涵夜月虛。"
        ],
        "title": "戴肖望挽詞  其一",
        "id": "b8378977-5634-488d-9497-b2c7c724dd8a"
    },
    {
        "author": "葉適",
        "paragraphs": [
            "老失平生友，悲尋路轉迷。",
            "水肥應返釣，田瘦合歸犁。",
            "草與地蕭瑟，雲垂天慘凄。",
            "無因再商略，短日送寒鷄。"
        ],
        "title": "戴肖望挽詞  其二",
        "id": "0b80263c-33ef-4761-b4fe-6e139f63b1cd"
    },
    {
        "author": "葉適",
        "paragraphs": [
            "自卜西南宅，始聞幽賞多。",
            "山供映門樹，水獻捲簾荷。",
            "近局棋頻賭，鄰篘酒屢歌。",
            "誰云祕此樂，拋擲與流梭。"
        ],
        "title": "徐靈淵挽詞",
        "id": "05de443c-ebca-45bb-a0b9-f33bbefdcec7"
    },
    {
        "author": "葉適",
        "paragraphs": [
            "風沙江上宅，斥鹵望中村。",
            "密竹元遮徑，崇蘭早映門。",
            "笑談看磊落，材力可騰掀。",
            "誰復知心事，滄波霧雨昏。"
        ],
        "title": "包顒叟挽詞二首  其一",
        "id": "2017e1cf-3a7f-42a6-89f1-18addfb6ee09"
    },
    {
        "author": "葉適",
        "paragraphs": [
            "養志諸郎事，專經永夜殘。",
            "雖云綠衫易，更覺綵衣難。",
            "客散棋奩閉，庭虛酒盎乾。",
            "無言慰孤苦，持此問漫漫。"
        ],
        "title": "包顒叟挽詞二首  其二",
        "id": "762eb2a2-de4a-44f7-9f12-d82c5af38214"
    },
    {
        "author": "葉適",
        "paragraphs": [
            "雜遝新河市，酸寒處士廬。",
            "甘辭魯穆饋，獨著孟軻書。",
            "籬壞從兒補，禾荒付客鋤。",
            "永嘉新有志，莫遣姓名疎。"
        ],
        "title": "林敬之挽詞",
        "id": "ce69abfa-7b12-4d8c-ba26-65531aaef6e3"
    },
    {
        "author": "葉適",
        "paragraphs": [
            "種虜昔逾塞，三邊各受師。",
            "共傳君善守，能護國西陲。",
            "卿秩恩雖早，郎班詔已遲。",
            "須將未盡賞，酬折在豐碑。"
        ],
        "title": "王運使挽詞",
        "id": "128cc9b7-d9a8-48a9-a7aa-4fd673e93813"
    },
    {
        "author": "葉適",
        "paragraphs": [
            "男子行藏地，自求難問天。",
            "空多賈誼學，突過馬周年。",
            "願改京官後，常趨黼扆前。",
            "太平如致了，別造會昌船。"
        ],
        "title": "薛子舒罷官久無所授端明得謝始換承務郎",
        "id": "e8cbb1dc-a953-47de-a06c-523185da0307"
    },
    {
        "author": "葉適",
        "paragraphs": [
            "自得長官後，邑人詩轉工。",
            "批書月屢滿，覓薦歲常空。",
            "柳已如藍碧，桃元勝錦紅。",
            "終歸剡溪上，舉棹謝東風。"
        ],
        "title": "贈呂縣丞",
        "id": "8a5de623-c220-474a-b096-b7c5690d14dc"
    },
    {
        "author": "葉適",
        "paragraphs": [
            "九十人稀有，追歡盡橐金。",
            "猶嫌兒舞拙，不怕酒行深。",
            "寄鮓未垂訓，設鷄先賞音。",
            "維舟橘花晚，霧雨噀前林。"
        ],
        "title": "詹魯山解元以壽母求詩",
        "id": "5aca0098-fc86-49cd-bf31-c0bf1c96f5c5"
    },
    {
        "author": "葉適",
        "paragraphs": [
            "蔡家五千卷，藏向石庵中。",
            "講誦今幾日，飄零隨隕風。",
            "隔垣孤響度，別井暗泉通。",
            "安得無爻象，與將吾道東。"
        ],
        "title": "贈蔡茂材貫之子與",
        "id": "3a2def56-104b-4cc3-9b31-12fd6b79646f"
    },
    {
        "author": "葉適",
        "paragraphs": [
            "壽者福之首，中兼典郡來。",
            "聖知天上事，磨盡世間材。",
            "此傺靈龜往，何方化鶴回。",
            "所親都不恨，有識自興哀。"
        ],
        "title": "余知府挽詩二首  其一",
        "id": "ef7bd9bf-38f8-4fbe-8697-b99271636b7a"
    },
    {
        "author": "葉適",
        "paragraphs": [
            "憐我抱空意，鬢間饒白絲。",
            "已從真率集，那復少年時。",
            "柳糝春前葉，松鎪雪後枝。",
            "建炎無故老，難話省方悲。"
        ],
        "title": "余知府挽詩二首  其二",
        "id": "254e179a-091f-4013-adf9-5f61ac8729c7"
    },
    {
        "author": "葉適",
        "paragraphs": [
            "僧館經年學，書籤盡日抽。",
            "空聞割鷄笑，不見化鳬留。",
            "瘴月曉還落，蠻雲冷未收。",
            "西華夜來雨，浄洗一生愁。"
        ],
        "title": "趙知縣挽詞",
        "id": "8c8194ee-86c3-4c76-89d4-83a36d8f3ca7"
    },
    {
        "author": "葉適",
        "paragraphs": [
            "昔我共筆硯，知君賢弟昆。",
            "門邀百客醉，囊諱一金存。",
            "忽與鐘聲盡，長悲磬色昏。",
            "多年趙家府，銷減惠王孫。"
        ],
        "title": "趙清叔挽詞",
        "id": "303c7dfe-3e31-452c-ae1c-de0e7ca5a80a"
    },
    {
        "author": "葉適",
        "paragraphs": [
            "無心立臧否，有術驗榮衰。",
            "舉世聲中動，浮生骨带來。",
            "彈輕知福地，欬小應靈臺。",
            "笑我老何及，是身惟死灰。"
        ],
        "title": "贈聽聲歐陽承務",
        "id": "4f5315d6-a48d-4f18-92de-477c7b8380b3"
    },
    {
        "author": "葉適",
        "paragraphs": [
            "風雨逍遥地，衙排印簏新。",
            "鈿車分路闊，寶瑟聽歌頻。",
            "燈市曉侵月，花田晚占春。",
            "却過張翰宅，方信有閑人。"
        ],
        "title": "送包通判兼寄滕季度",
        "id": "a95504c1-3efa-43cd-81b6-bb7c748bddf1"
    },
    {
        "author": "葉適",
        "paragraphs": [
            "材業將時偶，聲名鬭寵新。",
            "文昌留不住，大尹政通神。",
            "力說和戎好，從撩相國嗔。",
            "春花插秋鬢，還得自由身。"
        ],
        "title": "趙尚書挽詩  其一",
        "id": "ffeaaa9f-0cfc-473c-9540-8fb0a769ebae"
    },
    {
        "author": "葉適",
        "paragraphs": [
            "江北江南曲，吟高許和同。",
            "相迎黄篾浪，失笑白蘋風。",
            "老病猶貪活，漂零各隕空。",
            "長懷洞庭橘，買宅傍牆東。"
        ],
        "tags": [
            "洞庭湖"
        ],
        "title": "趙尚書挽詩  其二",
        "id": "e2b52471-f725-4e39-95d6-d7f5231214cc"
    },
    {
        "author": "葉適",
        "paragraphs": [
            "城嶂標辰極，誰家特有山。",
            "偏憐東崦好，只對北堂閑。",
            "動石低簷住，流鶑拂檻還。",
            "仙關鎖瓊海，幽夢或時攀。"
        ],
        "title": "周宗夷東山堂",
        "id": "fcc90f78-213a-4f1f-b924-c8f2c6d9990e"
    },
    {
        "author": "葉適",
        "paragraphs": [
            "左司遺事遠，介婦古風存。",
            "業廣添新宅，儒多起舊門。",
            "真亭留壽影，雲物護山原。",
            "我欲攀車別，衰殘阻故園。"
        ],
        "title": "丘安人挽詩",
        "id": "8c16c7f6-388c-4974-968e-d4c6f8c16377"
    },
    {
        "author": "葉適",
        "paragraphs": [
            "隠劉甘隠淪，老郭亦離羣。",
            "自鎖魚亭月，同穿雁蕩雲。",
            "排峰造龍質，懸水迸簾紋。",
            "百種聚奇怪，從君句裏分。"
        ],
        "title": "題郭希呂劉詠道游鴈蕩詩後",
        "id": "7a4e0faa-849e-4ec0-a302-24aac495e533"
    },
    {
        "author": "葉適",
        "paragraphs": [
            "爲愛千竿玉，垂陰似古城。",
            "弟兄俱挺立，文獻各標名。",
            "握粟親年晚，浮家越浪輕。",
            "相期早得意，還伴此君清。"
        ],
        "title": "送戴宣子",
        "id": "4ab1336b-8faa-41d5-a4b6-fdef5f4eb85d"
    },
    {
        "author": "葉適",
        "paragraphs": [
            "孝子久傳名，誠通物表靈。",
            "當年虎失猛，此日竹還青。",
            "墓墾無留菽，庭荒枕舊廳。",
            "惟存古題誌，寶惜勝如經。"
        ],
        "title": "題仰孝廉事實後",
        "id": "7afaae1f-5e18-45e1-8e43-e2df884106cd"
    },
    {
        "author": "葉適",
        "paragraphs": [
            "家住東郊深，能詩人共尋。",
            "冰梭間道錦，玉軫斷文琴。",
            "城漏宵添滴，窗花晝減陰。",
            "新凉白頭句，清甚費悲吟。"
        ],
        "title": "贈盧次夔",
        "id": "8ab53b8e-b4fb-4b8a-9563-233980c796b5"
    },
    {
        "author": "葉適",
        "paragraphs": [
            "無灘秋水平，有句官曹清。",
            "楊柳欲落盡，菊花愁晚生。",
            "書多前益智，文古後垂名。",
            "功到闊深處，天教勤苦成。"
        ],
        "title": "送趙幾道邵武司戶",
        "id": "12aaa9f1-321c-42c5-8a88-cfca35d539fc"
    },
    {
        "author": "葉適",
        "paragraphs": [
            "結佩聲名遠，懷沙興託深。",
            "惜無長綆繫，終使夕陽沉。",
            "蘭省空頻召，桃源不再尋。",
            "雖傷有北毀，難減是南金。"
        ],
        "title": "常德郎中林公挽詞",
        "id": "0a41d2c5-5bda-40c8-b15a-16ea2c9fc407"
    },
    {
        "author": "葉適",
        "paragraphs": [
            "文苦意尤切，色低聲轉微。",
            "三生住淺土，一竁阻深歸。",
            "藝圃筆鋒掃，侯門麈柄揮。",
            "何慚素車集，回繞絳旌飛。"
        ],
        "title": "贈鄭秀才",
        "id": "3ff45fca-203a-4b7b-8a0a-b8e99dc34fb8"
    },
    {
        "author": "葉適",
        "paragraphs": [
            "怒漲爭茅竹，安流節斗門。",
            "行苗存水則，縮板護河源。",
            "士李昔陳義，守奚能聽言。",
            "便當生廟食，禾熟賽鷄豚。"
        ],
        "title": "贈李秀才順之",
        "id": "08b0a067-bbe8-42d2-9933-af11651d96d4"
    },
    {
        "author": "葉適",
        "paragraphs": [
            "宅古竹陰晚，書殘燈焰稀。",
            "深知靜者趣，轉益宦情微。",
            "別殿行催甲，休工坐掩扉。",
            "御前清切地，重得薦皇闈。"
        ],
        "title": "送侯居父",
        "id": "aad1f5af-65e2-4c33-a0bf-622e3236ffa1"
    },
    {
        "author": "葉適",
        "paragraphs": [
            "娶女已爲客，參翁又別行。",
            "相隨小書卷，開讀短燈檠。",
            "野影晨迷樹，天文夜照城。",
            "須將遠遊什，題寄老夫評。"
        ],
        "title": "贈高竹有外姪",
        "id": "3e5289a4-efb5-4900-9b01-754ac303d9c4"
    },
    {
        "author": "葉適",
        "paragraphs": [
            "自識賢尊熟，常將遠到期。",
            "忽傳千古信，虛抱一生疑。",
            "恨菊來何久，愁梅去轉遲。",
            "應留起春蟄，詞落未堪悲。"
        ],
        "title": "贈夏肯甫",
        "id": "f709d68d-c6d8-4f2d-b955-be7df602e9f0"
    },
    {
        "author": "葉適",
        "paragraphs": [
            "生死已無憾，杭人休淚傾。",
            "惟留不盡德，常動故鄉情。",
            "霜浄水方落，風高山轉清。",
            "閑思與令子，幕府再同盟。"
        ],
        "title": "趙知府母齊安郡太夫人挽詩",
        "id": "0eeb6e2d-1495-4995-97ee-4b89d8719e71"
    },
    {
        "author": "葉適",
        "paragraphs": [
            "應與石渠並，又疑金匱存。",
            "曬書天象切，浴硯海光翻。",
            "我老行罷讀，君材重細論。",
            "猶言無一字，大道始歸根。"
        ],
        "title": "沈氏書堂",
        "id": "1900a493-aece-4337-9d4d-93170a16f021"
    },
    {
        "author": "葉適",
        "paragraphs": [
            "悒悒西門路，樵歌占晚雲。",
            "燐迷王弼宅，蒿長孟郊墳。",
            "少病憐醫錯，題書與父分。",
            "又言重把筆，兼欲使余聞。"
        ],
        "title": "薛子舒墓",
        "id": "b72206cc-f052-4154-9a9b-78cdcf5ca56f"
    },
    {
        "author": "葉適",
        "paragraphs": [
            "平生意外事，身後有誰知。",
            "魄靜雲稀出，神游月共移。",
            "春茶翠旗展，霜荔錦檐垂。",
            "更欲添幽興，惟消桂幾枝。"
        ],
        "title": "項君先有幽興堂其子木即以名庵",
        "id": "580be3b4-971b-4928-b873-d2f0693eb34d"
    },
    {
        "author": "葉適",
        "paragraphs": [
            "蓍蔡羲前識，簫韶舜後音。",
            "追回賈誼貶，喚起屈原沉。",
            "湘水汀煙闊，梅花署雪深。",
            "余行陳迹久，因子一微吟。"
        ],
        "title": "施翔父掌教長沙",
        "id": "cc053267-db46-45f1-8064-2c69927bfbbf"
    },
    {
        "author": "葉適",
        "paragraphs": [
            "少年嘗苦節，從我北城隈。",
            "麗日明文苑，繁星讓斗魁。",
            "垂垂綠綬晚，冉冉白絲催。",
            "更菲游仙去，鯨波奏凱回。"
        ],
        "title": "送劉幾道惠安尉",
        "id": "a69a0dd5-54a8-4f83-a8c3-795e3e9e8e58"
    },
    {
        "author": "葉適",
        "paragraphs": [
            "四十未朝蹟，三經綰縣章。",
            "嫁頻知子熟，醫老悟身嘗。",
            "菊趁行時色，梅催到日香。",
            "還欣肺氣減，中熟變爲凉。"
        ],
        "title": "送陳約甫知永豐",
        "id": "630c0862-dad3-4cee-bc47-95a665af6766"
    },
    {
        "author": "葉適",
        "paragraphs": [
            "頗憶朝除禫，俄驚夜徹帷。",
            "自堪從子住，何用與夫歸。",
            "起隧新藤茁，重轝宿菵排。",
            "通家只今盡，老淚逐風揮。"
        ],
        "title": "王祕監令人挽詩",
        "id": "613134fc-e53e-400f-b71b-e0b004eadb37"
    },
    {
        "author": "葉適",
        "paragraphs": [
            "謝傅悵何遠，羊甥良自嘉。",
            "帝鄉沉迹顯，囹戶衆縲誇。",
            "釣冷客星雪，林疎處士花。",
            "衰年怕分手，閑發岸頭沙。"
        ],
        "title": "奉送周知錄木叔祕監其舅也",
        "id": "708fa0f8-b75c-4c4f-a4da-04e2487b1fe5"
    },
    {
        "author": "葉適",
        "paragraphs": [
            "葉媼開新學，同人飯野蔬。",
            "明經傳一相，考古付三餘。",
            "苔色迷青簡，蟲文蝕素書。",
            "君能葺遺址，堂宇勝於初。"
        ],
        "title": "葉路分居思堂  其一",
        "id": "3d0969ba-6129-4aa5-b3da-d466b221cd50"
    },
    {
        "author": "葉適",
        "paragraphs": [
            "苦說諸梁後，簪纓富遠孫。",
            "白袍雖屢捷，黄榜未霑恩。",
            "淡沱磨冰硯，蕭條倚帳門。",
            "嗟余忝宗末，老病不堪論。"
        ],
        "title": "葉路分居思堂  其二",
        "id": "25399b40-c5fa-4303-b8b8-5891fb80e123"
    },
    {
        "author": "葉適",
        "paragraphs": [
            "祖德風規近，詩流句法超。",
            "已多山邑政，恰少省郎招。",
            "旅館身俱寂，傳家道未消。",
            "長令漢楊震，名逐左原標。"
        ],
        "title": "王通判挽詞",
        "id": "95ff7cbd-e2a0-45be-9774-768973132e53"
    },
    {
        "author": "葉適",
        "paragraphs": [
            "作邑有何好，利民翻害身。",
            "怕回湘水月，驚失象臺春。",
            "暮草已多碧，園花空復新。",
            "更嫌鶑自語，幽憤不勝陳。"
        ],
        "title": "林簽判挽詩",
        "id": "64c5bc8e-8ca8-40c0-8c4b-032193e7bf17"
    },
    {
        "author": "葉適",
        "paragraphs": [
            "門閥飛龍後，家聲入館前。",
            "身饒太常第，客欠廣文氈。",
            "流落無先譽，遭逢有宿緣。",
            "炎洲路多少，謾數去鴻邊。"
        ],
        "title": "送張知錄",
        "id": "0b35168f-0685-4ea6-8c53-67fd974b7209"
    },
    {
        "author": "葉適",
        "paragraphs": [
            "兩地旌旗一閏中，十年監牧九卿崇。",
            "安輿遍就東南養，遺俗將陶雅頌功。",
            "愛護元身如寶玉，節宣時序戒螟螽。",
            "遥知獨上千山路，處處梅花逐暖風。"
        ],
        "title": "送鄭景望二首  其一",
        "id": "b6c9de9b-fb8f-41bd-a81c-559814fa1cc3"
    },
    {
        "author": "葉適",
        "paragraphs": [
            "江左諸賢盡凋落，邇來名字未深知。",
            "願公年德加前輩，救世勳庸莫後時。",
            "國重四維人建立，天還一統道藩籬。",
            "彌綸康濟何曾極，自古忠臣不遠期。"
        ],
        "title": "送鄭景望二首  其二",
        "id": "874ae435-c8fc-405a-919e-cc720b2bf2e7"
    },
    {
        "author": "葉適",
        "paragraphs": [
            "交游盛處失騑驂，筆硯窮時綰碧藍。",
            "驥老尚能舒駿逸，龜潜終不慕芳甘。",
            "壽過捌拾人人羨，恩在鄉閭事事談。",
            "埋沒平生無限意，夜深樵唱起溪南。"
        ],
        "title": "曾晦之挽詞",
        "id": "23f48cae-05ae-4a46-b28b-b758fc37afcc"
    },
    {
        "author": "葉適",
        "paragraphs": [
            "遶湖秋色去茫茫，塔立峰端表自强。",
            "因上岧嶢覽吳越，逆從開闢數羲皇。",
            "暖風駐帽嚴公會，早閏勾花絆客觴。",
            "閑却陶潜玩幽獨，可憐車馬共誰忙。"
        ],
        "title": "次韻喻叔奇九日",
        "id": "51f1c90f-6021-4046-a5cc-5a90837217e8"
    },
    {
        "author": "葉適",
        "paragraphs": [
            "中洲之中十樹梅，蟠枝著地照蒿萊。",
            "即非無主憑誰伴，自不衝寒要早開。",
            "午蝶只隨游子意，暮笳難寫遯夫哀。",
            "幽懷寂寂天應笑，插向歸帆雪滿桅。"
        ],
        "title": "中洲處士折梅花并新語爲贈率易鄙句爲謝",
        "id": "50f48828-0cea-4cba-9472-739e24efeff2"
    },
    {
        "author": "葉適",
        "paragraphs": [
            "日日秋風江倒回，江邊執手重悠哉。",
            "兩山只欲當中住，一舸還應却下來。",
            "說與蛟龍息豪怒，亦令鷗鷺少嫌猜。",
            "吳頭楚尾何時極，黏就前詩併展開。"
        ],
        "title": "送劉德脩時在京口",
        "id": "bd5ec3e1-0bee-4a7d-822e-8ebd06553bab"
    },
    {
        "author": "葉適",
        "paragraphs": [
            "君今結束歸何勇，我獨棲遲去不能。",
            "江水入冬猶浩蕩，風帆逼歲合騫騰。",
            "相逢論事信徒爾，清坐矢心嗟未曾。",
            "想得彭州退公後，夜窗重整照書燈。"
        ],
        "title": "送范文叔知彭州",
        "id": "ad8197db-fe1d-4298-9123-01e69e1348c0"
    },
    {
        "author": "葉適",
        "paragraphs": [
            "每携瘦竹身長隠，忽引文藤令頗嚴。",
            "聞道將軍如郤縠，不妨幕府有陶潜。",
            "江當闊處水新漲，春到極頭花倍添。",
            "未有羽書吟自好，全提白下入詩奩。"
        ],
        "title": "送潘德久",
        "id": "1b0ff0d4-9a51-486c-851f-c4a0bf01bfc0"
    },
    {
        "author": "葉適",
        "paragraphs": [
            "外補何多只近州，却於中禁賸淹留。",
            "晚參國論非無樂，苦說時難更有愁。",
            "天下知心古來少，人間此夢覺應休。",
            "自嗟不識鄞江路，清淚因公寄海流。"
        ],
        "title": "樓參政挽詞",
        "id": "d8fa02b0-fe7a-4b56-a4b6-bad663271099"
    },
    {
        "author": "葉適",
        "paragraphs": [
            "傍水人家柳十餘，靠山亭子菊千株。",
            "竹鷄露啄堪幽伴，蘆菔風乾待歲除。",
            "與僕抱樵趨絕澗，隨僧尋磬禮精廬。",
            "不知身外誰爲主，更覺求名計轉疎。"
        ],
        "title": "無相寺道中",
        "id": "0303d8bf-db50-494a-87e9-9d547bb36b1a"
    },
    {
        "author": "葉適",
        "paragraphs": [
            "平生王孫忘太康，承家孝友更溫良。",
            "鴻冥鵠舉須言命，桂死蘭摧不斷香。",
            "古有失時堪恨惜，從今虧處取酬償。",
            "佳城况遇朱公子，大旆高牙屬令郎。"
        ],
        "title": "趙路分挽詞",
        "id": "7ba88e91-9cb6-4769-ba06-cee8911b2b56"
    },
    {
        "author": "葉適",
        "paragraphs": [
            "舍南巷北水同流，稻菽參差各自謀。",
            "不料多材能轉物，更憐無地與伸頭。",
            "蛛絲委架詩書慍，鷺羽空陂菡萏愁。",
            "好在夜深明月滿，人間地下兩悠悠。"
        ],
        "title": "陳益謙挽詞",
        "id": "7e79cdda-ac7a-4da2-9bad-20ed00fc8499"
    },
    {
        "author": "葉適",
        "paragraphs": [
            "瑯琊初址未完牢，猶倚虛名用我曹。",
            "自可全將醒前了，何因偏向醉中逃。",
            "艱危未肯當時共，誕逸空傳後代高。",
            "還有遠孫留墓側，繞亭寒葉夜騷騷。"
        ],
        "title": "寄呂巽伯換酒亭",
        "id": "43937e73-bc63-4202-ac2e-35a9131221d0"
    },
    {
        "author": "葉適",
        "paragraphs": [
            "併工催作趁春前，又值春歸一莞然。",
            "新筍頓能長數尺，晚花寬與待明年。",
            "回廊寂寂爲苔地，後塔陰陰造雨天。",
            "坐睡不驚還自覺，鬢鬚將老到衰邊。"
        ],
        "title": "併工",
        "id": "bfa5e4b5-423a-4196-8954-5f82d90ec517"
    },
    {
        "author": "葉適",
        "paragraphs": [
            "白頭幾度逢重九，方是今年種菊花。",
            "衰病自憐何處看，馨香聊向小園誇。",
            "討論摇落生光怪，暖熱風霜與麗華。",
            "正好行吟君已去，別移秋色付誰家。"
        ],
        "title": "菊花開送徐靈淵",
        "id": "a1a8745e-0a1c-4f0d-b28a-516574b1c7c1"
    },
    {
        "author": "葉適",
        "paragraphs": [
            "塞戶低眠畏北風，詩來喚起自江東。",
            "林迷久已隨牲鹿，磐止何曾有漸鴻。",
            "常日錐刀希楚富，千年鉛槧諱丘窮。",
            "莫將新意翻棋局，一等成虧付國工。"
        ],
        "title": "次韻韓仲止",
        "id": "115ed167-805b-48a9-a1b2-794fbd78c87c"
    },
    {
        "author": "葉適",
        "paragraphs": [
            "風樹秋悲乞暫閑，壽星宵隕幾時還。",
            "子同房杜經綸地，夫在荀陳伯仲間。",
            "恩重七封開表海，行高三美勒名山。",
            "猶言未足平生養，看即元台恨莫攀。"
        ],
        "title": "齊國太夫人挽詞",
        "id": "5adac5e5-0b16-4ff9-b9d8-b23d3c09aa9b"
    },
    {
        "author": "葉適",
        "paragraphs": [
            "玉質金章映海濱，養成天德異凡倫。",
            "曾顔窈渺關前聖，管葛粗疎付後人。",
            "惆悵窮途三訖癸，吁嗟厄歲再逢寅。",
            "送公何物堪將去，留在埋銘石色新。"
        ],
        "title": "安撫待制侍郎徐公挽詞二首  其一",
        "id": "672f3d48-fdad-4789-a979-ec71abb0f618"
    },
    {
        "author": "葉適",
        "paragraphs": [
            "飲冰那得不醒然，北看成南醜又妍。",
            "建策須爲萬世慮，孤忠亦有一身全。",
            "星文忍向生前墜，夢事方從死日傳。",
            "莫指鳴山歸路熟，青林黄葉度年年。"
        ],
        "title": "安撫待制侍郎徐公挽詞二首  其二",
        "id": "acc49c92-9edc-46f3-a715-1c575a66258f"
    },
    {
        "author": "葉適",
        "paragraphs": [
            "容成堂上光華別，謝客巖前意象閑。",
            "身到三台良未滿，年添九老定誰慳。",
            "高期落落塵囂外，苦論喧喧醉夢間。",
            "我欲爲公深著語，桂林芝樹不同刪。"
        ],
        "title": "許相公挽詞二首  其一",
        "id": "338a3d10-dd13-44d5-a2f3-a1f01f98e024"
    },
    {
        "author": "葉適",
        "paragraphs": [
            "行露空多曉色催，夜香燒斷作飛埃。",
            "松江鱠好憑誰憶，金谷花濃只自開。",
            "玉女雲中應盡去，仙人霧裏更重來。",
            "千年一判禁銷得，涕掩寒塘錯莫回。"
        ],
        "title": "許相公挽詞二首  其二",
        "id": "86edcc11-f510-45eb-985f-091f3abbf2f7"
    },
    {
        "author": "葉適",
        "paragraphs": [
            "明經六十未收科，自取南官計若何。",
            "來歲須將一戰霸，浮家今厭百程過。",
            "預愁菊蕊行中破，還喜梅花到後多。",
            "從古功名致身早，誤隨陶令晚蹉跎。"
        ],
        "title": "送丁子齊主簿",
        "id": "fe130d09-4110-42e4-a3e2-066c3bdf395b"
    },
    {
        "author": "葉適",
        "paragraphs": [
            "枕冷秋山不記年，時時逸想醉看天。",
            "吟成絕妙驚人句，散盡粗浮使鬼錢。",
            "萬卉有情風暖後，一筇無伴月明邊。",
            "新來王子碑能說，筆意堪將此共傳。"
        ],
        "title": "丁少明挽詩",
        "id": "a485ce52-3c9d-4fcb-865c-9b55ecfb743d"
    },
    {
        "author": "葉適",
        "paragraphs": [
            "九曲絃歌滿巷傳，儒林聲價有誰先。",
            "昔憐少學隨翁久，今喜新文信汝賢。",
            "刪後畫前元未聖，南花北葉定誰妍。",
            "終期猛進一篙力，透過龍門急水船。"
        ],
        "title": "宋仲方遊吳袖文索詩爲別",
        "id": "1b3d5945-c7ea-43d5-9b8e-49b66383b7eb"
    },
    {
        "author": "葉適",
        "paragraphs": [
            "我昔髫年侍此翁，自甘窮僻古人同。",
            "道修白業曾先悟，官近青雲却未通。",
            "庭長嫩蝌新戲雨，徑存衰柳舊摇風。",
            "世間榮落私情盡，留得清名是至公。"
        ],
        "title": "毛崈夫挽詞",
        "id": "df41afd0-f42a-4d61-aa3a-47ec04a430d6"
    },
    {
        "author": "葉適",
        "paragraphs": [
            "閣老今無地上身，黄麻紫誥兩沉淪。",
            "虛懸東嶺來時月，難挽西山去後春。",
            "試割冰鱸猶脆薄，重餐野橘尚甘辛。",
            "最憐趙子同心事，相看題封淚染茵。"
        ],
        "title": "直院中書莫公殂往哀痛不能成文輒留小詩靈几并致鱸魚金柑爲奠",
        "id": "e53cb1c8-ba6e-4cdf-8194-5798e5067ea5"
    },
    {
        "author": "葉適",
        "paragraphs": [
            "汨羅謾隕離騷經，伊洛源流今更清。",
            "自別三年無信息，忽驚一日有銘旌。",
            "乾坤未放虛空壞，蠻觸猶須事業成。",
            "桂樹團圓半丘土，春風還許爲君榮。"
        ],
        "title": "薛君季常挽詞",
        "id": "33c994c3-d3f3-441d-bef5-c68ecd0b0874"
    },
    {
        "author": "葉適",
        "paragraphs": [
            "彭澤西山天祕惜，淵明未敢發幽緘。",
            "始從石尉兼王尉，洗出前巖到後巖。",
            "也只暫時供步履，可能終老卸朝衫。",
            "應須却誦歸來句，重把家園草自芟。"
        ],
        "title": "題彭澤縣尉廳林壑之勝",
        "id": "49e2fb63-c3ad-4a75-a772-8946749896ba"
    },
    {
        "author": "葉適",
        "paragraphs": [
            "與君中外情偏厚，嗟我龍鍾志已摧。",
            "豈有尋常墮泥滓，不教宛轉助風雷。",
            "花枝買笑前村趁，柳带牽情別浦催。",
            "細雨酒亭東望處，應將新語寄潮回。"
        ],
        "title": "送趙提幹",
        "id": "b1fcd06e-4e1e-4642-b52c-33263c3f8aad"
    },
    {
        "author": "葉適",
        "paragraphs": [
            "端龐還有北人風，大雅元非楚士同。",
            "此日深探應徹底，他時直上定摩空。",
            "離家杳杳百灘外，過我昏昏三伏中。",
            "籬破屋荒無路入，荷花招手席門東。"
        ],
        "title": "賀縣尉",
        "id": "3b913cce-1974-4222-b1c2-56a2eb4d0e70"
    },
    {
        "author": "葉適",
        "paragraphs": [
            "東南作闕歎年徂，遠遠參司到蜀都。",
            "元帥幕中須受辟，生羌界上也分符。",
            "閑吟杜甫詩千字，時載楊雄酒一壺。",
            "只我衰殘望君切，杜鵑聲裏認歸塗。"
        ],
        "title": "送曹潜夫",
        "id": "cef297e4-9bbb-4a85-98cc-625f10920ee7"
    },
    {
        "author": "葉適",
        "paragraphs": [
            "大厦元須獨木枝，李公補處屬良時。",
            "千年立國唐虞上，一念勤民禹稷思。",
            "恨昔寡聞空自誤，况今消盡有誰知。",
            "雙鳬雙鴈蕭蕭影，孤嶼亭邊正著黐。"
        ],
        "title": "謝李參政因送曹瀘州寄簡",
        "id": "d729c4c4-b0c8-4882-b5e3-a5e802c60d99"
    },
    {
        "author": "葉適",
        "paragraphs": [
            "帆來帆去海中山，自笑臞仙歲月閑。",
            "忽值巡遊防豕突，也叨扈從識龍顔。",
            "寺傳弓劍烟嵐外，門掩詩書浪泊間。",
            "待得諸孫上金榜，九重高拱報堯班。"
        ],
        "title": "贈李秀才肖舒",
        "id": "abb765bc-6f7f-40bf-918c-088c48c163bf"
    },
    {
        "author": "葉適",
        "paragraphs": [
            "兄弟窮經各一時，百年義塾尚留炊。",
            "講燈常照鶴窺坐，壇杏半紅猿揀枝。",
            "未奏邊功明主惜，將成京秩故人悲。",
            "挽君已老應先盡，安得埋銘更後垂。"
        ],
        "title": "郭伯山挽詞",
        "id": "66232231-8564-4273-b3c8-5e20f3fc1c9e"
    },
    {
        "author": "葉適",
        "paragraphs": [
            "自耕不要從人得，知在盧南第幾街。",
            "吳地于今說佳麗，浙人自昔巧安排。",
            "包容花竹春留巷，謝遣蒲荷雪滿涯。",
            "必想新園名字出，故時臺館半沉埋。"
        ],
        "title": "題王叔範自耕園",
        "id": "6928daa2-fe63-4dd2-b865-efe9fd2bb1f5"
    },
    {
        "author": "葉適",
        "paragraphs": [
            "曾經天語贊華簪，應是忠多報獨深。",
            "寂寂孤鸞羞鑑影，輝輝雙鳳失梧陰。",
            "沖心自與家規競，空性都無世網侵。",
            "聞說埋銘親付祝，照碑斜日下寒林。"
        ],
        "title": "福國太夫人陳氏挽詩",
        "id": "fcda8c95-6f2d-44ab-9105-4cf4a4cfe75b"
    },
    {
        "author": "葉適",
        "paragraphs": [
            "鴈山削玉上青雲，仙侶常游遣俗紛。",
            "飛舄可無能少駐，洞簫何幸復親聞。",
            "看承下戶恩尤重，賓禮高賢意自欣。",
            "忽憶門西貧士宅，蟄雷繞甑黍初饙。"
        ],
        "title": "送郭黄中",
        "id": "3ba110c2-ed25-46e1-ad6f-6f73b65ff49b"
    },
    {
        "author": "葉適",
        "paragraphs": [
            "嗃嗃當年女手縫，一家從此更雍雍。",
            "性安於善行無迹，兒自爲銘筆有蹤。",
            "聞說湖清見龍首，還疑墓長羃雲峰。",
            "哀情變化何終極，留澤凌霄絳遶松。"
        ],
        "title": "劉孺人挽詩",
        "id": "62daab58-2593-463a-b34a-c40277f10b5a"
    },
    {
        "author": "葉適",
        "paragraphs": [
            "令祖親扶日馭升，孫今喜復似翁清。",
            "恩波再入淮流滿，信節初傳嶺外名。",
            "夏木千重添野趣，秋風三疊寄幽情。",
            "長年慣唱漁家曲，難聽茲晨薤露聲。"
        ],
        "title": "張提舉挽詞",
        "id": "1963a433-556b-4dc7-8b0a-732c53ff0942"
    },
    {
        "author": "葉適",
        "paragraphs": [
            "可但補闕名官日，不逢引裾强諫時。",
            "上朝有疏天常納，下殿無行誰獨疑。",
            "論道何如出綸晚，督軍頗嘆封侯遲。",
            "凌烟畫手今寂寞，豆蔻林高荔子垂。"
        ],
        "title": "薛端明挽詩二首  其一",
        "id": "dc30f953-f293-43dd-a329-8c171b88eee5"
    },
    {
        "author": "葉適",
        "paragraphs": [
            "冰稼初融闕月沉，英豪四坐地爐深。",
            "爭看麈尾頻揮處，難了朱絃未盡音。",
            "怪我輕談當世事，知公默會古人心。",
            "空山穩對梅花宿，錯向林逋墓裏尋。"
        ],
        "title": "薛端明挽詩二首  其二",
        "id": "2d45f2a0-1fb9-4680-91e6-288696e041bb"
    },
    {
        "author": "葉適",
        "paragraphs": [
            "老我追隨亦賸人，研軒標格久成塵。",
            "意先遠水常趨海，節與修篁自作筠。",
            "諫苑舊知欣有信，漆坊新隠嘆無鄰。",
            "梅花應待行時發，野岸山房探得春。"
        ],
        "title": "送林子高",
        "id": "677f0c24-c96a-4783-8448-6c3176651ee0"
    },
    {
        "author": "葉適",
        "paragraphs": [
            "之河繞浦各紆縈，結束樓臺穩更清。",
            "全與好人修實地，任教流俗趁虛名。",
            "兒應自了書林債，淚苦還滋墓柏榮。",
            "今歲田荒望周急，鄉村憶著倍關情。"
        ],
        "title": "塔頭林君挽詩",
        "id": "6b559d64-d09c-4edc-8a80-06162c0ec599"
    },
    {
        "author": "葉適",
        "paragraphs": [
            "寄來南嶽第三藁，穿盡遺珠簇盡花。",
            "幾度驚教祝融泣，一齊傳與尉佗誇。",
            "龍鳴自滿空中韻，鳳咮都無巧後哇。",
            "庾信不留何遜往，評君應得當行家。"
        ],
        "tags": [
            "衡山"
        ],
        "title": "題劉潜夫詩什併以將行",
        "id": "5dfdf63f-f778-4981-92ba-bd761403fb1a"
    },
    {
        "author": "葉適",
        "paragraphs": [
            "與子比鄰計未疎，河梁新駕月明初。",
            "老人輕作三年別，强記難忘一覽餘。",
            "節相喜材添局務，寺丞引類借朝裾。",
            "只愁戀著衙樓好，回厭家山道不如。"
        ],
        "title": "送宋知錄",
        "id": "3d7c4109-1bed-49b3-811f-184ba2931d85"
    },
    {
        "author": "葉適",
        "paragraphs": [
            "鴉带初陽照廣津，兔隨斜月滿虧輪。",
            "瑞登韓筆名尤重，喜動歐吟事轉神。",
            "不道奇毛妬霜雪，應知雅意合松椿。",
            "龜年鶴歲猶嫌少，獻與尊堂別紀春。"
        ],
        "title": "和王宗卿白兔詩",
        "id": "4a956316-67f2-404e-a46e-fc6b13b89b2a"
    },
    {
        "author": "葉適",
        "paragraphs": [
            "憶吟詩句與君兒，曾說高宗涕自揮。",
            "兩地兵休重富樂，百年家活共輕肥。",
            "多留螢火明書案，閑看魚蓑傍釣磯。",
            "身內已無塵土僻，霜阡雪塢送將歸。"
        ],
        "title": "李處士挽詩",
        "id": "b2f49532-5166-4d23-a481-941d9a1793f1"
    },
    {
        "author": "葉適",
        "paragraphs": [
            "玉研朱弓不可尋，暖風催綠麥成陰。",
            "越山行盡見平野，江上水流無逝音。",
            "地跨京師都邑壯，俗兼吳楚智謀深。",
            "詔書寬大邦人誦，知有賢侯緩轡臨。"
        ],
        "title": "衢州雜興二首  其一",
        "id": "b3d0ce7d-7069-403a-b0e8-a9a0c55a1259"
    },
    {
        "author": "葉適",
        "paragraphs": [
            "樊梅野雪掃成泥，桃李紛紛照舊蹊。",
            "行子束書輕駟馬，主人炊蓐候鳴鷄。",
            "百年囹圄荒蓬藋，萬里耕桑接町畦。",
            "堪笑腐儒何用此，只今飄轉楚江西。"
        ],
        "title": "衢州雜興二首  其二",
        "id": "38c590fb-7c99-4dd4-b0fb-f34f240b12d7"
    },
    {
        "author": "葉適",
        "paragraphs": [
            "草黄木脫何所適，使我感歎生百疾。",
            "天驥屢爲駑駘笑，良玉空遭碔砆黜。",
            "少年壯志思絕塵，只今作計常後人。",
            "明堂巨棟吾何有，護竹養花甘隠淪。"
        ],
        "title": "送劉晉卿",
        "id": "0d8f5ce3-d63d-478c-bd27-ecd1326c1dfd"
    },
    {
        "author": "葉適",
        "paragraphs": [
            "東來十月黄塵滿，霰點霜花總未堪。",
            "恰是使君誠意足，带將臘雪赴荆南。"
        ],
        "title": "題閻才元喜雪堂  其一",
        "id": "5986a585-6495-4088-a4db-7f071acd4075"
    },
    {
        "author": "葉適",
        "paragraphs": [
            "平壓龍山五尺危，墮鳶何處避陰威。",
            "漸令融罷春泥軟，麥浪黏天燕子飛。"
        ],
        "title": "題閻才元喜雪堂  其二",
        "id": "d7760f87-a256-4d31-8d1f-95eee5eb71eb"
    },
    {
        "author": "葉適",
        "paragraphs": [
            "簷角低隈小憑欄，霏霏只合對高寒。",
            "他年認得名堂意，不作銷金暖帳看。"
        ],
        "title": "題閻才元喜雪堂  其三",
        "id": "633953c1-8935-49c3-93d6-ec3882c17cd9"
    },
    {
        "author": "葉適",
        "paragraphs": [
            "巖蠻寬去靈虬寺，水竹低橫處士園。",
            "此是蘄州無比好，亦如淛下好山川。"
        ],
        "title": "除夜元日連登煙霏樓  其一",
        "id": "485697b4-16c8-472c-a8bc-744979874511"
    },
    {
        "author": "葉適",
        "paragraphs": [
            "摧荷禿柳不勝春，脈脈荒堤數過人。",
            "我若有材能速化，應將地巧答天真。"
        ],
        "title": "除夜元日連登煙霏樓  其二",
        "id": "bae69dc8-48ee-45dd-9c9e-e3be46896f34"
    },
    {
        "author": "葉適",
        "paragraphs": [
            "膏火無光已累年，歡娛少味是窮邊。",
            "强吹簫鼓迎烏帽，勾引遊人近酒前。"
        ],
        "title": "元夕立春喜晴於是郡人久不出矣  其一",
        "id": "6b36b787-ab0b-4878-aae0-557f2bf2b98f"
    },
    {
        "author": "葉適",
        "paragraphs": [
            "十夜茅簷宿凍雲，商量送臘又迎春。",
            "併將束葦熏天焰，回得陽和捧日輪。"
        ],
        "title": "元夕立春喜晴於是郡人久不出矣  其二",
        "id": "5e8f2f64-202f-41ec-84ac-e9797bafbe7b"
    },
    {
        "author": "葉適",
        "paragraphs": [
            "艾褐家紬闊闊裁，抱孫携子看燈來。",
            "餘甘暫棄從教覓，莫鬭機心漫自猜。"
        ],
        "title": "元夕立春喜晴於是郡人久不出矣  其三",
        "id": "5992f35e-1def-483f-971d-e2d06430e1dc"
    },
    {
        "author": "葉適",
        "paragraphs": [
            "岷江諸峰如獻酬，岷江潭頭紺碧流。",
            "不愁水生勸人去，只愁人死送山休。"
        ],
        "title": "岷江愁二首挽陳持中知府郎中嫂恭人  其一",
        "id": "0f609618-8bba-406e-9d98-af9793947e3d"
    },
    {
        "author": "葉適",
        "paragraphs": [
            "誰家雙旐揚春波，黑頭中郎宰相科。",
            "有兒有女後應好，同穴同時今奈何。"
        ],
        "title": "岷江愁二首挽陳持中知府郎中嫂恭人  其二",
        "id": "25ec023b-6eb5-4d63-9633-d1ef8cdae564"
    },
    {
        "author": "葉適",
        "paragraphs": [
            "試向遮巖擁壑時，弄絃調軫按前徽。",
            "未須寫就多情曲，饒與閑雲自在飛。"
        ],
        "title": "劉高士自畫琴橫膝前對雲起求詩",
        "id": "c388b4ee-a84a-4e66-b963-b86abb509100"
    },
    {
        "author": "葉適",
        "paragraphs": [
            "生薑門外山如染，山水娛人歲月長。",
            "浄社傾城同禊飲，法明闔郭共燒香。"
        ],
        "title": "水心即事六首兼謝吳民表宣義  其一",
        "id": "19258423-4844-4e60-b675-41c66a3dacb9"
    },
    {
        "author": "葉適",
        "paragraphs": [
            "我久無家今謾歸，賣田買宅事交違。",
            "填高幫闊爲深費，柱小簷低可厚非。"
        ],
        "title": "水心即事六首兼謝吳民表宣義  其二",
        "id": "d41cd8fc-648e-415f-a05d-6312b529aab6"
    },
    {
        "author": "葉適",
        "paragraphs": [
            "雖有蓮荷浸屋東，暑煩睡過一陂紅。",
            "秋來人意稍蘇醒，似惜霜前零亂風。"
        ],
        "title": "水心即事六首兼謝吳民表宣義  其三",
        "id": "b92b2148-62f2-4702-babb-4638e004dedb"
    },
    {
        "author": "葉適",
        "paragraphs": [
            "拒霜旋插花疎疎，甘菊新移日曬枯。",
            "花草只今如此在，幾時寫作會昌圖。"
        ],
        "title": "水心即事六首兼謝吳民表宣義  其四",
        "id": "9812ef68-5e08-46a6-bf35-2c68eb3d3a92"
    },
    {
        "author": "葉適",
        "paragraphs": [
            "聽唱三更囉裏論，白旁單槳水心村。",
            "潮回再入家家浦，月上還當處處門。"
        ],
        "title": "水心即事六首兼謝吳民表宣義  其五",
        "id": "022d735d-0750-4b3f-9ced-56b827d3c8cd"
    },
    {
        "author": "葉適",
        "paragraphs": [
            "吳翁肥遯逾七十，朮老芝荒手自鋤。",
            "惠我篇章成錦字，西鄰得伴亦堪書。"
        ],
        "title": "水心即事六首兼謝吳民表宣義  其六",
        "id": "5070b11e-2daf-4341-9d70-c1ce35dfa438"
    },
    {
        "author": "葉適",
        "paragraphs": [
            "詩人冥漠去何許，花鳥相寬不作愁。",
            "耆舊只今新語少，九原喚起韋蘇州。"
        ],
        "title": "詩悼路鈐舍人德久潘公  其一",
        "id": "e68b9841-f6d6-4509-a834-5040be0ea754"
    },
    {
        "author": "葉適",
        "paragraphs": [
            "風騷閫域自難親，隨世聲名未必真。",
            "更遠更疎應不在，山謠水語記精神。"
        ],
        "title": "詩悼路鈐舍人德久潘公  其二",
        "id": "2de04096-c7a8-41a8-b837-8a7f1391f2cb"
    },
    {
        "author": "葉適",
        "paragraphs": [
            "憶昔論詩不自鎸，上規雅頌復誰先。",
            "此絃合爲何人絕，重撫遺編一慨然。"
        ],
        "title": "詩悼路鈐舍人德久潘公  其三",
        "id": "b59d2c25-a7a5-4755-a3f1-a44085a4c36a"
    },
    {
        "author": "葉適",
        "paragraphs": [
            "土淺難藏夢裏身，春花秋草幾悲辛。",
            "無人爲買南山麓，月戶風櫺作好隣。"
        ],
        "title": "柯君振相別三十餘年爲言親喪不能舉請賦此詩庶幾有哀之者",
        "id": "319d1434-c844-43bf-8976-4fb9ef64275a"
    },
    {
        "author": "葉適",
        "paragraphs": [
            "蜜滿房中金作皮，人家短日掛疎籬。",
            "判霜剪露裝船去，不唱楊枝唱橘枝。"
        ],
        "title": "橘枝詞三首記永嘉風土  其一",
        "id": "4a8b80ca-8689-4016-b5f7-85ba3ff4d153"
    },
    {
        "author": "葉適",
        "paragraphs": [
            "琥珀銀紅未是醇，私酤官賣各生春。",
            "只消一盞能和氣，切莫多盃自害身。"
        ],
        "title": "橘枝詞三首記永嘉風土  其二",
        "id": "8742f603-da18-4b6d-8489-70b4e877b59f"
    },
    {
        "author": "葉適",
        "paragraphs": [
            "鶴袖貂鞋巾閃鴉，吹簫打鼓趁年華。",
            "行春以東崢水北，不妨歡樂早還家。"
        ],
        "title": "橘枝詞三首記永嘉風土  其三",
        "id": "4cf862fa-56d6-41fb-b7d7-29742eb17baa"
    },
    {
        "author": "葉適",
        "paragraphs": [
            "赤脚蓬頭古觀旁，沉迷人海意茫茫。",
            "公卿見了無奇特，更說長生別有方。"
        ],
        "title": "贈□道人",
        "id": "7df8dee5-44f6-46ac-9ae3-cf5388a81aee"
    },
    {
        "author": "葉適",
        "paragraphs": [
            "菊苗新擢馬蘭叢，柳老吹花拂掠空。",
            "聞說先生過山去，釣絲無主繫東風。"
        ],
        "title": "過葉威仲不值",
        "id": "6084a086-42ff-484e-84cb-0abe5c3870d8"
    },
    {
        "author": "葉適",
        "paragraphs": [
            "雖然一槳匆匆去，也要身寬對好山。",
            "新拗蓬窗高似屋，諸峰獻狀住中間。"
        ],
        "title": "余泛舟不能具舫創爲隆蓬加牖戶焉",
        "id": "3f17aad6-ccd5-483f-b468-9765ad12e675"
    },
    {
        "author": "葉適",
        "paragraphs": [
            "鋤荒培薄寺東隈，一種風光百樣栽。",
            "誰妬眼中無俗物，前花開徧後花開。"
        ],
        "title": "鋤荒",
        "id": "e86ef76f-c9da-4a78-b4e9-dbab9452cbc6"
    },
    {
        "author": "葉適",
        "paragraphs": [
            "南蕩書林長砌蘿，碧雲鞋底曬庭莎。",
            "從今湖海須行徧，眼法雖親要看多。"
        ],
        "title": "送朱相士朱文昭族孫云得劉碧雲相法",
        "id": "f9be7dc8-444a-4a24-841a-17d01b051796"
    },
    {
        "author": "葉適",
        "paragraphs": [
            "當日先生住一軒，手抄六籍自忘言。",
            "至今遺墨如新寫，付與樓居四世孫。"
        ],
        "title": "潛經閣",
        "id": "13f11891-ff7b-45c4-bad7-1bfd4fca4f19"
    },
    {
        "author": "葉適",
        "paragraphs": [
            "乞子齁齁暖凍軀，押衙得得奉親書。",
            "孫公已去蔡公死，近日鄉人嘆不如。"
        ],
        "title": "題施紙被蔡宣義所藏孫太守褒諭帖",
        "id": "18fc50f1-5154-4e58-ab39-fbee2bea1efe"
    },
    {
        "author": "葉適",
        "paragraphs": [
            "漢上洪波不可親，夔州華髮自嫌貧。",
            "世間浮想如枯蠟，還向虛空嫁此身。"
        ],
        "title": "劉氏女自誓爲尼憐其操者幸助成之",
        "id": "2e947f86-c827-4f0d-b272-0915a620a323"
    },
    {
        "author": "葉適",
        "paragraphs": [
            "鍊盡剛成與物和，崢嶸夜氣合清磨。",
            "好溪新漲連天綠，近晚無風亦不波。"
        ],
        "title": "送蔡學正",
        "id": "ae38322d-612d-4a67-9d8b-5694bf2fa6e6"
    },
    {
        "author": "葉適",
        "paragraphs": [
            "簡師詩語特驚人，六反掀騰不動身。",
            "說與東家小兒女，塗紅染綠未禁春。"
        ],
        "title": "奉酬般若長老",
        "id": "5590ca0b-719b-4140-9237-c1d9cbcbe197"
    },
    {
        "author": "葉適",
        "paragraphs": [
            "曙色熹微已出門，擘浮熱眼相旁人。",
            "不如睡足朦朧起，留得沉光看本身。"
        ],
        "title": "營師常秉燭爲人說氣色戲成此絕",
        "id": "ee6b0302-9966-4396-80d8-1e70fa8a19d6"
    },
    {
        "author": "葉適",
        "paragraphs": [
            "火養經年汞未收，病身還向急時求。",
            "道人別覓安爐地，今夜潮平下館頭。"
        ],
        "title": "衆議留李師煉丹既而不果",
        "id": "5ef14bc0-1bf0-42d5-9b30-ca11cca2697c"
    },
    {
        "author": "葉適",
        "paragraphs": [
            "背人遠住奚師塢，何意追尋特特來。",
            "更要明年此時節，溪翁相喚不相猜。"
        ],
        "title": "下仙看梅  其一",
        "id": "fc1db277-e564-4063-a9e2-d818bc7ba5e9"
    },
    {
        "author": "葉適",
        "paragraphs": [
            "隨山的的五千樹，慚愧識花人姓施。",
            "說似龍形都不肯，昨朝新見水沉枝。"
        ],
        "title": "下仙看梅  其二",
        "id": "c17d544e-1670-4a92-a72b-03cd26c4964d"
    },
    {
        "author": "葉適",
        "paragraphs": [
            "一從屈原離騷賦，便至杜甫短長吟。",
            "千載中間多作者，誰於海嶽算高深。"
        ],
        "title": "對讀文選杜詩成四絕句  其一",
        "id": "ef42f8ef-44e0-47d0-a5df-4475a157ff72"
    },
    {
        "author": "葉適",
        "paragraphs": [
            "絕疑此老性坦率，無那評文兼世情。",
            "若比乃翁增上慢，諸賢何得更垂名。"
        ],
        "title": "對讀文選杜詩成四絕句  其二",
        "id": "f3a63a13-40bd-4f84-baab-84fa781654fa"
    },
    {
        "author": "葉適",
        "paragraphs": [
            "江淹雜體意不淺，合彩和音列衆珍。",
            "揀出陶潜許前輩，添來庾信是新人。"
        ],
        "title": "對讀文選杜詩成四絕句  其三",
        "id": "c5e115f2-3418-408a-aea5-93c02af0c158"
    },
    {
        "author": "葉適",
        "paragraphs": [
            "草堂四松看摩空，瀼西千果交青紅。",
            "似須隠約住蜀道，可惜奔波離峽中。"
        ],
        "title": "對讀文選杜詩成四絕句  其四",
        "id": "4d52c539-df32-4415-ab91-39cf99c7f2f6"
    },
    {
        "author": "葉適",
        "paragraphs": [
            "夜誦都忘浪枕喧，爾家江月舊樓存。",
            "新來轉使朝宗近，目送風帆到海門。"
        ],
        "title": "題學海樓",
        "id": "9d67ae4d-fa97-4995-ba98-feb54df47000"
    },
    {
        "author": "葉適",
        "paragraphs": [
            "長年官食旅邊州，當路知音不自由。",
            "薦墨雖圓人已寂，半輪斜月返新丘。"
        ],
        "title": "張總幹挽詩",
        "id": "de21ff1e-83e8-45a3-9fed-f26190076e62"
    },
    {
        "author": "葉適",
        "paragraphs": [
            "晉畫唐吟老愈奇，堪嗟動轉是風機。",
            "幸能栩栩形中去，何不蘧蘧夢裏歸。"
        ],
        "title": "翁常之挽詞  其一",
        "id": "a9298b67-e684-4b23-a99f-5a3ebb426ef1"
    },
    {
        "author": "葉適",
        "paragraphs": [
            "秀峰插天下囘溪，曾送郴州路久迷。",
            "更欲扶衰爲公往，葛陂龍化的盧嘶。"
        ],
        "title": "翁常之挽詞  其二",
        "id": "e67cb5db-c1e7-474e-ad5d-88b98fbb4373"
    },
    {
        "author": "葉適",
        "paragraphs": [
            "喚作成虧總雪消，等閑好惡任風飄。",
            "齊侯自要乘千駟，顔子何妨飲一瓢。"
        ],
        "title": "陳待制挽詩  其一",
        "id": "ef5a3ae7-4df7-476b-b07d-3125c3599968"
    },
    {
        "author": "葉適",
        "paragraphs": [
            "已報西川落那邊，倒盃索賭計茫茫。",
            "也知漢北餱糧聚，能使江東保障全。"
        ],
        "title": "陳待制挽詩  其二",
        "id": "49a80739-4aa0-451a-bd5c-addad2f2ce94"
    },
    {
        "author": "葉適",
        "paragraphs": [
            "昔年行住偶相同，捨策追羊徑未通。",
            "只麽空歸在何處，一竿紅日海門東。"
        ],
        "title": "陳待制挽詩  其三",
        "id": "a559bee8-d151-4be4-8847-c091849df980"
    },
    {
        "author": "葉適",
        "paragraphs": [
            "世事從來半局棋，夜眠還有不應時。",
            "峙巖橋畔船辭柁，冷水觀邊花發枝。"
        ],
        "title": "陳待制挽詩  其四",
        "id": "799a48aa-8b46-4e0f-894b-bb2a0af1d537"
    },
    {
        "author": "葉適",
        "paragraphs": [
            "近年詩友東西去，贈子驪駒媿不多。",
            "古柳渡頭音調別，滄浪聞處夜深歌。"
        ],
        "title": "送鮑賓甫",
        "id": "f7ea027f-3fbd-4edf-a0d9-afbd6b5b40ba"
    },
    {
        "author": "葉適",
        "paragraphs": [
            "宰官不管僧閑事，北秀南能總未親。",
            "說似隨緣耿長老，這回住院且由身。"
        ],
        "title": "請推耿住水陸院",
        "id": "bebfb5a0-d0ff-4970-ba35-f57a5382896b"
    },
    {
        "author": "葉適",
        "paragraphs": [
            "心閑誤比游絲轉，境勝空疑濁焰流。",
            "我亦輸君聞早覺，醉吟都與句中收。"
        ],
        "title": "讀葉子元詩題其後",
        "id": "08269be9-a694-44b1-8f52-b146519faaa6"
    },
    {
        "author": "葉適",
        "paragraphs": [
            "堪嘆媧皇六葉孫，直將豪武蓋諸昆。",
            "黄金散盡身如寄，閑管春風白下門。"
        ],
        "title": "送別李毅高宣教",
        "id": "290ecb9a-26aa-49b9-81b0-a5cd9b6e4d28"
    },
    {
        "author": "葉適",
        "paragraphs": [
            "一雙璞玉稟天和，遠向東州就琢磨。",
            "待得永無痕鋟相，莫言功用不須多。"
        ],
        "title": "送黄巖二陳秀才",
        "id": "c8e9e537-8f79-42cf-a18f-8f094fd4a2d3"
    },
    {
        "author": "葉適",
        "paragraphs": [
            "十里滄浪絕岸遥，幽人行處有誰招。",
            "幸無車馬妨來往，買斷寒蔬取意挑。"
        ],
        "title": "建會昌橋",
        "id": "356eb206-598a-40ac-9a5b-377c18a9b234"
    },
    {
        "author": "葉適",
        "paragraphs": [
            "不多花卉春長在，粗有田園歲自豐。",
            "爲問靈龜千歲訣，此中風味許誰同。"
        ],
        "title": "蔡良甫觀頤堂",
        "id": "7d66641f-ef22-4c60-8fdb-9a9e42dfacd5"
    },
    {
        "author": "葉適",
        "paragraphs": [
            "柏水爲糧自療饑，春江千里正逶迤。",
            "應知偃鼠歸休地，不在神龍起蟄時。"
        ],
        "title": "章仙姑",
        "id": "23657c25-24b6-4c95-82e4-1010fa640be3"
    },
    {
        "author": "葉適",
        "paragraphs": [
            "蕩裏舟輕指外沙，夾溪薝蔔正催花。",
            "南風借與迎親便，未離家時已到家。"
        ],
        "title": "小句送陳粹甫知錄",
        "id": "272d5d50-3d46-4db1-bf49-ee9f6209bd62"
    },
    {
        "author": "葉適",
        "paragraphs": [
            "我住瀟湘獄自清，囚衫蟲蠹雨飄零。",
            "如今三院更幽寂，閉戶勘書花滿廳。"
        ],
        "title": "送孫子淵潭州司理",
        "id": "480cea21-8726-4ab7-bd31-4c8b3c305ddd"
    },
    {
        "author": "葉適",
        "paragraphs": [
            "鄭生在日常無食，身後恓惶又可知。",
            "郭象有緣天付與，新租滿碓不言饑。"
        ],
        "title": "郭宰爲鄭全真歿買田以贍其後",
        "id": "6d3a08d6-421a-4679-a304-31d639f501ba"
    },
    {
        "author": "葉適",
        "paragraphs": [
            "海闊淮深萬里通，吟情浩蕩逐春風。",
            "却尋斗水龍湫住，裁剪雲煙字字工。"
        ],
        "title": "贈通川詩僧肇書記",
        "id": "adde870e-a39b-49a6-b690-05c5b92130d1"
    },
    {
        "author": "葉適",
        "paragraphs": [
            "寺寺薝花院院鐘，誰人肯顧此山中。",
            "待看窈窕廊陰裏，攏袖疎槌答遠風。"
        ],
        "title": "贈瑞鹿瑩老化緣鑄鐘",
        "id": "7c72c135-fab4-4467-b3a8-4c38e71a0326"
    },
    {
        "author": "葉適",
        "paragraphs": [
            "封侯無例乞名山，只許幽人獨占閑。",
            "若會當時與君意，林泉合在市朝間。"
        ],
        "title": "寄題葉路分與君樓如今若肯從徵召總把三峰乞與君太宗賜陳希夷詩也  其一",
        "id": "133f079e-3648-467b-b64f-07dbea19d561"
    },
    {
        "author": "葉適",
        "paragraphs": [
            "直南正竦三奇峰，更著東西紫翠中。",
            "面面欄干太親切，要看烟雨澹空濛。"
        ],
        "title": "寄題葉路分與君樓如今若肯從徵召總把三峰乞與君太宗賜陳希夷詩也  其二",
        "id": "f9294999-134f-44bc-a7b4-7d522f6f6d9d"
    },
    {
        "author": "葉適",
        "paragraphs": [
            "須知兩角怒蛙升，即是千尋綵鳳鳴。",
            "滄海定知伸縮處，君看黄潦漫虧盈。"
        ],
        "title": "寄題駱子高解元蝸室",
        "id": "8ec457c0-b3a0-41fe-a802-8594e2ca3579"
    },
    {
        "author": "葉適",
        "paragraphs": [
            "瘴雨蠻烟盡掃清，釣臺方軌浄無藤。",
            "堪憐獨立滄江上，不許朱轓更一登。"
        ],
        "title": "薛嚴州挽詞",
        "id": "0dac224a-d238-4ccd-aa50-66504173048d"
    },
    {
        "author": "葉適",
        "paragraphs": [
            "秋旱兼春處處祈，微茫欲雨又還非。",
            "汝行恰值此時別，不到爲霖不肯歸。"
        ],
        "title": "送胡彥思",
        "id": "f2051d6e-8bb8-40cd-8a7f-939d27daf606"
    },
    {
        "author": "葉適",
        "paragraphs": [
            "穩絆芒鞋盡室行，何曾遣吏向前迎。",
            "存齋盡問深深意，只此能存不用名。"
        ],
        "title": "贈蔣知縣  其一",
        "id": "13dbc105-7c8e-4936-b4ad-2ac61aeb09d4"
    },
    {
        "author": "葉適",
        "paragraphs": [
            "紙貴應誇作賦奇，無牛也復詠周詩。",
            "長官况自清如水，說與邦人共展眉。"
        ],
        "title": "贈蔣知縣  其二",
        "id": "d9094768-61f9-48e8-8cdd-1d123915ecb1"
    },
    {
        "author": "葉適",
        "paragraphs": [
            "將軍橋畔女仙家，年與鍾馗宴與花。",
            "欲度世人無妙訣，睡長留日住簷牙。"
        ],
        "title": "贈孫十五道人",
        "id": "10149f74-5cfe-4b2f-bfca-85a62e802bfc"
    },
    {
        "author": "葉適",
        "paragraphs": [
            "米多糠少賀豐登，蓮吐雙花麥五莖。",
            "別有到家呈瑞處，繞籬黄菊向人明。"
        ],
        "title": "送王宗卿  其一",
        "id": "5856d3ba-24ac-426f-bf7c-45cc1f6f20eb"
    },
    {
        "author": "葉適",
        "paragraphs": [
            "久違曾閔膝前勞，翻得龔黄意外褒。",
            "但使親年多過百，人間一品未爲高。"
        ],
        "title": "送王宗卿  其二",
        "id": "27709eb0-aeed-4024-b63d-770a1f7cf324"
    },
    {
        "author": "葉適",
        "paragraphs": [
            "聞說莆中方左鉞，年登二十便長吟。",
            "鬼神送與天成句，不道思多嘔出心。"
        ],
        "title": "題方武成詩卷  其一",
        "id": "16bca22c-8a6c-4a4e-a636-a8a9c96e6407"
    },
    {
        "author": "葉適",
        "paragraphs": [
            "自古詩人高遠處，看君涉步邁前峰。",
            "謾呼賈島爲同社，莫遣陶潜是別宗。"
        ],
        "title": "題方武成詩卷  其二",
        "id": "e462b2ab-6363-4c5f-94c1-e818d67a3174"
    },
    {
        "author": "葉適",
        "paragraphs": [
            "三嶺描成翠骨堆，一川罨畫綉徘徊。",
            "三年塵土無人識，山水虛閑與喚回。"
        ],
        "title": "送惠縣丞歸陽羨  其一",
        "id": "c7c477e7-76c1-4332-a1d1-5077f01b5a85"
    },
    {
        "author": "葉適",
        "paragraphs": [
            "我在水心南岸村，尋常風景不堪論。",
            "等於天壤中間住，草醉花迷共記存。"
        ],
        "title": "送惠縣丞歸陽羨  其二",
        "id": "3927587e-b3ba-428c-b52b-8f468189277e"
    },
    {
        "author": "葉適",
        "paragraphs": [
            "七峰斜轉斗光寒，千仞飛來雁影寬。",
            "生怕被君題寫盡，更留風景後來看。"
        ],
        "title": "送呂子陽二絕  其一",
        "id": "687c4771-b539-4402-abc5-c80da30f08d3"
    },
    {
        "author": "葉適",
        "paragraphs": [
            "好花移買自嫌貧，浪蕊空多未許春。",
            "放出江邊無數橘，半黄半綠惱騷人。"
        ],
        "title": "送呂子陽二絕  其二",
        "id": "35ff5bfe-6130-4b20-8590-5f6ff109cfd0"
    },
    {
        "author": "葉適",
        "paragraphs": [
            "徐照名齊賈浪仙，未多詩卷少人看。",
            "惜錢嫌貴不催買，忽到雞林要倍難。"
        ],
        "title": "徐師垕廣行家集定價三百",
        "id": "bee824e0-00c0-4bef-a938-f871a11ced5e"
    },
    {
        "author": "葉適",
        "paragraphs": [
            "彈九舊是吟邊物，珠走錢流義自通。",
            "認得徐家生活句，新來欄典諱詩窮。"
        ],
        "title": "薛景石兄弟問詩於徐道暉請使行質以子錢畀之",
        "id": "b6410e8a-21b3-4496-9c9f-5e3ab2e8b8b6"
    },
    {
        "author": "葉適",
        "paragraphs": [
            "晚霞銷盡月明鈎，萬頃無風一水浮。",
            "長怕舟師深擊楫，自令洄洑起中流。"
        ],
        "title": "渡浙江",
        "id": "dddad769-a692-4b82-a7a4-3f26aed5a638"
    },
    {
        "author": "葉適",
        "paragraphs": [
            "破疑庵裏押衙石，塵外堂中急就章。",
            "猶有春風爲披拂，看人歌舞過殘陽。"
        ],
        "title": "遊衢州府園",
        "id": "0de80cb8-0eae-466c-9dcf-076a30cb3b9b"
    },
    {
        "author": "葉適",
        "paragraphs": [
            "寥寥夜角難禁夜，滑滑山鷄只記昏。",
            "風景不隨人老大，蒼松無語對脩筠。"
        ],
        "title": "再過雲庵",
        "id": "61cb2b8a-6708-4509-9fd1-c1be28145527"
    },
    {
        "author": "葉適",
        "paragraphs": [
            "鸜鵒收聲避鷅鶹，田家蠶麥已知秋。",
            "西湖風物無人共，時有跳魚入過舟。"
        ],
        "tags": [
            "西湖"
        ],
        "title": "次王道夫舟中韻三首  其一",
        "id": "ab78f9cd-ff86-4f28-8efa-ef057b043bc4"
    },
    {
        "author": "葉適",
        "paragraphs": [
            "櫜弓聽樂心肝盡，拔劍論功目眥豪。",
            "鳴鳥不聞千仞遠，摶風鷹隼頓能高。"
        ],
        "title": "次王道夫舟中韻三首  其二",
        "id": "d3edfee0-2c75-4e36-8869-62633b2a69db"
    },
    {
        "author": "葉適",
        "paragraphs": [
            "舊讀愷歌追小雅，近看羽檄過西京。",
            "中興文字須公等，容我春山带犢耕。"
        ],
        "title": "次王道夫舟中韻三首  其三",
        "id": "0f49f446-18d0-4390-98b8-a97d3d6d25e3"
    },
    {
        "author": "葉適",
        "paragraphs": [
            "衮衮紅塵五月留，來時落木不勝秋。",
            "只今春事濃如許，萬里滄浪又一舟。"
        ],
        "title": "因在秀州寄王道夫詩三首  其一",
        "id": "5f1f9714-b2d1-410b-afab-548891caa194"
    },
    {
        "author": "葉適",
        "paragraphs": [
            "魚龍遠避水光浮，草木怒長山意豪。",
            "獨立和風清宿酒，晚雲收盡月痕高。"
        ],
        "title": "因在秀州寄王道夫詩三首  其二",
        "id": "c487a173-6409-4a45-9c31-9af4fd3b97cc"
    },
    {
        "author": "葉適",
        "paragraphs": [
            "潘君狂甚詩能古，葉子文高世莫驚。",
            "何處有田求二頃，向來三月决歸耕。"
        ],
        "title": "因在秀州寄王道夫詩三首  其三",
        "id": "f116df1a-5f10-4b32-9c51-6bd23db61a52"
    },
    {
        "author": "葉適",
        "paragraphs": [
            "寒退糊碑閣，春留種藥城。",
            "幽居自可樂，暫出豈無名。",
            "綜水援藍聚，裙山翦繡迎。",
            "文殊扣野衲，癡語爲誰清。"
        ],
        "title": "送趙紫芝游天台",
        "id": "664dec7a-3c2f-48d5-8bdc-e4d734a33c00"
    },
    {
        "author": "葉適",
        "paragraphs": [
            "好泉好石入君廬，霧鎖雲封未敢居。",
            "若挹風光當豪饌，豈同經史作寒菹。",
            "庭中蓍老易無過，畹內蘭滋詩有餘。",
            "只此盡知賢聖樂，世閒青紫亦空虛。"
        ],
        "title": "石洞書院",
        "id": "94a3b30d-ddb2-4bf1-b6d7-03b97398a0dd"
    },
    {
        "author": "葉適",
        "paragraphs": [
            "牡丹乘春芳，風雨苦相妒。",
            "朝來小庭中，零落已無數。",
            "魂銷梓澤園，腸斷馬嵬路。",
            "盡日向欄干，踟躕不能去。"
        ],
        "title": "前日入寺觀牡丹不覺已謝惜其穠豔故以詩悼之敢冀見和",
        "id": "e443ef34-e742-49f9-a828-7d9b0abe017a"
    },
    {
        "author": "葉適",
        "paragraphs": [
            "堂堂人物地行仙，勾漏丹砂信有緣。",
            "彈壓松篁知暫爾，未應謝屐久林泉。"
        ],
        "title": "仙壇",
        "id": "96fb59b5-39f0-4c7d-97e2-abcc575b5bdb"
    },
    {
        "author": "葉適",
        "paragraphs": [
            "花傳春色枝枝到，雨遞秋聲點點分。"
        ],
        "title": "句  其一",
        "id": "762d3eab-4a2a-4ac6-b128-0db131fb5ab9"
    },
    {
        "author": "葉適",
        "paragraphs": [
            "不待歸來霜後熟，蒸來便作洞庭香。"
        ],
        "tags": [
            "洞庭湖"
        ],
        "title": "句  其二",
        "id": "d87a0ea3-71db-42d9-8398-0115f89d135b"
    },
    {
        "author": "葉適",
        "paragraphs": [
            "初分大道非常道，纔有先天未後天。"
        ],
        "title": "句  其三",
        "id": "6ff27172-0ea1-4ea9-8216-2e97da22709c"
    },
    {
        "author": "葉適",
        "paragraphs": [
            "獨立孔門無一事，惟傳顔氏得心齋。"
        ],
        "title": "句  其四",
        "id": "6f0ba5fc-12b5-47b7-826f-613983bcab8f"
    },
    {
        "author": "姚穎",
        "paragraphs": [
            "鵝湖鹿洞兩優游，吾道南來誰與儔。",
            "鄮地傳心化已洽，堇山遺教澤長留。",
            "空階向日春風度，棟宇凌雲化雨周。",
            "聲譽已垂百世後，長江虹水不空流。"
        ],
        "tags": [
            "长江"
        ],
        "title": "題絜齋書院",
        "id": "370d38b2-559c-42a6-b207-09f7f13dda96"
    },
    {
        "author": "姚穎",
        "paragraphs": [
            "六典未新周禮樂，三河正想漢官儀。",
            "平生作計非溫飽，可但區區詫郄枝。"
        ],
        "title": "句",
        "id": "0b323574-f120-486f-83dd-ca9bf963f5d8"
    },
    {
        "author": "羅點",
        "paragraphs": [
            "叔元不冠椎兩髽，縈青綰綠如堆鴉。",
            "䰐鬖遠望毛髮古，日日惟聞餐暮霞。",
            "吾家公遠更清絕，带眼不穿衣不結。",
            "好風吹袂任飄颻，夜夜惟聞弄明月。",
            "餐霞弄月固不惡，不道農田布龜灼。",
            "令君盛服道民苦，偃然袒裼猶不怍。",
            "敬持此意款浮丘，浮丘乃與令同憂。",
            "急呼風馬駕雲車，二仙方覺裸裎羞。",
            "旋加冠巾更束带，一見浮丘望塵拜。",
            "便將凶歲變豐年，談笑之間作霶霈。",
            "油雲雖出南北峰，開端實自浮丘翁。",
            "浮丘詩家老仙伯，故知憂國願年豐。",
            "邦人一飽誰所賜，父應詔子兄詔弟。",
            "若還此雨後五日，將見索汝枯魚肆。"
        ],
        "title": "喜雨望巴羅二山",
        "id": "99bc6b1c-4811-4439-9385-cddba27d8561"
    },
    {
        "author": "羅點",
        "paragraphs": [
            "直上龍巖第一層，參回斗轉夜縱橫。",
            "試將拄杖敲巖石，喚覺蟠龍速起行。"
        ],
        "title": "龍巖寺",
        "id": "b9021d55-bb8d-4e2f-be25-7bc4b263d8e0"
    },
    {
        "author": "羅點",
        "paragraphs": [
            "古剎浮屠映碧山，狀元題墨最爲嫺。",
            "遊人倦憇塵心寂，雲自青天水自閑。"
        ],
        "title": "褒禪山有于湖所題寶塔二字",
        "id": "54bda7f3-a7d0-4c79-bf5f-0c9f83f1e640"
    },
    {
        "author": "來廷紹",
        "paragraphs": [
            "日落君山暮，秋風過洞庭。",
            "一官身外物，千里客中情。",
            "北望鄉關遠，南來旅雁鳴。",
            "孤帆無限恨，斜指岳陽城。"
        ],
        "tags": [
            "洞庭湖"
        ],
        "title": "過洞庭",
        "id": "d2762a27-c5ef-4375-8937-807884531fb0"
    },
    {
        "author": "來廷紹",
        "paragraphs": [
            "兩岸樹蒼蒼，孤舟湘水旁。",
            "猿聲啼不住，明月照篷窗。"
        ],
        "tags": [
            "洞庭湖"
        ],
        "title": "洞庭夜泊",
        "id": "37ff124e-1bab-4566-b16f-4caca7abbb50"
    },
    {
        "author": "來廷紹",
        "paragraphs": [
            "病卧僧房兩月多，英雄壯志漸消磨。",
            "昨宵飲藥疑嘗膽，今日披衣似挽戈。",
            "分付家人扶旅櫬，莫教釋子念彌陀。",
            "此心不死誰如我，臨了連聲三渡河。"
        ],
        "title": "正命詩",
        "id": "26be0c16-5ce6-4661-8be9-70efd44a0308"
    },
    {
        "author": "黄由",
        "paragraphs": [
            "字入昭陵不可摹，後來僅及晉之餘。",
            "識真盍向龜堂問，敢謂牽聯亦得書。"
        ],
        "title": "澤卿蘭亭考用工深矣携攻媿大參詩見訪次韵併呈放翁待制",
        "id": "0dfe701c-e9b6-4931-9089-d2aa05908468"
    },
    {
        "author": "黄由",
        "paragraphs": [
            "纔到松陵即是家，滿堂佳客滿園花。",
            "看花揖客須清賞，休向人間俗子誇。"
        ],
        "title": "盤墅 共樂堂",
        "id": "1cab9989-9684-4790-8061-295b81cbdbf9"
    },
    {
        "author": "黄由",
        "paragraphs": [
            "纔到松陵即是家，便須洗盞泛流霞。",
            "軟紅塵裏風波惡，不似江艫與海槎。"
        ],
        "title": "盤墅 聯德堂",
        "id": "2e6a453f-bc97-45f9-89d7-30f9d7b318bb"
    },
    {
        "author": "黄由",
        "paragraphs": [
            "纔到松陵即是家，茅堂萬竹綠交加。",
            "午窗睡起無他想，坐看圍棋到日斜。"
        ],
        "title": "盤墅 茅堂觀弈",
        "id": "6c5854e4-5e5f-4efb-b066-4bd8a0f841b4"
    },
    {
        "author": "黄由",
        "paragraphs": [
            "纔到松陵即是家，擎空皎月瑩無瑕。",
            "自須臺上分明看，擬欲呼仙泛海槎。"
        ],
        "title": "盤墅 登明月臺 其一",
        "id": "f28d799c-cef4-44da-b53e-7e13933e5e2b"
    },
    {
        "author": "黄由",
        "paragraphs": [
            "纔到松陵即是家，樓高不管綠楊遮。",
            "有書萬卷時翻弄，千古興亡幾歎嗟。"
        ],
        "title": "盤墅 登明月臺 其二",
        "id": "735e4cff-4a67-424e-8d88-2d7e4f60bfec"
    },
    {
        "author": "黄由",
        "paragraphs": [
            "纔到松陵即是家，參天檜柏古槎牙。",
            "杖藜終日頻來往，不羨堤邊路築沙。"
        ],
        "title": "盤墅 道院獨步",
        "id": "08c19a47-9954-4159-acc7-8db9897a850d"
    },
    {
        "author": "黄由",
        "paragraphs": [
            "纔到松陵即是家，三清閣下寂無譁。",
            "小臣愧乏絲毫報，深炷爐香靜點茶。"
        ],
        "title": "盤墅 登三清閣",
        "id": "709ff9a5-ec40-44ce-b40c-6663df9f16a9"
    },
    {
        "author": "黄由",
        "paragraphs": [
            "纔到松陵即是家，故園喜聽雀喳喳。",
            "上人只爲貪風月，蠻觸交爭笑爾蝸。"
        ],
        "title": "盤墅 入園",
        "id": "976b039a-16bb-4ca8-9b23-194ed708acb7"
    },
    {
        "author": "黄由",
        "paragraphs": [
            "纔到松陵即是家，民間何處不桑麻。",
            "欣欣老稚迎門笑，斗酒相歡亦孔嘉。"
        ],
        "title": "盤墅 睦鄰",
        "id": "c2d63a4b-2da9-4507-a99c-8594d184abb8"
    },
    {
        "author": "黄由",
        "paragraphs": [
            "纔到松陵即是家，休論恬淡與榮華。",
            "古來顔跖俱塵土，自有時賢定等差。"
        ],
        "title": "盤墅 無題",
        "id": "699aa34e-4304-48b5-a0b9-72827434afcc"
    },
    {
        "author": "黄由",
        "paragraphs": [
            "纔到松陵即是家，仙翁詩句發天葩。",
            "鈍才不及賡餘韵，留取時時罩碧紗。"
        ],
        "title": "盤墅 思親",
        "id": "4c861133-7db6-420c-93e1-2e08aef5a1ed"
    },
    {
        "author": "黄由",
        "paragraphs": [
            "歸來三閲月，無事一關心。",
            "刈草尋花徑，開池漾柳陰。",
            "江邊問明月，天際數歸禽。",
            "幸有高賓至，相逢似竹林。"
        ],
        "title": "還吳江",
        "id": "853ce178-8b24-4978-819d-661aaba36cfe"
    },
    {
        "author": "黄{田}",
        "paragraphs": [
            "本自深村老圃來，偶分符竹到天台。",
            "漫山幸可容桃李，莫待劉郎去後栽。"
        ],
        "title": "題桃源",
        "id": "3fc7f41f-d9e2-4c71-929d-844d3c5f4151"
    },
    {
        "author": "黄{田}",
        "paragraphs": [
            "橫石圓峰豈偶然，上懸雙瀑下澄淵。",
            "我來不爲橋難過，待了區中未盡緣。"
        ],
        "title": "遊石橋  其一",
        "id": "02ce65d8-cab9-4651-9949-0879536ced54"
    },
    {
        "author": "黄{田}",
        "paragraphs": [
            "人道靈瓜有護持，蜿蜒果見著青枝。",
            "一時耳目窮何盡，萬事由來不可知。"
        ],
        "title": "遊石橋  其二",
        "id": "4997efff-e13c-44fa-99a8-3f32161d81f4"
    },
    {
        "author": "饒延年",
        "paragraphs": [
            "月作金徽風作絃，清音不在指端傳。",
            "有時彈罷無生曲，露滴松梢鶴未眠。"
        ],
        "title": "無絃琴",
        "id": "83671209-bec8-4709-81b7-28fac3507c82"
    },
    {
        "author": "葉簵",
        "paragraphs": [
            "畫棟朱簾勢翼然，鼎新氣象冠山川。",
            "鵝黄楊柳浮春晚，鴨綠烟波送客船。",
            "輪奐不妨農事日，風光好近麥秋天。",
            "佐君治簡有餘暇，杯酒從教盡日傳。"
        ],
        "title": "題光華亭",
        "id": "11e51a18-ec16-466d-a73d-d5ba4d6ac74f"
    },
    {
        "author": "馮伯規",
        "paragraphs": [
            "身墜千峰不自知，尚修故事水之麋。",
            "真居峻嶺崇山下，又過綠陰青子時。",
            "幻出流觴共頃刻，款留歸棹展娛嬉。",
            "史君澹泊隨民樂，先賦豐年一首詩。"
        ],
        "title": "初至郡講禊飲於江上夜歸賦此",
        "id": "04315d4a-107a-405e-96f7-eac6a91889d8"
    },
    {
        "author": "馮伯規",
        "paragraphs": [
            "連夕滂沱類建瓴，送將凉意滿郊坰。",
            "江邊草木太半綠，天外一峰無限青。",
            "却信神龍元解事，豈容旱魃更爭靈。",
            "從今懷抱如冰釋，閉閣燒香伴六經。"
        ],
        "title": "繼而稍旱禱而復雨喜而作詩",
        "id": "c39bb665-ddab-4752-af7a-6e2fa099bc97"
    },
    {
        "author": "馮伯規",
        "paragraphs": [
            "呼得蜿蜒入小瓴，便能飛雨挾林坰。",
            "油雲頓失千山赤，丹篆嘗騰一紙青。",
            "漢節可眠知免曠，仙祠屢扣信通靈。",
            "欲同此樂君西去，歷想三峨舊所經。"
        ],
        "title": "次韻謝史提幹見知",
        "id": "b56bae30-bdd6-4f9b-ad44-3d24dc6de32c"
    },
    {
        "author": "馮伯規",
        "paragraphs": [
            "長官禱雨信精誠，便覺豐年徧遠坰。",
            "繅繭齊頭絲卷白，插秧隨手稻翻青。",
            "行篘秫酒酣天祿，益長香芽發地靈。",
            "守令愛民須表裏，君其爲緯我爲經。"
        ],
        "title": "次韻酬李通江",
        "id": "dc60a5ca-6f66-4872-9db9-8e11dd5094e1"
    },
    {
        "author": "馮伯規",
        "paragraphs": [
            "入春絕無一聲雷，赤日又將近夏末。",
            "陰霾蔽天動經月，草木葉上積寸埃。",
            "朝朝群望俱徧走，一毫及民更無有。",
            "雨師遠逃龍亦睡，江澀魚跳鼉空吼。",
            "初雖一雨慰望霓，明晨驕陽射到西。",
            "田如石堅耕不得，欄卧牛犢壁倚犁。",
            "訴天搏手嗟亡策，上山默扣真人宅。",
            "忽然斗暗雲墨黑，盡化焚焦作膏澤。",
            "稽首謝天拜低頭，郡寄且許臣分憂。",
            "擊甌樓上望四野，只願保此三年秋。",
            "吾儕風萍偶接際，剩醖新秫儲年計。",
            "稻苗便秧粟已芽，穩藉清尊度今歲。",
            "五更復聞簷溜聲，欹枕不眠隔窗聽。",
            "公餘一榻安禪處，姑借民謠當詩句。"
        ],
        "title": "次韻中秉教授喜雨之作",
        "id": "b10ecbf4-63de-40ed-8fe7-a0f1275f0d14"
    },
    {
        "author": "馮伯規",
        "paragraphs": [
            "四山如蝟毛，中有線路縈。",
            "誰人導我來，得此掌許平。",
            "雨後天宇空，夏氣和且清。",
            "休日一無事，駕言南山行。",
            "南山有何好，翠壁列崢嶸。",
            "巨木老已仆，頼有紅石撐。",
            "自從嚴大夫，廢興今幾更。",
            "穉幹亦合抱，知幾閲晦明。",
            "幽壑架危亭，無風涼自生。",
            "少間上絕頂，四望圍長城。",
            "漲江籠篆紋，小市分棋枰。",
            "俛仰忘身世，獨慨呼酒傾。",
            "何知玉堂客，分雜巴叟耕。",
            "下山喜同步，元自脚力輕。"
        ],
        "title": "季春下澣遊南龕",
        "id": "f0535bfb-78fa-424e-99d4-91d0a14f8fc0"
    },
    {
        "author": "馮伯規",
        "paragraphs": [
            "孤城如深村，過客絕輪鞅。",
            "江流卷初霽，晚風納微爽。",
            "我來適幽懷，新漲逸遠響。",
            "汀沒鷗鷺翔，牧罷牛羊上。",
            "郡古安陋樸，事簡謝鞅掌。",
            "小酌便陶然，倚欄送輕槳。"
        ],
        "title": "觀漲",
        "id": "7ac7c7fc-d54d-47a0-a11d-ff5e56dd1c1a"
    },
    {
        "author": "馮伯規",
        "paragraphs": [
            "且喜山城未傍邊，漫從錦水學遊舡。",
            "何時官裏真無事，是處壺中別有天。",
            "豈復江湖增遠興，强憑絲竹寫中年。",
            "接䍦雖醉無勞著，恰要臨流揖望僊。"
        ],
        "title": "次韻泛舟仲秉有詩",
        "id": "1b833a05-2e0a-4421-b0fb-0ea66b7a3110"
    },
    {
        "author": "馮伯規",
        "paragraphs": [
            "倚闌一覽興無邊，好舉尊前藥玉舡。",
            "一水雲昏失羅带，萬松風偃舞鈞天。",
            "早評月旦參群彥，老上霜鬢近十年。",
            "解后登臨都樂事，酣餘爭恐史君僊。"
        ],
        "title": "次日遊西龕再用韻",
        "id": "87e64e2a-221b-4442-9c9d-3323cc72d5be"
    },
    {
        "author": "馮伯規",
        "paragraphs": [
            "簾陰不捲漏烏遲，數朶庭萱也自菲。",
            "公退萬緣俱謝絕，心空一氣自知歸。",
            "但期菽粟令民足，未覺詩書與願違。",
            "聞旱問龍求一雨，乘凉約客扣巖扉。"
        ],
        "title": "端午前三日觀坡詩首夏官舍即事因次其韻",
        "id": "dce40fcd-6bab-4da1-93f3-c0766f818fbb"
    },
    {
        "author": "馮伯規",
        "paragraphs": [
            "昔年嚴大夫，偶來怨遷謫。",
            "我本麋鹿姿，得此已自適。",
            "乘閑陟上方，徧尋唐人石。",
            "豈期當三伏，一天雲四幕。",
            "快哉風時來，萬籟相呼吸。",
            "雨餘禾麻潤，是山皆喜色。",
            "一杯傾晚飲，綠瓜間朱實。",
            "是非不到耳，休厭山城寂。",
            "樹影抹橫烟，角聲暗落日。",
            "長江去不返，况此百年客。",
            "企首老玉僊，白髮何由摘。"
        ],
        "tags": [
            "长江"
        ],
        "title": "登雲間閣",
        "id": "e13f0137-f11c-42fc-a373-3bb42d3cd724"
    },
    {
        "author": "馮伯規",
        "paragraphs": [
            "水光灧灧竹陰□，何□□香露泛襟。",
            "更欲□闌看身轉，一鈎弦月過□心。"
        ],
        "title": "浄凉夜坐",
        "id": "a2922a4d-3f95-4ab8-a05a-4b22f767442d"
    },
    {
        "author": "馮伯規",
        "paragraphs": [
            "東來五月見新秔，舂出□圓顆粒明。",
            "端羨□堂有母遺，數匙晚炊助嘗羹。"
        ],
        "title": "偶得新粳□送仲秉",
        "id": "075ae7e8-cc6e-48cb-afa6-8bbdb5c72173"
    },
    {
        "author": "馮伯規",
        "paragraphs": [
            "聞得江頭洶湧聲，不知何處雨盆傾。",
            "兩涯牛馬那容辨，一夕蛟龍怒不平。",
            "浪盡橫汀孤樹在，微開頑翳夕陽明。",
            "儘饒河伯乘秋旺，潦涸霜寒水自清。"
        ],
        "title": "雨後觀漲",
        "id": "95c8a8f5-d051-4670-bdd3-e74e691c1007"
    },
    {
        "author": "馮伯規",
        "paragraphs": [
            "才通香火上高穹，雨脚隨收不見蹤。",
            "豈但五民保狼戾，也緣造物相龍鍾。",
            "連山柿栗難勝摘，入市禾麻乍出舂。",
            "一飽可期秋釀熟，青山綠水即過從。"
        ],
        "title": "禱晴獲應喜而賦詩",
        "id": "fb7a359e-43d3-4db9-8447-dc2839aa814c"
    },
    {
        "author": "馮伯規",
        "paragraphs": [
            "先得重陽五日來，清江晚日與人諧。",
            "共搜磊磊落落句，要敵奇奇怪怪崖。",
            "烏帽幾容羅此影，黄花每喜近吾儕。",
            "山城酒熟渾無客，一笑臨風寄老懷。"
        ],
        "title": "先期登高觀菊巖新榜",
        "id": "d42bcba3-e6c0-4fc1-a77f-860ffd14afce"
    },
    {
        "author": "馮伯規",
        "paragraphs": [
            "積雨曉放霽，紅日照我帷。",
            "起來步幽蹊，金蕊燦朱扉。",
            "芳姿自嫵媚，微香襲人衣。",
            "令節無多日，更宜擁培之。",
            "三徑豈不富，最喜先開枝。",
            "此意誰領解，惟有淵明知。",
            "子詩正芳潤，白露與俱滋。",
            "未□泛杯酌，且要滌甘肥。",
            "落英行可餐，樂哉遂忘饑。"
        ],
        "title": "次韻忠甫初見菊開",
        "id": "4e52a846-c0f0-44fd-9e7e-a23dc98bca25"
    },
    {
        "author": "馮伯規",
        "paragraphs": [
            "不上江亭數日間，雨餘山色带清寒。",
            "西風峭湛休圍却，要放秋光入畫闌。"
        ],
        "title": "擊甌樓夜飲  其一",
        "id": "405238bc-d4bc-4e2b-a31e-e50eb6ebaa10"
    },
    {
        "author": "馮伯規",
        "paragraphs": [
            "去□□月莫回頭，又見清商醖凜秋。",
            "悵望一雙鴻鵠下，徑衝煙雨占滄洲。"
        ],
        "title": "擊甌樓夜飲  其二",
        "id": "c2617cb3-281c-4b08-8b85-5025022ec0db"
    },
    {
        "author": "馮伯規",
        "paragraphs": [
            "金借顔色月借光，作團穠綠綴深黄。",
            "合令范曄添成傳，曾向維摩飯此香。",
            "尚憶□□披御賜，頗疑妙舞簇霓裳。",
            "當陪玉樹栽天上，肯學夭桃露短牆。"
        ],
        "title": "次韻仲秉木犀",
        "id": "89663de3-1aba-429d-a4a9-0d6cb8d8140d"
    },
    {
        "author": "馮伯規",
        "paragraphs": [
            "遥指蒙茸雲木堆，入門小剎傍巖偎。",
            "放懷邱壑興未盡，隔岸角聲招我回。"
        ],
        "title": "游北巖",
        "id": "07f2f3c9-bb18-427d-9d8b-892b365484b7"
    },
    {
        "author": "馮伯規",
        "paragraphs": [
            "老木垂垂綠覆欄，欄前髣髴見山□。",
            "儘教富貴饒公等，未許林泉□數廉。"
        ],
        "title": "約同僚游佳陰  其一",
        "id": "69b0fd72-a6d1-41f6-82e5-11f86530a867"
    },
    {
        "author": "馮伯規",
        "paragraphs": [
            "晚霽青山無處逃，秋來乘興便登高。",
            "□君欲暮休催去，小驛依然□嫩醪。"
        ],
        "title": "約同僚游佳陰  其二",
        "id": "e4cd71f0-b3f8-40f9-a40b-5edba74e273a"
    },
    {
        "author": "馮伯規",
        "paragraphs": [
            "□□時山漏夕陽，下山草木響□□。",
            "□來望到山盡處，一片明冰□□光。"
        ],
        "title": "約同僚游佳陰  其三",
        "id": "2dbe6c5f-cac3-4f70-a6ac-8afbad00b404"
    },
    {
        "author": "馮伯規",
        "paragraphs": [
            "重陽過後菊方開，引得幽人日日來。",
            "從□□開到花落，每來傾飲兩三杯。"
        ],
        "title": "□後圃成三絕句  其一",
        "id": "bb6fef20-ee90-47b8-9267-190b29c0fe55"
    },
    {
        "author": "馮伯規",
        "paragraphs": [
            "摇落枝頭□半空，紛紛群崔啅寒叢。",
            "四山□合如封鎖，霜角憑晴聲更雄。"
        ],
        "title": "□後圃成三絕句  其二",
        "id": "c4aed5e5-86a9-43a0-9714-e4db69beb08d"
    },
    {
        "author": "馮伯規",
        "paragraphs": [
            "家山稍遠夢難到，郡事漸希詩作魔。",
            "句就欲煩相催和，夜窗無奈透霜何。"
        ],
        "title": "□後圃成三絕句  其三",
        "id": "9d057709-86e0-44f5-ba56-719530df3889"
    },
    {
        "author": "馮伯規",
        "paragraphs": [
            "倏忽秋又盡，明朝恰立冬。",
            "細傾碧瀲灧，喜對白芙蓉。",
            "問信遲賓雁，催寒有響蛩。",
            "暝煙都不見，聞得望□鐘。"
        ],
        "title": "歲晚倚欄",
        "id": "70e172b4-7a3c-4558-995f-a1350c854205"
    },
    {
        "author": "馮伯規",
        "paragraphs": [
            "高樓無一塵，適此半日閑。",
            "請以老杜句，賦詩榜其顔。",
            "井邑各參差，峰巒共回環。",
            "歲月行且換，星斗如可攀。",
            "不堪霜風勁，未許酒膽慳。",
            "祇緣期會急，勿怪題詠艱。",
            "所喜談聖賢，大勝醉髦蠻。",
            "倚欄遥夜寂，一笑喧千山。"
        ],
        "title": "登賦詩樓",
        "id": "ff212e7d-c21a-4c4f-b5e6-c1c3c8de72cb"
    },
    {
        "author": "馮伯規",
        "paragraphs": [
            "山中有佳菊，足以配古巖。",
            "飲酒對此菊，何用薦芳甘。",
            "不妨玉山頹，對卧千載楠。",
            "清賞不可共，妙句傳巴南。"
        ],
        "title": "次韻劉閬州謝送菊巖春",
        "id": "239f88e2-2ab1-4266-a1bc-d5e8232d03a4"
    },
    {
        "author": "馮伯規",
        "paragraphs": [
            "暇時結客小舂容，路直重巖紫翠峰。",
            "雲閣翬飛翼鸞鳳，石楠盤屈老虬龍。",
            "林扉雨過便秋菊，山寺風清度晚鍾。",
            "快展眉頭須劇飲，天開霽色不妨農。"
        ],
        "title": "無題",
        "id": "302e5b5e-1805-4d78-af96-07c6995ca827"
    },
    {
        "author": "劉大綱",
        "paragraphs": [
            "夜色清無滓，虛涼月滿亭。",
            "螢飛時度竹，魚躍乍翻萍。",
            "冉冉雲歸盡，霏霏露欲零。",
            "劇談渾得趣，相對兩忘形。"
        ],
        "title": "碧沼寺  其一",
        "id": "88c7684d-e388-4e24-81f4-05ba6960e234"
    },
    {
        "author": "劉大綱",
        "paragraphs": [
            "地僻人稀到，唐賢句尚存。",
            "觀魚尋曲沼，弔古入名園。",
            "山翠沾夜袂，苔紋印屐痕。",
            "暫陪尊俎樂，簫鼓出丘樊。"
        ],
        "title": "碧沼寺  其二",
        "id": "cf07b452-f19c-4261-979b-f75cb5ad1c92"
    },
    {
        "author": "劉大綱",
        "paragraphs": [
            "一泓清澈底，明可燭鬚眉。",
            "漾月摇金影，涵風皺綠漪。",
            "臺高懸寶鑑，水定照摩尼。",
            "宴坐宜臨賦，難忘此段奇。"
        ],
        "title": "鑑軒",
        "id": "bed6616c-abd0-4ecc-ae04-9ddf3ff596f8"
    },
    {
        "author": "趙鳴鐸",
        "paragraphs": [
            "匹馬飄然似轉蓬，一年兩度過湘東。",
            "襟間潤带黄梅雨，枕上涼生苦楝風。",
            "亟亟窮途將底用，區區苟祿有何功。",
            "輸他燕坐長廳老，默對濃香丈室中。"
        ],
        "title": "寄萍鄉密老",
        "id": "73daaef1-2f85-46a0-b373-fd51765dc720"
    },
    {
        "author": "林岊",
        "paragraphs": [
            "嘗聞仙人渡海術，授以尺杖如飛龍。",
            "憑虛閉目不敢瞬，波濤洶涌喧天風。",
            "茲巖山窟飛海岸，直掃一澗聲何雄。",
            "瞑行千步水入耳，明探萬壑雲生胸。",
            "嶔崖滴乳芝玉脆，剜穴噴水蓮腮紅。",
            "神仙縹緲在何許，心平意定天爲通。",
            "此行况復匪游戲，出門借問春耕農。"
        ],
        "title": "礲巖",
        "id": "478c705e-4aba-4b6a-8e00-a11d535fb1cd"
    },
    {
        "author": "林岊",
        "paragraphs": [
            "何物波斯有此巖，巖前巖後著深潭。",
            "雙猊顧母魚鱗脊，峙闕迎賓玉筍簪。",
            "立塑崩崖天入牖，垂纓寶蓋佛留龕。",
            "使君勸課親來此，謾與邦人父老談。"
        ],
        "title": "波斯巖",
        "id": "21ac2f20-75c6-4754-987d-5ef8f379557a"
    },
    {
        "author": "林岊",
        "paragraphs": [
            "老鶴回翔去幾年，至今巖壑此名傳。",
            "躋攀分寸疑無路，飛入方壺却有天。",
            "白象綠獅呈怪石，神泉深洞隠真仙。",
            "細看滴乳流脂處，不是青田是玉田。"
        ],
        "title": "青田巖",
        "id": "19c516e4-4309-4509-b958-bb27fd4a5e9f"
    },
    {
        "author": "林岊",
        "paragraphs": [
            "捲煙閣西官道長，一水東注襟滄浪。",
            "山連踞虎巖如屋，棧接飛鸞石作梁。",
            "田野四時歌樂土，關河千里隔蠻鄉。",
            "我來九載叨民牧，億萬斯年說太康。"
        ],
        "title": "盤石",
        "id": "f0778bb2-790e-4b4d-90a4-835355201bb8"
    },
    {
        "author": "林岊",
        "paragraphs": [
            "山中有寺寺有閣，閣外之山橫翠來。"
        ],
        "title": "句",
        "id": "7eb543c4-6ec5-4c83-8b99-2e043ceb886b"
    },
    {
        "author": "俞成",
        "paragraphs": [
            "千古英風想子陵，釣臺緣此幾人登。",
            "誰知避諱更嚴氏，灘與州名總誤稱。"
        ],
        "title": "題釣臺",
        "id": "d75d9036-dae3-4881-ba05-c5e7adae8bc5"
    },
    {
        "author": "黄元夫",
        "paragraphs": [
            "葦村風下鴉千點，麥隴天垂月一梳。"
        ],
        "title": "句",
        "id": "b7c79f1e-5d41-44dd-8fe2-3ed8fef588c6"
    },
    {
        "author": "黄卓",
        "paragraphs": [
            "化成丹碧出鰲頭，獨占閩川最上游。",
            "兩劍合來靈一境，雙溪分處带三州。"
        ],
        "title": "南劍州",
        "id": "09bde38d-bfa3-4d3c-8fba-20e4bb419955"
    },
    {
        "author": "黄卓",
        "paragraphs": [
            "延平商閣瞰雙溪，神劍光芒衝斗極。"
        ],
        "title": "句  其一",
        "id": "04109059-1953-432f-86df-303617bbbab2"
    },
    {
        "author": "黄卓",
        "paragraphs": [
            "浪捲雙溪神物化，烟橫三岸電光飛。"
        ],
        "title": "句  其二",
        "id": "76bdfff7-e488-435a-93ab-a34e976dc59c"
    },
    {
        "author": "歐陽謙之",
        "paragraphs": [
            "厚德良多積善根，賢才他日在兒孫。",
            "當知相里非凡壻，豈有陳平久席門。",
            "五老繪圖千載譽，群公詩禮百年存。",
            "憑君挾取傳家學，青史賢良有後昆。"
        ],
        "title": "題睢陽五老圖",
        "id": "95781a4b-0025-4574-bc2d-b5f1ee79da8a"
    },
    {
        "author": "陳邦鑰",
        "paragraphs": [
            "羸馬踏殘月，荷策登泮宮。",
            "入門見先生，先生何從容。",
            "循循善誘能啟下，青蒿因得附長松。",
            "短檠相對三百六十夜，高談雄辨磊落沃胸中。",
            "吾王求士苦匆匆，未許先生久卧龍。",
            "乘驄直上天台路，祗緣此去何由從。",
            "嗚唏吁，小齋從此冷如水，虀鹽朝暮怏怏爾。",
            "空留絳悵照孤燈，窗外西風寒起葦。"
        ],
        "title": "送考亭朱夫子赴天台",
        "id": "d16f3fad-8245-460e-87f4-f478e8253b74"
    },
    {
        "author": "游開",
        "paragraphs": [
            "昨夜劉郎叩角歌，朔雲寒雪滿山阿。",
            "文章無用乃如此，富貴不來爭奈何。",
            "邴鄭向嘗依北海，晁張今復事東坡。",
            "吹噓合有飛騰便，未用溪頭買釣蓑。"
        ],
        "title": "和劉叔通",
        "id": "a64d7178-8251-47d5-9781-8cb57bf42f6f"
    },
    {
        "author": "游開",
        "paragraphs": [
            "黄陵廟前湘水春，春烟愁殺渡湘人。",
            "人隨歸雁去無迹，水遠山長歌又新。"
        ],
        "title": "絕句",
        "id": "2eff3706-9f7a-48cd-b3d2-9c4c9903b0f3"
    },
    {
        "author": "劉琰",
        "paragraphs": [
            "君不見山澤之癯蒙野服，爲彼隰桑還自沃。",
            "又不見侯門公子貴且嬌，飽豢膏粱猶未足。",
            "人生貴賤不難分，唯有聖賢無等倫。",
            "朝爲塗人暮爲禹，窮崖斷壑看回春。",
            "君方妙齡截不住，萬里飛黄又騰世。",
            "王良造父不得施，耳側風聲未爲遽。",
            "我思古人愛其宇，青蘋堂兮杜若廡。",
            "芰荷可裳菊可餐，肯逐纖埃與塵土。",
            "是中非聲亦非色，安得與君一馮軾。",
            "鵾鵬變化不可量，要指天池爲一息。",
            "悠悠此道誰能將，從知可玩不可忘。",
            "慎勿隨風學飄絮，春光駘蕩成飛揚。"
        ],
        "title": "王剛仲惠詩醉筆聊和",
        "id": "859e4cd0-c57e-44ed-a88c-8ce6c81e53e4"
    },
    {
        "author": "劉琰",
        "paragraphs": [
            "古人養客乏車魚，今汝何功客不如。",
            "飯有溪魚眠有毯，忍教鼠齧案頭書。"
        ],
        "title": "詰貓",
        "id": "c064a45a-c3d5-4bb6-b529-7a43d639d6d7"
    },
    {
        "author": "劉琰",
        "paragraphs": [
            "嗚呼諸將官日穹，豈知萬鬼號陰風。"
        ],
        "title": "句",
        "id": "3ac9358e-ee32-4f9e-9de0-327a56bad12c"
    },
    {
        "author": "王過",
        "paragraphs": [
            "荔子雨晴紅點點，葡萄江漲綠流流。",
            "夢魂不啻三千里，倦翮難勝九萬風。"
        ],
        "title": "詩一首",
        "id": "1257cd86-8743-443b-84b2-2ac4f4c4e730"
    },
    {
        "author": "王過",
        "paragraphs": [
            "心存北闕馳魂夢，身漸東歸出鬼關。"
        ],
        "title": "句  其一",
        "id": "394f3a6d-3d42-4f6f-a66f-5e0a06b5b94d"
    },
    {
        "author": "王過",
        "paragraphs": [
            "危亭北據水南流，檻外頻來海上舟。"
        ],
        "title": "句  其二",
        "id": "87f5282d-2875-44b7-9224-5e6b2959356d"
    },
    {
        "author": "王過",
        "paragraphs": [
            "寄語往來荆廣客，鬼門關在鬰林西。"
        ],
        "title": "句  其三",
        "id": "10a5833f-a172-4ccc-a0be-137a9442e1aa"
    },
    {
        "author": "鍾唐傑",
        "paragraphs": [
            "上人海東秀，才華衆推優。",
            "學道慕中國，於焉一來遊。",
            "武林忽相遇，鍼芥意頗投。",
            "儒道雖云異，詩酒喜共酬。",
            "况茲古名郡，佳麗罕與儔。",
            "湖山快吟覽，勝跡恒追求。",
            "合并惜未久，又理東歸舟。",
            "揚帆渡鯨浪，帖帖如安流。",
            "慇懃不忍別，繾綣難爲留。",
            "臨風極遐睇，目斷扶桑陬。",
            "他時託芳字，還能寄余不。"
        ],
        "title": "送僧還日本",
        "id": "d2de3a4e-74d7-454c-9b9f-19ac5d58960c"
    },
    {
        "author": "余大雅",
        "paragraphs": [
            "三見先生道愈尊，言提切切始能安。",
            "如今抉破本根說，不作從前料想看。",
            "有物有常須自盡，中倫中慮覺猶難。",
            "願言克己功夫熟，便得周旋事仰鑽。"
        ],
        "title": "呈朱晦翁",
        "id": "db69afde-a226-4bc2-82ba-a16221e987dd"
    },
    {
        "author": "呂天澤",
        "paragraphs": [
            "書林追慕紫陽翁，出入嘗沾教雨中。",
            "緬仰高山難企及，大開茅塞逕能通。"
        ],
        "title": "題武夷  其一",
        "id": "b033ee6d-5c3c-42e1-b369-b526cfb18ab6"
    },
    {
        "author": "呂天澤",
        "paragraphs": [
            "乘興來尋杜使君，亂山矗矗白雲深。",
            "武夷仙子能知己，謾寫新詩訴此心。"
        ],
        "title": "題武夷  其二",
        "id": "0c642b0c-5e25-439b-b178-98a44b082370"
    },
    {
        "author": "呂天澤",
        "paragraphs": [
            "南北相看一嶺分，長懷欲謁武夷君。",
            "箇中果隠神仙客，握手交談迥不群。"
        ],
        "title": "題武夷  其三",
        "id": "a30a9b06-df82-4da5-a255-9275c3936305"
    },
    {
        "author": "李倜",
        "paragraphs": [
            "清晨出西郊，危徑甃滑石。",
            "徐登九日山，眼觀天地窄。",
            "滄溟渺無涯，雲林森削壁。",
            "徙倚極遐觀，感今懷往昔。",
            "而我遂幽尋，塵事忽如失。",
            "頎然隠君子，未審果何得。",
            "磨崖古題名，半含蒼蘚碧。",
            "日夕促歸鞍，青山雲亂白。"
        ],
        "title": "次朱文公廓然亭韻",
        "id": "31e678da-74d6-4198-b784-a1e9a27b3990"
    },
    {
        "author": "陳藻",
        "paragraphs": [
            "堯無是處桀無非，此語堪驚與道違。",
            "造物恩私多嵬瑣，始知莊子得真機。"
        ],
        "title": "讀莊子",
        "id": "874c62b1-24aa-493d-992d-c1f3dae91b1e"
    },
    {
        "author": "陳藻",
        "paragraphs": [
            "心隨飛鳥過寒沙，兩岸沿江曲又斜。",
            "便有隻船乘月渡，都無五里到君家。"
        ],
        "title": "偶游白渡懷劉九",
        "id": "d652fc15-17d8-4262-a2c9-e4eb573fc90d"
    },
    {
        "author": "陳藻",
        "paragraphs": [
            "一生閉門不結交，彙緣遇我如同胞。",
            "年年客裏故人多，飲水逢君朱顔酡。",
            "鵲去鳩來有空屋，牝乳雛飛無啄粟。",
            "香火飄零甘死休，無辜憐我兄遭戮。",
            "暗中魑魅籍姓名，我有朋儔等不足。",
            "十事上心九事忘，一日囘首千日長。",
            "誰登百丈嶺，我到鍾山傍。",
            "登堂拜丘嫂，携手戲諸郎。",
            "諸郎挽衣幼女親，汝母磊落如吾人。",
            "哀我若見韓氏孤，敬我寧知蘇子貧。",
            "吁嗟尺布謠，空道天屬真。"
        ],
        "title": "寄劉九",
        "id": "84caedcc-7ba2-4607-b1ba-2a1829ad0a14"
    },
    {
        "author": "陳藻",
        "paragraphs": [
            "六度封書向小孤，一度逢人寄書無。",
            "劉郎嗔我無短吟，素書百紙難論心。",
            "我愛劉郎可無詩，劉郎愛客還笞兒。",
            "我爲父執倍其年，見我呼兄挾渠賢。",
            "撥棄勿復陳，對君吟此身。",
            "憶昔在桂堂，瘧鬼罹我殃。",
            "世情疎客病，移我君家床。",
            "兒女不辭勞，僕妾何憚忙。",
            "秋風黄葉飛，明燈藥爐傍。",
            "我身何日殞，此念何時忘。",
            "丘嫂晚歲歸，敬我如小郎。",
            "他年山下結吾廬，朝暮往來摩白鬚。",
            "我抱子，君抱孫，却使相敘爲弟昆。"
        ],
        "title": "寄劉八",
        "id": "3db4e9e8-164e-4462-bd6e-a24e1cac6aae"
    },
    {
        "author": "陳藻",
        "paragraphs": [
            "孤青湖外幾時歸，想極吟孤落月知。",
            "身似南飛烏與鵲，歸來何處不相思。"
        ],
        "title": "黄石還漁溪寄劉九四首  其一",
        "id": "28e12155-a534-4c4b-8a0d-8d628252d04c"
    },
    {
        "author": "陳藻",
        "paragraphs": [
            "多少人家好弟兄，不堪閨婦似吹笙。",
            "十年再拜如丘嫂，更盡劉郎故舊情。"
        ],
        "title": "黄石還漁溪寄劉九四首  其二",
        "id": "d2fbee1a-eed3-4169-b114-fdecf5e912eb"
    },
    {
        "author": "陳藻",
        "paragraphs": [
            "老去今秋迹轉孤，憐君幼女似童烏。",
            "窮通何事關渠甚，便問明朝有試無。"
        ],
        "title": "黄石還漁溪寄劉九四首  其三",
        "id": "2c2e75f0-2e7e-4cd3-aff2-a1d04046dafc"
    },
    {
        "author": "陳藻",
        "paragraphs": [
            "南北東西語別頻，白頭何計作比隣。",
            "便留久客如前度，無暇長年作主人。"
        ],
        "title": "黄石還漁溪寄劉九四首  其四",
        "id": "68f49323-6cc4-481b-8965-4c4ae5fc8d3e"
    },
    {
        "author": "陳藻",
        "paragraphs": [
            "劉郎蹤跡若爲疎，蟹井山前似里閭。",
            "少小麻風今半愈，長成項疾喜全除。",
            "豐年誰與嘗新稻，吉日因知仄舊廬。",
            "何事別君纔百里，可堪終歲斷來書。"
        ],
        "title": "久不得劉九書因題寄之",
        "id": "3eb1ed1f-08d1-457d-8bae-cb3b98b6f6b0"
    },
    {
        "author": "陳藻",
        "paragraphs": [
            "似汝論三易，何人閲五車。",
            "白頭長作侶，黄石即爲家。"
        ],
        "title": "重山論易贈吳叔達",
        "id": "0911fa76-2202-409d-a391-be22f04f0e37"
    },
    {
        "author": "陳藻",
        "paragraphs": [
            "喜稱吾子賦，羞道少年時。",
            "別去休論易，愁來欲寄詩。",
            "夕陽書不到，殘月夢相隨。",
            "晚歲傷心事，松峬獨語誰。"
        ],
        "title": "丹井懷叔達",
        "id": "80d95563-1e05-4cbd-af73-323a5e1f155e"
    },
    {
        "author": "陳藻",
        "paragraphs": [
            "少壯營營正苦心，憑欄況味不如今。",
            "如今飯散憑欄立，一本寒枯木在林。"
        ],
        "title": "憑欄",
        "id": "caf2240d-b185-44f0-8cee-e6f91c5e91e9"
    },
    {
        "author": "陳藻",
        "paragraphs": [
            "熒熒燈火臨書卷，續續蛙聲入桂林。",
            "背後曲肱眠小子，床頭酌酒服玄參。"
        ],
        "title": "桂堂秋夜",
        "id": "e480bfdc-bda4-4613-b274-7e0106dfc588"
    },
    {
        "author": "陳藻",
        "paragraphs": [
            "舊屋紅蕖外，新亭綠樹傍。",
            "江晴孤棹見，雨近衆山藏。",
            "學圃未成趣，催詩何太忙。",
            "他年多橘柚，此地一瀟湘。"
        ],
        "title": "題劉氏翠微亭",
        "id": "e9444a23-3f25-4b82-a72d-fd8427e9766d"
    },
    {
        "author": "陳藻",
        "paragraphs": [
            "麻鞋奔走杜陵翁，卧盡風帆雨驛中。",
            "天也不愁窮餓殺，年年催促要詩工。"
        ],
        "title": "誦少陵詩集",
        "id": "38780e4c-c19f-4539-bd4b-8767a7ed9e29"
    },
    {
        "author": "陳藻",
        "paragraphs": [
            "千山匼匝繞三山，盡屬危樓一覷間。",
            "雲漢星辰誰道遠，鄰家花木不容慳。",
            "憑欄要取西湖盡，落葉尤宜朔吹寒。",
            "況是先生莊列輩，眼高人境幾層看。"
        ],
        "tags": [
            "西湖"
        ],
        "title": "福州城北吳氏新樓之作",
        "id": "a70fb2cb-06fc-4942-88f0-4503a30f70ab"
    },
    {
        "author": "陳藻",
        "paragraphs": [
            "謫來誰作久長居，便擬明朝歸舊廬。",
            "誦遍離騷情不已，讀殘鵩賦恨如初。",
            "斯翁直是憂黎庶，到處仍看似里閭。",
            "父老無人堪問訊，黄昏立馬轉躊躇。"
        ],
        "title": "過黄州訪東坡雪堂遺跡擬作",
        "id": "fbfc2086-b31b-42dc-9602-ca783dfb529d"
    },
    {
        "author": "陳藻",
        "paragraphs": [
            "到處情親即寓居，從他相狎又相疎。",
            "年衰骨肉多埋土，身賤交朋少寄書。",
            "萬象去來無了日，一元開闔不關渠。",
            "逢人問我今何在，寥落空山誦子虛。"
        ],
        "title": "寓居",
        "id": "b8ab80e9-bef5-4a98-b1cf-2ffbc4880b7f"
    },
    {
        "author": "陳藻",
        "paragraphs": [
            "病身四十未妻孥，墟墓那堪兩世孤。"
        ],
        "title": "述懷",
        "id": "568fc287-e369-4079-8509-3f4a3b1d0e9c"
    },
    {
        "author": "陳藻",
        "paragraphs": [
            "此山鼇不動，此井蟹如何。",
            "小阜爲拳石，晴田看盡波。",
            "俯知雲障下，却放日輪過。",
            "一上一囘首，層層眼界多。"
        ],
        "title": "蟹井",
        "id": "00d9dc96-e9a4-4ff5-9922-d18a936ab26b"
    },
    {
        "author": "陳藻",
        "paragraphs": [
            "竹瘦門逾靜，樓高山太低。",
            "白煙青樹走，細雨大江迷。",
            "野水東西渡，園蔬上下畦。",
            "僧無城市去，岩有鬼神棲。"
        ],
        "title": "虎丘",
        "id": "aaa07a13-de1a-4ad8-88a4-7a2ab9607957"
    },
    {
        "author": "陳藻",
        "paragraphs": [
            "每看風月非人世，錯認江山是畫圖。",
            "誰解吟詩追李杜，何須涉海訪蓬壺。"
        ],
        "title": "山中有感",
        "id": "057d89b9-89c3-4c03-b1b0-fba8f8adf105"
    },
    {
        "author": "陳藻",
        "paragraphs": [
            "四天圍一地，濁少判清多。",
            "人氣翻相敵，無如俗物何。"
        ],
        "title": "城山偶題",
        "id": "9515bd23-38e7-409e-8307-ce358196d245"
    },
    {
        "author": "陳藻",
        "paragraphs": [
            "千尋好景羣峰起，一抹寒烟半壁留。",
            "日影漸高魚網曬，雨聲長響桔槔休。",
            "種麻賣布皆貧婦，伐蔗炊糖無末遊。",
            "狂客寂寥貪看月，初旬已看月如鈎。"
        ],
        "title": "漁溪西軒",
        "id": "de472889-1fcb-4acc-b864-ef18cc5e969a"
    },
    {
        "author": "陳藻",
        "paragraphs": [
            "中開素粉笑濃霜，外带凝脂妬夕陽。",
            "縱有寒梅祇一色，暗香不似撲人香。"
        ],
        "title": "紫瑞香三首  其一",
        "id": "d1228eee-06a6-4002-91be-fcc8c2f9ccf7"
    },
    {
        "author": "陳藻",
        "paragraphs": [
            "無數枝頭簇簇葩，大枝直上細枝斜。",
            "商量開盡商量落，全要前花見後花。"
        ],
        "title": "紫瑞香三首  其二",
        "id": "238444d4-6431-4133-9856-171a49b00af4"
    },
    {
        "author": "陳藻",
        "paragraphs": [
            "放蕊爭先見菊彫，逐花旋拆到桃夭。",
            "若爲耐久還柔脆，莫折仙枝本易摇。"
        ],
        "title": "紫瑞香三首  其三",
        "id": "29abaaa4-ba80-4def-bd0b-3c9e1040a771"
    },
    {
        "author": "陳藻",
        "paragraphs": [
            "人生七十爲稀有，强健如公有幾人。",
            "況是上元燈火夜，兒孫楚楚賀生辰。"
        ],
        "title": "丘叔喬七十生朝二首  其一",
        "id": "d3d1bf39-7dfa-4af5-b3b1-affe50b484b0"
    },
    {
        "author": "陳藻",
        "paragraphs": [
            "大兒別有論文眼，樸實無他是次丁。",
            "長女嫁夫能儉約，小娘駡婿見財輕。"
        ],
        "title": "丘叔喬七十生朝二首  其二",
        "id": "7926c492-0394-4493-9ab0-9e7e5763e15a"
    },
    {
        "author": "陳藻",
        "paragraphs": [
            "同年同月又同時，邂逅僧房把酒巵。",
            "五十年來未相識，鄰州兩舍賀生兒。"
        ],
        "title": "與宗上人同飲",
        "id": "24acd66b-9fd1-41c8-b54c-bc997620b1e0"
    },
    {
        "author": "陳藻",
        "paragraphs": [
            "銀袍二萬縱人多，筆誤無如鬼魅何。",
            "祇恐有司長莽鹵，那知昏病自蹉蛇。",
            "交遊解散文因怪，門戶誰興鬢欲皤。",
            "頼有阿連才思逸，乘槎好好上天河。"
        ],
        "title": "試後自題因送從弟敬之赴省",
        "id": "6ce56587-debd-42a6-8bd2-f4c5ce0f66c0"
    },
    {
        "author": "陳藻",
        "paragraphs": [
            "故人身死妻貧病，買藥無錢留性命。",
            "半簞赤飯一盂蔬，對不能餐雙淚迸。",
            "阿官賣田妾未歸，稅在夫家田賣誰。",
            "鄉胥改割全隠匿，妾典衣裳空被追。",
            "零落生涯種片園，朝朝夜夜盜開門。",
            "鄰翁苦妾妾租客，客也無輸叫妾論。",
            "那更雙棺四缶灰，伐山博米圖葬埋。",
            "嗚呼豪强欺妾奪山去，不許鹽丁燃妾柴。",
            "十歲孤兒出縣庭，空手携狀投杳冥，黄堂走罷走使軿。",
            "文書送縣已三月，依舊含冤說我聽。"
        ],
        "title": "貧婦行",
        "id": "4bdce61c-1d7b-4903-99d9-d054dbf67f3a"
    },
    {
        "author": "陳藻",
        "paragraphs": [
            "生前百事無如意，死後浮名總是空。",
            "剛把窮愁作題目，哦詩不要晚年工。"
        ],
        "title": "問太虛",
        "id": "fe15caf9-3e8c-4a5c-a8b3-000cab700a92"
    },
    {
        "author": "陳藻",
        "paragraphs": [
            "兩年無事坐窗間，數盡西邊不老山。",
            "薄暮忽迷雲與樹，驚來乍見別峰巒。"
        ],
        "title": "西窗晚眺",
        "id": "8b3b7f36-f30c-407a-89ee-c83c93fce241"
    },
    {
        "author": "陳藻",
        "paragraphs": [
            "按圖自古無人到，二百年來戶口添。",
            "架屋上山成市井，張官近海課魚鹽。",
            "估客趁潮撐米入，沒人忍凍采蠔粘。",
            "仲尼有廟塵誰掃，寺觀崢嶸香火嚴。"
        ],
        "title": "海口吟",
        "id": "42d4758e-a9f1-49b9-a67f-da492f7834b5"
    },
    {
        "author": "陳藻",
        "paragraphs": [
            "勸君莫要嘆無官，門廕何如自致難。",
            "誰肯宦途爲第二，玉階好好唱名還。"
        ],
        "title": "和林子望二絕  其一",
        "id": "f3c042c9-a140-4b34-859a-40025882537d"
    },
    {
        "author": "陳藻",
        "paragraphs": [
            "勸君莫要嘆無官，幸有田園在故山。",
            "滿室清風滿林月，人生何事勝於閒。"
        ],
        "title": "和林子望二絕  其二",
        "id": "11b717f3-def8-4125-a4d5-c79773217f82"
    },
    {
        "author": "陳藻",
        "paragraphs": [
            "與君他語自差殊，獨愛交財是丈夫。",
            "願見年年生日會，老來活計尚關渠。"
        ],
        "title": "劉五十丈生日",
        "id": "82ffd7bc-e381-4e7f-96fe-649b6bc78670"
    },
    {
        "author": "陳藻",
        "paragraphs": [
            "百級危階上翠巒，四邊山色自低環。",
            "海鄉無限蕭條景，收到樓前是美觀。"
        ],
        "title": "雲菴覓詩",
        "id": "626d731d-1b78-48a6-9dd9-40ec4bb3f6e9"
    },
    {
        "author": "陳藻",
        "paragraphs": [
            "醵飲高堂慶古希，名存寔是節常儀。",
            "百篇自號嬾翁詩，一句誰吟持侑巵。",
            "我見前程多險巇，朝聞夕可寧不怡。",
            "健如此叟更待時，黄金散盡呼來歸。"
        ],
        "title": "一古一律賀嬾翁宏仲七十  其一",
        "id": "450e278d-b78f-4ba8-8f92-dc27f1ddb311"
    },
    {
        "author": "陳藻",
        "paragraphs": [
            "當年嗽卧丈人家，鼓笛村村改歲華。",
            "選肉必多儲胃腎，忌鮮緣不啗魚蝦。",
            "閨房德義談雖切，事業身窮報自賒。",
            "肺疾晚侵誰是主，看君七十更寒些。"
        ],
        "title": "一古一律賀嬾翁宏仲七十  其二",
        "id": "a7db9dda-ca9b-4ffa-80e4-348b4cdc6e49"
    },
    {
        "author": "陳藻",
        "paragraphs": [
            "酒樽開處是陽春，有屋休論舊與新。",
            "才子綠袍能賦詠，乃翁青冢亦精神。",
            "人心多向醒時僞，情話無如醉後真。",
            "莫要孟光同遯去，急須榮祿奉偏親。"
        ],
        "title": "次子望肯堂之什",
        "id": "cdee011a-a614-498d-b100-03baa0bfb06c"
    },
    {
        "author": "陳藻",
        "paragraphs": [
            "休要逢人誦六經，紅泉往事已凋零。",
            "向來未壞恭王壁，到處閒摇普化鈴。",
            "幾歲寒窗頭也白，兩篇新什眼空青。",
            "還鄉舊識多農賈，那得柴門自掩扃。"
        ],
        "title": "陳叔盥兩惠詩以一首謝",
        "id": "8ec030d8-04cd-4f87-afc7-c821c73e9400"
    },
    {
        "author": "陳藻",
        "paragraphs": [
            "遠來便見兩山睽，一大隆高一小低。",
            "及到近看如合璧，壺公祗與穀城齊。"
        ],
        "title": "穀城山下作",
        "id": "ff540bfd-6d04-48ad-83c4-db0c965cac40"
    },
    {
        "author": "陳藻",
        "paragraphs": [
            "雨響泉流樂不如，月明松柏勝旌旟。",
            "誰能五十猶勤苦，祗向山間受用書。"
        ],
        "title": "城山讀書",
        "id": "d08deff8-a7e4-4328-ab49-fdae2b537d51"
    },
    {
        "author": "陳藻",
        "paragraphs": [
            "一味清貧好送年，堪嗟柴炭買無錢。",
            "生涯幸與干戈遠，不管天明聽雨眠。"
        ],
        "title": "送年",
        "id": "c95c39da-a752-4911-841d-11689953b2b2"
    },
    {
        "author": "陳藻",
        "paragraphs": [
            "早禾收罷晚禾青，再插秧開滿眼成。",
            "誰道秋風專肅殺，依然四月雨中行。"
        ],
        "title": "秋雨",
        "id": "60f32f4d-b4b0-4f0f-b6ab-5a2b16d47156"
    },
    {
        "author": "陳藻",
        "paragraphs": [
            "思我從網山，問道紅泉市。",
            "託翁自漁溪，餉我百餘里。",
            "數窮初值變，巢穴夜焚毀。",
            "我恰還君家，曉霜失行李。",
            "君家一物無，宦學吾請已。",
            "艱難全信義，勉强圖終始。",
            "三載客招提，饋遺無廢弛。",
            "薄莫聞叩門，奔走勞僕使。",
            "先生顧之笑，以我匹子美。",
            "他時誓作銘，自送此老死。",
            "新春方七十，行步追鹿豕。",
            "犀斜宿草多，惆悵餘一紀。",
            "幸有活頭顱，見君松竹比。",
            "屈伸隨變化，貧富休悲喜。",
            "人生飽諳曆，熟識興衰理。",
            "身佚心鎮愚，千歲焉用彼。"
        ],
        "title": "林若愚七十",
        "id": "82d4ea30-af16-497d-839c-2da9932cc2a7"
    },
    {
        "author": "陳藻",
        "paragraphs": [
            "先生一去三十年，蘋藻聊修諱日虔。",
            "雌劍忽尋雄劍逝，恰恰歲暮吾無錢。",
            "乃知毫髮有造化，此禮終與吾毋緣。",
            "人生損益固常理，韓門仍被流俗牽。",
            "鳳毛辭采非不美，再拜焚香符水前。",
            "驅邪院中諸將吏，或書或畫縱橫縣。",
            "網山有靈應大笑，安得師友尚流傳。"
        ],
        "title": "網山先生諱日寄綺伯",
        "id": "00900c9c-4b18-485a-a0e6-e577ba9cc166"
    },
    {
        "author": "陳藻",
        "paragraphs": [
            "枉費工夫是學仙，聖門妙處與僧傳。",
            "百年合死千年贅，一物都無萬物全。"
        ],
        "title": "三教",
        "id": "2a897ca9-5eaa-4196-943a-54164b55be12"
    },
    {
        "author": "陳藻",
        "paragraphs": [
            "木槽壓油三石餘，半爲燈火半煮蔬。",
            "上山伐柴五十束，九分賣錢一燒肉。",
            "等閑八月舉場歸，早禾囷畢晚禾稀。",
            "道行願見國人肥，高才久屈當奮飛。",
            "萬一主司仍見遺，課奴種麥家相宜。",
            "老夫借屋蓄妻兒，寂寥慣便亦何悲。"
        ],
        "title": "贈叔嘉叔平劉丈",
        "id": "9896d8f9-be34-4ac5-9875-eb102326bbbc"
    },
    {
        "author": "陳藻",
        "paragraphs": [
            "斯翁千歲也何愁，七十真堪賀禮修。",
            "多少人間貧病客，不貪天地久相留。"
        ],
        "title": "丘德基七十",
        "id": "c105f9c2-9e9c-4b2e-8252-83532c55c381"
    },
    {
        "author": "陳藻",
        "paragraphs": [
            "老夫昨者亦遷居，只是他人借屋廬。",
            "道義交親無罣礙，妻孥慮遠自嗟吁。",
            "迺翁能殖千金去，令子均分甲第餘。",
            "醉卧市心年月久，南橋依舊賦歸歟。"
        ],
        "title": "賀丘子從遷居",
        "id": "e968bc5c-d5a2-4840-9d2f-d52ecb93df20"
    },
    {
        "author": "陳藻",
        "paragraphs": [
            "咿呀喝擔禮筵開，無物聊堪表下懷。",
            "天遣腐儒人事省，三冬不放一錢來。"
        ],
        "title": "賀子永爲令郎醮婦",
        "id": "3f4d5236-ee3d-4e77-9745-5fad01c86bd7"
    },
    {
        "author": "陳藻",
        "paragraphs": [
            "我非無伴侶，少壯皆黄泉。",
            "獨我成小巫，何人呼大禪。",
            "有時欲覽月，誰與爲飛仙。",
            "萌芽一二輩，世俗輒變遷。",
            "之子略可語，猶之火未燃。",
            "淮浙有同調，已辦青鞋錢。"
        ],
        "title": "將有遠行走筆效江西體贈叔嘉",
        "id": "1789e1e1-0221-4339-9948-05cde019289a"
    },
    {
        "author": "陳藻",
        "paragraphs": [
            "人烟隨山窟，家家自生理。",
            "木杪插秧青，泉流仙杵起。",
            "開邊憶漢皇，航海通南鄙。",
            "黄昏更不愁，客舍連甍美。"
        ],
        "title": "適武林入延平界作",
        "id": "2f2d299a-ff11-4996-8261-dc38bc9b2908"
    },
    {
        "author": "陳藻",
        "paragraphs": [
            "瞰水比連閣，開山上下廬。",
            "四時篁有笋，兩岸鱔多魚。",
            "白苧男抽剝，新絲女捲舒。",
            "吾曹嗟跋涉，不合早看書。"
        ],
        "title": "建劍風土",
        "id": "b9f8668a-be24-4855-84a4-bc0574f91aa5"
    },
    {
        "author": "陳藻",
        "paragraphs": [
            "東家兒婦試新衣，西家殘織方下機。",
            "東家宰牲嫌不肥，西家呼兒去采薇。",
            "欲掩不掩留半扉，等彼良人心依依。",
            "小兒出門看落暉，平章去時霜未晞。",
            "須臾忽見扁舟飛，雙槳掝破清漣漪。",
            "抖擻裙兒牽兒上釣磯，手掩蓬鬢漸覺面生輝。",
            "遽呼良人何來遲，稅苗更管中限違，且買豚肩連夜歸。"
        ],
        "title": "除夜過延平書所見",
        "id": "fffc43b1-3fac-48bd-9d73-3abd57640314"
    },
    {
        "author": "陳藻",
        "paragraphs": [
            "人心有想自然靈，夢寐之間兆眹成。",
            "蓋竹山前英惠廟，暗中贏得四方名。"
        ],
        "title": "過蓋竹祠",
        "id": "9e28574c-91fb-4551-9a8f-d89b00b1d715"
    },
    {
        "author": "陳藻",
        "paragraphs": [
            "幾年要入武林遊，今日中塗却罷休。",
            "剩得紀行詩數首，前途有便是良謀。"
        ],
        "title": "至浦城界聞武林失火而還",
        "id": "febc8839-8d97-4341-9ab2-50d6d445e887"
    },
    {
        "author": "陳藻",
        "paragraphs": [
            "前途聞火整裝回，又向新村值水災。",
            "縱道人生爲客好，這般風味稍關懷。"
        ],
        "title": "新村阻水",
        "id": "bde67564-7e51-4136-80d5-d1b9a402d13a"
    },
    {
        "author": "陳藻",
        "paragraphs": [
            "迅步如何却放遲，貪看船子下灘奇。",
            "身貧也守垂堂戒，自覺年高命未知。"
        ],
        "title": "看船",
        "id": "e6edfc0d-a783-4104-898c-283805c54ca4"
    },
    {
        "author": "陳藻",
        "paragraphs": [
            "臨溪行盡却穿山，山盡依然出水間。",
            "崇下不貪歸去近，最憐山水要環看。"
        ],
        "title": "由建陽抵浦城界遂歸崇下",
        "id": "533af5e7-90ea-4eab-bd7d-086544c7204f"
    },
    {
        "author": "陳藻",
        "paragraphs": [
            "此去相期泰茹連，歸來鄉舉賽登天。",
            "秋風少壯猶堪想，人閙何由識老顛。"
        ],
        "title": "浙漕不成還勉諸同行",
        "id": "805d9102-32c9-4008-92e0-97405c6ce185"
    },
    {
        "author": "陳藻",
        "paragraphs": [
            "兩浙彙緣未，聊窮福建回。",
            "雪鹽晞黑土，朱李細黄梅。",
            "男子皆强鬭，村姑亦嬾腮。",
            "在家無活計，此路欠芒鞋。"
        ],
        "title": "擬別爲浙江之行",
        "id": "cd71fd88-4fe6-4cfe-bfae-c4c89f52addf"
    },
    {
        "author": "陳藻",
        "paragraphs": [
            "步步谿山勝，橋亭建劍風。",
            "土宜辭荔子，村塢盡油桐。",
            "南店炊初滑，西舟石漸窮。",
            "豈知旬日外，便訪去時蹤。"
        ],
        "title": "歸入古田界作",
        "id": "2c62e80d-11f3-4371-95a9-af7c9beb6d71"
    },
    {
        "author": "陳藻",
        "paragraphs": [
            "行李放遲遲，周遭好拾詩。",
            "歸程催我急，脚力與神疲。",
            "來往成虛費，科名未有期。",
            "流傳堪膾炙，造物不相虧。"
        ],
        "title": "同行歸急困倦不能詩",
        "id": "3616e74e-4af4-40a5-b02c-693a5ad849d4"
    },
    {
        "author": "陳藻",
        "paragraphs": [
            "水淋槽滿舂應響，人降槎登網自沉。",
            "萬事低昂惟兩勢，乾坤闔闢箇中尋。"
        ],
        "title": "觀漁船水碓有感",
        "id": "816e3bfd-6dab-4b9e-9c7e-8713459fb4c4"
    },
    {
        "author": "陳藻",
        "paragraphs": [
            "數里一板橋，亭欄各清楚。",
            "長亭且百間，頻憇忘羈旅。",
            "人道賁乾坤，溪山失其阻。",
            "莊生達未充，無梁思太古。",
            "行行降復登，川廣湍流聚。",
            "急下看飛船，髣髴聞端午。"
        ],
        "title": "建劍板橋之什",
        "id": "58626372-c9e9-4240-b4cb-0d080c4c15a6"
    },
    {
        "author": "陳藻",
        "paragraphs": [
            "道途奔走固然非，閒坐真空度歲時。",
            "誰解胸中無窒礙，兩隨造化不相譏。"
        ],
        "title": "適武林途中作",
        "id": "e057540e-1b0d-4c2c-89e3-abdf74daa310"
    },
    {
        "author": "陳藻",
        "paragraphs": [
            "千村亭榭酒旗揚，收盡山光與水光。",
            "風物到來城郭閙，杖頭隨處去休忙。"
        ],
        "title": "道中酒壚",
        "id": "278e2c22-17f0-4443-a9ca-3338baa02367"
    },
    {
        "author": "陳藻",
        "paragraphs": [
            "世間多福是行人，到處風光屬此身。",
            "戲效堯夫吟數首，芒鞋楮蓋不知貧。"
        ],
        "title": "夜宿溪館偶成",
        "id": "191b18c4-2084-4238-823c-0e9b3b602e77"
    },
    {
        "author": "陳藻",
        "paragraphs": [
            "晚向溪西岸上行，溪東一带水爲城。",
            "兩山相距能多少，聽盡傍邊叫賣聲。"
        ],
        "title": "夜宿延平水東二首  其一",
        "id": "74d418c9-ce2d-46a9-864b-2f04e4cd7316"
    },
    {
        "author": "陳藻",
        "paragraphs": [
            "浮橋暫拆阻狂瀾，懶問津船趁往還。",
            "雙劍廟前酤酒喫，水西燈火水東看。"
        ],
        "title": "夜宿延平水東二首  其二",
        "id": "1a1dcfd7-dad6-4a38-8e75-16aa7742fc2a"
    },
    {
        "author": "陳藻",
        "paragraphs": [
            "山山迸出細泉流，更瀉高峰瀑布幽。",
            "盡入大溪灘石裏，古今翻覆幾人舟。"
        ],
        "title": "山泉",
        "id": "d23a4ebc-2aa0-40b1-bd43-04d29985ef40"
    },
    {
        "author": "陳藻",
        "paragraphs": [
            "山化千般障，田敷百級階。",
            "林杉森似戟，灘水叫如雷。",
            "蔬笋常供膳，雞魚間有盃。",
            "吾鄉多食物，女慕白粳來。"
        ],
        "title": "建劍途中即事",
        "id": "2ced70ea-ef17-457c-92e4-dac9b0ce60fb"
    },
    {
        "author": "陳藻",
        "paragraphs": [
            "蒔秧郎婿晚歸來，白面勻粧是乃妻。",
            "笑說福唐風俗惡，一田夫婦兩身泥。"
        ],
        "title": "田家婦",
        "id": "77454306-64c5-4d6c-8456-e236f8134ed1"
    },
    {
        "author": "陳藻",
        "paragraphs": [
            "日夜灘聲急，相忘不閙人。",
            "兒孫猶棄水，農圃各文身。",
            "眼出平洋豁，眉逢大雨顰。",
            "谿藏山脇裏，遶水每逡巡。"
        ],
        "title": "過建劍書所聞見",
        "id": "509bc179-edf1-40ad-a1c5-b370b9dfdb6a"
    },
    {
        "author": "陳藻",
        "paragraphs": [
            "賣食鮮雖少，開酤賤却醇。",
            "不知天地裏，何處享全珍。"
        ],
        "title": "過建劍飲食",
        "id": "a7fd58f0-f2f2-4f59-84ce-ecd60bc18318"
    },
    {
        "author": "陳藻",
        "paragraphs": [
            "烟雲深裏日攀躋，嶺上宵眠雨電低。",
            "清曉携筇遵下路，高峰對面與胸齊。"
        ],
        "title": "早下蓬嶺",
        "id": "48521211-2a80-4190-ac56-2ac84017f83a"
    },
    {
        "author": "陳藻",
        "paragraphs": [
            "疊疊青山相送迎，遶溪幽樹萬蜩嗚。",
            "我來場屋無聲字，也在神仙洞裏行。"
        ],
        "title": "過江山作",
        "id": "aed43e3e-e196-42dc-b85c-73978a5b36f6"
    },
    {
        "author": "陳藻",
        "paragraphs": [
            "自小何曾識帝鄉，姓名却挂武林廂。",
            "祝融今歲爲災甚，亦費貲糧奔走忙。"
        ],
        "title": "自哂",
        "id": "fa3a79cb-f87e-4b12-a3ad-60963d56b36b"
    },
    {
        "author": "陳藻",
        "paragraphs": [
            "何處飛來白鷺多，潮頭已減數分□。",
            "西旋衝却東流散，陣陣將軍引戰過。"
        ],
        "title": "看潮",
        "id": "dad58fbd-8e90-4048-b64f-d53474e61fac"
    },
    {
        "author": "陳藻",
        "paragraphs": [
            "小船獨坐看平洋，歷歷登高舊事長。",
            "戲把此身觀變化，今年無酒過重陽。"
        ],
        "title": "重陽臨安舟中作",
        "id": "fa2fd382-ec14-4ea1-b4a3-563d17473c78"
    },
    {
        "author": "陳藻",
        "paragraphs": [
            "此來便擬見揚雄，席帽那堪走雨中。",
            "漫刺修成還自袖，高門許入不能通。",
            "姓名多謝曾相問，糧屨從今未解窮。",
            "孟子休須嗔樂克，無車只等日輪東。"
        ],
        "title": "到平江遇雨次日見元鼎揚丈",
        "id": "09223bf9-97c3-4832-9cf3-7f442afba8c8"
    },
    {
        "author": "陳藻",
        "paragraphs": [
            "老泉早別閩中去，君在姑蘇臺下生。",
            "每見鄉閭新到客，便尋香火舊來情。",
            "百年念祖心田孝，一種論文眼力明。",
            "歲晚已無場屋累，古書真味勝浮名。"
        ],
        "title": "贈揚元鼎",
        "id": "1897c60f-4657-4809-8c9b-89558cf14f54"
    },
    {
        "author": "陳藻",
        "paragraphs": [
            "早插綠楊簷外去，晚携黄胖杖頭歸。",
            "富者幾家貧者衆，年年漸見賞人稀。"
        ],
        "title": "平江清明書所聞見",
        "id": "d07bea49-83cd-4518-81f3-0914e5a1cc11"
    },
    {
        "author": "陳藻",
        "paragraphs": [
            "吾鄉猶自哂吾徒，易道東來話得無。",
            "幸有蔡邕過爨下，獨憐賈島作原夫。",
            "昌黎俗筆何曾短，永叔文衡不到輸。",
            "多少科名成底事，聊安飄泊老江湖。"
        ],
        "title": "平江課賦待試混補蕭中立見之有相憐色因成四韻",
        "id": "dbaa6385-fe22-4248-a742-a89943389d1b"
    },
    {
        "author": "陳藻",
        "paragraphs": [
            "浪遊人到北，佳節日穹南。",
            "多謝棲鸞意，相期汎蟻酣。",
            "桃源迷去路，玉麈失清談。",
            "寄語鄭莊驛，難逃負約慚。"
        ],
        "title": "鄭簿約飲不赴以詩謝之",
        "id": "2c484275-3ab7-496c-97be-936b6c8ce25a"
    },
    {
        "author": "陳藻",
        "paragraphs": [
            "秋暮家書到武林，平江臘盡未聞音。",
            "兒添一巽還三艮，詩賦雙魚抵萬金。",
            "故國桃花應爛漫，北天梅蕊尚沉吟。",
            "橋門待補行新令，早趣行裝慰老心。"
        ],
        "title": "寄叔嘉叔平",
        "id": "b00a0f9d-ddf3-4adf-92a9-c7f9dc8edfcf"
    },
    {
        "author": "陳藻",
        "paragraphs": [
            "杜陵尊酒罕相逢，舉世誰堪入此公。",
            "莫怪篇篇吟婦女，別無人物與形容。"
        ],
        "title": "讀李翰林詩",
        "id": "d2ded887-9fe8-4f36-8ee6-a8c3b6b29006"
    },
    {
        "author": "陳藻",
        "paragraphs": [
            "鵝毛散亂三朝雪，烏帽沾濡六出花。",
            "梅吐萬枝香滿室，桐聽幾曲興乘槎。",
            "蓬萊借問仙仇覽，人世何妨醉釋迦。",
            "騷客平生揮字拙，蕭郎爲我走龍蛇。"
        ],
        "title": "鄭主簿宅看雪訪梅聽僧撫琴偶成四韻倩蕭中立書之",
        "id": "e41cf155-19b9-45ac-811b-f8e683e469b8"
    },
    {
        "author": "陳藻",
        "paragraphs": [
            "年少相看百慮無，纔過旅邸便呼盧。",
            "熱中更不知行李，却把黄粱付老夫。"
        ],
        "title": "呼盧",
        "id": "201712dc-a40b-47c9-994a-b0d5c6e7be87"
    },
    {
        "author": "陳藻",
        "paragraphs": [
            "揚子江邊犬吠村，蘇公宅畔蝶遊園。",
            "滄波對景標層塔，野市逃喧植外樊。",
            "亭榭高低隨卉木，門庭光彩屬兒孫。",
            "本朝名相青氈在，傍築書齋細討論。"
        ],
        "title": "賦京口蘇園",
        "id": "b23f91f3-c782-4987-ae49-c3743c2d6be1"
    },
    {
        "author": "陳藻",
        "paragraphs": [
            "聽得常州多菜色，到來市井亦安然。",
            "今朝正值焦糟節，車馬翩翩上墓田。"
        ],
        "title": "十月一日毗陵作",
        "id": "58834f38-8fa6-4a99-a506-abc36a75fe26"
    },
    {
        "author": "陳藻",
        "paragraphs": [
            "遠來東望見門牆，到後西看不見洋。",
            "四面近山圍遶密，卜居如此合綿長。"
        ],
        "title": "題東湖林氏所居",
        "id": "758667b2-9db2-4d58-9ed3-1a6f2baa6c92"
    },
    {
        "author": "陳藻",
        "paragraphs": [
            "吾廬元在亮功坊，祖母東街家姓張。",
            "舅翁官小先富强，有子破蕩開書堂。",
            "我隨表伯學文章，忽然好怪不好常。",
            "走師月魚舍莆陽，三山士子厭我狂。",
            "避我談吐如簸糠，北郭先君吳諱驤。",
            "姨弟余入京朝行，惟此二人見科場。",
            "期我前列每參商，面嗔考官識未長。",
            "我因隨老客他鄉，一錢亦欠真空囊。",
            "君出鳳池遊上庠，長洲適值日同房。",
            "我憶東街往事詳，得君情話勝瓊漿。",
            "百盃飲我何以償，欲餞一醉難賒嘗。",
            "雖然旅困顔無光，狂言欲發藉激昂。",
            "自矜到此亦可傷，末篇聽我送行裝。",
            "臨軒策試亮陰妨，首擢南宮丹桂芳。",
            "奉常格法經先揚，亞魁誰賦非君當。",
            "占牌前引歸騎忙，藍袍色映萱草蒼。",
            "美人二八宮樣粧，閥閲貴盛金多藏。",
            "愛君坦腹羲之床，紅紬扇鼓迎新郎。",
            "我還盡糶簞食糧，賽君痛飲尋歌娼。",
            "莫學淺夫唾肥羊，傲岸賀客峻門牆。"
        ],
        "title": "平江送連亨叟赴省",
        "id": "792ed86a-394c-4ef2-a2d1-12dc84f03e2a"
    },
    {
        "author": "陳藻",
        "paragraphs": [
            "江浙羈棲怕雪霜，早年聽得晚年嘗。",
            "生涯敗意多諳歷，節序隨緣少感傷。",
            "鴨肉餛飩看土俗，糯丸麻汁阻家鄉。",
            "二千里外尋君話，今日那堪各一方。"
        ],
        "title": "冬至寄行甫騰叔",
        "id": "03e3418b-0eea-467e-9721-d236e3114572"
    },
    {
        "author": "陳藻",
        "paragraphs": [
            "龜山與我說於潛，忽向平江問酒帘。",
            "何日龜山山下坐，共談江浙擘蠔粘。"
        ],
        "title": "贈王叔平",
        "id": "08a42686-f658-42bc-8171-938a94f6e5e1"
    },
    {
        "author": "陳藻",
        "paragraphs": [
            "相逢知己向非無，木未逢春一樣枯。",
            "雙眼如君今有力，困窮那得到狂夫。"
        ],
        "title": "贈蕭中立",
        "id": "36d29b9f-864e-4f4e-a272-0ba8f9578a89"
    },
    {
        "author": "陳藻",
        "paragraphs": [
            "昨日宰豬家祭竈，今宵洗豆俗爲糜。",
            "燔柴夾水明如晝，截竹當階爆禦魑。",
            "故國賽還新歲願，老翁回憶幼年時。",
            "才高命薄天相戲，我亦剛腸不肯悲。"
        ],
        "title": "平江臘月廿五夜作",
        "id": "12d17b31-3e5a-4a59-8356-86af1e8b65ec"
    },
    {
        "author": "陳藻",
        "paragraphs": [
            "一自鄰居十二年，幾番爲客更從前。",
            "入同飲酒柴爐畔，出看呼盧竹爆邊。",
            "鼓吹兒童隨處閙，庖厨烟火幾家眠。",
            "今宵莫恨輕離別，此地蹉跎豈偶然。"
        ],
        "title": "除夜寄妻叔劉丈",
        "id": "5c15e51f-8859-448d-9940-9ec00fc66edb"
    },
    {
        "author": "陳藻",
        "paragraphs": [
            "草粿京糰要賀年，玉融風俗不同天。",
            "元正卯醉長洲市，又憶浮家厭海鮮。"
        ],
        "title": "元日平江作",
        "id": "b026f85e-8e4a-40a5-8d35-557c5a5155ad"
    },
    {
        "author": "陳藻",
        "paragraphs": [
            "君在於潛未語歸，姑蘇我到事多違。",
            "母衰妹弱那能幹，婦拙兒頑孰可依。",
            "海近一天風漠漠，朔寒兩地雪霏霏。",
            "行裝稍辦還家急，年少應須慕虎闈。"
        ],
        "title": "寄叔廣",
        "id": "fe65a57f-ec6d-4629-9732-3f0e118376b8"
    },
    {
        "author": "陳藻",
        "paragraphs": [
            "交情早已有何蕃，爲我揚聲梁楚間。",
            "秋暮姑蘇身自到，春來行李處猶難。",
            "十年爲客思親切，一第從人奏凱還。",
            "莫笑衰翁頻鑷鬢，雕蟲更擬入賢關。"
        ],
        "title": "平江送王騰叔",
        "id": "fa57da14-3105-4b4d-8b98-44465e82eb86"
    },
    {
        "author": "陳藻",
        "paragraphs": [
            "染指鼀羹有子雲，乃能留客話皇墳。",
            "不知造化何慳甚，遣出平江要別君。"
        ],
        "title": "別平江揚元鼎二首  其一",
        "id": "15b1e072-9cc3-40f9-b6f0-0e7c38c17b9b"
    },
    {
        "author": "陳藻",
        "paragraphs": [
            "黄菊來時正遶籬，真柑續到蟹偏肥。",
            "嘗罷河豚歸楫動，消梅初熟柳花飛。"
        ],
        "title": "別平江揚元鼎二首  其二",
        "id": "cc46daee-b4a9-4f3a-89ce-87d7709e1735"
    },
    {
        "author": "陳藻",
        "paragraphs": [
            "我來於潛縣，知有老聃族。",
            "王氣歇唐家，孫支散幽谷。",
            "居然多仕版，壁列登科錄。",
            "生兒皆可愛，大小芝蘭馥。",
            "大者初試歸，兩眼如明燭。",
            "小者纔讀書，應對機鋒速。",
            "他鄉客重午，菖蒲隨飲俗。",
            "老去卧家山，如夢開詩牘。"
        ],
        "title": "壬戌重午於潛李氏作",
        "id": "9183ebb9-e42f-448b-9f5b-3a729e6055da"
    },
    {
        "author": "陳藻",
        "paragraphs": [
            "錢塘直出過長洲，質直都無俗太浮。",
            "路入餘杭昌化境，土風淳樸似閩甌。"
        ],
        "title": "土風",
        "id": "405ffbc2-9dc7-4374-af1d-2701c575cbb5"
    },
    {
        "author": "陳藻",
        "paragraphs": [
            "畏日在征途，心涼不知苦。",
            "青山千百態，相契無相忤。",
            "芒鞋有至貴，道眼開方睹。",
            "行行遂吾性，萬物與同祖。",
            "殺雞固不忍，從衆那得阻。",
            "嫩菜送香粳，頗覺清肺腑。",
            "同游自疎懶，共飯何嗔怒。"
        ],
        "title": "道中戲嘲朱叔緯",
        "id": "d528d8e9-4213-40ae-a4e9-24df9ceae144"
    },
    {
        "author": "陳藻",
        "paragraphs": [
            "客舍寒窗月色明，紙衾展罷睡縱橫。",
            "傍人正是無聊景，怪我狂呼快活聲。"
        ],
        "title": "詠快活三首  其一",
        "id": "6585775b-a5cd-4dc8-8167-fd1fc26e79ee"
    },
    {
        "author": "陳藻",
        "paragraphs": [
            "小船密坐頸難伸，盡是饑寒不遇身。",
            "快活幾聲天地裏，相看疑我是顛人。"
        ],
        "title": "詠快活三首  其二",
        "id": "84feb841-7cf5-493d-affd-a73ef3ea2b53"
    },
    {
        "author": "陳藻",
        "paragraphs": [
            "武林試罷過仙霞，行路崎嶇各憶家。",
            "怪問老夫何所喜，飄摇飛舞似楊花。"
        ],
        "title": "詠快活三首  其三",
        "id": "cde12ab0-e054-4c24-a86b-67137d58dd7e"
    },
    {
        "author": "陳藻",
        "paragraphs": [
            "行旅名雖惡，遊山興亦深。",
            "酒無官榷價，松有道傍陰。",
            "鵝鴨谿谿浴，蜩蟬樹樹吟。",
            "逍遥儔侶怪，駡我失常心。"
        ],
        "title": "歸入福建界作",
        "id": "aa4410a1-c064-4091-abee-04fee4f8f1bb"
    },
    {
        "author": "陳藻",
        "paragraphs": [
            "場屋悠悠四十年，這回弄鏡已華顛。",
            "也知枯木春稀到，却想寒灰火復燃。",
            "高尚難攀生有累，往來莫厭喜隨緣。",
            "傷心自是離鄉客，幾度因歸上墓田。"
        ],
        "title": "甲子應舉",
        "id": "0f70618f-59a5-47a3-9188-6f49e5bf14f7"
    },
    {
        "author": "陳藻",
        "paragraphs": [
            "我身如浮雲，出入無程期。",
            "別君夫與婦，戲約歸來時。",
            "夫問婦何娠，我卜生男兒。",
            "出房拜阿姑，我得酣酒巵。",
            "遊脫城山屐，香聞漁市炊。",
            "雖無童僕遣，若有音信知。",
            "回思一紀先，君吟弄瓦詩。",
            "亦開滿月筵，我行適值之。",
            "親交信有緣，飲啄主者誰。",
            "前言成讖兆，笑訝因陳詞。",
            "詩法久無辭，請繼關雎爲。",
            "十九成數終，陰偶配陽奇。",
            "晉文在外還，霸業一朝基。",
            "伉儷今幾秋，倒指恰如茲。",
            "造化安排生，必也非凡兒。"
        ],
        "title": "子從生兒席上作",
        "id": "8eace7e2-5de6-488a-8e37-d9460c84bb27"
    },
    {
        "author": "陳藻",
        "paragraphs": [
            "鄉閭好事喜人傳，聞說當初賦斷弦。",
            "得暇灌花花造化，有方種藥藥神仙。",
            "忽看脚下相隨處，又是人間別樣天。",
            "數畝南園誰更管，任他荒草欲平肩。"
        ],
        "title": "與景晦",
        "id": "ea720109-974c-4852-a7c2-34da63f677fb"
    },
    {
        "author": "陳藻",
        "paragraphs": [
            "樂欲永千年，愁難禁一夕。",
            "大家於此且貪生，八十孩兒題向額。",
            "今朝門下慶相符，坐有繡衣爲上客。",
            "況乎二弟古稀餘，左酬右勸皆精力。",
            "阿婆纔小三五秋，卜婚日者神無敵。",
            "燈火鰲山弧矢晨，姓名往往登仙籍。",
            "借問人間見幾多，答云造化慳斯席。"
        ],
        "title": "丘叔喬八十",
        "id": "a86e5bd4-6645-4faa-ba73-07a1a25fa92f"
    },
    {
        "author": "陳藻",
        "paragraphs": [
            "名卿先達陳君舉，年將三十登州補。",
            "袖中有啟謝主文，爲緣場屋新推許。",
            "斯翁自小學雕蟲，性情樸直浮誰語。",
            "旗鈴絕不到門庭，却有兒郎能戰取。",
            "高名前日掛縣庠，引此壽觴來獻父。",
            "莫嫌小勝未當論，知是敘封初步武。"
        ],
        "title": "丘子中生日",
        "id": "638c0898-26a9-4607-9ca8-9b9f3a8d41a5"
    },
    {
        "author": "陳藻",
        "paragraphs": [
            "朝朝風雨過中元，已熟之禾未易存。",
            "正是忙時人却暇，且偷佳節倒芳尊。"
        ],
        "title": "中元連宿竹園劉叔嘉宅",
        "id": "3752811d-3f1a-4532-a07b-67a585db4cc5"
    },
    {
        "author": "陳藻",
        "paragraphs": [
            "白秫新收釀得紅，洗鍋吹火煮油葱。",
            "莫嫌傾出清和濁，勝是嘗來辣且濃。"
        ],
        "title": "仲秋過盧北山子俞嘗新醖作",
        "id": "821ab0ae-5b9a-4cee-a266-85e1dacb49f5"
    },
    {
        "author": "陳藻",
        "paragraphs": [
            "西成課罷赴羣居，中路誰家倦憇予。",
            "恰見主人方早起，簷前觀我所爲書。"
        ],
        "title": "過盧北山",
        "id": "208ad9ba-e915-4291-b66a-c0d913b3c034"
    },
    {
        "author": "陳藻",
        "paragraphs": [
            "我與良翁似有緣，命名與述戰龍天。",
            "事忙不記垂弧旦，恰到渠家遇晬筵。"
        ],
        "title": "盧子俞幼孫晬日",
        "id": "ee0c7a31-c0bd-4c8c-9c24-54c757ab11ea"
    },
    {
        "author": "陳藻",
        "paragraphs": [
            "今夜人間是小除，歸途迂曲訪君居。",
            "村深事簡携杯外，閒把詩篇細卷舒。"
        ],
        "title": "小除過盧子俞作",
        "id": "4fc5cb1b-eeba-4437-b5c1-6c4b59417c0b"
    },
    {
        "author": "陳藻",
        "paragraphs": [
            "生平小我一全干，十五字問揚雄難。",
            "納幣孟冬猶丱角，記得迎長方祀冠。",
            "倒指新春五十七，先春女嫁男婚畢。",
            "采真園裏東風回，主公無事花添色。",
            "少貧嗟我老更貧，塵累何時是了人。",
            "況且郎君賦語神，使我見兒祗欲嗔。"
        ],
        "title": "賀劉叔猷爲用甫納婦",
        "id": "74ab47c1-2bc5-4a33-8618-fc83153acb6b"
    },
    {
        "author": "陳藻",
        "paragraphs": [
            "離騷休唱逐臣愁，此曲思君可寄不。",
            "百歲都來如過客，一生大半似幽囚。",
            "那堪泣玉空懷寶，剛道雕蟲勝飯牛。",
            "山館無聊春睡美，日高丈五正蒙頭。"
        ],
        "title": "百丈書懷寄丘子深",
        "id": "eaad11ff-7228-44ed-95aa-29a80e41eb93"
    },
    {
        "author": "陳藻",
        "paragraphs": [
            "獨坐無聊日已西，忽經蒜嶺過漁溪。",
            "一枝何處空歸去，却整行裝羨鳥栖。"
        ],
        "title": "紅泉明日還福清作",
        "id": "b5aebf5a-912c-4826-9724-aa6def897ff2"
    },
    {
        "author": "陳藻",
        "paragraphs": [
            "端把中庸誦一篇，眼前神物頓森然。",
            "塵埃掃盡無他慮，儘管高樓自在眠。"
        ],
        "title": "誦中庸",
        "id": "8e8d5bfb-3ae1-4c14-9afa-a0b094a20b22"
    },
    {
        "author": "陳藻",
        "paragraphs": [
            "野水橋邊幾樹梅，歲寒款款向人開。",
            "精神別带陽春到，造化勻分臘月來。",
            "滿眼松筠皆臭味，一天霜雪是胚胎。",
            "看花遠地身還老，買屋何年手自栽。"
        ],
        "title": "梅",
        "id": "c7da7c13-a9c7-40c4-8101-fbad460ae602"
    },
    {
        "author": "陳藻",
        "paragraphs": [
            "雲霧成佳景，天明又幾回。",
            "忽携詩句入，別放畫圖開。",
            "遠樹沉如立，行歌去似來。",
            "小舡衝雨過，高柳接湖栽。",
            "月自孤青月，臺呼怪石臺。",
            "故園無夢想，近擬築巖隈。"
        ],
        "title": "城山",
        "id": "8e433e5e-0e34-41a8-9641-05b3b87550d7"
    },
    {
        "author": "陳藻",
        "paragraphs": [
            "萬古凌空孤拄軒，百年那得此身存。",
            "醉醒欲掃雲開眼，興逸誰歸月掩門。",
            "走遍莆陽隨處有，遊觀天下見人論。",
            "細瞻五岳神來舍，旁聳諸山勢更尊。"
        ],
        "title": "壺山二首  其一",
        "id": "4ea7ba28-1f1e-48f7-94d5-c59c15dfba23"
    },
    {
        "author": "陳藻",
        "paragraphs": [
            "遠看顛狂近轉迷，有才老死便幽棲。",
            "咄嗟萬里雲彌合，昏黑孤城日正西。",
            "北極河通千澗近，中央天接兩傍低。",
            "頓令病眼還蘇醒，誰向他山更品題。"
        ],
        "title": "壺山二首  其二",
        "id": "e3a9c3f1-1719-4963-92f2-e3992113625a"
    },
    {
        "author": "陳藻",
        "paragraphs": [
            "四圍山木合，百磴屋簷重。",
            "古穴成幽井，疎林散曉峰。",
            "響泉那更月，啼鳥此無冬。",
            "臺上朝朝看，天邊處處供。"
        ],
        "title": "虎溪",
        "id": "811e912f-8feb-4c0c-9bf2-ff489e5e79e0"
    },
    {
        "author": "陳藻",
        "paragraphs": [
            "幾程便要買歸舟，身在延平已倦遊。",
            "但有菜羹供祭禮，人生何必到融州。"
        ],
        "title": "過延平書懷",
        "id": "ff0cb254-aad7-4c98-ad8a-3eb7aff5aeff"
    },
    {
        "author": "陳藻",
        "paragraphs": [
            "自從弱冠爲游子，玉融丹井壺山市。",
            "哦詩不用著工夫，已謫牂牁四千里。",
            "柳侯未五十，羅池作刺史。",
            "翰苑失詞華，蛟龍怨泥滓。",
            "我今四十貧無官，六合飄零到融水。",
            "來時三宿柳城村，再拜前賢我如此。",
            "才卑何怨嗟，且述西征始。",
            "奔走豈吾心，跬步思桑梓。",
            "江右湖湘抵桂林，青山爭獻雙眸美。",
            "青山縱好興不生，萬斛羈愁懷抱裏。",
            "夜長正好夢，征夫何早起。",
            "合眼見故鄉，開眼知行李。",
            "交朋無恨別，親戚常孔邇。",
            "天明同登途，薄暮共棲止。",
            "一更春酒熟，街頭逢伯氏。",
            "二更桑麻園，仲氏談生理。",
            "三更四更，平時往還人，見我早歸呼我喜。",
            "五更茅店寒，鄰鷄振吾耳。",
            "忽驚身在竹床眠，天外七閩何處是，隻淚汪汪沾布被。"
        ],
        "title": "紀夢",
        "id": "639d9b0f-da09-40c9-aad7-dabcbe92961f"
    },
    {
        "author": "陳藻",
        "paragraphs": [
            "臨川幾日到長沙，聞道黔南路更賒。",
            "行見一村籬落好，誰家此住憶君家。"
        ],
        "title": "過臨川懷劉氏弟兄",
        "id": "a8f95e3c-0c57-472c-81d5-65f13bfc5036"
    },
    {
        "author": "陳藻",
        "paragraphs": [
            "四顧茫茫水接天，遠山如卧白雲邊。",
            "馬頭忽看孤峰起，錯喜鄉關是目前。"
        ],
        "title": "過新喻",
        "id": "903b1cca-54cd-498e-9afb-21f948810416"
    },
    {
        "author": "陳藻",
        "paragraphs": [
            "一見行人一下車，行人都說異鄉居。",
            "別來閩嶺三千里，夜宿衡陽夢寄書。"
        ],
        "title": "宿衡陽",
        "id": "6735b911-147a-47ae-ba90-a82abf7c065c"
    },
    {
        "author": "陳藻",
        "paragraphs": [
            "且安愚分住天涯，休問明朝買馬回。",
            "濠上有人留此老，去年不到異鄉來。"
        ],
        "title": "自哂",
        "id": "4bc817b1-595e-4924-a949-d4ea66a69c7a"
    },
    {
        "author": "陳藻",
        "paragraphs": [
            "茲樓名郡郭，何處別林泉。",
            "一水遥通蜀，千崖利插天。",
            "鸕鷀晴舞雪，桑柘月生烟。",
            "欲醉囊羞澀，愁看度兩年。"
        ],
        "title": "題清暉樓",
        "id": "e0620055-b44f-44f6-829d-ed0bd72d7e47"
    },
    {
        "author": "陳藻",
        "paragraphs": [
            "西樓門外數峰青，合看芙蓉展看屏。",
            "回首東郊晴日出，千人躍馬上天庭。"
        ],
        "title": "融州西樓望山",
        "id": "cd8b03cd-997d-434a-baf1-820f7041694a"
    },
    {
        "author": "陳藻",
        "paragraphs": [
            "臘月牂牁三十日，相思覓句上譙樓。",
            "遥知今夜柴爐會，說我無家更遠遊。"
        ],
        "title": "融州除夜寄福清劉九兄",
        "id": "47c3569f-ee48-4598-be24-01ed010e5650"
    },
    {
        "author": "陳藻",
        "paragraphs": [
            "除却譙樓環廨舍，蕭條市井客懷悲。",
            "高高下下山無數，淺淺深深江有時。",
            "大布紅裙猺女著，半規白扇野人持。",
            "城中昨夜亡羊豕，聞得誰家虎入籬。"
        ],
        "title": "題融州城樓",
        "id": "6bd76aaf-bd87-47f7-b257-2beac09fc7e9"
    },
    {
        "author": "陳藻",
        "paragraphs": [
            "故國來來八十程，登樓迷却桂州城。",
            "望鄉不分千山隔，上趁金烏日裏行。"
        ],
        "title": "融州望鄉",
        "id": "f33b7c5b-fb46-430b-b115-2af11cbdac0f"
    },
    {
        "author": "陳藻",
        "paragraphs": [
            "愁來無酒話無人，明月樓中萬里身。",
            "說與長江流水去，汝今穿海入吾閩。"
        ],
        "tags": [
            "长江"
        ],
        "title": "東樓夜望",
        "id": "0d51b50b-9a3c-403d-afa5-7759c953517f"
    },
    {
        "author": "陳藻",
        "paragraphs": [
            "千載蠻風尚有存，此來聞見不堪論。",
            "豬膏澤髮湘南婦，牛勃塗門嶺右村。",
            "行客下床調瘴藥，吏人抱甕灌蔬園。",
            "豈無佳麗堪娛目，別有淒涼只斷魂。"
        ],
        "title": "客中書事",
        "id": "91c96c16-3b9f-49a3-891d-760883a17352"
    },
    {
        "author": "陳藻",
        "paragraphs": [
            "梅花五鼓城頭角，吹向愁人枕前落。",
            "一聲心膽碎無餘，三聲兩聲那更作。",
            "天明起坐壁爲鄰，簷外垂垂秋雨脚。",
            "雨脚强，鬢毛弱，若爲一滴白幾莖，縱使赤松猶老却。"
        ],
        "title": "秋雨",
        "id": "7dd8ba32-9ef0-4e55-95e1-127f7cd60808"
    },
    {
        "author": "陳藻",
        "paragraphs": [
            "冬日何曾短，寒更有許長。",
            "紅爐那作伴，白髮早還鄉。",
            "舊酒誰賒飲，新詩自寫藏。",
            "故人思不見，獨遶野梅香。"
        ],
        "title": "冬日",
        "id": "397a7b26-e7ba-4041-9434-77bbb3b095e8"
    },
    {
        "author": "陳藻",
        "paragraphs": [
            "四隻漁船叩板木，幾家茅屋長兒孫。",
            "天寒水淺江成路，地僻人稀郭賽村。"
        ],
        "title": "冬日融州絕句",
        "id": "f405d3e6-d054-4972-93b6-6d064e2374a8"
    },
    {
        "author": "陳藻",
        "paragraphs": [
            "天涯無伴只思渠，知在杭州有故廬。",
            "閩嶺秋空翔一鶚，融江夏日煮雙魚。",
            "合看髫齕登科去，却有髭鬚落第初。",
            "大學好還元祐體，松峬莫便賦歸歟。"
        ],
        "title": "東寧初夏得叔達書自都下來言去秋與鄉薦尋聞下第想就試上庠賦詩寄之",
        "id": "42660ebd-0d1d-45c1-8173-90fa9dba196b"
    },
    {
        "author": "陳藻",
        "paragraphs": [
            "牂牁相遇說長年，一在公堂一洞天。",
            "清遠使君黄石老，西周柱史混元仙。"
        ],
        "title": "余融州生日",
        "id": "ff35c1e1-58bd-41aa-ac7f-9b0974263d7e"
    },
    {
        "author": "陳藻",
        "paragraphs": [
            "獨上譙樓日一迴，春風桃李滿城開。",
            "狂夫欲語無人聽，呼取閑雲共酒盃。"
        ],
        "title": "春日",
        "id": "8bfaa803-3f3a-46ea-8a42-1e4d75c071f1"
    },
    {
        "author": "陳藻",
        "paragraphs": [
            "燈火無蠻市，江山遶暗城。",
            "漁舟關柝響，野燒日頭生。",
            "雨闊千村暝，天高一月行。",
            "夜樓多好景，都不礙陰晴。"
        ],
        "title": "融州東樓",
        "id": "68eecda7-c7b6-4592-99b7-abbfce868ab4"
    },
    {
        "author": "陳藻",
        "paragraphs": [
            "兩年爲客憶鄉關，樽酒何時別此間。",
            "今日移舟出城市，多情却戀眼中山。"
        ],
        "title": "別融州",
        "id": "8c170301-a8ea-47d3-9068-9c7338e4d27a"
    },
    {
        "author": "陳藻",
        "paragraphs": [
            "平生不作羅池夢，今日還來謁柳祠。",
            "忽憶故人曾得句，鬼神先我七年知。"
        ],
        "title": "謁羅池廟",
        "id": "0bd68504-aef3-432a-bd92-18015bf70724"
    },
    {
        "author": "陳藻",
        "paragraphs": [
            "洞裏清溪可泛舟，入觀洞府出高丘。",
            "老聃尸解今還在，黄帝生前有此不。",
            "滴乳解添無數巧，携燈何用不曾幽。",
            "乾坤自大人身小，拳石空中作勝遊。"
        ],
        "title": "真仙洞",
        "id": "2bdc7363-c4ea-4e85-a316-3ff93249641b"
    },
    {
        "author": "陳藻",
        "paragraphs": [
            "不見河南二十年，若爲再拜畫堂前。",
            "來尋八桂瓜期滿，歸訪蒼梧蓮幕遷。",
            "幸對夫人如母在，喜看令子似公賢。",
            "府僚共約黄花去，業已還鄉種薄田。"
        ],
        "title": "寄吳提幹",
        "id": "d3385862-3300-438a-b1ad-b9864acc866b"
    },
    {
        "author": "陳藻",
        "paragraphs": [
            "維舟江岸偶相鄰，還與吾翁是故人。",
            "顔貌不知今日改，姓名方記舊時親。",
            "少年壯筆生應貴，白髮青衫今尚貧。",
            "一笑羊城聊適意，明朝話別兩酸辛。"
        ],
        "title": "別王司法",
        "id": "dee05162-4923-4aea-a8ab-97af8f1c33cf"
    },
    {
        "author": "陳藻",
        "paragraphs": [
            "桂林多洞府，疑是館群仙。",
            "四野皆平地，千峰直上天。"
        ],
        "title": "題靜江",
        "id": "5580b15a-ee30-4a1e-8865-911703229a39"
    },
    {
        "author": "陳藻",
        "paragraphs": [
            "衆流江漸闊，百怪石如生。",
            "錯聽人聲閙，空岩答槳鳴。"
        ],
        "title": "舟行",
        "id": "93879371-13c7-4ef6-af12-89a95dca9d9e"
    },
    {
        "author": "陳藻",
        "paragraphs": [
            "嶺南太半尚鴻荒，城壁空堅草莽長。",
            "忽到潯州江上飲，喜他風物近吾鄉。"
        ],
        "title": "過桂平",
        "id": "327f668b-ba1a-405b-bc7b-bac150d6fa89"
    },
    {
        "author": "陳藻",
        "paragraphs": [
            "都無一物作生涯，坊巷蕭條有幾家。",
            "料得寒梅應悵恨，滿城開作寂寥花。"
        ],
        "title": "過象州",
        "id": "de49df11-8e9a-41b9-b9cc-d6317dc303ff"
    },
    {
        "author": "陳藻",
        "paragraphs": [
            "梅花結子已紅青，歸路猶愁一月程。",
            "忽聽兒音鄉語熟，不知方到海豐城。"
        ],
        "title": "過海豐",
        "id": "0a0af0a6-8423-4e3b-8b2e-afd5108f125c"
    },
    {
        "author": "陳藻",
        "paragraphs": [
            "去年除夜作吟思，除夜今年久別離。",
            "幸喜此身貧却健，柴爐更隔一年期。"
        ],
        "title": "除夜憶福清塘東諸友",
        "id": "7ac9891f-599b-4010-b1a5-3aa129fb5f29"
    },
    {
        "author": "陳藻",
        "paragraphs": [
            "江灘已過瘴烟收，野象逢人自縮頭。",
            "官路十程如砥去，舉杯先賀到漳州。"
        ],
        "title": "喜次漳浦",
        "id": "746b6d0f-b3ce-4a5b-a32a-d0ca92519375"
    },
    {
        "author": "陳藻",
        "paragraphs": [
            "昔人賡詩不賡韻，韻恐不與事相關。",
            "後人未得詩中趣，賡得韻來誇甚難。",
            "相逢索我一夢吟，我欲可以呈孔顔。",
            "若要夜間無惡夢，朝朝心鏡好頻看。"
        ],
        "title": "次韻林子衡惡夢之什",
        "id": "09810c75-5669-4578-9510-3894573e5195"
    },
    {
        "author": "陳藻",
        "paragraphs": [
            "人逢胥吏面，唾欲擣其胸。",
            "傷哉彼何罪，造化生蛇蟲。",
            "田宅世無有，妻孥腹屢空。",
            "人家詞訟起，踴躍時命通。",
            "天性本懷惡，煎熬仍怕窮。",
            "得錢即歡喜，道理那能公。",
            "州府珍寶饋，縣官筵席供。",
            "吏贓黥且死，州縣多寬容。",
            "三尺既虛設，民冤訴高穹。",
            "高穹不垂耳，官吏屋俱豐。"
        ],
        "title": "憎吏行",
        "id": "df152187-ab6a-4f19-8459-af5bba4bd70b"
    },
    {
        "author": "陳藻",
        "paragraphs": [
            "樂軒世俗文不工，場屋此生難遭逢。",
            "百年餓死真可惜，人命只在田畝中。",
            "遠行直到西融州，客裝收拾來歸休。",
            "江灘象窟百無憂，却陷人心危險頭。",
            "海上曾琚本亭戶，日在公門騁詞訴。",
            "下鄉老嫗何大娘，小郎遺業孤女當。",
            "主婚老嫗貪聘資，將女嫁與曾琚兒。",
            "女將三十年及格，依法賣田何所疑。",
            "樂軒信己因信人，豈識兩家俱不仁。",
            "曾琚文約只要錢，錢被何偷反訟田。",
            "牙緋縣宰坐縣亭，官是堂除豈不精。",
            "老胥代判爲縱橫，知縣依書那得平。",
            "却監媒人宋五九，備錢還我錢何有。",
            "提點八州刑獄使，重念八州冤曲事。",
            "許人越訴榜通衢，有狀不禁攔軺車。",
            "軺車曉出平旦歸，千人百人周四圍。",
            "車中呼入使者笑，觀感人多涕沾衣。",
            "笑者笑何意，吾不聰明渠不至。",
            "感者泣何爲，赴愬容易殊曩時。",
            "文書山積難稽考，胥吏依前顔色好。",
            "樂軒辭說如直弦，外臺判下不改前。",
            "州府監錢何嫗還，吏人掌客生艱難。",
            "因循六十日，公事無了畢。",
            "胥徒去復來，索酒需財食。",
            "樂軒一片杞菊懷，遂令奔走生塵埃。",
            "春雨吹散春風回，奇花異奔相迎開。",
            "百千阿堵何足道，嗚呼何媼豈人哉。",
            "叱散胥徒吾不取，抱琴橫膝眠空齋。"
        ],
        "title": "訟田行",
        "id": "c16c37a1-a6f6-4ce0-a056-614ee1285449"
    },
    {
        "author": "陳藻",
        "paragraphs": [
            "後人猶識前賢子，祇是迺翁文字行。",
            "爲報阿凡今既冠，莫教只託網山名。"
        ],
        "title": "阿凡初冠覓詩",
        "id": "72e28c8a-b7ce-49ab-b6f9-60073415f5d4"
    },
    {
        "author": "陳藻",
        "paragraphs": [
            "天作閒愁催我老，夜長猶自怕天明。",
            "日中料想先成夢，白上髭鬚數十莖。"
        ],
        "title": "愁夢",
        "id": "3281239b-65d2-44ab-98d9-6b89e2fa8c7b"
    },
    {
        "author": "陳藻",
        "paragraphs": [
            "老去雖貧有酒壚，秫田自種暫時沽。",
            "閨中不解爲慳婦，猶問劉郎燕客無。"
        ],
        "title": "戲題宏仲飲亭酒肆",
        "id": "499cdc8b-c192-4c76-a22a-f9d775946f1e"
    },
    {
        "author": "陳藻",
        "paragraphs": [
            "黄檗寺前猶突兀，祖師塔外別安排。",
            "香爐好是中央小，無數峰巒拱揖來。"
        ],
        "title": "黄檗香爐峰",
        "id": "e124076f-c086-473b-a93c-789d16f58b8b"
    },
    {
        "author": "陳藻",
        "paragraphs": [
            "君在臨安落第時，我從融水寄君詩。",
            "君歸莆陽爲薦首，我到漁溪餞君酒。",
            "龍飛唱第才俊多，健筆如君非甲科。",
            "終然學問有知己，姓名不記今卑矣。",
            "人靈世上如豺虎，我行厄運遭其侮。",
            "白頭膠膝變須臾，一面那知深肺腑。",
            "書報青山七月還，開書已覺開愁顔。",
            "何時七月聽君話，話我年來路轉囏。"
        ],
        "title": "叔達及第書走筆答之",
        "id": "b4cf355c-4985-486b-bddd-a2c25cdcd4cb"
    },
    {
        "author": "陳藻",
        "paragraphs": [
            "向來爲客愛塘村，幾度天邊入夢魂。",
            "恰到塘村心已懶，不知何處立柴門。"
        ],
        "title": "擬卜居",
        "id": "3872bf7d-eef3-49e6-8ed4-7f18d257a687"
    },
    {
        "author": "陳藻",
        "paragraphs": [
            "列岫開平野，修牆隠密林。",
            "暗泉聞雨響，寒日覺冬深。",
            "眼底孤村近，雲邊小樹侵。",
            "何須錢買屋，空寺足閑吟。"
        ],
        "title": "冬日南谷讀書",
        "id": "1e5bc2d0-f68a-4b5d-977c-9dc1ed957f39"
    },
    {
        "author": "陳藻",
        "paragraphs": [
            "脚踏橫塘外氏村，忽瞻北極動歸魂。",
            "貧姑生理凋零盡，八十無兒住此門。"
        ],
        "title": "夜行偶成",
        "id": "580eba01-2854-42e3-be4b-52c3c8094d9a"
    },
    {
        "author": "陳藻",
        "paragraphs": [
            "不到蓬窗恰一年，空村作客遇饑還。",
            "相逢喜有三餐色，況是烹魚送酒船。"
        ],
        "title": "汝永寓大湖以歲歉還舍邂逅喜能爲具賦詩贈之",
        "id": "da7b8e75-3ebe-4e0f-98df-bd36aaf54ef2"
    },
    {
        "author": "陳藻",
        "paragraphs": [
            "紅泉風俗如鄒魯，易合西華數載盟。",
            "莫把肝腸隨世變，常分儋石作人情。",
            "哦詩豈詫文章好，立教先須義利明。",
            "戲問苦廬余子畏，論交何重與何輕。"
        ],
        "title": "次韻吳推官見贈經理達翁家事之什",
        "id": "f37ee353-57e2-4f92-9c10-08ec34e04b69"
    },
    {
        "author": "陳藻",
        "paragraphs": [
            "表裏真容拜跪妨，老夫拱揖謾焚香。",
            "凋盡雙親一輩行，兩世能留獨渭陽。",
            "劣甥今年七十五，花甲戊辰先戊午。",
            "若非相見皆貧苦，多少壚邊好歌舞。"
        ],
        "title": "別舅氏",
        "id": "9f18a68c-958b-4f4a-a1ab-0d0118ee977d"
    },
    {
        "author": "陳藻",
        "paragraphs": [
            "我家已破出他鄉，如連如卓方阜昌。",
            "豈料囊金隨後散，一齊開鋪鬻文章。",
            "我今濱死祗如許，二友猶堪望軒翥。",
            "從頭借問向來誰，十室九人非舊主。"
        ],
        "title": "贈故鄉人",
        "id": "c85b89e3-ecbd-4225-a111-1e579006f8ef"
    },
    {
        "author": "陳藻",
        "paragraphs": [
            "蕭小八娘棄我去，我生方始十三年。",
            "如今七十零單五，生死途分竟杳然。"
        ],
        "title": "憶母",
        "id": "46ec0b71-acf7-49e0-b1ea-dd62aeeca544"
    },
    {
        "author": "陳藻",
        "paragraphs": [
            "上綴珠璣爲屋蓋，旁堆翡翠作屏風。",
            "醉翁不見身貧賤，卧向凉飈清露中。"
        ],
        "title": "客中夏夜即事",
        "id": "9df6793d-e114-460d-bd8c-6e169380c99b"
    },
    {
        "author": "陳藻",
        "paragraphs": [
            "讀書得趣是神仙，未若神仙斷火烟。",
            "解把老夫埋俗窟，多時不放上青天。"
        ],
        "title": "久爲塵事關懷因成一絕",
        "id": "7aa85a1a-4bba-46b3-81a4-16222b554dea"
    },
    {
        "author": "陳藻",
        "paragraphs": [
            "明月無長好，晴空有晦時。",
            "君家那與我，頭白似新知。"
        ],
        "title": "戲簡宏仲劉九丈",
        "id": "06fc593e-d588-4448-a10e-28fb86606688"
    },
    {
        "author": "陳藻",
        "paragraphs": [
            "今年時雨即時暘，用向田園每恰當。",
            "刈者不愁耕者喜，似曾真宰與商量。"
        ],
        "title": "丙子秋作",
        "id": "8f813ed0-3031-4e40-8f86-bf9765b24040"
    },
    {
        "author": "陳藻",
        "paragraphs": [
            "七夕劉郎開小筵，細君重九病方痊。",
            "如何依舊煩纖手，伏枕呻吟到冬首。",
            "乃知貴骨真柔弱，老夫此語非諧謔。",
            "劉郎他日有公厨，節序無憂恣行樂。"
        ],
        "title": "戲贈叔嘉",
        "id": "625b27bd-6504-4ed8-9104-15ab62dfe454"
    },
    {
        "author": "陳藻",
        "paragraphs": [
            "陳生將五十，無地堪栽竹。",
            "丈人門逕深，兩面千竿綠。",
            "營營不好事，終日眉峰蹙。",
            "二氣豈相宜，此君覺塵俗。",
            "琅玕訴失所，願作陶家菊。",
            "頼有徐卿兒，往往知忘肉。"
        ],
        "title": "憫劉家竹",
        "id": "f79a3003-236a-4f43-8023-23a8e910062f"
    },
    {
        "author": "陳藻",
        "paragraphs": [
            "我本三山城下居，誰人共讀艾軒書。",
            "固無田宅堪歸老，縱有文章適見疎。",
            "黄石出門多俊逸，白頭似子去鄉閭。",
            "六經正說終茫昧，不遣吾儕意氣舒。"
        ],
        "title": "別蔡伯畛",
        "id": "51ea31d3-a3d7-4787-9d91-73dd0f80598a"
    },
    {
        "author": "陳藻",
        "paragraphs": [
            "丘嫂貧中出駡言，途窮非負昔時恩。",
            "柴爐夜雨思君處，歸共柴壚笑語喧。"
        ],
        "title": "客中懷劉九",
        "id": "4d230a5e-9711-4d4c-b579-06cae3b83455"
    },
    {
        "author": "陳藻",
        "paragraphs": [
            "田園尚少隠居難，場屋勞勞未得官。",
            "有酒羨君無一事，餘糧猶足散孤寒。"
        ],
        "title": "贈蒙中",
        "id": "e157109a-e69d-41bc-8d99-416a94452cab"
    },
    {
        "author": "陳藻",
        "paragraphs": [
            "千夫合作一賢人，合數賢人是聖神。",
            "莫道眼前無孔子，一身散作萬千身。"
        ],
        "title": "讀史偶作二首  其一",
        "id": "b3693d82-4bc3-44d7-8b9a-8ce7a83d1d27"
    },
    {
        "author": "陳藻",
        "paragraphs": [
            "由來識後技無他，江左人材氣象豪。",
            "道理明時身自俯，見聞溢處趾空高。"
        ],
        "title": "讀史偶作二首  其二",
        "id": "0918bfe1-2b15-48df-92cd-8573b5f9819c"
    },
    {
        "author": "陳藻",
        "paragraphs": [
            "連朝黑雨暫晴時，山抹浮雲似畫眉。",
            "貪看須臾成底相，不堪病眼怕風吹。"
        ],
        "title": "病眼寄子中",
        "id": "e89f6890-b538-4197-a847-170dba20bb71"
    },
    {
        "author": "陳藻",
        "paragraphs": [
            "忙忙終日暫談玄，便聽閨房惡駡傳。",
            "郎壻已灰題柱志，親闈曾教斷機賢。"
        ],
        "title": "絕交贈伯已二首  其一",
        "id": "28cd4b5b-3e91-4634-9eac-ebed6368c5bd"
    },
    {
        "author": "陳藻",
        "paragraphs": [
            "我讀人間饑死書，君歸市肆有錙銖。",
            "未聞良婦嗔嘉客，分遣由來造化殊。"
        ],
        "title": "絕交贈伯已二首  其二",
        "id": "7c39b41f-ec45-46f7-a7b3-c51cf2380659"
    },
    {
        "author": "陳藻",
        "paragraphs": [
            "獨宿空齋夜雨流，對床無味不如休。",
            "論文似汝相逢少，又被塵埃鋪席囚。"
        ],
        "title": "獨宿贈伯已",
        "id": "55b18238-690f-4d4c-8aa4-35fef24d223c"
    },
    {
        "author": "陳藻",
        "paragraphs": [
            "紛紛場屋士，聞見是空虛。",
            "此老何曾學，高懷却有書。",
            "對人惟靜默，有飯即安居。",
            "說到榮華事，生平不計渠。"
        ],
        "title": "值事有感懷漁溪丘德基",
        "id": "b3bcf06c-4b67-4635-a247-2c4f3e1efd74"
    },
    {
        "author": "陳藻",
        "paragraphs": [
            "南院觀溪心已清，縈紆更上閣中行。",
            "西窗車馬市橋橫，東窗遠山雲霧生。",
            "日斜沙石淺可數，半夜轟雷驅猛雨。",
            "農圃嘈嘈春水高，誰得身閒延客歌。",
            "醉後下階齊拍手，長株矮樹排花柳。",
            "主人更要雙眸寬，去年拄杖尋長安。",
            "一行一處狂呼去，日日芳園大如許。",
            "買地此多直幾金，千屏萬障爲牆堵。",
            "西湖覽畢歸興忙，川無大小人相羊。",
            "清風明月淛江有，酒廉魚賤輸吾鄉。"
        ],
        "tags": [
            "西湖"
        ],
        "title": "姚晉卿溪閣行",
        "id": "f3abf197-e5f5-4f8c-9e4b-2695f080d99d"
    },
    {
        "author": "陳藻",
        "paragraphs": [
            "齒序逢君我在前，小兒學語舌初便。",
            "如君未是生孫早，若比他人晚數年。"
        ],
        "title": "丘景運生孫叔南生子戲贈以詩二首  其一",
        "id": "f9a24b19-3939-4848-9bfe-bec458a64e2c"
    },
    {
        "author": "陳藻",
        "paragraphs": [
            "兩人鄉曲是同年，行坐相推日月先。",
            "莫道丘公孫是女，林郎初畫洗兒錢。"
        ],
        "title": "丘景運生孫叔南生子戲贈以詩二首  其二",
        "id": "51837db6-3785-45c6-9e63-4cb1de52c021"
    },
    {
        "author": "陳藻",
        "paragraphs": [
            "田園移主只丘墳，他邑浮家每斷魂。",
            "又向隣州爲客久，北風終夜夢柴門。"
        ],
        "title": "北風",
        "id": "39b3c690-6bb2-49da-9464-172a3ebbdff8"
    },
    {
        "author": "陳藻",
        "paragraphs": [
            "福清一半海爲田，創邑今垂五百年。",
            "傖蠻世革儒風起，西塘生在網山前。",
            "介夫凜凜松筠操，月魚識解文章到。",
            "黄檗休誇十二峰，烏窠白嶼空餐過。"
        ],
        "title": "悼網山",
        "id": "bd28af1d-c124-4166-b694-be2807ed0fcc"
    },
    {
        "author": "陳藻",
        "paragraphs": [
            "夢中只是醒時魂，到老無他學著言。",
            "好句特然生夢裏，醒時却費斧斤痕。"
        ],
        "title": "早梅開後寒日暗天各穿百孔於杖頭欲放一時之野眼戲題絕句跋其後",
        "id": "cc74890f-b0f2-46ed-a997-2f9e3a16d301"
    },
    {
        "author": "陳藻",
        "paragraphs": [
            "六經不合窮稍深，入場下筆無知音。",
            "吐辭從實理從是，誰肯暮途生悔心。",
            "臨漳推官韙我筆，累舉悞疑當第一。",
            "夜光暗擲那有知，羣兒久處誰相識。"
        ],
        "title": "試黜寄余景仁",
        "id": "4edc7dce-2bc5-4e67-a6d7-8c79d850baa5"
    },
    {
        "author": "陳藻",
        "paragraphs": [
            "愛君方始卜鄰居，君又移家二里餘。",
            "日裏苦無時刻到，人情便覺往來疎。",
            "風霜今歲携盃幾，淮淛明年解纜初。",
            "兄嫂恩多因怨我，語言雖惡敢嗔渠。"
        ],
        "title": "冬日贈宏仲",
        "id": "7f41ebb4-3454-4a7c-9586-5310124eec33"
    },
    {
        "author": "陳藻",
        "paragraphs": [
            "買屋移居已歷年，北偏破漏更新椽。",
            "忽於瓦下得昜字，鑄在小刀殊駭然。",
            "主人懽喜檢玉篇，昜也音揚飛也箋。",
            "儒生例作飛揚想，符瑞壯之心益堅。",
            "中間整頓安書案，此物携來呈我看。",
            "神扶頃刻聰明開，便解卜君門戶換。",
            "文形上下分兩刀，刀字成三意如何。",
            "昔人曾解三刀夢，果把一麾時命遭。",
            "正形五畫爲五馬，馬字依稀昜字寫。",
            "屋成一百六十秋，來歷無從詢鐵冶。",
            "漁溪市中多學者，舉業棄之如土苴。",
            "吟詩白日費工夫，勸君自此知趨舍。",
            "山水仙鄉出人物，課書雖少多簪紱。",
            "黄生雙眼自超奇，莫遜此刀持待兒。",
            "大書闊榜爲昜軒，我更分毫細討論。",
            "名場變易須容易，不到艱難過禹門。"
        ],
        "title": "題黄子正昜軒",
        "id": "3a3c934c-ead4-4d0c-917b-c955be00b86c"
    },
    {
        "author": "陳藻",
        "paragraphs": [
            "閣倚琴薰誦子虛，果然少壯入鄉書。",
            "未遊唐殿哦詩句，且把牙弦卧海隅。",
            "有據論文須博浩，無根話性合驅除。",
            "擢犀拔象塵埃裏，把出重看是捷途。"
        ],
        "title": "和琴薰閣",
        "id": "2fde1219-2c9b-472d-8cba-103988f2ff4b"
    },
    {
        "author": "陳藻",
        "paragraphs": [
            "濯錦江邊唱絕强，孤青和者亦夔襄。",
            "歷年雖久地相遠，在寢豈止升渠堂。",
            "縱能帖石防頹岸，隨寓幽居供賞翫。",
            "何如是處斗門雄，莆壤萬農生贊歎。",
            "莊周笑我機械深，夏王見我須賞音。",
            "莫道白頭猶未遇，等勞一片活人心。"
        ],
        "title": "賀仲雨斗門",
        "id": "1b816ac1-1f6f-41cb-abe8-0eaead9f88ec"
    },
    {
        "author": "陳藻",
        "paragraphs": [
            "團欒四面山，我住一山裏。",
            "相距能幾何，開方祗百里。",
            "日月出東西，星辰運終始。",
            "雲霞千萬狀，烟雨無窮美。",
            "誰云天體大，仰看全於此。",
            "窮儒治生計，富盛誰與擬。",
            "新晴麻麥秀，擁戴峰巒起。",
            "牡丹芍藥歇，春意濃未已。",
            "野花悉力開，白者真珠比。",
            "薔薇及寶相，爭鬭何綺靡。",
            "藩籬成障幕，村墟化城市。",
            "世上豈寂寥，俯仰昧斯旨。",
            "芙蕖開欲來，黄菊日可指。",
            "寒梅即艮卦，爲魁向年底。",
            "循環無了日，物物從頭理。",
            "康寧不相放，卧病爾爲爾。"
        ],
        "title": "東林春晚作",
        "id": "6600bea7-c28b-4b88-812c-1936111a9d92"
    },
    {
        "author": "陳藻",
        "paragraphs": [
            "主翁面貌不堪誇，却是書中意味華。",
            "因地成樓平似陟，開林見樹直仍斜。",
            "竟日清幽來佛寺，有時問答覺人家。",
            "厭隨權勢貪情話，算殺肥雞愧滿車。"
        ],
        "title": "平步樓",
        "id": "8fea1640-3046-4b7e-acb2-f5e8d760730b"
    },
    {
        "author": "陳藻",
        "paragraphs": [
            "汝爺十五初裹頭，桂堂讀書從我遊。",
            "汝今裹頭恰十五，兩載東林就規矩。",
            "我身只是前時命，汝家歲久無衰盛。",
            "族人快活羨汝爺，汝又勝爺好情性。",
            "瑩徹溫柔好性情，更須奮筆趨前程。",
            "苦思入神方得句，才如諸舅豈無甥。"
        ],
        "title": "劉騂子初冠勉以詩",
        "id": "b8be4a30-eb42-4fae-88aa-80f3ab25700f"
    },
    {
        "author": "陳藻",
        "paragraphs": [
            "大兒年十四，三五不知八。",
            "源流於其母，造化保太察。",
            "小兒十歲周，松竹不知對。",
            "吾休置奴婢，天遣供井碓。",
            "我昔訓童多，虛受人家怨。",
            "愚智暗中分，何以償渠願。",
            "怪我自生兒，寒窗仍未睹。",
            "親朋責我苛，誨之非莽鹵。",
            "易教委虛談，過庭祗取笑。",
            "誰將蝴蜨飛，勒作秋蟬叫。",
            "迺舅久從游，村巫語又聽。",
            "身死欲葬埋，發掘安可憑。",
            "兩世太平山，此墓何人主。",
            "有房既分派，無息堪應舉。",
            "農商攀不及，矧乃君子儒。",
            "生前聊爾爾，沒後真卑污。",
            "他日主我喪，通經得兩郎。",
            "試之以巨創，整整到大祥。",
            "願汝且康健，送我歸山崗。"
        ],
        "title": "叔嘉叔平既斬衰祝之以詩",
        "id": "b6b9e357-4df4-4e4c-9143-3e3a854cd27d"
    },
    {
        "author": "陳藻",
        "paragraphs": [
            "正圖奔走救寒饑，喘嗽那堪力已疲。",
            "意是無錢休買藥，情知有命不求醫。",
            "舊恩莫報空懷念，新識相逢淡更宜。",
            "多少貧交書畀我，觸來又得一篇詩。"
        ],
        "title": "貧病",
        "id": "33ff8178-f563-4046-9272-2b90c77d6214"
    },
    {
        "author": "陳藻",
        "paragraphs": [
            "開方數畝地，委曲多門牆。",
            "咫尺闤闠間，縈带谿山傍。",
            "入巷見顔子，簞瓢想淒涼。",
            "變化若夢中，忽成摩詰莊。",
            "主人華副實，好遊心不荒。",
            "引水灌花木，築牆收稻粱。",
            "六月無暑氣，池臺足徜徉。",
            "日斜留客浴，清浄如寶坊。",
            "迥迥過天象，艷艷流坤光。",
            "暫來吟未到，留歸作者囊。"
        ],
        "title": "李氏園",
        "id": "a1c9093e-b4ff-4eb6-afc1-605e4f56dc1e"
    },
    {
        "author": "陳藻",
        "paragraphs": [
            "門外冬青八九株，去去株間各丈餘。",
            "晚禾翦穗上囷儲，黄藁堆兼綠葉居。",
            "老夫晨出觀道腴，摧筇邐迤來東廬。",
            "世界在前君悟歟，饑寒火宅飽華胥。",
            "主人慰我下鄉書，謝之養生祗業儒。",
            "雖然鄰酒欠錢沽，粥飯可以供朝晡。",
            "四壁雖然一物無，半年聚稈爲薪芻。",
            "但愁賦稅吏追呼，鞭撻白丁省限踰。"
        ],
        "title": "試黜題盧子俞所居",
        "id": "a152fc5b-fd8d-4d4c-bed9-9936ed5720ef"
    },
    {
        "author": "陳藻",
        "paragraphs": [
            "本來無悶可消除，生死窮通一任渠。",
            "若到于今更排遣，讀書何處是工夫。"
        ],
        "title": "歛石堂頭有老夫善排遣之語因答以詩",
        "id": "38ebb0e9-4e27-4e87-aef5-d631550a0fdb"
    },
    {
        "author": "陳藻",
        "paragraphs": [
            "一生開讀度殘年，糾者勞勞與辦錢。",
            "恰似叢林充化士，歷多世態得真禪。",
            "忽教衰老親題疏，也且低垂敢自賢。",
            "隨順却遭開眼白，屈伸誰識草經玄。",
            "官催租賦鞭笞急，家乏憔蘇色語煎。",
            "節序酒殽雖可廢，妻孥溝壑恐將填。",
            "不成底事空歸去，別問良媒解倒懸。",
            "樂內太深顔氏子，生朝索賀郭郎篇。"
        ],
        "title": "伯溫索詩賀令姊夫生朝",
        "id": "1f8bcd37-fccf-492c-8058-d4ec7c23cf02"
    },
    {
        "author": "陳藻",
        "paragraphs": [
            "二劉兄弟雖可語，其如斛面已尖量。",
            "天差一婦各監係，跬步不容越隄防。",
            "羨餘置産晨夕忙，老夫押花亦歸疆。",
            "縉紳意態生堂堂，苞苴來往堪嗟傷。",
            "僕夫方遣邸音到，疾足追回他送將。",
            "跏趺禪伯坐高堂，棒喝驚人宗旨揚。",
            "東家小兒迪功郎，羞茶饋乳分名香。",
            "先生方寸古書藏，有時夜半開晶光。",
            "溫故知新滋味長，欲傳對面無承當。",
            "蹲鴟三十新酒芳，忽然餉我非世常。",
            "何以報之愧空囊，百尺竿頭與翺翔。",
            "男牽女挽細君狂，不放逍遥隨老莊。"
        ],
        "title": "謝丘伯已送酒芋",
        "id": "92761fcd-4b0e-48b7-a981-136c6de7929a"
    },
    {
        "author": "陳藻",
        "paragraphs": [
            "逋負關心糴穀償，麥苗準擬貼春糧。",
            "連宵不寢聽微雨，錯喜簷花滴數行。"
        ],
        "title": "聽雨",
        "id": "aa923927-56f3-4b06-a63e-11c1d46286c1"
    },
    {
        "author": "陳藻",
        "paragraphs": [
            "城中簫鼓閙鰲山，燈火千村別一般。",
            "今夕崔嵬行樂處，向時模倣仰頭看。"
        ],
        "title": "元夕同社衆携燈上山謁神祠",
        "id": "c00b9569-e7e5-4cb4-9b8c-2b922021c2e4"
    },
    {
        "author": "陳藻",
        "paragraphs": [
            "先春三日已聞雷，驅得長空一雨來。",
            "莫問陰陽今失序，磽園且喜趁犁開。"
        ],
        "title": "聞雷",
        "id": "18695cd1-d40b-4c19-92f6-f9d1656d1158"
    },
    {
        "author": "陳藻",
        "paragraphs": [
            "數畝崎嶇带寺傍，水頹沙石古來荒。",
            "住山有道神通現，學圃成蹊鬼魅藏。",
            "每隔歲華留碩果，早從春事媚幽香。",
            "黄橙綠橘真堪詠，勝是長年引興長。"
        ],
        "title": "壽山種柑命名學圃",
        "id": "d11c6b82-7821-44e3-beba-4dccdeb27097"
    },
    {
        "author": "陳藻",
        "paragraphs": [
            "詩仙庵未作，與我話庵名。",
            "素髮來爲客，朱甍始落成。",
            "變風情性語，皦日死生盟。",
            "君老身猶健，雌埋一劍橫。"
        ],
        "title": "題林仲雨皦日庵",
        "id": "33b63bca-d92d-4db1-8594-b3c0a9d2ea58"
    },
    {
        "author": "陳藻",
        "paragraphs": [
            "少長城闉老一村，平生好語不曾聞。",
            "百年馬鬣空埋我，三載鼇頭更祝君。",
            "幸有鄰僧分隙地，豈無座主識雄文。",
            "須臾忍死携筇立，更看崢嶸足躡雲。"
        ],
        "title": "用余子畏韻其詩有警句云若知瓦礫真成道便覺珠璣不屬君",
        "id": "f0213ca5-cd91-478c-9f16-74450ec508be"
    },
    {
        "author": "陳藻",
        "paragraphs": [
            "春秋皆貶事無褒，莊子思之意若何。",
            "下筆便爲齊物論，大家命酒且高歌。"
        ],
        "title": "聽吳畢聞講杜詩今夕行因效釋子偈體成一絕",
        "id": "f7890d52-3e9d-4376-9b48-079827348c36"
    },
    {
        "author": "陳藻",
        "paragraphs": [
            "山海吾鄉備，移供不厭餐。",
            "恰如行建劍，幽景享多般。"
        ],
        "title": "幽景",
        "id": "5b4a2d4a-ab5f-410d-8418-ab40a8851ae3"
    },
    {
        "author": "陳藻",
        "paragraphs": [
            "從來剽竊爲場屋，直是無繇識古書。",
            "屈指罕能官顯達，到頭剩得腹空虛。",
            "君今身計非謀祿，地有人耕免荷鋤。",
            "高適學詩年更晚，才名何患不相如。"
        ],
        "title": "次韵回叔經",
        "id": "628db399-6a7b-4351-95cf-e2bc27cdef50"
    },
    {
        "author": "陳藻",
        "paragraphs": [
            "年登猶藉米船通，去歲那堪一大凶。",
            "人死多因饑後疫，秧焦爭值北來風。",
            "晴空又似驕陽起，罄室誰支此患重。",
            "甘雨連朝雖未洽，蒔田漸喜澤邊農。"
        ],
        "title": "喜雨",
        "id": "10230ae8-900b-47ef-ace7-6aaa61a06ece"
    },
    {
        "author": "陳藻",
        "paragraphs": [
            "慕親五十歎姚虞，况是行年六十餘。",
            "方執母喪啼若孺，雖居禫制飯猶蔬。",
            "天存屋漏人純孝，曉到墳頭暮倚廬。",
            "芝草嘉禾甘露應，少爲嫠婦解生雛。"
        ],
        "title": "詠陳和伯母墳嘉禾芝草甘露之祥",
        "id": "64b2069d-b069-467f-8839-3ccacef15d6e"
    },
    {
        "author": "陳藻",
        "paragraphs": [
            "歲晚民貧百物廉，無錢堪買亦何嫌。",
            "聊將送酒呼鄰客，淺飲三杯不用添。"
        ],
        "title": "除夕",
        "id": "1c253eca-9c0c-4e08-a220-a9bd12d54386"
    },
    {
        "author": "陳藻",
        "paragraphs": [
            "社屋相忘鼓笛鳴，空村步月興堪乘。",
            "何須更要鰲山立，野燒天邊勝看燈。"
        ],
        "title": "盧北山元夕",
        "id": "4a1609f3-22d5-4b48-859a-30f0e556e279"
    },
    {
        "author": "陳藻",
        "paragraphs": [
            "命薄世仍貧，如何避苦辛。",
            "姓名聞有我，忠信話無人。",
            "哭死堪多舊，論交笑一新。",
            "聖經誰可愛，場屋散天真。"
        ],
        "title": "遇事有感",
        "id": "99296f56-818b-40f6-b344-14560e120b35"
    },
    {
        "author": "陳藻",
        "paragraphs": [
            "東注流求日本波，西吞金翅玉融河。",
            "好開亭館延三益，橫截江潮看萬艘。",
            "此是人烟生巨海，莫辭鮮食送新醪。",
            "網山勝處名賢迹，隔水相迎立兩坡。"
        ],
        "title": "橫江亭",
        "id": "79a67acd-a1b3-4ad0-97eb-476bc79ad4ce"
    },
    {
        "author": "陳藻",
        "paragraphs": [
            "隨時宮女逐流波，尚有精魂在處多。",
            "待到百花零落盡，從頭子細剪春羅。"
        ],
        "title": "剪春羅",
        "id": "f1026e40-e717-4c88-a970-54bee5056908"
    },
    {
        "author": "陳藻",
        "paragraphs": [
            "相看無可分，遠適無可餞。",
            "但向主人家，杯酒時同燕。",
            "交緣何太淺，春風方識面。",
            "子行歸有期，我老魂將變。",
            "後會信難思，雖在殊州縣。",
            "史遷南北遊，值我鄉邦彥。",
            "話間及死生，亦足知深眷。",
            "石城伴梅福，共祝天和練。"
        ],
        "title": "送郭定夫",
        "id": "57c2648d-2869-424b-b97c-fbeb573546a5"
    },
    {
        "author": "陳藻",
        "paragraphs": [
            "八卦重來夢一周，人生更得幾年浮。",
            "看君矍鑠猶堪展，似我龍鍾只合休。",
            "淮廣早供詞峽興，湖湘留與鬢霜遊。",
            "還鄉試問同庚客，剩有頭顱話舊否。"
        ],
        "title": "送張謙父往潭州",
        "id": "2feaea5c-6dca-4327-a7b6-5a55c55a4971"
    },
    {
        "author": "陳藻",
        "paragraphs": [
            "浮家官道傍，日夕逢佳客。",
            "無錢可用丹，有眼非開白。",
            "今春寧遠遁，往歲多慚色。",
            "一飯不能酬，饑來祗乞食。",
            "才華張八老，老昧幽居僻。",
            "邂逅出新醅，慇懃如舊識。",
            "燒笋美鮮嘗，買羊甘貴直。",
            "畦蔬遶舍生，園果亦堪摘。",
            "看君雖貧士，與我同庚袠。",
            "夫何造物偏，格我强其力。"
        ],
        "title": "書懷奉簡張謙父",
        "id": "01bd9358-17ec-4fb5-a99b-409d95fa65ac"
    },
    {
        "author": "陳藻",
        "paragraphs": [
            "相識紅泉舊日多，年年地上漸消磨。",
            "眼青好我今無幾，頭白逢君喜若何。",
            "縱道索居無伴侶，却能默悟自雄豪。",
            "細君掃去床書怒，笑答爲儒合詆訶。"
        ],
        "title": "贈余子畏",
        "id": "89653353-3131-4c60-900d-feeb730e47c2"
    },
    {
        "author": "陳藻",
        "paragraphs": [
            "老慵祗合在雞羣，變化那能慕海鵾。",
            "壯歲親朋多死別，窮途造化與生存。",
            "欲尋衣食愁無路，却被妻孥怨少恩。",
            "健筆期君今落第，相賙未得剩空論。"
        ],
        "title": "子畏惠詩用韻酬之",
        "id": "f0090b4e-ab5d-4fa9-9520-abd6ac7776f1"
    },
    {
        "author": "陳藻",
        "paragraphs": [
            "迎侍雖然勝左遷，戀鄉畢竟怕離筵。",
            "讀書不合能譏佛，罰向潮州住幾年。"
        ],
        "title": "送蔡伯畛往潮州四首  其一",
        "id": "9298f58b-70bf-49e6-8e69-987b5a469c06"
    },
    {
        "author": "陳藻",
        "paragraphs": [
            "聽說漳南象窟間，如今行路不愁難。",
            "黄茅青草無人處，多有軒亭好卸鞍。"
        ],
        "title": "送蔡伯畛往潮州四首  其二",
        "id": "5a87c88c-9efa-48a3-9f63-4a73b839cb75"
    },
    {
        "author": "陳藻",
        "paragraphs": [
            "似我生男父合貧，腰斤嶺上解求薪。",
            "君今有子爲官去，何憚携家踏路塵。"
        ],
        "title": "送蔡伯畛往潮州四首  其三",
        "id": "17b08a0b-3027-4661-ab93-f7ffcbfda856"
    },
    {
        "author": "陳藻",
        "paragraphs": [
            "向來一夢兆孤青，還記伶俜過驛亭。",
            "今日此行非昨日，他時歸騎相掀騰。"
        ],
        "title": "送蔡伯畛往潮州四首  其四",
        "id": "eef6c454-efa3-4cce-8eb1-3eb5a24f08b0"
    },
    {
        "author": "陳藻",
        "paragraphs": [
            "向來風月已傷多，誰料中身更被魔。",
            "萱草別非資灌溉，桐音何事不純和。",
            "人倫自古無娼妓，世態憑渠暫笑歌。",
            "若是此身能解脫，掃除藥餌病消磨。"
        ],
        "title": "問吳叔經病",
        "id": "b5e285a6-a1ba-42f1-b240-14332cdb4456"
    },
    {
        "author": "陳藻",
        "paragraphs": [
            "待聘先生二十六，弟子滿堂脩幾束。",
            "下床一麵月幾千，有客市廛錢別錄。",
            "爲兒不誦杞菊篇，舉筯欠魚須要肉。",
            "老夫弱冠奇一秋，飄零來問君平卜。",
            "先生稱我有雋才，滿縣青矜皆拭目。",
            "一日僅能赴三飯，折簡叩扉知幾幅。",
            "今夜酒移明夜醉，凌晨乞展黄昏速。",
            "四邊延我入師席，席則有餘身不足。",
            "高子行年已若干，更度四期心從欲。",
            "月錢祗直曉點心，薪蔬盡此携兒畜。",
            "抱書誰肯訪吾門，看君有是猶霑祿。",
            "井泉比舊百倍深，汲人綆短無麻續。",
            "時去技精分愈窮，時來淺學難逃福。",
            "販商射利偶贏餘，便詫巧謀能潤屋。",
            "莫待黄金當散時，舟車到處遭顛覆。"
        ],
        "title": "贈高待聘",
        "id": "33aa6552-3f6d-4386-aba4-2b2c256d9150"
    },
    {
        "author": "陳藻",
        "paragraphs": [
            "年少彎弓中鵠心，到頭衰暮也沉沉。",
            "有機悟道書篇嬾，無事關懷睡思深。",
            "跋扈笑非當日態，低回靜向此山吟。",
            "撥來自有洪纖韻，牙是天工我是琴。"
        ],
        "title": "龍嶼偶作",
        "id": "26428779-fed0-43de-931b-a2b850595062"
    },
    {
        "author": "陳藻",
        "paragraphs": [
            "死生休道隔幽明，夢裹相看話舊情。",
            "幻出他誰真面目，莫教總是自心成。"
        ],
        "title": "夢故人",
        "id": "a8e4bb8a-b11a-406e-84c3-9d578f54c59c"
    },
    {
        "author": "陳藻",
        "paragraphs": [
            "我纔弱冠出鄉閭，日漸回頭舊迹疎。",
            "惟有鄉閭才德士，記在心胸如記書。",
            "老來乍作龍門客，臭味訝君多似渠。",
            "講論前輩三數公，果然少壯皆羣居。",
            "因話隆興乾道事，恍惚此身棲故廬。",
            "迺知場屋非巨網，却放鯤鯨爲逸魚。",
            "不得浮名須得壽，人爵何如天爵有。",
            "談禪會意一二言，遣興成詩千百首。",
            "氣清形瘦力不羸，緩步登臨快如走。",
            "夕陽曉雞神愈健，端坐縱談誰解糾。",
            "今春七十休計年，此是神仙人識否。",
            "生平但看神仙手，何曾把錢弄升斗。"
        ],
        "title": "黄景詠七十",
        "id": "18fa44ff-f189-4d7d-8ed1-9f3b1ded5018"
    },
    {
        "author": "陳藻",
        "paragraphs": [
            "身形清且瘦，乾坤一竿竹。",
            "欺雪可千年，必壽先五福。",
            "易道古難全，陽九配陰六。",
            "先後期月間，唱隨來相逐。",
            "夫天君職閒，婦地臣勞服。",
            "觴詠恣優游，生理閨房熟。",
            "今春古稀會，元夜增和淑。",
            "二老出勸酬，笑談相往復。",
            "織女戲牛郎，輟耕歸辟穀。",
            "仙翁答王母，蟠桃真勝肉。"
        ],
        "title": "黄景詠夫婦七十",
        "id": "e8a40422-edfd-4f23-ac6c-a98312ebe3f9"
    },
    {
        "author": "陳藻",
        "paragraphs": [
            "香山白樂天，香草荆屈平。",
            "釋氏定而慧，道家直且清。",
            "儒臣司燮理，至治薰神明。",
            "不然岩谷間，亦作蘭茝馨。",
            "郁郁若沉水，茫茫夷島生。",
            "人從韓壽徒，去就焉知輕。",
            "詎如賢達門，氣類全精誠。",
            "鮑肆不肯入，結交皆羣英。",
            "男以芳自持，女以烈主盟。",
            "時雖付衰歿，久亦騰褒旌。",
            "自古葬枯骨，阿誰埋令聲。",
            "所以薌巒上，遺芬始崢嶸。",
            "一字可爲謚，雙魂無愧情。",
            "寧馨把仙桂，已在月中行。",
            "迤邐銜雞舌，筆花對長檠。",
            "紫薇引當坐，紅藥歡相迎。"
        ],
        "title": "薌巒",
        "id": "01a992df-6dff-4d4d-a3b1-71fa12a3e59e"
    },
    {
        "author": "陳藻",
        "paragraphs": [
            "去年誤作送君詩，却又論文得幾時。",
            "今日溪邊成話別，榮歸早赴北堂期。"
        ],
        "title": "送郭定夫往江西二首  其一",
        "id": "85511861-9944-4939-b13f-db11bcdffc34"
    },
    {
        "author": "陳藻",
        "paragraphs": [
            "石城少府自公餘，拄笏看山問老夫。",
            "向道封胡羣從宅，馮生不到食魚無。"
        ],
        "title": "送郭定夫往江西二首  其二",
        "id": "f66fb1f7-9f28-4198-9d03-c616d9642ce6"
    },
    {
        "author": "陳藻",
        "paragraphs": [
            "地氣周遭逐處流，五羊漸已似中州。",
            "海風吹斷山無瘴，炎月何妨作宦遊。"
        ],
        "title": "送黄欽之赴廣州鹽稅三首  其一",
        "id": "145aa678-9f7d-4d50-bdbb-bff3b5b707ab"
    },
    {
        "author": "陳藻",
        "paragraphs": [
            "莫嫌征稅太喧卑，尺蠖將伸用屈爲。",
            "好趁江西趨召命，此詩兼送入京時。"
        ],
        "title": "送黄欽之赴廣州鹽稅三首  其二",
        "id": "70399385-06ef-4f3d-96d1-67d547c18d82"
    },
    {
        "author": "陳藻",
        "paragraphs": [
            "一族名家叔度孫，同時入嶺五華軒。",
            "使臺帥閫終須到，官職高低且暫論。"
        ],
        "title": "送黄欽之赴廣州鹽稅三首  其三",
        "id": "6ca937df-e22b-4b16-96ac-8c383cb47df5"
    },
    {
        "author": "陳藻",
        "paragraphs": [
            "高叟生來五十年，方知弄筆學詩篇。",
            "此翁甲子才奇一，吟詠看看到適邊。"
        ],
        "title": "謝丘子中惠詩",
        "id": "8fa7ac56-2994-4d2d-bf68-416871817293"
    },
    {
        "author": "陳藻",
        "paragraphs": [
            "仙翁早歲學吾鄉，我到衰年客仞牆。",
            "柳下和風今有惠，江西詩派又傳黄。",
            "幽居衆仰仁山靜，默坐身回佛日光。",
            "人世大都如夢覺，雖然如夢話難忘。"
        ],
        "title": "寄黄景詠",
        "id": "519d8221-589f-4ec1-894c-a67110081f80"
    },
    {
        "author": "陳藻",
        "paragraphs": [
            "恰已論心四十秋，朱顔化作素絲頭。",
            "種田有穫須知足，應物無貪亦寡尤。",
            "浮世欲回殘夢未，男兒休管讀書否。",
            "任他門戶隨時變，尊酒相逢且勸酬。"
        ],
        "title": "暮秋閏月平步樓口占",
        "id": "69b02bef-4bf2-4529-b7ca-f192ec182cc0"
    },
    {
        "author": "陳藻",
        "paragraphs": [
            "菜羹脫粟布襴衫，酒肉隨時亦飽酣。",
            "生理傍人那得見，泉源在我久彌甘。",
            "此身可是陶成器，來學須教青出藍。",
            "若要參禪垂一問，也勝削髮禮瞿曇。"
        ],
        "title": "西軒罷齋暫別先後進諸友",
        "id": "524c012c-7e57-4a24-ae2f-c99f2679c721"
    },
    {
        "author": "陳藻",
        "paragraphs": [
            "今日開筵賀始生，來年今日辦西行。",
            "後年壁挂登科記，今日人看指姓名。"
        ],
        "title": "顔伯溫生日席上口占",
        "id": "f653aa54-fc75-46ce-83db-15b96b24317c"
    },
    {
        "author": "陳藻",
        "paragraphs": [
            "曲江宴罷注官旋，親舊肥家有酒舡。",
            "我老學農雖未遂，穀分一石准羊肩。"
        ],
        "title": "送穀准羊肩賀伯溫",
        "id": "b1990429-1b48-4c4c-b613-7bde774420c4"
    },
    {
        "author": "陳藻",
        "paragraphs": [
            "半夜俄聞踏紡車，鄰人如此解勤家。",
            "東奔西走方來憇，驚覺真知何處邪。"
        ],
        "title": "西宮中夜聞紡聲",
        "id": "f1b5dadc-a7d8-4649-8791-10f89cf61178"
    },
    {
        "author": "陳藻",
        "paragraphs": [
            "滿懷裝貨出門前，多寡相酬應世緣。",
            "取友無他惟會理，逢僧祇此是談禪。",
            "樂生箇裏真慚愧，用向稠中足裹纏。",
            "便謝化工分付足，莫言行李去蕭然。"
        ],
        "title": "別林肅翁",
        "id": "d1bfab1b-ff57-4e46-9a54-41fb18d14d01"
    },
    {
        "author": "陳藻",
        "paragraphs": [
            "味有酥陀出自天，芋成玉糝却同然。",
            "此羹若使東坡見，尤怪枯莖化得偏。"
        ],
        "title": "讀東坡玉糝詩因成一絕續去年芋莖羹後寄丘林陳三友",
        "id": "45d37ad6-e660-4cde-8119-f8cafcf9dd12"
    },
    {
        "author": "陳藻",
        "paragraphs": [
            "年老聊依年少遊，月圓庭上似中秋。",
            "舉杯問月爭多少，一度猶行甲子周。"
        ],
        "title": "六月望夜紀飲",
        "id": "71c9de88-5992-4467-a28e-f943f3c7bdb5"
    },
    {
        "author": "陳藻",
        "paragraphs": [
            "祖工儷句集刊行，業販儒書乃父能。",
            "莫恥向人傭作字，世禆文教後須興。"
        ],
        "title": "贈許秀才",
        "id": "394e5306-2f5d-4220-be85-0a9272439058"
    },
    {
        "author": "陳藻",
        "paragraphs": [
            "君思家世質，云此閨閭華。",
            "我知財貨裏，自出人驕奢。",
            "先翁非勤儉，安能美生涯。",
            "兒郎不鼓舞，造化無萌芽。",
            "從今君已悟，拈骰入諠譁。",
            "結棚粧俚戲，達旦聽淫哇。"
        ],
        "title": "寄楊南仲",
        "id": "f6b19bb0-c066-4d92-b1a7-190895ffe0d4"
    },
    {
        "author": "陳藻",
        "paragraphs": [
            "摇膝支頤體漸康，入門已作白家香。",
            "從今休傍官人俗，但向林泉呼二郎。"
        ],
        "title": "書子誨所寄詩後",
        "id": "924adf50-ac51-47f2-a968-6f43ef0ee4b9"
    },
    {
        "author": "陳藻",
        "paragraphs": [
            "門外芙蓉未肯花，西風彌月露多華。",
            "我來爲客如相約，細沼同時十一葩。"
        ],
        "title": "詠子誨門外荷花",
        "id": "f4ff7851-a9e5-4e22-8167-85b927eb882e"
    },
    {
        "author": "陳藻",
        "paragraphs": [
            "望舒雖是月，借作此樓名。",
            "收爾萬家地，歸吾雙眼明。",
            "規模成巧小，景物散縱橫。",
            "人若無高見，虛空柱謾擎。"
        ],
        "title": "朱叔清小樓謁名并詩",
        "id": "1086daa7-9c77-494b-8d26-0a9a9e2e836d"
    },
    {
        "author": "陳藻",
        "paragraphs": [
            "十夜不相見，一見又如初。",
            "兄弟無人在，交朋却我餘。",
            "矢弧皆後挂，銘旐競先書。",
            "有酒堪留客，悲懷且掃除。"
        ],
        "title": "叔清留飲座上感懷",
        "id": "e726bc93-d455-449e-8cc6-61ce0d1d45f7"
    },
    {
        "author": "陳藻",
        "paragraphs": [
            "歲晚家何處，因循未得歸。",
            "本無愁可遣，寧有佛堪依。",
            "翁子談佳句，郎君撫妙徽。",
            "剔燈聊共醉，明日又分飛。"
        ],
        "title": "歲晚朱叔清樓上談詩話佛飲酒聽琴作",
        "id": "e4469cc4-71d9-4dde-bb9b-25819f3bd212"
    },
    {
        "author": "陳藻",
        "paragraphs": [
            "晝同學歷夜觀星，壯日情親忽老成。",
            "莫恨異鄉相見少，一來人物一番更。"
        ],
        "title": "謝余子京驤惠詩  其一",
        "id": "5e3cc33c-4fde-4f43-8dff-db12e19fdd8d"
    },
    {
        "author": "陳藻",
        "paragraphs": [
            "遠來無物示拳拳，到老生涯尚闕然。",
            "坐久但貪情話好，又勤雞黍費囊錢。"
        ],
        "title": "謝余子京驤惠詩  其二",
        "id": "f8c81b30-af96-42ec-a113-80a4210751a2"
    },
    {
        "author": "陳藻",
        "paragraphs": [
            "乃翁催我傳春秋，及我書成已合眸。",
            "有子傳家何可憾，夜深燈火問東周。"
        ],
        "title": "題吳景恬寫三傳正後",
        "id": "77b5170f-0784-4a69-87d9-9f89aa412528"
    },
    {
        "author": "陳藻",
        "paragraphs": [
            "兄弟初年事網山，髭鬚未出正童顔。",
            "我方盛壯今羸老，多謝新詩敘舊懽。"
        ],
        "title": "謝王爾瞻爾中惠詩",
        "id": "950a4369-2746-44ab-8c22-905b19c89099"
    },
    {
        "author": "陳藻",
        "paragraphs": [
            "年將四十客莆陽，丱角相看笑語長。",
            "今日生男行冠禮，老如霜柿又逢場。"
        ],
        "title": "久不到黄石故人相見多喜余紅顔吳世執友喻之霜柿謂其熟而將墜也",
        "id": "3c5fbbc0-c363-4ccb-a1e7-cadbf52263b1"
    },
    {
        "author": "陳藻",
        "paragraphs": [
            "向得追隨父祖間，此來重結子孫懽。",
            "自嗟三世須臾見，不有餘生會遇難。",
            "詩社已收風月美，舉場祇用粃糠殘。",
            "百錢聊買時文看，容易如君直換官。"
        ],
        "title": "謝余薦鴞聽易惠詩一首",
        "id": "5c0d4bde-4119-40e6-8597-5838e5d7055c"
    },
    {
        "author": "陳藻",
        "paragraphs": [
            "林逋沒後幾星霜，苦要吟梅弄爝光。",
            "兩處湖光看共色，一家詩句嗅同香。",
            "花開再約談玄白，駑老那能逐乘黄。",
            "又恐來冬隨計吏，仙霞不管似羊腸。"
        ],
        "title": "和林君作起叔梅詩韻",
        "id": "18951fba-da62-4996-ad1d-d00fd7b9e1cd"
    },
    {
        "author": "陳藻",
        "paragraphs": [
            "生來長誦老夫詩，那可無詩慶浴兒。",
            "得巽曾吟吟是讖，果然先偶次從奇。"
        ],
        "title": "劉躔父生男",
        "id": "07ec218b-f63c-428c-a5ac-1290e9075b70"
    },
    {
        "author": "陳藻",
        "paragraphs": [
            "一子累輕婚事畢，如何學易已皤然。",
            "天無快活除君壽，任待皤然也百年。"
        ],
        "title": "賀叔嘉生日",
        "id": "e14f6504-73f0-4802-8087-3fb15db05378"
    },
    {
        "author": "陳藻",
        "paragraphs": [
            "公車五剡得京官，俗態營求有百端。",
            "但看樂昌劉令尹，了無一語汗人顔。"
        ],
        "title": "賀劉直之值改官  其一",
        "id": "e14a434a-87dc-4dd5-a75e-f1004fc335f8"
    },
    {
        "author": "陳藻",
        "paragraphs": [
            "里人歡喜看榮歸，兩僕籃輿自有輝。",
            "勝在宦途無事業，但將裘馬詫輕肥。"
        ],
        "title": "賀劉直之值改官  其二",
        "id": "5c0ec16a-ff18-4176-9783-755150187c78"
    },
    {
        "author": "陳藻",
        "paragraphs": [
            "少年場屋有程文，但見高才迥出羣。",
            "今日江邊看道骨，世人涵養罕如君。"
        ],
        "title": "賀劉直之值改官  其三",
        "id": "35a67dae-b649-42e5-954b-d3138351638e"
    },
    {
        "author": "陳藻",
        "paragraphs": [
            "日者紛紛步五星，諸儒言命亦相承。",
            "大人雙眼如明月，照出毫釐不肯憑。"
        ],
        "title": "賀劉直之值改官  其四",
        "id": "b4ff16be-7a58-40ae-ac41-1c19707ad5b1"
    },
    {
        "author": "陳藻",
        "paragraphs": [
            "三十年前八桂歸，西江舡上每吟詩。",
            "迺翁收拾傳尤切，令子經從是果非。",
            "渡海却休賢季路，論文想勝謁羅池。",
            "此行況有如臯雉，藥裹拋來自畫眉。"
        ],
        "title": "賀丘煥翁南歸",
        "id": "5b3a7052-1476-4dfa-b42e-978c71d80d5b"
    },
    {
        "author": "陳藻",
        "paragraphs": [
            "舊屋早易主，新椽辦無錢。",
            "帡幪託親友，蹉跎經歲年。",
            "碎累入安宅，隻身出隨緣。",
            "引腹挂蛛網，移簷餌羽鮮。",
            "所愧歷游賞，不勞携饌筵。",
            "美名吾敢僣，茂實衆推先。",
            "但名長樂郡，誰擬地行仙。",
            "玉融未遍眼，銀髮久垂肩。",
            "何況縣十二，欲周里數千。",
            "軒齋或寄寓，宿食輒留連。",
            "公父白日暇，後園清興牽。",
            "種花成趣易，席草覺情宣。",
            "犬雞交巷陌，風月自林泉。",
            "匼匝山圍野，晴明霞散天。",
            "紅萸把雖過，黄菊采猶憐。",
            "詠我昔文賦，泛渠今酒舡。"
        ],
        "title": "劉公父新理花畦約賞菊因成樂軒行",
        "id": "a8cf0e5d-dc79-4056-ab85-7dd87f039a03"
    },
    {
        "author": "陳藻",
        "paragraphs": [
            "主翁不解飲，安事園池遊。",
            "從知蓮社侶，所樂在清修。",
            "我憶少壯日，未多禪悅優。",
            "獨醒對佳景，愁紋上眉頭。",
            "四方觀唱禮，文辭旨趣幽。",
            "我膝固不屈，彌陀暗相投。",
            "葉吹光亂轉，花覆實泉流。",
            "此外無國土，靜中反身求。",
            "湛然真賞妙，誰肯尋糟丘。"
        ],
        "title": "清暉行",
        "id": "ca0db123-cc59-49c6-a5c9-e59235b605c3"
    },
    {
        "author": "陳藻",
        "paragraphs": [
            "禪家自古分人境，心地明時境始明。",
            "榕樾交陰牆內外，卉花散采路縱橫。",
            "築臺勾引江山入，鑿沼因緣萍藕清。",
            "好是炎天亭上宿，便爲凈土國中生。"
        ],
        "title": "宿清暉",
        "id": "093ac2ca-9449-48e7-8388-02972ef0afaf"
    },
    {
        "author": "陳藻",
        "paragraphs": [
            "兩間陋屋牓經鉏，經是心明鉏是蔬。",
            "種果始初花可翫，遶牆藤蔓實堪儲。",
            "若能棲止身爲鳳，何必奔馳食要魚。",
            "人見此間無五畝，誰知藝圃本寬舒。"
        ],
        "title": "經鉏",
        "id": "2e555214-cb02-434b-944c-7bfd39a9ab61"
    },
    {
        "author": "陳藻",
        "paragraphs": [
            "番番留我殺雞多，老齒如今不奈何。",
            "本是年凶甘隔闊，論情非爲酒來過。"
        ],
        "title": "過盧子俞",
        "id": "1dae4825-05dd-449c-a765-fe4ec4d95dac"
    },
    {
        "author": "陳藻",
        "paragraphs": [
            "九袠初開二，鄉閭敬老成。",
            "今朝壽者出，明日聖人生。",
            "孫重勞昏嫁，奴猶課耨耕。",
            "乾坤無暫息，翁嫗合營營。"
        ],
        "title": "賀王嘉玉生日",
        "id": "6357622b-278f-4955-85e2-1e1ca3a7e464"
    },
    {
        "author": "陳藻",
        "paragraphs": [
            "湖水當門四面山，旁羅書史坐中間。",
            "他人共我何曾有，造物於君本不慳。",
            "況是早教緣累少，便知晚與歲時閒。",
            "餘糧摸得鮮魚煮，大勝簞瓢陋巷顔。"
        ],
        "title": "次韻林君則惠詩",
        "id": "a4544ad4-a854-447e-b024-a156e4ea17fb"
    },
    {
        "author": "陳藻",
        "paragraphs": [
            "憶到渠來憶到渠，滿懷無限不刊書。",
            "獨行總是同行處，剩得長年剩得吁。"
        ],
        "title": "感舊",
        "id": "8b20cafc-c949-4ccf-93a5-2c1caee70e6a"
    },
    {
        "author": "陳藻",
        "paragraphs": [
            "少壯同時事網山，幾人別後鬢能斑。",
            "古稀慙愧今餘四，君已平頭一醉歡。"
        ],
        "title": "鄭汝則七十",
        "id": "6bab1ec7-3d60-4308-82a9-1763c6ebdd51"
    },
    {
        "author": "陳藻",
        "paragraphs": [
            "才子治春秋，推尋命氏由。",
            "果然佳偶遂，夫豈俗人猶。",
            "話自文章出，身從勤儉修。",
            "老夫歡喜見，舊與兩家遊。"
        ],
        "title": "贈陳伯融夫婦",
        "id": "111aa001-563d-4932-b161-ef95eb9a6ca9"
    },
    {
        "author": "陳藻",
        "paragraphs": [
            "村村無米歲何堪，我到家家有酒酣。",
            "自昔略經三兩度，似今未見大生慚。"
        ],
        "title": "辛巳大歉",
        "id": "f39a51c4-db17-4dbf-a1d3-7df7a1500efc"
    },
    {
        "author": "陳藻",
        "paragraphs": [
            "吾妹嫁時狼狽甚，幸皆存活得年深。",
            "有男買屋棲遲喜，見舅開樽爛熳斟。",
            "歲值凶荒多餓死，我慚溫飽更酣吟。",
            "還鄉日少生難保，敢覬今番一話心。"
        ],
        "title": "辛巳歲暮宴陸甥子由家",
        "id": "4e053477-e087-40c0-8024-05a2298a0936"
    },
    {
        "author": "陳藻",
        "paragraphs": [
            "偶然空手出州城，薄有田園住福清。",
            "晚得次男陪筆硯，秋隨舉子省墳塋。",
            "過淮不擬成僧去，挂紙誰能接跡行。",
            "多少隴頭無祭祀，此來猶喜剩餘生。"
        ],
        "title": "辛巳歲晚上墳",
        "id": "0b484ca2-d2c3-4dec-87d7-2267974df230"
    },
    {
        "author": "陳藻",
        "paragraphs": [
            "數畝荒田不解耕，老年場屋又無成。",
            "更堪風雨飄摇甚，告放渠儂與養生。"
        ],
        "title": "嘆問塘東一二新舊",
        "id": "4b766045-24f4-4306-95c2-d2e320acb38d"
    },
    {
        "author": "陳藻",
        "paragraphs": [
            "道理初從紙上求，因而處世得優游。",
            "于今但閲人間世，自有文章筆下流。"
        ],
        "title": "閲世",
        "id": "90f86253-366b-4856-8d12-35e7b5e9883f"
    },
    {
        "author": "陳藻",
        "paragraphs": [
            "本是吾鄉少富藏，五年亢旱太難當。",
            "麥苗俱盡村如洗，蔬芋全無市亦荒。",
            "笑我擬爲饑莩去，訪君那得酒肴嘗。",
            "更生一見真歡喜，忍聽他人尚絕糧。"
        ],
        "title": "辛巳秋後訪盧子俞作",
        "id": "0acbd93d-109e-46c8-b952-11f3b99f7089"
    },
    {
        "author": "陳藻",
        "paragraphs": [
            "古甆大椀今無有，特地凶年洗出來。",
            "滿著十分牛乳粥，客思喫盡鬼神猜。"
        ],
        "title": "食粥絕句贈盧震夫",
        "id": "a993d442-a3a3-4669-8886-8830688df95c"
    },
    {
        "author": "陳藻",
        "paragraphs": [
            "盜拆鄰墳築己墳，價廉石大且輸君。",
            "莫教孫子無如我，自拆年時也易聞。"
        ],
        "title": "戒買墓石人",
        "id": "b1dc18db-d64d-4cd4-8f13-4bddda2ce33c"
    },
    {
        "author": "陳藻",
        "paragraphs": [
            "若向他經義已詳，此難成句也何妨。",
            "昔人誤點經文會，更不回頭狥故常。"
        ],
        "title": "楞伽經",
        "id": "db1e9fc9-078e-406c-97f4-780215293457"
    },
    {
        "author": "陳藻",
        "paragraphs": [
            "兒童嬉戲向比鄰，長見桃枝出郭人。",
            "七十五翁方過嶺，回頭舊事總成塵。"
        ],
        "title": "過桃枝嶺",
        "id": "50e57ba0-f72d-4067-98ce-f76fcfe8bac6"
    },
    {
        "author": "陳藻",
        "paragraphs": [
            "算來七十五重陽，無酒今朝對菊黄。",
            "記得蘇杭船上坐，一番醒眼詠詩章。"
        ],
        "title": "九峰過重陽  其一",
        "id": "74056375-ee41-452c-a1b5-6188866b3631"
    },
    {
        "author": "陳藻",
        "paragraphs": [
            "登高却是今最高，九峰寺上誦莊騷。",
            "茶話恰宜湯餠素，滿身風癢怕村醪。"
        ],
        "title": "九峰過重陽  其二",
        "id": "8cb832d9-6c7d-445f-8cc7-83e0908551e8"
    },
    {
        "author": "陳藻",
        "paragraphs": [
            "俗緣不許伴僧齋，錯喜重陽避酒杯。",
            "誰擬衰翁對衰菊，黄昏猶有白衣來。"
        ],
        "title": "謝鄭如之送酒初十日",
        "id": "1a2bfd14-53d3-459a-9238-f88bf7f14953"
    },
    {
        "author": "陳藻",
        "paragraphs": [
            "重陽七日月當圓，高坐禪師祝萬年。",
            "夢裏五更聞齒錄，凡夫有罪是貪眠。"
        ],
        "title": "謝九峰升坐相留",
        "id": "f45cf0ba-0d6c-46a9-9d71-bacd8b8becc1"
    },
    {
        "author": "陳藻",
        "paragraphs": [
            "佛土仙家本一般，松菴海上住三山。",
            "三三演出奇峰九，生氣元來萃此間。"
        ],
        "title": "贈九峰老",
        "id": "0b39632d-c4b3-4ddc-bacc-572c83a0fe4d"
    },
    {
        "author": "陳藻",
        "paragraphs": [
            "寺前寺後木彎環，殿裏莊嚴佛一般。",
            "衲子開窗還禮拜，生株何用巧彫殘。"
        ],
        "title": "九峰僧房看山",
        "id": "b71b4fad-6683-45e7-843a-dfcd6e16ca81"
    },
    {
        "author": "陳藻",
        "paragraphs": [
            "平生尋菊未曾遭，直上成叢一丈高。",
            "幾處禪房驚老眼，滿堂佛像自森羅。"
        ],
        "title": "九峰看菊",
        "id": "c317793b-5b75-456c-9cab-4fff2f20535f"
    },
    {
        "author": "陳藻",
        "paragraphs": [
            "紫袍入手閏兩周，黄紙除書作郡侯。",
            "後薪莫訝還居上，巨魚直是能吞舟。",
            "蕭何乃知天下信，魯人祇道東家丘。",
            "到了公評難嫉忌，遠皆敬服近何尤。",
            "器識高明官令顯，羞作軟媚隨波流。",
            "膽略肯因權勢屈，事機果中日前籌。",
            "鴻飛似退正仙翼，不蓍不龜心有眸。",
            "兵形敵計何英識，胍絡豈從經外紬。",
            "友于根自惟孝發，論語尚書政所由。",
            "君於骨髓已先得，字是皮毛剝便投。",
            "强收老淚且分袂，情共斯文苑囿留。"
        ],
        "title": "送陳智叔舍人赴召",
        "id": "020951c4-20f9-4b41-866d-0dcc82943462"
    },
    {
        "author": "陳藻",
        "paragraphs": [
            "廟食於莆李長者，變海爲田散郊野。",
            "福宜孫子百千年，家甲三山總文雁。",
            "西城一位京朝郎，官雖未顯善聲揚。",
            "伯曰孝純遵義方，潘安容貌心蒙莊。",
            "幼小摳趨父執時，挂口何曾聞是非。",
            "到了交遊如一日，肯學世情隨盛衰。",
            "我頭半白言稍傳，晚出要教識前賢。",
            "睽遠莫能修世契，擬將下筆無由緣。",
            "喜今有便歸鄉多，吾姪春中偏飲和。",
            "老去舊懷因稱敘，吉人與就幸如何。",
            "滿眼各爲君父子，誰憂平地起風波。"
        ],
        "title": "吾鄉有李明府其伯子襟懷夐然世表某早知敬慕長誦諸人今老矣輒韻之以貽其子孫云",
        "id": "b6f987c5-675e-4bc0-998e-e26cc71ce7b0"
    },
    {
        "author": "陳藻",
        "paragraphs": [
            "元正祈禱萬千般，縱道聰明聽也難。",
            "料得鬼神應喜我，不曾投疏一相干。"
        ],
        "title": "歲除僧寺看寫疏作",
        "id": "38c4a8a5-2e2c-46a6-84a3-d4190db4c105"
    },
    {
        "author": "陳藻",
        "paragraphs": [
            "憶昔吾鄉入首正，衩衣街斷小書生。",
            "紫衫來去今無幾，恰似當年冠带行。"
        ],
        "title": "首正有感二首  其一",
        "id": "8afc14a0-0681-412d-bd85-95cce073e5af"
    },
    {
        "author": "陳藻",
        "paragraphs": [
            "聽說從前我未生，知書不許衩衣行。",
            "平時街上齊冠带，況是人間歲節更。"
        ],
        "title": "首正有感二首  其二",
        "id": "839c0831-2ba0-4c30-b2ad-a0058495983e"
    },
    {
        "author": "陳藻",
        "paragraphs": [
            "日月相催不放遲，寄詩又是去年時。",
            "近來未省開懷否，還似從前尚皺眉。"
        ],
        "title": "口占寄林子六",
        "id": "cf77b0fa-4858-4f38-8306-865f12bf8d66"
    },
    {
        "author": "陳藻",
        "paragraphs": [
            "壯遊初到鄭公鄉，與子吟哦古佛旁。",
            "老去同時人死盡，那知來此話僧房。"
        ],
        "title": "寓故里大中寺值朱起蔡同宿數夜",
        "id": "aa9baf5e-6fc2-4d15-ae2f-c12a0acc8299"
    },
    {
        "author": "陳藻",
        "paragraphs": [
            "東山零落古三丘，力薄那能抑得周。",
            "頼有阿連霑寸祿，我慚到老一來休。"
        ],
        "title": "上東山墳寄敬之弟",
        "id": "4b9b46a6-7685-411d-9869-75944c2365c3"
    },
    {
        "author": "陳藻",
        "paragraphs": [
            "家貧何敢話生朝，多謝開尊慰寂寥。",
            "要跡一盃辭不受，便需拙句作瓊瑶。"
        ],
        "title": "癸未生朝躔父公父以酒殽而華其陋賦一絕",
        "id": "7754c2a7-0ef9-42dc-a247-5e3892eed5c3"
    },
    {
        "author": "陳藻",
        "paragraphs": [
            "詩書讀罷問耕牛，待得時來死便休。",
            "一带空村無潤屋，聊因社肉作中秋。"
        ],
        "title": "中秋",
        "id": "0bdc45a7-24da-47e0-b1fa-ce71f41ac49d"
    },
    {
        "author": "陳藻",
        "paragraphs": [
            "眼中皆道境，牆內是君家。",
            "樂處元無盡，吾生任有涯。"
        ],
        "title": "次韻源仲八丈日理之作",
        "id": "e9bc6d36-2811-414a-99c4-f0fad128ed69"
    },
    {
        "author": "陳藻",
        "paragraphs": [
            "壯歲貧而旅，無家可語歸。",
            "見多延酒饌，躬爲補裳衣。",
            "頭白諸親忝，心丹百事違。",
            "何堪持報德，但喜母年希。"
        ],
        "title": "賀四五姑七十",
        "id": "642ead32-9ccb-4ca1-a4bb-a0865b5411dd"
    },
    {
        "author": "陳藻",
        "paragraphs": [
            "老艾先生歿，駸駸四紀年。",
            "衣冠常嘆惜，文字合刊傳。",
            "東巒乃猶子，遺藁掇拾全。",
            "網山雖上足，無刀堪雕鎸。",
            "從遊今殆盡，錄藏多散捐。",
            "裔孫韙君應，發憤起收編。",
            "甲集且流布，俸微艱得錢。",
            "晚春題壁去，名姓輝藍田。",
            "製錦增廩給，乙丙尋踵前。",
            "搜羅必盈十，但祝君高遷。",
            "我老不可待，權輿已欣然。"
        ],
        "title": "艾軒老先生文集刊傳上以揄揚其問學下則得佛家以法布施之意前後數君子有是志而不果今日薄西山幸一見此喜成古風三篇以賀後來之有作者且述下悰云  其一",
        "id": "bb815701-6668-4777-862c-c365e013a57e"
    },
    {
        "author": "陳藻",
        "paragraphs": [
            "夫子刪詩去，流年近二千。",
            "何人悟芣苢，此老獨遺筌。",
            "活鯉收入袖，化龍騎上僊。",
            "傍看休發問，無語堪相傳。",
            "假令託忠恕，投塊答僧禪。",
            "依前提出後，未誰知的然。",
            "給還上手契，各認落江田。"
        ],
        "title": "艾軒老先生文集刊傳上以揄揚其問學下則得佛家以法布施之意前後數君子有是志而不果今日薄西山幸一見此喜成古風三篇以賀後來之有作者且述下悰云  其二",
        "id": "7173d54b-b12b-4834-8147-346f06ce33f6"
    },
    {
        "author": "陳藻",
        "paragraphs": [
            "蚤歲過玉融，悟逢陳叔盥。",
            "曾待艾翁來，國風話長短。",
            "忽聽誦采蘋，玉川茶八椀。",
            "因入網山門，多舍莆陽館。",
            "今喜文集行，源流心事滿。",
            "頭顱七十六，見此抑何緩。",
            "百爲信有待，立志如君罕。",
            "良晤向三山，彙緣非偶款。"
        ],
        "title": "艾軒老先生文集刊傳上以揄揚其問學下則得佛家以法布施之意前後數君子有是志而不果今日薄西山幸一見此喜成古風三篇以賀後來之有作者且述下悰云  其三",
        "id": "9fb0344f-f88f-4197-8e63-c66c8c08c9d6"
    },
    {
        "author": "陳藻",
        "paragraphs": [
            "清秋緩轡馬如雲，論定忠邪黑白分。",
            "湘水傳呼新刺史，霸陵改觀舊將軍。",
            "平生孤節人難到，自此一番名愈聞。",
            "定有詔書催入覲，不勞下擔楚江濆。"
        ],
        "title": "別林黄中帥湖南",
        "id": "b342bd1a-c507-41f4-bbed-d50a7f1072fd"
    },
    {
        "author": "黄犖",
        "paragraphs": [
            "撐空嶙峋一石古，呼水來作飛泉鳴。",
            "摩挲徙倚坐彌久，便欲老此巖之扃。"
        ],
        "title": "漱石  其一",
        "id": "eb43fc7e-6ca8-49c4-b5c2-9be1f02cf085"
    },
    {
        "author": "黄犖",
        "paragraphs": [
            "天然雲骨老巉巖，疑是飛來住此間。",
            "獨坐小窗聽夜雨，夢魂應不到康山。"
        ],
        "title": "漱石  其二",
        "id": "75131e06-e851-484b-8933-1ffd4dff9ecd"
    },
    {
        "author": "鄒夢遇",
        "paragraphs": [
            "嘉木扶疏兮，鳥鳴關關。",
            "暑風舒徐兮，庭中閒閒。",
            "起視天宇兮，浩乎虛澄。"
        ],
        "title": "臨終歌",
        "id": "675bbcbd-683a-45de-800a-58909d6b9afd"
    },
    {
        "author": "王楙",
        "paragraphs": [
            "平生不學口頭禪，脚踏實地性虛天。",
            "臨歸不用求纏裹，趁著帆風便上船。"
        ],
        "title": "臨終詩",
        "id": "5c5705fd-f782-427e-8967-11593b78d534"
    },
    {
        "author": "舒杲",
        "paragraphs": [
            "會心林木已成懽，登覽還知天地寬。",
            "莫訝釣臺有真贋，一潭秋月照人寒。"
        ],
        "title": "題釣臺",
        "id": "e2e8552b-912f-4445-8719-c3ff4a06b107"
    },
    {
        "author": "程永奇",
        "paragraphs": [
            "孫君出宛陵，梅詩獨不喜。",
            "祝黄世通家，於此更訾毀。",
            "暇日扣我門，相與求正始。",
            "敢述過庭聞，用告二三子。",
            "節拍貴詳緩，言語戒浮靡。",
            "無因內金盤，遂厭古罍洗。",
            "無惑變徵聲，雅樂成逆耳。",
            "譬如學書人，牽率宗二米。",
            "一觀繇羲帖，棄走却千里。",
            "九方相神駿，肯與驪黄齒。",
            "紛紛稗官說，而昧洙泗理。",
            "世事難具陳，豈必在文士。",
            "不鼓無成虧，吾欲師昭氏。"
        ],
        "title": "與孫自修祝和甫讀宛陵山谷詩",
        "id": "fba4e256-4146-4e54-9e98-31620d313777"
    },
    {
        "author": "程永奇",
        "paragraphs": [
            "忽聞摧岱岳，吾黨更何依。",
            "歛枕看炊黍，登樓送落暉。",
            "祥麟傷史筆，山鳥怪儒衣。",
            "此道終難絕，他年有是非。"
        ],
        "title": "聞考亭先師之訃時黨禁方嚴",
        "id": "e52e5396-ac9e-4204-9c9a-560e5ef7a86b"
    },
    {
        "author": "程永奇",
        "paragraphs": [
            "山下巢雲夢亦清，隴頭耕雨綠蓑輕。",
            "時人共指龐居士，爲借農書一到城。"
        ],
        "title": "題耕隠卷",
        "id": "b0191503-d81b-4c50-9b4e-e3f11cf16420"
    },
    {
        "author": "程永奇",
        "paragraphs": [
            "主人溪上宅，烏几屢曾憑。",
            "山直西南向，田分上下層。",
            "池鮮烹錦鯉，塘果致青菱。",
            "此去重陽近，遥岑共一登。"
        ],
        "title": "屯溪訪故人",
        "id": "3824140f-d64d-4fcb-b8d0-5e31e1fb292a"
    },
    {
        "author": "釋如琰",
        "paragraphs": [
            "示疾毗耶方丈，文殊亦難近傍。",
            "看來無藥可醫，只是忌口爲上。"
        ],
        "title": "頌古五首  其一",
        "id": "08aa98e2-60a8-461f-abac-604969dba0e3"
    },
    {
        "author": "釋如琰",
        "paragraphs": [
            "問處分明答處端，還同雙劍倚天寒。",
            "一從樓閣門開後，滿面慚惶無處安。"
        ],
        "title": "頌古五首  其二",
        "id": "b2c42bd2-1e38-4019-86f0-29bcdbfec0ae"
    },
    {
        "author": "釋如琰",
        "paragraphs": [
            "蹉過跨門一機，昧却見成公案。",
            "子湖指處太親，直須急著眼看。"
        ],
        "title": "頌古五首  其三",
        "id": "53f47d32-9042-4be7-9967-75f30526aedc"
    },
    {
        "author": "釋如琰",
        "paragraphs": [
            "夾嶠當年錯用心，貪他香餌被他擒。",
            "點頭三下無言說，水闊山遥恨轉深。"
        ],
        "title": "頌古五首  其四",
        "id": "ee956133-5776-4e8f-937c-40eb6d9f137d"
    },
    {
        "author": "釋如琰",
        "paragraphs": [
            "趙州老漢熱心腸，一盞粗茶驗當行。",
            "回首路傍橋斷處，白蘋紅蓼映斜陽。"
        ],
        "title": "頌古五首  其五",
        "id": "52095c70-f84a-4549-9ed8-d796c925b045"
    },
    {
        "author": "余子畏",
        "paragraphs": [
            "我合焚香夜深坐，等君頭白柳州來。"
        ],
        "title": "句  其一",
        "id": "fba003a9-2458-4976-95eb-66e04ab3b7d7"
    },
    {
        "author": "余子畏",
        "paragraphs": [
            "若知瓦礫真成道，便覺珠璣不屬君。"
        ],
        "title": "句  其二",
        "id": "06e72296-f9a4-4127-9555-3040725fe951"
    },
    {
        "author": "余子畏",
        "paragraphs": [
            "世多畏路嗟予怯，天有危機奈子何。"
        ],
        "title": "句  其三",
        "id": "f0633ba8-12e7-4d89-ae48-676994ad54dd"
    }
]